शीर्षक,विवरण
चौकीदार : चोर कि इमान्दार,"बालकोट हवाई अतिक्रमणबाट भाजपालाई निर्वाचनमा कति नाफा वा घाटा भयो थाहा पाउन दुई महिना पर्खनैपर्छ भारतमा सत्रौं लोकसभा निर्वाचन मिति घोषणा भएको छ। जसअनुसार २०१९ को ११ अप्रिलमा पहिलो चरण र १९ मेमा सातौं अर्थात अन्तिम चरणको मतदानपश्चात २३ मेमा मतगणनासँगै निर्वाचन कार्यक्रम लगभग समापन हुनेछ। दुईमहिने निर्वाचन मेलामा ५४३ क्षेत्रमा रोचक प्रतिस्पर्धा हुनेछ। निर्वाचन मिति घोषणासँगै पाकिस्तानसँग युद्धको आशंका तत्काललाई टरेको छ। सन् २०१४ मा सम्पन्न सोह्रौं लोकसभा निर्वाचनमा ५५ करोड मतदाताले मतदान गरेका थिए। स्वतन्त्रतापश्चात ७२ वर्षको अवधिमा १६ वटा लोकसभा निर्वाचनको अनुभव सँगालेको भारतीय लोकतन्त्र विश्वको सबैभन्दा ठूलो लोकतन्त्र भनेर कहलिएको छ। त्यसैले त आसन्न निर्वाचनले शेष विश्वको ध्यान खिचेको छ। विगत ७२ वर्षमा चीनसँग एकपटक र पाकिस्तानसँग पटकपटक युद्ध भए पनि नियमित अन्तरालमा हुने निर्वाचन भारतमा निर्वाध सम्पन्न हुँदै आएको छ। संख्यात्मक हिसाबले विश्वकै दोस्रो ठूलो स्थलसेना भएको भारतको राजनीतिमा सेनाको हस्तक्षेप पाकिस्तान र चीनमा जस्तो देखिँदैन। विगत ७२ वर्षमा भारतमा सैन्य कू भएको छैन। साथै केही अपवाद छाडेर सरकार र सेनाबीच देखिने गरी गम्भीर टकरावको अवस्था पनि पैदा भएको छैन। अवकाशपश्चात सेनाका कतिपय वरिष्ठ अधिकारी दलीय राजनीतिमा प्रवेश गरेका छन्, निर्वाचन जितेका पनि छन्। कतिपय प्रतिकुल अवस्था हुँदाहुँदै भारतको लोकतन्त्र सैनिकीकरणको छायाँबाट मुक्त देखिन्छ। त्यसैले होला मूर्धन्य विश्लेषकहरू मुक्तकण्ठले भारतीय लोकतन्त्रको प्रशंसा गर्छन्। तथापि ग्रहणका रूपमा कैयन् विकृत पक्ष पनि छन्। समग्र निर्वाचन अभियानमा खर्चका हिसाबले भारतीय लोकसभा निर्वाचन विश्वकै सबैभन्दा खर्चिलो निर्वाचन बन्न पुगेको छ। यसैगरी आपराधिक अभिलेख भएका व्यक्ति निर्वाचित हुने क्रम बढ्दो छ। सन् २०१४ मा लोकसभामा निर्वाचित ५४३ मध्ये ३४ प्रतिशत अर्थात १८६ जना दागी सांसद थिए जसमाथि कुनै न कुनै अपराधमा मुद्दा चलिरहेको थियो। त्यसमध्ये पनि ११२ जनामाथि हत्यालगायत गम्भीर प्रवृत्तिको अपराधको मुद्दा चलिरहेको छ। सोह्रौं लोकसभामा ८२ प्रतिशत अर्थात् ५४३ मध्ये ४४३ सांसद करोडपति थिए। एक सांसदको सरदर सम्पत्ति १४ करोड ७० लाख भारु थियो। सोह्रौं लोकसभामा निर्वाचित सांसदहरूमध्ये झन्डै १२ प्रतिशत मात्र महिला (६५ जना ) थिए। कुनै कालखण्डमा जवाहरलाल नेहरू र अटलविहारी बाजपेयी जस्ता वजनदार नेताहरू भारतको प्रधानमन्त्री भए भने कुनै कालखण्डमा हर्दनहल्ली देवेगौडा जस्ता हल्का पात्र पनि भारतको प्रधानमन्त्री भए। सोह्रौं लोकसभा निर्वाचनबाट शक्तिशाली प्रधानमन्त्री बन्न पुगेका नरेन्द्र मोदीको शक्ति र फुर्ती पहिले जस्तो छैन तर पनि कतिपय विश्लेषक बाघको मुख खाए पनि रातो नखाए पनि रातो भन्ने गर्छन्। घटनाक्रम हेर्दा सत्रौं लोकसभा निर्वाचनपछि जसको सरकार बने पनि कमजोर सरकार बन्ने टिप्पणी हुन थालेको छ। भाजपा सत्तारुढ हुने नहुने अझै पनि उत्तर प्रदेशको परिणाममा भर पर्छ। पुलवामा गत फेब्रुअरी १४ मा भएको आत्मघाती आक्रमणमा परी ४४ भन्दा बढी सुरक्षाकर्मीको मृत्युपछि भारतले आतंकवादविरुद्ध प्रहारका नाममा प्रक्षेपण गरेको हवाई आक्रमणपश्चात मोदीको लोकप्रियता ह्वात्तै बढेको विश्लेषण कतिपय भारतीय सञ्चारमाध्यमले गरे। यहाँसम्मकी उक्त प्रक्षेपणपछि उत्तर प्रदेशका थप १२ क्षेत्रमा भाजपाले निर्वाचन जित्ने हौवा पिटियो। तर खन्यो पहाड निस्कियो मुसो भन्ने कहावत झैं उक्त हवाई आक्रमणमा भारतले दाबी गरेजस्तो तीनचार सय आतंककारी त के एकजना पनि मृत भेटिएनन्। बालकोट हवाई अतिक्रमणबाट भाजपालाई निर्वाचनमा कति नाफा वा घाटा भयो थाहा पाउन दुई महिना पर्खनैपर्छ। यसैबीच प्रधानमन्त्री पदकी आकांक्षी बहुजन समाज पार्टी (बसपा) की मुखिया मायावतीले बसपा र महागठबन्धन उम्मेदवारको प्रचारमा सर्वत्र खट्ने उद्घोषसहित लोकसभा निर्वाचन नलड्ने घोषणा गरेकी छन्। प्रधानमन्त्री बन्न लोकसभा वा राज्यसभाको सदस्य भए पुग्छ। प्रधानमन्त्री बन्दा संसद् सदस्य नभएको भए कुनै एक सभामा ६ महिनाभित्र चुनिएर आए पनि हुन्छ। सन् १९९१ मा सम्पन्न लोकसभा निर्वाचनमा राजनीतिबाट अवकाशको संघारमा पुगेका पीभी नरसिंह राव उम्मेदवार थिएनन् तर परिस्थितिले रावलाई प्रधानमन्त्री बनायो। राव छ महिनाभित्र उपनिर्वाचन जितेर आए। १० वर्ष प्रधानमन्त्री चलाएका मनमोहन सिंह पनि राज्यसभाका सदस्य थिए। मायावती प्रधानमन्त्री बन्नका लागि पहिलो तथ्य भाजपा वा एनडीए अल्पमतमा पर्नुपर्छ। त्यसपछि मायावतीलाई कांग्रेस आईलगायत सबै घटकले समर्थन गर्नुपर्छ जबकि उत्तर प्रदेशको राजनीतिक समीकरणका कारण मायावती र कांग्रेस आईको दूरी निरन्तर बढ्दो छ। उत्तर प्रदेशमा सपा बसपा गठबन्धन हुँदा कांग्रेस आईलाई पन्छाइएको मात्र होइन होच्याइएको अनुभव कांग्रेस आईको छ जबकि मायावतीको विचारमा कांग्रेस आईको मत गठबन्धन उम्मेदवारमा हस्तान्तरण हुने सम्भावना न्यून भएकाले कांग्रेस आईसँग गठबन्धन गर्नुको औचित्य थिएन। उत्तर भारतको क्षेत्रीय राजनीतिमा कांग्रेस बसपा तीतो बढिरहेकै बेला केन्द्रीय राजनीतिमा कांग्रेस आईको समर्थनविना गैर भाजपा सरकार बन्नै नसक्ने स्थितिका कारण मायावती निरास हुन थालेको बुझाइ कतिपयको छ। यस्तो तर्क गर्नेहरू मुलायम सिंह यादवको पछिल्लो सक्रियतालाई अर्थपूर्ण मान्छन्। समाजवादी पार्टी (सपा) का प्रमुख अखिलेश यादवका पिता मुलायम सिंहले सौह्रौं लोकसभाको अन्तिम दिन संसद्मा बिदाई भाषण गर्दै मोदीलाई पुनः प्रधानमन्त्री बन्न शुभकामना दिएपछि मोदी र मोदीगण गद्गद् भएका थिए। मुलायमको उक्त अभिव्यक्तिपछि छेउमा रहेकी सोनिया गान्धी हतप्रभ भएको हुनुपर्छ जबकि मोदी स्वयंले थप्पडी बजाएको दृश्य हेर्न लायक थियो। मोदीप्रति मुलायमको यो नम्रताका केही कारण हुन सक्छन्। जस्तो, अहिलेका सबै सांसद चुनिएर आउन् भन्ने अभिव्यक्तिसहित सुरु भएको मुलायमको मन्तव्य औपचारिकता मात्रै पनि हुन सक्छ। तर कुनैबेला कुस्ती अखडाका पहलमान मुलायमले राजनीतिक अखडामा औपचारिकता निर्वाह गर्न मात्र त्यसो भनेको मान्न धेरै तयार छैनन्। भाजपा अल्पमतमा परेको अवस्थामा मुलायमलाई भाजपाबाट प्रधानमन्त्री पदमा समर्थनको प्रस्ताव आइहाल्छ कि भन्ने झिनो आशा मुलायमको मनमा हुनसक्छ। छोरो अखिलेशसँग अनेकौं मतभेद र द्वन्द्व हुँदाहुँदै नेताजी अर्थात सपाका प्रमुख संरक्षक मुलायम मैनपुरी क्षेत्रबाट सपाकै टिकटमा निर्वाचन लड्दैछन्। दोस्रा,े कुनै हालतमा चिरपरिचित बैरी मायावतीलाई प्रधानमन्त्री बन्न नदिने रणनीति मुलायमको हुनसक्छ। तेस्रो, बुढेसकालमा राष्ट्रपति पदको चिट्ठा परिहाल्छ कि भन्ने आशा पनि हुनसक्छ। अर्कोतिर तेस्रो मोर्चाबाट प्रधानमन्त्री पदकी आकांक्षी ममता बनर्जीको पश्चिम बंगालमा जनाधार बलियो छ तर भाकपा माक्र्सवादी मात्र होइन स्वयं पश्चिम बंगालको कांग्रेस आई पनि ममता र तृणमूल कांग्रेसलाई तानाशाही र भ्रष्ट भन्दै विरोधमा उत्रिएको छ। लोकसभाको अन्तिम पहरमा एकातिर पश्चिम बंगाल कांग्रेसका सांसद शारदा चिटफन्ड घोटालालाई लिएर तृणमूल कांग्रेसविरुद्ध आगो ओकलिरहेका थिए अर्कोतिर कांग्रेस आई अध्यक्ष राहुल गान्धी त्यही बेला विपक्षीद्वारा संसद् भवनपरिसरमा आयोजित लोकतन्त्र बचाउँ धर्नामा ममता बनर्जीसँगै तृणमूल सांसदसँग हातेमालो गरिरहेका थिए। भारतीय कम्युनिस्ट पार्टी माक्र्सवादी भन्दा पनि ममता ठूलो तानाशाह भएको भुक्तभोगी कांग्रेस आईको आरोप छ। जबकि बंगाल कांग्रेसका सांसदको अभिव्यक्तिलाई लिएर सोनिया गान्धीसँग ममता बनर्जी गुनासो गर्दै कहिल्यै बिर्सन नसक्ने प्रतिक्रिया व्यक्त गरिरहेकी थिइन्। विपक्षीबीचको यावत सारा अन्तरद्वन्द्वको फाइदा भाजपालाई पुग्ने देखिन्छ। निर्वाचन अभियान चुलिँदै जाँदा अप्रिय र सस्तो टिप्पणी पनि ह्वात्तै बढेको छ। कांग्रेस आईका एकजना महासचिवको रूपमा प्रियंका गान्धीको पदार्पणलाई कांग्रेस आईजन बढाइचढाइ गर्न व्यस्त छन् जबकि भाजपापरस्त राज्यसभामा मनोनीत सांसद सुव्रहमन्ड्यम स्वामीले प्रियंकाको मानसिक स्वास्थ्यबारे प्रश्न उठाएका छन्। भारतका वर्तमान प्रधानमन्त्री नरेन्द्र मोदीविरुद्ध राहुल गान्धीले चौकीदार चोर है भन्ने नारा घन्काएका छन्। यसैगरी मोदीले आफ्नो नाम अगाडि चौकीदार लेखेर सामाजिक सञ्जाल रंग्याएका छन्। त्यतिमात्र होइन राहुल र विपक्षको अभिव्यक्तिले देशका २५ लाख चौकीदारको अपमान भएको भन्दै मोदीले विपक्षमाथि कडा प्रहार गरेका छन् र भाजपाले म पनि चौकीदार नारासहित अभियानलाई तीव्रता दिएको छ। चौकीदारको बहसमा आम आद्मी पार्टी (आप) बाट विधायक अलका लाम्बाले यसपटक चौकीदार होइन प्रधानमन्त्री चुनौं, चौकीदार नेपालबाट पनि मगाउन सकिन्छ भन्ने टिप्पणी गरेपछि विवादमा तानिएकी छन् र माफी पनि मागीसकेकी छन्। यदाकदा गुण्डागर्दीका कारणले समेत चिनिने लाम्बा अहिले आम आदमी पार्टीभित्र लोकतन्त्र नभएको आरोप लगाउँदै आपका प्रमुख अरविन्द केजरीवालविरुद्ध खनिएकी छन्। जबकि दिल्लीका सात सिटमा कांग्रेस आई र आपकाबीच तालमेल गराउन वरिष्ठ नेता शरद पवारको मध्यस्थता जारी छ। चौकीदारकेन्द्रित भाजपाको पछिल्लो अभियानप्रति महाराष्ट्र नवनिर्माण सेनाका प्रमुख तथा उग्र मराठी नेता राज ठाकरेले आक्रोश व्यक्त गरेका छन्। मोदीलाई उडाउँदै ठाकरेले प्रश्न गरेका छन्, निर्वाचन नेपालमा भइरहेको छ कि भारतमा ? सन् २०११ को भारतीय जनगणनाअनुसार भारतमा २९ लाख नेपालीभाषी रहेका छन्। कतिपयले नेपालीभाषीको संख्या १ करोडभन्दा बढी त कतिपयले ६० लाखको हाराहारीमा रहेको बताउँदै आएका छन्। स्मरणीय छ, भारतका २५ लाख चौकीदारमध्ये अधिकांश नेपाली छन् जो आफ्नो इमान्दारीका लागि चिनिन्छन्। निर्वाचन मिति घोषणासँगै भावी प्रधानमन्त्री को ? भन्ने उत्सुकता सर्वत्र तीव्र भएको छ। स्थिरताको नारा दिएको भाजपा वा एनडीएले बहुमत हासिल गरेमा नरेन्द्र मोदी नै अर्को प्रधानमन्त्री बन्नेमा सन्देह छैन। गैरभाजपा सरकार बन्ने भए प्रधानमन्त्री को ? भन्ने टुंगो नहुँदा भाजपालाई मनोवैज्ञानिक लाभ पुग्न थालेको छ। बिहेका लागि जन्ती निस्कियो तर बेहुलो को हो पत्तो छैन विपक्षप्रति कटाक्ष गर्दै भाजपाले यही नारा चर्काएको छ। घटनाक्रम हेर्दा सत्रौं लोकसभा निर्वाचनपछि जसको सरकार बने पनि कमजोर सरकार बन्ने टिप्पणी हुन थालेको छ। भाजपा सत्तारुढ हुने नहुने अझै पनि उत्तर प्रदेशको परिणाममा भर पर्छ। उत्तर प्रदेशका ८० सिटमध्ये भाजपाले ३०३५ सिट नघाउन सक्यो भने केन्द्रमा भाजपा नेतृत्वको सरकार बन्नेछ, सकेन भने गैरभाजपा सरकार बन्ने छ।"
डाउन सिड्रोमको पीडा,"डाउन सिड्रोम बौद्धिक अपांगताअन्तर्गत पर्छ। यो गर्भावस्थामा नै थाहा हुने अपांगता हो। यसको अर्थ कुनै दुर्घटना भएर हुने अथवा ठूलो भएपछि मात्र हुने अपांगता होइन। न कुनै रोग हो, जसको उपचार हुन्छ तर गर्भमा भने टेस्टबाट पहिचान गर्न सकिन्छ। यो आलेखले अब डाउन सिड्रोम अवस्थाको बच्चाको परिवारको सानो अनुभव बाँड्ने छ। रितेशको घरमा रुवावासी चलिरहेको बेलामा उनले पत्नीलाई आफ्नो दुई भाइ र एक बहिनीलाई तुरुन्तै फेरि फोन गरिदेऊ कि अब बुबा रहनु भएन, दाह संस्कार गर्न कुर्ने कि के गर्ने हो भनी सोध भने। त्यतिबेला उनी आफैं दुःखी र विक्षिप्त अवस्थामा थिए किनकि उनका बुबा बाह्र दिनदेखि अस्पतालमा अचेत अवस्थामा थिए। जुन खबर उनले पहिले नै आफ्ना दुवै भाइका परिवार र बहिनीलाई दिएका थिए। अनुरोध पनि गरेका थिए कि सकेसम्म छिटो आइदिन। किनकि आमालाई समाल्ने कोही पनि थिएन। रीतेशको घरमा जम्मा पाँचजना (आमा, बुबा, रीतेश, उनका पत्नी र डाउन सिड्रोम अशक्त अवस्थामा रहेकी एउटा सत्रवर्षे छोरी) को परिवार थियो। रीतेश बुबालाई लिएर १२ दिनदेखि अस्पतालमा थिए भने पत्नीले सासु र छोरीको हेरचाह तथा अस्पतालमा खाना ल्याउने र पुर्याउने काम गरिरहेकी थिइन्। तर अमेरिकाबाट भाइहरूको खबर आयो कि हाम्रो छुट्टी नमिलेकाले अहिले हामी आउन सक्दैनौ। तपाईंले नै सबै काम सम्पन्न गर्नुहोस् बरु आर्थिक सहयोग चाहिएमा हामी यहाँबाट हजुरलाई पठाइदिने व्यवस्था गरी दिन्छौं। बहिनी भने बुबाको तीन दिनको काममा आइपुगिन्। तिनी पनि ८ वर्षअघि डिभी परेर अमेरिकामा आफ्नो परिवारसँग बसेकी थिइन्। तेह्र दिनको कार्यकै बीचमै रीतेशको डाउन सिड्रोम अवस्थाकी छोरी महिनावारी भइन् र तिनलाई आमाबुबाभन्दा छुट्टै राखिएकाले ज्वरो आयो र असामान्य व्यवहार बढी गर्न थालिन्। रीतेशको बूढी आमाले पनि आफ्नो नातिनीलाई माया गरे पनि हेरविचार गर्न सक्नु हुन्नथ्यो। यसै पनि रीतेश र उनकी पत्नी मिलेर मात्रै परिवार पाल्न सकिरहेका थिए। अब रीतेशलाई के गरौं, कसरी गरौं भन्ने चिन्ताले सतायो किनकि छोरी बिमारी हुँदा औषधी आफ्नो बाबा रितेशको हातबाट मात्रै खान्थिन। दिसापिसाव गराउनु, प्याड फेराइदिनु, लुगा लगाइदिनु, खाना खुवाउने, सुताउने आदि सम्पूर्ण दैनिक कार्य आमा (रीतेशकी पत्नी) ले गर्थिन्। नाता कुटुम्बले बुबाको १३ दिनको कार्य नभ्याई छोरीलाई छुनु त परै जाओस् छोरी क्रिरियापुत्री बसेको कोठामा पनि ल्याउन हुँदैन भने न छोरीको आमाले छोरीलाई छुन वा लसपस गर्न हुन्छ भने। छोरी भने कोहीसँग नमान्ने, जिद्धी भएकाले ठूलो ठूलो स्वरले रुने, कराउने गर्न थालिन् अनि तिनलाई सबैले एउटा कोठामा थुनी दिए। हामी अहिले बुबाआमा जीवित हुँदा त समाजले एउटा अबोध बच्चीलाई थुन्न सक्छ भने हामी दुई जनामध्ये एकजनाको मृत्यु भएमा यो समाजको रूप के होला ? सहजै अनुमान रीतेशले लगाए र उनलाई बुबाको कार्यको साथसाथै आफ्नो अबुझ बच्चीको चिन्ताले सताउन थाल्यो। उनलाई छोरीको चिन्तामा सोच्न बाध्य बनाइदियो। त्यो थाहा पाएर रीतेशले विरोध गरे र आफ्नो पत्नीलाई भने समाजले विरोध गरे पनि कुनै पितृले सराप्दैन बरु हाम्रो स्थिति भगवान र पितृलाई थाहा छ, मेरो आमालाई पनि थाहा छ केही हुँदैन तिमी छोरीको सुसार गर्न जाऊँ। यो बेला तिनलाई तिम्रो सबैभन्दा बढी आवश्यकता छ। बरु श्रद्धाले गरेको सबै कार्य बुबालाई मान्य हुन्छ। यसरी उनले बुबाको तेह्र दिनको कार्य कठिनाइका साथ विषम अवस्थामा सम्पन्न गरे। समाजले भने उनीहरूलाई बहिष्कार गरी आफ्नो कुनै शुभ वा अशुभ कार्यमा निम्तो गरेनन्। यो देखेर उनी सोच्न बाध्य भए कि यस्तो समस्याको समाधान के हो त ? के यस्तो समस्या मेरो मात्रै हो कि अन्य परिवारको पनि हो ? यसको निराकरण कसरी गर्ने ? यो त मृत्यु हुँदाको एउटा उदाहरण मात्रै हो, त्यस्तै छुट्टै थरीथरीका समस्या, अवस्था आउन सक्छन् जस्तै अस्पताल भर्ना हुनुपर्दा, देश वा विदेशमा कुनै कार्यवश छोटो अवधिका लागि जानुपर्दा वा त्यस्तो भोजभतेर अथवा कार्यक्रम जहाँ पतिले पत्नीको उपस्थिति मात्रै मान्य हुन्छ वा बच्चालाई सामेल गर्न नसकिने अवस्था इत्यादिमा बौद्धिक अपांग बालबालिकालाई कहाँ छोड्ने ? कसको भरमा छोड्ने ?"
राजनीतिक भ्रष्टाचार र निर्वाचन,"के सुधारिएको निर्वाचनबाट भ्रष्टाचार न्यून हुन्छ ? भ्रष्टाचारका सम्बन्धमा दुइटा विषय मान्य छन्। पहिलो, राजनीतिक भ्रष्टाचार जननी हो। दोस्रो, राजनीतिक भ्रष्टाचार माथिबाट सुरु हुन्छ, जसरी माछा टाउकोबाट कुहिन्छ। निर्णय गर्ने अधिकार जसलाई हुन्छ भ्रष्टाचार उसैबाट सुरु हुन्छ। राजनीतिक भ्रष्टाचार प्रमुखको संलग्नताविना हुन सक्दैन। राजनीतिमा भ्रष्टाचार सरकारप्रमुखबाट, मन्त्री, सचिवहुँदै तलसम्म पुग्छ। ससाना भ्रष्टाचार तलबाट हुन्छ भन्ने निर्विवाद हो तर हाकिम इमानदार छ भने भ्रष्टाचार न्यून हुन्छ। राजनीतिक भ्रष्टाचार वर्तमान राजनीतिमा तीनथरिका मानिस पाइन्छन्। पहिलो, एकथरि कुनै पनि काम वा जागिर नपाएर आर्यआर्जन वा जीविकोपार्जन गर्न राजनीतिमा लाग्छ। दोस्रो, पारिवारिक विरासतमा (बाबु, आमा राजनीतिमा लागेका) राजनीतिक इच्छा वा संस्कार पाएकाले राजनीतिमा लाग्छ। तेस्रो, जनतालाई सेवा गर्ने भावनाले प्रेरित भएर राजनीतिमा लाग्छ। बीसौं शताब्दीको मध्यकाल तर (६०७० वर्षअघि) राजनीतिमा लाग्ने व्यक्तिको संख्या सीमित थियो। त्यसको मुख्य कारण राजनीतिक खुलापनको अभाव। ठूलाबडा सार्वजनिक काम, जस्तै स्कुुल, कलेज, पोखरी र इनार बनाएर सामाजिक सेवा गर्दथे। दोस्रो विश्वयुद्धपछि ठूला र साना मुलुकमा पनि जनचाहनाअनुसार स्वशासन प्राप्त गर्ने उद्देश्यले मानिसहरू राजनीतिमा लागे। तिनका उद्देश्य अर्थ आर्जन थिएन, मुलुक र समाजको उत्थान नै यिनको एकमात्र उद्देश्य थियो। तीनको जीवन सामान्य थियो, तडकभडकपूर्ण थिएन। राजनेताको जीवन पनि सामान्य मानिससरह नै थियो। तर पछि तीनको जीवनमा पनि अर्थको आवश्यकता महसुुस हुन थालेको देखिन्छ। राजनीतिमा लागेका व्यक्तिमध्ये केही नेता भए र केही कार्यकर्ताको रूपमा रहे। विस्तारै, नेताहरूको जीवनशैली खर्चिलो र सुविधापूर्ण हुन थाल्यो। कार्यकर्ताले पनि नेतासित आर्थिक अपेक्षा राख्न थाले। तिनको जीवन र रहनसहनमा गुणात्मक परिवर्तन देखिन थाल्यो। सोअनुरूप अर्थको खोजी हुँदा राजनीति खर्चिलो हुन थाल्यो। राजनीतिक कार्यकर्तालाई खुसी पार्न र आफ्नो राजसी जीवनलाई कायम राख्न अतिरिक्त आम्दानीको खोजी हुन थालेपछि राजनीतिक क्षेत्रमा क्रमशः भ्रष्टाचारको थालनी भएको हो। नेताहरू जस्तै कार्यकर्ता पनि भ्रष्ट हुन थाले। राजनीतिक भ्रष्टाचारमा कर्मचारीतन्त्रको सहभागिता पनि आवश्यक भयो। राजनेता र कर्मचारीको जीवनशैलीले पनि यसलाई पुुष्टि गरेको छ। लोकतान्त्रिक व्यवस्थामा निर्वाचनको विकल्प हुँदैन। कुनै पनि निर्णय निर्वाचित प्रतिनिधिबाट वा निजहरूकोे अधिकारबाट प्रत्यायोजन गरिएका अधिकारीबाट मात्रै हुन्छ। पैसाको स्रोत आर्थिक निर्णयमा मुलाहिजाबाट प्राप्त हुन्छ। तसर्थ जसरी भए पनि निर्वाचनमा विजयी हुनु नेताको पहिलो चाहना हुन्छ। पैसाको भरमा दलको टिकट पाउनु, फेरि गरिब र अशिक्षित मतदाता लोभ्याएर तथा डरत्रास देखाएर मत प्राप्त गरी जित्नु नै हुन्छ। इमानदार, मेहनती र जनतामा भिजेका कार्यकर्ताको कुनै मूल्य नै हुँदैन। एकपल्ट प्रधानमन्त्री, मन्त्री र सांसद भएपछि अर्कोचोटी पुनः त्यो पद पाउन जसरी भए पनि निर्वाचित हुनैपर्ने सोच भ्रष्टाचारको पहिलो र मुख्य खुड्किलो हो। एकचोटी निर्वाचित भइसकेपछि निर्वाचनमा खर्च गरिएको रकमको जोहो तथा पुनः आउने निर्वाचनको तयारीका लागि आवश्यक अर्थोपार्जनको सोच नेताहरूको हुन्छ। एकपल्ट प्रधानमन्त्री, मन्त्री र सांसद भएपछि अर्कोचोटी पुनः त्यो पद पाउन जसरी भए पनि निर्वाचित हुनैपर्ने सोच भ्रष्टाचारको पहिलो र मुुख्य खुड्किलो हो। साथै नेताको विलासिता र सुविधापूर्ण जीवनयापन देखेर कार्यकर्ता पनि तिनकै नक्कल गरी सुविधा र विलासित खोज्दै हिँडिरहेकाले नेताहरूलाई निर्वाचन खर्च जुटाउन धौधौ पर्छ। राजनीतिक भ्रष्टाचारको दोस्रो कारण निर्वाचन खर्चिलो हुनु हो। प्रत्येक निर्वाचनमा उम्मेदवारको निर्वाचन खर्चको सीमा निर्वाचन आयोगले बढाउँदै गएको छ। बहुदलीय व्यवस्था स्थापनापछि भएको २०४८ को आम निर्वाचनमा उम्मेदवारको निर्वाचन खर्च ७५ हजार थियो जो अहिले बढेर २०२५ लाखसम्म पुगिसकेको छ। त्यस्तै निर्वाचन आयोगबाट भएको खर्च पनि त्यत्तिकै बढेको छ। ०४८ को निर्वाचनमा कुल खर्च करिब १५ करोड थियो। यो रकम बढेर २०५१ मा २२ करोड र २०५६ मा करिब ३२ करोड पुगेकोमा अहिले २३ अर्ब पुगेको छ। वर्तमान निर्वाचन प्रणाली संविधानसभा निर्वाचनदेखि ०७४ को प्रतिनिधिसभा निर्वाचन प्रणाली समानान्तर मिश्रित प्रणालीअन्तर्गत भएको हो। यसको अर्थ केही स्थानमा निर्वाचनमा पहिलो हुने निर्वाचित हुने प्रणाली (पहुनिहु) र केही स्थानमा समानुपातिक सूची प्रणाली। किनकि निर्वाचित प्रतिनिधिसभालाई केही सीमासम्म समावेशी बनाउनु थियो। पहिलो हुने निर्वाचित हुने पहुनिहु प्रणालीमा सबभन्दा बढी मत प्राप्त गर्ने उम्मेदवार निर्वाचित हुन्छ। अधिकतम क्षेत्रमा अपेक्षाकृत अल्पमत प्राप्त उम्मेदवार निर्वाचित हुन्छ र बढी मतको प्रतिनिधित्व हुँदैन। तर यस प्रणालीको विशेषता मतदाताले आफ्नो प्रतिनिधिलाई ठम्याएको वा चिनेको हुन्छ। निर्वाचित प्रतिनिधि आफ्नो मतदाताप्रति बढी प्रतिबद्ध हुन बाध्य हुन्छ। आफ्नो मतदाताको हितप्रति बढी सजग र सक्रिय हुन्छ। किनकि अर्का निर्वाचनमा आफ्नो मतदाताको मत प्राप्त गरिरहने उसको स्वार्थ रहन्छ। आफ्नो क्षेत्रको विकास गर्न तथा मतदातालाई खुसी पार्न उसले जे पनि गर्न चाहन्छ। सरकारबाट हुन नसक्ने काम पनि उसले आफ्नो खर्चबाट गराउने प्रयास गर्छ। आर्थिक जोहो गर्न ऊ भ्रष्टाचार गर्नतिर पनि लाग्छ। मतदातालाई मात्र लोभ्याउने काम गर्दैन, डर र त्रासबाट तिनका मत प्राप्त गर्न खोज्छ। हामीले प्रयोग गरिरहेको अर्को निर्वाचन प्रणाली समानुपातिक सूची प्रणाली हो। यसमा उम्मेदवारले मतदातालाई व्यक्तिगत रूपमा खुसी पार्नु पर्दैन। उसको दलले जेजति मत प्राप्त गर्छ त्यसको अनुपातमा दलको उम्मेदवार सूची क्रमअनुसार निर्वाचित हुन्छ। दलले निर्वाचन आयोगमा आफ्नो उम्मेदवारको सूची बुझाएका हुन्छन्। त्यसैअनुसार उम्मेदवार विजयी हुन्छ। यो व्यवस्था कम खर्चिलो हुन्छ। किनकि यसमा उम्मेदवारको आफ्नो व्यक्तिगत साख वा विश्वास मतदानको आधार हुँदैन। तर, यसमा दलका शीर्षनेताको हालीमुहाली रहन्छ। आआफ्ना नातागोता, आफ्नो व्यक्तिगत सम्बन्ध तथा पैसाको खेल पनि प्रभावकारी हुन्छन्। यसमा दलका इमानदार, कर्मठ तथा शीर्षनेतासित व्यक्तिगत सम्बन्ध रहेका कार्यकर्ता जहिले पनि पछि परेका हुन्छन्। नेतालाई खुसी पार्ने कार्यकर्ता नेता बन्छ। अतः यी दुवै निर्वाचन प्रणालीमा कमीकमजोरी छन्। पहिलोमा (पहुनिहु) निर्वाचनमा पैसाको खोलो बग्ने र बहुमतको कदर नहुने देखिन्छ भने दोस्रोमा शीर्षनेताका वर्चस्व देखिन्छ। इमानदार, कर्मठ तथा गरिब कार्यकर्ता पीडित भएको पाइन्छ। अतः यी दुवै प्रणालीका कमीकमजोरी हटाएर दुवैको राम्रा पक्षलाई समेटेर नयाँ प्रणालीलाई प्रयोग गर्न सकियो भने खर्चिलो प्रणाली तथा निर्वाचनमा पैसा र पावरको खेललाई केही हदसम्म नियन्त्रित गर्न सकिन्छ। नयाँ निर्वाचन प्रणाली सामान्यतः समानुपातिक प्रणालीमा सिंगो राष्ट्र एउटै निर्वाचन क्षेत्र हुन्छ। दलले प्राप्त गरेको मत प्रतिशतका आधारमा उसले स्थान प्राप्त गर्छ। निर्वाचन आयोगमा बुझाएको सूचीको क्रमअनुसार त्यस दलका उम्मेदवार निर्वाचित हुन्छन्। यसको विपरीत पहुनिहु प्रणालीमा उम्मेदवारको आफ्ना विशेषता, लोकप्रियता र कर्मठता आदि निर्वाचनमा बढी प्रभावकारी हुन्छ। विजयी उम्मेदवार आफ्ना मतदाताको नजिकको र ठम्याएको प्रतिनिधि हुन्छ। खर्चको हिसाबले समानुपातिक तुलनामा प्रणाली बढी खर्चिलो हुन्छ। अतः नयाँ प्रणालीलाई तुलनात्मक रूपमा कम खर्चिलो बनाउनुपर्छ। यसबाट राजनीतिक भ्रष्टाचारलाई न्यून पार्न सकिन्छ। यस प्रणालीअनुसार पहुनिहु प्रणाली जस्तै प्रत्येक क्षेत्रका आधारमा निर्वाचन गराउन, समानुपातिक प्रणाली जस्तै, प्रतिनिधित्व प्राप्त गर्ने अर्थात् दलले प्राप्त गरेको कुल मतको प्रतिशतबमोजिम प्रतिनिधित्व प्राप्त गर्न र प्रतिनिधि छनौटको आधार सूचीको क्रमसंख्याको सट्टा दलका उम्मेदवारले पाएका मतको आधारमा दलबाट निश्चित उम्मेदवार मात्र निर्वाचित हुन्छ। उदाहरणका लागि वर्तमान संसद्मा १६५ स्थानको निर्वाचन पहुनिहुबाट हुन्छ र ती स्थानका लागि प्रत्येक दलले १६५ जनाको नाम निर्वाचन क्षेत्र तोकिएअनुसार सूचीमा राख्ने। कुनै दलले राष्ट्रिय कुल मतको ५५ प्रतिशत प्राप्त गरेको छ भने उसले ५५ प्रतिशत प्रतिनिधित्व पाउने हुन्छ। स्थानको निर्धारण उसले जुन क्षेत्रमा बढी मत पाएको छ त्यहाँका उम्मेदवार विजयी हुन्छ। तर जुन जिल्लामा ११ क्षेत्र मात्र निर्धारित छ भन्ने पहिलो प्राथमिकता त्यस दलका त्यस जिल्लाका उम्मेदवार बढी मतको आधारभूत विजयी हुन्छन्। बाँकी स्थानमा त्यस दलका बढी मतको आधारमा उम्मेदवार विजयी हुन्छ। तर त्यसको सीमा ५५ प्रतिशत स्थानमा सीमित हुन्छ। त्यस दलको बढी उम्मेदवार विजयी हुदैन। साथै न्यून प्रतिनिधित्व पाउने दलले पनि प्राथमिकता पाउनेछ। पहुनिहु जस्तै बढी मतको आधारमा उम्मेदवार विजयी हुने र मतदानमा आफ्नो प्रतिनिधिलाई ठम्याउन सक्ने र समानुपातिक प्रतिनिधित्वअन्तर्गत दलहरूले कुल प्राप्त मतको प्रतिशतअनुसार सदनमा स्थान पाउनेछ। यस किसिमले एउटै मतपत्रबाट पहुनिहु अन्तर्गत १६५ स्थानको निर्वाचन गर्ने र बाँकी ११० समानुपातिक प्रतिनिधित्वअन्तर्गत वर्तमान प्रणालीअन्तर्गत नै निर्वाचन गर्ने। पहुनिहु र समानुपातिक प्रतिनिधित्व प्रणालीका त्रुटि हटाई तिनका गुणलाई समेटेर नयाँ प्रणालीअन्तर्गत निर्वाचन गर्न सकियो भने निर्वाचन निश्चित रूपमा कम खर्चिलो हुन्छ। यस प्रणाली प्रयोग गर्न दुईतिहाइ बहुमतको उचित प्रयोग गरी संविधानमा संशोधन गर्ने सुनौलो अवसरबाहेक अरू केही हुन सक्दैन। २०७४ को संसदीय निर्वाचनमा जम्मा सदर मत १,०५,९४,०४४ थियो र पहिलो हुने निर्वाचन प्रणालीअन्तर्गत नेकपा (एमाले) ३०८२ लाख मत पाएको थियो। यस दलका ८० उम्मेदवार विजयी भए। नेपाली कांग्रेसले ३५७४ लाख मत प्राप्त गरी २३ स्थानमा विजय प्राप्त गर्यो। नेकपामाओवादी केन्द्रले १०१५ लाख मत प्राप्त गरी ३६ स्थान ओगटेको थियो। त्यस्तै राजपाले ४५८ लाख मत प्राप्त गरी ११ स्थान तथा संघीय समाजवादी फोरम नेपालले ५२८ लाख मत प्राप्त गरी कुल १० स्थान प्राप्त गरेको थियो। नयाँ शक्ति पार्टी ८४ हजार मत प्राप्त गरी १ स्थान, राष्ट्रिय जनमोर्चाले ७० हजार मत प्राप्त गरी १ स्थान, राष्ट्रिय प्रजातन्त्र पार्टीले ११८ लाख मतका साथ १ स्थान, नेमकिपाले ५२६६८ मत प्राप्त गरी १ स्थान प्राप्त गरेको थियो। एउटा स्वतन्त्र उम्मेदवारले पनि विजय प्राप्त गरेको थियो। कुल सदर मत एक करोड पाँच लाख ९४ हजार ४४ मतलाई १६५ स्थानका लागि समानुपातिक प्रतिनिधित्वको प्राकृतिक मत सीमा (थ्रेसहोड)६१ हजार मत हुन्छन्। यस आधारमा नेकपा एमालेले ५२, नेकाले ६२, माओवादी केन्द्रले २५, राजापाले ८, समाजवादी फोरम ९, नयाँशक्ति पार्टीले १ स्थान प्राप्त गर्छन्। साथै राष्ट्रिय जनमोर्चाले १ विवेकशील पार्टीले १, नेकपा मालेले १, राप्रपा प्रजातान्त्रिकले २ स्थान प्राप्त गर्छन्। नेमकिपाले कुनै पनि स्थान प्राप्त गर्दैन। उपरोक्त तुलनात्मक अध्ययनबाट के देखिन्छ भने बढी दलहरूको प्रतिनिधित्वको संख्या घटेको छ। केहीको बढेको छ। साथै केही दलले प्रतिनिधित्व पाएका छन्। जुन अहिलेको संसदमा छैनन्। लोकतन्त्र जनताबाट छानिएको शासन पद्धति हो। कुनै पनि अवस्थामा प्रतिनिधित्वलाई सीमित पार्नु हुदैन्। साथै, समानुपातिक प्रणाली प्रयोगमा आउँदा सरकारको गठन एकमना वा एक दलको हुन सक्दैन। तसर्थ सरकार सबै वा बढी दलको हुन्छ। यसले गर्दा दलहरूबीच निरर्थक प्रतिद्वन्द्विता हुदैन। मिलीजुली सरकार भएमा सबैको विचारको समन्वय हुन्छ। साथै, यो प्रणाली पनि नयाँ किसिमको मिश्रित हुन्छ। यसमा पैसा र शक्तिबाट प्राप्त मतको आधारमा निर्वाचन सुनिश्चित नहुँदा निर्वाचनमा पैसा र शक्तिको भूमिका न्यून हुन्छ। यसले राजनीतिक भ्रष्टचारमा कमी ल्याउन सक्छ। मिश्र पूर्व निर्वाचन आयुक्त हुन्।"
क्रान्ति र आतंकको आआफ्नै अर्थ,"समय र सन्दर्भसँगै समाजको अर्थराजनीतिक अवयव परिवर्तित हुन्छन्। त्यो परिवर्तनले समाजमा अन्तरविरोध पैदा गरिदिन्छ। त्यो अन्तरविरोधले संघर्ष। अनि संघर्षले एक खालको गति। अनि त्यही गतिले राजनीतिक तरंग। यो समाज विकासको वैज्ञानिक नियम हो र परिवर्तनको नियमित प्रक्रिया पनि। समाजको प्रगतिशील रुपान्तरणका लागि समाजमा विद्यमान अन्तरविरोधको सही पहिचान र समाधान आवश्यक छ। यही अन्तरविरोधको समाधान कुन हदसम्म सही, वस्तुसंगत, लोकतान्त्रिक एवं न्यायोचित भयो, त्यसैमा त्यो समाज वा देशको प्रगति निर्भर हुन्छ। देश बन्नु भनेको समाजको अन्तरविरोध सही ढंगले हल हुनु हो। देश नबन्नु भनेको अन्तरविरोध हल नहुनु हो, बल्झिनु हो। तरंगित राजनीति नेपालको राजनीति पनि यतिबेला विभिन्न विषयले तरंगित छ। राजनीतिलाई तरंगित बनाउने केही ताजा तरंगको तार लेकका रिउदेखि तराईमधेसका उष्ण फाँटसम्म जोडिएको छ। केही महिनाअघिसम्म नेपाली राजनीतिमा बूढीगण्डकी, एनसेलको करछली र वाइडबडी जहाज खरिदप्रकरण तरंगित थियो। एनसेलको कर छलीप्रकरण लामै समयदेखि अल्झिरहेको छ भने बूढीगण्डकी आयोजनाको ठेक्का विवाद पनि पटकपटक उजागर भइरहेको छ। राज्य र राजनीतिक पार्टीको सेटिङकै कारण यस्ता ठूला अनियमितताका घटना आइरहन्छन्। राज्य र राजनीतिक दल नै संलग्न हुने यस्ता घटनाको न्यायिक निराकरण असम्भव जस्तै देखिन्छ। यसका लागि राजनीतिक नेतृत्वले ठूलै आँट र निस्वार्थता प्रदर्शन गर्न सक्नुपर्छ। तर, हाम्रो राजनीतिमा नभएकै त्यही आँट, इच्छाशक्ति र निस्वार्थ भावना हो। पछिल्लो समय वाइडबडी जहाजप्रकरण विवादकै बीच पर्यटनमन्त्री रवीन्द्र अधिकारीको हेलिकप्टर दुर्घटनामा निधन भयो। अनि उनको निधनसँगै झन्डै ४ अर्बको वाइडबडी घोटालाको तरंगको झड्का मत्थर भएको छ। हुन त आर्थिक अनियमितताको विषय छानबिनपछि नै टुंगो लाग्ने हो। तर, संसदीय समितिले नै विमान खरिद प्रकरणमा अनियमितता भएको पुष्ट्याईं पेस गरिसक्दा पनि राज्यले त्यसलाई मसिनो गरी छानबिन नगर्नु पक्कै पनि रहस्यकै विषय हो भन्न अप्ठेरो मान्नु परोइन्। सरकारी नेकपाले विद्रोही नेकपाको आवाज मत्थर पार्न संवादको बाटो भन्दा प्रतिबन्धको बाटो अख्तियार गर्दा मुलुक नयाँ संकटमा फस्ने खतरा बढेको छ। त्यसमाथि घोटालाका मुख्य सूत्राधारकै रूपमा चित्रित बहालवाला मन्त्रीको दुःखद निधन हुनुले घटनालाई थप रहस्य मान्नेहरूको संख्या पनि बढ्दै गएको छ। यद्यपि दुर्घटनाको विषयमा तथ्यगत पुष्टि नहुँदासम्म अन्दाजले काम चलाउनु उचित हुँदैन। पर्यटनमन्त्री अधिकारीको निधनसँगै वाइडबडी काण्डलाई नै फासफुस पारियो भने त्यसभित्र निकै ठूलो राजकीय हेराफेरी हुनसक्छ भन्ने आशंकालाई भने बल पुर्याउँछ नै। अब हेर्नुछ, वाइडबडी कसरी ल्याण्ड हुन्छ ? वाइडबडीपछि दुई ठूला घटनाले नेपालको राजनीति थप तरंगित भयो। सरकारले सीके राउतसँग ११ बुँदे राजनीतिक सहमति गरी राउतको समूहलाई राजनीतिको मूलधारमा ल्याएको घोषणा गर्यो। यद्यपि सहमतिपछि दुवै पक्षले आआफ्नै ढंगले सहमतिको व्याख्या गरिरहेका छन्। प्रमुख प्रतिपक्षी नेपाली कांग्रेसले सहमतिमा साझा व्याख्याको माग गरेको छ। खासगरी सहमतिको २ नम्बर बुँदामा उल्लिखित जनअभिमत शब्दले केही आशंका जन्माएको देखिन्छ। तर जनअभिमत शब्दैले विखण्डनकारी माग संस्थागत भयो भन्नु सही हुँदैन। आखिर पृथकतावादी आन्दोलनतर्फ उन्मुख भइरहेको एउटा शक्ति जनमतमा आधारित वैधानिक राजनीतिमा आउनु उपलब्धि नै हो। यद्यपि मधेसमा विगत लामो समयदेखि कायम रहेको असन्तुष्टि कसरी हल हुन्छ ? त्यसैले धेरै कुरा निर्धारण गर्नेछ। राजनीतिलाई तरंगित बनाउने अर्को विषय हो नेत्रविक्रम चन्द विप्लव नेतृत्वको नेकपालाई लगाइएको प्रतिबन्ध। सरकारले एकाएक विप्लवको पार्टीले चन्दा आतंक बढाएको भन्दै प्रतिबन्ध लगाउने निर्णय गर्यो। जसले गर्दा गणतान्त्रिक सरकारको असहिष्णु व्यवहार मात्र देखा परेन, यसले सरकार हुकुमी शासनतिर अघि बढेको प्रतीत हुन पुगेको छ। यी केही जल्दाबल्दा विषय हुन्, जसले राजनीतिमा तरंग सिर्जना गरिरहेका छन्। प्रतिबन्धित विद्रोह विप्लव नेतृत्वको नेकपामाथि प्रतिबन्धपश्चात् चुहिएका समाचारलाई आधार मान्ने हो भने सरकार मुलुकमा संकटकाल घोषणै गरेर समृद्धि ल्याउने ध्याउन्नमा छ भन्ने सुनिन्छ। सायद संकटकाल घोषणाको अधिकार प्रधानमन्त्रीमै राख्ने सरकारी कसरत, त्यसैको अभिव्यक्ति हो। नागरिकको मत पाएर राजनीतिक पार्टीले सरकार चलाउँछ। अनि आफू सरकारमा रहँदा चुनावमा गरेको प्रतिबद्धता पूरा गर्ने कोशिस गरिरहेको हुन्छ। यदि सरकारले नागरिकका समस्या समाधान गर्ने, उनीहरूको दैनिकी सहज बनाउने दिशातर्फ काम गरेन भने सरकारप्रति नागरिकमा वितृष्णा जाग्छ र त्यो राजनीतिक संघर्षको रूपमा अभिव्यक्त हुन्छ। यसर्थ, विरोध, संघर्ष र क्रान्तिको अवस्था जहिल्यै कायमै रहन्छ। असल शासकले जनबोली सुन्छ र त्यस्तो विरोधको अवस्था आउन दिँदैन। तर, खराब शासकले त्यस्तो विरोधको आवाज दबाउन खोज्छ र त्यसले प्रकारान्तरमा विरोधलाई विद्रोहमा परिणत गरिदिन्छ। हाम्रो आफ्नै अनुभवले पनि त्यही देखाएको छ। इतिहासबाट नसिक्नु हाम्रो दुःखद कमजोरी हो। अहिले सरकारी नेकपाले विद्रोही नेकपाको आवाज मत्थर पार्न संवादको बाटो भन्दा प्रतिबन्धको बाटो अख्तियार गर्दा मुलुक नयाँ संकटमा फस्ने खतरा बढेको छ। गणतान्त्रिक सरकारले कुनै अमूक राजनीतिक पार्टीलाई प्रतिबन्ध लगाउनु अभिव्यक्ति स्वतन्त्रतामाथिको प्रहार त हुँदै हो यसले सरकारको अधिनायकवादी र हैकमवादी चरित्रलाई उदांगो पारिदिएको छ। हिंसाको राजनीतिक अस्वीकार्य हुन्छ। तर, हरेक व्यक्ति, समूह वा दलले उठाउने जनजीविकाका सवाल भने साँच्चिकै वास्तविक, न्यायिक अनि राजनीतिक मुद्दा नै हुन्। हिजो कुनै समय त्यही मुद्दा उठाएर सरकारमा पुगेको दलले अहिले त्यस्तै कुरा अरू कसैले गर्दा अराजनीतिक अनि आपराधिक देख्नु दृष्टिदोषको पराकाष्ठा हो। यो कस्तो राजनीतिक व्याख्या हो ? हिजो आफूले गर्दा चाहिँ क्रान्ति हुने आज अर्कोले गर्दा आतंक ? हिंसात्मक एवं ध्वंसात्मक गतिविधि गर्ने जो कोही कानुनी कारबाहीको भागिदार हुन्छ। अनि उसलाई मौजुदा कानुनबाटै नियन्त्रणमा लिन सकिन्छ र सक्नुपर्छ। राज्य र सुरक्षा प्रशासनको नियमित काम नै हो त्यो। तर, चन्दा र सहयोग मागेकै भरमा कसैलाई अराजनीतिक अनि लुटेराको संज्ञा दिन कसरी मिल्छ ? चन्दा माग्ने लुटेरा हुने भए, सबैभन्दा ठूलो लुटेरा त सत्ताधारी दल नै हो, किनकि बिना चन्दा र सहयोग सरकारी दल पनि टिकेको छैन। अझ हाम्रो निर्वाचन प्रणालीमा त जसले धेरै खर्च गर्यो उसैले चुनाव जितिरहेको हुन्छ। अनि खर्चअनुसारको असुली पनि भयो नै होला। चन्दा र सहयोग मागेकै भरमा लुटेरा भन्ने हो भने नेपालका सबै पार्टी लुटेरा समूह हुन्। लोकतन्त्रको विकल्प प्रतिबन्ध होइन, समस्या समाधान हो। समस्या समाधान निषेधबाट होइन, संवादबाटै हुनेछ। समृद्धिको समाचार राजनीतिक बजार अनेक विषयले तरंगित भइरहेको छ, उता सरकार भने समृद्धिकै राग अलापिरहेको भेटिन्छ। उही समृद्धिको एकांकी समाचार वाचन गरिरहेको छ। सरकारी फौजका हरेक कुरामा विकासकै कोर्स छ। समृद्धिकै लय छ। मन्त्रालयका च्याम्बरदेखि घरका मझेरीसम्म समृद्धिकै कथ्य सुनिन्छ। रेलका कुरादेखि तेलका कुरासम्ममा समृद्धि नै कुरोको चुरो बनिदिन्छ। हरेक भाषण, गोष्ठी, कार्यशाला, अखबारी लेखन, समाचारका हेडलाइनसम्ममा सरकारी समृद्धिकै अलाप छ। तर, आम मान्छेलाई के हो त्यो समृद्धि पत्तो छैन ? कसरी समृद्धि आउँछ ? कहाँबाट आउँछ ? कसले ल्याउँछ ? कहिलेसम्म आउँछ ? आएपछि के हुन्छ ? अहँ न त छेउको टुंगो छ, न त टुप्पोको भेउ नै। बस् केन्द्रको सिंहदरबारले समृद्धिको गतिलो अनि लयात्मक भाष्य बनाइदियो, अनि जेनतेन गाउँघरसम्म पुर्याइएको मिनी सिंहदरबारका रेडियोहरूमा त्यही गीत बजिरहेको छ। गाउँघरका धेरैलाई लाग्दोरहेछ समृद्धि भन्ने जिनिस साँच्चिकै केही चिज हो, जुन वर्षौं अरबको खाँडीमा मजदुरी गरेर घर फर्किएका छोराहरूले ल्याउने खिर्चिर्मिची कोसेली जस्तै होस् ! दुःखको कुरा स्थानीयकरण भएको सिंहदरबारको रेडियोले स्थानीय लोलीअनुसारको समृद्धिको भाष्य जान्दैन। अहिले स्थानीय तहका पालिका अनि वडासम्मका जनप्रतिनिधिले समृद्धिका कुरा गरेको सुन्दा कुनै बेला सबै रेडियोहरूमा अनिवार्य बज्ने रेडियो नेपालको समाचार याद आइरहन्छ। के यसैगरी समाचारकै शैलीमा समृद्धिको राग फुकेर त्यो आउने हो ? सरकारले समृद्धिको समाचार फुकिरहँदा अखबारमा समृद्धिका पुल र विकासे सडकमा भएका अर्बौं अनियमितताका समाचारले आँखा टट्टाइरहेका छन्। देशैभरि निर्माणाधीन पुलको लथालिंग अवस्था, मेडिकल कलेजहरूको ब्रम्हलुट, प्रशासनिक झमेला अनि ढिलासुस्ती, अर्थतन्त्रको संकुचन दैनन्दिनीका समाचारका हेडलाइन हुन्। अनि नागरिकका दुःख, पीडा र सास्तीका कथा पठनको नियमित डोज बनेका छन्। समृद्धिको सरकारी समाचारमा यस्ता विषय किन आउँदैन ? विकास र समृद्धिको कुरा गर्दैगर्दा अब यसका सफ्टवेयरतिर पनि ध्यान दिनु जरुरी छ। सरकारले खडा गरिरहेको समृद्धिको भाष्यले केवल हार्डवेयरलाई मात्र संकेत गरेको छ। तर, हार्डवेयर मात्रै भएर हुँदैन। जब उपयुक्त सफ्टवेयर नै राखिएको हुँदैन भने जतिसुकै आधुनिक मेसिनले पनि काम गर्दैन। अझ भनौं सफ्टवेयर इन्स्टल नगर्दासम्म जुनसुकै मेसिन पनि केवल धातु र प्लास्टिककै थुप्रो हो। सरकारले सहरदेखि गाउँसम्म, संघदेखि स्थानीयतहसम्म प्रसारण गरिरहेको समृद्धिको समाचार वास्तविक जीवनमै लागू हुन समृद्धिका सफ्टवेयरबारे धेरै काम गर्नुपर्ने देखिन्छ। सरकार राजनीतिको तरंग सिर्जना गर्दै समृद्धिका हार्डवेयर ठोकठाकमै व्यस्त देखिन्छ। तर, सफ्टवेयर बनाउनतिर लागेकै छैन। हक, अधिकार, समावेशिता, सहभागिता र समता समृद्धिका सफ्टवेयर हुन्। सरकारले हार्डवेयरलाई ठोकठाक र पेलपाल गर्दैमा सफ्टवेयर फिक्स हुँदैन। जबसम्म सफ्टवेयर फिक्स हुँदैन, मेसिनले काम गर्दैन। सफ्टवेयरलाई फिक्स गर्न अहंकार र निषेध होइन विवेक र सहकार्य आवश्यक पर्छ। समृद्धिका समाचार तयार गर्नेहरूले यत्ति बुझुन्।"
"साफ च्याम्पियनसिप फाइनल : नेपाल १, भारत २ (भिडियो लाइभ)",विराटनगर : साफ महिला फुटबल च्याम्पियनसिप फाइनल खेल जारी छ। को पहिलो हाफमा बराबरी खेलेको नेपालमाथि दोस्रो हाफमा भारत हाबी देखिएको छ। खेलको ६४ मिनेटमा गोल गर्दै भारतले २१ को अग्रता बनाएको छ। पहिलो हाफमा भारतले लिएको अग्रतालाई नेपालले बराबरी बनाएको थियो। खेलको २४ औं मिनेटमा भारतले पहिलो गोल गरेको थियो। भारतका लागि डालीमा छिब्बरले फ्रिकिकमार्फत् पहिलो गोल गरेकी थिइन्। नेपालले ३३ औं मिनेटमा ११ को बराबरी गरेको थियो। ३३ औं मिनेटमा हेड गोल गर्दै सावित्रा भण्डारीले ११ बराबरी गरेकी हुन्। दोस्रो हाफको ६४ औं मिनेटमा सुन्दर गोल गर्दै भारतले २१ को अग्रता बनाएको हो।
साफ च्याम्पियनसिपको उपाधि भारतलाई : नेपाल ३१ ले पराजित,विराटनगर : नेपाल दक्षिण एसियाली फुटबल महासंघ (साफ) वुमन्स च्याम्पियनसिपमा फेरि उपविजेतामै सीमित भएको छ। शुक्रबार भएको फाइनलमा साविक विजेता भारतसँग ३१ गोलले पराजित भएसँगै नेपाल उपविजेतामै सीमित बनेको हो। नेपाललाई पराजित गरेको भारत साफ वुमन्स च्याम्पियनसिपको पाँचौं संस्करणसम्म एक्लो विजेता बनेको छ। यसअघि भएका चारवटै संस्करणको उपाधि भारतले नै जितेको थियो। भारत साफ वुमन्स च्याम्पियनसिपको प्रत्येक संस्करणमा नेपालको उपाधि यात्रामा अवरोध बन्दै आइरहेको छ। सन् २०१० बाट सुरु भएको प्रतियोगिताको सुरुआती तीनसहित यसपटक फाइनलमा भारतको अवरोधको सामना गरेको नेपाल सन् २०१६ मा सेमिफाइनलमै भारतसँग पराजित भएको थियो। भारतसँगको पराजयको यो जिंकलाई नेपालले यसपटक पनि तोड्न सकेन। विराटनगरस्थित सहिद रंगशालामा केही राम्रा अवसर सदुपयोग गर्न नसक्दा नेपाल उपाधिको निकै नजिक पुगेर रोकियो। खेलमा नेपाल २६ औं मिनेटबाट पछि परेको थियो। झन्डै २५ यार्ड दूरीमा प्राप्त फ्रिकिकमार्फत गोल गर्दै रक्षक डालिमा छिब्बरले भारतलाई १० ले अघि बढाएकी थिइन्। नेपालले पहिलो हाफमै गोल फर्काएको थियो। खेलको ३३ औं मिनेटमा रक्षक पुनम जर्घामगरको लामो प्रहार विपक्षी टोलीको डीबक्सभित्र वान ड्रप भएपछि सावित्रा भण्डारीले दुई रक्षकको बीचबाट हेडिङ गोलमार्फ नेपाललाई बराबरीमा फर्काएकी थिइन्। यससँगै खेलको पहिलो हाफ ११ गोलको बराबरीमा टुंगिएको थियो। दोस्रो हाफमा भारत निकै बलियो रूपमा फर्कियो र थप दुई गोल गर्दै ३१ गोलको जितसँगै उपाधि निश्चित गयो। भारतलाई खेलको ६३औं मिनेटमा ग्रेस दाङ्मेईले सन्धिया रंगनाथनको पासमा नेपालकी गोलरक्षक एञ्जिला तुम्बापो सुब्बालाई समेत छक्याएर २१ ले अगाडि बढाइन्। भारतका लागि तेस्रो गोल अतिरिक्त खेलाडी अञ्जु तामाङले खेलको ७७औं मिनेटमा इन्दुमती कथिरेसनको सहयोगमा गरेकी थिइन्। त्यसअघि नेपालले निश्चत गोल गर्ने केही राम्रा अवसर खेर फालेको थियो। खेलको १९ औं मिनेटमै कप्तान नीरू थापाले दिएको पासमा विपक्षी गोलरक्षक अदिति चौहान मात्रै रहेको अवस्थामा सावित्राले डीबक्स भित्रबाट प्रहार गरेको बल पोस्टभन्दा निकै माथिबाट बाहिरिएको थियो। सावित्राले खेलको ४५ औं मिनेटमा यस्तै उत्कृष्ट अवसर चुकाइन्। अनिता बस्नेतले दिएको उत्कृष्ट पासमा विपक्षी गोलरक्षक अदिति एक्लै रहेकोको अवस्थामा सावित्राको प्रहारले गोलको दिशा लिन सकेन। खेलको दोस्रो हाफमा नेपाली खेलाडीले निकै कम अवसर सिर्जना गरेको थियो। पहिलो हाफमा दबाब बनाएको नेपाली टोलीले दोस्रो हाफमा भारतको दबाब बेहोरेको थियो।
यु१६ क्रिकेट खेलाडी छनोट सुरु,"कलैया : थाइल्याण्डमा हुने १६ वर्ष मुनिको इष्टन रिजनल क्रिकेट प्रतियोगिताका लागि प्रदेश नम्बर २ मा खेलाडी छनोट सुरु भएको छ। प्रदेशका आठ जिल्लाबाट छनोट भएका ४२ खेलाडीलाई तीन टिममा विभाजन गरी राष्ट्रिय खेलकुद परिषद्का प्रतिनिधिको उपस्थितिमा शुक्रवारदेखि दुई दिने छनोट खेल सुरु भएको हो। युवा तथा खेलकुद मन्त्रालयको आयोजनामा मदन भण्डारी स्पोर्टस एकेडेमी बाराको व्यवस्थापनमा कलैयास्थित सिद्धेश्वर खेल मैदानमा छनोट सुरु गरिएको हो। कलैया उपमहानगरपालिकाका मेयर राजेश यादव र मदन भण्डारी स्पोर्टस् एकेडेमी बाराका संयोजक त्रिलोक शाह ठकुरीले छनौट खेलको उद्घाटन गरेका थिए। शनिवारसम्म हुने खेलबाट १४ खेलाडी काठमाडौंका लागि छनोट हुनेछन्। सबै प्रदेशबाट प्रतिनिधित्व गरेर काठमाडौंमा पुग्ने खेलाडीमध्ये उत्कृष्ट खेलाडीले नेपालको यु१६ टिममा स्थान बनाउने छन्। छनोट खेलमा राष्ट्रिय खेलकुद परिषदका प्रशिक्षक उमेश उपाध्याय, नवीन सिंह, मदन भण्डारी एकेडेमीका केन्द्रीय सदस्य सुनिल पाल, बारा जिल्ला क्रिकेट संघका कोषाध्यक्ष सुवास जयसवाललगायत सहभागी थिए।"
अनावश्यक गल्ती गर्दा खेल गुमायौं : प्रशिक्षक हरि खड्का,"विराटनगर : प्रशिक्षक हरि खड्काले साफ महिला फुटबल च्याम्पियनसिपको फाइनलमा नेपाल भारतसँग आफ्नै कारणले पराजित भएको बताएका छन्। खेलपछि नेपाली टोलीका प्रशिक्षक खड्काले आफ्नै केही अनावश्यक गल्तीका कारण पराजय बेहोर्नु परेको बताएका हुन्। ५०५० को खेल थियो। मैले पहिले नै पनि भनेको थिएँ, उनीहरू हामीभन्दा प्राविधिक रूपमा बलिया छन्। उनीहरूलाई जित्नका लागि हाम्रो एउटै मात्र हतियार फाइटिङ स्पिरिट हो। सायद आज हामी त्यही फाइटिङ स्पिरिटमा पनि पछि पर्यौं, प्रशिक्षक खड्काले भने, हामी आफैंले केही अनावश्यक गल्ती गर्दा खेल गुमायौं। उनीहरू आफैंले अवसर सिर्जना गरेरभन्दा पनि हाम्रो रक्षापंक्तिको पोजिसन बिग्रँदा उनीहरूले फाइदा उठाए। त्यसका बीच नेपाली खेलाडीले मेहनत गरे। पराजयमा खेलाडीलाई दोष दिन चाहन्नँ। भारतीय टोलीकी प्रशिक्षक मायामोल नेदुगदन रोक्कीले खेलाडीकै मेहनतका कारण उपाधि सम्भव भएको प्रतिक्रिया दिइन्। खेलाडी फाइनलका लागि तयार थिए। यद्यपि विपक्षी टोलीका धेरै समर्थकका अगाडि खेल्नुपर्ने भएका कारण खेल बिग्रेला कि भन्ने डर थियो, प्रशिक्षक रोक्कीले भनिन्, यद्यपि खेलाडीले निकै मेहनत गरे। त्यसैमा जित सम्भव भयो। साफ च्याम्पियनसिपको उपाधि भारतलाई : नेपाल ३१ ले पराजित"
साफ च्याम्पियनसिपको फाइनल : ३३ औं मिनेटमा नेपाल र भारतको ११ बराबरी,विराटनगर : साफ महिला फुटबल च्याम्पियनसिपको फाइनलको ३३ औं मिनेटमा नेपाल र भारतले ११ बराबरी खेलेका छन् । भारतले २४ औं मिनेटमा फ्रिकिकमार्फत् गरेको गोल नेपालले ३३ औं मिनेटमा फर्काएको हो । भारतकी जालीमा छिपरले फ्रिकिक गोल गर्दै भारतलाई अग्रता दिलाएकी थिइन् । ३३ औं मिनेटमा हेड गोल गर्दै नेपालकी सावित्रा भण्डारीले ११ को बराबरी बनाएकी हुन् ।
साफ च्याम्पियनपि फाइनल : ७७ मिनेटमा भारतको तेस्रो गोल,विराटनगर : साफ महिला फुटबल च्याम्पियनसिप फाइनल खेल जारी छ। पहिलो हाफमा बराबरी खेलेको नेपालमाथि दोस्रो हाफमा भारत हाबी देखिएको छ। खेलको ६४ र ७७ औं मिनेटमा गरेर भारतले दोस्रो हाफमा दुई गोल गरेको छ। पहिलो हाफमा भारतले लिएको अग्रतालाई नेपालले बराबरी बनाएको थियो। खेलको २४ औं मिनेटमा भारतले पहिलो गोल गरेको थियो। भारतका लागि डालीमा छिब्बरले फ्रिकिकमार्फत् पहिलो गोल गरेकी थिइन्। नेपालले ३३ औं मिनेटमा ११ को बराबरी गरेको थियो। ३३ औं मिनेटमा हेड गोल गर्दै सावित्रा भण्डारीले ११ बराबरी गरेकी हुन्। दोस्रो हाफको ६४ र ७७ औं मिनेटमा सुन्दर गोल गर्दै भारतले ३१ को अग्रता बनाएको हो।
साफ च्याम्पियनसिप फाइनल : पहिलो हाफमा नेपाल र भारतको ११ बराबरी,"विराटनगर : साफ महिला फुटबल च्याम्पियनसिप फाइनलको पहिलो हाफमा नेपाल र भारतले ११ को बराबरी खेलेका छन्। पहिलो हाफमा भारतले लिएको अग्रतालाई नेपालले बराबरी बनाएको हो। खेलको २४ औं मिनेटमा भारतले पहिलो गोल गरेको थियो। भारतका लागि जालीमा छिपरले फ्रिकिकमार्फत् पहिलो गोल गरिन्। नेपालले ३३ औं मिनेटमा ११ को बराबरी गरेको थियो। ३३ औं मिनेटमा हेड गोल गर्दै सावित्रा भण्डारीले ११ बराबरी गरेकी हुन्। नेपालको फाइनल यात्रा भुटानविरुद्ध ३० गोलले विजयी (समूहगत चरण) बंगलादेशविरुद्ध ३० गोलले विजयी (समूहगत चरण) श्रीलंकाविरुद्ध ४० गोलले विजयी (सेमिफाइनल) भारतको फाइनल यात्रा माल्दिभ्सविरुद्ध ६० गोलले विजयी (समूहगत चरण) श्रीलंकाविरुद्ध ५० गोलले विजयी (समूहगत चरण) बंगलादेशविरुद्ध ४० गोलले विजयी (सेमिफाइनल) प्लेयर टु वाच : सावित्रा भण्डारी (नेपाल) सावित्रा भण्डारी नेपाली टोलीकी मुख्य स्ट्राइकर हुन्। पछिल्ला अन्तर्राष्ट्रिय प्रतियोगितामा उनकै सशक्त प्रदर्शनमा नेपाली टोलीले सफलता हात पार्दै आएको छ। जारी साफ वुमन्स च्याम्पियनसिपमा समेत अग्रपंक्तिमा उनकै सशक्त प्रदर्शनमा नेपाल फाइनलसम्म पुगेको छ। शुक्रबार हुने फाइनलमा भारतलाई पराजित गर्दै नेपाललाई पहिलो अन्तर्राष्ट्रिय उपाधि दिलाउन उनले सशक्त प्रदर्शन गर्ने अपेक्षा गरिएको छ। बलसँगको तीव्र गति, विपक्षी रक्षापंक्तिलाई सहजै तोड्न सक्ने र लामो दूरीबाटै सशक्त प्रहार गर्न सक्ने क्षमताले उनलाई दक्षिण एसियाली क्षेत्रकै उत्कृष्ट स्ट्राइकरका रूपमा उभ्याएको छ। बुधबार भएको सेमिफाइनलमा नेपालले श्रीलंकालाई ४० गोलले पराजित गर्दा एक गोल गरेकी सावित्राले राष्ट्रिय टोलीबाट सर्वाधिक गोल गर्ने दोस्रा खेलाडी पूर्वकप्तान जमुना गुरुङको २५ गोलको कीर्तिमानसँग बराबरी गरेकी छन्। आफ्नो नयाँ कीर्तिमानसँगै हौसिएकी उनले फाइनलमा अझ सशक्त प्रदर्शन गर्ने अनुमान गरिएको छ।"
साफ च्याम्पियनसिप फाइनल : नेपाल र भारतको भिडन्त (भिडयो लाइभ),"विराटनगर : साफ महिला फुटबल च्याम्पियनसिपको फाइनलमा नेपाल र भारत भिड्दै छन्। पछिल्ला दुई अन्तर्राष्ट्रिय प्रतियोगितामा भएको भेटमा नेपाली महिला फुटबल टोली भारतसँग अपराजित छ। गत नोभेम्बरमा भएको ओलम्पिक छनोट प्रतियोगिताको पहिलो चरणअन्तर्गत समूह सीको खेलमा नेपालले भारतलाई गोलरहित बराबरीमा रोकेको थियो। त्यसपछि गत फेब्रुअरीमा भारतमै भएको हिरो वुमन्स गोल्डकपमा नेपालले भारतलाई २१ गोलले हराएको थियो। नेपाली राष्ट्रिय टोलीका पूर्वकप्तान हरि खड्काले प्रशिक्षकको जिम्मेवारी सम्हालेपछि प्राप्त नतिजा हो यो। यही पृष्ठभूमिमा नेपाली टोली दक्षिण एसियाली फुटबल महासंघ (साफ) वुमन्स च्याम्पियनसिपको उपाधिका लागि भारतको भिडन्त सुरु भएको छ। शुक्रबार दिउँसो ३ बजे विराटनगरस्थित सहिद रंगशालामा हुने खेल सुरु भएको हो। पछिल्लो दुई खेलको सफलतामा नेपाली खेलाडीको फाइटिङ स्पिरिटलाई जितको मुख्य आधार मानेका प्रशिक्षक खड्का यसपटक पनि त्यही विश्वासमा छन्। भारत दक्षिण एसियामा स्थापित टोली हो। भारत हामीभन्दा प्राविधिक र रणनीतिक रूपमा अगाडि पनि छ। यद्यपि पछिल्ला दुईमध्ये हामीले एक खेलमा भारतलाई बराबरीमा रोकेका छौं भने अर्काे खेलमा हराएका छौं। यी सफलताको आधार नेपाली खेलाडीको फाइटिङ स्पिरिट नै हो, प्रशिक्षक खड्का भन्छन्, पछिल्लो सफलतापछि नेपाली खेलाडीमा भारतलाई हराउन सक्छौं भन्ने आत्मविश्वास पलाएको छ। अहिले खेलाडी उच्च मनोबलमा छन् र त्यसैले भारतलाई हराउन नेपाली खेलाडीमा रहेको फाइटिङ स्पिरिट नै मुख्य हतियार हुने छ। नेपाल चौथो पटक साफ वुमन्स च्याम्पियसिपको फाइनलमा पुगेको हो। यसअघिको चारवटै संस्करणमा नेपाली टोली भारतसँगै पराजित हुँदै उपाधि होडबाट बाहिरिएको थियो। नेपाली टोली यसअघि तीनपटक फाइनलमा र एकपटक सेमिफाइनलमा भारतसँग हारेको थियो। सन् २०१० मा सुरु भएको प्रतियोगिताको अघिल्लो तीन संस्करणको फाइनलमा नेपाललाई नै पराजित गर्दै भारतले उपाधि जितेको थियो। सन् २०१६ मा नेपाललाई सेमिफाइनलमै पराजित गरेको भारतले फाइनलमा बंगलादेशलाई ३१ ले हराउँदै चौथोपटक उपाधि उचालेको थियो। भारत अघिल्लो संस्करणको सफलतालाई निरन्तरता दिँदै पाँचौंपटक उपाधि उचाल्ने योजनामा छ। त्यसको ठीक विपरीत साफ च्याम्पियनसिपमा भारतलाई पहिलोपटक पराजित गर्दै नेपाल पहिलोपटक घरमा आयोजना भएको प्रतियोगिताको उपाधि घरमै राख्ने योजनामा छ। प्रशिक्षक खड्का यसपटक भारतको वर्चश्वलाई तोडेरै छाड्ने बताउँछन्। हामी आफ्नो घरमा खेल्दै छौं र उपाधि पनि घरमै राख्ने छौं, खड्का भन्छन्, भोलिको दिन हाम्रो हुने छ। खड्काले खेलमा आफ्नो नियन्त्रण कायम गर्दै भारतविरुद्ध आक्रामक रणनीति अपनाउने बताएका छन्। भारतले आक्रामक खेल खेल्ने छ। हामी पनि भारतका केही राम्रा खेलाडीलाई बढी निगरानीमा राखेर आक्रामक खेल खेल्ने छौं, खड्काले भने, भारतले आक्रामक खेल खेल्दा हाम्रा मुख्य स्ट्राइकर सावित्रा भण्डारीले अझ खुलेर खेल्ने अवसर पाउने छिन्। उनीसँगै अनिता बस्नेतलाई पनि अग्रपंक्तिमै पूर्ण रूपमा आक्रमणको जिम्मेवारी दिइने छ। साथै रक्षापंक्तिमा पनि केही टाइट गरेर खेल्ने छौं। नेपाली टोलीकी कप्तान नीरू थापा पनि आफ्ना प्रशिक्षकको योजनामा सहमत देखिइन्। फाइनलअघि हामीलाई कुनै दबाब छैन। सबै खेलाडी उच्च मनोबलमा छन्, कप्तान थापा भन्छिन्, हामीले गुरुले सिकाउनुभएअनुसार खेल्न सक्यांै भने निश्चित रूपमा उपाधि घरमै राख्ने छौं। भारतीय टोलीका प्रशिक्षक मायामोल नेदुगदन रक्कीले पनि उपाधि जित्ने दाबी गरेकी छन्। हामी पछिल्लोपटक नेपालसँग पराजित भएका थियौं तर यो नयाँ प्रतियोगिताको नयाँ खेल हो। त्यसैले निश्चित दिनमा जसले राम्रो प्रदर्शन गर्छ, जित उसकै पक्षमा हुने छ, उनले भनिन्, नतिजा हाम्रो पक्षमा आउनेमा हामी ढुक्क छौं। भारतीय टोलीले नियमित रूपमा अन्य देशमा खेलेका छन्। त्यसैले नेपालविरुद्ध उसकै मैदानमा खेल्दा कुनै फरक पर्ने छैन। भारतीय टोलीकी कप्तान आशालता देवी लोइतोङ्बाङले पनि जित आफ्नो पक्षमा आउने दाबी गरिन्। नेपाल बलियो प्रतिद्वन्द्वी हो। यद्यपि फाइनलमा नेपाललाई पराजित गर्दै हामी पाँचौंपटक उपाधि उचाल्ने छौं, उनले भनिन्। फाइनल खेलअघि दुवै टोलीले बिहीबार मैदानमा सामान्य तयारी गरेका छन्। प्लेयर टु वाच सावित्रा भण्डारी (नेपाल) सावित्रा भण्डारी नेपाली टोलीकी मुख्य स्ट्राइकर हुन्। पछिल्ला अन्तर्राष्ट्रिय प्रतियोगितामा उनकै सशक्त प्रदर्शनमा नेपाली टोलीले सफलता हात पार्दै आएको छ। जारी साफ वुमन्स च्याम्पियनसिपमा समेत अग्रपंक्तिमा उनकै सशक्त प्रदर्शनमा नेपाल फाइनलसम्म पुगेको छ। शुक्रबार हुने फाइनलमा भारतलाई पराजित गर्दै नेपाललाई पहिलो अन्तर्राष्ट्रिय उपाधि दिलाउन उनले सशक्त प्रदर्शन गर्ने अपेक्षा गरिएको छ। बलसँगको तीव्र गति, विपक्षी रक्षापंक्तिलाई सहजै तोड्न सक्ने र लामो दूरीबाटै सशक्त प्रहार गर्न सक्ने क्षमताले उनलाई दक्षिण एसियाली क्षेत्रकै उत्कृष्ट स्ट्राइकरका रूपमा उभ्याएको छ। बुधबार भएको सेमिफाइनलमा नेपालले श्रीलंकालाई ४० गोलले पराजित गर्दा एक गोल गरेकी सावित्राले राष्ट्रिय टोलीबाट सर्वाधिक गोल गर्ने दोस्रा खेलाडी पूर्वकप्तान जमुना गुरुङको २५ गोलको कीर्तिमानसँग बराबरी गरेकी छन्। आफ्नो नयाँ कीर्तिमानसँगै हौसिएकी उनले फाइनलमा अझ सशक्त प्रदर्शन गर्ने अनुमान गरिएको छ। नेपालको फाइनल यात्रा भुटानविरुद्ध ३० गोलले विजयी (समूहगत चरण) बंगलादेशविरुद्ध ३० गोलले विजयी (समूहगत चरण) श्रीलंकाविरुद्ध ४० गोलले विजयी (सेमिफाइनल) भारतको फाइनल यात्रा माल्दिभ्सविरुद्ध ६० गोलले विजयी (समूहगत चरण) श्रीलंकाविरुद्ध ५० गोलले विजयी (समूहगत चरण) बंगलादेशविरुद्ध ४० गोलले विजयी (सेमिफाइनल)"
एसिया कप ह्विलचेयर क्रिकेट नेपालमा,"काठमाडौं : एसिया कप ह्विलचेयर क्रिकेट प्रतियोगिता नेपालमा हुने भएको छ। आयोजक ह्विलचेयर क्रिकेट संघ नेपालले बिहीबार पत्रकार सम्मेलन गरी अप्रिल अन्तिम साता प्रतियोगिता आयोजना गर्ने जानकारी दिएको हो। चारदिने प्रतियोगिता कीर्तिपुरस्थित त्रिवि क्रिकेट मैदानमा हुने छ। ग्राउन्डको समस्याले गर्दा मिति यकिन गर्न नसकिएको हो। हामीले गर्ने समयमा ग्राउन्ड बुक भइसकेको रहेछ, आयोजक ह्विलचेयर क्रिकेट संघ नेपालका अध्यक्ष छुल्टिमग्याल्जिन शेर्पाले भने, ग्राउन्ड बुक गर्ने पक्षसँग हामीले कुरा गरिरहेका छौं। उहाँहरूको सकारात्मक जवाफ पाएका छौं। प्रतियोगितामा नेपालसहित भारत, पाकिस्तान र बंगलादेश गरी चार राष्ट्रको सहभागिता रहने छ। राउन्ड रोविन लिगका आधारमा हुने प्रतियोगितामा जम्मा सात खेल हुने छ। त्यसमा शीर्ष दुई स्थानमा रहने टोलीले फाइनल खेल्नेछन्। अध्यक्ष शेर्पाले ह्विलचेयर क्रिकेटको एसिया कप नेपालमा मात्र नभई विश्वमै पहिलोपटक हुन लागेको बताए। संघकै आयोजनामा गत वर्ष त्रिवि क्रिकेट मैदानमै नेपाल, भारत र बंगलादेश सम्मिलित ह्विलचेयरकै त्रिकोणात्मक शृंखला भएको थियो। उक्त शृंखलाको उपाधि नेपालले जितेको थियो। पत्रकार सम्मेलनमा इन्टरनेसनल काउन्सिल फर ह्विलचेयर क्रिकेटका अध्यक्ष पाकिस्तानका मोहमद जिसान, उपाध्यक्ष भारतका हारुन रसिद लगायतको उपस्थिति थियो। जिसनकै अध्यक्षतामा बुधबार काउन्सिलको बैठक पनि बसेको थियो। बैठकले नै एसिया कप नेपालमा गर्ने निर्णय गर्नुका साथै काउन्सिलको सचिवालय नेपालमा राख्ने निर्णयसमेत गरेको अध्यक्ष शेर्पाले जानकारी दिए।"
"स्लोभाकियासँग हार्यो हंगेरी, अस्ट्रियालाई पोल्यान्डको झट्का",भियना : दुई बलिया टोली अस्ट्रिया र हंगेरीले युरो कप छनोट फुटबलको आफ्नो पहिलो खेलमै पराजय भोगेका छन्। समूह ई अन्तर्गतको छनोट खेलमा स्लोभाकियाले घरेलु मैदानमा हंगेरीमाथि २० गोलको जित हासिल गर्यो। सोही समूहको अर्को खेलमा क्रोएसियाले घरेलु मैदानमा अजरबैजानलाई २१ गोलले पराजित गर्यो। हंगेरीविरुद्धको खेलमा स्लोभाकियाले दुबै हाफमा एकएक गोल गरेको थियो। पहिलो हाफको खेल सकिनुभन्दा तीन मिनेटअघि स्लोभाकियाका लागि अनड्रेज डुडाले पहिलो गोल गरेका थिए। यसैगरी निर्धारित समयको खेल सकिनुभन्दा पाँच मिनेटअघि अल्बर्ट रसनकले दोस्रो गोल थपे। यसैगरी समूह जी अन्तर्गतको खेलमा पोल्यान्डले बलियो अस्ट्रियालाई उसैको मैदानमा १० गोलले हरायो। पोल्यान्डले प्रतिस्पर्धात्मक खेलको दोस्रो हाफमा निर्णायक गोल गरेको थियो। पोल्यान्डका लागि ६९औं मिनेटमा किर्गिस्तोफ पितेकले गोल गरे।
नेपाल र ओमानको खेल आज,"काठमाडौं : एएफसी यू२३ छनोट च्याम्पियनसिपमा नेपालले शुक्रबार ओमानसँग खेल्दै छ। कतारको दोहामा मार्च २६ सम्म सञ्चालन हुने छनोट खेलमा नेपाल समूह ए मा परेको छ। समूहमा नेपालसहित आयोजक कतार, ओमन र अफगानिस्तान छन्। नेपाली टोलीका प्रशिक्षक बालगोपाल महर्जनले नेपालको लक्ष्य छनोट रहेको बताएका छन्। युवा समूहमा नेपालको खेल राम्रो छ। हामीले पर्याप्त तयारी गर्न त सकेका छैनौं। तर पछि टोलीमा अनुभवी र क्षमतावान् खेलाडी छन्। प्रतिद्वन्द्वी सबै बलिया रहेकाले कमजोरी सुधार गर्दै छनोटका लागि खेल्ने छौं, बालगोपालले भने। नेपालले समूहको दोस्रो खेल मार्च २४ मा कतारसँग र अन्तिम खेल मार्च २६ मा अफगानिस्तानसँग खेल्ने छ। समूहको शीर्ष टोली सन् २०२० मा थाइल्यान्डमा आयोजना हुने च्याम्पियनसिपका लागि छनोट हुने छ। विमल घर्तीमगरको कप्तानीमा रहेको नेपाली टोलीमा अभिषेक रिजाल, अमित तामाङ, अनन्त तामाङ, अञ्जन विष्ट, एरिक विष्ट, अर्पण कार्की, असीम भुसाल, विकास खवास, विमल घर्तीमगर, विश्वास श्रेष्ठ, दिनेश राजवंशी र गौरव बुढाथोकी छन्। टोलीमा हेमन्त थापामगर, कमल श्रेष्ठ, प्रिजन तामाङ, धीरज श्रेष्ठ, रोमन रसाइली, सुमन अर्याल, सुनिल बल, तेज तामाङ, छिरिङ गुरुङ, नीतिन थापा र दीप कार्की छन्। टोलीको सहायक प्रशिक्षकमा सुमन श्रेष्ठ छन्।"
युरो कप छनोट : रुसमाथि बेल्जियमको जित,"ब्रसेल्स : युरो कप फुटबको छनोट खेलमा बेल्जियमले सुखद सुरुआत गरेको छ । बेल्जियमले शुक्रबार बिहान खेलिएको आफ्नो पहिलो छनोट खेलमा रुसमाथि ३१ गोलको जित हासिल गर्यो । युरो कपको आगामी संस्करण सन् २०२० मा आयोजना हुँदैछ । समूह आई अन्तर्गतको छनोट खेलमा बेल्जियमका लागि घरेलु मैदानमा अनुभवी खेलाडी इडेन हाजार्डले दुई गोलको योगदान गरे । इङ्लिस क्लब चेल्सीबाट ब्यवसायिक फुटबल खेल्ने हाजार्डले पहिलो हाफको खेल सकिनुभन्दा ठिकअघि पेनाल्टीमार्फत गोल गर्दै खेललाई ११ को बराबरीमा ल्याएका थिए । त्यसअघि खेल सुरु भएको १४औं मिनेटमा युरी टेलिम्यान्सले बेल्जियमलाई अग्रता दिलाएका थिए । त्यसको दुई मिनेटपछि नै रुसका लागि डेनिस चेरिसेभले जवाफी गोल फर्काएका थिए । बेल्जियमका लागि तेस्रो गोल भने हाजार्डले ८८औं मिनेटमा थपेका थिए । खेलको अन्तिम समयमा रुसका एलेक्जेन्डर ग्लोभिन दोहोरो पहेँलो कार्ड पाउँदै मैदानबाट बाहिरिएका थिए । रुसमा सम्पन्न विश्वकपमा पनि बेल्जियम सेमिफाइनलसम्म पुगेको थियो । बेल्जियमले आगामी आइतबार साइप्रससँग युरो कपको दोस्रो छनोट खेल खेल्ने छ । समूह आई अन्तर्गतकै अन्य खेलमा कजाकस्तानले घरेलु मैदानमा स्कटल्यान्डलाई ३० गोलले पराजित गर्यो । साइप्रसले पनि घरेलु मैदानको फाइदा उठाउँदै तुलनात्मक रुपमा कमजोर प्रतिद्वन्द्वी सन मारिनोलाई ५० गोलले हरायो । पहिलो चरणको खेलको समाप्तिपछि समान तीन अंक बटुले पनि गोल अन्तरका आधारमा साइप्रस पहिलो, कजाकस्तान दोस्रो र बेल्जियम तेस्रो स्थानमा छन् ।"
बेलारुसविरुद्ध नेदरल्यान्ड्सको गोल वर्षा,एम्सटरडम : सन् २०२० मा आयोजना हुने युरो कप फुटबलको छनोट खेलमा नेदरल्यान्ड्सले विजयी सुरुआत गरेको छ । नेदरल्यान्ड्सले शुक्रबार बिहान खेलिएको आफ्नो पहिलो छनोट खेलमा बेलारुसमाथि ४० गोलको सजिलो जित हासिल गर्यो । घरेलु मैदानमा भएको समूह सी अन्तर्गतको खेलमा नेदरल्यान्ड्सका लागि मेम्फिस डिपेले दुई गोलको योगदान गरे । खेल सुरु भएको पहिलो मिनेटमै डिपेले नेदरल्यान्ड्सका लागि पहिलो गोल गरेका थिए । २१औं मिनेटमा जर्जिनो विजनाल्डमले टोलीको अग्रता दोब्बर बनाए । पहिलो हाफमा दुई गोल गरेको नेदरल्यान्ड्सले दोस्रो हाफमा पनि दुई गोल थप्यो । खेलको ५५औं मिनेटमा डिपेले पेनाल्टीमार्फत गोल गर्दै टोलीलाई ३० ले अगाडि बढाए । निर्धारित समयको खेल सकिनुभन्दा चार मिनेटअघि भिर्जिल भान जिकले नेदरल्यान्ड्सका लागि चौथो गोल थपेका थिए । सोही समूहको अर्को खेलमा उत्तरी आयरल्यान्डले पनि तुलनात्मक रुपमा कमजोर प्रतिद्वन्द्वी इस्टोनियालाई २० गोलले पाखा लगायो । घरेलु मैदानमा खेलिएको खेलमा उत्तरी आयरल्यान्डका लागि निल म्याकजिन र स्टिभन डेभिसले एकएक गोल गरे । समान तीन अंक बटुलेको नेदरल्यान्ड्स पहिलो र उत्तरी आयरल्यान्ड दोस्रो स्थानमा छन् । विश्वकपको पूर्वविजेता जर्मनी पनि सोही समूहमा परेको छ ।
नेपालका लागि 'फाइटिङ स्पिरिट बलियो हतियार,"विराटनगर : पछिल्ला दुई अन्तर्राष्ट्रिय प्रतियोगितामा भएको भेटमा नेपाली महिला फुटबल टोली भारतसँग अपराजित छ। गत नोभेम्बरमा भएको ओलम्पिक छनोट प्रतियोगिताको पहिलो चरणअन्तर्गत समूह सीको खेलमा नेपालले भारतलाई गोलरहित बराबरीमा रोकेको थियो। त्यसपछि गत फेब्रुअरीमा भारतमै भएको हिरो वुमन्स गोल्डकपमा नेपालले भारतलाई २१ गोलले हराएको थियो। नेपाली राष्ट्रिय टोलीका पूर्वकप्तान हरि खड्काले प्रशिक्षकको जिम्मेवारी सम्हालेपछि प्राप्त नतिजा हो यो। यही पृष्ठभूमिमा नेपाली टोली दक्षिण एसियाली फुटबल महासंघ (साफ) वुमन्स च्याम्पियनसिपको उपाधिका लागि शुक्रबार भारतसँग फेरि भिड्दै छ। शुक्रबार विराटनगरस्थित सहिद रंगशालामा हुने खेल अपराह्न ३ बजेपछि सुरु हुने छ। पछिल्लो दुई खेलको सफलतामा नेपाली खेलाडीको फाइटिङ स्पिरिटलाई जितको मुख्य आधार मानेका प्रशिक्षक खड्का यसपटक पनि त्यही विश्वासमा छन्। भारत दक्षिण एसियामा स्थापित टोली हो। भारत हामीभन्दा प्राविधिक र रणनीतिक रूपमा अगाडि पनि छ। यद्यपि पछिल्ला दुईमध्ये हामीले एक खेलमा भारतलाई बराबरीमा रोकेका छौं भने अर्काे खेलमा हराएका छौं। यी सफलताको आधार नेपाली खेलाडीको फाइटिङ स्पिरिट नै हो, प्रशिक्षक खड्का भन्छन्, पछिल्लो सफलतापछि नेपाली खेलाडीमा भारतलाई हराउन सक्छौं भन्ने आत्मविश्वास पलाएको छ। अहिले खेलाडी उच्च मनोबलमा छन् र त्यसैले भारतलाई हराउन नेपाली खेलाडीमा रहेको फाइटिङ स्पिरिट नै मुख्य हतियार हुने छ। नेपाल चौथो पटक साफ वुमन्स च्याम्पियसिपको फाइनलमा पुगेको हो। यसअघिको चारवटै संस्करणमा नेपाली टोली भारतसँगै पराजित हुँदै उपाधि होडबाट बाहिरिएको थियो। नेपाली टोली यसअघि तीनपटक फाइनलमा र एकपटक सेमिफाइनलमा भारतसँग हारेको थियो। सन् २०१० मा सुरु भएको प्रतियोगिताको अघिल्लो तीन संस्करणको फाइनलमा नेपाललाई नै पराजित गर्दै भारतले उपाधि जितेको थियो। सन् २०१६ मा नेपाललाई सेमिफाइनलमै पराजित गरेको भारतले फाइनलमा बंगलादेशलाई ३१ ले हराउँदै चौथोपटक उपाधि उचालेको थियो। भारत अघिल्लो संस्करणको सफलतालाई निरन्तरता दिँदै पाँचौंपटक उपाधि उचाल्ने योजनामा छ। त्यसको ठीक विपरीत साफ च्याम्पियनसिपमा भारतलाई पहिलोपटक पराजित गर्दै नेपाल पहिलोपटक घरमा आयोजना भएको प्रतियोगिताको उपाधि घरमै राख्ने योजनामा छ। प्रशिक्षक खड्का यसपटक भारतको वर्चश्वलाई तोडेरै छाड्ने बताउँछन्। हामी आफ्नो घरमा खेल्दै छौं र उपाधि पनि घरमै राख्ने छौं, खड्का भन्छन्, भोलिको दिन हाम्रो हुने छ। खड्काले खेलमा आफ्नो नियन्त्रण कायम गर्दै भारतविरुद्ध आक्रामक रणनीति अपनाउने बताएका छन्। भारतले आक्रामक खेल खेल्ने छ। हामी पनि भारतका केही राम्रा खेलाडीलाई बढी निगरानीमा राखेर आक्रामक खेल खेल्ने छौं, खड्काले भने, भारतले आक्रामक खेल खेल्दा हाम्रा मुख्य स्ट्राइकर सावित्रा भण्डारीले अझ खुलेर खेल्ने अवसर पाउने छिन्। उनीसँगै अनिता बस्नेतलाई पनि अग्रपंक्तिमै पूर्ण रूपमा आक्रमणको जिम्मेवारी दिइने छ। साथै रक्षापंक्तिमा पनि केही टाइट गरेर खेल्ने छौं। नेपाली टोलीकी कप्तान नीरू थापा पनि आफ्ना प्रशिक्षकको योजनामा सहमत देखिइन्। फाइनलअघि हामीलाई कुनै दबाब छैन। सबै खेलाडी उच्च मनोबलमा छन्, कप्तान थापा भन्छिन्, हामीले गुरुले सिकाउनुभएअनुसार खेल्न सक्यांै भने निश्चित रूपमा उपाधि घरमै राख्ने छौं। भारतीय टोलीका प्रशिक्षक मायामोल नेदुगदन रक्कीले पनि उपाधि जित्ने दाबी गरेकी छन्। हामी पछिल्लोपटक नेपालसँग पराजित भएका थियौं तर यो नयाँ प्रतियोगिताको नयाँ खेल हो। त्यसैले निश्चित दिनमा जसले राम्रो प्रदर्शन गर्छ, जित उसकै पक्षमा हुने छ, उनले भनिन्, नतिजा हाम्रो पक्षमा आउनेमा हामी ढुक्क छौं। भारतीय टोलीले नियमित रूपमा अन्य देशमा खेलेका छन्। त्यसैले नेपालविरुद्ध उसकै मैदानमा खेल्दा कुनै फरक पर्ने छैन। भारतीय टोलीकी कप्तान आशालता देवी लोइतोङ्बाङले पनि जित आफ्नो पक्षमा आउने दाबी गरिन्। नेपाल बलियो प्रतिद्वन्द्वी हो। यद्यपि फाइनलमा नेपाललाई पराजित गर्दै हामी पाँचौंपटक उपाधि उचाल्ने छौं, उनले भनिन्। फाइनल खेलअघि दुवै टोलीले बिहीबार मैदानमा सामान्य तयारी गरेका छन्। प्लेयर टु वाच सावित्रा भण्डारी (नेपाल) सावित्रा भण्डारी नेपाली टोलीकी मुख्य स्ट्राइकर हुन्। पछिल्ला अन्तर्राष्ट्रिय प्रतियोगितामा उनकै सशक्त प्रदर्शनमा नेपाली टोलीले सफलता हात पार्दै आएको छ। जारी साफ वुमन्स च्याम्पियनसिपमा समेत अग्रपंक्तिमा उनकै सशक्त प्रदर्शनमा नेपाल फाइनलसम्म पुगेको छ। शुक्रबार हुने फाइनलमा भारतलाई पराजित गर्दै नेपाललाई पहिलो अन्तर्राष्ट्रिय उपाधि दिलाउन उनले सशक्त प्रदर्शन गर्ने अपेक्षा गरिएको छ। बलसँगको तीव्र गति, विपक्षी रक्षापंक्तिलाई सहजै तोड्न सक्ने र लामो दूरीबाटै सशक्त प्रहार गर्न सक्ने क्षमताले उनलाई दक्षिण एसियाली क्षेत्रकै उत्कृष्ट स्ट्राइकरका रूपमा उभ्याएको छ। बुधबार भएको सेमिफाइनलमा नेपालले श्रीलंकालाई ४० गोलले पराजित गर्दा एक गोल गरेकी सावित्राले राष्ट्रिय टोलीबाट सर्वाधिक गोल गर्ने दोस्रा खेलाडी पूर्वकप्तान जमुना गुरुङको २५ गोलको कीर्तिमानसँग बराबरी गरेकी छन्। आफ्नो नयाँ कीर्तिमानसँगै हौसिएकी उनले फाइनलमा अझ सशक्त प्रदर्शन गर्ने अनुमान गरिएको छ। नेपालको फाइनल यात्रा भुटानविरुद्ध ३० गोलले विजयी (समूहगत चरण) बंगलादेशविरुद्ध ३० गोलले विजयी (समूहगत चरण) श्रीलंकाविरुद्ध ४० गोलले विजयी (सेमिफाइनल) भारतको फाइनल यात्रा माल्दिभ्सविरुद्ध ६० गोलले विजयी (समूहगत चरण) श्रीलंकाविरुद्ध ५० गोलले विजयी (समूहगत चरण) बंगलादेशविरुद्ध ४० गोलले विजयी (सेमिफाइनल)"
महिला साफ च्याम्पियनसिप : उपाधि जिते जनही २ लाख दिने निर्णय,"विराटनगर : विराटनगरमा जारी पाँचौं संस्करणको साफ महिला च्याम्पियनसिप फुटबल प्रतियोगिताको उपाधि जितेमा नेपाली खेलाडीले जनही २ लाख रुपैयाँ पाउने भएका छन् । शुक्रबार बिहान प्रदेश १ सरकारले खेलाडीलाई प्रोत्साहन स्वरुप जनही २ लाख दिने निर्णय गरेको हो । प्रदेश १ का मुख्यमन्त्री शेरधन राईले सरकारले खेलकुद क्षेत्रलाई उच्च प्राथमिकतामा राखेको जानकारी दिए । प्रदेश सरकारले खेलकुद क्षेत्रलाई उच्च प्राथमिकतामा राखेको छ, मुख्यमन्त्री राईले भने, यसैले उपाधि जितेमा नेपाली टिमका खेलाडीलाई जनही २ लाख रुपैयाँ दिने घोषणा गरेका हौं । मुख्य मन्त्रीका प्रेस सल्लाहकार धु्रब सुवेदीकाअनुसार यदी नेपाली टिम उपविजेतामै सीमित भएपनि प्रदेश सरकारले प्रोत्साहन बापत नगद पुरस्कार दिन तयारी गरेको छ । उपविजेता मात्रै बने पनि जनही १ लाख रुपैयाँ दिइने प्रेस सल्लाहकार सुवेदीले जानकारी दिए । विराटनगरमा शुक्रबार बिहान बसेको प्रदेश १ को मन्त्रिपरिषद् बैठकले यो निर्णय गरको हो । यो निर्णयले खेलाडीको मनोबल उच्च भएको नेपाली टोलीका प्रशिक्षक हरि खड्काले बताए । हामी जसरी भए पनि उपाधि घर भित्रै राख्ने लक्ष्यका साथ मैदानमा जान्छौं। प्रशिक्षक खड्काले भने यसअघि तीन पटकसम्म फाइनलमा भारतसँगै व्यहोरेको हारको बदला लिने अवसरका रुपमा शुक्रबारको प्रतिस्पर्धालाई सदुपयोग गरिने छ। उपाघि जित्ने उद्देश्यका साथ तयारी भएको खड्काले दाबी गरे । घरेलु दर्शकको समर्थन र खेलाडीको उच्च मनोबल नेपाली टोलीका लागि जित आधार भएको उनले बताए । विराटनगरको सहिद रंगशालामा शुक्रबार दिउँसो ३ बजेबाट नेपाल र भारतबीच पाँचौं संस्करणको साफ महिला च्याम्पियनसिपको उपाधि भिडन्त हुँदैछ । सन् २०१० बाट सुरु भएको साफमा यस सँगै नेपाली टोली चार पटक फाइनल पुगेको छ । फाइनलमा सधैं भारतसँगै भेट भइरहेको छ । यसअघि साफको पहिलो, दोस्रो र तेस्रो संस्करणमा भारतसँगै पराजित भएर उपविजेतामा खुम्चिएको नेपाली टोलीले पाँचौं संस्करणको उपाधि रक्षाका लागि उच्च मनोबलका साथमा मैदानमा उत्रने तयारी गरेको प्रशिक्षक खड्काले बताए ।"
विश्वकपपछि पहिलो पटक देशका लागि खेल्दै मेसी र रोनाल्डो,लिस्बन : वर्तमान विश्व फुटबलका दुई प्रभावशाली खेलाडी लियोनल मेसी र क्रिस्टियोनो रोनाल्डो रुसमा सम्पन्न विश्वकपपछि पहिलो पटक राष्ट्रिय टोलीका लागि खेल्न मैदानमा ओर्लने भएका छन्। अर्जेन्टिनी स्टार मेसी र पोर्चुगिज स्टार रोनाल्डो शुक्रबार राति आआफ्नो टोलीको नेतृत्व गर्दै मैदानमा ओर्लने छन्। सन् २०१८ मा रुसमा भएको विश्वकपपछि यी दुबै खेलाडीले राष्ट्रिय टोलीबाट खेलेका थिएनन्। मेसीको अर्जेन्टिनाले शुक्रबार राति भेनेजुएलासँग म्याड्रिडमा अन्तर्राष्ट्रिय मैत्रीपूर्ण खेल खेल्दैछ। रोनाल्डोको पोर्चुगलले पनि शुक्रबार राति नै घरेलु मैदानमा युक्रेनसँग आगामी युरो कप फुटबलको आफ्नो पहिलो छनोट खेल खेल्ने कार्यक्रम छ। रुस विश्वकपपछि अर्जेन्टिना र पोर्चुगलले विभिन्न टोलीसँग ६ वटा अन्तर्राष्ट्रिय खेल खेले पनि यी दुबै खेलाडी आफ्नो टोलीमा थिएनन्। पोर्चुगल रोनाल्डोको अनुपस्थितिमा नै नेसन्स लिग फुटबलको सेमिफाइनलमा पुगेको थियो। ३४ वर्षीय रोनाल्डोले देशका लागि एक सय ५४ खेल खेल्दै ८५ गोल गरेका छन्। युरो कप छनोटअन्तर्गत मार्च २५ तारिखमा हुने सर्बियाविरुद्घको खेलमा पनि रोनाल्डो राष्ट्रिय टोलीमा उपस्थित हुनेछन्। युरो कप छनोटमा पोर्चुगल समूह बी मा परेको छ। यसैगरी ३१ वर्षीय मेसीले देशका लागि हालसम्म एक सय २८ खेल खेल्दै ६५ गोल गरेका छन्।
