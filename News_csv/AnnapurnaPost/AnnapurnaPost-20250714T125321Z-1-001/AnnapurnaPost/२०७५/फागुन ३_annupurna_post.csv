शीर्षक,विवरण
नदेखे झैं गरिएका दुई मुद्दा,"नेपाली मिडियामा आएका दुइटा खोजी रिपोर्टिङप्रति सरकार बेसरोकार बन्दैछ, अदालती अग्रसरता भने बढेको छ। विगत दुई महिनामा हामीले दुइटा गतिला खोजी रिपोर्टिङहरू पढ्न पायौं। त्यसमा एउटा सेतोपाटीले गरेको तपस्वी भनिने रामबहादुर बमजनको आश्रममा भएका आपराधिक क्रियाकलापको खुलासा थियो भने अर्को खोज पत्रकारिता केन्द्र (खोपके) ले गरेको वैदेशिक लगानीका नाममा भइरहेको आर्थिक चलखेलको विस्तृत विवरण। यी दुवै रिपोर्टिङमा थप खोज्नुपर्ने वा फलोअप गर्नुपर्ने पक्षहरू होलान्, तर अहिल्यै जेजति तथ्य सार्वजनिक भएका छन्, सम्बन्धित दोषीहरूमाथि तत्काल कार्बाही चलाउन ती पर्याप्त छन्। तथापि सरकारको सिस्टम त्यसका निम्ति क्रियाशील हुन चाहेन। यसले के देखाउँछ मिडियाको प्रभाव कम भएको हो या सरकारी संयन्त्रमा जवाफदेही अरू घट्दै गएको हो ? बमजन प्रकरणकै कुरा गरौं। उनका सम्बन्धमा पहिले सेतोपाटीमा आएको शृंखलाबद्ध रिपोर्टिङ र पछि अन्य सञ्चारमाध्यममा पनि समेटिएका सामग्री (अचेल एउटा मिडियाले उठाएको मुद्दालाई अरूले पनि पछ्याउने चलन धेरथोर सुरु भएको छ !) बाट के प्रष्ट हुन्छ भने बमजन आ श्रममा यौन दुव्र्यवहार, कुटपिट र हत्यासम्मका घट्ना हुँदा रहेछन्, तर त्यसलाई भित्रभित्रै गुपचुप पारिँदो रहेछ। त्यससम्बन्धी समाचार सार्वजनिक भएपछि कम्तिमा चार परिवारले त्यहाँबाट आफ्ना आफन्त बेपत्ता भएको उजुरी प्रहरीलाई दिएका छन्। प्रहरीले एकजना मारिएको आशंका गरिएको सिन्धुपाल्चोकको आश्रममा एकपटक छापासमेत मार्यो, तर त्यसभन्दा अगाडि बढ्न चाहेन। त्यतिन्जेलमा राज्यमन्त्रीसमेत भइसकेका बमजन समूहकै एकजना अगुवाले सत्तारुढ दलभित्रै दबाब सिर्जना गरिसकेका थिए। कारण यही हो वा नखुलेका अन्य पाटोले गर्दा हो बमजन प्रकरण विस्तारै सेलाउँदै गएको छ। खोपकेले नेपालिक्स नाम दिएर गरेको रिपोर्टिङका सन्दर्भमा पनि त्यस्तै भयो। केही नेपाली नवधनाढ्यले नेपालबाटै कालो धन विदेश पुर्याउने, त्यसलाई वा उतैको गैरकानुनी आर्जनलाई स्रोत नखोजिने ट्याक्स हेवन मुलुकमा लैजाने, अनि त्यहाँबाट सेतो बनाएर वैदेशिक लगानीका नाममा यता ल्याउने सिलसिला चल्दैआएको रहेछ। यो करछलीको क्रमलाई नेपाली खोज पत्रकारहरूले केही विदेशी सहकर्मीको सहयोगमा उत्खनन् गरे। भलै विदेशमा गरिएका सबै कारोबार र विदेशबाट आएका सबै लगानी शंकास्पद हुँदैनन्। त्यसैले कुन कारोबार या लगानी वैध हो, कुन अवैध भन्ने सम्बन्धमा अरू मिहिन अनुसन्धान हुनुपर्ने देखिन्छ। तर, हालैका खुलासाका आधारमा समेत केहीमाथि तुरुन्तै कार्बाही थाल्न भने सम्भव छ। खोपकेको यो रिपोर्टिङलाई अधिकांश दैनिक र चलेका न्यूज पोर्टल हरूले ठाउँ दिए। त्यसबाट दबाबमा परेको सरकारले त्यसबारे छानबिन थाल्न अर्थ मन्त्रालयलाई पत्रसम्म त पठायो। तर, त्यसपछि थप केही प्रगति भएजस्तो देखिएको छैन। कम्तिमा शंकास्पद ढंगबाट ल्याइएको रकमको स्रोत के हो भनेर सोध्दा मात्र पनि धेरैसँग वैध जवाफ उपलब्ध छैन। तर सरकारी निकायहरू किन अलमलमा परेका छन् भने जसजसको नाम यो प्रकरणमा जोडिएर आएको छ, ती अनुहार प्रायः सत्ताकेन्द्रकै वरिपरि घुमिरहेका देखिन्छन्। वास्तविक सत्ता सञ्चालक जनताबाट निर्वाचित प्रतिनिधि हुन् वा उनीहरू कहिलेकाहीं त भ्रमसमेत सिर्जना हुन्छ ! राजनीति र अनियमितताको यो मि श्रणबाट आर्थिक अपराधले मात्र संरक्षण पाइरहेको छैन, नीतिगत भ्रष्टाचारको ढोका पनि ह्वांगै खोलिएको छ। यस्ता मामिलाको छानबिनमा सरकार इमान्दार नहुँदा या हेलचेक्राई गरिँदा आशंकाहरू थपिँदै गएका छन्। सरकार गैरजिम्मेवार भएको खण्डमा उसलाई घच्घच्याउने र जवाफदेही बनाउने दायित्व संसद्को हो। तर, संसद आफैं अहिले दुईतिहाइको भारबाट थिचिएको छ। सांसदहरूले प्रश्न गर्नै बिर्सन थालेजस्तो देखिन्छ। सत्तापक्ष त भइहाले, विपक्षीसमेत बेपत्तासरह छन्। त्यसै पनि ठूला अनियमिततामा सर्वदलीय राष्ट्रिय सहमति हुने रोगले २०६३ यता गाँज्दै लगेको छ। शंकास्पद आर्थिक कारोबारका सवालमा पनि अर्थ समितिले सामान्य चासो दिनेबाहेक संसद्भित्र गम्भीर आवाज उठेको देखिएन, जसरी बमजन प्रकरणलाई पनि त्यहाँ लगभग बेवास्ता गरियो। दुईतिहाइको सुविधाजनक बहुमतप्राप्त सरकारले जेजसरी द्रुतगतिमा काम गर्ला भन्ने आम अपेक्षा थियो, एक वर्षको अवधिमा त्यो आशा निराशामा बदलिएको छ। सरकार र संसद् अर्थात् कार्यपालिका र व्यवस्थापिका राज्यका यी दुवै अंग महत्त्वपूर्ण मुद्दामा चुकिरहेका बेला तेस्रो अंग न्यायपालिकाचाहिँ क्रियाशील बन्दै गएको छ। खासगरी नयाँ प्रधानन्यायाधीश चोलेन्द्रशमशेर जबरा गत पुसमा सर्वोच्च अदालतको नेतृत्वमा आएपछि भटाभट लोकप्रिय निर्णयहरू लिन थालेका छन्। नेपालिक्स सँगै अन्तरसम्बन्धित दुइटा मामिलामा पनि न्यायालय अग्रसर भएको देखियो। त्यसमा एउटा, एनसेलबाट ६१ अर्बभन्दा बढी पुँजीगत लाभकर उठाउनेसम्बन्धी आदेश हो भने अर्को अजेयराज सुमार्गीले ट्याक्स हेवन मुलुकबाट विवादास्पद ढंगले ल्याएको र राष्ट्र बैंकले चार वर्षदेखि फ्रिज गरेर राखिदिएको करिब साढे तीन अर्ब रुपैयाँ यथास्थानमा राख्न वाणिज्य बैंकहरूलाई दिएको निर्देशन। यी दुवै प्रकरणमा सरकार कमजोर देखिँदा अदालतले हस्तक्षेप गर्नुपर्ने अवस्था आएको हो। सुमार्गीले राजनीतिक छहारी पाएको र एनसेल प्रकरणमा संलग्न व्यक्तिहरूले राजनीतिक सेटिङ मिलाएकाले नै यी मामिलामा सबैखाले सरकारहरूले आँखा चिम्लिँदै आएका थिए। त्रिभुवन विमानस्थलको ३३ केजी सुन तस्करी काण्ड एवं त्यसैसँग जोडिएको सनम शाक्य हत्याको अनुसन्धानमा पनि गृह प्रशासन कमजोर देखियो, यता प्रधानन्यायाधीश जबरा नेतृत्वको न्याय परिषद्ले भने त्यसका अभियुक्तप्रति नरम नीति अपनाउने विराटनगर उच्च अदालतका न्यायाधीशहरूलाई छानबिनको दायरामा तान्यो। भोलि निर्मला हत्या प्रकरण र बमजनका विषयमा समेत अदालत अग्रसर हुन थाल्यो भने वाहवाही नै पाउने हो। किनभने दुईतिहाइको सुविधाजनक बहुमतप्राप्त सरकारले जेजसरी द्रुतगतिमा काम गर्ला भन्ने आम अपेक्षा थियो, एक वर्षको अवधिमा त्यो आशा निराशामा बदलिएको छ। सरकारले दूरगामी महत्त्वका केही कामहरू गरे पनि जनताका दैनन्दिन सरोकारहरूतर्फ ध्यान दिन सकेकै छैन। अदालतको प्रवेश त्यहींनेर हुन थालेको छ। नेपाली पत्रकारिताका तमाम् कमीकमजोरीहरू होलान् तर केही ठूला स्क्यान्डलहरूको खुलासा गर्ने र त्यसबारे निरन्तर फलोअप गरिरहने आफ्नो दायित्वबाट मिडिया मूलभूत रूपमा चुकेको देखिँदैन। कतिपयलाई नेपाली समाजको सामूहिक स्मरण कमजोर छ र जति ठूलो खुलासा भएपनि एकाध महिनामा त्यसलाई मान्छेले बिर्सिहाल्छन् भन्ने पनि लाग्ला। तर केही सञ्चारमाध्यमले निरन्तर लेखिरहँदा र अभिलेखीकरण गरिरहँदा अन्ततः कतै न कतै, कहीं न कहींबाट त्यसको सुनुवाइ हुँदो रहेछ। अरू केही नभए पनि त्यसबारे सर्वसाधारण राम्रोसँग सुसूचित भइरहेका हुन्छन् र त्यससँगै बढ्दै जाने सुशुप्त दबाबले कुनै न कुनै निकायलाई कार्बाही अगाडि बढाउन प्रेरित गर्दो रहेछ। त्यसमाथि अहिले ट्विटर, फेसबुकलगायतका सामाजिक सञ्चार नागरिक आवाजलाई संगठित पार्ने र व्यापक दबाब सिर्जना गर्ने सशक्त भर्चुअल माध्यम बनिसकेका छन्। एनसेलको करछली र ट्याक्स हेवन प्रकरणमा त्यही भएको हो। त्यसबारे कान्तिपुरलगायतका मिडियाले सुरुबाटै लगातार लेखिरहँदा त्यो डकुमेन्टेड हुँदै आयो, जनचासोको मुद्दा बन्यो र अन्ततः न्यायिक निकायबाटै आदेश हुनुपर्ने ठाउँमा पुग्यो। सामान्यतया अनियमितताका मामिलामा सञ्चारमाध्यमले खेल्ने भूमिका सीमित हुन्छ। उसले ओझेलमा परेका या लुकाउन खोजिएका मुद्दाहरूलाई तथ्यसंगत ढंगले सार्वजनिक गरिदिने हो। त्यसरी आएका जायज मुद्दाहरूलाई टिप्ने र कार्बाही अगाडि बढाउने काम सरकारको हो। सरकारी निकायले त्यसलाई बेवास्ता गर्दा या उल्टो लुकाउन खोज्दा राज्यका अन्य अंगले सक्रिय हुने अवसर पाउँछन्। हालका मुद्दाहरूमा पनि सरकारी सिस्टमले वा संसद्ले राम्रोसँग काम गरेको भए सायद न्यायिक सक्रियता आवश्यक पर्ने थिएन। तर, ती मुद्दामा न्यायालय आफैं सक्रिय हुनुपर्ने बाध्यात्मक अवस्था आएपछि अब उसले दिएका आदेशहरू सरकारका निम्ति बाध्यकारी बनेका छन्। आशा गरौं एनसेल, आर्थिक छली, बमजन प्रकरण, निर्मला हत्याकाण्डलगायत यसबीच प्रकाशमा आएका सार्वजनिक सरोकारका अनेकन् मुद्दामा मिडिया, नागरिक र अदालत अघिअघि, सरकारी निकायहरू पछिपछि भइरहनुपर्ने विरोधाभास अब बारम्बार दोहोरिने छैन।"
समृद्धिका लागि वित्तीय साक्षरता,"धेरै कमाऊ र धेरै बचाऊ। पैसा नभई कसैको जीवन चल्दैन। आफ्ना आवश्यकता, रहर वा सपना पूरा गर्ने साधन पनि पैसा नै हो। पैसा कसरी कमाउने र कसरी बचाउने भन्ने ज्ञान र सीप सबैमा हुनु आवश्यक छ। यही पैसा वा धन सम्पत्तिको सही व्यवस्थापनका लागि आवश्यक ज्ञान र सीप प्रदान गर्ने माध्यम वित्तीय साक्षरता हो। सहकारीले उपयुक्त वित्तीय निर्णय लिने र अन्ततोगत्वा वित्तीय सपन्नता हासिल गर्ने चेतना, ज्ञान, सीप र व्यवहारको सम्मि श्रणलाई नै वित्तीय साक्षरता भन्छ। वित्तीय परनिर्भरताबाट वित्तीय स्वनिर्भरतासम्म पुर्याउने माध्यम यही वित्तीय साक्षरता हो। वित्तीय साक्षरताभित्र वित्तीय लक्ष्य निर्माण, बचत, ऋण, बजेट, बिमा, विप्रेषण आदि विषय समेटिएका हुन्छन्। वित्तीय साक्षरताले पैसाको योजना गर्न विभिन्न वित्तीय संस्थाले दिने सेवासुविधाका बारेमा जानकारी र उपयुक्त वित्तीय निर्णय लिन सजिलो हुन्छ। जसले गर्दा चर्को व्याज र अन्य वित्तीय झन्झट व्यहोर्नु पर्दैन। वित्तीय साक्षरताले नयाँनयाँ प्रविधिअनुसार विभिन्न बैंक तथा वित्तीय संस्थाहरूले दिने विद्युतीय बैंकिङ् सेवासुविधा कसरी प्रयोग गर्ने भन्ने बारेमा पनि सेवाग्राहीलाई जानकारी गराउँछ। वित्तीय साक्षरताले सही तरिकाले पैसाको व्यवस्थापन गर्ने ज्ञान र सीप दिने,जीवनचक्रको आवश्यकताका आधारमा वित्तीय योजना बनाउन, बचत गर्ने बानी विकास गर्न, आकम्मिक रूपमा आइपर्नसक्ने वित्तीय चुनौती व्यवस्थापन गर्न र कुनै न कुनै व्यवसाय सञ्चालन गरी परिवारको आम्दानी बढाउन सिकाउँछ। नेपालका प्रायः धेरैजसो गाउँघरमा विभिन्न बैंक तथा वित्तीय संस्था पुगेका छन्। गाउँगाउँमा सहकारी संस्था पनि खुलेका छन्। तिनले मानिसहरूलाई बचत,ऋण, बिमा विप्रेषण आदि सुविधा दिइरहेका छन्। तर सबैले दिने सेवा, सुविधा तथा तिनका प्रक्रिया फरकफरक छन्। कतिपय संस्थाले त आफ्ना सेवाप्रति मनिसलाई आकर्षित गर्न झुटा आश्वासन दिने, आफ्नो सेवा लिन बाध्य बनाउने र अनावश्यक ऋणको बोझ थोपर्ने काम गरेका उदाहरण प्रशस्तै छन्। यसरी ऋणको बोझ धान्न नसकेर कति मानिसलाई घरबास छोड्नुपर्ने अवस्था आएको छ। आवश्यक वित्तीय ज्ञान,सीपको अभाव हुनु नै यसको मूल कारण हो। वित्तीय सेवाको विस्तार भइरहे पनि तिनीहरूको सही प्रयोग नहुँदासम्म मानिसका वित्तीय आवश्यकता पूरा हुन सक्दैनन् र वित्तीय समृद्धि हासिल गर्ने राष्ट्रिय लक्ष्य पूरा हुन पनि सक्दैन। त्यसैले सबै मानिसमा वित्तीय सचेतना विस्तार हुनु जरुरी छ। आर्थिक समृद्धि प्राप्तिका लागि वित्तीय साक्षरतालाई अभियानकै रूपमा अगाडि बढाउन सबै क्षेत्रबाट पहल हुनु जरुरी छ। अर्थ मन्त्रालयले प्रस्तुत गरेको वित्तीय क्षेत्र विकास रणनीति, २०७३ को आधारमा नेपालमा ६० प्रतिशत जनता बैंकिङ सेवाभन्दा बाहिर छन् र ४० प्रतिशत मात्र बैंकिङ सेवाभित्र समेटिएका छन्। अनौपचारिक क्षेत्रबाट बचत तथा ऋण आदिको सेवा लिनेहरूको संख्या पनि ठूलै (२१ प्रतिशत) छ। वाणिज्य बैंक, विकास बैंक,वित्त कम्पनी र लघुवित्तहरूको संख्या १७९ छ र ३४ हजार भन्दा बढी सहकारी छन्। यसरी बैंक तथा वित्तीय संस्था बढे पनि वित्तीय सेवाको माग, छनोट र प्रयोगको अवस्था भने कमजोर छ। वित्तीय संस्था बढेर मात्र वित्तीय सेवाको पहुँच बढेको छ, सेवाको गुणस्तर राम्रो छ र समुदायका सबै मानिस यसबाट लाभान्वित छन् भन्न सकिने स्पष्ट आधार छैन। अहिले वित्तीय क्षेत्रमा देखिएको ठूलो चुनौती नै यही हो। यो चुनौतीलाई समयमै सम्बोधन गर्न नसकेसम्म सन् २०२२ सम्म आर्थिक स्तर बढाउने र देशलाई विकासशील देशको स्तरमा पुर्याउने राष्ट्रिय लक्ष्य पूरा गर्न सकिने देखिँदैन। यो चुनौतीलाई सम्बोधन गर्न सक्ने मुख्य माध्यम वित्तीय सचेतनाको विस्तार नै हो। वित्तीय साक्षरता वित्तीय सचेतना विस्तार गर्ने र वित्तीय पहुँच बढाउने एकमात्र बलियो माध्यम भएकाले राज्यले लिने हरेक वित्तीय पहुँच र समावेशीताका विषयमा वित्तीय साक्षरता अनिवार्य समेटिनुपर्छ। वित्तीय सचेतनाको सन्दर्भमा मानिसलाई आफ्ना जीवनचक्रका आवश्यकताको आधारमा वित्तीय लक्ष्य बनाउने,बचत गर्ने बानीको विकास गर्ने, आफ्नो पारिवारिक आयव्ययको लेखाजोखा तथा खर्चका प्राथमिकता निर्धारण गर्ने पारिवारिक बजेट बनाई त्यसका आधारमा खर्च गर्ने बानी बसाल्ने ज्ञान सीप दिनुपर्ने अवस्था छ। त्यसका अतिरिक्त उपयुक्त व्यवसायकको छनोट र सञ्चालन गरी पारिवारिक आम्दानी बढाउन सक्षम बनाउनुपर्ने, विपत्तिका कारणले निम्तिने वित्तीय चुनौतीलाई न्यूनीकरण गर्न बिमा सेवाप्रति आकर्षित गर्नुपर्ने र देशको झन्डै आधाभन्दा बढी घरपरिवारमा भित्रिने विप्रेषणको ठूलो धनराशीलाई औपचारिक वित्तीय प्रणालीमा समेटी त्यसलाई पारिवारिक आर्थिक समृद्धिको लागि मात्र प्रयोग गर्न सिकाउनुपर्ने जस्ता विषय वित्तीय क्षेत्रको विकासका लागि गरिनुपर्ने अन्य अपरिहार्य विषय हुन्। जुन विषय वित्तीय साक्षरताभित्र समेटिएका हुन्छन्। त्यसैले सुरक्षित वित्तीय भविष्य र वित्तीय समृद्धि प्राप्तिका लागि वित्तीय साक्षरतालाई अभियानकै रूपमा अगाडि बढाउन सबै क्षेत्रबाट पहल गरिनु जरुरी देखिन्छ। नेपालमा झन्डै एकदशकदेखि वित्तीय सचेतना विस्तारका लागि विभिन्न प्रयास भइरहेका छन्। बैंक, अन्य वित्तीय संस्था, वित्तीय संस्थाको क्षमता विकास गर्ने संस्था, आप्रवासनको क्षेत्रमा तथा विपन्नवर्गको जीविकोपार्जनमा सघाउने संघसंस्था वित्तीय सहकरी आदि सबैले वित्तीय सचेतना विस्तारका लागि विभिन्न प्रयासको थालनी गरेका छन्। वित्तीय साक्षरता गाउँ वस्तीसम्म पनि पुग्न थालेको छ। विभिन्न संघसंस्थाले बेलाबखतमा वित्तीय साक्षरताका तालिम सञ्चालन गर्र्ने, रेडियो,टेलिभिजन आदि माध्यमबाट वित्तीय साक्षरताका सन्देश विस्तार गर्ने, समुदायस्तरमा नै पुगेर कक्षा सञ्चालन गर्ने, गृह परामर्श गर्ने, गोष्ठी, र्यालीहरू साथै अन्य चेतनामूलक कार्य सञ्चालन गर्ने गरिरहेका छन्। धेरथोर जति नै भएपनि वित्तीय सचेतना विस्तारका लागि भएको यस्ता प्रयास प्रशंसनीय छन्। अर्थ मन्त्रालयको वित्तीय क्षेत्र विकास रणनीति तथा नेपाल राष्ट्र बंैककोे मौद्रिक नीतिमा पनि वित्तीय सचेतना विस्तारलाई विशेष महत्व दिइएको छ। वित्तीय सेवाको विस्तार मात्र नभई सेवाको माग, छनोट तथा सही प्रयोगका लागि सर्वसाधारणमा वित्तीय सचेतना विस्तार गर्नुपर्ने प्रावधान पनि ती नीतिमा समेटिएका छन् तथापि यी प्रयास अपर्याप्त छन््। नेपालको कुल जनसंख्यामध्ये वित्तीय हिसाबले साक्षर जनसंख्या कम छ। नेपालको वित्तीय साक्षरताको दर करिब १८ प्रतिशत मात्र देखिन्छ। जबकि नर्वे, डेनमार्क स्विडेन जस्ता देशमा यो प्रतिशत ७१ रहेको छ। दक्षिण एसियाको सन्दर्भमा सोही तथ्यांकले भुटानको वित्तीय साक्षरता दर ५४, श्रीलंकाको ३५, चीनको २८,भारतको २४ र बंगलादेशको १९ देखाइएको छ। यी सबैको तुलनामा नेपालको वित्तीय हिसाबले साक्षर जनसंख्या न्यून देखिन्छ। सोही सर्वेक्षणले विश्व वित्तीय साक्षरताको औषत दर महिलाको ३० र पुरुषको ३५ देखाएको छ र नेपाल औषत दर भन्दा झन्डै आधाले पछाडि छ। यो अवस्थाले पनि वित्तीय साक्षरताको क्षेत्रमा राज्यका नीतिगत तह तथा कार्यान्वयनको तहमा काम गर्ने सबै निकाय तथा संघ संस्थाले वित्तीय सचेतनाको क्षेत्रमा ठूलै अभियान सञ्चालन गर्नुपर्ने विषयलाई उजागर गर्छ। कमाउन सिक वित्तीय साक्षरताको मूल मर्म हो। यसले उद्यमशीलता,कडा परि श्रम, मितव्ययिता तथा न्यायसम्मत तरिकाले घनसम्पत्ति आर्जन गर्न सबैलाई उत्पे्ररित गर्छ। विपन्नता स्रोतको अभाव मात्र नभई त्यसको सही व्यवस्थापनको अभाव पनि हो। मुलुकले अति विपन्न अर्थात गरिबीको रेखामुनी रहेको अहिलेको नेपालको झन्डै एक चौथाइ जनसंख्याको दरलाई घटाउन र उनीहरूको जीवनस्तर उकास्न पहिले उनीहरूसँग भएको धेरथोर आर्थिक स्रोतलाई सही तरिकाले खर्च गर्ने वा व्यवस्थापन गर्ने तरिका सिकाउनु जरुरी छ। यसले धनी र गरिबबीच बढ्दै गएको दूरी घटाउन र विपन्न वर्गलाई पनि वित्तीय सेवाको पहुँचसमम पुर्याउन पनि ठूलो मद्दत गर्छ। त्यसरी नै बदलिँदो विश्व वित्तीय परिस्थिति र यसक्षेत्रमा वित्तीय सेवाप्रदायकले दिने विभिन्न सेवा र सेवाप्रयोगका विधिलाई ग्राहकमैत्री बनाउन, वित्तीय समावेशिता बढाउन,कायम गर्न तथा समग्र वित्तीय क्षेत्रको सुदृढीकरण र समृद्धि हासिल गर्न वित्तीय साक्षरताशिक्षालाई प्राथमिकतामा राखी विभिन्न काम गर्नु अनिवार्य देखिन्छ। अधिकारी वित्तीय साक्षरताका स्रोत व्यक्ति हुन्।"
भ्रष्टाचारको विकेन्द्रीकरण,"विकेन्द्रित भ्रष्टाचार नियन्त्रणको स्पष्ट र ठोस रणनीति सरकार र अख्तियारले बनाउनै सकेनन् । संघीय शासन व्यवस्थामा स्थानीय तह भ्रष्टाचारको दलदलमा फस्दै गएको छ। अख्तियार दुरुपयोग अनुसन्धान आयोगको पछिल्लो ६ महिनाको तथ्यांकलाई मात्र आधार मान्ने हो भने सबैभन्दा धेरै उजुरी स्थानीय तहकै परेको देखिन्छ। पछिल्लो ६ महिनामा मात्रै स्थानीय तहसँग सम्बन्धित उजुरी २७१६ उजुरी परेको छ। नेपालमा विकेन्द्रीकरणसँगै स्थानीय तहमा भ्रष्टाचारको मात्रा बढ्दै गएको देखिन्छ। स्थानीय तहमा जाने बजेटमा भएको उल्लेखनीय वृद्धिसँगै त्यसलाई व्यवस्थित रूपमा परिचालित गर्ने र प्रभावकारी अनुगमन तथा मूल्यांकन र नियमनकारी व्यवस्थालाई पनि विकेन्द्रीकृत गर्न नसक्दा भ्रष्टाचारको विकेन्द्रीकरण भएको छ। बजेटको बढोत्तरीसँगै स्थानीयस्तरमा आर्थिक अनियमितता र भ्रष्टाचारका घटना बढेका छन्। लक्षित वर्गको बजेटको दुरुपयोग, कागजी रूपमा बजेट सक्ने, नगरपालिकाको बजेट मदिरामा सक्ने, डोजरमा भ्रष्टाचारलगायतका धेरै अनियमित गतिविधि स्थानीय तहमा बढेर गएका छन्। स्थानीय तहमा हुने योजना तर्जुमा र बजेटको बाँडफाँटमा आर्थिक अनियमितता र दुरुपयोग हुन सक्ने अख्तियारको अध्ययनले पनि देखाएको छ। स्थानीय तहमा हुने विकास निर्माणकार्यका लागि दोहोरो बजेट खर्च हुने गरेका विभिन्न घटना सार्वजनिक भइरहेका छन्। अख्तियारले २०७४ मा प्रकाशित गरेको प्रतिवेदनअनुसार स्थानीय तह, डिभिजन सडक, उपभोक्ता समूह, शिक्षालगायतका निकायबाट एउटै कामका लागि फरकफरक बिल बनाई रकम हिनामिना गर्ने गरेको समेत देखिएको छ। अख्तियारमा स्थानीय तहमा भएको अनियमितताका उजुरी बढ्दै गएका छन्। स्थानीय तहमा जाने शिक्षा, स्थानीय विकास, भूमि प्रशासन, स्वास्थ्यलगायतका क्षेत्रमा धेरै उजुरी परेका छन् जसलाई तालिका नं १ ले प्रष्ट पार्छ। तालिका नं १ ले अख्तियार दुरुपयोग अनुसन्धान आयोगमा परेका उजुरीको बारेमा प्रष्ट पार्छ। जसमा सबैभन्दा धेरै शिक्षा क्षेत्रमा उजुरी परेको देखिन्छ भने दोस्रोमा स्थानीय विकाससँग सम्बन्धित क्षेत्रसँग सम्बन्धित उजुरी छन्। अख्तियारमा पर्ने उजुरीमध्ये झन्डै ८० प्रतिशत उजुरी शिक्षा, स्थानीय विकास, भूमि प्रशासन, स्वास्थ्य र गृह प्रशासनसँग सम्बन्धित क्षेत्रमा मात्र रहेको देखिन्छ। पछिल्लो समय स्थानीय तहमा जाने बजेटमा व्यापक अनियमितता भइरहेको छ। अख्तियारले वार्षिकरूपमा प्रकाशित गर्दै आइरहेको प्रतिवेदनमा समेत यस बारेमा उल्लेख छ। अख्तियारको २४ औं वार्षिक प्रतिवेदनमा भ्रष्टाचारको विकेन्द्रीकरणको बारेमा उल्लेख गरिएको छ। जसमा स्थानीय निकायमा ठूलो धनराशी विनियोजन हुने गरेको भए पनि ती निकायबाट प्रवाह हुने सेवा र त्यसको अनुगमन प्रणाली प्रभावकारी हुन नसकेको उल्लेख छ। स्थानीय तहमा विनियोजित रकम पूर्णरूपमा सदुपयोग हुन नसकी हिनामिना हुने गरेको पाइन्छ। उपभोक्ता समितिहरूमार्फत गरिने विकास निर्माणका काममा वास्तविक लाभग्राहीको पहुँच कम रहेको र स्थानीय टाठाबाठाको संलग्नतामा भ्रष्टाचारजन्य क्रियाकलाप र अनुचित कार्य हुने गरेका छन्। सामाजिक सुरक्षा भत्ता वितरण गर्ने क्रममा कर्मचारीले नक्कली भरपाइ र किर्ते सहीछाप बनाई अनियमितता गरिरहेका छन्। औपचारिक रूपमा माग नै नभएका योजनामा राजनीतिक शक्तिको आधारमा बजेट विनियोजन गर्ने, अन्य निकायले निर्माण गर्ने गरी बजेट विनियोजन भएको योजना दोहोरो पर्नेगरी बजेट निकासा गरी हिनामिना हुने गरेको छ। निर्माण भएका आयोजनामा निर्धारित गुणस्तर काम नभएको तर जाँचपास फरफारक गर्दा आर्थिक लाभ लिई गुणस्तर कायम भनी प्रमाणित गर्ने गरेको देखिन्छ। स्थानीय निकायमा जम्मा हुने राजस्व र धरौटीको रकम हिनामिना गर्ने र सोको अभिलेख नै नष्ट गर्ने जस्ता प्रवृत्ति देखिएको समेत अख्तियारले आफ्नो वार्षिक प्रतिवेदनमा उल्लेख गरेको छ। स्थानीय तहका गतिविधिका सम्बन्धमा उजुरी मात्र परेको नभई बेरुजुको मात्रा पनि उत्तिकै बढेको छ। पछिल्लो समयमा स्थानीयस्तरका लागि विनियोजित ठूलो रकम बेरुजु देखिन्छ। जसमा ठूलो रकम असुलउपर गर्नुपर्ने अन्तर्गत छ। तालिका नं २ ले लेखापरीक्षण गरिएको रकम, जसमा रहेको बेरुजुको अवस्थालाई प्रष्ट पार्छ। तालिका २ ले स्थानीय निकायबाट खर्च भएको रकमको बेरुजुको अवस्थालाई प्रष्ट्याउँछ। प्रतिशतको आधारमा हेर्दा कुल बेरुजु केही घटेको जस्तो देखिए पनि समग्रता रकममा भने निकै वृद्धि भएको छ। यसले स्रोतको विकेन्द्रीकरण हुँदै जाँदा त्यसलाई प्रभावकारी रूपमा व्यवस्थापन गर्न नसक्दा स्थानीय तहमा भइरहेको आर्थिक अनियमितता तथा अस्तव्यस्ततालाई प्रष्ट बनाउँछ। स्थानीय तहको वित्तीय व्यवस्थापन निकै कमजोर रहेको महालेखा परीक्षकको प्रतिवेदन २०७४ मा उल्लेख छ। उक्त प्रतिवेदनमा स्थानीय तहको वित्तीय अवस्थामा सुधार ल्याउन संघ, प्रदेश र स्थानीय तहको साझा सूचीअन्तर्गतका विषयसम्बन्धी अधिकारको प्रयोग तथा राजस्व संकलन सम्बन्धमा मापदण्ड बनाई व्यवस्थित नहुँदा समस्या उत्पन्न भएको उल्लेख छ। यसैगरी निर्वाचित पदाधिकारी र कर्मचारीबीचको जिम्मेवारी र जवाफदेहिता स्पष्ट नहुँदा र खरिदमा पारदर्शिता र खर्चमा मितव्ययिता नहुँदा स्थानीय तहमा गएको रकम व्यवस्थित हुन नसकेको समेत उल्लेख गरेको छ। संघीयताले नेपालमा स्थानीय तहलाई व्यापक अधिकार दिएको छ। नेपालको संविधान २०१५ को अनुसूची ८ले स्थानीय तहलाई विभिन्न २२ किसिमका एकल अधिकार दिएको छ भने अनुसूची ९ मा संघ, प्रदेश र स्थानीय तहको अधिकारको साझा सूचीमा १५ किसिमका साझा अधिकार पनि दिएको छ। यसैगरी स्थानीय तहको लागि विनियोजन गर्ने स्रोतमा पनि बढोत्तरी भएको छ। स्थानीय तहमा निर्वाचनपश्चात राजनीतिक विकेन्द्रीकरण पनि व्यापक भएको छ। जननिर्वाचित प्रतिनिधिले स्थानीय तहलाई सम्हालिरहेका छन्। यस सँगसँगै स्थानीयस्तरमा आर्थिक अनियमितता तथा भ्रष्टाचारका गुनासो पनि बढ्दै गइरहेका छन्। स्थानीय स्तरमा स्रोतको दुरुपयोग पनि बढ्दै गइरहेको छ। नेपालको संविधानले भ्रष्टाचार नियन्त्रणका लागि अख्तियारको व्यवस्था गरेको छ। यद्यपि नेपालको भ्रष्टाचार नियन्त्रण संरचना र कारबाहीको अधिकार वितरित र दोहोरोपनयुक्त देखिन्छ। अख्तियार अस्तित्वमा हुँुदाहँुदै कम्तिमा डेढदर्जन सरकारी अंगलाई भ्रष्टाचार अनियमितताको छानबिन र अर्धन्यायिक अधिकार दिइएको छ। संघीयतामा यस्ता विभिन्न निकाय जस्तै राष्ट्रिय सर्तकता केन्द्र, सम्पत्ति शुद्धीकरण विभाग, राजस्व अनुसन्धान विभागको पुनर्संरचना के कसरी हुन्छ भन्ने अझै प्रष्ट भइसकेको देखिँदैन। यसैगरी अख्तियार आफंै संघीयतामा कसरी पुनर्संरचित हुन्छ भन्ने स्पष्टता देखिन्न। विकेन्द्रित भ्रष्टाचार नियन्त्रणको स्पष्ट र ठोस रणनीति सरकार वा अख्तियारले बनाउन सकेको छ। जसले विकेन्द्रित भ्रष्टाचार नियन्त्रणका लागि ठोस पहलकदमी सुरु भएको छैन। संघीय शासन प्रणालीलाई कतिपय विद्धानहरूले अकेन्द्रीकृत तथा पूर्ण विकेन्द्रीकृत शासन व्यवस्थाको रूपमा परिभाषित गर्छन्। संघीयताले देशमा ७६१ वटा सिद्धान्ततः स्वायत्त अधिकार भएका सरकारहरू गठन गरेको छ। यस्ता सरकारले सञ्चालन गर्ने आर्थिक गतिविधिमार्फत आर्थिक अनियमितता र भ्रष्टाचार निम्तिने अवस्था छ। तर, त्यहाँ कुनै पनि नियन्त्रण र नियमनकारी निकायको दृष्टि नपुग्ने देखिन्छ। संघीय शासन व्यवस्थाले नेपाल जस्तो अल्पविकसित देशमा भ्रष्टाचार बढाउँछ। संघीयतामा भ्रष्टाचारको अध्ययन गर्ने विद्धान एसफ्रैलेले सन् २००७ मा लेखेको संघीयता, विकेन्द्रीकरण र भ्रष्टाचार शीर्षकको लेखमा संघीयतालाई मूलतः चार प्रकारमा विभाजन गरेका छन्। राजनीतिक र संवैधानिक अधिकार तल्लो तहसम्म दिइन्छ तर त्यही मात्रामा सार्वजनिक खर्च अनुगमनका संयन्त्र पुर्याउन नसक्दा भ्रष्टाचारको विकेन्द्रीकरण हुन्छ। पहिलो आर्थिक वा वित्तीय संघीयता, दोस्रो राजनीतिक, तेस्रो संवैधानिक संघीयता र चौथो क्षेत्रगत संघीयता। फ्रैलका अनुसार वित्तीय वा आर्थिक अधिकार वा प्रतिस्पर्धाको विकेन्द्रीकरणले भ्रष्टाचार घटाउँछ। तर राजनीतिक, संवैधानिक र क्षेत्रगत संघीयता बलियो तथा प्रभावकारी हुने र वित्तीय संघीयता कमजोर भएको देशमा भ्रष्टाचार बढ्ने गर्छ। नेपालकै अवस्था हेर्ने हो भने संविधानले २२ किसिमका एकल अधिकार स्थानीय तहलाई दिएको छ। यसबाट संवैधानिक संघीयता बलियो देखिन्छ। यसैगरी गत वर्षको निर्वाचनले स्थानीय तहमा जनप्रतिनिधि चुनिए। यसबाट राजनीतिक संघीयता पनि बलियो देखिन्छ। ७५३ वटै स्थानीय सरकारको क्षेत्र तोकिएको छ। यद्यपि अहिले पनि स्थानीय तहको बजारमा प्रतिस्र्धात्मक अवस्था सिर्जना गर्न सकिएको छैन। उदाहरणका लागि स्थानीय तहमा सडक खन्न बजेट विनियोजन गरेपछि त्यहींका जनप्रतिनिधिले डोजर किन्ने गरेका छन्। अर्को प्रतिस्पर्धी डोजर नहुँदा त्यहाँ एकाधिकार छ। त्यही एकाधिकारले भ्रष्टाचार बढाइरहेको छ। राजनीतिक र संवैधानिक अधिकार तल्लो तहसम्म दिइन्छ तर त्यही मात्रामा सार्वजनिक खर्च अनुगमनका संयन्त्रलाई पुयाउन सकिँदैन। यसले भ्रष्टाचारको विकेन्द्रीकरण हुने देखिन्छ। नेपालमा वित्तीय संघीयताको अवस्था कमजोर देखिन्छ। क्षेत्रीय, राजनीतिक र संवैधानिक संघीयतामा राजनीतिक दलले जति ध्यान दिए वित्तीय संघीयतालाई त्यत्ति नै बेवास्ता गरेको पाइन्छ। अर्थात बजारको प्रतिस्पर्धालाई विकेन्द्रीकृत गर्ने काममा राजनीतिक दलदेखि सरकारसम्म पनि उदासीन देखिन्छ। यसरी हेर्दा नेपालको संघीयताको सैद्धान्तिक आधारले नै भ्रष्टाचारलाई बल पुयाउने देखिन्छ। त्यसैले दिनदिनै विकेन्द्रीकृत हुँदै गइरहेको भ्रष्टाचार नियन्त्रण गर्न सरकारले स्थानीय तहको भ्रष्टाचार तथा अनियमिततालाई कम गर्न स्पष्ट रणनीति बनाउनु जरुरी छ। यसैगरी अख्तियारले पनि स्थानीय तहको भ्रष्टाचारको बारेमा छानबिन तथा अनुसन्धान गर्ने प्रभावकारी योजना र रणनीति तय गर्नुपर्छ। यो भन्दा महŒवपूर्ण नेपालको संघीयताले कम महŒव दिएको आर्थिक तथा वित्तीय संघीयतालाई ध्यान दिएर संघीयताको मोडलमै पुनर्विचार गर्नु आवश्यक छ।"
कर्मचारीको मनोबल गिराउने खेल,"संघीय व्यवस्था तथा सामान्य प्रशासनमन्त्री लालबाबु पण्डितको अनुपस्थितिमा संस्कृति तथा पर्यटनमन्त्री रविन्द्र अधिकारीले संघीय निजामती सेवा ऐनको मस्यौदा गत शुक्रबार संसद्मा टेबुल गर्नु भएको छ। दोस्रो संविधानको दर्जासमेत पाउने गरेको निजामती सेवा सञ्चालनसम्बन्धी ऐनको मस्यौदा आफैंमा महत्वपूर्ण मानिन्छ। यो ऐन यस अर्थमा महत्वपूर्ण छ कि कर्मचारीतन्त्रको समग्र व्यवस्थापन यसकै आधारमा हुने गर्छ। संघीय निजामती सेवालाई कस्तो बनाउने ? थांग्ने कि स्मार्ट ? ऐनमा गरिएको व्यवस्थाले यसको निक्र्यौल गर्छ। विगतको समीक्षा गर्दा कर्मचारीतन्त्रले गर्विलो इतिहास बनाउन सकेन। जनताको प्यारो, सरकारको विश्वासिलो तथा भरपर्दो संयन्त्र बन्न सकेन। सिंगो राष्ट्र निर्माण र जनताको हित प्रबद्र्धनमा कर्मचारीतन्त्रले उल्लेख्य योगदान गर्न सकेन। सेवाप्रवाहमा आफूलाई संलग्न गरिरहँदा कर्मचारीले आफूलाई जनताप्रति जवाफदेही र उत्तरदायी बनाउन सकेनन्। राजनीतिक तह र सरकारको राजनीतिक नेतृत्वसमेत कर्मचारीतन्त्रप्रति जहिले पनि संशकित बनिरह्यो। यी दुवै पक्ष जनहित र राष्ट्रहितमा एकाकार भएर कार्य व्यवहारमा खरो उत्रनुपर्नेमा तुच्छ वैयक्तिक तथा दलगत स्वार्थमा रुमलिन पुगे। आआफ्नो स्वार्थ पूरा गर्न एकले अर्काेलाई उपयोग गर्न थाले। यसैकारण कर्मचारीतन्त्र र राजनीतिक नेतृत्वबीच सुमधुर सम्बन्ध बन्न सकेन। राजनीतिक अस्थिरताको कारण दूरदृष्टि राखेर काम गर्नेभन्दा सस्तो लोकप्रियता र दलगत लाभहानिको विश्लेषण गरेर विगतका सरकारहरूले काम गर्ने परम्परा विकास गर्दा कर्मचारीतन्त्रले समेत त्यसैको लहलहैमा काम गर्नुपर्यो। जसले गर्दा नयाँ सत्तासीन दल उही पुरानै कर्मचारीतन्त्रसँग विश्वस्त हुन सकेन। फलतः कर्मचारीतन्त्र र राजनीतिक नेतृत्वबीचको विश्वास र भरोसामा क्षयीकरण हुँदै गयो। उपरोक्त केही दृष्टान्तले हाम्रो कर्मचारीतन्त्रको अवस्था राम्रो देखाउँदैन। कर्मचारीतन्त्र राम्रो नभए सेवाप्रवाह राम्रो हुँदैन। सेवा प्रवाह राम्रो नभए जनताबीच सरकारको छवि कसरी उचो हुन सक्छ ? सरकारको सफलता र असफलता कर्मचारीतन्त्रको क्षमता र संस्कृतिमा भर पर्छ। सरकारको मूल्यांकन गर्ने मुख्य आधार नै कर्मचारीतन्त्रको कार्य व्यवहार हो। कर्मचारीतन्त्रको कार्य व्यवहार किन राम्रो हुन सकेन ? किन कर्मचारीतन्त्र पारदर्शी, जवाफदेही, उत्तरदायी र सुशासनका मान्यताअनुरूप सञ्चालन हुन सकेन ? त्यसको गम्भीर समीक्षा गरी संघीय निजामती सेवा ऐन निर्माण गरिनुपर्छ ताकि उही गल्ती, उही कमजोरी पटकपटक नदोहोरियोस्। संघीय निजामती सेवा ऐन संघीयताप्रति यति अनुदार हुनु हुँदैन। संघीयता खोक्रो बन्ने गरी बनाइने ऐनबारे सदन र सांसद्हरूको ध्यान जानुपर्छ। समग्र कर्मचारीतन्त्रको मार्गदर्शक कानुनका रूपमा रहने संघीय निजामती सेवा ऐन निर्माण गर्दा अवश्य नै विगतको निजामती सेवा ऐननियमको गहन अध्ययन विश्लेषण गरिनुपर्छ। विगतको निजामती सेवा ऐननियम नै संघीय निजामती सेवा ऐननियम निर्माणको आधार हुने भएकाले विगतको ऐनले राखेको व्यवस्था किन ठीक भएन, ठीक बनाउन के गर्ने ? थपघट गर्नुपर्यो भने के आधार र तर्कका आधारमा गर्ने ? नयाँ व्यवस्था किन थप गर्नु पर्यो ? औचित्य र पुष्ट्याईसहित प्रस्ताव गर्नुपर्छ। तर, संघीय निजामती सेवा ऐनको मस्यौदा तार्किक सिद्धान्त र विगतको निजामती सेवा ऐनको समीक्षात्मक विवरणमा आधारित हुन सकेको देखिँदैन। ऐनको थुप्रै दफा र उपदफामा शंका गर्नुपर्ने ठाउँ छन्। सहसचिव स्तरमा खुला प्रतिस्पर्धा बन्द गर्न खोजिएको छ। यसबाट निजामती सेवामा प्रतिभावान जनशक्ति प्रवेश गर्ने बाटो बन्द हुँदैछ। यसबाट निजामती सेवाप्रतिको बजारको आकर्षणमा कमी आउनेछ। मुलुकले संघीय शासन व्यवस्था अवलम्बन गरेको सन्दर्भमा तथा मुलुक तीन तहको सरकारमा रुपान्तरण भएको अवस्थामा तीनै तहको सरकारको कर्मेन्द्रीय रूपमा प्रशासनिक संयन्त्र रहने गर्छ तर प्रदेश र स्थानीय तहको प्रशासनिक संयन्त्रको नेतृत्व संघबाट खटनपटन हुने प्रावधान प्रस्तावित संघीय निजामती सेवा ऐनको मस्यौदामा छ। यसबाट प्रशासनिक नेतृत्व संघप्रति जवाफदेही हुने र उसको वृत्तिविकाससमेत संघबाट हुने देखिन्छ। यस व्यवस्थाले प्रदेश र स्थानीय सरकारको प्रशासनिक नेतृत्व प्रदेश र स्थानीय सरकारप्रति जवाफदेही र उत्तरदायी हुन सक्दैन। प्रदेश र स्थानीय सरकारले प्रशासनिक नेतृत्वलाई आश र त्रासको अवस्था सिर्जना गर्न नसक्ने देखिन्छ। यस प्रावधानबाट कतिपय अवस्थामा आदेशको एकात्मकता र लक्ष्य निर्दिष्टता हुने अवस्था समेत आउन सक्छ। संविधानले सम्पूर्ण कार्यपालिकीय,व्यवस्थापकीय र न्यायिक अधिकारको समेत संघ, प्रदेश र स्थानीय तहमा उचित विन्यास गरिसकेको अवस्थामा संघले प्रशासनिक नियन्त्रण गर्न खोज्नु भनेको हातखुट्टा बाँधेर दौड्न आदेश दिए जस्तै भएन र ? अतः प्रदेश र स्थानीय तहमा समायोजन भएर गएका वरिष्ठ कर्मचारीबाट नेतृत्व चयन गर्ने अधिकार तततत् सरकारलाई दिने प्रावधान संघीय निजामती सेवा ऐनले उदार भावनाका साथ समावेश गर्नुपर्छ। मुलुकको संविधानले तीनै तहका सरकारबीच सहकार्य, सहअस्तित्व र समन्वयको सिद्धान्तको आधारमा एकआपसमा अन्तर सम्बन्ध कायम गर्ने व्यवस्था गरेको छ। राज्य व्यवस्था सञ्चालनसम्बन्धी नीतिमा प्रशासनिक सहकार्य र साझेदारीको विषय पनि समावेश गरिएको छ। संविधानको उक्त व्यवस्थाको मर्मलाई व्यवहारमा रुपान्तरण गर्न अन्तरसेवा प्रतिस्पर्धाले केही योगदान गर्न सक्छ। संघीय निजामती सेवाऐनको मस्यौदाले सरुवा गतिशीलता रोकेको सन्दर्भमा अन्तरसेवा प्रतिस्पर्धाले तीन तहका प्रशासनबीचको अन्तरक्रिया र गतिशीलता बढाउन सक्छ। प्रदेश र स्थानीय तहका उम्दा जनशक्ति संघमा, संघका जनशक्ति प्रदेश र स्थानीय तहमा जाने दोहोरो अवसर सिर्जना हुनेछ। तर ऐनको मस्यौदाले अन्तरसेवाको प्रावधानप्रति निक्कै अनुदार भाव राखेको देखिन्छ। जम्मा रिक्त संख्याको दश प्रतिशत अन्तरसेवाका लागि छुट्याउनु र सहसचिव स्तरमा अझ पाँच प्रतिशत कार्यक्षमताको आधारमा र पाँच प्रतिशत मात्र खुला अन्तरसेवाको प्रावधान राख्नु हास्यास्पद छ। यति सानो प्रतिशत राखेर अन्तरसेवाको दुवाइ दिनुले प्रशासनिक संघीयताको उपहास गरेको ठहर्छ। अन्तरसेवा प्रतिस्पर्धाका लागि एक तहमुनिको पदमा सात वर्ष काम गरेको हुनुपर्ने प्रावधान छ। कतै समायोजन भएका मितिले सात वर्ष पुगेको हुनुपर्ने व्याख्यासमेत छ। यस व्यवस्थाले झन् अन्तरसेवाको खिल्ली उडाएको छ। जबकि एउटा खरिदार आन्तरिक प्रतिस्पर्धाबाट सुब्बा हुन तीन वर्ष कुर्नुपर्छ। एउटा अधिकृत उपसचिवको उम्मेदवार हुन अधिकृत तहको सेवा अवधि पाँच वर्ष भए पुग्छ भने त्यही प्रकृतिको अन्तरसेवामा उम्मेदवार हुन सात वर्ष सेवावधि पुग्नुपर्ने प्रावधान राख्नुको तर्क के हो ? यस्तो अभ्यास कहाँ छ ? यस्तो प्रावधान राख्दा अन्तरसेवाको उम्मेदवार नपाएको वहानाबाजी गर्दै कोही अमुक पात्रलाई बढुवा थमाउन त सकिएला तर समायोजनमा जाने कर्मचारीको मनोबल कमजोर हुँदैन र ? अन्तरसेवाका लागि प्रस्तावित सिट संख्या र उम्मेदवार हुनका लागि निर्धारण गरिएको सात वर्षको सेवावधिको प्रावधान हेर्दा प्रशासनिक संघीयताप्रतिको अनुदार सोच प्रष्ट हुन्छ। दबाब थेग्न अन्तरसेवाको प्रावधान राखिएको हो र ? या अन्तरसेवाको नाममा वहानाबाजी गर्नलाई ? अन्तरसेवाका लागि कम्तिमा बीस प्रतिशत सिट छुट्याउँदा र उम्मेदवार हुने अभ्यासमा रहेको पाँचवर्षे सेवा अवधिको प्रावधान अन्तरसेवामा समेत राख्न किन सकिएन ? यसपछिको स्वार्थ बढुवाको लाइनमा रहेकालाई तात्तातो बढुवा दिन होइन ? निहित स्वार्थको सिकार संघीय निजामती सेवा ऐन हुनु हुँदैन। नामैले संघीय निजामती सेवा ऐन आफ्नै नामसँग विरोधाभाषपूर्ण बन्नु हुँदैन। प्रदेश र स्थानीय तहमा समायोजन भएर जाने कर्मचारीको मनोबल अझै कमजोर पार्ने प्रयत्न ऐनका विभिन्न दफाले गरेका छन्, ती दफा परिमार्जन हुनुपर्छ। प्रदेश र स्थानीय तहको प्रशासनिक नेतृत्व संघले तोक्ने प्रावधान आत्मसात् गरेर प्रशासनिक अस्थिरता सिर्जना गर्ने र सरुवा पदस्थापनाका नाममा मोलमोलाइ गर्ने विगतको निरन्तरतालाई संघीय निजामती सेवा ऐनले क्रमभंग गर्नुपर्छ, फेरि पनि निरन्तरता दिनु हुँदैन। संघीय निजामती सेवा ऐन संघीयताप्रति यति अनुदार हुनु हुँदैन। यति विघ्न अनुदार भएर निर्माण भएको दोस्रो संविधानको दर्जा लिने संघीय निजामती सेवा ऐनले संघीयताको बोटमा राम्रो फल फलाउन सक्दैन। धेरै हदसम्म संघीयताको सफलता असफलतामा यस ऐनको योगदान रहनेछ। अतः संघीयतालाई सफल बनाउन दूरदृष्टि राखेर यस ऐनको निर्माण उदार भावनाका साथ गर्नुपर्छ। संघीयतालाई खोक्रो बनाउने गरी होइन। सम्मानित सदन र माननीय सांसदहरूको ध्यान पुगोस्। सिंह पाठ्यक्रम विकास केन्द्रका निर्देशक हुन्।"
मोदीविरुद्ध ममताका क्रियाकलाप किन ?,"नरेन्द्र मोदीविरुद्ध ममता बनर्जीको बाझाबाझ अहिले आएर युद्धमा परिणत भएको छ। एक साताअघिका घटनाले जनचासो ह्वात्तै बढ्यो। पश्चिम बंगाल पुलिस आयुक्त राजीव कुमारको घरमा सीबीआईको आगमन अचानक हुन्छ। स्थानीय पुलिसले सीबीआईलाई घरभित्र पस्न दिँदैन। बरू उल्टै जबर्जस्ती पुलिस भ्यानमा हालेर सीबीआई टोलीलाई थाना पुर्याइन्छ। त्यसलगत्तै पश्चिम बंगालकी मुख्यमन्त्री ममता बनर्जी प्रहरी अधिकारी घरमा पुग्छिन्। त्यसपछि संविधान बचाउने भन्दै उनी धर्नामा बस्छिन्। कोलकातामा प्रदर्शित यो उच्चस्तरीय नाटक केही दिनअघि नै तयार भइसकेको थियो। वर्षौं न्यायालयमा चलिरहेको कानुनी मुद्दा रातारात राजनीतिक आडमा चर्चामा आउँछ। यसबाट घटनामा षडयन्त्रको आभास हुन्छ। पश्चिम बंगाल, राजनीतिको उर्वरभूमि। भारतीय स्वतन्त्र संग्राममा महत्वपूर्ण योगदान निर्वाह गर्ने वीर सपूतको भूमिमा उत्पादित बंगाली समुदायलाई देशभरि नै उन्नत बुद्धिजीवीको श्रेणीमा राखेर हेर्ने गरिन्छ। भारतको राजनीतिमा महत्वपूर्ण भूमिकामा रहने बंगालमा माक्र्सवादी कम्युनिस्ट विचारधाराले समयका निक्कै ठूलो भागलाई खर्लप्प निलेर एकछत्र शासनको लामो रेकर्ड कायम गर्यो। आपराधिक गतिविधि, भ्रष्टाचार र अव्यवस्थित चरममा पुग्दै गर्दा आफ्नो जिद्दी स्वभाव र निडर प्रवृत्तिसँग अनेकौं मुद्दा बोकेर आउने ममता बनर्जीलाई वर्षौंको शोषित मानसिकताले ग्रस्त जनताले हाताहात लिएपछि नै बंगालको शासन व्यवस्था अर्को क्रुर तानाशाहीमा हस्तान्तरित भएको हो। आज बंगालमा जंगलराज छ। यहाँ ममता दिदी को आफ्नै नियम कानुन लागू हुन्छ। अभिव्यक्तिको स्वाधिनता पूर्णरूपमा प्रतिबन्धित छ। मानवअधिकार सत्तासीनको मुखमा छ। यसको ज्वलन्त उदाहरण केही अघि राज्यमा सम्पन्न भएको पञ्चायत चुनावले स्पष्ट पार्छ। यता केन्द्रमा आफ्ना नेता मोदी नेतृत्वमा सत्तामा आएपछि भाजपाको ध्यान पश्चिम बंगालमा केन्द्रित छ। भाजपाका वरिष्ठ नेता बंगालमा विजय हुन साम, दाम, दण्ड, भेद नीति प्रयोग गरिरहेका छन्। तर बंगलामा भाजपालाई राजनीतिक कार्यक्रम गर्न नदिएर ममताले केन्द्र सरकारका तमाम कोसिसमाथि लगातार पर्खाल खडा गर्न लागिपरेकी छन्। केन्द्रका कतिपय विकास योजना राज्यमा निषेध गरिएको छ। शान्ति शृंखला भंग हुन सक्ने कारण बताएर भाजपाको रथयात्रा रद्द गरिएपछि मामलाले उच्च न्यायालय हुँदै सर्वोच्च न्यायालय पुग्यो। केही दिनअघि मात्र मुख्यमन्त्री आदित्यनाथ योगीले आफ्नो हेलिकप्टर उतार्ने अनुमति नपाउँदा फोन अनि अडियो लिंकमार्फत जनसमूहलाई सम्बोधन गर्नु परेको ग्लानी र अपमानबोधले भाजपा भित्रभित्रै जलिरहेको छ। मोदीविरुद्ध ममताको लडाइँ आज जुन मोडमा आइपुगेको छ सम्भवतः यसको पृष्ठभूमि धेरै अघिबाटै तयार हुँदै आइरहेको थियो। राजनीतिमा विरोध प्रदर्शन हुनु अनौठो होइन तर विरोधको नाममा संवैधानिक मान्यता दाउमा लाग्दैछ भने त्यो सामान्य पनि मान्न सकिँदैन। आगो बंगालमा लाग्यो तर धुवाँ देशका कुनाकाप्चा सबैतिरबाट उठ्यो। कानुनी प्रक्रियाबाट सुरु भएको सामाजिक मुद्दा आज राजनीतिक विवादमा परिणत भइसकेको छ। यसैले पनि प्रस्तुत काण्डलाई केलाउन समयलाई अलिकति पछि फर्केर हेर्न अनिवार्य हुँदैछ। देशमै सर्वाधिक ठूलो घोटाला काण्ड शारदा चिटफन्ड, जो पहिलो पटक अप्रिल २०१३ मा घोटाला भएको उदांगो हुँदा कम्पनीद्वारा गरिएको छलछामका कारण बंगाललगायत पाँच राज्यको असंख्य मानिस कंगाल भए। मानिस सडकमा आउन बाध्य भए। सर्वस्व लुटिएपछि कतिपय लगानीकर्ता र एजेन्टहरूले आत्महत्यासम्म गर्नु परेको थियो। यसै घोटालाको छानबिन गर्न राज्य सरकारद्वारा वर्तमान प्रहरी अधिकारी राजीव कुमारको अगुवाइमा एउटा जाँच समिति गठन गरियो। कति विषय बाहिर आए अनि धेरै विषय भित्रै दबाइए। जो आजसम्म जनता अघि सार्वजनिक हुन सकेको छैन। यसै घोटाला काण्डमा ममताको पार्टी तृणमूल कांग्रेसका नेता लिप्त रहेको खुलासा भएपछि शारदा चिटफन्ड र तृणमूल कांग्रेसको गठजोड जनसमक्ष सार्वजनिक भयो। भनिन्छ, तत्कालीन चुनाव प्रचारमा पनि कम्पनीको पैसा प्रशस्त मात्रामा खर्च गरिएको थियो। तर जाँच समितिले निष्पक्ष नतिजा निकाल्न सकेन। भ्रष्टाचारको कालो अध्याय समावेश भएका धेरै दस्ताबेज रातारात गायब भए। लहरा तान्दा पहरा गर्जिन्छ, यही डर सधैं तृणमूल कांग्रेसलाई छ। यसैले पनि जब जब शारदा चिटफन्डको फाइल पल्टन्छ ममता यसरी नै केही न केही विवाद निकालेर पड्कन सुरु गर्छिन्। सत्तागत स्वार्थको यस लडाईंमा देशको संवैधानिक संस्थान अर्थात सबैभन्दा शक्तिशाली जाँच एजेन्सी सीबीआईको धज्जी उडाइयो। लोकतन्त्रको हत्या गरेर लोकतन्त्र बचाउने नारा लगाउनु संविधानको खिल्ली उडाउनु हो। भ्रष्ट मुद्दालाई बचाउन सत्याग्रहको नाम दिएर ममता फेरि एकपटक आफ्नो पुरानो रूपमा देखा परिन्। जिद्दीपना देखाएर स्थितिलाई आफ्नो पक्षमा पार्न तिनी खप्पिस खेलाडी हुन्। केवल डंका बजाएरै दुनियाँलाई आफूसामु झुकाउँछु भन्ने सोच सधैंभरी सहायक नहुन पनि सक्छ। सम्बन्धित मुद्दामा तृणमूल कांग्रेस सांसद, विधायक पक्राउ पर्दा एकै शब्द नबोल्ने मुख्यमन्त्री राज्यका प्रहरी अधिकारीलाई बचाउन सडकसम्म आइपुगिन्। प्रहरी अधिकारी राजीव कुमारमा कुन यस्तो रहस्य लुकेको छ जसको खातिर आफ्नो सम्पूर्ण शक्ति खर्चिन बाध्य भइन् ममता ? संविधान बचाउने नारा लगाइरहे पनि मुद्दा भ्रष्टाचारको हो। भ्रष्टाचारमा लिप्त प्रत्येक व्यक्तिलाई कठघरामा नउभ्याइन्जेलसम्म घोटालामा लुटिएको लाखौं परिवारले न्याय पाउन सक्दैन तर शोषित जनताको पक्षमा कसले आवाज उठाउने ? जे होस्, सीबीआई प्रकरणले मोदीविरोधी गठबन्धनलाई कसिलो हुने अझ एउटा बहाना प्राप्त भयो। भ्रष्टाचारको गल्ली पार हुँदै आएका धेरै जस्तो विरोधी नेताले ममताको पीडा अवागै झेलिसकेका छन्। यस्तोमा मोदीमुक्त भारतको अभियानमा लागि परेका विरोधी पक्षले सीबीआईको दुरुपयोग जस्तो आरोप चुनावी मैदानसम्म पुर्याउनु निश्चित छ। (सिलिगुडी, भारत )"
हिरो गोल्ड कप : नेपाल उपविजेता,"काठमाडौं : भारतको भुवनेश्वरमा आयोजना भएको हिरो वुमन्स गोल्डकप फुटबल प्रतियोगितामा नेपाल उपविजेतामा सीमित भएको छ। शुक्रबार भएको फाइनलमा म्यानमारसँग ३१ गोलले पराजित हुँदै नेपाल उपविजेतामा सीमित भएको हो। उडिसास्थित कंलिगा रंगशालामा पहिलो हाफ भने दुवै टोलीले ११ गोलको बराबरी खेलेका थिए। दुवै टोलीले टेक्निकलाई भन्दा पावरलाई ध्यान दिँदा दुवै टोलीबाट लगातार फल भएको थियो। खेलको ३८ औं मिनेटमा म्यानमारले अग्रता लियो। यियी ओले नेपाली रक्षकलाई जिल्याउँदै डीबक्स भित्रबाट गोल गरेकी थिइन्। त्यसपछि ४५ औं मिनेटमा मन्जली योञ्जनले गोल गर्दै खेल बराबरीमा ल्याएकी थिइन्। पहिलो हाफ ११ गोलको बराबरी खेलेका दुवै टोलीले दोस्रो हाफमा भने आक्रामक खेल खेलेका थिए। खेलको ५४औं मिनेटमा गोल गर्दै म्यानमारले खेलमा २१ को अग्रता बनाएको थियो। म्यानमारकी विन थेंगी टुनले गोल गरेकी थिइन्। त्यसलगत्तै ६३औं मिनेटमा यियी ओले व्यक्तिगत दोस्रो गोल गर्दै खेल ३१ को अवस्थामा पुयाएकी थिइन्। त्यसपछि दुवै टोलीबाट गोल सम्भव नभएपछि गोल्डकपमाथि म्यानमारले कब्जा जमायो। प्रतियोगिताको पहिलो खेलमा पनि नेपालले म्यानमारसँगै ३० को पराजय भोगेको थियो। त्यसपछि आयोजक भारतलाई २१ र बलियो टोली इरानलाई ३० गोलले पराजित गर्दै नेपालले फाइनलमा स्थान बनाएको हो। प्रतियोगितामा चार राष्ट्रको सहभागिता थियो। कात्तिकमा ओलम्पिक छनोटमा म्यानमार, भारत र बंगलादेशलाई ११ गोलको बराबरीमा रोक्दै दोस्रो चरणमा स्थान बनाएको नेपाल विगत दुई महिनादेखि विराटनगरमा हुने पाँचौं महिला साफ च्याम्पियनसिपको तयारीमा छ। भारतले पनि महिला साफलाई नै लक्षित गरी प्रतियोगिता आयोजना गरेको हो। पाँचौं साफ च्याम्पियनसिप मार्च १२ देखि हुँदै छ।"
नेपालमा महिला क्रिकेटको पनि फ्रान्चाइज लिग,"काठमाडौं : नेपालमा महिला क्रिकेटको पनि फ्रान्चाइज प्रतियोगिता हुने भएको छ। पोखरा प्रिमियर लिग (पीपीएल) आयोजक कम्पनी क्विन्स इभेन्ट म्यानेजमेन्टले नेपालमा महिला क्रिकेटको पहिलो फ्रान्चाइज क्रिकेट प्रतियोगिता वुमन्स च्याम्पियन्स लिग (डब्ल्यूसीएल) घोषणा गरेको हो। प्रतियोगिता कीर्तिपुरस्थित त्रिवि क्रिकेट मैदानमा चैतको २२ देखि ३० गतेसम्म सञ्चालन हुनेछ। आयोजक कम्पनीले बिहीबार पत्रकार सम्मेलनको आयोजना गरी प्रतियोगिताबारे जानकारी गराएको हो। महिला क्रिकेटको विकासमा योगदान पुगोस् भन्ने उद्देश्यले हामीले वुमन्स च्याम्पियन्स लिगको तयारी गरेका हौं, पत्रकार सम्मेलनमा क्विन्स इभेन्ट म्यानेजमेन्टका प्रबन्ध निर्देशक छुम्बी लामाले भने, प्रतियोगिता र प्रतियोगिताको मिति तय भरिसकेको छ। बाँकी कुरा पछि सार्वजनिक हुनेछन्। उनका अनुसार प्रतियोगितामा विभिन्न सहरमा आधारित पाँच टोलीको सहभागिता रहने छ। यद्यपि सहर, टोली र टोली मालिकको नाम भने खुलाइएको छैन। यस्तै कम्तीमा पहिलो संस्करणका लागि विदेशी खेलाडीको सहभागिता हुने छैन। विदेशी खेलाडी भित्र्याउनका लागि अन्तर्राष्ट्रिय क्रिकेट काउन्सिल (आईसीसी) को मान्यता आवश्यक हुने र त्यसका लागि ठूलो रकम तिर्नुपर्ने भएपछि पहिलो संस्करणलाई नेपाली खेलाडीलाई मात्रै सहभागी गराइएको प्रबन्ध निर्देशक लामाले बताए। टोलीमा सहभागी हुने खेलाडीको छनोट भने अक्सन वा ड्राफ्टमध्ये एक विधिबाट गरिने उनले बताए। कार्यक्रममा महिला टोलीकी कप्तान रुविना क्षेत्री बेलबासेले प्रतियोगिताको घोषणाले महिला क्रिकेटरका लागि ठूलो प्रोत्साहन मिलेको बताइन्। यो राम्रो सुरुआत हो। हाम्रा लागि ठूलो प्रोत्साहन हो, कप्तान रुविनाले भनिन्, यसले आगामी अन्तर्राष्ट्रिय प्रतियोगितामा थप सशक्त प्रदर्शन गर्नसमेत प्रेरणा मिल्नेछ।"
"आज भिडन्त, नेपालको आँखा उपाधिमा",काठमाडौं : भारतको भुवनेश्वरमा जारी हिरो गोल्डकप फुटबलको फाइनलमा नेपाली महिला टोलीले शुक्रबार म्यानमारसँग प्रतिस्पर्धा गर्दै छ। चार टोली सहभागी गोल्डकपमा नेपालले लिग चरणको उपविजेताका रूपमा फाइनलमा स्थान बनाएको हो। तीन खेलमा नेपालले दुई जित र एक हार आत्मसात् गरेको थियो। म्यानमार सबै खेल जितेर समूह विजेता बन्दै फाइनलमा पुगेको थियो। लिग चरणको अन्तिम खेलमा बुधबार नेपालले बलियो टोली इरानलाई ३० गोलले हराएको थियो। अर्को खेलमा म्यानमारले आयोजक भारतलाई २० गोलले हराएपछि नेपालको फाइनल यात्रा सम्भव भएको थियो। पहिलो खेलमा नेपाल म्यानमारसँग ३० गोलले पराजित भएको थियो। फाइनलमा नेपाललाई म्यानमारसँग लिग चरणमा भोगेको हारको बदला लिने राम्रो अवसर पनि जुरेको छ। नेपालले दोस्रो खेलमा आयोजक भारतलाई २१ गोलले पराजित गरेको थियो। सिनियर महिला टोलीले भारतलाई हराएको यो नै पहिलोपटक हो।
बूढासुब्बा गोल्डकप : डफिन्स फाइनलमा,"धरान : नेपाल पुलिस क्लबलाई सडन डेथमा २१ गोलले पराजित गर्दै क्यामरुनको डफिन्स क्लब सुनसरीको धरानमा जारी २१औं अन्तर्राष्ट्रिय आमन्त्रण बूढासुब्बा गोल्डकप फुटबल प्रतियोगिताको फाइनलमा प्रवेश गरेको छ। पहिलोपटक प्रतियोगितामा सहभागिता जनाएको डफिन्सले पुलिसविरुद्ध कठिन जित निकाल्दै शनिबार हुने फाइनलमा आयोजक धरान फुटबल क्लबसँगको भेट पक्का गरेको हो। धरानले संकटा क्लबलाई ४३ गोलले पराजित गर्दै फाइनल स्थान बनाइसकेको छ। निर्धारित समयमा दुवै टोलीबाट गोल हुन नसकेपछि खेल टाइबे्रकरमा धकेलिएको थियो। टाइबे्रकरमा दुवै टोलीबाट ५५ गोल भएपछि डफिन्सले सडन डेथमा नतिजा आफ्नो पक्षमा पारेको थियो। सडनडेथमा डफिन्सका गोलरक्षक प्रिसो एनजंगा र जो जो एंगेलाले गोल गरे। पुलिसका नीरकुमार राईले मात्र गोल गर्न सके। विक्रम धिमालको प्रहारलाई डफिन्सका गोलरक्षक प्रिसोले नियन्त्रणमा लिएपछि पुलिस पराजित भएको थियो। खेलको म्यान अफ दी म्याच बनेका प्रिसोले १५ हजार पुरस्कार प्राप्त गरे। टाइबे्रकरमा डफिन्सका सिलो मार्टिन्स, पेतेंगा, वियिक, एलेयिम र यानिकले गोल गरे। पुलिसका अजित भण्डारी, देवेन्द्र तामाङ, भरत शाह, तीर्थ रानामगर र हरि कठायतले गोल गरेका थिए। पुलिसका प्रशिक्षक अनन्त थापाले खेलाडीले राम्रै खेल खेले पनि सडनडेथमा पराजय बेहोर्दा दुःख लागेको बताए। डफिन्सका प्रशिक्षक युरेलले पोखरामा सम्पन्न मनकामना केबलकार गोल्डकपको उपाधि जितेकाले खेलाडीले उच्च मनोबलका साथ खेलेका कारण फाइनलमा पुगेको बताए। प्र्रतियोगिताका विजेताले आठ लाख र उपविजेताले चार लाख रुपैयाँ पुरस्कार प्राप्त गर्ने छन्।"
हिरो गोल्ड कप फाइनल : पहिलो हाफमा ११ को बराबरी,काठमाडौं : भारतको भुवनेश्वरमा जारी हिरो गोल्डकप फुटबलको फाइनलमा नेपाल र म्यानमारको खेल जारी छ । पहिलो हाफमा नेपाल र म्यानमारले एकएक गोल बराबरी गरेका छन् । चार टोली सहभागी गोल्डकपमा नेपालले लिग चरणको उपविजेताका रूपमा फाइनलमा स्थान बनाएको हो। तीन खेलमा नेपालले दुई जित र एक हार आत्मसात् गरेको थियो। म्यानमार सबै खेल जितेर समूह विजेता बन्दै फाइनलमा पुगेको हो । लिग चरणको अन्तिम खेलमा बुधबार नेपालले बलियो टोली इरानलाई ३० गोलले हराएको थियो। अर्को खेलमा म्यानमारले आयोजक भारतलाई २० गोलले हराएपछि नेपालको फाइनल यात्रा सम्भव भएको थियो। पहिलो खेलमा नेपाल म्यानमारसँग ३० गोलले पराजित भएको थियो। फाइनलमा नेपाललाई म्यानमारसँग लिग चरणमा भोगेको हारको बदला लिने सोचसहित मैदानमा छ । नेपालले दोस्रो खेलमा आयोजक भारतलाई २१ गोलले पराजित गरेको थियो। सिनियर महिला टोलीले भारतलाई हराएको यो नै पहिलोपटक हो।
चेल्सीको जितले प्रशिक्षक सारीलाई राहत,"लन्डन : युरोपियन क्लब फुटबलको दोस्रो ठूलो प्रतियोगिता युरोपा लिग को शुक्रबार बिहान भएको खेलमा इङ्लिस क्लब चेल्सीले स्विडिस प्रतिद्वन्द्वी माल्मोमाथि २१ गोलको जित हात पारेको छ । अन्तिम ३२ टोलीबीचको भिडन्तको पहिलो लेग खेलमा माल्मोलाई उसैको मैदानमा हराएपछि चेल्सीले अघिल्लो चरणमा पुग्ने सम्भावना बलियो बनाएको छ । उक्त जितले चेल्सीका प्रशिक्षक माउरिजियो सारीलाई पनि केही राहत दिएको छ । गत आइतबार घरेलु लिग इङ्लिस प्रिमियर लिगमा म्यानचेस्टर सिटीसँग चेल्सी ६० गोलले पराजित भएपछि प्रशिक्षक सारीको निकै आलोचना भएको थियो । म्यानचेस्टर सिटीसँगको उक्त लज्जास्पद हारपछि प्रशिक्षक सारीको विकल्प खोजिने चर्चा पनि सुरु भएको थियो । माल्मोविरुद्धको खेलमा चेल्सीले दुबै हाफमा एकएक गोल गर्यो । खेल सुरु भएको ३०औं मिनेटमा रोस बार्कलीले चेल्सीका लागि पहिलो गोल गरेका थिए । उनले पेड्रोको पासमा गोल गरेका हुन् । उनले सन् २०१९ सुरु भएपछि चेल्सीका लागि गरेको यो पहिलो अवे गोल हो । यसैगरी ५८औं मिनेटमा ओलिभर गिरोडले टोलीको अग्रता दोब्बर बनाएका थिए । गिरोडले युरोपियन प्रतियोगितामा लगातार चौथो खेलमा गोल गरेका हुन् । उनी सन् २०१३ को मेपछि चेल्सीका लागि युरोपियन प्रतियोगिताको लगातार चार खेलमा गोल गर्ने पहिलो खेलाडी हुन् । सन् २०१३ मा भने भिक्टर मोसेसले लगातार चार खेलमा गोल गरेका थिए । निर्धारित समयको खेल सकिनुभन्दा १० मिनेटअघि घरेलु टोली माल्मोका लागि आन्द्रेस क्रिस्टिन्सनले जवाफी गोल फर्काएका थिए । जारी सिजनको युरोपा लिगमा भने चेल्सी हालसम्म अपराजित रहँदै आएको छ । प्रतियोगिताको दोस्रो लेग खेल फेब्रुअरी २१ तारिखमा चेल्सीको घरेलु मैदानमा खेलिने छ । मेरो विचारमा हामी एउटा राम्रो खेल खेल्दै फेरि लयमा फर्किएका छौं । यो जितले हाम्रो आत्मविश्वास पनि बढाएको छ । हाम्रो अगाडिको यात्रा भने अझै सहज छैन, जितपछि प्रशिक्षक सारीले भनेका छन् । उनको प्रशिक्षकत्वमा हालसम्म ४० खेल खेलेको चेल्सीले २७ जित हात पारेको छ भने आठ खेलमा पराजय भोगेको छ । यी खेलमा चेल्सीले ७१ गोल गरेको छ भने ४० गोल खाएको छ । स्विडिस क्लब माल्मो युरोपा लिगको घरेलु मैदानमा खेलिएको खेलमा सन् २०१५ को नोभेम्बरयता पहिलो पटक पराजित भएको हो । सन् २०१५ को नोभेम्बरमा माल्मोलाई फ्रान्सेली क्लब पेरिस सेन्ट जर्मन (पीएसजी) ले घरेलु मैदानमै ५० गोलले हराएको थियो । यसैगरी चेल्सी सन् १९६७ को सेप्टेम्बरपछि माल्मोलाई उसैको घरेलु मैदानमा हराउने पहिलो इङ्लिस क्लब बनेको छ । सन् १९६७ को सेप्टेम्बरमा इङ्लिस क्लब लिभरपुलले माल्मोलाई उसैको घरेलु मैदानमा पराजित गरेको थियो । शुक्रबार विहान खेलिएको अर्को खेलमा स्पेनिस क्लब भ्यालेन्सियाले स्कटल्यान्डको सेल्टिकलाई उसैको मैदानमा २० गोलले हरायो । भ्यालेन्सियाका लागि ४२औं मिनेटमा डेनिस चेरिसेभ र ४९औं मिनेटमा रुबेन सोब्रिनोले एकएक गोल गरेका थिए । दोस्रो लेग खेल भ्यालेन्सियाको मैदानमा खेलिने छ । इटालियन सिरिए क्लब नापोलीले भने स्विट्जरल्यान्डको एफसी जुरिचलाई उसैको मैदानमा ३१ गोलले पाखा लगाउँदै अघिल्लो चरण प्रवेशको सम्भावना बलियो बनायो । क्लब ब्रुगले घरेलु मैदानमा साल्जबर्गलाई २१ गोलले हरायो भने भिल्लारियलले स्पोर्टिङ सीपीमाथि १० गोलको प्रतिस्पर्धात्मक जित हासिल गर्यो । भिक्टोरिया पल्जनले पनि घरेलु मैदानको फाइदा उठाउँदै डाइनामो जाग्रेबलाई २१ गोलले हरायो । साख्तर डोनेस्क र इनरिच्ट फ्राँकफर्टबीचको खेल भने २२ गोलको बराबरीमा सकियो । स्पेनिस क्लब रियल बेटिस पनि रेन्ससँग ३३ गोलको बराबरीमा रोकियो । ओलम्पियाकसले डायनामो किभलाई २२ गोलको बराबरीमा रोक्यो । स्पेनिस क्लब सेभिलले भने बलियो इटालियन प्रतिद्वन्द्वी लाजियोलाई उसैको मैदानमा उसैको मैदानमा १० गोलले हराउँदै अघिल्लो चरण प्रवेशको सम्भावना बलियो बनायो । सेभिलका लागि विसम बेन एदरले निर्णायक गोल गरे । अर्को इटालियन क्लब इन्टर मिलानले रापिड वियनालाई उसैको मैदानमा १० गोलले पाखा लगायो । बेनफिकाले पनि गालातसारेलाई उसैको मैदानमा २१ गोलले पराजित गर्यो । बलियो इङ्लिस क्लब आर्सनल भने बेलारुसको बेट बोरिसोभसँग उसैको मैदानमा १० गोलले पराजित भयो । घरेलु टोली बोरिसोभका लागि पहिलो हाफको अन्तिम समयमा स्टानिस्लाभ ड्रागुनले निर्णायक गोल गरेका थिए । निर्धारित समयको खेल सकिनुभन्दा पाँच मिनेटअघि आर्सनलका एलेक्जेन्डर लाकाजेट्टी रातो कार्ड पाउँदै मैदानबाट बाहिरिएका थिए । बेट बोरिसोभका एलेक्जेन्डर फिलिपोभिचलाई कुइनोले प्रहार गरेका कारण लाकाजेट्टीले रातो कार्ड पाएका थिए । त्यसअघि दोस्रो हाफको खेल सुरु हुनासाथ लाकाजेट्टीले नै गरेको एउटा गोललाई रेफ्रीले अफ साइड घोषित गरेका थिए ।"
युद्धको पीडा भुलेर क्रिकेटतिर कसरी मोडियो रुवान्डा ?,"काठमाडौँ : सन् १९९४ मा रुवान्डा जुन अवस्थाबाट गुज्रियो, त्यो भयावह अवस्थालाई विश्व इतिहासले सायदै बिर्सेला। तुत्सी र हुतु समुदायबीको नरसंहारले रुवान्डालाई तहसनहस र छियाछिया बनाइदियो। सन् १९९० देखि सुरु भएको गृहयुद्धले सन् १९९४ को सय दिनसम्म डरलाग्दो रुप लियो । सय दिन चलेको नरसंहारमा ८० हजारभन्द धेरै मानिसले ज्यान गुमाए। सयौँ परिवारका घरबार उजाडिए। कयौँ मानिसले देश छोडेर विदेशमा शरण लिन बाध्य हुनुपर्यो। त्यो घटनालाई सम्झिएर अहिले पनि मौन र स्तब्ध हुन्छ रुवान्डा। रुवान्डाका तुत्सी र हुतु समुदायका मानिसहरूले एकअर्कामाथि आफ्नो हक जमाउने संघर्ष वर्षौँसम्म गरिरहे। तर, सन् १९९४ मा भएको यो संघर्षले नरसंहारको भयंकर रुप लिन पुग्यो। नरसंहारअघि रुवान्डाका राष्ट्रपति हेबिअरिमाना र बुरुन्डियानका राष्ट्रपति सिप्रेनको हत्या गरियो। त्यो बेला हुतु समुदायको सरकार र यो सामुदायलाई लग्यो राष्ट्रपतिको हत्या तुत्सी समुदायका मनिसले गरे। र, सुरु भयो भयानक र इतिहासले बिर्सनै नसक्ने नरसंहार। धुर्मुससुन्तलीले क्रिकेट रंगशाला बनाउने भएपछि गाउँमा खुसीयाली भरतपुरमा धुर्मुससुन्तलीको भव्य स्वागत, मेयर उमपेयर नै स्वागतमा क्रिकेट स्टेडियम बनाउन धुर्मुससुन्तलीलाई मलेसियाबाट ३५ लाख हुतु सामुदायको पकड रहेको सरकारले सेनाको सहयोगमा तुत्सी समुदायका मानिसहरूलाई भटाभट मार्न सुरु गर्यो। तुत्सी समुदायका मानिस जहाँ देखिन्छन्, त्यहीँ मारिदिने आदेश देशभर दिइएको थियो। यो नरसंहारमा ८० हजारभन्दा बढी तुत्सी समुदायका मानिसको एक चिहान बनाइयो । शान्तिदूत क्रिकेट यो त थियो सन् १९९४ को कहाली लाग्दो नरसंहारको घटना । तर अहिले त्यहाँको अवस्था फेरिएको छ। त्यो भयानक नरसंहारबाट गुज्रिएका रुवान्डाबासी दुवै समुदाय अहिले एकअर्कासँग नजिकिन थलेका छन्। भयंकर हिंसाबाट गुज्रिएका उनीहरु शान्ति र मेलमिलापको खोजीमा एकअर्कालाई विश्वास गर्ने अवस्थामा पुगेका छन् । तुत्सी र हुतु समुदायलाई झन् नजिक ल्यउने काम अहिले क्रिकेटले गरिरहेको छ। भनिन्छरुवान्डामा शान्ति दूतको काम गरिरहेको छ क्रिकेटले । मानव सभ्यतालाई नै स्तब्ध बनाउने गरी सन् १९९४ मा भएको भयंकर नरसंहारपछि सुरु भयो रुवान्डामा क्रिकेटको यात्रा । सन् १९९५ मा दुवै समुदायको सङ्घर्षकै बेला केही मानिस देश छोडेर छिमेकी देशमा बसेका थिए। नरसंहारपछि उनीहरूमध्ये केही स्वदेश पनि फर्किए । छिमेकी देशमा गएर बसेकाहरुले त्यहीँ शरणार्थी भएर बस्दा बस्दै क्रिकेट हेरे अनि आफूले पनि सिके । नरसंहारपछि शान्तिको आशमा देश फिरेका उनीरुले क्रिकेटको माध्यमबाट दुवै समुदयलाई जोड्ने प्रयास थाले । क्रिकेटबाट नै एकताको भवना पैदा गर्न चाहान्थे उनीहरु। चार्ल्स हबाको देन रुवान्डामा क्रिकेटको सुरुवात गरेको जस चार्ल्स हबालाई जान्छ। नरसंहारकै क्रममा चार्ल्स आफ्नो मुलुक रुवान्डा छोडेर युगान्डामा बसिरहेका थिए। नरसंहारमा ८० हजारले ज्यान गुमाएर मुलुक केही शान्त भएपछि चार्ल्स हबा क्रिकेटको ज्ञानसहित स्वदेश फिर्त भए । देश फर्किएपछि उनले क्रिकेटलाई बढावा दिन थाले। उनै हबाले भित्र्याएको क्रिकेट अहिले रुवान्डाको लोकप्रिय खेल भएको छ । यहाँ अहिले ६ हजार भन्दा धेरै क्रिकेट खेलाडी छन्। कयौं खेलडी आफ्नो अतित बिर्सेर अगाडि बढ्ने कोशिश गर्दैछन्। रुवान्डाको राष्ट्रिय टिममा अहिले दुवै समुदायका खेलाडी क्रिकेटमा रमाइरहेका छन्। थिएन क्रिकेट स्टेडियम युगान्डाबाट स्वदेश फर्किएका हबाले क्रिकेटको सीप त लगे तर देशमा एउटा स्टेडियम थिए । नरसंहारले सबै तहसनहस भएको थियो । रुवान्डाको राजधानी किगालीमा एउटा क्रिकेट स्टेडियम त थियो तर यसमा आवश्यक कुनै पनि सुविधा नै थिए । अनि सुरु भयो चन्दा अभियान नरसंहारका क्रममा देश छाडेकाहरुले क्रिकेटको ज्ञान त लगे तर स्टेडियम नै नभएपछि खेल्नलाई समस्या भयो । त्यसपछि यहाँ सुरु भयो स्टेडियम निर्माणका लागि चन्दा अभियान । विश्वस्तरीय स्टेडियम बनाउन यहाँ 'रुवान्डा क्रिकेट स्टेडियम फाउन्डेशन' गठन गरियो। जसले स्टेडियम निर्माणका लागि विश्वभरबाट चन्दा संकलन गर्यो। प्रख्यात क्रिकेटर ब्रायन लारा र इङ्गल्यन्डका प्रधानमन्त्री डेभिड क्यामरून लगायतले स्टेडियम निर्माणमा सहयोगी भूमिका खेले। अन्तत: सन् २०१७ मा आइपुगेर रुवान्डाबासीको क्रिकेट स्टेडियमको सपना पुरा भयो । रुवन्डाबासीले चन्दा उठाएरै विश्वस्तरीय क्रिकेट स्टेडियम निर्माण गर्न सफल भए । जसको नाम हो गहंगा क्रिकेट स्टेडियम। जुन 'द लर्डस् अफ इस्ट अफ्रिका' नामले विश्वभर परिचित छ। क्रिकेट स्टेडियम फाउन्डेशन'ले विश्वभरबाट करिब एक मिलियन पाउण्ड ( १४ करोड रुपैयाँ) आर्थिक सहायता जुटाइ यसलाई बनाएको हो । देशकै पहिलो यस क्रिकेट स्टेडियमले अन्तर्राष्ट्रिय क्रिकेट काउन्सिल (आइसीसी) बाट मान्यता प्राप्त गरिसकेको छ। यस स्टेडियममा आइसीसीले तय गरेका आवश्यक न्यूनतम् पूर्वाधारहरु रहेका छन् । एजेन्सी र विभिन्न अनलाइनको सहयोगमा"
प्लानिङ ब्वाइज र माउन्ट भ्याली उपाधि नजिक,भक्तपुर : भक्तपुरमा जारी दोस्रो सुटर्स कप फुटबल प्रतियोगिताको उपाधिको लागि काठमाडौंको पेप्सीकोलास्थित प्लानिङ ब्वाइज युनाइटेड र भक्तपुरको माउन्ट भ्याली भिड्ने भएका छन् । सुटर्स फुटसलद्वारा आयोजित प्रतियोगिताअन्तर्गत शुक्रबार भएका सेमिफाइनलमा जीत हात पार्दै प्लानिङ ब्वाइज र माउन्ट भ्याली उपाधि नजिक पुगेका हुन् । माउन्ट भ्याली प्रथम सुटर्स कपको विजेता टीम हो। प्लानिङ ब्वाइज भने पहिलो सहभागितामै सेमिफाइनल पुग्न सफल भएको छ । भक्तपुरको माहेश्वरी खेल मैदानमा भएको सेमिफाइनलमा प्लानिङ ब्वाइजले भक्तपुरको शिव शिखर भक्तपुर जिल्ला फुटबल क्लव एसोसियसनलाई ट्राई ब्रेकरमा ४ १ गोलले पन्छाएको हो। ७० मिनेटको निर्धारित खेल दुवै टीम गोलरहित बराबरी रहे। जसले गर्दा सीधै पेनाल्टी प्रहार गराइएको थियो। जसमा प्लानिङ ब्वाइजका चार खेलाडी बललाई जाली चुमाउन सफल भए तर एसोसियसनका एकजनामात्रै खेलाडीको प्रहार सफल भएको थियो । एसोसियसनका तर्फबाट एन्फाको ए डिभिजन खेल्ने चार विदेशी खेलाडीलाई मैदानमा उतारेको थियो तर शुक्रबार सेमिफाइनल खेलमा उनीहरुले कुनै जादू देखाउन सकेनन् । शुक्रबार नै भएको अर्को सेमिफाइनल खेलमा पनि माउन्ट भ्यालीले आयोजक टीम सुटर्सलाई ट्राई ब्रेकरमै ४१ गोलले हराएको थियो। ७० मिनेटको निर्धारित खेलमा दुवै टीमबाट एकएक गोल गरेका थिए। खेलको नवौं मिनेटमै गोल गर्दै बुसारीले माउन्ट भ्यालीलाई अग्रता दिलाएका थिए। माउन्ट भ्यालीले पनि एन्फाको ए डिभिजन खेल्ने तीन विदेशी खेलाडीलाई मैदानमा उतारेको थियो । त्यस्तै दोस्रो हाफको २० औं मिनेटमा अरुण तामाङले गोल गर्दै टीम सुटर्सलाई बराबरीमा ल्याए। बाँकी समयमा दुवै टीमबाट गोल हुन नसकेपछि पेनाल्टी प्रहार गराइएको थियो । पेनाल्टी प्रहारमा माउन्ट भ्यालीका चार खेलाडीले बललाई जाली चुमाए भने आयोजक सुटर्सका एकमात्रै खेलाडीको प्रहार सफल भएको थियो। प्रतियोगिताअन्तर्गत शनिबार फाइनल तथा पुरस्कार वितरण हुने आयोजक सुटर्स फुटसलका अध्यक्ष रमेश सुवालले जानकारी दिए। प्रतियोगिताको विजेताले उपाधिसँगै एकलाख रुपैयाँ नगद पुरस्कार हात पार्नेछ। उपविजेताले भने पचास हजार रुपैयाँमै चित्त बुझाउनुपर्नेछ। प्रतियोगितामा काठमाडौं उपत्यका र काभ्रेका गरी २४ टीमको सहभागिता रहेको थियो।
जेम्स स्कुल क्वार्टरफाइनलमा,"भक्तपुर : काठमाडौंको जेम्स स्कुल भक्तपुरमा जारी विद्यालयस्तरीय बार्हौं प्रधानसेनापति कप टी ट्वेन्टी क्रिकेट प्रतियोगिताको क्वार्टरफाइनलमा पुग्न सफल भएको छ। लिग चरणमा लगातार तीन खेलमा जीत निकाल्दै जेम्स प्रतियोगिताका क्वार्टरफाइनल पुग्ने पहिलो टीम बन्न सफल भएको हो। भक्तपुरको सल्लाघारीस्थित सैनिक आवासीय महाविद्यालयद्वारा आयोजित प्रतियोगितामा जेम्सले शुक्रबार नेक्सस स्कुललाई ६९ रनले हराएको हो। टस जितेर ब्याटिङ रोजेको जेम्सले १८ ओभर ४ बलमा अलआउट हुँदै एकसय १३ रनको योगफल तयार गरेको थियो। जेम्सको लागि आइस भट्टराईले सर्वाधिक ७३ रन बनाए। ६३ बलको सामना गरेर दुई छक्का र ६ चौका हाने उनी उक्त खेलको म्यान अफ द म्याचसमेत बन्न सफल भए। त्यस्तै जेम्सका लागि अर्पण अधिकारीले १३ र विराट आचार्यले ४ रनको योगदान दिए। बलिङतर्फ नेक्ससका विधान महतले मात्रै तीन विकेट लिए। जवाफी व्याटिङमा आएको नेक्सस १५ ओभरमै ४४ रन बनाएर अलआउट भए। नेक्ससका विधान महतले तीन चौका हानेर १२ रन जोडे। अरु कुनै पनि व्याटस्म्यानले दुई अंकको रन जोड्न सकेनन्। बलिङतर्फ जेम्सका आयुष उपाध्यायले चार विकेट झारे। चार रन खर्चेका उनले तीन ओभर बलिङ गरेर एक मेडनसमेत लिए। त्यस्तै आयुष भट्टराई र आशिष सुनुवारले एकएक विकेट लिए। शुक्रबार नै भएको अर्को खेलमा ईपीएसले लाइसियम स्कुललाई ४८ रनले पन्छाएको छ। टस जितेर ब्याटिङमा ओर्लेको ईपीएसले १४ ओभर तीन बलमा अलआउट हुँदै एकसय १३ रन जोड्यो। उसको लागि अशोक पौडेलले सर्वाधिक ४४ रन बनाए। २४ बलको सामना गरेका उनले एक छक्का र आठ चौका प्रहार गर। उक्त खेलमा उनी म्यान अफ द म्याच घोषित हुन सफल भए।त्यस्तै मोहम्मद असीम सिद्दिकीले चार चौका हानेर २० रनको योगदान दिए। बलिङतर्फ लाइसियमका मिसन कार्कीले मात्र ६ रन खर्चेर चार विकेट झारे। त्यस्तै निरज भण्डारी र परिक्षित ढकालले एकएक विकेट लिए। जवाफी व्याटिङमा आएको लाइसियम १९ ओभर तीन बलमा अलआउट हुँदै ६५ रनमा समेटिएको थियो। लाइसियमका निरज भण्डारीले मात्रै दुई अंकको ११ रन जोड्न सके। अरु ब्याट्सम्यान चल्न सकेनन्। बलिङतर्फ ईपीएसका सुवास शाहले तीन, अशोक पौडेलले दुई र पियुष केसीले एक विकेट लिए। प्रतियोगिताअन्तर्गत शनिबार आयोजक सैनिकको ए टीम र लाइसियम तथा सैनिक बी र ग्यालेक्सीसबीचको लिग खेल हुनेछन्।"
भीमकाय शरीरका दानव पहिलो पटक नेपालमा,"काठमाडौं : शारीरिक सुगठन खेलमा द बिस्ट अर्थात् दानवको उपनामबाट चर्चित खेलाडी रोली विङ्कलार बिहीबार नेपाल आएका छन्। शारीरिक सुगठनको विश्वकप मानिने मिस्टर ओलम्पियामा तेस्रो स्थानसमेत हात पारिसकेका डच खेलाडी विङ्कलार नेपाल आउने यो खेलका सबैभन्दा ठूला स्टार हुन्। उनी नेपालमा पहिलो पटक हुन लागेको मिस्टर ओलम्पियाको छनोट खेल प्रोक्वालिफायर मा अतिथिका रूपमा सहभागी हुन आएका हुन्। शनिबार कमलादीस्थित एकेडेमीको हलमा हुने प्रोक्वालिफायर खेलमा उनी गेस्ट पोजरका रूपमा सहभागीता जनाउने छन्। विङ्कलारले नेपाली खेलाडी र शारीरिक सुगठनका नेपाली समर्थक उत्साहित गर्न यहाँ आएको बताए। म धेरै पटक भारत आएको छु। तर, भारतको छिमेकी नेपाल पहिलो पटक आएको हुँ। नेपाल निकै सुन्दर लाग्यो। यहाँ आउनेबित्तिकै हिमाल हेर्न पाएँ, बिहीबार त्रिभुवन अन्तर्राष्ट्रिय विमानस्थलमा उत्रिएपछि उनले भने, म शारीरिक सुगठनका नेपाली खेलाडी र समर्थकलाई उत्साहित तुल्याउन यहाँ आएको हुँ। सन् २०१८ मा भएको मिस्टर ओलम्पियामा तेस्रो स्थानका साथै पिपुल्स च्याम्पियनसमेत भएका विङ्कलार सबैभन्दा ठूलो शरीर भएकै कारण शारीरिक सुगठनमा दानवको उपनामले चिनिएका हुन्। चर्चित खेलाडीको उपस्थितिले नेपालमा हुन लागेको प्रोक्वालिफायरमा सहभागी हुने नेपाली र अन्य देशका खेलाडीसमेत प्रेरित हुने अपेक्षा गरिएको छ। प्रोक्वालिफायरमा नेपालसहित १५ देशका खेलाडी प्रतिस्पर्धा गर्दै छन्। प्रतियोगितामा मेन्स फिजिक, मेन्स क्लासिक फिजिक, मेन्स बडीबिल्डिङ र वुमन्स फिजिक गरी ४ विधामा प्रतिस्पर्धा हुनेछ। प्रत्येक विधामा पहिलो हुने एकएक खेलाडी प्रोकार्ड जित्दै यसै वर्ष अमेरिकाको लस भेगासमा हुने मिस्टर ओलम्पियामा छनोट हुनेछन्। ४ महŒवपूर्ण प्रोकार्ड छनोट प्रतियोगितासहित विङ्कलारलाई पनि नेपाल भित्र्याउन सफल इन्टरनेसनल फेडरेसन अफ बडीबिल्डिङ एन्ड फिटनेस (आईएफबीबी) लिग नेपालका अध्यक्ष सानु गुरुङले खुसी व्यक्त गरे। विङ्कलारजस्ता स्टार खेलाडी नेपाल ल्याउन सक्नु हाम्रा लागि भाग्यको कुरा हो। उनको उपस्थितिबाट नेपाली खेलाडीले धेरै कुरा सिक्ने अवसर पाउनेछन्, गुरुङले भने, नेपाली शारीरिक सुगठनको विकासमा मद्दत पुग्ने अपेक्षा पनि गरेको छु।"
दोस्रो हाफको १७ मिनेटमै नेपालले खायो दुई गोल : म्यानमार ३ नेपाल १,काठमाडौं : भारतको भुवनेश्वरमा जारी हिरो गोल्डकप फुटबलको फाइनलमा नेपाल र म्यानमारको खेल जारी छ। पहिलो हाफमा नेपाल र म्यानमारले एकएक गोल बराबरी खेले पनि दोस्रो हाफमा नेपाल निरिह बनेको छ। दोस्रो हाफमा नेपालले १७ मिनेटमा दुई गोल खाएको हो। चार टोली सहभागी गोल्डकपमा नेपालले लिग चरणको उपविजेताका रूपमा फाइनलमा स्थान बनाएको हो। तीन खेलमा नेपालले दुई जित र एक हार आत्मसात् गरेको थियो। म्यानमार सबै खेल जितेर समूह विजेता बन्दै फाइनलमा पुगेको हो। लिग चरणको अन्तिम खेलमा बुधबार नेपालले बलियो टोली इरानलाई ३० गोलले हराएको थियो। अर्को खेलमा म्यानमारले आयोजक भारतलाई २० गोलले हराएपछि नेपालको फाइनल यात्रा सम्भव भएको थियो। पहिलो खेलमा नेपाल म्यानमारसँग ३० गोलले पराजित भएको थियो। फाइनलमा नेपाललाई म्यानमारसँग लिग चरणमा भोगेको हारको बदला लिने सोचमाथि दोस्रो हाफका दुई गोल धराप बनेका छन्। नेपालले दोस्रो खेलमा आयोजक भारतलाई २१ गोलले पराजित गरेको थियो। सिनियर महिला टोलीले भारतलाई हराएको यो नै पहिलोपटक हो।
