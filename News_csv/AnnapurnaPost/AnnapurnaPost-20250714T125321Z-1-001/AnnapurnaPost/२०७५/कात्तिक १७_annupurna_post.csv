शीर्षक,विवरण
चौथो विकल्प,"सम्माननीय र माननीय सम्मानका माथिल्ला स्तरका शब्द। तर कति कुरूप भइसके। प्रधानमन्त्री केपी ओली सार्वजनिक रूपमा बलात्कारको मुद्दालाई हल्का रूपमा लिन्छन्। पूर्वप्रधानमन्त्री पुष्पकमल दाहाल बलात्कार काण्डमा सरकार कमजोर बनाउने षड्यन्त्र देख्छन्। पूर्वप्रधानमन्त्री शेरबहादुर देउवा सार्वजनिक कार्यक्रममा आफूलाई प्रश्न सोध्नेको सातो लिन्छन्। अब कस्तालाई भन्ने सम्माननीय? मैले आफ्नो जीवनको उर्वर समयमा केही थान सम्माननीय र बग्रेल्ती माननीयहरूको सोच र क्रियाकलापलाई जसरी झेलें, त्यसले ममा नकारात्मक असर पारेको छ। पौने तीन करोड नेपालीकै हालत यही हो। हाकाहाकी झुट बोल्ने सक्ने र तिमीहरूले पाएको दुःख मैले गर्दा हो र? भन्ने नेतृत्व भएको यो देशमा मजस्ता सामान्य मानिससँग निम्न विकल्प मात्र हुन सक्छन्: १ जे हुन्छ, त्यसलाई सुने पनि नसुने झैं र देखे पनि नदेखे झैं गरेर चुपचाप बस्ने। २ यिनै झुटप्रसादहरूको कारिन्दाकार्यकर्ता बनेर यहाँले भनेगरेको ठीक छ भनेर आत्मसमर्पण गर्ने। ३ यस्ताले शासन गर्ने देशमा बसेर मेरो कुनै हित छैन भनेर विदेश जाने, उतै बस्ने। ४ मेरो देशलाई नालायकहरूबाट जोगाउँछु, नत्र सधैं यस्तै अस्तव्यस्त र अराजकताबीच बाँच्नुपर्छ भनेर हिम्मत गरेर संघर्ष गर्ने। हाम्रो समाजमा विकल्प १ र ३ लाई राम्रो मानिन्छ। विकल्प २ को विषयमा त्यति विरोध छैन। तर ४ लाई असम्भव र मुर्खतापूर्ण सोच मानिन्छ। पछिल्लो विकल्प सुन्नेबित्तिकै आफन्तका आँखा टिलपिलाउँछन्। साँच्चि, कस्तो समाज निर्माण भइरहेको छ ? जहाँ देश बनाउनुपर्छ, अनि मात्रै हाम्रो अस्तित्व बलियो हुन्छ भनेर सोच्नु नै अपराध गर्न खोज्नुजस्तो भइसक्यो। अरू तीन विकल्प व्यक्तिगत रूपमा सहज छन्। र, तिनले परिवारलाई खुसी पनि दिन सक्छन्। तर देशको (बे)थिति बदल्दैनन्। हुन त अघिल्ला तीन विकल्पका लागि पनि भयंकर आँट र धैर्य चाहिन्छ। कोही पनि क्षणक्षण आत्मसम्मान गुमाउँदै जिउन चाहन्नन्। कोही पनि आफ्नो धरातलबाट भाग्न सक्दैनन्। असुरक्षित, अस्तव्यस्त समाजमा कोही पनि सभ्य भएर बाँच्न सक्दैन। झूट, ठगी, भ्रष्टाचार आदि सबैमा महारथ हासिल गरेकाको नेतृत्व स्विकार्न बाध्य हामी वास्तवमै सहिष्णु छौं। धैर्यवान् छौं। कारण हामीसँग विकल्प छैन। यिनै सीमित अनुहारबीच हाम्रो फैसलाको लिलामी हुन्छ। जसले बढी बोली लगाउँछ, उसैले लिलामी जित्छ। अनि देश ठेक्का मा लाग्छ। कसले बढी लुट्ने राष्ट्रिय दाउपेच हामी नागरिक टुलुटुलु हेरिरहन्छौं टीभीमा विश्वकप हेरेजस्तै। मानौं देश फुटबल हो। सम्माननीयमाननीयहरू विपक्षी गोलपोस्ट्मा गोल हान्न तँछाडमछाड गरिरहेका छन्। हामी खेल र खेलाडीबारे अनेकौं कुरा काट्छौं। तिनलाई लिएर आपसमा लड्छौं। हाम्रो ध्यान कहिल्यै खेलाडीका ती स्वार्थी खुट्टाबाट लात्ती खाइरहेको भकुन्डो अर्थात् देशप्रति जाँदैन। किनकि ती खेलाडीले हामीलाई चियरअप गर्न दास बनाएका छन्। हामी त्यतिमै रमाएका छौं। हामी यिनीहरूले जे चाहेका छन्, त्यही गरिरहेका छौं। हामी दासत्वको भूमिका निर्वाह गरिरहेका छौं। अबको मुख्य प्रश्न कसैले के गरेगरेनन् भन्ने होइन। म कस्तो समाजमा, कस्तो देशमा जिउन चाहन्छु भन्ने हो। के म असुरक्षित, अन्योलग्रस्त अस्तव्यस्त, लुटठगी, भोकग्रस्त, अन्यायपूर्ण समाज या राष्ट्रमा जिउन चाहन्छु ? के म निरीह हुनु नै मेरा लागि उचित छ ? आधारभूत आवश्यकता परिपूर्ति भएको सुरक्षित र सौम्य जीवन जिउने चाहनै कुण्ठित पारेर जिउनुको के अर्थ ? स्वच्छ हावा फेर्नु, स्वच्छ पानी पिउनु र विषादीमुक्त खाना खान पाउनु हाम्रा आवश्यकता हैनन् ? कर्मअनुसार प्रतिफल लिन पाउनु, पैसाको बोझ नबोकी पढ्नुपढाउनु, उपचार गर्नुगराउनु, निर्धक्क आवतजावत गर्नु हाम्रा अधिकार होइनन्? दैनन्दिनको तनाव, अन्योलबाट मुक्त भएर शान्त र सुखी जीवनको प्राप्ति मेरा चाहना हुन्। मेरो मतलब हामी सबैको। सम्पूर्णले उपलब्ध गराउने सम्पूर्णता नै मेरो स्वतन्त्रता हो। म नितान्त व्यक्ति हैन, समूहको अंश हुँ। तसर्थ सामूहिकताको निर्माणबिना मेरो आधार निर्माण हुँदैन। अबको आवश्यकता हो, राजनीतिको मृत्यु। त्यो राजनीति जसले हाम्रो स्वतन्त्रता बन्धक बनाएको छ। हामीलाई शासनको बाध्यता थमाएको छ। म समूहका लागि र समूह मेरा लागि। वसुदैव कुटुम्बकम् ले मात्र मेरो स्वतन्त्रताको रक्षा गर्न सक्छ। त्यो राजनीतिको के अर्थ हुन्छ, जसले मानिसलाई सुरक्षित महसुस गराउन सक्दैन ? जसले मानिसका भोक, वेदना र पीडाका आँसु पुछ्न सक्दैन ? तसर्थ राजनीति डराउँछ, सम्पूर्णतासँंग। प्रेम, भ्रातृत्व, सहअस्तित्व र आत्मबोध र आध्यात्मिकता सम्पूर्णताका आधारशिला हुन्। सहअस्तित्वको उदयसँगै राजनीतिको वादउपवाद, झन्डा, नारा, भाषण आदि घाटमा जल्दै राजनीति मर्छ। अबको आवश्यकता हो, राजनीतिको मृत्यु। त्यो राजनीति जसले हाम्रो स्वतन्त्रता बन्धक बनाएको छ। हामीलाई शासनको बाध्यता थमाएको छ। जसलाई हामीले समाधानको चाबी ठानेका थियौं, तर हाम्रो अस्तित्व मेटाएर दास बनाउने शासकहरूको हतियार बनेको छ। अबको आवश्यकता हो, शासकहरूबाट मुक्ति। युगौंदेखि दासत्वको आदर्श नमुना स्विकार्न बाध्य अवधारणाबाट मुक्ति। शासन त्यस्तो दासत्व प्रणाली हो, जहाँ दासहरू आफूलाई भित्रैबाट मालिक ठान्छन्। दास मनोविज्ञानमा मालिक हुन दास चाहिन्छ। दास भइराख्न पनि मालिक चाहिन्छ। यो शासकशासित त्यही मनोविज्ञानको उपज हो। हामीलाई लागिसकेछ, यो शासकीय अस्तिस्वको विकल्प छैन। वास्तवमा शासन मानिसले मानिसका लागि निर्माण गरेको अवधारणा थियो। यसको निश्चित प्रयोजन थियो। मानव व्यवस्थापन। तर अहिले यसले मानव सभ्यतालाई नै आफ्नो आवश्यकताअनुरूप दाम्लो लगाएर नियन्त्रण गरिराखेको छ। म मेरो जीवनको स्वतन्त्रता सामूहिक रूपमा हासिल गर्न चाहन्छु। त्यसका लागि यी ठेकेदारहरूले निर्माण गरेको अवधारणा भत्काउन जरुरी छ। यिनीहरूको सबैभन्दा बलियो आधार विभाजन हो। थुप्रै विभाजनका रेखा कोरेर यी ठेकेदारहरूले मानिसलाई कमजोर बनाएका छन्। व्यक्ति वा समूहको विभाजनमा सधैं असुरक्षित विवश मानिसले आफूभित्र सम्पूर्णता र सम्पूर्णताभित्र आफूलाई आत्मसात गरेर विभाजनमुक्त नभएसम्म मानव समाजले पीडाबाट राहत महसुस गर्न सक्दैन। म र मानव सभ्यताबीचका अन्तरसम्बन्ध र आबद्धताका अस्वीकार्यबाट जन्मेका लाखौं समस्या छन्। ती समस्या भूगोल, पुँजीमा हैन, मभित्र व्यक्तिमा छन्। जो प्राप्त गर्ने म्याराथुनमा मै सधैं दौडिरहेछु। यसका लागि यहाँ करोडौं महरू तँछाडमछाड गरिरहेका छन्। सबै आफैंले पाऊन् भन्दै। यो झम्टाझम्टीको दौडमा न मैले चाहेजति पाउँछु, न अर्कोले। अनि असन्तुष्टिको अराजक दौड चलिरहन्छ। शासनका ठेकेदारहरू हामीलाई दौडाइरहन चाहन्छन्। अब यो प्राप्तिको दौड रोक्नुपर्छ। यसमा दौडेर कहीं पुगिँदैन। हामीबीचका विभाजनका रेखाहरू मेट्नुपर्छ। नमेटी कहिल्यै सम्पूर्ण बन्न सक्दैनौं। सोचौं त यदि म तपाईंको आवश्यकता पूरा गर्न संघर्ष गर्छु र तपाईं मेरो। त्यसो भएमा तपाईंको आवश्यकता पनि पूरा हुन्छ, मेरो पनि। आखिर हाम्रो खाँचो भनेकै आवश्यकताहरूको व्यवस्थापन हो। व्यवस्थापन आजको आवश्यकता हो, शासक होइन। शासकहरूले व्यवस्थापन गर्छन् भन्ने हाम्रो ठूलो भ्रम छ। हामीलाई घोकाइएको छ: नसोच, नदेख, नखोज, तिम्रा लागि हामी सोचिदिन्छौं, खोजिदिन्छौं र बनाइदिन्छौं। अनि हामी त्यही अन्धकारमा बाँच्न बाध्य छौं। अपेक्षा गर्दै दीयो बाल्न मालिक कुनै दिन आउनेछन् भनेर। मालिक रूपका सम्माननीय र माननीय हाम्रा जीवनका ठेकेदार हुन्। हाम्रो जीवन कुनै ठेकेदारलाई ठेक्का दिने परियोजना होइन। तसर्थ राजनीतिबाट समाजलाई स्वतन्त्र बनाउनुपर्छ। दीयो आफैं बाल्नुपर्छ, चेतनाको। अँध्यारोलाई सरापेर हैन, उज्यालो बनेर, मानव समाजलाई स्वतन्त्रतर्फ हिँडाउनुपर्छ। शान्ति र सहिष्णुताको मार्गमा। त्यसका लागि सबैभन्दा पहिला आफैंले आफूलाई उक्त स्वतन्त्र जीवन उपहार दिने प्रतिबद्धता जाहेर गर्नुपर्छ। र त्यस उद्देश्यमा प्रतिबद्ध भएर कर्म गर्नुपर्छ। त्यो आत्मसम्मान र उज्यालोको बाटो हो चौथो विकल्प।"
यसपालिको बडादसैं,"३० खर्ब हाराहारीको रकम खर्च गराई कतिलाई ऋण बोकाएर र अरूलाई रमाइलो पारेर बिदा भो! दसैंबारे एउटा उक्ति नै छ, आयो दसैं ढोल बजाई, गयो दसैं ऋण बोकाई। यो उक्ति कति पुरानो हो खोजी गर्न बाँकी नै छ, तर यसमा पीडा भने डक्क छ। दसैं आउँदा ढोल (बाजा) बजाई आउँछ, तर जाँदा भने ऋण बोकाएर जान्छ। कति कठोर, कति निष्ठुर दसैं। दसैंको अर्को एउटा पुरानो कथा पनि छ। एउटा पाँच भाइवाला परिवार हुन्छ। ती पाँचै भाइ जम्मा भई दसैंबारे छलफल गर्छन्। कान्छो सम्झाउँछ, दसैं आयो, साहिँलो भन्छ निर्धक्कसँग खाउँला र पिउँला। आखिर साहिँलोलाई केको चिन्ता ? तीनवटा त दाजुमात्र छन्। अर्को भाइ भन्छ कहाँ पाउँला ? ऊ अलि परिपक्व भइसकेको हुन्छ। चौथो भाइले अझै ढुक्कसँग भन्छ चोरी ल्याउँला। कस्तो समाधान ! चोरी गरेर ल्याएर पनि दसैं त मनाउने, मनाउने। चार भाइका दसैंका कुरा सुनिसकेपछि जेठो चोरी गरेर ल्याई दसैं मनाउने पक्षमा हुँदैन र भन्छ, हट्ट पापी छुट्टै बसौंला। ऊ चोरी गरेर ल्याई दसैं मनाउनुलाई पापकर्म ठान्छ। चोरेर ल्याएर दसैं मनाउन हुँदैन। म तिमीहरूसँग सँगै बस्न पनि सक्तिनँ। आफ्नो दृढ अठोट व्यक्त गर्दै चोरीचकारी, ठगीविरुद्ध उभियो। म सानो छँदा पाका अभिभावकले यस्ता कुरा गरी हातका कान्छी, साहिँली, माझी, चोर र बूढी औंला भाँच्न (दोब्य्राउन) लगाउँथे। यस्तो दसैंप्रति आसक्ति देखाउने, खानपानप्रति आकर्षित हुने। होइन, कहाँ छ हामीसँग त्यसरी खानेपिउने सम्पत्ति र ? भनी मितव्ययी बन्न सिकाउने शिक्षा दिइन्थ्यो। च्युरा होइन बास्ना साँच्चै खानपिउन चोरेर पनि टार्ने चुत्थो उपायको खण्डन र विरोध गर्दै हट्ट पापी छुट्टै बसौंला भनी भ्रष्टाचार, चोरीचकारीजस्ता कुकर्मलाई पापको सज्ञा दिएर अन्य चार औंलाभन्दा पृथक् बसेको बूढी औंलो दोब्य्राएर दसैं दर्शन कति सरल, सरस एवं सरस शैलीमा प्रस्तुत गरिएको छ। यस्तो प्रस्तुति कलात्मक रूप र शैलीमा हुँदा कति रसिलोपनको सुखद अनुभूति हुन्थ्यो। दसैं म सानो सातदस वर्षको हुँदासम्म साँच्चै मेरो ध्याउन्न खाने, लाउने र नयाँ लुगा लगाएर मामाघर जानेमै केन्द्रित हुन्थ्यो। नौरथा लागेपछि आमाले चित्रपुर गई थापा चिनियाँ जातको चाँडो पाक्ने धानको च्युरा कुटाएर ल्याउनुहुन्थ्यो। तर त्यो च्युरा निफनेको भने हुँदैनथ्यो। हामी केटाकेटी चोरेर खान्छौं भनी भुसैसहित घ्याम्पी वा घ्याम्पोमा राखिएको हुन्थ्यो भण्डार कोठामा। नयाँ धानको च्युराको बास्ना खाएर चित्त बुझाउन कहिलेकाहीं च्युरा राखेको घ्याम्पोनजिकै बस्थ्यौं र च्युराको बास्ना खान्थ्यौं। त्यो पनि ऐश्वर्य हुने। गाउँका सबै घर च्युरा कुटाउन सक्तैनथे। हामी च्युरा कुटाउने घरका फुच्चाफुच्चीको धाकै अर्को, रबाफै अर्को। खसीको हिसाब अब ८०८५ वर्षपछि यसपालिको बडादसैंतिर लाग्दा साह्रै धेरै फरक आएको प्रतीत भयो। बडादसैं खर्चिलो भयो। दसैंलाई मात्र तारो बनाई कति खर्च हुन्छ वा खर्च गरिन्छ राज्यमा भन्ने छुट्टै खर्चको तथ्यांक तयार पारिँदैन। तर अर्थशास्त्रीहरू, अर्थविद्हरू र वित्तीय व्यवस्थालाई सूक्ष्मरूपमा केलाउनेहरूका अनुसार नेपाली जनता वर्ष दिनमा जति कारोबार गर्छन्, त्यसको झन्डै एक तृतीयांश खर्च बडादसैंमा मात्र गर्दा रहेछन्। प्रत्येक वर्षको बडादसैंले सहरबजारको मात्र अर्थतन्त्र चलायमान हुँुदैन, राष्ट्रको मध्यभाग पहाडमा दसैंकै नाममा सर्वाधिक परिचालन हुन्छ अर्थतन्त्र। सहरबजार उत्तरी भूभाग, दक्षिणी क्षेत्र सबै क्षेत्रको अर्थतन्त्र सर्वाधिक परिचालन हुन्छ, खिया परेर थन्किएका धातुमुद्रा झिकिन्छ। ढुसी परेका पत्रमुद्रा नोटका बिटा झिकिन्छ र फुकाइन्छ। दसैंमा प्रत्येक गृहस्थका घर सफा पारिन्छ। हतियारमा साँध लगाइन्छ। आफ्नो घरको काम सबै भ्याइँदैन। तसर्थ ज्यलामा काम गर्ने कुशल श्रमिक खोजिन्छ। वर्ष दिनमा सम्पूर्ण उपभोगमा जति खर्च हुन्छ, त्यसको झन्डैझन्डै तीन भागको एक भाग दसैंमा खर्च गर्छन् नेपाली जनता। पूर्व अर्थसचिव शान्तराज सुवेदीले हिसाब देखाएका छन् गत वर्ष नेपाली जनताले साँढे २५ खर्ब रुपैयाँ उपभोगमा खर्च गरे भने गतवर्षको दसैंमा झन्डैझन्डै सात खर्ब रुपैयाँ खर्चिए। यस वर्षको उपभोग खर्च ३० खर्ब रुपैयाँको हाराहारीमा पुग्ला। अनौपचारिक अध्ययनअनुसार आठ खर्बसम्म दसैं खर्च भयो। यो एकमुष्ट खर्चमा मूलतः मासु, माछा, कुखुरा, खाद्यान्न, लत्ताकपडा, पेय पदार्थ मदिरालगायत दक्षिणा, फलफूलसमेत गाभिएको छ। साथै यात्रा खर्च पनि मिसाइएको छ। माथिका वस्तु एवं सामग्रीका कारोबार गर्नेहरू, आयातकर्ताहरू, निर्यातकर्ताहरू सबैको झन्डैझन्डै एउटै राय पाइन्छ बडादसैंमा वर्ष दिनभरि गरिने उपभोग खर्चको भाग एक तृतीयांश व्यापार बडादसैंमा हुन्छ। अर्थशास्त्री केशव अर्यालका अनुसार पालेर राखेको खसी, बोका नगदै मूल्यमा तर खर्च त भयो नि ! बेचेको भए नगद आउँथ्यो। हो र त्यत्रो खर्च? दसैं शब्द सबै नेपालीका लागि सदा प्रेम शब्द बन्न सकेको छैन। दसैं आयो दशा आयो भन्ने नेपाली परिवार देशभर गरी अझै ६ अंकभित्र पर्छन् भन्ने अनुमान छ। यो अवस्था मुलुकभित्र विद्यमान रहँदासम्म दसैंमा लाखौंलाख रुपैयाँ खर्च गर्ने सहृदयी परिवारलाई पनि पूर्ण सन्तोष हुँदैन। किनभने जबसम्म छिमेकीका घर वा छाप्रोमा दसैंको उज्यालो, दसैंको खुसीयाली एवं सुख प्रवेश गर्दैन, तबसम्म समर्थवान् छिमेकीको खुसी पनि अनुहारमा देख्न सकिँदैन। नेपाली जनतामा एउटा विशेषता पाउँछु म। त्यो हो अघिपछि जति नै असंवेदनशील र कठोर छातीको भए पनि दसैं तथा तिहारमा छिमेकीको अँध्यारो अनुहार देख्नुनपरे हुन्थ्यो भन्ने हुँदो रहेछ। के मनोविज्ञान हो यो, म बुझ्दिनँ। नयाँ धानको च्युराको बास्ना खाएर चित्त बुझाउन कहिलेकाहीं च्युरा राखेको घ्याम्पोनजिकै बस्थ्यौं र च्युराको बास्ना खान्थ्यौं। त्यो पनि ऐश्वर्य हुने। गाउँका सबै घर च्युरा कुटाउन सक्तैनथे। हामी च्युरा कुटाउने घरका फुच्चाफुच्चीको धाकै अर्को, रबाफै अर्को। यसपालिको बडादसैं सकिएको छ। नेपाली समाज कति धेरै खर्च गर्दो रहेछ त दसैंमा पत्याउनै मुस्किल पर्ने। बाँकी ११ महिनालाई ६७ प्रतिशत दसैंकहाँ झन्डै ३३ प्रतिशत खर्च ! बाफ रे बाफ ! म केटाकेटी छँदा नयाँ लुगा लगाउन पाइने दसैंमै। निकै छाक पेटभरि मासु खान पाइने पनि दसैंमै। लाउने लुगा मात्र हो र जुत्ता सके मोजा पनि लाउन पाइने दसैंमै। यसकारण पनि दसैं दसैं भएको होला। केटाकेटी उमेरमा छिमेकी साथीसँग लगाउने मामलामा अनाहकको प्रतिस्पर्धा र यदाकदा त निरर्थक ईष्र्या पनि हुने ! कहिलेकहिले बालीभरे दमाइ कान्छा दाइले लुगा सिउन भ्याएनन् र मामाघर जान पाइएन भने मामाघर जान जुरेको साथीले सद्भावनापूर्वक हेयो भने पनि व्यंग्य गरेजस्तो लाग्ने, आमाबानजिकै गएर रुन मन लाग्ने। दसैंको जादु लागूपदार्थ खाएजस्तो घरको टार्नु पुर्याउनुनपर्ने उमेरमा। त्यो उमेर पार गरेपछिको दसैं त्यही मात्रामा आकर्षक एवं लोभलाग्दो नलाग्ने। दसैंको जिम्मेवारी लिने बेलाको दसैं त्यति रोमाञ्चक नलाग्ने। मासुमै खर्च यसपालिको बडादसैं न उखरमौलो गर्मी, न ढाड सेक्ने जाडो। कात्तिकको पहिलो साता र असोजको अन्तिम साता। राम्रो जलवायु। फेरि पानी परेन र प्रकृति राम्रोमा अरू रौनक थप्यो। अनुकूलतामा अरू अनुकूलता थपिँदा सुन्दरतामा अरू सुन्दरता थपियो। दसैं भित्रिनुअघि नै खसीबोका, च्याङ्ग्रा, भेडा, राँगा, सुँगुर, लौताट, हाँसजस्ता पशु थुप्रै भित्रिए नेपाल र भित्रिए राजधानी काठमाडौंमा पनि। एउटा खबर पढें मैले गएको साउनदेखि भदौ दुई महिनाभित्र विदेशबाट मासु मात्रै पनि तीन करोड, ४१ लाख ३९ हजार रुपैयाँको आयात भयो। वर्षभरिमा कति मासु भित्रिएला ? अनुमान गर्न सकिन्छ। दसैंका निम्ति ९२ अर्ब रुपैयाँका राँगा आयात हुन्छन् भन्ने हिसाब आएको छ। अघिपछि दैनिक चारदेखि पाँच सय राँगा काटिने गरेकोमा दसैंमा दैनिक ११ सयदेखि १२ सय राँगा काटिन्छन्। अघिपछि पनि नेपालमा निकै खपत हुन्छ मासु। तर दसैंमा त दस गुना बढी मासु खाइन्छ। मासिक चार लाख ३० हजार खसीबोका काटिन्छन् रे। तीमध्ये ८४ हजार मात्र नेपालका र बाँकी भारतबाट आयात हुने। काठमाडौंमा दैनिक तीन लाख केजी कुखुराको मासु खपत हुने तथ्यांक छ। नेपाल युवा शक्ति निर्यात गर्छ। उनीहरूले पसिनालाई डलरमा रूपान्तरण गरी पठाएको विप्रेषणबाट राज्य सञ्चालन गर्छ, विदेशबाट महँगा रक्सीदेखि अझ विलासिताका उपभोग्य वस्तु आयात गर्छ। बाह्य मुलुक अरब भूमिको तातो, दक्षिणपूर्वी एसियाको बिछट्ट गर्मीमा कमाएर पठाएको रकममध्ये केही (निश्चित) प्रतिशत जलविद्युत्, कृषि विज्ञान एवं पर्यटन प्रवद्र्धनमा अनिवार्य रूपमा लगानी गर्ने परिपाटी बसाल्न सके मात्र पनि उनीहरू फर्केर नेपाल आउँदा कमाइको एउटा सबल एवं भरपर्दो आधार तयार हुँदो हो र त्यो पसिना नेपालको उत्पादनजस्तो काममा प्रयोग हुँदो हो। कसैलाई ऋण, कसैलाई रमाइलो दसैं खर्चकै एउटा विवरणमा एउटा निष्कर्ष निकालिएको छ ३० प्रतिशतजति रेमिट्यान्स बडादसैंको मुखमा आउँछ। त्यो रकम पनि आयातमा खर्च हुन्छ। पुँजीगत लगानी हुँदैन। त्यसरी रेमिट्यान्स नआउने हो भने हालत के होला? गएको २० असोजसम्म मदिरा र अन्य पेयपदार्थ, लत्ताकपडा, खसीबोका र अन्य जनावर, तयारी मासु, माछा, खाद्यान्नमा ३५ अर्ब ३३ करोड ९७ लाख ५१ हजार रुपैयाँबराबरका वस्तु आए। आयातमा निर्भर उपभोग बढ्दै जानु दसैंमा प्रयोग हुने अंश झन् बढ्नु निराशाजनक अर्थतन्त्रको तस्बिर होइन र ? नेपाली माटो, जलवायु, पारस्थितिकीय अवस्था यी सबैका लागि अनुकूल छ नेपालमा। तर गरे पो ! हामी गर्दैनौं, सरकार गर भनी उत्प्रेरित गर्दैन। बडादसैंमा काठमाडौंबाट साविक घर जान र फेरि काठमाडौं फर्कन पाँच अर्ब त मोटर भाडामै खर्च हुँदोरहेछ। त्यसका अतिरिक्त १० अर्ब रुपैयाँ त हवाईजहाज र हेलिकप्टर भाडामा खर्च हुँदोरहेछ दसैंमा। दैनिक ५५ क्विन्टल त जिउँदा माछा बिक्री हुने रहेछ यहाँ। दसैंमा अघिपछिको भन्दा दसदेखि बीस प्रतिशतसम्म बढी बिक्री हुने रहेछ। फुटपाथदेखि सपिङ मलसम्म ४० देखि ५० प्रतिशतसम्म बढी बिक्री हुनेरहेछ। साउनदेखि असोज २० गतेको अवधिमा कपडा मात्र १८ अर्ब २० करोड तीन लाख ६३ हजार रुपैयाँको आयात भयो। सिमानाबाट भन्सार रकम नतिरी अर्बौंका कपडा र तयारी पोसाक आयात भए तिनको अभिलेख भेटिँदैन। मदिराको कुरा गर्ने हो भने सात अर्बको भन्दा बढी बिक्री हुन्छ। अघिपछि ६ महिनामा बिक्री हुनेजति मदिरा दसैंमा मात्र बिक्छ। दसैंका बेला ६ अर्ब रुपैयाँबराबरका सवारीसाधन बिक्री हुने रहेछ। त्यति सवारी साधन बेच्न अरू बेला ६ महिना लाग्छ, नयाँ नोट दसैंको अर्को आकर्षण हुने गर्छ। यो दसैंका लागि ६२ अर्ब रुपैयाँका नयाँ नोट निकालेर साट्यो राष्ट्रबैंकले। यसरी ३० खर्ब हाराहारीको रकम खर्च गराई कतिलाई ऋण बोकाएर र अरूलाई रमाइलो पारेर बिदा भो २०७५ को बडादसैं।"
नेपालभारत सहकार्य : सधैं उल्झन,"पटकपटक पूरा गर्ने बाचा गरिएका नेपालभारतबीचका परियोजना एकअर्कालाई दोषारोपण गर्नेमै सीमित छन्। नेपाल र भारतबीचका सबै समस्या गत असोज ३ सम्ममा समाधान गर्ने पछिल्लो सहमति भएको छ। दुई मुलुकका प्रधानमन्त्रीबीच वैशाखमा काठमाडौंमा त्यस्तो सहमति भएको हो। साढे सात महिनाअघिको उक्त सहमतिपछिको प्रगतिलाई नियाल्दा भने समस्या ज्यूँका त्यूँ छन्। के अब नेपाल र भारतबीच कुनै समस्या छैन त? सबै समाधान भए त? यस्तो जिज्ञासा आम बनेको छ। गत वैशाखमा भारतीय प्रधानमन्त्री नरेन्द्र मोदीको नेपाल भ्रमणका क्रममा प्रधानमन्त्री केपी ओलीले भनेका थिए,नेपालभारतबीच रहेका सबै समस्याको सम्बोधन आगामी सेप्टेम्बर १९ भित्र गर्ने सहमति भारतसँग भएको छ। समस्या समाधानका लागि छिट्टै दुवै देशका परराष्ट्र सचिवले कार्य प्रारम्भ गर्नेछन्। तर यसबीचमा भएका युरोप, क्यानडा, कोस्टारिका, कतारहरूमा भएका लगातारको भ्रमणले परराष्ट्र सचिव शंकरदास वैरागीलाई खासै फुर्सद मिलेन। हुन त उनले सबै बैठकहरूको फलोअप भइरहेको यसअघि नै बताएका थिए। नेपालभारत द्विपक्षीय बैठक सम्पन्न भएपछि आयोजित संयुक्त पत्रकार सम्मेलनमा प्रधानमन्त्री ओली र भारतीय समकक्षी नरेन्द्र मोदीले त्यस्तो बाचा गरेका थिए। ओलीले भनेका थिए, नेपाल र भारत सम्बन्धलाई समानता, आपसी हित र सम्मानका आधारमा अघि बढाउँदै एक्काईसौं शताब्दीको वास्तविकताअनुसार नै लैजानेछौं। उनीहरूले नेपाल र भारत प्रबुद्ध व्यक्ति समूह (ईपीजी) ले दुई देशको सम्बन्धको नयाँ आधार पेस गर्ने र त्यसमार्फत् पनि धेरै समस्या समाधान हुने बताएका थिए। तर अहिले भारतीय प्रधानमन्त्रीले ईपीजीको प्रतिवेदन बुझ्ने प्रस्ताव सुन्नसमेत मानेका छैनन्। समय अभाव भएको भन्दै उनले पटकपटक ईपीजीको प्रतिवेदन बुझ्न अस्वीकार गरिरहेका छन्। यसबाट पनि समस्या कहाँ र किन छ भन्ने स्पष्ट हुन्छ। दुवै सरकारले स्वीकार गरेका व्यक्तिले तयार गरेको र आठैजनाको हस्ताक्षरसहितको साझा प्रतिवेदन हो यो। दिल्लीस्थित कूटनीतिक स्रोतका अनुसार ईपीजीलाई पनि भारतीय राजनीतिक वर्गले कुनै बार्गेनिङको एक विषय बनाएको छ। यस्तै बार्गेनिङकै कारण नेपाल र भारत सम्बन्ध अघि बढ्न नसकेको बुझाइ दूतावास अधिकारीहरूको छ। दूतावासका एक कूटनीतिज्ञ भन्छन्, म त दिक्क भइसकें। कर्मचारी माने नेता मान्दैनन्। नेताले मान्दा कर्मचारीले रोकिदिन्छन्। कर्मचारी र नेताबीचको खेलमा हाम्रो सम्बन्ध छ। उनीहरूले नेपाल पक्षकालाई लोभलालचमा पारेरै यस्तो कार्य गरिरहेको दाबी गर्दै ती कूटनीतिज्ञले भने, हाम्रा पक्षले खुट्टा कमाउनु भएन। उनीहरू (भारत पक्ष) को भनाइमा हाम्रो जवाफ शून्यप्रायः रहँदा समस्या रहेको हो। समस्याको निराकरण गर्न हेल्दी बहस गर्न पछि पर्नु हुँदैन। समस्याको मूल चुरो राजनीतिज्ञमै रहेको उनको दाबी छ। भन्छन्, हाम्रा राजनीतिज्ञ र वरिष्ठ भनिएका कूटनीतिज्ञ नै भारत रिसाउँदा आफ्नो केही हुन्छ कि भन्ने सोचले ग्रस्त छन्। जसको कारण विकासमा हामी पछि परेका छौं। उनले भारतको पनि खेल चर्कै हुने र साना समस्यालाई पनि ठूलो बनाउने प्रवृत्तिका कारण समस्या समाधान हुन नसकेको बताए। दाबी आआफ्नै प्रधानमन्त्रीको हैसियतमा तीनपटक नेपाल भ्रमण गर्दा नरेन्द्र मोदीले हरेकपटक गरेका प्रतिबद्धता आफैंले पूरा गर्न सकेका छैनन्। यसमा नेपालको पनि फलोअप कमजोर त छँदैछ। मोदीले नेपालको समावेशी विकास र आर्थिक समृद्धिको प्रयासमा भारतका करोडौं जनताको साथ रहेको बताउँदै दुईपक्षीय कुनै पनि समस्या नरहने पटकपटक बताए। नेपाल सरकारको विकास प्रयासमा भारतको साथ रहने उनले स्पष्ट पारे, तर कार्यान्वयनमा जोड दिएनन्। नेपालको समावेशी विकास, आर्थिक समृद्धि प्रयासको सफलताका लागि भारतका करोडौं जनताको शुभकामना तपाईंको साथमा छ, तेस्रोपटक नेपाल भ्रमणमा आउँदा मोदीले भनेका थिए। उनले जनस्तरको सम्बन्ध अघि बढाउन चाहेको पनि बताएका थिए, तर कुनै पनि बाचा पूरा गरेका छैनन्। प्रधानमन्त्रीले यसरी गरेको बाचा पनि अपूरो हुने गरी काम हुन नसक्नुको कारण खोजीको विषय बनेको छ। भारतीय प्रधानमन्त्रीको सबैको साथ, सबैको विकास नीति र हाम्रा प्रधानमन्त्री ओलीले लिएको समृद्ध नेपाल, सुखी नेपाली एकअर्काको पूरक रहेको बताउँदै सहकार्य अघि बढाउने बताइएको थियो। कागज र बैठकमा प्रशस्त प्रगति देखिन्छन्, तर कार्यान्वयनमा केही पनि देखिँदैन। कार्यान्वयन भएको भए अमलेखगन्जसम्म पाइपलाइन जोडिइसकेको हुन्थ्यो। विराटनगरसम्म रेल आइसक्ने थियो र एक सय ६० किलोमिटर दूरी घट्ने थियो। हुलाकी सडक निर्माण भइसकेको हुन्थ्यो वा काम धमाधम अघि बढिरहेको हुन्थ्यो। इन्टिग्रेटेड चेकपोस्ट्को काम सकिसकेको हुन्थ्यो। ईपीजीको प्रतिवेदन बुझिने थियो। पञ्चेश्वर परियोजना अघि बढ्थ्यो। जीएमआरले माथिल्लो कर्णालीको काम अघि बढाइसकेको हुन्थ्यो। प्रहरी एकेडेमी बन्थ्यो। भूकम्पमा प्रतिबद्धता जनाएको रकम आउँथ्यो। सबै किन अधकल्चो अवस्थामा छ ? यी सबैको खोजी हुन सकेको छैन। यसमा भारतीयहरूले कतिपयमा आफ्नो कमजोरी स्वीकार गरेका भए पनि कतिपयमा स्वीकार गरेका छैनन्। प्रहरी एकेडेमी, पञ्चेश्वर, ईपीजी प्रतिवेदन नबुझ्ने कार्य, भूकम्पमा व्यक्त भएको प्रतिबद्धताअनुसारको रकम नआउनु आदिमा भारतको उदासीनता देखिन्छ। पावर खरिदका लागि आवश्यक पर्ने कानुन परिवर्तन गरेर उपक्षेत्रीय सहकार्यमा समेत भारतले अनुदार चरित्र देखाएको छ। यसमा भारत उदार हुन आवश्यक देखिन्छ। हुन त शक्ति मुलुकको रूपमा अघि बढेको भारतले यस्ता विषय आफैंले ध्यान दिनुपर्ने हो। तर किन ढिला गरेको छ भन्दै दिल्लीस्थित नेपाली दूतावासले समेत गुनासो गरेको छ। त्यसो त दिल्लीस्थित कूटनीतिज्ञहरू भने काम केही न केही मात्रामा अघि बढेको दाबी गर्न पछि पर्दैनन्। दिल्लीस्थित कार्यवाहक राजदूत भरत रेग्मीले अन्नपूर्णसँग भने, कमजोरी छ, सुधारको खाँचो छ तर हामीले कामलाई निकै अघि बढाएका छौं। देखिने खालका काम अघि बढेका छन्। ससाना विषयमा अड्केको छ। यस्ता विषयमा दिल्लीले पनि सुन्न आवश्यक रहेको र दूतावासले आफ्नो स्तरबाट बुझाउने प्रयास गरिरहेको उनले बताए। निर्वाचनबाट बनेको बलियो सरकारसँग भारतले गरेको प्रतिबद्धतासमेत किन पूरा हुन सकेको छैन। भूकम्पपछिको पुनर्निर्माणमा दिने रकमसमेत उपलब्ध गराएको छैन। जसले गर्दा उदाउँदो शक्तिमा हुन्छ भन्ने र नगर्ने परम्परा बढेको सन्देश जान सक्छ। भारतीय विदेश मन्त्रालयको साउथ ब्लक भने नेपालमा काम हुन नसक्नुमा भारतभन्दा पनि नेपाल पक्ष दोषी रहेको दाबी गर्छ। जंगल, भूमि, क्षतिपूर्तिलगायतका विषयमा नेपाल सरकार कमजोर हुँदा यस्तो समस्या आएको साउथ ब्लकको धारणा छ। एक पत्राचारमा त साउथ ब्लकले अदालतलाई नै बाधक भनिदिएको छ। अदालतमा व्यक्तिगत सम्पत्ति अधिकारसम्बन्धी मुद्दा रहिरहने र त्यसको छिनोफानो समयमा नहँदा पनि कतिपय काम अघि बढ्न नसकेको उनीहरूको गुनासो छ। हुलाकी सडक, इन्टिग्रेटेड चेकपोस्ट, कार्गो ढुवानी रेल, पेट्रोलियम पाइपलाइन आदि काम नसकिनुमा भारतले नेपाल पक्षको कमजोरीलाई कारण बताउने गरेको छ। अधुरा आश्वासन मोदीले भारत सरकारको नेतृत्व सम्हालेपछि तीनपटक नेपाल भ्रमण गरे। उनी पहिलोपटक २०७१ सालको साउनमा काठमाडौं उत्रिए। संसद्मा भाषण गरे। नेपालीको मन जिते। त्यतिबेला पनि उनले नेपाल र भारतबीच रहेका सबै समस्या समाधान गर्ने र काम गर्ने बताएका थिए, तर काम हुन सकेन। त्यही आश्वासन फेरि दिए, २०७१ को मंसिरमा। दक्षिण एसियाली क्षेत्रीय सहयोग संगठन (सार्क) को शिखर सम्मेलनमा सहभागी हुन उनी नेपाल आएका थिए। त्यतिबेला उनको नेपाल भ्रमण पहिलेको भन्दा फरक रह्यो। जनकपुर जान नपाएकाले चिढिए। मधेसको एजेन्डा उठाए। त्यसपछिको केही महिनामनै भूकम्प आयो। मोदीले नेपालीलाई खुला हृदयले सहयोग गरे। जनस्तरको सम्बन्धको प्रभाव पनि पर्यो। त्यसको केही महिनामा नेपालमा संविधान जारी भयो। संविधान जारी नगर्न विभिन्न पक्षबाट उनले दबाब दिए। तर संविधान तोकिएकै दिनमा जारी भयो। मोदी फेरि चिढिए। नेपालको आन्तरिक राजनीतिक भन्दै भारतले पाँच महिना लामो नाकाबन्दी गर्यो। जसले गर्दा नेपालमा भारतविरोधी भावना बढ्यो। भारतको नेपालप्रतिको धारणा पछिल्लो पुस्ताले नजिकबाट नियाल्न पाए। त्यो समयमा पनि नेपाल र भारतबीच सहकार्यमै समस्या समाधान गर्ने बाचा गर्न दुवै देशका प्रधानमन्त्रीले छोडेनन्। संविधान जारी गर्दा सुशील कोइराला प्रधानमन्त्री थिए। संविधान जारी गरेलगत्तै उनले जिम्मेवारी ओलीलाई सुम्पे। पहिलोपटक ओली प्रधानमन्त्री बने। त्यसपछि उनले भारतसँग नाका खुलाउने मात्र होइन, चीनसँग सम्बन्ध विस्तार गर्ने भन्दै गरेको पहलले वाहवाही पायो। तर त्यो वाहवाही लामो समयसम्म टिकेन। दाहालको भारत भ्रमणको समयमा सचिवस्तरीय संयन्त्र बनेर काम अघि बढेको थियो। परराष्ट्र सचिव र राजदूतबीचको संयन्त्रमा छलफल भए, समस्या पहिचान पनि भयो तर काम अझै सुस्त छ। अदालतको समस्या त्यहाँ पनि देखिएको भारत पक्षको बुझाइ छ। सरकारले क्षतिपूर्ति दिन कन्जुस्याईं गर्ने र पाउनेले पनि पाएको क्षतिपूर्ति पनि पुनः खोज्ने गर्दा समस्या बल्झिइरह्यो। त्यसमाथि वनको कारण विभिन्न स्थानमा आउने समस्या पनि जस्ताको तस्तै छ। ओली दोस्रोपटक प्रधानमन्त्री भएपछि लगत्तै गरेको भारत भ्रमण र त्यसपछि अघि बढेको कामले केही मुद्दा सुल्झिए। त्यसलाई थप सुल्झाउँदै अघि बढ्ने प्रयास पनि भएको थियो। कृषि, जलमार्ग, रेलमार्गजस्ता केही परिवर्तनकारी सुरुवात भएको थियो। जलमार्गलाई विशेष महत्व दिइएको उनको दाबी थियो। नेपाल ल्यान्डलक रहनु हुँदैन, ल्यान्डलिंक र वाटरलिंक हुनुपर्छ भन्ने ओलीको प्रयासमा सहयोग गर्न भारत प्रतिबद्ध रहेको मोदीको बाचा थियो। तर नेपाललाई भूजडित र जलजडित गर्ने सम्बन्धमा खासै काम भएको छैन। कतिपय काम हुने भनिए पनि त्यसमा जोड दिन नसकिएको अधिकारीहरू बताउँछन्। कृषि अनुसन्धान, कृषि शिक्षा र विकासमा सहयोगसम्बन्धी रोडम्याप नै तयार पारेर काम अघि बढाउने सहमति भएको थियो। दिल्लीस्थित नेपाली दूतावासका अधिकारीका अनुसार मलमा हुने कमिसनलाई मात्र व्यवस्थापन गर्न सकेमा पनि किसानले ठूलो राहत पाउँथे। यसतर्फ कतै कामै भएको छैन। भारतसँग बलियो तरिकाले कुरा गर्न सक्ने राजदूतको आवश्यकता रहेको दिल्ली दूतावासस्थित एक कूटनीतिज्ञको तर्क छ। भन्छन्, हामी त नेपालबाट आउने पाहुनालाई स्वागत गर्ने र औषधोपचारमा ध्यान दिनेमा सीमित छौं। जति काम हुन्छ सबै लैनचौर (काठमाडौंस्थित भारतीय दूतवास) बाट हुन्छ। राजदूत नभएर पनि होला दूतावास पूरै एक्ल्याइएको छ। व्यापार र लगानीमा नेपालभारत सम्बन्ध अझ मजबुत बनाउन छिट्टै व्यापार सन्धिको विस्तृत समीक्षा गर्दै समाधान खोज्न पर्ने बताइन्छ हरेक भ्रमणमा। वीरगन्जस्थित एकीकृत जाँच चौकीको उद्घाटन गर्दै त्यसको शीघ्र सञ्चालनबाट सीमापार व्यापार तथा वस्तु र सर्वसाधारणको आवागमनले विकास र आर्थिक वृद्धिमा योगदान पुग्ने बताइएको थियो, तर त्यो नेपालकै कारण पूर्ण सञ्चालनमा आउन सकेको छैन। दिल्लीस्थित कूटनीतिक स्रोतका अनुसार ईपीजीलाई पनि भारतीय राजनीतिक वर्गले कुनै बार्गेनिङको एक विषय बनाएको छ। त्यस्तै समस्या छ विराटनगरमा पनि। नेपालतर्फको बाटो बन्न नसक्दा पूर्णरूपमा सञ्चालनमा आउन नसकेको बताइन्छ। मोतीहारीअमलेखगन्ज सीमापार पेट्रोलियम पदार्थ पाइपलाइन बिछ्याउने परियोजनाले पनि अन्तिम रूप पाउन सकेको छैन। दुई वर्षअघि ने सञ्चालनमा आउनुपर्ने तर नेपालभित्रको समस्याले यसलाई गाँजेको रिपोर्ट भारतले दिएको छ। सम्झौतामै सीमित परियोजना चीनले नेपालमा रेल जोड्ने बताएपछि भारतले पनि काठमाडौंसम्म रेल ल्याउने जनायो। काठमाडौंसम्म रेल निर्माणको अध्ययन अघि पनि बढेको छ। यससँगै जलमार्ग, कृषिमा आधुनिकीकरणलगायतका विषय पनि थपिएका छन्। तर काम अपेक्षित ढंगले अघि बढ्न नसकेको अधिकारीहरू बताउँछन्। हवाई रुटमा नेपाल चुकेको छ, सीमा समाधान हुन सकेको छैन। दुतावासले नेतृत्वलाई पटकपटक सुझावसमेत दिने गरेको छ। प्रचारका लागि मात्र ठूला परियोजनाका सपना देखाउँदा पर्ने असरबारे दूतावासले स्पष्ट लिखित नोट नै पठाएको छ। दिल्लीस्थित दूतावासले दिने जानकारीलाई राजनीतिक नेतृत्वले बेवास्ता गर्दा पनि समस्या यथावत् छ। दिल्लीको बाह्रखम्बा रोडमा रहेको नेपाली दूतावासभन्दा लैनचौरस्थित भारतीय दूतावासको धारणालाई हाम्रा नेताहरूले आधिकारिक मान्ने गरेकाले पनि हामी समस्यामा पर्ने गरेका हौं, एक अधिकारी भन्छन्, हामी त यहाँ शिष्टाचारको काम गर्न बसेजस्तै भएका छौं। सबै काम लैनचौरबाट हुन्छ। हामी अतिथि स्वागत गर्ने मात्र हो। हुन पनि कुनै पनि दिन बाह्रखम्बास्थित दूतावास नेपाली भीआईपीरहित हुन सकेको छैन। कोही नेता बिरामी र आफन्त भेट्न त कोही यसै घुम्न आउने गरेका छन्। नौ सय मेगावाट क्षमताको अरूण तेस्रो जलविद्युत् परियोजना उद्घाटन भयो, तर त्यसको फलोअप अघि बढ्न सकेको छैन। गत वैशाखमा मोदीको नेपाल भ्रमणका क्रममा दुवै प्रधानमन्त्रीले रिमोट कन्ट्रोलमार्फत अरूण तेस्रो जलविद्युत् परियोजनाको शिलान्न्यास गरेका थिए। यो परियोजनाले नेपालमा आर्थिक र व्यावसायिक अवसर सिर्जना गर्नेछ, मोदीले भनेका थिए। नेपालभारत सम्बन्धलाई आफूले एकदमै आशावादी विचारका साथ सोच्ने गरेको बताएका मोदीले अहिले पनि कानुन संशोधनलाई किन बेवास्ता गरे ? यो बुझ्न निकै कठिन भएको उनकै कर्मचारीले सुनाए। ऊर्जा व्यापार सम्झौतालाई पूर्णता दिई कार्यान्वयनमा ल्याउन दुवै पक्ष सहमत भए पनि यसले समस्या समाधान गर्न सकेको छैन। यसमा कामै अघि बढ्दैन। द्विपक्षीय बैठकमा प्रत्येक वर्ष वर्षामा हुने नेपालको भूमि डुबानको विषय पनि उठे पनि समाधान नभएको हो। हरेक बर्खामा नेपालको भूमि डुबानमा पर्छ। त्यसमा दुवै पक्षले संयुक्त समूह बनाएको हुन्छ, तर उपयुक्त निकास निकाल्ने सहमति पनि हुन्छ काम अघि बढ्दैन। नेपालमा रहेका पाँच सय र एक हजार दरका भारतीय नोट सटहीका विषय तुहिनुले पनि हाम्रो सम्बन्धको स्तर देखाउँछ। नेपाली नेताले यस विषयमा कुनै पहल गर्न सकेनन्। भ्रमणको समयमा गरिने विषय सुन्दा सुन्दर लाग्छन्। कृषि क्षेत्रको विकासमा साझेदारी, रेलमार्गबाट सम्पर्क विस्तार, जलमार्गको विकास, एकीकृत भन्सार जाँच चौकीजस्ता पूर्वाधार निर्माण क्षेत्रमा भारतबाट सहयोग जारी रहने बाचा गरियो, तर त्यसमा काम भएनभएको जानकारी लिन भने कोही अघि सरेन। दुईपक्षीय असमझदारी तथा आशंका हटेको सन्देश प्रत्येक भ्रमणमा दिनुपरेको हुन्छ, तर त्यो शंका कायमै हुन्छ। आम जनतामा हट्न सकेको हुँदैन। नेपाल र भारत सम्बन्धका समग्र पक्षको समीक्षा गर्न दुई देशबीच गठन भएका दुईपक्षीय संयन्त्रका परराष्ट्रमन्त्रीस्तरीय र अन्य बैठकहरू नियमित रूपमा आयोजना गरेर सम्बन्धलाई अद्यावधि राख्ने भनियो। त्यसका लागि बैठक पनि भए तर निर्णय प्रभावित हुन सकेनन्। क्षेत्रीय सम्बन्धमा भारत बाधक सार्क, बहुपक्षीय आर्थिक तथा प्राविधिक सहयोगका लागि बंगालको खाडीको प्रयास (बिम्स्टेक) र नेपाल भुटान, बंगलादेश र भारतसम्मिलित उपक्षेत्रीय संगठन (बीबीआईएन) जस्ता क्षेत्रीय र उपक्षेत्रीय संगठनहरूको महत्वमा भारतले सधैं जोड दिने गर्छ। हरेक उच्चस्तरीय भेटघाट र बैठकमा यो विषय अगाडि आउँछ। सहमतिका बुँदामा कहिल्यै छुट्दैन। ती संस्थाले निर्धारण गरेका अर्थपूर्ण सहयोगका क्षेत्रहरू पहिल्याउन एकअर्कामा सहमति पनि हुन्छ, तर कार्यान्वयन हुँदैन। यसको मुख्य बाधक पनि भारत नै बन्ने गरेको छ। पावर पर्चेजमा भारत बाधक छ, जसले गर्दा लगानी आउन सकेको छैन। सडक सञ्जालमा भुटान बाधक देखियो तर त्यसमा भारतले पहल गरेन। त्यस्तै नेपाल र भारतबीच पनि सीधा बस सेवा सञ्चालन गर्ने भनियो। सहमति र सम्झौता भएर केही चले पनि। तर नियमित सञ्चालन हुन सकेन। दिल्लीबाहेक अन्यत्र नियमित छैन। भारतीय गाडीले नेपालमा सहज प्रवेश पाउँछ तर नेपालकाले भारतमा पाउँदैन। त्यसमा पनि काम हुन सकेको छैन। सार्क शिखर सम्मेलनमा पनि भारतले खासै पहल गरेको छैन। पाकिस्तानसँगको सम्बन्धको कारण भारतले सार्कलाई अघि बढाएको छैन। उनीहरूको दुईपक्षीय सम्बन्धमा सार्क होस्टेज भएको छ। भारतले यस्ता संगठनलाई पनि आफूअनुकूल वा दलको राजनीतिक रणनीतिअनुरूप चलाउने गरेको छ। खेल्यो कसले? भारतीय प्रधानमन्त्री नरेन्द्र मोदीको शपथ ग्रहणमा सार्कका अन्य सदस्य मुलुकसँगै नेपालको तर्फबाट तत्कालीन प्रधानमन्त्री सुशील कोइराला सहभागी भए। छिमेकीसँगको सम्बन्धलाई पहिलो प्राथमिकतामा राखेका मोदीले पहिलो भुटान भ्रमण गरे पनि तेस्रो मुलुकमा नेपाल रोजे। १७ वर्षपछि नेपाल आउने भारतीय प्रधानमन्त्री भए उनी। सम्बन्ध सुधारको एक कडीका रूपमा त्यो भ्रमणलाई लिइयो। हुन पनि सम्बन्धमा नयाँ उचाइ थपियो। कर्मचारीतन्त्र र खुफियामार्फत हुने गरेको सम्बन्ध राजनीतिक नेतृत्वमा गएको महसुस भयो। सूक्ष्म व्यवस्थापन राजनीतिक तहबाट नेपालसँगको सम्बन्ध अघि बढाउन चाहेको सन्देश दिए तर त्यो टिकेन। पुनः विस्तारै पुरानै हालतमा फर्किंदै गएको बुझाइ परराष्ट्र अधिकारीको छ। भूकम्प जाँदासम्म नेपाल र भारत सम्बन्धमा नयाँ आयाम देखिएको थियो। तर संविधान जारी गर्ने सम्बन्धमा भारतको धारणा नेपाली नेताले नसुनेपछि मधेसवादी दलले वीरगन्ज नाकामा धर्ना गरेको मौकामा बहाना बनाएर अघोषित नाकाबन्दी नै गर्यो। त्यतिबेला विशेष दूत नै पठाएर संविधान जारीमा ढिलाइ गर्न आग्रह गरेको थियो, तर नेताहरूले मानेनन्। भारतले नाकाबन्दी लगायो। तर दलहरू नाकाबन्दी भन्नसमेत डराए। परिणाम, भारत र मोदीलाई हेर्ने नेपालीको दृष्टिकोणमा परिवर्तन आयो। नेपालमा भारतविरोधी भावना बढ्यो। नयाँ पुस्ताले भारतको रूप थाहा पाए। सुशील कोइराला नेतृत्व सरकारको बहिर्गमनपछि एमाले र माओवादी गठबन्धन भयो। ओलीले सम्बन्ध सुधार्न पहल गरे। उनले नाकाबन्दी खुलेपछि भारत जाने अडान लिएपछि खुलेर भारत भ्रमण गरे। नाकाबन्दी हट्यो तर सम्बन्धमा तीक्तता कायमै रह्यो। तत्कालीन माओवादी केन्द्रका अध्यक्ष पुष्पकमल दाहालको नेतृत्वमा नयाँ सरकार गठन भयो। उनी दुईपटक भारत गए। सम्बन्ध सुमधुर देखियो। त्यसपछि नेपाल कांग्रेसका सभापति शेरबहादुर देउवा नेतृत्व सरकार बन्यो। उनी पनि भारत गए। सम्बन्ध सुधार भएको भनियो। सहमति भए अनि भएकालाई अघि बढाउने बताइयो। निर्वाचनपछि पुनः ओली नेतृत्वको सरकार बन्यो। उनले भारत भ्रमण गरे त्यसपछि मोदी नेपाल आए। सहमति भयो तर कामले खासै तीव्रता पाएन। नभएका बैठक भएर केही चलायमान भए पनि त्यसको नतिजाले पूर्णता अझै पाउन सकेको छैन। नेपाल र भारतबीच रोकिएर बसेका परियोजना कार्यान्वयन गर्न परराष्ट्र सचिव र भारतीय राजदूतको सहअध्यक्षतामा एक अनुगमन संयन्त्र दाहालको भारत भ्रमणको क्रममा बनेको थियो। त्यसपछि नै बैठकहरू भएर फलोअप भएको थियो। तर त्यसबाट पनि सन्तोषजनक नतिजा निस्कन सकेन। अहिले परियोजना थपिन थालेको छ। पुराना सम्झौता अघि नबढ्नुमा एकअर्कामा आरोपप्रत्यारोप नै छ। भारतजस्तो पुरानो छिमेकमा राजदूत छैनन्। सरकार बनेको नौ महिना हुँदासम्म राजदूत पठाउन नसकेर लाचरी प्रकट भइरहेको धारणा भारतकै छ। यस्तै कारणले जेलिएको समस्या समाधान गर्न सबै दलको एकैखाले परराष्ट्र नीति आवश्यकता छ। सबैको एकै स्वर आवश्यक छ। नेपाल र भारत सम्बन्धमा उल्झन निम्त्याउने मौका हामीले नै दिएका छौं। टिप्पणी : हामी आफैं बलियो बन्नुपर्छ डा दिनेश भट्टराई नेपाल र भारत सम्बन्ध राजनीति नेतृत्वमै सुमधुर हुन आवश्यक छ। राजनीतिक नेतृत्वमा सुमधुर भएपछि तल स्वतः हुनेछ। भारतले पनि नेपालजस्तो मुलुकको आन्तरिक मामिलामा सूक्ष्म व्यवस्थापन होइन, सहकार्य गरेर अघि बढ्नुपर्छ। शक्ति मुलुकको रूपमा अघि बढेको भारतले छिमेकलाई साथ नलिई अघि बढ्न सक्दैन। सम्बन्ध अघि बढाउन छाती ठूलो बनाउनैपर्छ। नेपाल र भारतबीच तीन दर्जन बढी दुईपक्षीय संयन्त्र छन्। ती संयन्त्र नियमित हुनुपर्छ। बैठक मात्र होइन, सहकार्यमा जोड दिन आवश्यक छ। अब परियोजना थप्नेभन्दा पनि पुरानालाई सल्टाउँदै जानुपर्छ। किन भएका सहमति अघि बढ्दैनन् ? पहिले भएका सहमति सकौं अनि अर्को काम थालौं भन्न सक्नैपर्छ। यसको विकल्प नै छैन। धेरै परियोजनामा प्रतिबद्धता जनाउने र तर नगर्ने प्रवृत्ति हुर्कंदो छ। समयमा बैठक बस्ने र समस्याको रिभ्यु गर्ने काम थाल्न आवश्यक छ। अहिलेसम्म पनि भारतले ईपीजी प्रतिवेदन बुझेको छैन। सहमति भएको विषयमा आएको प्रतिवेदन नबुझ्नुपर्ने कारण के छ ? यसमा खोई नेताहरू बोलेका ? नेतृत्वले किन कुरा उठाउन सक्दैन ? यस्ता विषयले पनि हामी पछि परेका छौं। हामी फुर्सदिला हुन्छौं। मुलुकको भन्दा आफ्नो बिजनेस लिएर हिड्छौं। मलेसियाका मन्त्री एक दिन नेपाल आएर सम्झौता गरेर गए। तर हाम्रो नेतृत्व कतै जाँदा साह्रै फुर्सद भएझैं सबै हिँड्ने अनि चारपाँच दिन हराउने गरेका छौं। यो ढंगबाट कसरी हाम्रो कूटनीति बलियो हुन्छ? यसतर्फ नेताहरूको सोच जान आवश्यक छ। बिजनेसबिनाको भ्रमणले सम्बन्ध राम्रो होइन, झन् बिग्रन्छ। नेपाल र भारतबीच संयन्त्रमा पनि नेपालले भरपूर तयारी गरेर जान आवश्यक हुन्छ। म पनि भारतसमेत हेर्ने डेक्समा बसें, भारतमा पनि सर्भिस गरें। हामी तयारी गर्थ्यो। अहिले पनि सक्षम व्यक्तिहरू हुुनुहुन्छ। त्यसमा ध्यान दिए राम्रो हुनेछ। हामीले स्थान दिएपछि शक्ति मुलुकले खेल्छ नै। त्यसमा सचेत हुनुपर्छ। हाम्रो तर्फबाट तयारी पूरा हुँदा नै प्रभावकारी काम हुने हो अन्यथा अर्को पक्ष प्रबल हुन्छ। हामीले परियोजना राखेर यसको काम यो स्थानमा पुगेको छ, यसको यो स्थानमा पुगेको छ, योयो कारणले रोकिएको छ भनेर स्पष्ट धारणा राख्नुपर्छ। पछिल्लो समय धेरै विषयमा नेपाल आफैं स्पष्ट छैन। केही विषयमा भारतबाट पनि जाँगर चलेको देखिन्छ, तर त्यसमा हामीले जोड गर्न सकेका छैनौं। कूटनीतिमा राजनीतिक नेतृत्वको समान धारणा र स्वर हुनुपर्छ। आफ्नो स्वार्थको लागि मुलुकको परियोजनालाई ध्यान नदिईकन अघि बढ्नु भविष्यका सन्ततिलाई धोका दिनु हो। हाम्रा राजनीतिक नेतृत्वलाई अपुग के छ ? किन यस्ता विषयमा अडान राख्न सक्दैनन् ? यसमा म आफैं पनि अचम्मित हुन्छु। भारतले सडक, रेल, आईसीटी चेकपोस्टलगायतमा काम गर्ने जोस देखाएको देखिन्छ, तर उसले बेवास्ता गरेको परियोजना पनि छन्। जस्तै नेपालमा प्रहरी एकेडेमी बनाउने, पञ्चेश्वर, त्यसको सीमामा पुल, सीमा समस्या समाधान, ईपीजीको प्रतिवेदन आदि। पावर पर्चेज सम्झौताका लागि आन्तरिक नीति सुधार नगर्दा निजी कम्पनीको लगानी नआउने जस्ता समस्या छन्। यसमा हामीले लगातार आवाज उठाउन सक्नुपर्छ। हाम्रा नेताहरूले कसरी आफ्नो अडान राख्दा संविधान आयो, त्यो सम्झेर काम गरेमा विकास टाढा छैन। भारतजस्तो मुलुक राजदूतविहीन राखेका छौं। त्यो अर्को समस्या हो। यसमा पनि ध्यान दिन जरुरी छ। परराष्ट्र मन्त्रालयले पनि यस्ता विषयमा ध्यान दिन आवश्यक छ। भट्टराई पूर्वराजदूत हुन्।"
देवकोटा स्मृतिमा श्यामदास,"देवकोटा ओछ्यानमा घोप्टो परेर लेखिरहन्थे, मैले उनले लेखेका धेरै रचना साफी गरिदिएको छु। एक खालको अघोषित जागिरे थिएँ म उनकोमा। यति बोलेर लामो सास ताने श्यामदास वैष्णवले। आवाज बुझ्न कठिन थियो। उमेरले उकालो चढेपछि एकएक गरी आफ्नै अंगले धोका दिँदारहेछन्। दाँतले साथ छोडेकाले जिब्रो लट्पटिरहेथ्यो उनको। तैपनि स्मृति साथमै थियो। त्यहीं स्मृतिको तरेलीमा थिए महाकवि लक्ष्मीप्रसाद देवकोटा। देवकोटाका समकालीन वैष्णवसँग कुराकानी गर्ने तारतम्य मिलाइदिएकी थिइन् उनकै छोरी इन्दु वैष्णवले। फोनमै ठेगाना टिपाएकी थिइन् उनले ज्ञानेश्वरबाट डिल्लीबजार जाने मूल बाटोमा पर्छ ग्यालेक्सी स्कुल। त्यही स्कुलको गेटछेउमा बाटोमुनि पुरानो खालको दुईतले घर हल्का गुलाफी रङ पोतिएको। साँघुरो ढोका। ढोकाबाट छिर्नासाथ देखापर्यो एउटा सोफा। एक तला माथि उक्लिएपछि आइपुग्यो सानो चिटिक्क परेको कोठा। सम्मानपत्र र पुरस्कारले भित्ता ढाकिरहेका। त्यही कोठामा पत्रिका पढिरहेकी इन्दु। वैष्णव सायद अर्कै कोठामा सुतिरहेका। भित्ताका सम्मानपत्र र प्रमाणपत्रले जनाइरहेथे कुनै बेला साह्रै दौडियो यो जीवन। अब विश्राम खोजिरहेछ। आजका हुन् र वैष्णव? देवकोटाका पालाका। उमेर नै ९५ पुगिसक्यो। उनका दोस्तहरू अब कोही छैनन् यो देखिने संसारमा। छन् त केवल सम्झनाको संसारमा। त्यसो त जीवन नै अब सम्झनाको संग्रहालय बनेको छ। त्यही संग्रहालयका अमूल्य निधि हुन् लक्ष्मीप्रसाद देवकोटा, जो वैष्णवका हितैसी मित्र। समकालीन पुस्ताका लागि देवकोटाका कथा सुनाउने जिउँदो इतिहास। देवकोटाको बौद्धिक क्षमताबारे तत्कालीन सरकारले कुनै सहयोग नगरेकोमा दुःखी रैछन् वैष्णव। छोरीको हात समाएर बडो मुस्किलले विस्तारै पाइला चाल्दै आउँछन् उनी। सेतो सुरुवाल र खैरो रङको स्विटर लगाएका। अनुहारभरि रेखा मानौं कुनै दिन नदी हिँडेका थिए त्यहाँ र छन् केवल धर्साहरू। लामो समयदेखि ढाडको बिरामी रहेका उनी विस्तारै हिँड्छन्। हरेक पाइलामा लाग्छ विगत समय इतिहासको भार बोकेर घस्रिरहेछ। रोगले थलिएको शरीर भएर पनि उनको आवाज भने टाठोटाठो। बसेर गफ गर्न सक्दैनन् उनी। अनि फुक्न थाल्छ देवकोटाको टेप। एकैबाजी धेरै बोल्न हुँदैन। विस्तारै बोल्छन्। लामो सास फेर्छन्। देवकोटा आफ्ना शरीरको विल्कुल ख्याल नगर्ने पात्र थिए। महिनौं कोठामा थुनिएर लेखिरहन्थे। देवकोटाको लेखन बानीको प्रशंसा गर्छन् उनी। आफ्ना रचनाले समाजमा जागरण ल्याउनुपर्छ, सबैजना समान हुनुपर्छ भन्ने उदारवादी सोच देवकोटाको रहेको श्यामदास सम्झन्छन्। तर देवकोटाको बौद्धिक क्षमताबारे तत्कालीन सरकारले कुनै सहयोग नगरेकोमा दुःखी रैछन् वैष्णव। तत्कालीन राजा महेन्द्रले देवकोटाको तलबसमेत रोकिदिएको सुनाए उनले। समकालीन साथीहरूले पनि देवकोटाका अनेक नराम्रा कुरा राजालाई सुनाएर राजा र देवकोटाको सम्बन्ध बिगारिदिएको उनको आरोप थियो। वैष्णवसँग देवकोटाका विविध पक्षमा कुराकानी गर्ने प्रयास भयो। कुनै प्रसंग आधा मात्र सम्झिए उनले। कुनै घटनाको अन्तिम दृश्य मात्र। सुस्ताउँदै, पर्खंदै र अनुरोध गर्दागर्दै करिब दुई घन्टा बित्यो। छुट्टिने बेला भयो। अचेल मलाई सञ्चो छैन, फेरि आउनुहोस् है, मुसुक्क मुस्कुराउँदै बिदा गरे उनले।"
मेलौलीलाई उपाधि,"बैतडी : बैतडीको देहीमाडौंमा सम्पन्न निंगलासैनी प्रिमियर लिग क्रिकेटको उपाधि मेलौली नगरपालिकाले जितेको छ। शुक्रबार भएको फाइनलमा पाटन नगरपालिकालाई ४९ रनले पराजित गर्दै मेलौलीले उपाधि जितेको हो। उपाधिसँगै मेलौलीले एक लाख ११ हजार एक सय ११ रुपैयाँ पुरस्कार प्राप्त गर्यो। यस्तै उपविजेता पाटन नगरपालिकाले ५५ हजार पाँच ५५ रुपैयाँमा चित्त बुझायो। टस जितेर ब्याटिङ गरेको मेलौलीले १६५ ओभरमा अलआउट हुँदै १३७ रन बनाएको थियो। मेलौलीका मुकुन्द क्षत्रीले २५ र कमल क्षत्रीले २४ रन बनाए। पाटनका सुभास विष्ट, दीपक विष्ट र धीरेन्द्र चन्दले दुईदुई विकेट लिए। एक सय ३८ रनको विजयी लक्ष्य पछ्याएको पाटन १५३ ओभरमा ८८ रनमै समेटियो। पाटनका धीरेन्द्र चन्दले १९ र मदन चन्दले १५ रन बनाए। पाटनलाई कम योगफलमै समेट्न मेलौलीका जयराम भट्टले तीन विकेट लिए। यस्तै कृष्णदेव भट्ट र वीरेन्द्र विष्टले दुईदुई विकेट हात पारे। मेलौलीका जयराम भट्ट म्यान अफ दी म्याच घोषित भए।"
सन्दीपको टिमले पारसको टिमलाई दियो १४६ रनको चुनौती,पोखरा : पोखरा प्रिमियर लिग अन्तर्गत शनिबारको दोस्रो खेलमा सन्दीप लामिछानेको कप्तानीमा रहेको विराटनगर टाइटन्सले पारस खड्काको कप्तानीमा रहेको चितवन राइनोजलाई १४६ रनको चुनौती दिएको छ। टस जितेर पहिलो ब्याटिङ गरेको विराटनगरले पूरै २० ओभर खेल्दै पाँच विकेटको क्षतिमा एक सय ४५ रन बनाएको हो। विराटनगरका लागि पाकिस्तानी खेलाडी मुहम्मद जेइद आलमले अर्धसतक बनाए। उनले ६ चौका र दुई छक्काको मद्दतमा ४७ बलमा ५१ रन जोडे। त्यसैगरी सुनिल धमलाले ४७ रन बनाए भने प्रदिपसिंह ऐरी र पुष्प थापाले ११११ रन मात्र जोडे। चितवनका लागि कप्तान पारस खड्का र स्मित पटेलले दुईदुई विकेट लिए भने करण केसीले एक विकेट लिए। अहिले चितवनले विराटनगरले दिएको एक सय ४६ रनको लक्ष्य पछ्याइरहेको छ। चार ओभरको समाप्तिमा चितवनले दुई विकेटको क्षतिमा २८ रन बनाएको छ। चितवनका कप्तान पारस खड्का र हरिशंकर शाह आउट भएका छन्।
सन्दीपले पारसलाई सात रनमै आउट गरे,"पोखरा : पोखरा प्रिमियर लिगत अन्तर्गत शनिबारको दोस्रो खेलमा विराटनगर टाइटन्सका कप्तान सन्दीप लामिछानेले चितवन राइनोजका कप्तान पारस खड्कालाई सात रनमै बोल्ड गरेका छन्। विराटनगरले दिएको १४६ रनको चुनौती पछ्याउने क्रममा चितवनका कप्तान पारसलाई तेस्रो ओभरको पहिलो बलमा सन्दीपले बोल्ड गरेका हुन्। कप्तान पारस खड्का दोस्रो विकेटको रुपमा सात रन बनाएर आउट भएपछि चितवनको इनिङ धरापमा परेको छ। पाँच ओभर खेल्दा चितवनले तीन विकेटको क्षतिमा ३३ रन बनाएको छ। चितवनका हरिशंकर शाह र अनिल शाहसमेत आउट भइसकेका छन्। टस जितेर पहिलो ब्याटिङ गरेको विराटनगरले पूरै २० ओभर खेल्दै पाँच विकेटको क्षतिमा एक सय ४५ रन बनाएको हो। विराटनगरका लागि पाकिस्तानी खेलाडी मुहम्मद जेइद आलमले अर्धसतक बनाए। उनले ६ चौका र दुई छक्काको मद्दतमा ४७ बलमा ५१ रन जोडे। त्यसैगरी सुनिल धमलाले ४७ रन बनाए भने प्रदिपसिंह ऐरी र पुष्प थापाले ११११ रन मात्र जोडे। चितवनका लागि कप्तान पारस खड्का र स्मित पटेलले दुईदुई विकेट लिए भने करण केसीले एक विकेट लिए। पोखरा शीर्ष स्थानमा, काठमाडौं पराजित सन्दीपको टिमले पारसको टिमलाई दियो १४६ रनको चुनौती"
पोखरा प्रिमियर लिग : काठमाडौं शीर्ष स्थानमा,"पोखरा : पोखरा प्रिमियर लिग क्रिकेट प्रतियोगिताको अंकतालिकाको शीर्ष स्थानमा काठमाडौं रोयल्स उक्लिएको छ। बुटवल ब्लास्टलाई ३७ रनले पराजित गर्दै काठमाडौं शीर्ष स्थानमा उक्लिएको हो। पोखरा रंगशालाको क्रिकेट मैदानमा शुक्रबार भएको खेलमा नेपाली राष्ट्रिय टोलीका उपकप्तान ज्ञानेन्द्र मल्लको कप्तानीमा रहेको काठमाडौं रोयल्सले बुटवल ब्लास्टलाई पराजित गर्दै ६ अंक जोडेको छ। शुक्रबार नै भएको पहिलो खेलमा दीपेन्द्रसिंह ऐरीको कप्तानीमा रहेको धनगढी ब्लुजले पोखरा पल्टनमाथि रोमाञ्चक जित निकाल्र्दै ६ अंक नै जोडेको छ। काठमाडौं रोयल्सले चार खेल खेल्दै तीन खेलमा जित र एक खेलमा हार बेहोर्दै ६ अंक जोडेको छ भने धनगढीले पाँच खेलबाट ६ अंक जोडेको छ। शुक्रबार पहिले ब्याटिङ गरेको काठमाडौंले निर्धारित चार विकेटको क्षतिमा बुटवल ब्लास्टलाई एक सय ७२ रनको लक्ष्य दिएको थियो। एक सय ७३ रनको चुनौती पछ्याएको बुटवलले नौ विकेट गुमाएर एक सय ३५ रन मात्र बनाउन सक्यो। काठमाडौंको यो लगातार दोस्रो जित हो। बुटवलका रोहन मुस्ताफाले ५१ बलमा ६१ रनको योगदान दिए पनि टोलीलाई जित दिलाउन सकेनन्। उनी पेभेलिएन फर्किएसँगै बुटवल ब्लास्ट दबाबमा परेको थियो। बुटवलका सिद्धान्त लोहनीले १३ र भीम सार्कीले १२ रन बनाए। काठमाडौंका अमरसिंह रौटेलाले तीन विकेट लिए। यस्तै वसन्त रेग्मी र नन्दनकुमार यादवले दुईदुई विकेट हात पारे। टस जितेर ब्याटिङ गरेको काठमाडौंका नरेश बुढा ऐरले विस्फोटक ब्याटिङ गर्दै २८ बलमा ५८ रन बनाएका थिए। यस्तै जयक्रिसन कोल्सवालले ४५ रन बनाउँदा उपकप्तान ज्ञानेन्द्र मल्लले अविजित २५ रन बनाए। बुटवलका विपिन खत्रीले दुई विकेट लिए। अर्को खेलमा धनगढी ब्लुजले पोखरा पल्टनमाथि रोमाञ्चक जित निकाल्यो। दीपेन्द्रसिंह ऐरीले कप्तानी पाली खेल्दै अन्तिम ओभरमा १५ रन बनाएपछि दुई विकेटको रोमाञ्चक जित निकाल्यो। ऐरीले २६ बलमा ४९ रन बनाए। यस्तै बेलायती खेलाडी पिटर ट्रेगोले ३४ बलमा ५३ रन बनाए। पोखराका रासिद खानले चार विकेट लिए। यस्तै ललितनाथ राजवंशी र विक्रम भुसालले दुईदुई विकेट लिए। पहिले ब्याटिङ गरेको पोखराले रोहितकुमार पौडेलको ३१ रनको योगदानमा एक सय ४५ रनको लक्ष्य दिएको थियो। पोखरा पल्टनका लागि कप्तान शरद भेषावकरले १४, विनोद भण्डारीले सात, मोहम्द नाभेदले ११ रन रासिद खानले १५ रन बनाए। धनगढीका कमलसिंह ऐरीले चार विकेट लिए। धनगढीका कप्तान ऐरी खेलको म्यान अफ दी म्याच घोषित भए।"
इन्डियन रेड आर्मीलाई पराजित गर्दै मनाङले उचाल्याे गभर्नस गोल्डकपको उपाधि,काठमाडौं : गभर्नस गोल्डकप फुटबल प्रतियोगिताको उपाधि सिग्नेचर मनाङ मस्र्याङ्दी क्लबले जितेको छ। भारतको सिक्किमस्थित पाल्जोर रंगशालामा शनिबार भएको फाइनलमा मनाङले इन्डियन रेड आर्मीलाई १० गोलले हराउँदै उपाधि चुमेको हो। मनाङको जितमा सुजल श्रेष्ठ नायक बने। सुजलले ८१औं मिनेटमा गोल गरे। यसअघि मनाङले सेमिफाइनलमा कोलकाता एटिकेलाई ६२ गोलले हराएको थियो। सोझै क्वार्टरफाइनलमा प्रवेश पाएको मनाङले क्वार्टरफाइनलमा कोलकाता कस्टम्सलाई ४२ गोलले पराजित गरेको थियो। नेपालको घरेलु फुटबल दशैं र तिहारका कारण रोकिएकाले मनाङले गभर्नस गोल्डकप खेलेको हो। गोल्डकपमा सहभागी नेपालको एपीएफ क्लब पहिलो खेलबाटै बाहिरिएको थियो।
इलाम प्रिमियर क्रिकेट प्रतियोगिता : विराटनगरलाई उपाधि,इलाम : प्रदेश १ स्तरीय इलाम प्रिमियर क्रिकेट प्रतियोगिताको उपाधि विराटनगरले जितेको छ। इलाम सदरमुकास्थित टुँडिखेलमा शनिबार सम्पन्न फाइनलमा आयोजक इलामलाई पछि पार्दै विराटनगरले उपाधि उचालेको हो। इलाम क्रिकेट संघले आयोजनका गरेको प्रतियोगिताको विजेताले १ लाख नगदसहित ट्रफी हात पारेको छ। पहिलो ब्याटिङ गरेको विराटनगरले ७ विकेटको क्षतिमा इलामलाई १५७ रनको चुनौती दिएको थियो। जवाफी ब्याटिङमा इलामले १६ ओभर २ बलमा सबै विकेट गुमाउँदै १२८ रनमात्र जोड्न सक्यो। उपविजेता इलामले ५० हजार गनद पाएको छ। विराटनगरका सैदुल अन्सारी म्यान अफ दी म्याच घोषित भए। कात्तिक ८ गतेदेखि सञ्चालन भएको प्रतियोगितामा १४ टिम सहभागी थिए।
विराटनगरविरुद्ध सन्नी पटेल चम्किएपछि चितवन चार विकेटले विजयी,"पोखरा : पोखरा प्रिमियर लिग (पीपीएल) अन्तर्गत शनिबारको दोस्रो खेलमा चितवन राइनोज विजयी भएको छ। विराटनगर टाइटन्सले दिएको १४६ रनको लक्ष्य चितवनले ६ विकेटको क्षतिमा तीन बल बाँकी हुँदा भेट्टाएको हो। चितवनका लागि सन्नी पटेलले नटआउट ५१ रन बनाए। उनले २४ बल खेल्दै चार चौका र चार छक्काको मद्दतमा अर्धशतकीय पारी खेलेका हुन्। चितवनको जितका लागि उनको खेल बरदान सावित भयो। सन्नीसँगै चितवनका आरिफ सेखले ३५ र स्मित पटेल २१ रन जोडे भने अनिल साहले १३ रन जोडे। सँगै सोनु तामाङले ११ रन जोडे। अन्य ब्याट्सम्यानले भने दोहोरो अंक जोड्न सकेनन्। कप्तान पारस खड्का ७ रनमै आउट भएका थिए। पारसलाई विराटनगरका कप्तान सन्दीपले बोल्ड गरेका थिए। टस जितेर पहिलो ब्याटिङ गरेको विराटनगरले पूरै २० ओभर खेल्दै पाँच विकेटको क्षतिमा एक सय ४५ रन बनाएको थियो। विराटनगरका लागि पाकिस्तानी खेलाडी मुहम्मद जेइद आलमले अर्धसतक बनाए। उनले ६ चौका र दुई छक्काको मद्दतमा ४७ बलमा ५१ रन जोडे। त्यसैगरी सुनिल धमलाले ४७ रन बनाए भने प्रदिपसिंह ऐरी र पुष्प थापाले ११११ रन मात्र जोडे। चितवनका लागि कप्तान पारस खड्का र स्मित पटेलले दुईदुई विकेट लिए भने करण केसीले एक विकेट लिए। पोखरा शीर्ष स्थानमा, काठमाडौं पराजित सन्दीपको टिमले पारसको टिमलाई दियो १४६ रनको चुनौती सन्दीपले पारसलाई सात रनमै आउट गरे पीपीएल क्रिकेट : पोखरा फाइनलमा"
प्याराग्लाइडिङ विश्वकपमा कोरियाको वर्चश्व,"स्याङ्जा : भीरकोट नगरपालिका५ को स्वरेकमा जारी प्याराग्लाइडिङ एक्युरेसी विश्वकप प्रतियोगितामा कोरियाले वर्चश्व कायम गरेको छ। कोरिया पहिलो, दोस्रो र तेस्रो स्थान ओगट्न सफल भएको छ। शनिबार भएका तीन चरणका खेलमा कोरियाका स्यांग्यु लिमले १० अंकसहित पहिलो स्थानमा आए। दोस्रो स्थानमा कोरियाकै किङकी हेवनले ११ अंक र जिहुनयु १३ अंकसहित तेस्रो स्थानमा छन्। यस्तै स्लोभेनियाका एडम १४ अंकसहित चौथो स्थानमा छन्। पहिलो चरणको खेलमा सातौं स्थानमा रहेको नेपाल दोस्रो दिन दसौं स्थानमा धकेलिएको छ। दोस्रो दिन तेस्रो चरणबाट सुरु भएको खेलमा ७० जना खेलाडी सहभागी थिए। यसैगरी पाँचौं, छैटाै र सातौं स्थानमा क्रमशः कोरियन खेलाडी सेवङमिङ्ली, च्याङमिङ्ली र मुङ्सेवभ लिम छन्। आठौं स्थानमा चीनका झ्युचेन, नवौंमा कोरियाको इयोङ्चो र दसौं स्थानमा नेपालका युकेश गुरुङ छन्। नेपाली खेलाडी युकेशले २८ अंक ल्याए। यसैगरी नेपालका विजय गौतम ३८ अंकसहित १३औं र विमल अधिकारी ४३ अंक ल्याएर १४ औं स्थानमा छन्। चौथो चरणमा ७० नै रहे भने पाचौं राउन्डमा तीन जना खेलाडी घाइते भएकाले ६७ जना खेलाडी मात्र सहभागी थिए। आइतबार सञ्चालन हुने अन्तिम तथा छैटौं राउन्डको खेलमा सबैभन्दा कम अंक ल्याउने देशका खेलाडीले पहिलो स्थान हात पार्नेछन् भने दोस्रो र तेस्रो स्थान पनि यसरी नै निर्धारण गरिनेछ। नेपाल प्याराग्लाइडिङ तथा ह्यान्डग्लाइडिङ संघ, नेपाल हवाई खेलकुद संस्था र बाबु एड्भेन्चर क्लबको संयुक्त आयोजनामा प्रतियोगिता आयोजना भएको हो। खेलमा पुरुष एकल, महिला एकल र सामूहिक रूपमा प्रतिस्पर्धा भएको छ। स्वरेक महापुरबाट उडेको प्याराग्लाइडिङ वालिङको डौवाफाटमा झरेको थियो।"
पीपीएल क्रिकेट : पोखरा फाइनलमा,"दीपेन्द्र गुरुङकृष्णमणि बराल पोखरा : घरेलु टोली पोखरा पल्टन पोखरा प्रिमियर लिग (पीपीएल) क्रिकेट प्रतियोगिताको फाइनलमा प्रवेश गरेको छ। शनिबार भएको खेलमा काठमाडौं रोयल्सलाई चार विकेटले पराजित गर्दै पोखराले फाइनलमा स्थान सुरक्षित गरेको हो। यस्तै प्रतियोगिताको इलिमिनेटरमा काठमाडौंले चितवन राइनोजसँग प्रतिस्पर्धा गर्ने भएको छ। शनिबार नै भएको दोस्रो खेलमा चितवनले विराटनगरलाई चार विकेटले नै पराजित गर्दै इलिमिनेटरमा काठमाडौंसँगको भेट पक्का गरेको हो। इलिमिनेटर खेल आइतबार हुनेछ। इलिमिनेटरको विजेता टोलीले मंगलबार हुने फाइनल खेलमा उपाधिका लागि पोखरा पल्टनसँग प्रतिस्पर्धा गर्नेछन्। टस जिती पहिले ब्याटिङ गरेको विराटनगरले निर्धारित २० ओभरमा पाँच विकेट गुमाउँदै एक सय ४५ रनको योगफल तय गरेको थियो। जवाफी ब्याटिङमा आएको चितवनले निर्धारित ओभरको अन्तिम तीन बल बाँकी रहँदा ६ विकेट गुमाउँदै जित भेट्टाएको हो। सन्दीप लामिछानेले गरेको एकै ओभरबाट (१९औं ओभरमा) सन्नी पटेलले दुई छक्का र एक चौकाको मद्दतले १८ रन जोडेपछि चितवनले केही मुस्किल देखिएको अवस्थामा पुगेर पनि जित निश्चित गरेको हो। प्रतियोगिताको इलिमिनेटरमा पुग्नकै लागि पनि चितवनलाई यो खेलमा जित अत्यावश्यक थियो। विराटनगरसँग पराजित भएको अवस्थामा चितवनको स्थानमा धनगढी प्रतियोगिताको इलिमिनेटरमा पुग्ने निश्चित थियो। कम अन्तरको जितले भने चितवनलाई प्रतियोगिताको सीधै फाइनलमा पुग्न दिएन। चितवनको जितमा विस्फोटक ब्याटिङ गरेका सन्नी ५१ रनको योगदान दिए। त्यसअघि पाकिस्तानी खेलाडी मुहम्मद जइद अलामले ५१ रन तथा सुनील धमलाले ४७ रन जोड्दा विराटनगरले सशक्त सुरुआत गरेको थियो। यी दुई प्रारम्भिक जोडीले पहिलो विकेटका लागि ८७ रनको साझेदारी गर्दै विराटनगरलाई सम्मानजनक स्थितिमा पुर्याएका थिए। अन्य खेलाडीले गतिलो प्रदर्शन गर्न नसक्दा विराटनगर प्रतियोगितामा दोस्रो जित हात पार्ने अवसरबाट वञ्चित रह्यो। सन्दीपले चार विकेट लिएका थिए। त्यसअघि भएको खेलमा ब्याटिङ र बलिङमा सशक्त प्रदर्शन गर्दै पोखराले सीधै फाइनलमा स्थान सुरक्षित गर्न सफल भयो। टस हारी पहिले ब्याटिङ गरेको काठमाडौं रोयल्सले निर्धारित १९१ ओभरमा सबै विकेट गुमाउनुअघि एक सय तीन रनको सामान्य योगफल तय गरेको थियो। जवाफमा पोखराले १५५ ओभरमा ६ विकेट गुमाउँदै जित निश्चित गरेको हो। पोखराको जितमा मोहम्मद नाभेदले ३६ रन बनाए। काठमाडौंका लागि भने कप्तान ज्ञानेन्द्र मल्लले ३१ तथा प्रारम्भिक ब्याट्सम्यान अमित श्रेष्ठले २१ रनको योगदान दिए। पोखराका ललितनारायण राजवंशीले तीन विकेट लिएका थिए। पोखरा शीर्ष स्थानमा, काठमाडौं पराजित सन्दीपले पारसलाई सात रनमै आउट गरे"
"पोखरा शीर्ष स्थानमा, काठमाडौं पराजित","पोखरा : पोखरामा जारी पोखरा प्रिमियर लिग टी ट्वीन्टी क्रिकेट प्रतियोगिताकोको शनिबारको पहिलो खेलमा पोखरा पल्टन विजयी भएको छ । शरद भेषवाकरको कप्तानीमा रहेको पोखरा पल्टनले, ज्ञानेन्द्र मल्लको कप्तानीमा रहेको काठमाडौं रोयल्सलाई ४ विकेटले पराजित गरेको हो । पोखराले टस जितेर पहिले फिल्डिङ रोजेपछि ब्याटिङमा उत्रिएको काठमाडौंले १९१ ओभरमा सबै विकेट गुमाउँदै १०३ रनको बनाएको थियो । १०४ रनको लक्ष्य पोखराले १५५ ओभरमा ६ विकेट गुमाएर पूरा गर्यो । सुरुवातबाटै खराब ब्याटिङ गरेको काठमाडौंका लागि कप्तान ज्ञानेन्द्र मल्लले बनाएको ३१ रन नै उच्च स्कोर रह्यो । अमित श्रेष्ठले २१, वसन्त रेग्मीले १९ रन बनाउँदा पवन सर्राफले १२ रन बनाए । अन्यले खासै योगदान गर्न सकेनन् । काठमाडौंलाई सस्तैमा समेट्ने क्रममा ललितनारायण राजवंशीले ३ विकेट लिए । रासिद खान र यूएईका खेलाडी मोहमद नाबिदले २२ विकेट लिए । सहज लक्ष्य पछ्याएको पोखराका ब्याट्सम्यानले पनि मध्यम ब्याटिङ गरे । पोखराका लागि यूएईका खेलाडी मोहमद नाबिदले सर्वाधिक ३६ रन बनाए । त्यसपछि भारतीय खेलाडी रवि इन्दर सिंहले २२, आसिफ शेखले १६, कुशल भुर्तेलले १४ रन बनाउँदा रोहितकुमार पौडेल १५ रन बनाएर नटआउट रहे। काठमाडौंका लागि अमरसिंह रौटेलाले सबैभन्दा बढी तीन विकेट लिए । जितपछि पोखरा ६ जोड्दै अंक तालिकाको शीर्ष स्थानमा उक्लिएको छ । शुक्रबार बुटवलमाथि जित निकाली शीर्ष स्थानमा उक्लिएको काठमाडौं दोस्रो स्थानमा छ । शनिबारको दोस्रो खेल विराटनगर र चितवनबीच हुँदैछ ।"
प्याराग्लाइडिङ विश्वकप : १३ देशका ७० खेलाडी सहभागी,"स्याङ्जा : स्याङ्जाको भीरकोट नगरपालिका ५ स्वरेक मैदानको महापुरमा आयोजना भएको प्रथम एक्युरेसी प्याराग्लाइडिङ विश्वकप प्रतियोगिताअन्तर्गत शुक्रबारदेखि खेल सञ्चालन भएका छन्। नेपाल प्याराग्लाइडिङ तथा ह्यान्डग्लाइडिङ संघ, नेपाल हवाई खेलकुद संस्था तथा बाबु एड्भेन्चर क्लब स्याङ्जाको आयोजनामा प्रतियोगिता शुक्रबारदेखि सुरु भएको हो। पहिलो दिनको प्रतियोगितामा १३ देशका ७० जना प्याराग्लाइडर सहभागी भएको बाबु एडभेन्चर क्लबका निर्देशक सानुबाबु सुनुवारले जानकारी दिए। सहभागीले पहिलो पटक परीक्षण उडानपछि दोस्रो चरणमा प्रतियोगितामा सहभागी भएका थिए। उनीहरू सबैले ६ चरणका खेल खेल्नुपर्ने आयोजकले जनाएको छ। भीरकोटको महापुरबाट उडान भरेका प्याराग्लाइडरका लागि वालिङ नगरपालिका११ डौवाफाँटमा अवतरण गर्ने व्यवस्था मिलाइएको छ। प्रतियोगितामा नेपालसहित क्यानडा, चीन, हंगेरी, इजिप्ट, भारत, इन्डोनेसिया, दक्षिण कोरिया, उत्तर कोरिया, पाकिस्तान, साउदी अरेबिया, सिंगापुर थाइल्यान्ड, अमेरिका यूएई, फ्रान्स, टर्की, बेलायत, जापान, मलेसिया, मंगोलिया, इरानलगायत देश खेलाडी सहभागी छन्। प्रतियोगिता नेपाल भ्रमण वर्ष २०२० मा हवाई साहसिक पर्यटकको संख्यामा वृद्धि र हवाई खेलको विश्वमा परिचित गराउने उद्देश्यले प्रतियोगिता सञ्चालन गरिएको हो। स्याङ्जालाई प्याराग्लाइडिङका रूपमा विश्वभर चिनाउने र आधीखोला भ्यालीलाई हवाई रंगशाला बनाई साहसिक खेलका माध्यमद्वारा आर्थिक समृद्धि गर्ने लक्ष्य रहेको आयोजक समिति सचिवालय संयोजक अनन्तकुमार श्रेष्ठले जानकारी दिए।"
आधिकारिक निकायलाई पत्तै नदिइ कसरी आयो विश्वकप ट्रफी नेपाल?,"काठमाडौं : अघिल्लो शुक्रबार आईसीसी एक दिवसीय विश्वकप क्रिकेट प्रतियोतियोगिताको ट्रफी नेपाल भ्रमणमा ल्याइयो। ट्रफी चार दिन नेपालमा रह्यो। अर्को वर्ष आयोजना हुने एक दिवसीय विश्वकपअघि संसारव्यापी क्रिकेटको माहोल तयार पार्न ट्रफी नेपाल ल्याइएको थियो। ट्रफीलाई राष्ट्रपति भवन पुर्याइयो। राष्ट्रप्रमुख विद्यादेवी भण्डारीले ट्रफी उचालेर तस्विर पनि खिचाइन्। ट्रफी नेपाल घुमाएर फिर्ता लगिसकिएको छ। तर, त्यसको आगमनबारे देशको कुनै पनि आधिकारिक निकायलाई जानकारी नगराइएको रहस्य खुलेको छ। युवा तथा खेलकुद मन्त्रालय र राष्ट्रिय खेलकुद परिषद् (राखेप) नेपाली खेलकुदका दुई नेतृत्वदायी निकाय हुन्। दुवै निकायले विश्वकप ट्रफी नेपाल भ्रमणमा ल्याइएकोबारे आफूहरूलाई कुनै जानकारी नगराइएको दाबी गरेका छन्। ट्रफीलाई उपराष्ट्रपति नन्दबहादुर पुन र प्रधानमन्त्री केपी ओलीसँग पनि भेटाउने प्रयास गरिएको थियो। उपराष्ट्रपति कार्यालयले यसबारे मन्त्रालय र राखेपसँग सल्लाह गर्यो। दुवै निकायले आधिकारिक जानकारी नभएको बताएपछि उपराष्ट्रपति कार्यक्रममा उपस्थित भएनन्। प्रधानमन्त्रीसँग अस्वस्थताका कारण भेट सम्भव भएन। विश्वकप ट्रफी नेपाल ल्याइएकोबारे राखेपलाई कुनै आधिकारिक जानकारी छैन। ट्रफी नेपाल आइसकेपछि एउटा कार्यक्रममा मलाई मौखिक आमन्त्रण गरिएको थियो, राखेप सदस्यसचिव केशवकुमार विष्टले भने, आधिकारिक सूचना नभएकाले म गइनँ। सदस्यसचिव विष्टले कसले र किन विश्वकप ट्रफी नेपाल ल्याएको हो भन्ने विषयमा आफूलाई थाहा नभएको बताए। मैले समाचारहरू पढेर धेरै कुरा थाहा पाएको हुँ। विश्वकप ट्रफी नेपाल ल्याइनु ठूलो कुरा हो। तर, आधिकारिक निकायहरूसँग समन्वय भएको भए राम्रो हुन्थ्यो, उनले भने। उपराष्ट्रपति कार्यालयले ट्रफीबारे आफूलाई सोधेको विष्टले पुष्टि गरे। राष्ट्रपति विद्यादेवी भण्डारी राष्ट्रपति भवन शीतल निवासमा आईसीसी विश्वकप क्रिकेटको ट्रफी समाउँदै । तस्बिरः प्रदीपराज वन्त, रासस युवा तथा खेलकुद मन्त्रालयले पनि ट्रफीबारे कुनै जानकारी नभएको बतायो। खेलकुदमन्त्री जगतबहादुर विश्वकर्माका सहायक स्वकीय सचिव भरत गुरुङले भने, विश्वकप ट्रफी नेपाल ल्याउने विषयमा मन्त्रालयसँग कुनै अनुमति लिइएन। ट्रफी भ्रमणको कार्यक्रम तय गर्दा पनि कुनै सल्लाह गरिएन। मन्त्रालय र मन्त्रीज्यूलाई यसबारे जानकारी नै गराइएको थिएन। ट्रफी नेपाल ल्याएपछि एउटा कार्यक्रमका लागि भने मन्त्रीलाई मौखिक आमन्त्रण गरिएको गुरुङले बताए। वसन्तपुरमा आयोजित कार्यक्रममा मन्त्रीज्यूलाई मौखिक आमन्त्रण गरिएको थियो। तर, ट्रफी कसरी आयो भन्ने जानकारी नभएकाले उहाँ कार्यक्रममा जानुभएन, गुरुङले भने। बिना निम्तो र बिना जानकारी विश्वकप ट्रफी कसरी नेपाल भ्रमणमा ल्याइयो भन्नेबारे छानबिनको तयारी भइरहेको उनले सुनाए। आईसीसी विश्वकपको १२औं संस्करण सन् २०१९ को मे ३० देखि जुलाई १४ तारिखसम्म इङ्ल्यान्ड र वेल्समा आयोजना हुँदैछ। विश्वकप सुरु हुनुअघि विश्वव्यापी रूपमा क्रिकेटको लोकप्रियता बढाउने उद्देश्यले अन्तर्राष्ट्रिय क्रिकेट काउन्सिलले पाँचवटै महादेशमा ट्रफी टुर गराउन लागेको हो। विश्वकप सुरु हुनुअघि आईसीसीले ट्रफीलाई २१ राष्ट्रका ६० भन्दा बढी सहरमा पुर्याउने योजना बनाएको छ। सोही क्रममा विश्वकप ट्रफी नेपाल भ्रमणमा ल्याइएको थियो। नेपाल भ्रमणमा रहँदा ट्रफीलाई पोखरा पनि लगिएको थियो। अधिकांश राष्ट्रिय क्रिकेट खेलाडी पोखरा प्रिमियर लिगमा सहभागिता जनाउन पोखरामा रहेकाले ट्रफी त्यहाँ लगिएको थियो। ट्रफीलाई केबुलकारमार्फत चन्द्रागिरी पनि लगिएको थियो। काठमाडौंमा ट्रफीलाई कडा सुरक्षाबीच प्रदर्शनका लागि स्वयम्भू र वसन्तपुर दरबार क्षेत्रमा राखिएको थियो। ट्रफी त्रिभुवन अन्तर्राष्ट्रिय विमानस्थलमा अवतरण भएलगत्तैदेखि नेपाल प्रहरीले विशेष सुरक्षा प्रदान गरेको थियो। प्रहरीले कसको आग्रहमा ट्रफीका लागि सुरक्षा व्यवस्था मिलायो त ? नेपाल भ्रमणमा ल्याइएको विश्वकप ट्रफीको सुरक्षाका लागि अन्तर्राष्ट्रिय क्रिकेट काउन्सिल मुख्यालयले लिखित आग्रह गरेकाले हामीले ट्रफीलाई सुरक्षा प्रदान गरेका हौं, प्रहरी प्रवक्ता प्रहरी वरिष्ठ उपरीक्षक उत्तमराज सुवेदीले भने। वसन्तपुरमा प्रदर्शनीमा राखिएको ट्रफी । तस्बिर ;अन्नपूर्ण नेपाल भ्रमणका क्रममा ट्रफीमा क्षति पुगे देशकै प्रतिष्ठा जोडिने भएकाले पनि आफूहरूले उचित सुरक्षा प्रबन्ध मिलाएको सुवेदीले बताए। ट्रफी नेपालमा रहँदा आन्तरिक प्रबन्ध मिलाउने भावना घिमिरे भने आफूले ट्रफी भ्रमणको कार्यतालिकाको विषयमा राखेपलाई जानकारी गराएको दाबी गरिन्। विश्वकप ट्रफीको नेपाल भ्रमणबारे सम्पूर्ण जानकारीसहित मैले राखेप र सदस्यसचिवज्यूलाई ईमेल पठाएको थिएँ, घिमिरेले भनिन्। उनी नेपाल क्रिकेट संघ (क्यान)की पूर्वप्रमुख कार्यकारी अधिकृत हुन्। सदस्यसचिव विष्ट भने इमेल प्राप्त नगरेको बताउँछन्। आईसीसीले ट्रफीलाई विश्वको सर्वोच्च शिखर सगरमाथाको आधार शिविरमा समेत लैजाने चासो देखाएको थियो। अन्नपूर्ण पोस्ट्लाई प्राप्त आईसीसीले गत अक्टोबर १५ तारिखमा कसैलाई सम्बोधन नगरी पठाएको पत्रमा सम्भव भए ट्रफीलाई सगरमाथा आधार शिविरसम्म लैजाने उल्लेख छ। तर, चारदिने भ्रमणमा ट्रफी सगरमाथा आधार शिविर लगिएन। प्राविधिक कारणले ट्रफी सगरमाथा आधार शिविर लैजान सकिएन। सम्भव भए अर्कोपटक लैजाने प्रयास गरिने छ, आईसीसीकी नेपाल प्रतिनिधिसमेत रहेकी घिमिरेले भनिन्। आईसीसीको बजार तथा प्रवद्र्धन विभागका सोमरेश सेट्टीद्वारा हस्ताक्षरित उक्त पत्रमा ट्रफीको नेपाल भ्रमणबारे बुझ्न भावना घिमिरे वा आफूसँग सम्पर्क गर्न भनिएको छ। क्यानको निर्वाचित समितिका महासचिव अशोकनाथ प्याकुरेलले पनि विश्वकप ट्रफीको नेपाल भ्रमणबारे आफूहरू जानकार नभएको बताए। ट्रफी भ्रमणबारे आईसीसीबाट कुनै पत्र आएको छैन। ट्रफीलाई चन्द्रागिरी लैजाँदा मौखिक आमन्त्रण गरिएको थियो तर म गइनँ, प्याकुरेलले भने। आईसीसी विश्वकप ट्रफी नेपाल भ्रमणमा ल्याइएको यो पहिलो पटक हो। ट्रफी टुर आईसीसीको दुबईस्थित मुख्यालयबाट गत अगस्ट २७ तारिखमा सुरु गरिएको हो। नौ महिना लामो भ्रमणका क्रममा अघिल्लो ६ महिना ट्रफीलाई विभिन्न राष्ट्रमा पुर्याइने छ। बाँकी तीन महिना इङ्ल्यान्डकै विभिन्न सहरको परिक्रमा गराइने छ। विश्वकप ट्रफी बंगलादेश हुँदै सातौं राष्ट्रका रूपमा नेपाल ल्याइएको हो। त्यसअघि ट्रफीलाई ओमन, अमेरिका, वेस्ट इन्डिज, श्रीलंका, पाकिस्तान र बंगलादेशको भ्रमण गराइएको थियो। नेपालपछि ट्रफीलाई भारत, न्युजिल्यान्ड, अस्ट्रेलिया, दक्षिण अफ्रिका, केन्या, रुवान्डा, नाइजेरिया, फ्रान्स, बेल्जियम, नेदरल्यान्ड्स र जर्मनी हुँदै आगामी फेब्रुअरी १९ तारिखमा विश्वकप आयोजना स्थल इङ्ल्यान्ड र वेल्स पुर्याइने कार्यक्रम छ। विश्वकप ट्रफी यसै साता नेपाल आउँदै विश्वकपको ट्रफी नेपालमा माछापुच्छ्रे र अन्नपूर्ण हिमालको काखमा विश्वकपको ट्रफी राष्ट्रपतिको हातमा विश्वकपको ट्रफी विश्वकप क्रिकेटको ट्रफी वसन्तपुरमा (फोटो फिचर)"
