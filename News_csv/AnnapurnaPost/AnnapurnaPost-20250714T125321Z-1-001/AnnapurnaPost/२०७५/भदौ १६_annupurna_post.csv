शीर्षक,विवरण
अरूले छोएको नखानु धर्म हो ?,"कतिपय मानिस अरुले छोएको खाँदैनन्। कतिपय स्वयंपाक्य छन्। कतिपय आफ्ना सम्प्रदायका मानिसले पकाएर दिएको खानेकुरा मात्र खान्छन्। यस्तो किन गरेको होला ? यसको विज्ञान के हो ? एउटा नकारात्मक विचार छ, अर्को सकारात्मक विचार छ, अर्को निर्विचार छ। ध्यान गर्ने प्रत्येक व्यक्तिलाई विचारका तीनवटै अवस्थाका बारेमा थाहा हुनुपर्छ र हुन्छ। मानिसहरू भन्छन्, निर्विचारमा जानै सकिन्न, तर ध्यानको अभ्यास गर्नेहरूले निर्विचारको अनुभव गरेका छन्। त्यसैले भन्न सक्छौं निर्विचार अवस्था पनि छ। त्यहाँ कुनै प्रकारको विचार रहँदैन। यसैगरी खानेकुरामा पनि तीनवटा स्थिति छ। पहिलो, अस्वस्थकर या अशुद्ध खाना। खाना पकाउँदा कस्तो स्थितिमा बनाइयो, त्यो जान्नुपर्छ। बाहिर जाँदा लगाइएका कपडा लगाएर खाना बनाएको छ भने त्यो खाना दूषित हुन सक्छ। बाहिर, शौचालय गएका लुगा फुकालेर धोएको लुगा लगाई खाना बनाउनु उपयुक्त हुन्छ। फोहोर ठाउँमा बसेर, फोहोर लुगा लगाएर, फोहोर सामान प्रयोग गरेर खाना बनाउँदा त्यसले नकारात्मक ऊर्जा दिन्छ। हाम्रो मन र शरीर दुवैलाई अस्वस्थ बनाउँछ र भावचित्त पनि अस्वस्थ हुन्छ। अस्वस्थ र फोहोर ठाउँमा बसेर कुनै पनि मानिसको भाव शुद्ध हुँदैन। त्यसैले खाना बनाउने ठाउँ र खाना बनाउने मानिस पवित्र, शुद्ध र स्वस्थ हुनुपर्छ। अब एक तहमाथि उठौं। एक तह माथि उठ्नु भनेको विकसित हुनु हो। नकारात्मकबाट सकारात्मकमा आउनु हो। पहिले नकारात्मक विचार चल्थ्यो भने अब राम्रा कुरा खेल्न थाल्छ र सद्विचार आउन थाल्छ। शुद्ध खानेकुरा बनाउन मन लाग्छ। हातखुट्टा धोई सफा भएर मात्र खानेकुरा बनाउन थालिन्छ। भान्सा सफा गरिन्छ। भाँडाकुँडा पनि सफा राखिन्छ। खाद्यपदार्थहरू केलाएर मात्र खान बनाइन्छ। यसले हाम्रो मन र शरीर शुद्ध गर्छ र हामी स्वस्थ हुन्छौं। यो स्वस्थ बन्ने विधि हो। केही सम्प्रदायले सकेसम्म आफैं बनाउने, नत्र आफूले जस्तैगरी सफा गरेर बनाएको खाना खाने नियम बसाले। यो नियमको पालना गर्नु एक सिँढी चढ्नु हो। त्यसो गर्दा मानिसका मन र शरीर दुवै स्वस्थ हुन्छन्। सबैले यसैगरी स्वस्थकर खाना खानु उपयुक्त हुन्छ। विभिन्न सम्प्रदायले आफ्नो सम्प्रदायका मान्छेले मात्र बनाएको खाने तर अरु सम्प्रदायले बनाएको नखाने नियम बसाले। योचाहिँ यसको विज्ञान नबुझेर हो। कुनै पनि व्यक्तिले शुद्धसँग खाना बनाएको छ भने खान हुन्छ। अशुद्धसँग, फोहोरमा बनाएको छ भने खानु हुँदैन। आफ्नो सम्प्रदायका मानिसले फोहोर तरिकाले खाना बनाएको पनि खान हुने तर अर्को सम्प्रदायका मानिसले चाहिँ शुद्धसँग बनाए पनि खान नहुनु अज्ञानता हो। जो आफ्नो सम्प्रदायमा छन्, उनीहरूप्रति एउटा भरोसा जन्मिएको हुन्छ मेरो सम्प्रदायका मानिसले अशुद्ध गरेर बनाउँदैनन् भन्ने। अरुले बनाउलान्, अरुका विषयमा थाहा छैन, तर मेरो सम्प्रदायका मानिसले अशुद्ध बनाउँदैनन् किनभने म पनि बनाउँदिनँ। मजस्तै हुन् उनीहरू पनि। मेरैजस्तो नियम र आचरणमा बसेका छन्। मेरै धर्मको पालना गर्छन् भन्ने भरोसा हुन्छ। यस्तो भरोसा भएकै कारणले आफ्नो सम्प्रदायका मानिसले बनाएको मात्र खाना खाने परम्परा बनेको हो। शुद्ध र स्वस्थकर खानाले शरीर र मनलाई स्वस्थ बनाउँछ। ठीक हो तर स्वस्थ शरीरलाई केमा योग गर्ने, त्यतितिर पनि ध्यान दिनु जरुरी हुन्छ। नकारात्मक विचारबाट सकारात्मक विचारमा आएर पुग्दैन। जानु छ निर्विचारमा। निर्विचारमा अद्वैत फलित छ, जहाँ द्वैत विचार नै छैन। एउटा र दुइटाको भेद विचारले गर्ने हो। विचार नभएपछि न एउटा न दुइटा। सबै कुराको जानकारी छ, तर भेदभाव गर्ने विचार छैन, यो राम्रो, यो नराम्रो अनि यो तल, यो माथि भनी विभाजन गर्ने विचार समाप्त भयो भने निर्विचार हुन्छ। विभाजन गर्दासम्म अध्यात्म छैन। निर्विचारमा गएपछि मात्र परमात्माको दुनियाँ सुरु हुन्छ। प्रेमले वस्तुलाई रूपान्तरण गर्न सक्ने र अस्वस्थकर खानालाई स्वस्थकर बनाउने सामर्थ्य राख्छ। अरुले छाएको खाना नखानु स्वास्थ्यसँग सम्बन्धित छ, तर अरुले छोएको खाँदैमा धर्म हुन्छ भन्ने छैन। स्वस्थकर शुद्ध खानालाई पनि यसले छोएको र उसले छोएको भनेर विभाजन गर्नु बुद्धिमानी हुँदैन। तर फोहोर र सफामा विभाजन गर्न सकिएन, राम्रो अनि नराम्रोलाई छुट्ट्याउन सकिएन भनेचाहिँ संकटमा परिन्छ। त्यसकारण जात, धर्म, लिंगका आधारमा शुद्ध अशुद्ध छुट्ट्याउनुभन्दा फोहोर र सफाका आधारमा शुद्ध, अशुद्ध छुट्ट्याउनु उपयुक्त हुन्छ। अब त्यसभन्दा एक तहमाथि उठ्नुपर्छ, जहाँ समानता छ। हाम्रा पूर्वजले यस्तो समानता सिकाएका छनु, जहाँ छुवाछूत छैन। जहाँ चोखो पनि रहेन। बिटुलो पनि रहेन। फोहोर पनि रहेन र सफा पनि रहेन। राम्रो र नराम्रो केही रहेन। किन रहेन भने जहाँ सदा उज्यालो छ, त्यो ठाउँमा उज्यालोको कुरा गर्नु अर्थहीन हुन्छ। अँध्यारो भइदिए पो उज्यालोको कुरा गर्नु। अँध्यारो नै छैन र सदा उज्यालो मात्र छ भने त्यो ठाउँमा कसले अँध्यारोको चर्चा गर्छ र ? त्यसकारण उज्यालो र अँध्यारो भन्नै मिलेन। उज्यालोको व्याख्या गर्न अँध्यारो नै चाहिन्छ। राम्रोको व्याख्या गर्न नराम्रो चाहिन्छ। नराम्रो हुँदै नभएपछि राम्रोको चर्चा गर्नु आवश्यक रहेन। त्यसैलाई अद्वैत भनियो। अद्वैत कसरी फलित हुन्छ भन्ने कुरामा खानाबाटै जाऊँ। एउटा अशुद्ध र अस्वस्थकर खाना, अर्को शुद्ध र स्वस्थकर खाना। स्वस्थकर कसले बनाउँछ ? एउटा यस्तो तत्व छ, जसले अस्वस्थकरलाई पनि स्वस्थकर बनाउँछ, अशुद्धलाई शुद्ध बनाउँछ। त्यो तत्वलाई लिएर हिँडेका छौं भने कुनै कुरा अशुद्ध हुँदैन। सबैलाई शुद्ध बनाउने तत्व हो प्रेम। जुन मानिससँग प्रेम र श्रद्धा छ, त्यसले खानेकुरा बनाएर दियो भने त्यो खाना कहिल्यै अपवित्र हुँदैन। प्रेम गर्ने मानिसले जसरी बनाएर दिए पनि राम्रो, जसरी बोले पनि राम्रो र जसरी हिँडे पनि राम्रो। प्रेम गरिसकेपछि कुनै चीज अशुद्ध हुँदैन। भगवान् रामले यो कुरा सिकाउनुभएको छ। त्यो बेलाको अछूत जातकी थिइन् शवरी। अछूत जातले छोएको खानु हुन्न भन्ने प्रचलन थियो। शवरीले भगवान् रामका लागि बयर टिपेर छुट्ट्याइन् र मीठो छ कि छैन भनी टोकेर मीठोमीठो भगवान्का लागि राखिदिइन्। भगवान् आउनुभयो, शवरीले बयर दिनुभयो र भगवानुले प्रेमपूर्वक सबै बयर खानुभयो। प्रेमले सबै कुरा शुद्ध र पवित्र बनाउँछ। शवरीले पहिल्यै आधा खाएर बाँकी राखेको बयर जुठो थियो होला, फोहोर थियो होला, बूढीमान्छे हुन्, रालसिँगान पनि बगेको थियो होला, तर प्रेमले, भक्तिले फोहोर, अशुद्ध र अवित्र देखेन। प्रेम, भक्ति मिसिएको खाना वैकुण्ठ हो। शुद्ध खाना खानु स्वर्ग हो। अशुद्ध खाना नर्क हो। अशुद्ध खानाले दुःख दिन्छ, शरीर र मनलाई अस्वस्थ र बिरामी बनाउँछ। त्यस्तो वस्तु प्रयोग गर्नु नर्कलाई आमन्त्रण गर्नु हो। प्रेम त्यो वस्तुजस्तो हो, जो निरन्तर बलिराखेको छ र जसलाई अँध्यारोको कुनै ज्ञान छैन। प्रेम भइसकेपछि कुनै पनि खानेकुरा शुद्ध हुन्छ। प्रेमपूर्वक खाइयो भने विष पनि अमृत हुन्छ। अस्वस्थकर खानेकुरा पनि प्रेमपूर्वक कसैले खायो भने स्वस्थकर बन्छ। प्रेमले वस्तुलाई रूपान्तरण गर्न सक्ने र अस्वस्थकर खानालाई स्वस्थकर बनाउने सामर्थ्य राख्छ। मीरालाई विष खुवाइयो भगवान् कृष्णको प्रसाद हो भनेर। प्रेमपूर्वक, श्रद्धापूर्वक उहाँले विष खानुभयो। त्यही विषले अरु मरे, तर उनलाई केही भएन। प्रेमले विषलाई पनि अमृतमा रूपान्तरण गर्ने सामर्थ्य राख्छ। विषलाई पनि अमृत बनाइदिन्छ। खानेकुरा भगवान्लाई भोग लगाउने प्रचलन खानालाई भक्तिभावले शुद्ध बनाउने विधि हो। त्यसकारण कुनै पनि व्यक्तिसँग प्रेम छ र उसले बनाएको खानेकुरा छ भने कुनै पनि खानेकुरा स्वस्थकर हुन सक्छ। होइन भने जथाभावी, जहाँसुकै अस्वस्थ हिसाबले बनाएको खानेकुरा नखानु नै हामी सबैका लागि हितकर हुन्छ। त्यसैले हामी सबैले शुद्धता र पवित्रतामा ध्यान दिन जरुरी छ।"
पत्रकारिताका पायनियर,"कुलदीप नैयरको नाम सबैभन्दा पहिले बंगलादेशबाट निस्कने अंग्रेजी दैनिक डेली स्टारमा पढेको मैले। तिनताका म बंगलादेशको खुल्नामा अध्ययनरत थिएँ। उनी नियमित स्तम्भकार थिए त्यसमा। पछि थाहा भयो डेली स्टारको प्रारम्भिक दिनदेखि नै कुलदीप संलग्न रहेछन् यसको स्तरवृद्धि र उन्नयनमा। डेली स्टारका सम्पादक माहफुज आनमको अ ट्रिब्युट टु अ युनिक मेन्टर मा यो संलग्नताको सिनप्सिस भेटिन्छ। हामीकहाँ नयाँ सरकारले यातायात क्षेत्रको सिन्डिकेट तोड्ने प्रयास गर्यो तर गन्तव्य नभेट्दै बिसाएजस्तो प्रतीत हुँदैछ। त्यसैले होला, नागरिक गुनासो कायमै छ। सर्वत्र विरोध गरिने यो सिन्डिकेट शब्द कुलदीपको सन्दर्भमा विशेषरूपमा प्रयुक्त हुन्छ। उनलाई भनिँदो रहेछ, सिन्डिकेटिड कलमिस्ट। अर्थात् त्यस्तो स्तम्भकार जसले एउटै पत्रिका वा प्रकाशनमा धारावाहिक रूपमा लेखिरहन्छ। हो, उनले दि स्टेटसमेन, डेली स्टार, डन, पाकिस्तान टुडे, दि एक्सप्रेस ट्राइब्युन आदिमा लेखिरहे शृंखलाबद्घ। दि स्टेटमेनका त सम्पादक नै रहे उनी। मर्नुभन्दा केही दिनअगाडि पनि विभिन्न पत्रपत्रिकामा उनले लेखन कर्म कायम राखे। प्रतिबद्घ पत्रकारको मानक यही हो सायद। खोज पत्रकारिताको अवधारणा नयाँ थियो त्यसबेला। कुलदीपले यस विधालाई पहिले अभ्यास र पछि प्रशिक्षणबाट विकसित बनाउँदै लगे। खँदिलो अन्तर्वार्ताले कुशल पत्रकारको अलग पहिचान स्थापित गर्छ। बेलायती उपनिवेशकालका अन्तिम दिनमा नायबी पाएका भाइसरोय माउन्ट ब्याटन, भारतीय वैज्ञानिक राष्ट्रपति अब्दुल कलाम आजाद आदिसँगको अन्तर्वार्ता पढ्दा उनको फराकिलो क्षितिजसँग साक्षात्कार हुन्छ। भारतीय समाजको ठूलो हिस्साले विभाजनको पीडा लिई बाँचेको छ। त्यसैले पनि हिन्दु राष्ट्रवादी मेटाफोर राम्रो बिक्छ त्यहाँ। पाकिस्तानलाई मुख्य भिलेन देखाइएका बोर्डर जस्ता सिनेमाहरू निकै रुचाइयो पनि। अलग धारबाट सोच्ने कलाकर्मीहरूले यो मेटाफोरलाई बदल्न प्रयत्न गरे। बजरंगी भाइजान जस्ता सिनेमाले भारत पाकिस्तान सद्भावमा जोड दिए। अटल विहारी वाजपेयीको रेल कूटनीति यसै दिशाको राजनीतिक प्रयत्न थियो। कुलदीपको कलम भने यो प्रयत्नमा नलरबराई सधैं लागिरह्यो। चीर प्रतिद्वन्द्वी यी दुई छिमेकी देशबारे उनले धेरै मसी खर्च गरेका छन्। पाकिस्तान र भारतबीचको सम्बन्ध सुधारका पक्षमा उनी खुलेरै लागे। दुवै देशमा थुनिएका बन्दीहरूको रिहाइका लागि सतत प्रयत्न जारी राखे उनले। त्यसैले कतिले उनलाई शान्तिका अभियन्तासमेत मान्छन्। सुपरिचित र अत्यधिक पढिने राजनीतिक विश्लेषक बने उनी कालान्तरमा। खरो लाग्छ उनका समसामयिक राजनीतिक टिप्पणीहरू। यस्तै एउटा खरो लेख छ कुलभूषण जादवबारे। भारतीय गुप्तचरको आरोप लागेको छ उनलाई। उनी पाकिस्तानी जेलमा छन् अहिले। भारत पाक सम्बन्धको चिसोपन जादवको कारणले अझ चिसिने कुराले कुलदीप चिन्तित थिए। न मोदी, न इमरान यसबारे संवेदनशील पाउँछन् उनी। दुई देशबीचको सम्बन्ध सुध्रियोस् भन्ने उत्कट कामना थियो कुलदीपको। केही हप्तापहिले इमरान खानको राजनीतिक इनिंग्सबारे लेखेका थिए उनले। सेना र तालिवानबीच च्यापिँदा कसरी राष्ट्रिय, क्षेत्रीय सन्तुलन राख्दै जनताको चुलिएको चाहना सम्बोधन गर्न सक्लान् इमरानले भन्ने संशय देखिन्छ उक्त आलेखमा। अर्को एक लेखमा भारत र पाकिस्तानबीचको शासन पद्घतिको भिन्नताबारे उनी भन्छन्, भारतमा निर्वाचित संसद निर्णायक सर्वोच्च निकाय रहेको छ जबकि पाकिस्तानमा सेनाको भूमिका नै सर्वेसर्वा देखिन्छ। यहींनेर पाकिस्तानको समस्या देख्छु म। इमरानले उच्च तहका सैनिकहरूलाई कसरी चित्त बुझाउनेछन् भन्ने पक्ष महत्वपूर्ण रहनेछ पाकिस्तानका आगामी दिनका लागि। खोज पत्रकारिताको अवधारणा नयाँ थियो त्यसबेला। कुलदीपले यस विधालाई पहिले अभ्यास र पछि प्रशिक्षणबाट विकसित बनाउँदै लगे। सन् १९७७ मा इन्दिरा गान्धीको शासनकालमा संकटकाल लगाइयो। चौतर्फ विरोध भयो यसको। पत्रकार, बुद्घिजीवीहरूको विराधी लाममा उनको उपस्थिति अग्लो रह्यो। संकटकालबारे उनको प्रतिरोधी लेखनका कारण उनको विशेष चर्चा हुने गर्छ। केही महिना पहिले नरेन्द्र मोदीले उनको आलोचनात्मक चेतको प्रशंसा गरेछन्। त्यसबारे उनी लेख्छन्, हामी दुवै तत्कालीन संकटकालका विरोधी हौं। तर कस्तो समाज बनाउने भन्नेमा हाम्रो राय बाझिन्छ। मोदी परे भाजपासँग सम्बद्घ, राष्ट्रिय स्वयं सेवकका प्रवर्द्धक। उनको पार्टी भारतलाई हिन्दु राष्ट्र बनाउन उद्यत् छ जबकि म बहुल समाजको पक्षपाती हुँ। उनको पार्टीले धार्मिक आस्थाका आधारमा जनतालाई विभाजित गर्न चाहन्छ। म भने गान्धीको अनुयायी परें। बहुसांस्कृतिक भारतको कामना गर्र्छु म जहाँ बिनाडर हरेक धर्मावलम्बीहरू सँगै बाँच्न पाऊन्। विडम्बना, मोदीको कप्तानीमा नजानिँदो रूपमा हिन्दुत्व भारतभर फैलाउने कोसिस भइरहेछ। यस्तै कठोर टिप्पणीका कारण हुन सक्छ, उनलाई प्रोपाकिस्तानी को ट्याग पनि भिराइएको पाइन्छ। उर्दू भाषाप्रतिको बढी मोहको कारण पनि भारतका उग्र राष्ट्रवादीका आँखामा उनी पाकिस्तानी देखिएका हुन सक्छन्। उच्चायुक्तका रूपमा छोटो कार्यकाल लन्डनमा रहे उनी। राष्ट्रिय सभा सदस्य पनि बने। मानवता उनको लेखनको अभीष्ट रह्यो। लेखेरै मात्र यो अभीष्ट पूरा नहुने ठानेर होला सायद मानव अधिकारको पैरवी पनि गरे उनले, भारत पाकिस्तान सीमा क्षेत्रमा क्यान्डल लाइट भिजिल गर्दै।। पत्रकार र स्तम्भकारको रूपमा उनको परिचय व्यापक छ। यसको छायामा पुस्तक लेखकको चिनारी छोपिएको हुन सक्छ। तर उनको आत्मवृत्तान्त वियोन्ड दि लाइन्स ले उनको अब्बल परिचय पस्किन्छ लेखकका रूपमा। पाकिस्तानको सियालकोटमा जन्मेको उनको परिवार भारत पाक विभाजनपछि भारतीय भूमिमा आयो। त्यसैले पनि विभाजनको पीडा उनको आत्मवृत्तान्तमा घनीभूत प्रतिविम्बित हुन्छ। संकटकालको समयको राजनीतिक नेतृत्वको दोक्लेपना उनको धारिलो प्रहारको निशानामा रहिरह्यो लामो समय। प्रणव मुखर्जी, मुलायमसिं यादव जस्ता नेताहरूमाथि उनी खनिए। अझ सञ्जय गान्धीको त उछितो नै गरे उनले। त्यो बेलाका आरएन गोइन्का, अरुन सुरी, शेखर गुप्ताजस्ता वरिष्ठ पत्रकारहरूको भूमिकाको समेत खुलेर विरोध गरेका छन् उनले। महात्मा गान्धीबारे उनको संस्मरणमा भनिएको छ, सत्याग्रहकै बलमा बेलायती उपनिवेशबाट भारतलाई मुक्त गराएका महात्मा गान्धीले देश विभाजन हुँदा त्यसलाई रोक्न सत्याग्रह किन जारी राखेनन् ? जवाहरलाल नेहरू, राजेन्द्र प्रसाद, लालबहादुर शास्त्री, मोरारजी देसाईं, जुल्फीकार अली भुट्टो, जियाउल हक, मोहम्मद जिन्नाह आदिका अनेक अनद्घाटित पक्षहरू समावेश छन् उनको यो किताबमा। भारतीय इतिहास, राजनीति र पत्रकारिताको नालीबेली हो यो पुस्तक। इन्डिया आफ्टर नेहरू, इमर्जेन्सी रिटोल्ड आदि पनि बदलिँदो भारतीय परिदृश्य बुझाउने माध्यम हुन सक्छन् राजनीतिका जिज्ञासुहरूलाई। लामो समयावधि पत्रकारिता र लेखनलाई सुम्पेका कुलदीप नैयरको जीवन बुझ्ने आँखीझ्याल मात्र हो यो प्रयास। पत्रकारिताका यी अगुवालाई अन्तिम सलाम !"
कन्या बाबुको बकपत्र,"दुई सन्तानका बाबु म अझै कन्या छु। सम्बन्ध जोडिएको दशक पूरा हुन लाग्यो तर कुटुम्ब पक्षले छोरीको जीवन पूर्णरूपमा मलाई सुम्पिएको छैन त्यसैले अझै पनि म कन्या बाबु। भन्दा र सुन्दा अचम्म लाग्न सक्छ तर हिमाली संस्कारमा सम्बन्ध जोडिएको दुई दशकसम्म पनि सामाजिक रूपमा विवाह नहुनु स्वाभाविक हो। यहाँका शेर्पा, भोटे जातिमा छोरीपक्षले अन्य समुदायमा जस्तो एकैपटक छोरीलाई ज्वाइँको जिम्मा दिँदैन। छोरीसँग ज्वाइँको सम्बन्ध सामान्य रूपमा भने जोडिदिन्छ। सम्बन्ध पूर्ण हुन छोरीले ज्वाइँलाई कजाएर खान सक्नुपर्छ, सम्बन्ध परिपक्व हुनुपर्छ र सन्तान उत्पादन भएर दाम्पत्य जीवन पूर्ण हुनुपर्छ। हिमाली संस्कारमा छोरीलाई अर्काका घरमा पठाउनुअघि केही सामाजिक, सांस्कृतिक र कानुनी आधार पूरा गर्नुपर्ने नियम छ। यो परम्परा पूरा नभए पनि केटा र केटीले छोराछोरी जन्माउन सक्छन्। रीतिथिति पूरा नगरी शारीरिक बन्धनमा बाँधिएर सन्तानलाई जन्म दिए पनि ती दम्पती सामाजिक रूपमा पतिपत्नी भने हुँदैनन्। अझ यसो भनौं, छोराछोरी जन्माए पनि कुनै पुरुषले आफ्ना छोराछोरीकी आमालाई श्रीमती भन्न सक्दैन, आफ्नो घरमा लैजान सक्दैन। उनका अभिभावकले छोरीलाई उसका पतिको घरमा पठाउनुअघि केही चरण पूरा गर्छन्। उनीहरूले ती पुरुषलाई परीक्षा लिएर पास र फेलसम्म गर्न सक्ने क्षमता राख्छन्। यस्तै सम्बन्धको एक उदाहरण हो फुर्वा र याङ्जी शेर्पाको सम्बन्ध। फुर्वा र याङजी शेर्पाको सम्बन्ध जोडिएको २२ वर्ष बित्यो। उनीहरूको बिहे भएको भने जम्मा एक वर्ष भयो। ठूली छोरी ख्वप कलेजमा इन्जिनियरिङ गर्दै छिन् भने सानो छोरा कक्षा ८ मा पढ्दै छन्। फुर्वा मेरा साढु दाइ हुन्। उनको पत्नीको परिवारकी कान्छी छोरी विवाह गर्ने मैले सम्बन्ध जोडेको आठ वर्ष पुगिसक्यो तर अहिलेसम्म हाम्रो विवाह भएको छैन। अभिभावक र आफन्तलाई हाम्रो सम्बन्धमा विश्वास जागेपछि मात्रै हाम्रो विवाह हुनेछ। एक पक्षबाट हेर्दा व्यवस्थित सम्बन्ध बनाउने खोजजस्तो देखिने तर यो प्रचलन कहिलेकाहीं त पुरुषलाई अनावश्यक झमेला हो कि भन्ने पनि लाग्छ। हिमाली समाजमा विवाहले सामाजिक मान्यता पाउन छोरीले ज्वाइँलाई कजाएर खान सक्नुपर्छ, सम्बन्ध परिपक्व हुनुपर्छ र सन्तान उत्पादन भएर दाम्पत्य जीवन पूर्ण हुनुपर्छ। हाम्रो संस्कारमा ज्वाइँलाई हली को उपमाले चिनिन्छ। आफ्नी पत्नीलाई घर लैजान ससुरालीको विश्वास सकेसम्म जित्ने गरी पौरख देखाएर काम गर्नुपर्छ। चित्तबुझ्दो काम नगरेसम्म माइतीपक्षले छोरीलाई ज्वाइँसँग नपठाउन सक्छन्। छोरीमाथि देखाउने प्रेम मात्र हैन, उनलाई दुःख र मेहनत गरेर पालनपोषण गर्न सक्ने क्षमता र खुबीसमेत जाँच हुन्छ। ससुरालीमा पुगेका ज्वाइँले हलोजुवा, कुटोकोदालो बोकर गोरु डोर्याएर जोत्नका लागि बारी पुग्नुको विकल्पै हुँदैन। शेर्पा, भोटे समाजमा यो संस्कार नै भएकाले ज्वाइँका लागि अनौठो भने हुँदैन। परापूर्वदेखि अगालिँदै आएको यो चलन अझै पनि हाम्रो समाजमा जीवितै छ। अन्य समुदायमा छोरी अन्माएपछि ज्वाइँको सम्मान अलि फरक रहेको पाइन्छ जहाँसम्म उच्च व्यक्तित्वका रूपमा सम्मान र सत्कार दिने गरेको पाइन्छ। शिक्षित परिवार र समाजले समेत संस्कारलाई तोड्न अझै चाहेका छैनन्। अझ अशिक्षित समाजमा छोरी पाउन अभिभावकको मन जित्नु जोकसैलाई मुस्किल पर्छ। छोरी हेर्न र माग्न कुटुम्ब पक्षबाट केटा नभई अभिभावक जाने प्रचलन छ। कुटुम्ब खुसी भए छोरी दिन सहमति हुन्छ तर ज्वाइँ कस्तो छ भन्ने प्रश्न गरिँदैन किनभने उसले परीक्षा दिन नै बाँकी हुन्छ। हिमाली समाज लैंगिक समानता भएको समाज भने होइन। एक पत्नीले पाँचजना दाजुभाइलाई समेत तह लगाएर पतिको भूमिका निर्वाह गराउन लगाउने क्षमता त्यो महिलाले राख्छ। तर ती पुरुषले दोस्रो विवाह गर्ने आँट कहिल्यै गर्दैन। अझ भन्नुपर्दा बहुविवाह नहुने समाज हो हिमाली समाज। अधिकांश दम्पतीको पतिभन्दा पत्नी उमेरले जेठी हुने गर्छ। जीवन सम्बन्ध सहज हुने भन्दै उमेरले जेठी केटी मागेर सम्बन्ध जोड्ने परम्परा नै छ। हिमाली समाजमा कुनै पनि पुरुषले शासक बन्ने आँट कत्ति पनि गर्दैन। यहाँ सबैले खाएपछि मात्र पुरुषले खान पाउँछ। घरको सम्पूर्ण व्यवहार अनिवार्य रूपमा महिलाले नेतृत्व गर्ने परम्परा नै छ। यसरी सम्बन्ध जोडेर सन्तान जन्मिए पनि सांस्कृतिक रीति पूरा नभएसम्म छोरी जिम्मा लगाएको मानिँदैन र कुनै घटना भए ज्वाइँ पक्षलाई कुनै आरोप नलगाई माइती पक्षले नै सबै जिम्मेवारी लिने चलन छ। सम्बन्ध गाँसिन्छ, कानुनी रूपमा विवाहको दर्तासमेत हुन्छ तर सामाजिक बन्धनले गर्दा आफ्नो पत्नीलाई दिनुपर्ने सम्मान र सत्कार नपाएपछि हिमाली क्षेत्रका पुरुष पीडित बन्ने गरेका छन्। सामाजिक संस्कारमा देखिने राम्रा पक्षलाई सुधार गर्नुपर्ने र नराम्रा पक्षलाई हटाउनुको विकल्प छैन। यो प्राचीन प्रचलनमा परिवर्तन आउनुको विकल्प छैन। राज्यले लागू गरेका ऐन, कानुनअनुसार सामाजिक संस्कारले मेल नखाँदा बेलाबेलामा समस्यासमेत आउने गरेको छ। घटना संखुवासभाको हो, चार दाजुभाइसँग विवाह गरेकी एक महिलाले छोराछोरी बाबुहरूलाई जिम्मा दिएपछि माइला भाइले आफ्ना सन्तान नभएको भन्दै जिल्ला अदालतमा मुद्दासमेत दर्ता गरे। पछि अदालतले आमाको भनाइ नै अन्तिम भन्दै छोरा स्विकार्न बाध्य बनायो। यस्ता उदाहरण प्रशस्त छन्, जसले हिमाली समाजमा पुरुषको स्थान कमजोर भएको देखाउँछ। पुरुष त बाहिरफेर काम गर्ने हो भने घरचाहिँ महिलाकै भरमा चल्छ। यो समाजमा महिला शक्तिशाली मात्र होइन, सम्मानित पनि हुन्छ। यसको अर्थ यो महिलापुरुष समानता भएको समाज भने होइन। एकनिष्ठ विवाह पद्धति र लैंगिक समानता यहाँ पनि आवश्यक छ।"
बाउ चिन्नैपर्ने आमा नचिने पनि हुने ?,"जसरी पनि बाबुको पहिचान खुलाउनैपर्ने तर आमाको नखुलाए पनि हुने प्रावधानसहितको नागरिकता ऐन संशोधन विधेयकले आक्रोश जन्माएको छ सरकारले नेपाल नागरिकता ऐन, २०६३ लाई संशोधन गर्न बनेको विधेयक संसदमा दर्ता गर्नासाथ यसको व्यापक विरोध भयो। राज्यले महिलालाई दोस्रो दर्जाको नागरिकका रूपमा व्यवहार गरेको भन्दै विधेयकको विरोधमा थुप्रै ट्विटर प्रयोगकर्ता महिलाले आफ्नो ट्विटर ह्यान्डलमा नामको अगाडि दोस्रो दर्जाकी थपे। अहिले विधेयक संसदमा संशोधन प्रस्ताव दर्तापछि विचाराधीन छ। बिनासर्त आमाको नामबाट सन्तानले नागरिकता पाउनुपर्ने आवाज उठिराखेको छ। विभिन्न अधिकारकर्मी, महिला अधिकारवादीले सामाजिक सञ्जाल र मिडियामार्फत विधेयकको विरोध गरेका छन्। सार्वजनिक बहस पनि भइरहेको छ। केही सांसदले पनि आमा सत्य, बाबु विश्वास भन्दै विधेयकको विरोध गरेका छन्। अन्तरिम संविधान २०६३ ले पहिलोपटक आमाको नाममा सन्तानले नागरिकता पाउने संवैधानिक व्यवस्था गरेको थियो, तर कार्यान्वयनको चरणमा यसमा अनेकन समस्या आए। प्रशासकहरूले आमाको नामबाट मात्र नागरिकता दिन आनाकानी गरेको, अनेकन झमेला खडा गरेको असन्तुष्टि आइरह्यो। नेपालको संविधान २०७२ ले यो प्रावधानमा सर्त थपेर झन् अन्योल थपिदियो। संविधान जारी हुने बेलामा नै नागरिकतासम्बन्धी प्रावधानको व्यापक विरोध भएको थियो, तर राजनीतिक दलले ती आवाजलाई बेवास्ता गर्दै संविधान जारी गरे। अहिले नागरिकता ऐन संशोधन गर्न ल्याइएको विधेयकले झनै स्पष्टसँग आमाको नाममा नागरिकता पाउने व्यवस्थालाई अप्ठ्यारो तुल्याएको मात्र होइन, महिलालाई दोस्रो दर्जाको नागरिकका रूपमा व्यवहार गरेको आरोप अधिकारकर्मीहरूले लगाइरहेका छन्। के छ विधेयकमा ? नागरिकता ऐन २०६३ लाई संशोधन गर्न बनेको विधेयकमा प्रस्ताव गरिएका विभिन्न प्रावधानले महिलालाई पुरुषबराबरको नागरिक नमान्ने आरोप त छँदैछ, ती प्रावधानमध्ये पनि विधेयकको दफा ८ सबैभन्दा धेरै विवादित बनेको छ। विधेयकले प्रस्ताव गरेको नागरिकताको प्रमाणपत्र प्राप्तिका लागि निवेदन दिँदा संलग्न राख्नुपर्ने कागजात यस प्रकार तोकिएको छ : १ विदेशी नागरिकसँग विवाह गरेकी नेपाली नागरिक महिलाको हकमा पतिको देशको नागरिकता नलिएको वा त्याग गरेको प्रमाण। २ नेपाली आमाबाट नेपालमा जन्म भई नेपालमै बसोबास गरेको र बाबुको पहिचान हुन नसकेको व्यक्तिको हकमा निजको बाबुको पहिचान हुन नसकेको पुस्ट्याइँसहित निज वा निजको आमाले गरेको स्वघोषणा। यी प्रावधानमध्ये बाबुको पहिचान जसरी पनि उल्लेख हुनुपर्ने तर आमाको भने नभए पनि हुने व्यवस्थाको सबैभन्दा विरोध भएको हो। बाबु निसर्त, आमा ससर्त ? आमाको नामबाट मात्र नागरिकता प्राप्त गर्न चाहने व्यक्ति वा उनकी आमाले बाबु पत्ता नलागेको प्रमाणित गर्नुपर्ने प्रावधानमा लेखक सावित्री गौतमको आपत्ति छ। पुरुषले आमा पत्ता नलागेको प्रमाणित गर्नुनपर्ने तर आमाले पर्ने प्रावधान अपमानजनक छ, उनी आक्रोश पोख्छिन्। नागरिकता पाउन बाबुकै नाम किन चाहियो भनेर हामी कहिल्यै सोध्छौं ? विधेयकको व्यवस्थामा आपत्ति जनाउँदै अधिकारकर्मी कल्पना झा भन्छिन्, अहिलेको व्यवस्थाले पुरुषलाई वंशको अधिकारसहित राज्यको पहिलो दर्जाको नागरिक मान्छ। आमालाई आफ्नै बच्चाका लागि पनि दोस्रो विकल्प मात्र बनाइदिएको छ। महिलालाई आफ्नो परिचय पनि पुरुषमार्फत खोज्नुपर्ने बाध्यतामा पारिएको छ। राज्यले महिलाविरुद्ध गर्ने सबैभन्दा खराब हिंसा यही भएको झाको दाबी छ। लेखक युग पाठकका अनुसार यो प्रावधानले बाबुको नामबाट नागरिकता पाउनु स्वाभाविक र प्राकृतिक तर आमाको नामबाट नागरिकता पाउनु अस्वाभाविक र अप्राकृतिक हो भन्ने देखाउँछ। उनको तर्क छ, भन्नलाई आमा सृष्टिकर्ता हो भनिन्छ, तर राज्यले बाबुलाई बिनासर्त चिन्छ तर आमालाई उनको लोग्नेको पछाडि लाम लगाएर मात्र चिन्छ। सृष्टिकर्ता आमालाई लोग्नेले परिचय दिएपछि मात्र राज्यले चिन्ने सर्तमा बाँध्ने विधेयकको जति निन्दा गरे पनि कम हुन्छ। अधिवक्ता तथा महिला अधिकारकर्मी मिरा ढुंगानाका अनुसार यसको व्यावहारिक पाटो झनै महत्वपूर्ण छ। एक अध्ययनअनुसार करिब नौ लाख बच्चा आमासँग मात्र हुर्किरहेका छन्। त्यसको तुलनामा करिब ७० हजार बच्चा बाबुसँग मात्र हुर्किरहेका छन्। वैवाहिक सम्बन्ध बिग्रेको अधिकांश परिवारमा बच्चा आमाले हुर्काइरहेकी हुन्छिन्। ढुंगाना भन्छिन्, आमाको नाममा नागरिकता बिनासर्त पाउनु त्यसैले पनि धेरै महत्वपूर्ण छ। बाबुसँग मात्र हुर्कने बच्चाले नागरिकता लिने क्रममा कहिल्यै आमाबारे सोधिँदैन अधिवक्ता ढुंगाना अगाडि थप्छिन्, तर बाबु चिनाउन नचाहने आमा वा बच्चाले नागरिकता लिन पाउने कुनै सम्भावना नै छैन। यसैमा जोडिएर आउने अर्को व्यावहारिक समस्या पनि छ। लोग्ने वा बाबु चिनाउन नचाहने पनि कैयौं मानिस हुन्छन्। कतिको बाबु पहिचान हुनै नसक्ने वा बाबु बेपत्ता भएका पनि छन्। ढुंगानाको तर्क छ, प्रजनन महिलाको प्राकृतिक अधिकार हो। बाबु चिनाउन नचाहने आमाबाट जन्मेका बच्चाले पनि बिनासर्त नागरिकता बनाउन सक्ने व्यवस्था हुनुपर्छ। बाबुको पहिचान नभएको स्वघोषणा गर्न लगाउने प्रावधानले महिलालाई अपमानित गरेकोमा सबै अधिकारकर्मी सहमत देखिन्छन्। अधिकारकर्मी रीता साह यसैमा थप्छिन्, अहिलेको कानुनले बाबुलाई अनिवार्य र आमालाई ऐच्छिक बनाएको छ। खासमा हुनुपर्ने चाहिँ आमा अनिवार्य र बाबु ऐच्छिक हो। संविधानमै छ दोष नेपालको अन्तरिम संविधान २०६३ मा बाबु वा आमाको नामबाट नागरिकता पाउने व्यवस्था गरिएको थियो। त्यति हुँदाहुँदै पनि प्रमुख जिल्ला अधिकारीहरूले आमाको नामबाट नागरिकता दिन मान्दैनथे। सर्वोच्च अदालतमा रिट हालेर केहीले यही व्यवस्थाअनुरूप नागरिकता पाए। अधिकारकर्मी साह भन्छिन्, तर पछि यो व्यवस्था हटाएर पितृसत्तात्मक संविधान जारी गरियो। फिजीकरण र भुटानीकरणको हल्ला नागरिकसँग अधिकार खोस्न प्रयोग गरिँदै आएको छ। महिलाको अधिकार खोस्न यस्ता तर्क गर्नुभन्दा देशको अर्थतन्त्र बलियो बनाउन शासकहरूले ध्यान दिएको भए भुटानीकरणको डर बेच्नुपर्ने थिएन। संविधानले र र वा को राजनीति गरेको लेखक गौतम र पाठकको तर्क छ। गौतम भन्छिन्, बाबु वा आमाको ठाउँमा बाबु र आमाको नाममा नागरिकता दिने भनेपछि चलिआएको बाबुको एकाधिकार नै कायम भयो। संविधानको धारैपिच्छे छल गरिएको पाठकको तर्क छ। संविधानको धारा ११ को उपधारा २ख मा बाबु वा आमा लेखिए पनि उपधारा ३ मा बाबु र आमा नै उल्लेख गरेर पितृसत्तात्मक प्रावधान राख्ने प्रपञ्च गरिएको पाठकको आरोप छ। उनी भन्छन्, मौलिक हकमा लैंगिक विभेद नगर्ने बाचा गर्ने राज्यले नागरिकताको सवालमा स्पष्ट विभेद गरेको छ। वैवाहिक सम्बन्धका सन्दर्भमा नागरिकताको प्रावधान संविधानमै विभेदकारी रहेको तथ्यलाई पनि अधिकारकर्मीहरूले औंल्याउने गरेका छन्। अधिवक्ता ढुंगानाका अनुसार नेपाली पुरुषसँग बिहे गर्ने विदेशी महिलाले बिहे गरेको भोलिपल्टै जिल्ला प्रशासन कार्यालयबाट नागरिकता लिन सक्छन्। आफ्नो देशको नागरिकता नलिएको वा त्यागेको निस्सा पेस गरे पुग्छ। उसका बालबच्चाले वंशजकै आधारमा नागरिकता पाउँछन्। तर विदेशी पुरुषसँग बिहे गरेकी नेपाली महिलाले नेपालमै बसेको, छोराछोरी यहीँ जन्मेको भए पनि नागरिकता पाउन निकै कठिन छ। संवैधानिक व्यवस्थाको व्याख्या गर्दै अधिवक्ता ढुंगाना अगाडि भन्छिन्, यदि नागरिकता पाइहाले पनि अंगीकृत नागरिकता पाइन्छ। यस्तो नागरिकताधारीले सरकारबाट पाउने सेवासुविधा सजिलै नपाउन सक्छन्। उसका पतिको पनि नागरिकता बन्दैन। उसका बच्चा र पति दुवैको नागरिकता नबनेपछि उसको परिवारलाई सरकारी सेवा उपलव्ध गराउन, हक अधिकार प्राप्त गर्न त्यो महिलालाई देश छोडेर जानुपर्ने बाध्यात्मक परिस्थिति छ। विदेशी नागरिकसँग बिहे गर्ने महिलालाई अघोषित रूपमा राज्यले देशनिकाला गरेको तर्क ढुंगानाको छ। विश्लेषक पाठक यसैमा थप्दै भन्छन्, जोसँग बिहे गरोस् वा आमाबारे पत्तो होस् या नहोस्, पुरुष स्वतः राज्यले भरोसा गर्ने नागरिक हुने तर महिलालाई राज्यले विदेशीसँग बिहे गरेकै आधारमा अविश्वास गर्ने सिद्धान्तमा संविधान बनेको छ। अधिकारकर्मी झा थप भन्छिन्, संविधानले नै महिलालाई दोस्रो दर्जाको नागरिक मात्र होइन, देशद्रोही पनि घोषित गरेको छ। महिलाप्रति अविश्वास आमाको नाममा नागरिकता दिँदा भारतीयले नागरिकता पाउँछन् भन्ने एकथरीको तर्क पनि बाहिर आएको छ। विदेशी बुहारी र विदेशी ज्वाइँ को बहस संविधान जारी हुने बेला नै चलेको हो। फिजीकरण वा भुटानीकरणको त्रास पनि नागरिकताको सवालमा फैलाइने गरेको छ। यो प्रश्न सुन्नासाथ लेखक गौतमले प्रतिवाद गर्दै भनिन्, यो अनुहारको राजनीति हो। मधेसी अनुहारको भए भारतीय हुन्छ तर पहाडी अनुहारको भारतीय महिलाले नै नेपालीसँग बिहे गरे सजिलै नागरिकता पाउने यो अनुहारको राजनीति नै हो। आमाको नामबाट नागरिकता दिने प्रावधान हुनासाथ भारतका मान्छेले नागरिकता पाउँछन् भन्नु सरकार चलाउनेहरूको पूर्वाग्रही र नाजायज मानसिकता भएको उनको तर्क छ। उनको तर्क छ, सधैंभरि महिलाको कोखलाई अपमानित गरेर नागरिकतामा असमान व्यवस्था गर्नु शासकहरूको निर्लज्जता मात्र हो, चाहे त्यो अपमान जुनसुकै वर्ग, क्षेत्र र जाति, समुदायका महिलाको कोखलाई किन नगरियोस्। त्यसैगरी अधिकारकर्मी साहको प्रतिप्रश्न छ, बाबुको नाममा नागरिकता दिइरहँदा सीमा क्षेत्रको अपराध सबै रोकिएको छ ? अपराध रोक्न प्रशासनिक व्यवस्था गर्नुपर्ने सुझाव दिँदै उनी अगाडि थप्छिन्, महिलाको जन्मसिद्ध अधिकारलाई अन्य मुद्दा लगाएर खोस्नु गलत कार्य हो। महिलालाई पुरुषसरह नागरिक मान्ने कि नमान्ने भन्ने सवाल मुख्य हो यसै सन्दर्भमा विश्लेषक पाठक भन्छन्, फिजीकरण भुटानीकरणको हल्ला नागरिकसँग अधिकार खोस्न प्रयोग गरिँदै आएको छ। महिलाको अधिकार खोस्न यस्ता तर्क गर्नुभन्दा देशको अर्थतन्त्र बलियो बनाउन शासकहरूले ध्यान दिएको भए भुटानीकरणको डर बेच्नुपर्ने थिएन। अधिकारकर्मी झा पनि यो सवाल नै महिलालाई दोस्रो दर्जाको र देशद्रोही सावित गर्न अगाडि सारिएको तर्क गर्छिन्। उनी थप्छिन्, पितृसत्ता जोगाउन चाहने मानिसहरूको निर्लज्ज तर्क हो यो। भय किन ? छोराछोरी बराबरी भन्ने उखान चर्चित छ। कुनै राजनीतिक दल वा बुद्धिजीवीले कहिल्यै पुरुष र महिलाबीच विभेद हुनुपर्छ भन्दैनन्। संसदमा महिला सांसदहरू पनि छन्। उनीहरू महिलाकै अधिकारका लागि लड्न समावेशीकरणको सिद्धान्तअनुरूप कानुन बनाउने थलोमा पुगेका छन्। तैपनि विभेदकारी विधेयक किन ल्याइन्छ ? विभिन्न आन्दोलन भइरहेकै छ, दबाब जारी छ। तैपनि कानुन बनाउने बेला पुरुष सत्ताको टाउको ठूलो हुने गर्छ, अधिवक्ता तथा महिला अधिकारकर्मी ढुंगानाको निष्कर्ष छ। अधिकारकर्मी रीता शाह पनि महिलालाई मान्छे नै नगन्ने प्रवृत्ति भएका मान्छे कानुन बनाउने ठाउँमा पुगेकाले सधैंभरि नागरिकताको मुद्दा उठाउनुपरेको ठान्छिन्। समानता व्यक्तिको जन्मसिद्ध अधिकार हो, कुनै माग होइन लेखक गौतमको भनाइ छ, संरचनागत रूपमा पछाडि पारिएका कारण संसद वा सरकारमा महिला र मधेसीको उपस्थिति कम भएको आधारमा आजसम्मका राज्य सञ्चालकले हाम्रो अधिकार खोसेका हुन्। गलत प्रावधान सच्याउन भनेर ल्याइएको संशोधन विधेयकमा पनि महिलालाई दोस्रो दर्जामै थन्क्याउने प्रावधान ल्याएकाले यो मुद्दा उठाउन जरुरी भएको उनको बुझाइ छ। कुरा समानताका गर्ने र गुपचुप विभेद संस्थागत गर्ने जालीझेलीहरू सत्तामा पुगेको आरोप लगाउँदै लेखक पाठक भन्छन्, पितृसत्ता कति बलियो छ भन्ने तथ्य अहिलेको संसद, सरकार र पार्टीका अनुहार हेरे थाहा भइहाल्छ। समाधान के ? छलफलमा सामेल सबै अधिकारकर्मी, लेखक तथा सामाजिक अभियन्ताहरूको एउटै निष्कर्ष छ बिनासर्त आमाको नामबाट नागरिकता दिने प्रावधान संविधान र ऐन संशोधन गरेर राखिनुपर्छ। महिला र पुरुष मात्र नागरिक होइनन्, यहाँ तेस्रो लिंगीहरू पनि छन्। यो देशका सबै मानिसले बिनासर्त र भेदभाव नागरिकता पाउनुपर्छ अधिकारकर्मी रीता साहको तर्क छ। अंश र वंशमा छोराछोरीबीच विभेद कायम रहेसम्म यो मुद्दा उठिरहने पनि उनको बुझाइ छ। महिलालाई समान नागरिक मान्ने र महिलाको स्वतन्त्र अस्तित्व स्विकार्ने संविधान र कानुनले आमाको नामबाट बिनासर्त नागरिकता दिने व्यवस्था गर्नुको विकल्प नभएको भनाइ लेखक युग पाठकको छ। सामाजिक अभियन्ता कल्पना झा यो तर्कमा सहमत हुँदै भन्छिन्, महिलाको स्वतन्त्रता र अधिकार कुण्ठित गर्न खोजिएकाले नै मुद्दा उठेको हो। लैंगिक विभेदविरुद्ध र समानताका पक्षमा सधैं आन्दोलनमा उत्रन तयार रहेको बताउने अधिवक्ता मिरा ढुंगाना पनि आफ्ना सन्तानलाई नागरिकता दिलाउने हरेक आमाको अधिकार बिनासर्त संविधान र कानुनमा उल्लेख हुनुपर्ने माग गर्छिन्। आमाको नामबाट बिनासर्त नागरिकता दिन रोक्नुले हाम्रो समाज अझै पनि महिलालाई समान मानव ठान्दैन भन्ने प्रमाणित भएको तर्क गर्छिन् लेखक सावित्री गौतम। उनी अगाडि थप्छिन्, आफूलाई जतिसुकै प्रगतिशील र समानतावादी बताए पनि राज्य चलाउनेहरूको सोच पछौटे र मनुवादी नै छ भन्नेबाहेक यो विधेयकले अरू केही चित्रण गर्दैन। बिनासर्त आमाको नामबाट नागरिकताको प्रावधान नै सभ्य समाजका लागि चाहिने एक मात्र सर्त हो, गौतमको निष्कर्ष छ।"
परिवर्तन चाहँदैनन् धनीमानी,"विजेताहरू आफ्नो दयालुपनलाई समेत नाफामा बदल्छन्। उनीहरू परिवर्तनलाई आफूअनुकूल पुनः परिभाषित गर्छन्, हानिरहित तुल्याउँछन् संसार परिवर्तन गर ! उत्पीडितहरूले धेरै पहिले भन्दै आएका छन्। तर अहिले आएर धनीमानी र शक्तिशालीले पनि यो नारा भट्टाउन थालेका छन्। संसार परिवर्तन गर। जीवन सुधार। केही नयाँ आविष्कार गर व्यवस्थापनसम्बन्धी परामर्श दिने म्याकिन्जी एन्ड कम्पनीको नारा नै छ। आरामले बस र संसार परिवर्तन गर डाभोस सम्मेलनको आयोजक वल्र्ड इकोनोमिक फोरम ट्विट गर्छ। पुँजी जम्मा गरौं, जसले संसार परिवर्तन गर्ने चीज निर्माण गर्छ, मोर्गन स्टेनलीको विज्ञापन भन्छ। वालमार्ट आफूले भर्ती गर्ने सफ्टवेयर इन्जिनियरहरूमा संसार परिवर्तन गर्ने तृष्णा चाहन्छ। फेसबुकका मार्क जुकरवर्ग भन्छन्, यदि तपाईं संसार बदल्न चाहनुहुन्छ भने तपाईंले गर्नुपर्ने सबैभन्दा उत्तम काम भनेको कम्पनी खोल्नु हो। यी कुरा सुन्दा तपाईंलाई लाग्न सक्छ, धनीहरू साँच्चै संसार बदलिरहेका छन्। कत्रो उदारपन ! तर हामीले यिनका कुरा नपत्याएको भए अमेरिका अहिले जस्तो स्थितिमा पुगेको छ, त्यस्तो हुने थिएन। धनीहरू नक्कली परिवर्तन देखाएर हामीलाई झुक्याइरहेका छन्। नक्कली परिवर्तन उतिसारो खराब होइन, तर यो बेकारको छ। यो त्यस्तो परिवर्तन हो, जसलाई शक्तिशालीले मात्रै सहन सक्छन्। यो तपाईंले किनेको जुत्ता, मोजा वा झोलामा लेखिएको परिवर्तनको वाचा हो। यो सबैका लागि सञ्चालित सार्वजनिक स्कुल होइन, बरु अत्यन्त राम्रो एउटा चार्टर स्कुल हो। महिला सशक्तीकरणका लागि निर्मित सानो समूहजस्तो मात्रै हो यो। त्यसैले यस्तो परिवर्तनको प्रभाव सीमित हुन्छ। हो, पुँजी बजारका ठालुको पैसामा चलेका योजनाले पनि बिरामीको रोग ठीक पार्छन्, गरिबलाई धनी बनाउँछन् र कसैको जीवनसमेत बचाउँछन्। हो, केही सम्भ्रान्त आफूले कमाएको सम्पत्ति बाँड्छन्। तथापि सामान्यतः उनीहरू यही व्यवस्था टिकाउने प्रयास गर्छन्। उनीहरूले समाधान गर्न खोजेको धेरैजसो समस्या यही व्यवस्थाले सिर्जना गरेको हो। समस्या समाधानमा तिनले गरेको सहयोग पनि आफू विजेता भन्ने योजनाकै एक हिस्सा हो। त्यसैले उनीहरूले गरेका असल कामले अझ ठूलो र अदृश्य खराबीलाई सहायता पुर्याउँछ। धनीमानीले गर्न चाहेको परिवर्तन बाट विद्यमान अर्थव्यवस्थाचाहिँ अछुतो रहन्छ। यो अर्थव्यवस्थामा सबैथोक विजेताले हडप्छन्। यस्तो अर्थव्यवस्थामा प्रगतिबाट प्राप्त सारा नाफा सम्भ्रान्तको हातमा पुग्छ। थोमस पिकेटी, इम्यानुएल सेज र ग्याब्रिएल जुकम्यानजस्ता अर्थशास्त्रीहरूले गरेको एक अध्ययनअनुसार सन् १९८० यता अमेरिकाको सबैभन्दा धनी एक प्रतिशतको करबाहेकको आयमा तीन गुणा वृद्धि भएको छ। त्यस्तै सबैभन्दा धनी ०००१ प्रतिशतको आय सात गुणाभन्दा बढी वृद्धि भएको छ। यद्यपि आधा अमेरिकीको वार्षिक आय १६ हजार डलरमै अडिएको छ। संसारमा भएका प्रगतिमा मुठीभरका अमेरिकी सम्भ्रान्तले एकाधिकार कायम गरेका छन्। एकाधिकारलाई तोड्न सकिन्छ। कामदारको हितमा आक्रामक नीति, आयको पुनर्वितरण तथा शिक्षा र स्वास्थ्य सुलभ बनाउने हो भने वास्तविक परिवर्तन आउन सक्छ। तर यस्ता उपाय विजेताहरूका लागि महँगो पर्न जान्छ। यस्ता उपायले तिनको नाफा कटौती गर्नेछ। विजेतालाई फाइदा पुर्याउने यही व्यवस्थाभित्रैबाट पनि हामी सहयोग गर्न सक्छौं भनेर जनमानसलाई विश्वस्त पार्नु उनीहरूको मुख्य स्वार्थ हो। अहिले हामीले सामना गरिरहेका अप्ठेरा मुद्दालाई सम्बोधन गर्ने सबैभन्दा शक्तिशाली उपाय भनेको व्यवसायलाई दानदातव्यजसरी होइन, व्यवसायजसरी नै सञ्चालन गर्नु हो, हार्वर्ड बिजनेस स्कुलका प्राध्यापक माइकल ई पोर्टर र मार्क आर क्रेमरले भनेका छन्। यदि उनीहरूको भनाइ साँचो हो भने हामीले व्यवसायमाथि कुनै लगाम लगाउनु हुँदैन। ठीक यसैगरी विजेताहरू आफ्नो दयालुपनलाई समेत नाफामा बदल्छन्। उनीहरू परिवर्तनलाई आफूअनुकूल पुनः परिभाषित गर्छन्, हानिरहित तुल्याउँछन्। लगानी व्यवस्थापनसम्बन्धी निजी कम्पनी कार्ललाइल ग्रुपका सहसंस्थापक डेविड रुबेन्स्टिनलाई हेरौं। उनी अर्बपति हुन्। उनी देशभक्तिपूर्ण परोपकार गरिहिँड्छन्। सन् २०११ को भूकम्पले जर्ज वासिंटनको स्मारकमा क्षति पुर्याउँदा मर्मतका लागि आवश्यक डेढ करोड डलरमध्ये कंग्रेसले आधा रकम मात्र उपलब्ध गराएको थियो। बाँकी रकम रुबेन्स्टिनले दिए। पहिले सरकारसँग जति स्रोत हुन्थ्यो, अहिले त्यति छैन उनले स्पष्टीकरण दिए, त्यसैले नागरिकहरू यस्ता काममा सामेल हुनुपर्छ। केही सम्भ्रान्त आफूले कमाएको सम्पत्ति बाँड्छन्। तथापि सामान्यतः उनीहरू यही व्यवस्थालाई टिकाउने प्रयास गर्छन्। उनीहरूले समाधान गर्न खोजेको धेरैजसो समस्या यही व्यवस्थाले सिर्जना गरेको हो। उनको यो काममा दानशीलता झल्किन्छ, तर सरकारको कोष रित्तिनुको एउटा कारण रुबेन्स्टिन पनि हुन् भन्ने थाहा पाएपछि भने यो भ्रम तोडिन्छ। उनी र उनका साथीहरूले लामो समयदेखि लगानी व्यवस्थापनका लागि आफूले लिने रकम आउने बाटो खुला राख्न आफ्नो प्रभावको प्रयोग गरेका थिए, जुन प्राइभेट इक्विटीको क्षेत्रमा कार्यरत व्यक्तिका लागि निकै फाइदाजनक हुन्छ। त्यस्तो बाटा् बन्द भए सरकारले १० वर्षभित्र एक सय ८० अर्ब डलर रकम पाउने थियो। यो रकमले त हजारौं स्मारक मर्मत गर्न पुग्ने थियो। रुबेन्स्टिनको छवि अमेरिकालाई लुट्ने व्यक्तिका रूपमा स्थापित हुन सक्थ्यो, तर यस्तो दानशीलताले उनको वास्तविक अनुहारमा देशभक्त व्यक्तिको मखुन्डो लगाइदिने गर्छ। वालमार्टले पनि कामदारलाई लामो समयदेखि शोषण गरेको आरोप छ। सो कम्पनीले आफ्ना कामदारलाई अत्यन्त कम पैसा दिने हुँदा धेरैजसो कामदार सहुलियत खाना, स्वास्थ्य सेवा र अन्य सरकारी कार्यक्रममा निर्भर रहन बाध्य हुने आरोप ट्याक्स फेयरनेस नामक एक समूहले लगाएको छ। यसबाट अर्बौं डलर करदाताको पैसा खर्च हुने पनि सो समूहले जनाएको छ। वालमार्ट आफूले सिर्जना गरेको रोजगार र आफूले तिरेको कर देखाएर यो आरोपको खण्डन गर्छ। केही वर्षअघि वालमार्टको आलोचना गर्दै पत्रिकामा एउटा लेख छापिएको थियो। त्यसपछि कम्पनीका प्रवक्ता डेविड टोवरले सो लेख रातो कलमले सम्पादन गरेर ब्लगमार्फत प्रकाशित गरे। थप एक अनुच्छेद लेख्दै उनले वालटन परिवारले कसरी प्रतिस्पर्धात्मक व्यवसायबाट एक सय ५० अर्ब डलरबराबरको सम्पत्ति जोड्न सफल भयो भन्ने व्याख्या गरेका थिए। अमेरिकाको सबैभन्दा ठूलो यो कर्पोरेट फाउन्डेसनले हरेक वर्ष नगद र जिन्सी गरेर एक अर्ब डलरभन्दा बढीको दान गर्दछ। प्रवक्ता टोवरले वालमार्टसँग एक सय ५० अर्ब डलर सम्पत्ति भएको तथ्यलाई अस्वीकार गरेनन्। अथवा कामदारलाई बढी ज्याला दिन नसकिने दाबी पनि गरेनन्। तर यो तथ्य लुकाउन उनले दानमा बढी जोड दिए। क्यालिफोर्नियाको ओकल्यान्डस्थित उद्यमीहरूले केही वर्षअघि इभेन नामक एक कम्पनी स्थापना गरे। कम्पनीको सुरुको लक्ष्य निम्नवर्गीय अमेरिकीहरूको अस्थिर आयलाई स्थिर पार्न सहयोग गर्नु थियो। त्यसका लागि उनीहरूले एउटा एप्लिकेसन निर्माण गरेका थिए। यो पैसा साँच्ने एप थियो। तपाईंसँग पैसा हुँदा सातामा केही डलर जम्मा गर्ने र नहुँदा फिर्ता लिने। यदि जिन्दगीमा पहिलोपटक आर्थिक सुरक्षा भएको महसुस गर्न चाहनुहुन्छ भने इभेन प्रयोग गर्नुहोस्, कम्पनीले घोषणा गर्यो। यस्तो प्रयास सागरमा गागर झैं महत्वहीन छ। तर त्यसकारणले मात्रै यस्तो उपायको विरोध गरेको होइन। यस्ता उपायले त परिवर्तनसम्बन्धी हाम्रा विचारलाई नै कमजोर तुल्याउँछन्। यसले एउटा एप र सुरक्षा कोषलाई एउटै देखाउँछ। यस्तैयस्तै नक्कली परिवर्तन र त्यसको प्रभावका कारण राष्ट्रपतिमा ट्रम्प निर्वाचित हुने बाटो खुलेको हो। अमेरिकी व्यवस्था धाँधलीयुक्त छ र संस्थापनमा रहेका सम्भ्रान्तहरू आफ्नो लागिबाहेक केही गर्दैनन् भन्ने मानिसमा व्याप्त धारणाबाट उनले फाइदा उठाए। तर कपटपूर्ण तरिकाले ट्रम्पले त्यो आक्रोशलाई सबैभन्दा कमजोर अमेरिकीतर्फ सोझ्याइदिए। नक्कली परिवर्तनबाट उनले फाइदा लिए। त्यसपछि उनी आफूलाई कमजोरहरूको सबैभन्दा सक्षम रक्षकका रूपमा प्रस्तुत गर्ने धनी व्यक्ति बने। उनले चाहेको परिवर्तनसँग उनको स्वार्थको कुनै सम्बन्ध नरहेको अभिनय उनी गर्छन्। जब हामी धनीमानीले सिर्जना गरेको समस्या उनैले सामाधान गर्छन् भनेर विश्वास गर्छौं, तब हामीले पाउने भनेको ट्रम्प नै हो। सन् २०१६ मा ट्रम्प र माथि उल्लिखित संसार बदल्न चाहने धेरैजसो सम्भ्रान्तहरू एकअर्काका विरोधी थिए। तैपनि ती सम्भ्रान्त र ट्रम्पबीच एउटा कुरा समान थियो। दुवै पक्ष एउटै कुरामा विश्वास गर्थे हाम्रा लागि संसार उनीहरूले नै बदलिदिनुपर्छ, हामीले होइन। स्वशासनको अमेरिकी परम्परामा उनीहरूलाई सन्देह छ। सफल समाज निरन्तर प्रगतिशील हुन्छ। त्यस्तो समाजले नयाँ आविष्कार र आकस्मिक लाभलाई साझा उन्नतिमा प्रयोग गर्छ, तर अमेरिका अहिले बिग्रेको यन्त्रजस्तो भएको छ। हाम्रै वरिपरि अनेकौं आविष्कार भइरहेका छन्। तर हाम्रो प्रगति शून्य छ। संसार बदल्ने हजारौं परियोजनाले पनि यो अवस्थालाई परिवर्तन गर्न सक्दैन। बरु हामीले आधारभूत प्रणालीमा सुधार गर्नैपर्छ। मानिसले यथोचित तरिकाले बाँच्न सक्ने व्यवस्था हुने गरी सुधार गर्नुपर्छ। बच्चा कस्तो स्कुल जान पाउनुपर्छ, राजनीतिक नेताहरूले चन्दादाताको कुरा सुन्ने कि जनताको सुन्ने, नागरिकले आफ्ना बिरामीको उपचार गर्न सक्ने कि नसक्ने, भविष्यको योजना बुन्न र केटाकेटी हुर्काउन पुग्ने गरी तिनलाई ज्याला र स्थायित्व दिने कि नदिने भन्ने निर्णय गर्ने प्रणालीमा सुधार आवश्यक छ। खराब व्यवस्था टिकाउन आफ्नो भूमिका छ भनेर स्विकार्ने विजेताहरूको संख्या उल्लेख्य छ। सबैको समस्या जरैदेखि समाधान गर्नुको अर्थ धनीमानीका लागि उच्च कर, सीमित नाफा र कम घर हुनेछ। यस्तो उपायमा सम्भ्रान्तहरू सहमत हुन पनि सक्छन्। किनभने संसार परिवर्तन गर्न आफूले पाएको चीज फिर्ता दिएर मात्र पुग्दैन, परिवर्तनले त्यागको पनि माग गर्छ। अमेरिकी लेखक गिरधरदासको आगामी पुस्तक विनर्स टेक अल : द एलिट सराड अफ चेन्जिङ द वर्ल्ड' को न्युयोर्क टाइम्समा प्रकाशित अंश।"
महिला चियाचासोमा मात्रै ?,"महिलासँग प्रत्यक्ष सरोकार राख्ने केही पेचिला घटना भइरहेका छन् विश्वभर। अर्जेन्टिनाको सदनले महिलाको गर्भपतन अधिकारको मागलाई अगस्त ९ मा फेरि पनि अस्वीकार गरिदियो। पछिल्लो १३ वर्षमा सातपटक सदनमा प्रस्तुत भएको यो माग फेरि अस्वीकृत भएको छ। धार्मिक संस्था क्याथोलिक चर्च गर्भपतनलाई कानुनी मान्यता दिन नहुने प्रमुख अडानमा छ। यसै सन्दर्भमा न्युयोर्क टाइम्समा जेभियर कोरालेस प्रश्न गर्छन्, समलिंगी विवाहलाई सन् २०१० मै कानुनी मान्यता दिने पहिलो ल्याटिन अमेरिकी देश अर्जेन्टिना अहिले महिलाको गर्भपतन अधिकारको विषयमा किन यति प्रतिगामी ? प्रश्न पेचिलो छ। महिलाहरूको लामो लडाइँ र असुरक्षित गर्भपतनका कारण धेरैले ज्यान गुमाइसकेपछि आयरल्यान्डमा अहिले बल्ल कानुनी मान्यता प्राप्त गर्ने क्रममा छ गर्भपतन। २०५९ सालमै गर्भपतनलाई कानुनी मान्यता दिई महिला अधिकार र हकहितमा लागि अग्रगामी कदम उठाएको नेपालले त्यसपछिका डेढ दशक अवधिमा भने उही रफ्तारमा महिला विषयमा संवेदनशीलता देखाउन सकेको देखिँदैन। यतिखेर फेरि आमाको नामबाट दिइने नागरिकताको विषय चर्चामा छ। नेपाली आमाबाट जन्मेको, नेपालमै बसोबास गरेको र बाबुको पहिचान हुन नसकेको व्यक्तिले पनि वंशजकै आधारमा नेपाली नागरिकता पाउने भनिए पनि फेरि बाबुको पहिचान हुन नसकेको पुस्ट्याइँसहित ऊ वा उसकी आमाले स्वघोषणा गर्नुपर्ने भनी महिलाको अधिकारमाथि अर्घेलो गर्दैछ कानुन। त्यो पुस्ट्याइँ भन्ने शब्दले महिलाको स्वतन्त्रतालाई एक कदम पछाडि तानेको छ। गर्भधारण गर्ने साथै बच्चा भएपछि आफ्नो नामबाट नागरिकता दिन पाइनेजस्ता विषय नितान्त महिलाको अधिकार क्षेत्रमा पर्नुपर्ने हो। लामो समयदेखि यसैबारे विभिन्न बहस, छलफल भएकै छन्। तर कतै न कतै केही न केही अत्तो थाप्ने काम भइरहन्छ। यसो हुनुको पछाडि अझ पनि महिलाको अस्तित्वलाई पूर्णरूपमा नस्वीकारी दोस्रो दर्जाकै रूपमा हेरेको प्रस्ट हुन्छ। गर्भधारणको अधिकार साथै आमाको नामबाट सन्तानले प्राप्त गर्न सक्ने नागरिकताका सवाल महिला अधिकार र स्वतन्त्रताका कडी हुन्। तर यसैमा नै अंकुश लाउन लागिपरेको छ समाज। यतिखेर सोच्न बाध्य भइन्छ, के महिला विषय चियाचासोमा मात्रै सीमित हुने त हैन ? चियाचासो केही दिनअघि चाबहिलको एक व्यस्त खाजाघरमा खाजा कुर्दाबखत अर्को टेबलमा गफमा मस्त केही विद्यार्थीको छलफलको विषयले मन चस्स पार्यो। उनीहरू आफ्नै एक महिला मित्रको कुरा काट्नमा मस्त थिए। स्नातक पढ्नेजस्ता उमेरका युवामा ती महिला मित्र उनीहरूकै साथीसँग फ्ल्याट सेयर गरेर बसेको निकै चासो र शंकाको विषय थियो। जोसिँदै निकालेको अर्को प्रसंगबाट थाहा लाग्यो, ती महिलाको प्रेमी भने अर्कै रहेछ। उनी केवल साथीसँग मात्र सँगै बस्दै रहिछन्। बजारमा आएको पछिल्लो स्मार्टफोन र प्रविधि प्रयोग गर्न आतुर युवाहरू सोच र दृष्टि भने पुरातन नै बोकी हिँड्छन्। आफ्नै साथीको विषयमा चियाको चुस्कीसँगै मज्जाले कुरा काट्ने ती युवाले शंका र खिसीट्युरी महिलातिर थुपारेर सग्लै छाडिदिए पुरुष मित्रलाई। अझ एकजनाले त थप्दै थिए, मोज छ नि केटालाई, उसले ख्याल गर्छे, समयमा खानपिन पनि गराउँछे र समयसमयमा  पनि। थोरै सानो स्वरमा भने पनि प्रस्टै बुझिन्थ्यो कतातिर लक्षित छ उनीहरूको संवाद। यो त मात्र एक प्रतिनिधि उदाहरण हो। हाम्रो समाजको महिलामाथिको दृष्टिकोण अझै पनि सुध्रन सकेको छैन। नफेरिएको सोच विद्यार्थीकालीन आर्थिक अभाव र काठमाडौंको महँगो बसाइलाई मिलाउन हिजोआज साथीसाथी मिली फ्ल्याट सेयर गरेर बसेको देखिन्छ। यो समय र परिस्थितिले निम्त्याएको आवश्यकता हो। आफ्नो सहजताअनुसार मानिसले बस्न हिँड्न थालेका छन्। विदेशमा पढ्न जाने नेपाली विद्यार्थी पनि यसरी नै मिलेर बस्छन्। त्यहाँ केटाकेटी केही भनिँदैन। तर निकै अघि बढिरहे झैं लाग्ने हाम्रो सहरी समाज अझै पनि यस्ता विषयमा असहजता ओकल्छ। अगाडि केही भन्न नसके पनि पछाडि यसैगरी कुरा काट्नेको भीड बाक्लो छ। मुख्यतः समाजको तीखो नजरमा पर्छन् महिला। बजारमा आएको पछिल्लो स्मार्टफोन र प्रविधि प्रयोग गर्न आतुर युवाहरू सोच र दृष्टि भने पुरातन नै बोकी हिँड्छन्। यस्तै सोच र दृष्टिकोणसँगै हुर्किएका युवाहरूमध्येबाटै पुग्नेछन् देशका ठूला पदमा। कतिपय त नियमकानुन बनाउने ठाउँमा पनि पुग्नेछन्। राजनीतिमा लागेकाहरू देशको बागडोर सम्हाल्ने स्थानमा पनि पुग्छन् नै। तर संकुचित मानसिकता भएका यस्ता युवाहरू महिलाको विषयमा भने केकति सकारात्मक र संवेदनशील रहलान् ? त्यो भने निकै मननीय छ। महिला हिंसाविरुद्ध ह्यास ट्याग मुभमेन्टदेखि गर्भपतनको कानुनी लडाइँ या मुस्लिम देशहरूको बुर्का बहिस्कारका लहरहरू नै पनि महिला अधिकारको विषय संसारभरि चासो र चर्चाको विषय भइरहँदा नेपाली राज्यले भने फेरि संकीर्णता देखाएको छ। त्यसैको उदाहरण हो आमाबाट दिइने नागरिकतासम्बन्धी जेलिएको नियम। उनीहरूले महिला अधिकारमा थोरै भए पनि लगाम लगाउन लागिपरेकै देखिन्छ। यो निश्चय पनि देशमा अनेकन परिवर्तन आइसक्दा पनि सोचमा बाँकी रहिरहेको जडताकै कारण हो। हालैको एक अन्तर्वार्तामा राजनीनिकर्मी विन्दा पाण्डेको कुरा निकै घतलाग्दो थियो। उनी भन्छिन्, नेपालको सबैभन्दा ठूलो अन्तर्विरोध भनेको नीतिमा हामी धेरै प्रगतिशील छौं, सोचमा हिजोको परम्परागत सोचबाट धेरै अघि बढ्न सकेका छैनौं। बोलीमा जति नै अग्रगामी सुनिए पनि व्यवहारमा लागू गर्ने समय उनीहरू नै खुट्टा कमाउँछन्। पदधारीहरूले नै महिलालाई हियाउने गरी बोलेपछि भएका अनेक विवाद छरपस्टै छन् हामीसामु। अहिले फेरि पेचिलो भएको नागरिकता विवाद जो दबिबसेको परम्परागत सोचकै परिणति हो। आज पनि सदनमा महिलाका विषयलाई खास महत्व दिएको देखिन्न। महिना दिनअघि नै पछिल्लो समय बढिरहेका महिला हिंसाका घटनालाई मध्यनजर राखी त्यसैमा छलफल गर्न संकल्प प्रस्ताव प्रस्तुत भयो। तर अफसोस, छलफलका लागि त्यस विषयले समय पाउन हप्तौं कुर्नुपर्यो। देशभरि महिला हिंसाविरुद्ध आवाज उठ्न थालेपछि बल्ल उक्त संकल्प प्रस्ताव बहसमा आयो। महिलाको विषयलाई संसद्ले गरेको बेवास्ताको यो पछिल्लो उदाहरण भएको छ। यतिखेर फेरि आमाको नामबाट दिइने नागरिकताका विषय उत्तिनै विवादको विषय बनिसकेको छ। सोचनीय विषय यही छ, किन सरकार र नीतिनियम निर्माण गर्ने ठाउँमा पुगेकाहरू महिलाको विषयमा यसरी चिसो व्यवहार देखाउँछन् ? के अझै पनि केवल चियाचासोका विषय हुन् महिला ?"
वर्षाका कारण नेपाल र मलेसियाको खेल सुरु हुन सकेन,काठमाडौं : मलेसियामा जारी एसीसी एसिया कप छनोट अन्तरगत नेपाल र मलेसियाबीचको खेल वर्षाका कारण सुरु हुन सकेको छैन । नेपाली समय अनुसार बिहान ७ः१५ बजे खेल सुरु हुने तालिका रहेको भएपनि वर्षाका कारण अझै(७ः४५) सम्म टस समेत हुन सकेको छैन् । ओमान र युएई सँग खेलेका एसिया कप छनोटका दुई खेलमै पराजय व्यहोरेको नेपाल एसिया कपमा छनोट हुने झिनो आशासहित आज तेस्रो खेल आयोजक मलेसियासँग खेल्दैछ। जितको विकल्प छैन नेपाललाई
"नेपालले मलेसियालाई दियो १८९ रनको लक्ष्य, आरिफ र दीपेन्द्रको विस्फोटक ब्याटिङ","काठमाडौं : एसीसी एसिया कप छनोट अन्तरगत आफ्नो तेस्रो खेलमा नेपालले मलेसियालाई जितका लागि १८९ रनको चुनौती दिएको छ । वर्षाका कारण खेल सुरु हुन ढिला भएपछि ३० ओभरमा झारिएको खेलमा नेपालले ७ विकेट गुमाउँदै मलेसियासामु १८८ रनको स्कोर खडा गरेको हो । सुरुवातमा नेपालका ब्याट्सम्यानले निकै खराब ब्याटिङ गरेका थिए । ६०५ को अवस्थाबाट दीपेन्द्रसिंह ऐरी र आरिफ शेखले ८७ बलमा १०१ रनको साझेदारी गरेपछि नेपालले उच्च स्कोर बनाउन सकेको हो । नेपालका लागि आरिफ शेखले सर्वाधिक ६४ रन बनाए । ४८ बल खेलेका आरिफले ५ चौका र २ छक्का प्रहार गरे । दीपेन्द्र ऐरीले ५१ बलमा ५४ रन प्रहार गरे । । नेपालका लागि अनील शाह १६, पारस खड्काले १३, सुवास खकुरेलले ९, ज्ञानेन्द्र मल्ल ११ र वसन्त रेग्मीले ६ रनको योगदान गरे । ओमान र युएईसँग खेलेका एसिया कप छनोटका दुई खेलमा पराजय व्यहोरेको नेपाल एसिया कपमा छनोट हुने झिनो आशासहित आयोजक मलेसियासँग प्रतिस्पर्धा गरिरहेको छ ।"
नेपाल र मलेसियाको खेल ३० ओभरमा झारियो,"काठमाडौं ः वर्षाका कारण निर्धारित समयमा सुरु हुन नसकेको एसीसी एसिया कप छनोट अन्तरगत नेपाल र मलेसियाबीचको खेल सुरु भएको छ । वर्षाले प्रभावित भई ३० ओभरमा झारिएको खेलमा मलेसियामा टस जितेर नेपाललाई पहिले ब्याटिङ निम्ता दिएपछि नेपाल ब्याटिङ गरिरहेको छ । अपडेट : दीपेन्द्रसिंह ऐरी र आरिफ शेखले ८२ बलमा ८७ रनको पार्टनसिप गर्र्दै नेपालको स्कोर सम्मानजनक अवस्थामा पुयाएका छन् । २६ ओभर सकिँदा नेपालको स्कोर १४१ रन रन छ । अहिले ऐरी ४९ रन र आरिफ ३२ रन बनाएर खेले रहेका छन् । नेपालको १०० रन पूरा भएको छ । लगातर विकेट गुमिरहेका बेला दीपेन्द्र ऐरी र आरिफ शेखले सम्मालिएर ब्याटिङ गर्दै २१२ ओभरमा नेपालका लागि १०० रन पूरा गरेका हुन् । नेपालको लगातार विकेट पतन भएको छ । ८ बल खेल्दा नेपालले ३ विकेट गुमाएको छ । पारस खड्का(१३) अनील शाह(१६), सागर पुन(२) लगातार आउट भएका छन् । यो सँगै नेपालको ५ विकेट पतन भएको छ । नेपाल कठीन स्थितिमा पुगेको छ । १४ ओभरको खेल सकिँदा नेपालले ५ विकेट गुमाएर ६० रन बनाएको छ । नेपाललार्इ ठूलो झड्का लागेको छ । तेस्रो विकेटको रुपमा कप्तान पारस खड्का आउट भएका छन् । उनले ११ बलमा १३ रन बनाए । ब्याटिङ गर्न दीपेन्द्र ऐरी आएका छन् । १२ ओभरको खेल सकिँदा नेपालले ३ विकेट गुमाएर ५६ रन बनाएको छ । ११ औ ओभरमा नेपाललाई ११ रन प्राप्त भएको छ । यस ओभरमा पारस खड्काले २ चौका प्रहार गरेका छन् । ११ ओभरको खेल सकिँदा नेपालले २ विकेट गुमाएर ५४ रन बनाएको छ । नेपालको दोस्रो विकेट पतन भएको छ । ज्ञानेन्द्र मल्ल २० बलमा ११ रन बनाएर आउट भएका छन् । ब्याटिङमा पारस खड्का आएका छन् । १० ओभरको खेल सकिँदा नेपालले २ विकेट गुमाएर ४३ रन बनाएको छ । नेपाली समय अनुसार बिहान ७ः१५ बजे खेल सुरु हुने तालिका रहेका भएपनि वर्षाका कारण ११ बजे मात्रै खेल सुरु भएका हो । ५ ओभरको खेल सकिँदा नेपालले १ विकेट गुमाएर २० रन बनाएको छ । ओपनर सुवास खकुरेल ८ बलमा ९ रन बनाएर आउट भएका छन् । अहिले अनील शाह र ज्ञानेन्द्र मल्ल क्रिजमा छन् । ओमान र युएईसँग खेलेका एसिया कप छनोटका दुई खेल पराजय व्यहोरेको नेपाल एसिया कपमा छनोट हुने झिनो आशासहित आयोजक मलेसियासँग प्रतिस्पर्धा गरिरहेको छ ।"
एसियाली खेलकुद : जुडोले पनि दिएन खुसी,"इन्डोनेसिया : एसियाली खेलकुद प्रतियोगिताको १८औं संस्करणमा नेपाली जुडो खेलाडीले पदक जित्ने सम्भावना पनि समाप्त भएको छ । प्रतियोगिताको १४औं दिन शुक्रबार आफ्ना तीन खेलाडी पहिलो खेलमै पराजित भएपछि जुडोमा नेपालको आशा सकिएको हो । महिलातर्फ ७८ केजीभन्दा मुनिको तौलसमूहमा नेपालकी पुनम श्रेष्ठ बाई पाएर सीधै क्वार्टरफाइनलमा पुगेकी थिइन् । तर, उनी क्वार्टरफाइनल भिडन्तमा दक्षिण कोरियाली प्रतिद्वन्द्वी पार्क युजिनसँग पराजित हुन पुगिन् । पुनमलाई हराउने कोरियाली खेलाडी युजिन प्रतियोगिताको फाइनलमा पुगेका कारण उनले कांस्य पदकका लागि पुनः खेल्न पाउने अवसर प्राप्त गरिन् । कांस्य पदकको सम्भावना जीवित राख्न उनले कजाकस्तानकी खेलाडी रइफोभा जरिनालाई हराउनुपर्ने थियो । तर, उनी उक्त भिडन्तमा जरिनासँग पराजित हुन पुगिन् । यसरी आफूले पाएको दुईवटै अवसरमा चुकेपछि पुनम पदकको होडबाट बाहिरिन पुगिन् । यसैगरी शुक्रबार नै भएको पुरुषतर्फको ९० केजीभन्दा मुनिको तौलसमूहमा पनि नेपाली खेलाडी श्रीराम मकाजू आफ्नो पहिलो खेलमै पराजय स्वीकार्न बाध्य भए । श्रीरामलाई प्रिक्वार्टरफाइनल भिडन्तमा ताजकिस्तानका खेलाडी उस्तोपिरियोन कोमरनसोखले हराए । अर्का नेपाली खेलाडी रविन श्रेष्ठ पनि आफ्नो पहिलो भिडन्तमै असफल साबित भए । पुरुष एक सय केजीभन्दा मुनिको तौलसमूहमा रविनलाई उज्बेकिस्तानका खेलाडी जुरेभ सेरलीले पराजित गरे । जारी एसियाडमा जुडो गत बुधबारदेखि सुरु भएको हो । जुडोको पहिलो दिन भएको खेलमा नेपालका दुवैजना खेलाडी पराजित भएका थिए । पुरुषतर्फको ६६ केजीभन्दा मुनिको तौलसमूहमा नेपालका इन्द्रबहादुर श्रेष्ठ उत्तर कोरियाका खेलाडीसँग र महिलातर्फको ५२ केजीभन्दा मुनिको तौलसमूहमा देविका खड्का जापानी खेलाडी सुनोदा नात्सुमीसँग हारेका थिए । यसैगरी दोस्रो दिन बिहीबार पनि तीन नेपाली खेलाडी पराजित भएका थिए । नेपालकी अुनभवी खेलाडी फुपुल्हामु खत्री महिला ६३ केजीभन्दा मुनिको तौलसमूहमा आयोजक राष्ट्र इन्डोनेसियाकी खेलाडी फ्रादिभ्था अर्देलियासँग पराजित भएकी थिइन् । उनी बाई पाएर प्रिक्वार्टरफाइनलमा पुगेकी थिइन् । फुपु दक्षिण एसियाली खेलकुद (साग)की पदकधारी खेलाडी हुन् । २१ वर्षीया फुपुले सन् २०१२ मा भारतमा आयोजना भएको १२औं सागमा स्वर्ण पदक जितेकी थिइन् । उनी नेपालका लागि सागमा स्वर्ण पदक जित्ने पहिलो महिला खेलाडी पनि हुन् । सोही दिन भएको पुरुष ७३ केजीभन्दा मुनिको तौलसमूहमा सञ्जित डंगोल साउदी अरेबियाका खेलाडी सुलेमान फाहदसँग र महिला ५७ केजीभन्दा मुनिको तौलसमूहमा मनिता प्रधान श्रेष्ठ भियतनामकी खेलाडी थी बिच नेगोकसँग हारेका थिए । यसैगरी शुक्रबार भएको पुरुष भलिबलमा नेपालले किर्गिस्तानलाई ३० को सोझो सेटमा पराजित गर्यो । १५औं र १६औं स्थानको वरीयता निर्धारणका लागि खेलाइएको उक्त खेलमा नेपाली टोली २५०, २५०, २५० अंकले विजयी भयो । जारी एसियाडमा अब नेपालले ट्रायथलनको पुरुष स्पर्धामा शनिबार र मिक्स स्पर्धामा आइतबार प्रतिस्पर्धा गर्न बाँकी छ । नेपालले पदकको आशा गरेको कुनै पनि खेलले १८औं एसियाडमा सन्तोषजनक प्रदर्शन गर्न सकेन । एसियाली खेलकुदमा पहिलोपटक समावेश गरिएको प्याराग्लाइडिङले भने नेपाली टोलीलाई रित्तो हात घर फर्कनुपर्ने सम्भावनाबाट जोगाएको छ । नेपाली प्याराग्लाइडिङ टोलीले बुधबार सम्पन्न पुरुष टिम क्रसकन्ट्री स्पर्धामा रजत पदक जितेको थियो । नेपालले एसियाली खेलकुदमा जितको यो दोस्रो रजत पदक हो । यसअघि सन् १९९८ मा थाइल्यान्डमा सम्पन्न एसियाली खेलकुदमा तेक्वान्दोकी सबिता राजभण्डारीले पहिलोपटक नेपाललाई रजत पदक दिलाएकी थिइन् ।"
जितको विकल्प छैन नेपाललाई,"काठमाडौं : सुरुआती दुईमध्ये दुवै खेलमा पराजय बेहोरेपछि एसियाली क्रिकेट काउन्सिल (एसीसी) एसिया कपका लागि छनोट पक्का गर्न नेपालसामु आफ्नो बाँकी खेलमा जितको विकल्प छैन । त्यसैले शनिबार आयोजक मलेसियासँग प्रतिस्पर्धा गर्दा पनि नेपालका लागि उद्देश्य जित नै हुनेछ । प्रतियोगिताको उपाधि दाबेदार टोलीका रूपमा हेरिएको नेपालका लागि सुरुआती दुई खेलमा पराजय बेहोरेपछि फाइनल यात्रा नै मुस्किल देखिएको छ । नेपाल बुधबार भएको आफ्नो पहिलो खेलमा ओमानसँग सात विकेट र बिहीबार भएको दोस्रो खेलमा संयुक्त अरब इमिरेट्स (यूएई) सँग ७८ रनको भारी अन्तरले पराजित भयो । यो अवस्थामा ओमान र यूएईले भने सुरुआती दुवै खेलमा जित हात पारेकाले पनि नेपाललाई छनोट प्रतियोगिताको फाइनल यात्रा तय गर्दै एसिया कप छनोट सम्भावना जीवित राख्न बाँकी रहेको आफ्ना सबै खेलमा जित अत्यावश्यक बनेको हो । राउन्ड रोबिन लिगको प्रतिस्पर्धापछि शीर्ष स्थानमा रहने दुई टोलीले उपाधिका लागि प्रतिस्पर्धा गर्नेछन् । उपाधि विजेता एक टोली सेप्टेम्बर १५ देखि ३० सम्म यूएईमा हुने एसिया कपका लागि छनोट हुनेछन् । छनोट हुने सो टोलीले एसिया कपको समूह एमा रहेर भारत र पाकिस्तानको सिनियर राष्ट्रिय टोलीसँग प्रतिस्पर्धा गर्ने अवसर पाउनेछन् । नेपाली टोलीले भारत र पाकिस्तानका सिनियर टोलीसँग प्रतिस्पर्धा गर्न यही अवसर सदुपयोग गर्ने योजना बनाए पनि सुरुआती दुई खेलको पराजयले मुस्किल देखिएको छ । नेपाललाई प्रतियोगितामा बाँकी रहेको आफ्ना सबै खेलमा जित हात पारेर मात्रै पुग्नेछैन, अन्य टोलीको प्रदर्शनमा समेत भर पर्नु पर्नेछ । मलेसिया नेपालका लागि परम्परागत प्रतिद्वन्द्वी टोली हो । यद्यपि पछिल्लो समय नेपालले सशक्त प्रदर्शन गर्दै यसै वर्ष एक दिवसीय टोलीको मान्यता प्राप्त गर्दा मलेसिया भने डिभिजन चारमै अड्किएको छ । तर, जारी प्रतियोगितामा भने मलेसियाले सशक्त प्रदर्शन गरेको छ । मलेसियाले आफ्नो पहिलो खेलमै हङकङलाई तीन विकेटले पराजित गर्दै महŒवपूर्ण दुई अंक बटुलिसकेको छ । यद्यपि नेपालले हालसम्म कुनै पनि जित हात पार्न सकेको छैन । आफ्नो घरेलु मैदानमा खेल्ने मलेसियाविरुद्धको खेलमा जित हात पार्न नेपाललाई आफ्नो अघिल्लो प्रदर्शनमा सुधार ल्याउन आवश्यक छ । जारी प्रतियोगितामा नेपालले ब्याटिङमा संघर्ष गरिरहँदा मलेसियाले पनि बलिङमा अझ सशक्त प्रदर्शन गरिरहेको छ । पहिलो खेलमा हङकङलाई एक सय ६१ रनमै रोकेको मलेसियाले दोस्रो खेलमा ओमानले एक सय ९९ रन बनाउँदा आठ विकेट लिन सफल भएको छ । त्यसैले नेपाललाई मलेसियाविरुद्ध जित हात पार्दै एसिया कप छनोटको सम्भावना जीवित राख्न ब्याटिङमा निकै सुधार गर्न आवश्यक देखिएको छ । पहिलो खेलमा ओमानविरुद्ध दुई सय २१ रनको योगफल बनाएको नेपाल यूएईविरुद्ध भने एक सय ७६ रनमै रोकिएको थियो । पहिलो खेलमा सागर पुनले ८३ रन तथा दोस्रो खेलमा सुवास खकुरेलले ५० रनको अर्धशतकीय पालि खेल्नबाहेक अन्य खेलाडीले गतिलो प्रदर्शन गर्न सकेका छैनन् । दुवै खेलमा कप्तान पारस खड्का, उपकप्तान ज्ञानेन्द्र मल्लसहित अन्य भरपर्दा ब्याट्सम्यान दीपेन्द्रसिंह ऐरी, आरिफ सेख र रोहितकुमार पौडेलको ब्याट खुल्न सकेको छैन । त्यसैले आगामी खेलमा टोलीलाई विजयी बनाउन यी खेलाडीको ब्याटबाट पनि रन आउन आवश्यक छ ।"
इन्डोनेसियामा गज्जबको खेलसंस्कृति,"जकार्ता (इन्डोनेसिया) : करिब ६५ वर्षको हाराहारी उमेरकी सुप्रीति सुतोनो ६ देखि १२ वर्ष उमेरका तीनजना बालबालिकालाई डोर्याएर गेलोरो बुङ कार्नो खेल परिसरस्थित ब्याडमिन्टन हलको दर्शकदीर्घामा पुग्न आफ्नो उमेरकै तालमा भर्याङ उक्लँदै छिन् । आफूले डोर्याएका तीनैजना बालबालिकाको मुहारमा खुसी र उत्साह देखेरे उनी आफैं पनि मक्ख परेकी छन् । केही समयअघि मात्र उनले निकै लामो लाइनमा बसेर आफू र केटाकेटीका लागि टिकट किनिसकेकी थिइन । खासमा उनी आफ्ना नातिनातिनाको करबलका कारण जकार्तामा जारी १८औं एसियाली खेलकुदमा ब्याडमिन्टन हेर्न आइपुगेकी हुन् । करिब २० मिनेट लाइनमा बसेर टिकट किनेकी सुप्रीति भर्याङ उक्लिएर दर्शकदीर्घाका लागि छुट्याइएको गेटमा पुग्नै लागिसक्दा पनि टिकटका लागि बाहिर उत्तिकै ठूलो लाम देखिन्छ । इन्डोनेसिया विन टुटेफुटेको अंग्रेजीमा उनी भन्छिन् । सँगसँगै केटाकेटी पनि चिच्याउँछन्, इन्डोनेसिया विन । वास्तवमा अधिकांश इन्डोनेसियन आफ्नै भाषा र संस्कृतिलाई बढी माया गर्छन् । त्यसैले ढल्कँदो उमेरका त परको कुरा, युवा र तन्नेरीसमेत हम्मेसी अंग्रेजी बुझ्दैनन् वा बोल्नै चाहँदैनन् । भित्र खेल सुरु भएकै छैन, गेट बाहिरैबाट उनीहरूले भने आफ्नो देशका खेलाडी विजयी भएको घोषणा गरिसकेका छन् । कभर्डहलभित्र पनि इन्डोनेसियाको समर्थनमा उत्तिकै चर्को हल्ला छ । एथलेटिक्सका स्पर्धाहरू भइरहेको मुख्य रंगशालाको अवस्था त झनै अचम्मको छ । चर्को गर्मीका कारण एथलेटिक्सका स्पर्धाहरू साँझ ६ बजेपछि मात्र सुरु हुने भए पनि टिकटका लागि लागेको लाम भने दिउँसो ३ बजे नै विशाल रंगशालाको गेटभन्दा बाहिर पुगिसकेको छ । ४५ वर्षीय मोहम्मद अहसान पसिना पुछ्दै लाइनको मध्य भागसम्म पुगिसकेका छन् । परिवारका ६ जना सदस्यलाई लिएर सहरको दक्षिणी भागबाट एथलेटिक्स हेर्न आएका अहसानलाई टिकट सकिएला भन्ने पनि उत्तिकै चिन्ता छ । अधिकांश इन्डोनेसियन आफ्नै भाषा र संस्कृतिलाई बढी माया गर्छन् । त्यसैले ढल्कँदो उमेरका त परको कुरा, युवा र तन्नेरीसमेत हम्मेसी अंग्रेजी बुझ्दैनन् वा बोल्नै चाहँदैनन् । मूल रंगशालाको छेउमै दर्शकको मनोरञ्जनका लागि छुट्टै व्यवस्था गरिएको छ । कोही आफ्नै धुनमा नाच्न व्यस्त छन् भने कोही अनुहारमा आफ्नो देशको झन्डा बनाउन । स्टलहरूमा आफ्नो रुचिको परिकार खान लाम लाग्नेको पनि कमी छैन । थुप्रै केटाकेटी खेलौनाको स्टलमा झुम्मिएका छन् भने युवा र तन्नेरी सांगीतिक कार्यक्रममा व्यस्त देखिन्छन् । यही भीडमा कतै रमाउँदै होलान्, मोहम्मद अहसानको परिवारका बाँकी ६ सदस्य पनि । इन्डोनेसियाको राजधानी सहर जकार्ता र पालेम्बाङमा जारी एसियाली खेलकुदको १८औं संस्करण उत्तराद्र्धतिर पुगिसक्दा पनि समर्थकको उत्साहमा भने कुनै कमी देखिँदैन । खेलाडी पदकका लागि मैदानमा भिडिरहेकै छन्, अनि दर्शकको उत्साह पनि त्यत्ति नै छ, जति प्रतियोगिता सुरु हुँदाको पहिलो दिन थियो । समग्रमा भन्नुपर्दा करिब एक करोड जनसंख्या धानिरहेको इन्डोनेसियाको यो राजधानी सहर पछिल्लो १४ दिनदेखि पूरै खेलमय बनेको छ । हाम्रा खेलाडीले अन्तर्राष्ट्रिय प्रतियोगितामा राम्रो प्रदर्शन गर्दै आएका छन्, त्यसैले उनीहरूको हौसला बढाउनु हाम्रो दायित्व हो, ४० वर्षीय पेभी पुत्र भन्छन् । उनी रंगशाला परिसरमै रहेको पौडी पोखरीमा इन्डोनेसियाली महिला वाटरपोलो टोलीको हौसला बढाउन आएका हुन् । स्वस्थ मनोरञ्जनका लागि खेलकुद सबैभन्दा गतिलो माध्य हो भन्ने उनको बुझाइ छ । स्थानीय स्कुलका शिक्षक पेभी बिदाको मौका छोपेर खेल हेर्न रंगशाला पुगेका रहेछन् । संसारकै सबैभन्दा बढी ट्राफिक जाम हुने सहरहरूमा पर्ने जकार्तामा सरकारले एसियाली खेलकुदका लागि भनेर विद्यालयहरूमा बिदा दिएको छ । एसियाली खेलकुदका क्रममा सडकमा सवारीको चाप कम गराउने सरकारको यो पनि एउटा जुक्ति हो । यसदेखि बाहेक सडकमा ट्राफिक जाम कम गराउन सवारीसाधनमा जोरबिजोर प्रणाली लागू गरिएको छ भने अधिकांश सडकलाई एकतर्फी बनाइएको छ । हामी चलचित्र हेर्न वा सर्कस हेर्न पैसा खर्चन्छौं । सांगीतिक कार्यक्रम हेर्न पनि टिकटमा ठूलै धनराशि खर्च गर्छौं तर देशको गौरव बढाउन मैदानमा पसिना बगाउने खेलाडीको खेल हेर्न किन कञ्जुस्याइँ, पेभी प्रश्न गर्छन् । उनका अनुसार इन्डोनेसियाली बालबालिका र युवामाझ ठूलो संख्यामा खेलाडीहरू पनि रोल मोडेलका रूपमा स्थापित छन् । पछिल्लो समय हाम्रो देशमा खेलकुदको सुन्दर संस्कृति विकास हुँदै गएको छ । ठूलो संख्यामा बालबालिका पनि खेल क्षेत्रमा होमिएका छन् । खेल क्षेत्रमै लागेर नाम र दाम कमाउन चाहनेको जमात पनि बढ्दो छ । अधिकांश खेलाडी समाजमा रोल मोडलका रूपमा स्थापित भएका छन् । त्यसैले सरकारले पनि खेलकुद क्षेत्रको विकासमा ठूलो धनराशि लगानी गरेको छ, उनी भन्छन् । लाग्छ, खेलकुद क्षेत्रको प्रशंसाका लागि खर्च गर्न पेभीसँग शब्दको कमी छैन । आफ्ना खेलाडीको मनोबल बढाउन रंगशाला पुगेका पेभी हङ्कङका खेलाडीले गोल गर्दा पनि ताली बजाउन पछाडि पर्दैनन् । सायद यही होला, स्वस्थ खेल भावना र खेलसंस्कृतिको विशेष रूप । मध्य जकार्तास्थित गेलोरो बुङ कार्नो खेल परिसरमात्र होइन, एसियाली खेलकुदका खेलहरू भइरहेको हरेक भेन्यु (खेलस्थल)को अवस्था उस्तै छ । हरेक खेलका भेन्यु हरू भव्य, सुविधासम्पन्न र प्रविधिमैत्री छन् । लाग्छ, सरकारले देश विकासको सबै बटेज खेलकुदको पूर्वाधार निर्माणमै रित्याएको छ । गेलोरा बुङ कार्नो खेल परिसर मात्र पनि भक्तपुर जिल्लाको करिब आधा भूभाग बराबरको क्षेत्रफलमा फैलिएको छ । अनि हरेक खेलस्थलमा दर्शकको उत्तिकै उत्साहपूर्ण सहभागिता देख्न पाइन्छ, चाहे त्यो जकार्ताभन्दा आधा घन्टाको दूरीमा रहेको जीएक्सपो खेल परिसर होस् वा गाडीबाट दुई घन्टाको दूरीमा रहेको पश्चिम जाभास्थित गुनुङ मस पुन्काक (प्याराग्लाइडिङको भेन्यु) । मैदानमा खेलाडीको तँछाडमछाड र प्यारापिटमा दर्शकको चर्को होहल्ला त छँदैछ, त्यसबाहेक आफ्नो सरकारले आँटेको एसियाली खेलकुद आयोजनाको जिम्मेवारीलाई सफल पार्न निजी क्षेत्रले समेत उत्तिकै जोडतोडका साथ होस्टेमा हैंसे गरेको देख्न पाइन्छ । सहरका मुख्य सडक छेउमा रहेका विशाल व्यावसायिक भवनमा मात्र होइन, सहरको भित्री भागमा रहेका आवासीय क्षेत्रका प्रत्येक घरमा समेत १८औं एसियाडका ठूल्ठूला होर्डिङ बोर्ड, ब्यानर र डिजिटल डिस्प्ले राखिएका छन् । विमानस्थलबाट करिब ४५ मिनेटको दूरीमा रहेको मुख्य जकार्ता सहर पुगुन्जेलसम्म यस्ता घर सायदै भेटिन्छन् जहाँ १८औं एसियाडका ब्यानर र इन्डोनेसियाको राष्ट्रिय झन्डा राखिएको नहोस् । देशका हरेक नागरिक सरकारको एउटा रूप हो । त्यसैले सरकारले आँटेको यत्रो ठूलो जिम्मेवारी पूरा गर्नु हाम्रो पनि कर्तव्य हो, केबायोरन बारुस्थित भलिबल कभर्ड हलमा भेटिएका अनगुन विजया भन्छन्, त्यसैले यो एसियाली खेलकुदलाई सफल बनाउन हरेक नागरिकले आआफ्नो स्थानबाट सक्दो योगदान पुर्याएका छन् । १८औं एसियाडमा एसियाका ४५ राष्ट्रका १६ हजारभन्दा बढी खेलाडी, प्रशिक्षक, निर्णायक, खेल पदाधिकारी र सञ्चारकर्मीको सहभागिता छ । पक्कै पनि समग्र एसियालाई समेट्ने यति ठूलो अन्तर्राष्ट्रिय प्रतियोगिता सफलतापूर्वक सम्पन्न गर्न सरकारको आँटसँगै नागरिकको स्वतस्फूर्त सहयोग र छुट्टै खेलसंस्कृतिको लहर पनि चाहिन्छ भन्ने उदाहरण इन्डोनेसियाले प्रस्तुत गरेको छ । त्यसैले त भियतनाममा गर्ने भनिएको १८औं एसियाड आयोजनाको जिम्मेवारी अन्तिम समयमा आफ्नो काँधमा आएको चार वर्षभित्रै इन्डोनेसियाले त्यो जिम्मेवारी सफलतापूर्वक निर्वाह गरेर देखाएको छ । सँगसँगै इन्डोनेसियाली सरकार र यहाँका नागरिकले यति बेला १८औं एसियाडको नारा इनर्जी अफ एसिया अर्थात् एसियाको ऊर्जालाई समेत साकार पारेर देखाएका छन्; समग्र एसियाको फरकफरक संस्कृति, रहनसहन र भेषभूषालाई एउटै थलोमा आफूभित्र समाहित गरेर । अनि यो ऐतिहासिक अभियानलाई सफल तुल्याउने मुख्य पात्र हुन्, इन्डोनेसियाका राष्ट्रपति जोको विडोडो । उनकै विशेष रेखदेख र अभिभावकत्वमा थुप्रै टापुहरूको देश इन्डोनेसियाले यो अभियानलाई मूर्त रूप प्रदान गरेको हो । राष्ट्रपति विडोडो तिनै व्यक्ति हुन्, जसले प्रतियोगिताको उद्घाटन समारोहमा प्रमुख अतिथिको भूमिका निर्वाह गर्न मोटरसाइकल स्टन्ट गर्दै आयोजना स्थलसम्म पुगेर रंगशालामा उपस्थित हजारौं विदेशी पाहुनालाई पनि आश्चर्यमा पारेका थिए । प्रतियोगिताको उद्घाटन समारोहपछि पनि हरेक दिनजसो उनी प्रतियोगिताको कुनै न कुनै खेल स्थलमा निरन्तर धाइरहे, चाहे त्यो आफ्ना खेलाडीको मनोबल बढाउन होस् वा आफ्नै देशमा आयोजना भएको एसियाली खेलमेलाको साक्षी बन्न ।"
रोनाल्डो र सलाहलाई पछि पार्दै लुका मोड्रिच बने युरोपको सर्वाेत्कृष्ट खेलाडी,"मोनाको : क्रोएसियाको फुटबल टोलीका कप्तान लुका मोड्रिच युरोपको सर्वाेत्कृष्ट फुटबलर घोषित भएका छन् । युरोपेली फुटबल संघ (यूईएफए)ले बिहीबार राति गरेको आफ्नो वार्षिक अवार्ड कार्यक्रममा रियल म्याड्रिडबाट व्यावसायिक फुटबल खेल्दै आइरहेका मोड्रिच गत वर्ष गरेको प्रदर्शनका आधारमा युरोपकै सर्वाेत्कृष्ट फुटबलर घोषित भएका हुन् । मोड्रिचले गत सिजन रियल म्याड्रिडलाई युरोपियन च्याम्पियन्स लिगको उपाधि दिलाउन महŒवपूर्ण योगदान दिएका थिए । रियलले गत वर्ष लगातार तेस्रो वर्ष र पछिल्लो पाँच सिजनमा चौथोपटक च्याम्पियन्स लिग उपाधि जितेको थियो । उनले गत महिना रुसमा भएको फिफा विश्वकप फुटबलमा पनि आफ्नो टोलीलाई फाइनलसम्म पुयाएका थिए । क्रोएसिया विश्वकपको फाइनलमा पुगेको यो नै पहिलो अवसर थियो । यद्यपि फाइनलमा फ्रान्ससँग ४२ गोलले पराजित भएपछि क्रोएसिया उपाधिबाट वञ्चित भएको थियो । मोड्रिच गत सिजन च्याम्पियन्स लिग खेलेका क्लबका प्रशिक्षक र युरोपबाट छनोट गरिएका सीमित खेल पत्रकारहरूको भोटिङमार्फत युरोपकै सर्वाेत्कृष्ट फुटबलर घोषित भएका हुन् । युरोपकै सर्वाेत्कृष्ट खेलाडी घोषित भएपछि मोड्रिच निकै खुसी देखिए । मेरा लागि यो साँच्चिकै अविश्वसनीय क्षण हो । यो महŒवपूर्ण अवार्ड जित्दा निकै खुसी लागेको छ, मोड्रिचले भने । मोड्रिचले अवार्डका लागि आफ्नै क्लबका पूर्वसहकर्मी क्रिस्टियानो रोनाल्डो र लिभरपुलका स्ट्राइकर मोहम्मद सलाहलाई पछि पारेका हुन् । तीमध्ये सलाह र मोड्रिच मात्रै अवार्ड समारोहमा उपस्थित थिए । यसै सिजन रियल छाडेर इटालियन क्लब युभेन्टस पुगेका क्रिस्टियानो रोनाल्डो भने अवार्ड समारोहमा उपस्थित थिएनन् । युभेन्टसका प्रमुख कार्यकारी अधिकृत (सीईओ) जुउसेप्पी मारोट्टाले अवार्ड समारोहमा उपस्थित नहुने रोनाल्डोको व्यक्तिगत निर्णय रहेको जनाए । समारोहमा उपस्थित नहुने रोनाल्डोको व्यक्तिगत निर्णय हो । त्यसलाई हामीले स्वीकार गर्नुपर्छ, समारोहमा उपस्थित भएका सीईओ मारोट्टाले भने । रोनाल्डो पनि गत सिजन गरेको प्रदर्शनका आधारमा युरोपको उत्कृष्ट स्ट्राइकर घोषित भएका छन् । युरोपको उत्कृष्ट खेलाडीको अवार्डमा रियल म्याड्रिडकै खेलाडीहरूको बाहुल्य रह्यो । सर्वाेत्कृष्ट खेलाडी घोषणा भएका मोड्रिच गत सिजनको उत्कृष्ट मिडफिल्डर पनि चुनिए । यस्तै केलोर नाभास उत्कृष्ट गोलरक्षक र कप्तान सर्जियो रामोस उत्कृष्ट रक्षक घोषित भए । युरोपको सर्वाेत्कृष्ट महिला खेलाडीको अवार्ड डेनमार्क र जर्मन क्लब वल्फसबर्गकी खेलाडी पर्निल्ले हार्डले जितिन् । इङ्ल्यान्डका पूर्वकप्तान डेभिड बेकह्याम प्रेसिडेन्टन्स अवार्डबाट सम्मानित भए । यूईएफएले फुटबलबाट प्राप्त आफ्नो छवि प्रयोग गरी मानवीय कार्यमा सक्रिय रहेकाले बेकह्यामलाई सो अवार्डबाट सम्मानित गरिएको जनाएको छ ।"
एसिया कप छनाेटमा नेपालको पहिलो जित : मलेसिया १९ रनले पराजित,"काठमाडौं : एसियाली क्रिकेट काउन्सिल (एसीसी) एसिया कपको सुरुआती दुई खेलमा पराजित नेपाल तेस्रो खेलमा विजयी भएको छ। शनिबार आयोजक मलेसियालाई नेपालले १९ रनले पराजित गरेको हो। १८९ रनको चुनौती पाएको मलेसियाले ९ विकेटको क्षतिमा पूरै ३० ओभर खेल्दै १६९ रन मात्र बनायो। नेपालको जितका लागि बसन्त रेग्मीले सर्वाधिक ३ विकेट लिए। सोमपाल कामी र सन्दीप लामिछानेले दुईदुई विकेट लिए भने सागर पुन र दीपेन्द्रसिंह ऐरीले एकएक विकेट लिए। ६ ओभर बलिङ गरेका सन्दीप लामिछानेले एक मेडन राख्दै २० रन दिएर मलेसियाको २ विकेट झारेका हुन्। वर्षाका कारण ३० ओभरमा झारिएको खेलमा पहिलो ब्याटिङ गरेको नेपालले ७ विकेट गुमाउँदै मलेसियासामु १८८ रनको स्कोर खडा गरेको थियो। सुरुमा खराब ब्याटिङ गरे पनि नेपालका पछिल्लाक्रमका ब्याटस्म्यानले सुधारिएको खेल प्रदर्शन गरे। दीपेन्द्रसिंह ऐरी र आरिफ शेखले ८७ बलमा १०१ रनको साझेदारी गरेपछि नेपालले १८८ रनको स्कोर बनाएको हो। ४८ बल खेलेका आरिफले ५ चौका र २ छक्काको मद्दतमा सर्वाधिक ६४ रन बनाए। दीपेन्द्र ऐरीले ५१ बलमा ५४ रन प्रहार गरे। नेपालका लागि अनिल शाह १६, पारस खड्का १३, सुवास खकुरेल ९, ज्ञानेन्द्र मल्ल ११ र वसन्त रेग्मीले ६ रनको योगदान गरे। ओमान र युएईसँग पराजय व्यहोरेको नेपालले मलेसियासँग जित दर्ता गरेसँगै एसिया कपको छनोटको सम्भावनालाई जीवितै राखेको छ।"
को हुन् रियलमा रोनाल्डोको स्थान लिने मारियानो डियाज ?,"काठमाडौँः स्पेनिस क्लब रियल मड्रिडले यसै सिजनको सुरुमा इटालियन क्लब युभेन्ट्समा आवद्ध भएका स्टार स्ट्राइकर क्रिस्टियानो रोनाल्डोको जर्सीमा एकजना स्पेनिस स्ट्राइकरलाई उतार्ने भएको छ। पोर्चुगिज सुपरस्टार रोनाल्डोको बहिर्गगमनसँगै उसको वास्तविक लयमा नदेखिएको रियल मड्रिड सिजनको सुरुमै एथ्लेटिको मड्रिडसँग पराजित हुन पुग्यो । रोनाल्डो बाहिरिएपछि यसै सिजन रियलले कुनै अर्का स्टार स्ट्राइकर भित्र्याउने व्यापक चर्चा थियो । र, त्यो सूचीमा थिए पीएसजीका ब्राजिलियन स्ट्राइकर नेमार, फ्रान्सका युवा स्ट्राइकर एम्बाप्पे, चेल्सीका इडिन हजार्ड, म्यानचेस्टर सिटीका सर्जियो एग्युएरो आदि थिए । तर यो सिजन यी नाम चलेका हुनै पनि खेलाडीलाई नभित्र्याएको रियल मड्रिडले रोनाल्डोको जर्सीमा २५ वर्षीय एक स्पेनिस स्ट्राइकरलाई उतार्ने भएको छ । विश्वचर्चित स्ट्राइकरलाई भित्र्याउने चर्चाकाबीच रियलले शनिबार एउटा आश्चर्यजनक निर्णय लिएको छ । उसले आफ्नो क्लबबाट खेलिसकेका स्पेनिस स्ट्राइकर मारियानो डियाजलाई भित्र्याउँदै रोनाल्डोले लाउने ७ नम्बर जर्सीमा आफ्नो घरेलु मैदान सान्टियागो बर्नबेउमा उनलाई सार्वजनिक पनि गरेको छ। सन् १९९३ मा जन्मेका यी २५ वर्षे स्ट्राइकरलाई रियलले फ्रान्सेली क्लब लियोनबाट ३० मिलियन पाउन्डमा ५ वर्षका लागि अनुबन्ध गरेको जनाएको छ । लियोनमा रहँदा उत्कृष्ट फर्ममा रहेका डियाजले गत सिजनमा २० गोल गरेका थिए । रियलका प्रशिक्षक जुलेनले डियाजको अनुबन्धले क्लबको टिम फर्मेसन पुरा भएको जनाउँदै थप खेलाडी अनुबन्ध नहुने जनाउ दिएका छन् । रियलमा भित्रिएका डियाजलाई सान्टियागो बर्नबेउमा आफ्ना हजारौँ घरेलु दर्शकमाझ सार्वजनिक गरिएको हो । त्यस क्रममा रियलका समर्थकले उनलाई न्यानो स्वागत गरेका थिए । डियाजले यो रियलमा आवद्ध भएपछि स्पेनिस ला लिगा अन्तर्गत लेगानेसविरुद्ध खेल्दै डेब्यु गर्नेछन् । यसअघि सन् २०१६०१७ मा उनी रियलमा रहँदा पनि लेगानेसविरुद्ध नै डेब्यु खेल खेलेका थिए । रियलले डियाजलाई भित्र्याएसँगै अब तत्काल नयाँ खेलाडी नभित्र्याउने जनाएको छ । त्यो बेला उनले रियलबाट ८ खेल खेलेर १ गोल गरेका थिए । यसअघि डियाजले रियल मड्रिड सी र डी मा रहेर उत्कृष्ट प्रदर्शन गरेका थिए । डियाज भित्रिएपछि अब रियल मड्रिडको आक्रमण लाइन अप उनीसँगै करिम बेन्जेमा, ग्यारेथ बेलसहितले सम्हाल्ने छन् । बेलले यो सिजन फर्ममा रहेको संकेत दिइसकेका छन्, उनले केही गोल पनि गरिसकेका छन् । रियलले युरोपेली च्याम्पियन्स लिग लगातार तीन सिजन जितिसकेको छ । यो कीर्तिमानी उपाधिका लागि रोनाल्डो निर्णायक खेलाडी थिए । यस्तोमा उनको अभाव डियाजले पुरा गर्ने विश्वास रियलका प्रशिक्षक जुलेनले बताएका छन् ।"
