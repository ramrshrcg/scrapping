शीर्षक,विवरण
सामाजिक सञ्जालको प्रभाव,"सरकारद्वारा हालै जारी सरकारी निकायद्वारा सामाजिक सञ्जाल प्रयोग गर्ने कार्यविधि२०७५ अनुसार अबदेखि सबै सरकारी कार्यालयले सेवाग्राहीलाई अनिवार्य सूचना प्रदान गर्न फेसबुक ट्विटरलगायत सामाजिक सञ्जाल प्रयोग गर्नुपर्ने छ। सरकारी कार्यालयका सूचना आदानप्रदान गर्न, जनगुनासो ग्रहण गर्न र आफ्ना कार्यालयका सूचना सार्वजनिक गर्न परम्परागत माध्यमबाहेक ट्विटर, फेसबुक र भाइवर जस्ता सामाजिक सञ्जाल पनि प्रयोग गर्नुपर्ने व्यवस्था कार्यविधिमा छ। यसअघि पनि सेवाग्राहीको अत्यधिक चाप रहने केही निकायले सामाजिक सञ्जाल प्रयोग गरे पनि आआफ्नै कार्यविधिका आधारमा चलिरहेका थिए। धेरै कर्मचारीमा वेबसाइटलाई नै प्रमुख माध्यम बनाउनुपर्छ भन्ने धारणा थियो। सरकारी कार्यालयका सूचना बढीभन्दा बढी प्रवाह गर्न सामाजिक सञ्जाल प्रयोगको कार्यविधि सार्वजनिक भएको समाचार पढेपछि लमजुङको सुन्दरबजार नगरपालिकामा सामाजिक सञ्जाल प्रयोग गर्न सिकाउँदाको अनुभव सेयर गर्न आवश्यक ठान्दछु। फेसबुक सर नमस्कार। कसैले जिस्क्याएर बोलाएको जस्तो लग्यो। त्यहाँस्थित कृषि क्याम्पसको चारवर्षे अध्ययन सकिन केही महिना मात्रै बाँकी थियो। पढाइबाट फुर्सद निकालेर दिनको केही घन्टा सुन्दरबजार नगरपालिकालाई सामाजिक सञ्जालसँग जोड्ने, नगरपालिकाका कामको प्रबद्र्घन गर्ने र सञ्चार व्यवस्थापनमा सहयोग गर्ने अवसर पाएको थिएँ। सेयरकास्ट इनिसियटिभ नेपाल र अमेरिकी दूतावासको सहयोगमा चारजना युवा परिषद्का सदस्य हामीले छानेका स्थानीय सरकारमा जोडिन पुगेका थिए। फेसबुक आम नागरिकको अभिन्न अंग भइसकेको छ, सञ्चारमा, समाचारका स्रोत बन्न र आफ्नाबारेमा अरूलाई बताउन। धेरैले सञ्चारमाध्यमको प्रमुख स्रोत नै मान्छन्। तर आम नागरिकलाई सूचना प्रदान गर्न परम्परागत माध्यम पत्रपत्रिका, रेडियो, टिभीभन्दा सामाजिक सञ्जाल सहज देखिए पनि सरकारी निकाय अहिलेसम्म परम्परागत शैलीमै अभ्यस्त थिए। कुनै दोस्रो समाचार प्रेषक वा पत्रकार नचाहिने, आफ्ना काम सिधै जनताले देख्नेगरी मोबाइलमार्फत हातहातमा पुग्नेगरी राख्न सकिने सामाजिक सञ्जाललाई माध्यमका रूपमा भन्दा लतका रूपमा मात्र हेरिएको थियो। कार्यालय समयमा सरकारले फेसबुक बन्द गर्न सर्कुलर जारी गरिरहेकाबारे अवगत भयो। म सुन्दरबजार नगरपालिकाका प्रमुख जनकराज मिश्र र प्रमुख प्रशासकीय अधिकृत प्रेमराज गिरीसँग नगरपालिकाले सामाजिक सञ्जालको उपयोग कसरी गर्न सक्छ भन्ने प्रस्तावसहित त्यहाँ पुगेको थिएँ। उहाँहरूले यो प्रस्तावमा उत्सुकता जनाउँदै कार्यालयमा सूचना प्रविधि अधिकृतसँग मिलेर काम गर्ने अनुमति पनि दिनुभयो। स्थानीय सरकारले सामाजिक सञ्जाल भरपूर उपयोग गर्ने हो भने लोकतन्त्र बलियो बनाउन सकिन्छ भन्ने उदाहरण बनेको छ लमजुङको सुन्दरबजार नगरपालिका। फेसबुकमा सक्रिय भएर नगरपालिकामा भइरहेका कामका बारेमा जानकारी राख्न थाल्यौं। तर धेरैले नगरपालिकाको काम फेसबुक चलाउने कि जनताको सेवा गर्ने ? भनेर पेजमै पोस्ट् गरे। मेयरसाब फेसबुक चलाएर जनताको घरमा कसरी चुलो बल्छ ? धेरैको प्रश्न थियो। ती प्रश्न हामीले न डिलिट गयौं न ती प्रयोगकर्तालाई ब्लक। सुझावका लागि धन्यवाद मात्रै भन्यौं। हामीले फेसबुकबाट स्थानीय कार्यक्रम, बैठक, तालिम, सानासाना विकासका उपलब्धि र सहयोग आदिबारे जनतालाई बुझाउन थाल्यौं। विस्तारै नगरवासीले प्रभावकारी ढंगले प्रत्यक्ष सूचना पाउन थाले। नगरपालिकाले केही गरेन भन्ने आरोपको साटो केही त हुँदैछ भन्न थाले। केही थाहा नहुँदा आरोप र गुनासो आउनु स्वाभाविक थियो, थाहा पाउन थालेपछि सुझावसल्लाह आउन थाल्यो। आधाजसो प्रतिक्रिया र प्रश्न प्रशासनिक प्रक्रिया र सुविधा कसरी लिने भन्नेमा हुन्थे भने केही हाम्रो वडाका विकास गतिविधि कहिले आउँछ भन्ने हुन्थे। केहीले हाम्रो यो भवनको अनुगमनको फोटो पनि फेसबुकमा राखिदिनुपयो भने केहीले आफैंले खिचेर पठाइदिन्थे। यो तीन महिने अभ्यासको उपज थियो। सुन्दरबजार नगरपालिकामा करिब २६ हजार व्यक्तिको बसोबास छ। औपचारिक रूपमा कामको जिम्मा लिँदा नगरपालिकाको अधिकारिक फेसबुक पेजमा मात्र ५४७ लाइक थियो। फेसबुक लाइकको त परको कुरा कर्मचारीसँग आफ्नो नगरपालिकाका कामका बारे पेजमा उल्लेख गर्ने समय खासै हुँदैन थियो। नगरपालिकाको समूहसँग मिलेर तीन महिनामा पेजमा ३७ सयभन्दा धेरै लाइक पुर्यायौं। नगरबासीले फेसबुकमार्फत आफ्ना समस्या र जिज्ञासा राख्ने, सूचना प्राप्त गर्ने, कुनै जटिल मुद्दामाथि बहस चलाउनुका साथै, नगरबासीका प्रश्नलाई क्रमबद्ध रूपमा समाधानका लागि नगरप्रमुखसमक्ष प्रस्तुत गर्थे। नगरप्रमुख पनि कार्यकक्षमा आफ्ना व्यक्तिगत आग्रह लिएर आउनेहरूसँगसँगै फेसबुक पेजमा लेख्नेहरूका कुरालाई गम्भीर रूपमा लिनुहुन्थ्यो। सुन्दरबजारमा रहेका पुरातात्विक तथा ऐतिहासिक स्थल पहिचान गरी सामाजिक सञ्जालमार्फत प्रचारप्रसार गर्न सकिने रहेछ। कर्मचारीले साथ दिएमा सामाजिक सञ्जालको प्रभावकारी प्रयोग गरी सहभागितामूलक लोकतन्त्र अभ्यास गर्न सकिने रहेछ। किनभने सूचना र सञ्चार विकासका अभिन्न पाटा हुन। हामीले यसको महत्व बुझेनौं। यसलाई अंगाल्न पनि सकेनौं। तपाईं यहाँबाट बिदा भए पनि हाम्रा काम र आगामी कार्ययोजनालाई फेसबुकमार्फत नगरबासीलाई जानकारी गराउने र अभिमत निरन्तर लिने छौं, मेयर मिश्रले भने। छोटो योगदानको कदर भएकोमा म खुसी छु। छोटो समयमा जानेको सिकाउने अवसर मात्र प्राप्त भएन स्थानीय सरकारले कसरी काम गर्छ, निर्वाचित प्रतिनिधि र कर्मचारीको काम के हो र कसरी काम गरे प्रभावकारी हुन्छ भन्नेबारे अध्ययन गर्ने अवसरसमेत प्राप्त भयो। विविध स्थानीय योजना कसरी तय हुन्छन् र निर्णयमा कसरी पुगिन्छ, के कस्ता मुद्दामाथि छलफल हुन्छन् भन्नेबारे जानकारी हासिल भयो। स्थानीय सरकारलाई नजिकबाट हेरेर सामाजिक तथा आर्थिकलगायत अन्य क्षेत्रमा सामाजिक सञ्जाल प्रयोग गरेर हासिल गर्न सकिने उपलब्धिका बारेमा पनि ज्ञान भयो। स्थानीय सरकारले सामाजिक सञ्जाल भरपूर उपयोग गर्ने हो भने लोकतन्त्र बलियो बनाउन सकिन्छ भन्ने उदाहरण बनेको छ लमजुङको सुन्दरबजार नगरपालिका। काफ्ले युवा उद्यमी हुन्।"
रक्तिम महाकाली धमिलिँदै मेची,"साम्यवादी सरकारको स्वेच्छाचारिताका कारण कतिपय परिवर्तन विरोधीहरूले गणतन्त्रमाथि नै धारेहात लगाउन थालेका छन् मध्यान्हको उज्यालोमा संगिनी भेट्न हिँडेकी कञ्चनपुरकी एउटी बालिका साँझ पर्दा घर फर्किनन्। हृदयमा छटपटी र मस्तिष्कमा आशंकासहित छोरी खोज्न सहयोगको याचना गर्दै प्रहरी थानामा पुगेकी आमाको वेदना त्यसबेला अझ चुलियो जब जिम्मेवार प्रहरीले फोटो लिएर भोलि आउन भने। भोलि अर्थात अर्को दिन बेपत्ता किशोरीको लास उखुबारीछेउ भेटियो। यस घटनामा पहिलेदेखि नै उदासीन देखिएको प्रहरी सत्यतथ्य पत्ता लगाउने अनुसन्धानमा झनै उदासीन देखियो। गहभरी आँशु लिएर दोषी पत्ता लगाइयोस् भन्दै किशोरीकी आमा र परिवारजनले याचना गरिरहे तर खड्गप्रसाद ओली नेतृत्वको नेपाल कम्युनिस्ट पार्टीको सरकार र मातहतका प्रहरीले फिट्टो सुनेनन्। अनि कञ्चनपुरका नागरिक तातो घाममा सडकमा उत्रिए। नागरिक सरकारको चरित्रविपरीत सरकारले तातो गोलीले तिनको स्वागत गयो। यो घटनाले लाखौं स्वाभिमानी नागरिकको मन हाहाकार गरेको छ। बालिकाको बलात्कार र हत्या अनि देशमा व्याप्त दण्डहीनता र सरकारी उदासीनताका कारण शोक, क्षोभ र क्रोध बढ्दैछ। यो पंक्ति लेखिँदासम्म प्रहरीले चलाएको गोलीबाट दुईदर्जन बढी नागरिकलाई गोलीछर्रा लागेको छ भने अर्को एक होनहार किशोरको हत्या भइसकेको छ। बलात्कार र हत्या जघन्य अपराध हो। त्यसको जति निन्दा गरे पनि कम हुन्छ। कञ्चनपुर घटनामा प्रहरीले अविश्वसनीय तवरले विभिन्न पात्रहरू खडा गर्न थालेपछि नागरिक क्रोधित भएको देखिन्छ। त्यसकारण पनि त्यो घटनाको वैज्ञानिक तवरले उच्चस्तरीय रूपमा गहिरो अनुसन्धान हुनु आवश्यक थियो। दण्डहीनतालाई बढावा दिँदै आएको सरकार चार हप्तासम्म त्यस्तो अनुसन्धानका लागि तत्पर देखिएन। ढिलो गरी केही प्रयास सुरु भएको छ, थाहा छैन दूधको दूध पानीको पानी छुट्टिन्छ, छुट्टिदैन। सरकारी दमनले महाकाली रक्तिम भएको छ, आन्दोलनको बाछिटा मेचीसम्म देखिन थालेको छ। पछिल्लो चरणमा भएका केही घटनाले ओली नेतृत्वको सरकार वैचारिक रूपमै स्वतन्त्रताविरोधी र विधिविपरीत मार्गमा हिँडेको देखिन्छ। यो सरकारले सुरक्षा निकायको दुरुपयोग गरेको छ। अनशन बसेका एकजना सत्याग्रहीलाई जुम्लाबाट उठाएर काठमाडौं ल्याउने अभियानमा पहिले एउटा प्रहरी गम्भीर घाइते भएको र पछि उक्त प्रहरीको मृत्यु भएको हुँदा जे पनि हुन सक्ने भन्दै जुम्लामा प्रहरी अधिकारी आफैंले माइकिङ गरेका थिए। यस्तो भ्रामक सूचना प्रवाहित गर्दा देशभर प्रहरी संयन्त्रको विश्वसनीयतामा प्रश्न उठन सक्छ भन्ने हेक्का राखेको देखिएन। त्यसैगरी कञ्चनपुर घटनामा पीडितलाई उपेक्षा र पीडकलाई संरक्षण गर्न खोज्ने सरकारी प्रवृत्तिले सरकार र जनताबीच ठूलो खाडल उत्पन्न भएको छ। अर्कोतिर सुरक्षा निकायले पनि बेलाबेलामा सीमा नाघेको छ त कतिपय गैरन्यायिक क्रियाकलाप भएको छ। भक्तपुरमा एकजना बालकको अपहरणपछि भएको हत्या घटनाको जति निन्दा गरे पनि कम हुन्छ। मध्यरातमा एउटा बालकको निर्मम हत्या गर्ने हत्यारा कुनै पनि कोणबाट सहानुभूतिको पात्र हुन सक्दैनन्। तर यो पनि सत्य हो ती अभियुक्तलाई प्रहरीले पक्राउ गरेको थियो जसको सूचनाका आधारमा बालकको शव भेट्टिएको थियो र तिनीहरूलाई प्रहरीले लैजाँदै गरेको देख्ने दर्जनौं प्रत्यक्षदर्शी छन्। तर तिनीहरू दोहोरो मुठभेडमा मारिएको भन्ने झुठो दाबीले विधिको शासनलाई उपहास गर्छ, न्यायिक प्रक्रियालाई अवरुद्ध गर्छ। को दोषी हो, होइन भन्ने र दोषीलाई सजाय तोक्ने काम न्यायालयको हो। भावनात्मक आवेगका कारण कतिपयले स्याबास भने भनेर यस्ता गैरन्यायिक क्रियाकलापलाई समर्थन गर्ने र बढावा दिने काम हुँदै गयो भने देश विधिको होइन जंगलको शासनमा रुपान्तरण हुन सक्छ। प्रधानन्यायाधीश नियुक्तिका सन्दर्भमा संसदीय सुनुवाइ चलिरहेको बेला सत्तारुढ नेपाल कम्युनिस्ट पार्टीको एकजना सांसदले बानेश्वरस्थित आफ्नो आवासनजिक आफूलाई कन्चटमा पेस्तोल राखी कसैले धम्क्याएको कुरा संसद्मै उठिसकेको छ। उक्त घटनाको अनुसन्धानका सिलसिलामा प्रहरीले ७५ जनालाई पक्राउ गरेको खबर पनि सार्वजनिक भएको थियो। त्यसो त घटना हुनासाथ प्रहरीलाई जानकारी दिनु र प्रहरीकहाँ जानु सर्वमान्य प्रक्रिया हो। त्यो सामान्य प्रक्रिया पूरा नगर्ने व्यक्ति देशको सांसद बन्न योग्य छ कि छैन ? एउटा दोषी पत्ता लगाउन ७४ जना निर्दोषलाई सास्ती दिइने कस्तो अनुसन्धान प्रणाली हो ? यदि त्यो घटना किर्ते थियो भने अनाहकमा ७५ भन्दा बढी निर्दोष नागरिकले भोगेको सास्तीको भरपाइ कसले गर्छ ? त्यसमाथि पनि सत्तारुढ दलको सांसद महोदयाले उक्त घटनामा आफ्नो मोबाइल लुटिएको बताएकी थिइन्। उक्त मोबाइल फोन त्यसभन्दा पहिले र पछि कसले र कहाँ प्रयोग गरिरहेको थियो भन्ने तथ्य पत्ता लगाउन कल डिटेल रिर्पोट हेरे पुग्छ। यो प्रकरणले सत्तारुढ सांसदहरूको विश्वसनियतामाथि गम्भीर प्रश्न चिन्ह उब्जिएको छ। पीडकहरूको संरक्षक अनि दण्डहीनताको प्रवद्र्धक सरकार, संवेदनहीन राष्ट्रपति, कमजोर विपक्ष, कमजोर न्यायालय, असुरक्षित प्रेस र पेसागत समूहले सुखद् भविष्यको संकेत गर्दैन। भदौ ७ गते एकजना नेपाली नागरिक बैंकक उड्न लागेका बेला सरकारले रोकेको अर्को घटना चिन्ताजनक त छँदैछ त्यसमाथि अध्यागमन विभागले सरकारी स्वीकृति नलिई जान लागेकाले रोकिएको भन्ने कारणसहितको पत्र झनै आपत्तिजनक र निन्दनीय छ। सरकारी सेवामा नरहेको आम व्यक्तिले विदेश भ्रमण गर्दा सरकारसँग स्वीकृत लिनुपर्ने कारण र प्रक्रिया के हो ? यसको अर्थ चाँडै नै साम्यवादी सरकारले विदेश जाने जोकोही नेपालीले सरकारसँग स्वीकृति लिनुपर्ने फरमान जारी गर्न लागेको बुझिन्छ। यसै पनि कतिपय देशको भिसा प्राप्त गरेका नामधारी नेपालीलाई विदेशी हवाई अड्डाबाटै फिर्ता पठाइएको अपमान एवं पीडाजनक उदाहरण छन्। अब त आफ्नै देशको हवाई अड्डाबाट पनि यात्राबाट वञ्चित गरी रोक्ने कामको सुरुवात भएको छ। यो घटनाले सरकार नागरिकप्रति झनै असहिष्णु भएको देखाउँछ नै आम नेपाली यात्रीमा समेत असुरक्षाको भावना बढाउँछ। विप्लव नेतृत्वको नेपाल कम्युनिस्ट पार्टीका प्रवक्ता खड्गबहादुर विश्वकर्मालाई सर्वोच्च अदालतले रिहा गर्न आदेश दिएलगत्तै दुई पटक सर्वोच्चपरिसरबाटै पुनः पक्राउ गर्नु अशोभनीय र विधिविपरीत क्रियाकलाप हो। विप्लव आवद्ध नेकपाका उदण्ड, हिंसात्मक र अराजक गतिविधि रोक्नु र सुरक्षा व्यवस्था मिलाउनु सरकारको दायित्व हो। यद्यपि तल्लो अदालतमा प्रक्रियागत रूपमा चलिरहेको मुद्दामा सर्वोच्चले रिहाइको आदेश दिनु कति उचित भन्ने प्रश्न आफ्नो ठाउँमा हुन सक्छ र त्यसबारे विधिसम्मत ढंगले नै प्रश्न उठाउन सकिन्छ तर देशको सर्वोच्च न्यायालयले कसैलाई छोड्न आदेश दिएपछि, सर्वोच्चपरिसरबाटै पुनः पक्राउ गरिन्छ र सर्वोच्च अदालतको आदेश र मर्यादाको पालना गरिँदैन भने त्यो जंगली शासनको प्रस्थान विन्दु हुन सक्छ। यसले न्यायालय र सुरक्षा निकायबीचको टकराव देखिन्छ नै, सुरक्षा निकायले जे भन्छ त्यही अन्तिम सत्य हो भन्ने सरकारी मानसिकता पनि दर्शाउँछ। सर्वोच्चपरिसरबाटै त्यसरी पक्राउ गर्दा अदालतको मानहानीमा सरकारी निकायलाई दण्डित गर्ने ह्याउ र सामथ्र्य पनि अब देखिएन। दुईतिहाइको सरकार भएकाले संसदीय सुनुवाइको आडमा डामिने र पदोन्नतिका बेला सिकार हुन सक्ने डरले न्यायालय शिथिल हुँदै गएको छ। हुँदा हुँदा यो सरकारले अब सरकारी कार्यालयहरूमा आउने नागरिकको पोशाक यस्तो हुनुपर्छ भनेर ड्रेस कोड पनि तोक्न थालेको देखिएको छ। सतहमा हेर्दा यस्ता तपसिलका विषयमा सरकार किन अलमलिएको होला भन्ने देखिन्छ तर गहिराइमा हेर्ने हो भने साम्यवादी शासन भएका मुलुकमा लागू भएका कतिपय प्रावधानलाई सरकारले पछ्याउन खोजेको देखिन्छ। यो सत्य हो, केही नामधारी मानव अधिकार संस्था र व्यक्तिले मर्यादाको सीमा नाघेर घृणा र विखण्डनलगायत एजेन्डालाई सघाएका कारण त्यस्ता एकाध संस्था र व्यक्ति नेपालमा बद्नाम छन्। तिनको कृत्यले मानव अधिकार आन्दोलनलाई ठूलो नोक्सान पुगेको छ। यही बेला मानव अधिकारका मूल्यविरुद्ध अतिवादी स्वर उठ्न थालेका छन्। साम्यवादी सरकारको स्वेच्छाचारिताका कारण कतिपय परिवर्तनविरोधीहरूले गणतन्त्रमाथि नै धारेहात लगाउन थालेका छन्। नयाँ मुलुकी संहिताका केही प्रावधानको दुरुपयोग हुन सक्ने सम्भावनाका कारण प्रेस स्वतन्त्रतामाथि यसै पनि तरबार झुण्डिएको छ। न्यायालयलाई निरीह बनाउने, प्रेस स्वतन्त्रतामाथि तरबार झुन्ड्याउने बौद्धिकहरूलाई भुत्ल्याउने र नागरिक समाजलाई खुइल्याउने यावत सारा क्रियाकलाप एकसाथ सुरु हुनुले स्वतन्त्रता र लोकतन्त्रको मूल्यमाथि ग्रहण लाग्न थालेको देखिन्छ। नागरिक सरकार नागरिकको सुरक्षा र सुविधामा संवेदनशील हुन्छ जबकि स्वेच्छाचारी सरकार नागरिकमाथि ज्यादा भन्दा ज्यादा नियन्त्रण र कष्ट थोपरेर शासन गर्नुमा रमाउँछ। माथिका उदाहरणले ओली नेतृत्वको सरकार नागरिकमाथि नियन्त्रण बढाउन र कष्ट थोपर्न उद्यत भएको प्रष्टै देखिन्छ। यसै पनि विपक्ष कमजोर र अविश्वसनीय छ। प्रमुख प्रतिपक्ष नेपाली कांग्रेसका सभापति शेरबहादुर देउवा पटक पटक टेस्टेड (परीक्षण) भइसकेका र उपसभापति विमलेन्द्र निधि जस्ता केही अलोकप्रिय नेताका कारण कांग्रेसले न्याय दिलाइदेला भन्ने विश्वास पनि आम नागरिकमा छैन। त्यसैले पनि हुनसक्छ नागरिक आफैं सडकमा उत्रन थालेका छन्। अहिले देशमा विद्यादेवी भण्डारी राष्ट्रप्रमुखको रूपमा राष्ट्रपति पदमा विराजमान हुनुहुन्छ। यो आलंकारिक पद हो, तसर्थ राष्ट्रपति पदको मर्यादा र सीमाको जानकारी चेतनशील नागरिकलाई छ। तथापि मानवीय मूल्य र संवेदनाका विषयमा भने राष्ट्रपतिबाट चासो व्यक्त भएको उदाहरण आलंकारिक राष्ट्रपति भएका अन्य देशमा पनि पाइन्छ। बलात्कार र हत्या जस्ता जघन्य अपराधका घटना सिलसिलेबार रूपमा भइरहँदा पनि राष्ट्रपति भण्डारीले चिन्ता प्रकट गरेको देखिएन। यहाँसम्मकी पीडित परिवारजनलाई महिला राष्ट्रपतिले शोक र सान्त्वना प्रकट गरेको पनि पाइएन। त्यसो त राष्ट्रपति भण्डारीले दुइटा कम्युनिस्ट पार्टीलाई एक बनाउने सिलसिलामा राष्ट्रपति निवासमा बसेर छलफल गरेको र एकजना महिलालाई मुख्यमन्त्री पदमा हराउन भूमिका खेलेको आरोप सत्तारुढ कम्युनिस्ट पार्टीकै जिम्मेवार सदस्यले लगाउँदै आएका छन्। पीडकहरूको संरक्षक अनि दण्डहीनताको प्रवद्र्धक सरकार, संवेदनहीन राष्ट्रपति, कमजोर विपक्ष, कमजोर न्यायालय, असुरक्षित प्रेस र पेसागत समूहले सुखद् भविष्यको संकेत गर्दैन। तसर्थ बेला छँदै सरकार सच्चिनु अत्यावश्यक छ।"
नयाँ सोच र अठोटको कांग्रेस,"जेठो दल प्रजापरिषद्ले जनतालाई प्रजातान्त्रिक चेतना जगाउने काम गयो। यसका राजनीतिक गतिविधिबाट आत्तिएर तत्कालिन राणाशासकले सन् १९९७ मा सहिद पर्व मच्चाए। समयानुकूल आफूलाई परिवर्तन गर्न र जनचाहनाअनुसार हिँड्न नसक्दा प्रजापरिषद् इतिहासको पानामा सीमित हुन पुग्यो। त्यसको प्रतिफल ००३ को राष्ट्रिय कांग्रेस र ००५ सालको प्रजातन्त्र कांग्रेस मिलेर ००६ सालमा बनेको नेपाली कांग्रेसले पनि स्थापनाका ७३ वर्षको पार गरिसकेको छ। आधुनिक नेपाल निर्माण, प्रजातन्त्र प्राप्ति र पुनप्र्राप्तिका लागि कांग्रेसले जुन नीति, मूल्यमान्यता र आदर्श स्थापना गरेको छ, त्यो अन्य दलले गर्न सकेका छैनन्। त्यसैले त कांग्रेस राष्ट्रिय राजनीतिको मूल धुरी एवं जनताको आशा र भरोसाको केन्द्र बनेको हो। विचारमा बीपी कोइराला, धनमा सुवर्ण शमशेर, कूटनीति र आचरणमा सूर्यप्रसाद उपाध्याय, दृढनिश्चयी गणेशमान सिंह, निष्ठाको राजनीतिप्रति प्रतिवद्ध र सात्विक जीवनशैलीका धनी कृष्णप्रसाद भट्टराई र क्रान्तिकारी चरित्र र गतिशील व्यक्तित्वका धनी गिरिजाप्रसाद कोइरालाको संगम अहिलेसम्म नेपालमा देखा परेको छैन, सायद भविष्यमा पनि यो अपेक्षा गाह्रो छ। अन्य राजनीतिक दर्शन एवं विचारधारा बोक्ने झापा आन्दोलनबाट चर्चामा आएका माक्र्सवादी, लेनिनवादी कम्युनिस्ट बन्दुकको नालबाट परिवर्तन गर्न सकिन्छ, ब्यालेटबाट होइन भन्ने हिंसावादी मात्र होइन जातीयता एवं क्षेत्रीयताको आधारमा राजनीति गर्ने मधेसवादी दल पनि यतिबेला कांग्रेसकै लोकतन्त्र र संसदीय शासन प्रणालीको मान्यतामा आएका छन्। अहिले नेकपाको नाममा भएको शासनसत्तामा हालिमुहाली कांग्रेसकै सिद्धान्तको उपज हो। समग्रमा उनीहरू प्रजातान्त्रिक समाजवादको दार्शनिक छहारीभित्र उदाउने, अस्ताउने र शक्ति सामथ्र्य प्रदर्शन गरेर सन्तुष्टि वा असन्तुष्टि व्यक्त गर्ने कडीका रूपमा मात्र देखिन्छन्। वास्तवमा उनीहरू साम्यवादी समाजवादका अगुवाइ नै हुन्। प्रजातान्त्रिक समाजवादमा राजनीतिक स्वतन्त्रता एवं आर्थिक समानताका दुइटा पक्ष हुन्छन् भने साम्यवादी समाजवादले राजनीतिक स्वतन्त्रतालाई स्वीकार नगरी केवल आर्थिक समाजवादलाई मात्र स्वीकार गर्छ। उनीहरूको समाजवाद उत्पादनमुखी नभई वितरणमुखी मात्र हो। कम्युनिस्टहरू माक्र्सवादी लेनिनवादी नै भएकाले लोकतन्त्रवादी हुनै सक्दैनन्। १०४ वर्षे क्रुर राणाशासन र ३० वर्षे निर्दलीय पञ्चायतविरुद्ध कांग्रेस निरन्तर लड्यो प्रजातन्त्र स्थापनाका लागि। कम्युनिस्ट झैं रुप परिवर्तन गरेर मुखमा लोकतन्त्रको रामराम बगलीमा अधिनायकवादी तथा सर्वसत्तावादी छुरा रोप्ने काम कहिल्यै गरेन। कांग्रेस जहिले पनि जनताको सर्वाेच्चता, स्वतन्त्र न्यायपालिका, विधिको शासन, कानुनी राज्य, आवधिक निर्वाचन, प्रेस स्वतन्त्रता, शक्तिको पृथकीकरण, बहुलवाद र मानव अधिकारको पक्षमा दृढ र अटल छ। राष्ट्रियता, लोकतन्त्र र समाजवाद यसको मूल ध्येय हो भने प्रजातान्त्रिक समाजवादको माध्यमबाट आर्थिक, सामाजिक, राजनीतिक र सांस्कृतिक रुपान्तरण गरी देशलाई समृद्ध बनाउनु यसको मूल लक्ष्य हो। यही उद्देश्यअनुरूप नै २०१५ सालमा दुईतिहाइ बहुमत सरकारको नेतृत्व गरेका बीपी कोइरालाको सरकारले जमिन कसको जोत्नेको, घर कसको पोत्नेको भनी नेपाली जनताको पक्षमा क्रान्तिकारी भूमिसुधारको शंख फुके। ०४६ सालपछि अन्तरिम सरकारको नेतृत्व गर्ने कृष्णप्रसाद भट्टराईले एक वर्षभित्र नयाँ लोकतान्त्रिक संविधान दिई शान्तिपूर्ण निर्वाचन सम्पन्न गरे। तत्कालीन सशस्त्र विद्रोही माओवादीलाई विस्तृत शान्तिसम्झौतामार्फत हिंसा र आतंकको बाटो छोड्न लगाई शान्तिको मूलधारमा ल्याउने काम गिरिजाप्रसादले गरे। संविधानसभाले बनाएको नयाँ संविधान जारी गर्ने श्रेय सुशील कोइरालालाई जान्छ। त्यही संविधानअनुसार तीनै तहको निर्वाचन सम्पन्न गरी संविधान कार्यान्वयनको मार्ग प्रशस्त गर्ने काम वर्तमान पार्टी सभापति शेरबहादुर देउवाले गरे। राष्ट्रहितमा यति धेरै भूमिका निर्वाह गरे पनि कांग्रेस यतिबेला प्रतिपक्षमा खुम्चिन विवश छ। सरकार सञ्चालनको चावी कम्युनिस्टको हातमा छ। सरकारका शैली दमन, शोषण, नियन्त्रण, सर्वसत्तावाद र अधिनायकवादउन्मुख देखिन्छन्। जनता महँगी र करको मारमा छन्। शान्तिसुरक्षा एवं सुशासनको अनुभूति पटक्कै गर्न पाएका छैनन्। दुईतिहाइको सरकारको ६ महिनाका गतिविधि र क्रियाकलाप हेर्दा आशा गर्ने कुनै ठाउँ छैन। जनताको चाहना र भावनाअनुसार काम गर्न पूर्ण असफल छ। सरकारका शैली दमन, शोषण, नियन्त्रण, सर्वसत्तावाद र अधिनायकवादउन्मुख देखिन्छन्। जनता महँगी र करको मारमा छन्। शान्तिसुरक्षा एवं सुशासनको अनुभूति पटक्कै गर्न पाएका छैनन्। जनता दिनप्रतिदिन गरिब हुँदै जाने शासनसत्तामा रहनेहरू मोटाउने पद्धतिको विकास भइरहेको छ। यो सरकारको ६ महिने गतिविधि हेर्दा संविधान कार्यान्वयनमाथि नै प्रहार भएको देखिन्छ। संविधानमा सभामुख र उपसभामुख विपरीत पार्टीको हुने उल्लेख छ, तर त्यो व्यवहारमा देखिन सकेन। प्रधानमन्त्री स्वयं अध्यक्ष रहेको संवैधानिक परिषद्बाट प्रधानन्यायाधीशमा सिफारिस दीपकराज जोशीलाई अस्वीकृत गर्न संसदीय सुनुवाइ समितिका आफ्ना माननीय सदस्यहरूलाई ह्विप जारी गर्न लगाउने काम सत्तासीन दलको नेतृत्वबाट भयो। यस्ता क्रियाकलापले संविधानको सर्वोच्चता, स्वतन्त्र र निष्पक्ष न्यायपालिकामाथि प्रश्न चिन्ह खडा भएको छ। लोकतन्त्रका आधारभूत मूल्यमान्यता र न्यायपालिकाको स्वतन्त्रतामाथि ठाडो हस्तक्षेप भएको छ। सर्वाेच्च अदालतको सजाय काटिरहेका बालकृष्ण ढुंगेललाई आममाफी दिएर गणतन्त्र दिवसकै दिन कानुनी शासनको उपहास गर्ने काम भयो। त्यसैले यो सरकार संविधानको मूल्यमान्यता एवं कार्यान्वयनमा उदासीन भएको पुष्टि हुन्छ। बलात्कार, हत्या, हिंसाका घटना दिनप्रतिदिन शृंखलाबद्ध ढंगले भइरहेका छन्। सरकार निदाइरहेको छ, शान्तिसुरक्षामा बहाली गर्न चुकेको छ। निर्मला पन्तको बलात्कारपछि हत्या गर्नेलाई पक्राउ गरी कानुनी दायरामा ल्याउन पूर्णरूपमा असमर्थ देखिएको छ। यसले दण्डहीनता मात्र बढाएको छैन जनताको बाँच्न पाउने अधिकारको समेत हरण गरेको छ। सरकार भ्रष्टाचारको दलदलमा फसेको छ। जनताले सुशासनको प्रत्यभूति गर्न पाएका छैनन्। विकास त धेरै परको कुरा भइहाल्यो। अब नागरिकमा यी सबै विषयको प्रत्याभूति कसले र कसरी गराउने त। कांग्रेस प्रतिपक्षमा छ। कांग्रेसले जनताप्रति उत्तरदायी बन्न सरकारलाई सचेत गराइरहेको छ। निर्वाचनमा भोगेको प्राविधिक पराजयलाई पार्टी निर्माणको अभियानमा रुपान्तरण गर्नुपर्ने दायित्व छ अब कांग्रेसका लागि। पार्टीभित्रका कमीकमजोरी सच्याई आत्मालोचना र विवेचना गरी एकढिक्का भई संगठनलाई मजबुत बनाउँदै गुटउपगुटलाई तिलान्जली दिनुपर्छ। लोकतन्त्रको नक्कली मुकुन्डो लगाउने, दमन, शोषण र हत्या गर्नेहरू, गरिबीको नाममा गरिबी बढाउने र सर्वहारा वर्गको नेतृत्व गर्छु भन्नेहरू दिनप्रतिदिन धनी बन्दै गएको अवस्था छ। कांग्रेसले विगतको गौरवान्वित र ऐतिहासिक छविलाई उजिल्याउन पनि पार्टीको आन्तरिक जीवनलाई मलिलो बनाउनुपर्छ। जनतालाई केन्द्रविन्दुमा राखेर आर्थिक क्रान्तिको बाटोबाट देशलाई समृद्धिको मार्गमा अगाडि बढाउने काम कांग्रेसबाट मात्र हुन सक्छ। त्यसैले पार्टीलाई विधिसम्मत, विचार, नीति र कार्यक्रमको संगम बनाउँदै पुनर्जागरण र सुदृढीकरणको अभियानसहित गाउँगाउँ जानुपर्छ। प्रजातन्त्रका मूल आधार स्तम्भ जनता नै हुन्। तर अहिले जनताको रूपमा नभएर जातजाति, लिंग, वर्ण, पेसा, व्यवसायका रूपमा आपसमा विभाजित हुनु दुखद् हो। यो विभाजनलाई राजनीतिक दर्शन र जनताप्रति विकासको प्रतिवद्धताले मात्र जोड्न सक्छ। त्यसका लागि फुटेर होइन जुटेर हामी अघि बढ्नुपर्छ। लोकतान्त्रिक विचारधारा र मूल्यपद्धतिबाट मात्र मुलुकमा सुशासन र विकास सम्भव छ। इतिहासमा म र मेरो भन्नेहरू हराएर गएका छन्, हामी र हाम्रो भन्नेहरूले नयाँ इतिहास बनाएका छन्। त्यसैले जनताले दिएको गहनतम जिम्मेवारी एवं नयाँ इतिहास बनाउन नयाँ सोच, विचार र नयाँ अठोटका साथ कांग्रेस फेरि अग्रपंक्तिमा उभिन जरुरी छ। संग्रौला नेपाली कांग्रेसकी केन्द्रीय सदस्य हुन्।"
वन पैदावार विकास प्राधिकरण ऐन किन ?,"वन क्षेत्रको अतिक्रमण तथा पैदावार निम्ति हुने प्रतिस्पर्धा निरन्तर बढिरहेको समस्या हो। संघीयकरणको सन्दर्भमा नेपालको संविधान, २०७२ ले कायम गरेको संघीयताको मूल्यमान्यताबमोजिम राष्ट्रिय रूपमा वृक्षरोपणलाई महत्व दिइएको छ। बढ्दो वन विनाश नेपालको ठूलो समस्या हो। सरकारले विविध कारणले नेपालको भूभागको कम्तीमा ४० प्रतिशत वनजंगल कायम राख्ने नीति छ। वन विनाश हुनुमा दुई प्रमुख कारण छन्। पहिलो कारण वनमा नेपालीको निर्भरता र यसमा जनसंख्याको निरन्तर चाप बढ्नु। वन क्षेत्रको अतिक्रमण तथा पैदावार निम्ति हुने प्रतिस्पर्धा निरन्तर बढिरहेको समस्या हो। वन विनाशको अर्को कारण मुलुकको पूर्वाधार विकासको आवश्यकता पूरा गर्न वन क्षेत्रको फडानी गर्दै निर्माण कम्पनीलाई जग्गाजमिन उपलब्ध गराउनुपर्ने बाध्यता पनि हो। सडक, जलविद्युत् जस्ता पूर्वाधारका लागि निरन्तर वन क्षेत्र कटानीमा परेका छन्। प्राथमिकताप्राप्त क्षेत्रमा स्वागत गरिएका वैदेशिक लगानीका लागि चाहिने जग्गाका लागि पनि वन क्षेत्र दिइँदैछ। यसलाई अस्वीकार गर्न सकिने अवस्था नभएकाले वन नीति तथा राष्ट्रिय वन एवं संरक्षित क्षेत्रको फडानी गरी जग्गा उपलब्ध गराउन वन ऐन, २०४९ र राष्ट्रिय निकुञ्ज तथा वन्यजन्तु संरक्षण ऐन, २०२९ र यसअन्तर्गत बनाइएका कार्यविधिले वन फडानी गरी जग्गा उपलब्ध गराउँदै आएको छ। घोषित प्रक्रियाअनुसार योजना सञ्चालन गर्ने पक्षले वन क्षेत्रबमोजिमको जमिन अन्यत्र उपलब्ध गराउने तथा सोमा नियमानुसार वृक्षरोपण गरी उपलब्ध गराउनुपर्ने व्यवस्था छ। तर यसबमोजिमका कामकारबाही उत्साहवद्र्धक रूपमा हुन सकेका छैनन्। मुनाफायुक्त लगानीका रूपमा स्थापना र प्रतिस्पर्धाशील बजार व्यवस्था नगरी जंगलको भविष्य सुरक्षित गर्न सकिँदैन। नेपालमा मुनाफाको उद्देश्यले पूर्वाधार विकासमा लगानी गर्न आउने स्वदेशी वा विदेशी कुनै कम्पनीलाई पनि जग्गा खरिद गर्ने, त्यसमा मापदण्डबमोजिम वृक्षरोपण गर्ने एवं त्यसको व्यवस्थापन गरी हुर्काएर बस्ने चाहना हुँदैन। यसका अतिरिक्त त्यस्ता लगानीकर्ता वा निर्माताले आफ्नो व्यवसायिकता नभएको क्षेत्रमा नेपालको आवश्यकताबमोजिम काम गर्ने आशा पनि गर्न सकिँदैन। अतः वृक्षरोपणसम्बन्धी सोचमा परिवर्तन आवश्यक छ। यो परिवर्तनले विकासका प्रक्रिया प्रोत्साहन गर्दै वृक्षरोपणको माध्यमबाट नेपालको जंगल तथा यसको पर्यावरणीय क्षमतालाई निरन्तर कायम गर्ने व्यवस्था हुनुपर्छ। यसै उद्देश्यले राष्ट्रिय वृक्षरोपण तथा वन पैदावार विकास प्राधिकरण आवश्यक भएको हो। मुलुकमा वन उपयोग क्षेत्रमा तीनवटा प्रमुख निकाय कार्यरत छन्। टिम्बर कर्पोरेसन अफ नेपाल सन् १९६१ देखि अर्धस्वायत्त निकायका रूपमा टिम्बर संकलन तथा आपूर्ति व्यवसायमा संलग्न छ। तर वृक्षरोपण यसको प्राथमिकता होइन। त्यस्तै विकास समिति ऐनअन्तर्गत स्थापित वन पैदावार विकास समिति पनि सन् १९७५ देखि कार्यरत संस्था हो। यसले मूलतः वनको रेखदेख तथा वैज्ञानिक व्यवस्थापन गरी त्यसमा आधारित उद्योगलाई नियमित पैदावार आपूर्ति गर्नु हो। उच्च वृद्धिदर भएका रुखबिरुवा रोपी काठदाउरा र अन्य पैदावार उत्पादन गर्ने उद्देश्य यसले राखेको छ। तथापि यसले पछिल्ला वर्षमा उल्लेखनीय प्रगति गर्न सकेको छैन। तेस्रो, महत्वपूर्ण संस्था जडिबुटी उत्पादन तथा प्रशोधन कम्पनी लिमिटेड हो। यो कम्पनी ऐनअन्तर्गत स्थापित सार्वजनिक कम्पनीका रूपमा कार्यरत छ। तर वृक्षरोपण यसको कार्यादेशमा पर्दैन। यी तीनवटै संस्थाको भविष्य तथा उत्पादकत्व वनको विद्यमानता तथा तिनको निरन्तर वृद्धिमा निर्भर गर्छ। तर यसमा विशेष प्रगति हुन सकेको छैन। त्यसमा सांगठनिक, व्यवस्थापकीय तथा व्यवसायीकरण गर्न नसक्नुलगायत समस्या छन्। संविधानले नेपाललाई संघीय लोकतान्त्रिक गणतन्त्रात्मक राज्यका रूपमा रुपान्तरण गरेको परिप्रेक्ष्यमा मुलुकको वन क्षेत्र पनि यसको प्रभावमा परेको छ। अब वनसम्बन्धी विषय केवल केन्द्रीय सरकारको एकाधिकारको विषय रहेन। अतः संविधानका प्रावधानका कारणले गर्दा टिम्बर कर्पोरेसन अफ नेपाल, वन पैदावार विकास समिति एवं जडिबुटी उत्पादन तथा प्रशोधन कम्पनी केवल केन्द्रीय मापदण्डमा मात्र व्यवस्थापन हुन सक्दैन। यी संस्थाले गर्ने सबै काम अब मूलतः प्रादेशिक मापदण्डमा पर्छन्। संघीय वन नीति बनाउने विषय सरकारको अधिकारमा भए पनि व्यवस्थापनको विषय अब उक्त नीति र त्यसअनुरूपको कानुन प्रादेशिक तथा स्थानीय तहको अधिकारमा समेत पर्छ। एकातर्फ यी संस्थालाई राष्ट्रिय आवश्यकताबमोजिम व्यवसायीकरण एवं विशिष्टिकरण गर्नु जरुरी छ भने अर्कोतर्फ संघीय नेपालको मापदण्डबमोजिम रुपान्तरण। संवैधानिक व्यवस्था संविधानतः राज्य संघीय, प्रादेशिक एवं स्थानीय तहमा विभाजित छ। प्रत्येक तहका लागि शासन कार्य सञ्चालनार्थ अधिकारका सूची पनि सुनिश्चित छ। केही अधिकार साझा सूचीमा पर्छन्। एउटा साझा सूचीले संघ तथा प्रदेशबीचको साझा अधिकारलाई उल्लेख गरेको छ भने अर्कोले संघ, प्रदेश तथा स्थानीय तहबीचको साझा सूचीलाई। आफ्नो सूचीबमोजिम कामकारबाही गर्ने अधिकार प्रत्येक संघीय तहलाई छ। साझा सूचीका अधिकार एकअर्कासँग मिलेर प्रयोग गर्नुपर्ने हुन्छ। अतः प्रत्येक तहले आफ्नो अधिकारको प्रयोग गर्न एवं कानुन बनाई लागू गर्न सक्ने हैसियत संविधानतः सुनिश्चित छ। वन विनाशको कारण मुलुकको पूर्वाधार विकासको आवश्यकता पूरा गर्न वन क्षेत्रको फडानी गर्दै निर्माण कम्पनीलाई जग्गाजमिन उपलब्ध गराउनुपर्ने बाध्यता पनि हो। व्यवस्थापन वा प्रयोग परिवर्तित सन्दर्भमा नेपालका वनजंगल तथा तिनको व्यवस्थापन वा प्रयोग तीन तहकै सरकारबीच बाँडफाँटमा पर्छ। संघको अधिकारको सूचीमा वनसम्बन्धी दुइटा विषय परेका छन्। पहिलोमा, राष्ट्रिय तथा अन्तर्राष्ट्रिय वातावरण व्यवस्थापन, राष्ट्रिय निकुञ्ज, वन्यजन्तु आरक्ष तथा सिमसार क्षेत्र, राष्ट्रिय वन नीति र कार्बन सेवा पर्छन्। दोस्रोमा, भूउपयोग, वस्ती विकास र पर्यटन नीति तथा वातावरण अनुकूलन पर्छन्। यी विषयमा संघीय सरकारले आवश्यक अधिकारको प्रयोग गर्छ। प्रादेशिक अधिकारको सूचीमा प्रदेशभित्रको राष्ट्रिय वन, जल उपयोग, वातावरण व्यवस्थापन, भूमि व्यवस्थापन इत्यादि पर्छ। प्रदेश र संघीय अधिकारको साझा सूचीमा प्रदेश सीमा नदी, जलमार्ग, वातावरण संरक्षण, जैविक विविधता, सम्पत्ति प्राप्ति, अधिग्रहण र अधिकारको सिर्जना, भूमि नीति र सोसम्बन्धी कानुनजस्ता विषय पर्छन्। अन्तरप्रादेशिक रूपमा फैलिएको जंगल, हिमाल, वन संरक्षण क्षेत्र, जलउपयोग जस्ता विषय पनि संघ र प्रदेशको साझा अधिकारको सूचीमा छन्। अधिकार केवल संघ र प्रदेशका बीचमा मात्र बाँडफाँट नगरेर तेस्रो तहको रूपमा कायम गरिएको स्थानीय तहको अधिकारको सूचीमा पनि रहेको छ। स्थानीय तहको अधिकार सूचीमा वातावरण संरक्षण, जैविक विविधता र जलाधार तथा वन्यजन्तुलाई उल्लेख गरिएको छ। संघ, प्रदेश र स्थानीय तहको अधिकारको साझा सूची भने फराकिलो छ। यसमा वनजंगल, वन्यजन्तु, चराचुरुंगी, जलउपयोग, वातावरण, पर्यावरण तथा जैविक विविधता समावेश छन्। अधिकारको उपरोक्तबमोजिमको बाँडफाँट र प्रयोगलाई एकातर्फ वन तथा वातावरणलगायतका राज्यका निर्देशक सिद्धान्त र नीतिले प्रभावित पारेका छन् भने अर्कोतर्फ संघीय सरकारको जिम्मेवारीले पनि यसको प्रयोगलाई प्रभाव पारेको छ। धारा २३२ (१) ले संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुनुपर्ने उल्लेख गर्छ। यसै धाराको उपधारा २ मा नेपाल सरकारले राष्ट्रिय महत्वका विषयमा र प्रदेशहरूबीच समन्वय गर्नुपर्ने विषयमा प्रदेश मन्त्रिपरिषद्लाई यो संविधान र संघीय कानुनबमोजिम आवश्यक निर्देशन दिन सक्नेछ र त्यस्तो निर्देशनको पालना गर्नु सम्बन्धित प्रदेश मन्त्रिपरिषद्को कर्तव्य हुनेछ भनी अझ स्पष्ट गरेको छ। उपधारा ८ ले नेपाल सरकारले आफैं वा प्रदेश सरकारमार्फत गाउँ कार्यपालिका वा नगर कार्यपालिकालाई यो संविधान र संघीय कानुनबमोजिम आवश्यक सहयोग गर्न र निर्देशन दिन सक्नेछ। त्यस्तो निर्देशनको पालन गर्नु गाउँ कार्यपालिका वा नगर कार्यपालिकाको कर्तव्य हुनेछ भनी स्पष्ट प्रावधानको व्यवस्था गरेको छ। अन्त्यमा, धारा २३५ (१) ले संघ, प्रदेश र स्थानीय तहबीच समन्वय कायम गर्न संघीय संसद्ले आवश्यक कानुन बनाउने छ भन्ने उल्लेख छ। उपरोक्त सबै प्रावधानले संघीय सरकारलाई अधिकारको बाँडफाँटको सम्बन्धमा तथा विशेषगरी साझा सूचीमा रहेका अधिकार प्रयोगको सम्बन्धमा आवश्यक नीति तथा ऐनकानुन निर्माण गर्ने अधिकार दिएको छ। यस्ता कामकारबाही संविधानले अपनाएको संघीय आदर्शबमोजिम नभएको वा हुन नसकेको इत्यादि आधारमा चित्त नबुझ्ने प्रदेश वा स्थानीय तह न्यायका लागि सर्वोच्च अदालत जान सक्छ। तथापि संघीय सरकारको अधिकारलाई उपरोक्त विषयमा संविधानले स्पष्ट उल्लेख गरेको छ। वनजंगल व्यवस्थापनसम्बन्धी विद्यमान अवस्था संविधानको उपरोक्त मापदण्डबमोजिम वृक्षरोपणलाई राष्ट्रिय रूपमा अभिमुखीकरण गर्दै नेपालको वन क्षेत्रलाई कायम राख्ने, यसको अभिवृद्धि गर्ने, यसबाट प्राप्त गर्ने वन पैदावारलाई बढाउँदै लैजाने उद्देश्यमा अब प्रदेश सरकारको पनि उत्तिकै भूमिका हुनेछ। यो उद्देश्य प्राप्त गर्न प्रदेश सरकारको भूमिकालाई समेत स्थापित गर्दै संघीय सरकारको नीतिगत पहलमा एउटा नयाँ संस्थाको आवश्यकता महसुस भएको छ। यो संस्थाको उद्देश्य वृक्षरोपणलाई राष्ट्रिय अभियानका रूपमा कायम गर्दै नेपाल टिम्बर कर्पोरेसन, वन पैदावार विकास समिति एवं जडिबुटी उत्पादन तथा प्रशोधन कम्पनी लिमिटेड यी तीनवटै संस्थाको एकीकरण तथा सम्बद्र्धन गर्ने हुनेछ। यो एकीकरणबाट एउटा राष्ट्रिय वृक्षरोपण तथा वन पैदावार विकास प्राधिकरणको स्थापना हुन सक्छ। यो नयाँ संस्थाको स्थापनाबाट ती पुराना संस्था नयाँमा समाहित हुनेछन्। राष्ट्रिय वृक्षरोपण तथा वन पैदावार विकास प्राधिकरण ऐन राष्ट्रिय वृक्षरोपण तथा वन पैदावार विकास प्राधिकरण एउटा बलियो राष्ट्रिय संस्था हुनेछ। यसले वृक्षरोपण तथा वन पैदावार दुवै क्षेत्रमा काम गर्ने छ। क्षतिपूर्तिका रूपमा गरिने वृक्षरोपणका साथसाथै सम्पूर्ण प्रकारका वृक्षरोपण गर्ने यस कार्यमा आफू तथा अन्य सम्बन्धित पक्षसँग सहकार्य गर्ने, निजी एवं सार्वजनिक साझेदारिता स्थापना गर्ने, आवश्यकताबमोजिम जग्गा प्राप्त गर्ने, निर्माताबाट प्राप्त हुने क्षतिपूर्तिको रकम सरकारबाट सिधै प्राप्त गर्ने, जग्गा संकलनका लागि ल्यान्ड बैंक खोल्ने, यसका लागि सरकारबाट सिड मनी प्राप्त गर्ने, प्रदेशहरूसँग सहकार्य गर्ने, आफ्नो कार्य क्षेत्रको सरोकारका विषयमा अध्ययनअनुसन्धान गर्नेगराउने, यस सम्बन्धमा सबै प्रदेश तथा स्थानीय सरकारहरूलाई आवश्यक प्राविधिक सल्लाह तथा प्रशिक्षण उपलब्ध गराउने तथा नयाँ सिर्जित वनको पैदावार बिक्रीवितरण गर्नेगराउने जस्ता सबै काम गर्ने छ। यो संस्थाले सरकारी तथा गैरसरकारी मुनाफाप्रेरित वा सार्वजनिक उद्देश्यले काम गर्ने दुवै क्षेत्रसँग काम गर्नेछ। विशेषगरी यस प्राधिकरणले वनजंगलबापत प्राप्त क्षतिपूर्तिको रकम परियोजना निर्माताबाट नेपाल सरकारमार्फत सिधै प्राप्त गर्नेछ तथा यसको प्रयोग घोषित उद्देश्यका लागि गर्ने विषयमा सुनिश्चितता प्रदान गर्नेछ। यो प्राधिकरण एउटा बोर्डबाट सञ्चालित हुनेछ। यो बोर्डको नेतृत्वको चयन संघीय सरकारले गर्ने छ भने यसका सदस्य प्रदेश सरकारले चयन गर्नेछ। सम्बन्धित क्षेत्रका प्रतिनिधिको प्रतिनिधित्व पनि यो बोर्डमा सुनिश्चित गरिनेछ। प्राधिकरणको आफ्नो बेग्लै कोष हुनेछ। यसमा निर्माताबाट प्राप्त क्षतिपूर्तिको रकमलगायत नेपाल सरकारबाट पाइने अनुदान, अन्य क्षेत्रबाट प्राप्त सहयोग र प्राधिकरण स्वयंले गरेको आयआर्जनबाट प्राप्त गरेको रकम जम्मा हुनेछ। यो रकमको खर्च प्राधिकरणले स्वतन्त्ररूपमा व्यवसायिक सोचका आधारमा गर्नेछ। यसका कार्यक्रम आवधिक रूपमा तयार गरिएको जंगल वृक्षरोपण विकास योजनाका आधारमा खर्च गरिनेछन्। प्राधिकरणले नेपाल सरकारबाट आवश्यक कर्मचारी प्राप्त गर्नेछ। यसका कामकारबाही नियमित बैठक तथा कार्यालय प्रशासनका माध्यमबाट गरिनेछ। पदाधिकारीले आफ्नो निहित स्वार्थ भएका विषयसम्बन्धी निर्णय प्रक्रियामा संलग्न हुने छैनन्। नेपाल सरकारका सम्बन्धमा प्राधिकरणको सम्पर्क मन्त्रालयका रूपमा वन तथा भूसंरक्षण मन्त्रालय रहनेछ। प्राधिकरणका कामकारबाहीलाई चाहिने नियम विनियम यो स्वयंले बनाउन सक्नेछ। यसले गर्ने सबै किसिमका कामकारबाहीको वार्षिक प्रतिवेदन तयार गरिनेछ। यस्तो प्रतिवेदन वन तथा भूसंरक्षण मन्त्रालयमार्फत नेपाल सरकारलाई पठाइनेछ। राष्ट्रिय वृक्षरोपण तथा वन पैदावार विकास प्राधिकरणका यी सबै व्यवस्थाका लागि एउटा बेग्लै ऐन संघीय संसद्बाट पारित गर्नुपर्ने छ। विकास समिति ऐनअन्तर्गत स्थापित संस्थाले संघीय मापदण्ड पूरा नगर्न सक्छ। नेपालमा प्राधिकरणसम्बन्धी अरू पनि ऐन आइसकेका छन्। यो नौलो सोच होइन। तथापि मूलतः बोर्डमा भएका प्रदेशका प्रतिनिधिको नियन्त्रणमा रहने संघीय नेतृत्व भएको यो प्राधिकरण नेपालको वर्तमान संविधानको संघीय ढाँचाअनुरूपको छ। आफ्नो संघीय ढाँचाका कारण यसले वनजंगललाई मासिन दिने छैन, क्षतिपूर्तिका रूपमा गर्नुपर्ने वृक्षरोपणलाई बलियो सांगठनिक आधार तथा विभिन्न संस्थाको एकीकरणबाट हुने लाभको अभिवृद्धि गर्ने छ। यसका लागि खर्चको नयाँ स्रोत आवश्यक पर्ने छैन। वन क्षेत्रका उपरोक्त तीनवटै संस्थाउपर आजका मितिमा नेपाल सरकारले गरेका खर्च यो नयाँ प्राधिकरण चलाउनका लागि पर्याप्त हुनेछन्। निर्माताबाट क्षतिपूर्तिका रूपमा प्राप्त गरेको रकमले यसलाई अतिरिक्त आर्थिक बल दिनेछ। समग्रमा यो प्राधिकरणले संघीय नेपालको साझा वनजंगललाई भविष्य दिन सक्नेछ। अतः यसको स्थापनातर्फ सोचिनु आवश्यक छ।"
एभरेस्ट प्रिमियर लिग : राम्रा विदेशी खेलाडीको अनुबन्ध,"काठमाडौं : नेपाली घरेलु क्रिकेटमा समेत राम्रा विदेशी खेलाडीको उपस्थिति देख्न पाइने भएको छ । एभरेस्ट प्रिमियर लिग (ईपीएल) का टोलीहरूले आगामी सिजनका लागि टेस्ट राष्ट्रकै राम्रा खेलाडीहरू भित्र्याउन थालेका छन् । यसले नेपाली घरेलु क्रिकेटलाई अन्तर्राष्ट्रिय स्तरमा पुर्याउन मद्दत पुग्ने विश्वास गरिएको छ । ईपीएलको नयाँ सिजन नोभेम्बर तेस्रो साताबाट सुरु हुने आयोजकले जनाएको छ । काठमाडौं किङ्स इलाभेनले मंगलबार जिम्बावेको वर्तमान राष्ट्रिय टोलीका सदस्यसमेत रहेका सिकन्दर राजालाई अनुबन्ध गरेको घोषणा गरेको छ । सिकन्दरले आगामी सिजन नेपालमा क्रिकेट खेले सम्भवतः उनी नेपालको घरेलु क्रिकेट खेल्ने सबैभन्दा उच्च श्रेणीका विदेशी खेलाडी बन्नेछन् । जिम्बावेको राष्ट्रिय टोलीबाट १० वटा टेस्ट खेलेका ३२ वर्षीय सिकन्दरले ८५ एकदिवसीय र २० वटा टिट्वेन्टी क्रिकेटसमेत खेलेका छन् । मैदानमा अल राउन्ड प्रदर्शन गर्ने उनी आफ्नो टोलीका लागि आवश्यक परेको अवस्थामा बल र ब्याट दुवैबाट उत्तिकै सशक्त प्रदर्शन गर्न सक्षम रहन्छन् । सिकन्दरले गत मार्चमा जिम्बावेमै भएको अन्तर्राष्ट्रिय क्रिकेट काउन्सिल (आईसीसी) विश्वकप छनोट प्रतियोगितामा नेपालविरुद्धकै खेलमा एक सय २३ रनको शतकीय पाली खेलेका थिए । उनी सो प्रतियोगिताकै उत्कृष्ट खेलाडीसमेत घोषित भएका थिए । उनै सिकन्दर नेपालको घरेलु क्रिकेट खेल्नका लागि काठमाडौं किङ्स इलाभेनसँग अनुबन्धित भएका हुन् । सिकन्दरलाई अनुबन्ध गर्न पाउँदा उनको टोली काठमाडौं किङ्स इलाभेनले खुसी व्यक्त गरेको छ । जिम्बावे राम्रा क्रिकेट खेलाडी उत्पादन गर्ने देश हो । त्यहीमध्येका सशक्त खेलाडी हुन् सिकन्दर राजा, काठमाडौं किङ्स इलाभेनका सीओओ राजजंग थापाले भने, उनी हाम्रा लागि एकदमै सशक्त अलराउन्डर हुने छन् । सिकन्दर काठमाडौं किङ्स इलाभेनले आगामी सिजनका लागि अनुबन्ध गरेको आफ्नो तेस्रा खेलाडी हुन् । ईपीएलको नियमअनुसार कुनै पनि टोलीले एक सिजनमा तीन जनामात्रै विदेशी खेलाडीलाई अनुबन्ध गर्न पाउनेछ । काठमाडौं किङ्स इलाभेनले यसअघि आयरल्यान्डका केभिन ओब्रियन र संयुक्त अरब इमिरेट्स (यूएई) का कप्तान रोहन मुस्तफालाई समेत अनुबन्ध गरिसकेको छ । लामो समयदेखि अन्तर्राष्ट्रिय क्रिकेटको माथिल्लो स्तरमा खेल्दै आइरहेका आयरल्यान्ड र यूएईका यी दुवै खेलाडी ओब्रियन र मुस्तफा पनि राम्रा खेलाडी हुन् । ओब्रियनले सन् २०११ को विश्वकपमा आयरल्यान्डलाई पराजित गर्दा उनै ओब्रियनले ६३ बलमा एक सय १३ रनको शतकीय पाली खेलेका थिए । सिकन्दर र ओब्रियनका लागि नेपालमा क्रिकेट खेल्नु यो पहिलो अवसर हुनेछ । मुस्तफाले भने गत वर्ष टिम चौराहबाट नेपालको अर्काे घरेलु टिट्वेन्टी फ्रान्चाइज क्रिकेट प्रतियोगिता धनगढी प्रिमियर लिग (डीपीएल) खेलेका थिए । जसमा उनकै अल राउन्ड प्रदर्शनमा टिम चौराहले उपाधिसमेत जितेको थियो । आगामी सिजनका लागि काठमाडौं किङ्स इलाभेनपछि चितवन टाइगर्सले पनि इङ्ल्यान्ड र न्युजिल्यान्डबाट एकएक खेलाडीलाई अनुबन्ध गरेको छ । चितवन टाइगर्सले नयाँ सिजनका लागि इङ्ल्यान्डका प्रतिभाशाली युवा खेलाडी म्याक्स होल्डेन र न्युजिल्यान्डका जेम्स फुलरलाई अनुबन्ध गरेको जनाएको छ । इङ्ल्यान्डको यू१९ राष्ट्रिय टोलीका पूर्वकप्तानसमेत रहेका २० वर्षीय म्याक्स र २८ वर्षीय फुलर दुवै इङ्ल्यान्डको मिडलसेक्सबाट काउन्टी क्रिकेट खेल्ने खेलाडी हुन् । ब्याटिङ अलराउन्डर म्याक्सको टिट्वेन्टी क्रिकेटमा स्ट्राइक रेट एक सय ३७ भन्दा माथि रहेको छ । यस्तै ४४ वटा प्रथम श्रेणीको क्रिकेट खेलेका फुलरले ७६ टिट्वेन्टी खेल खेलेका छन्, जसमा एक सय ५० को स्ट्राइक रेट कायम गरेका छन् भने ती खेलबाट ९४ विकेटसमेत लिएका छन् । गत वर्षको संस्करणमा राम्रो प्रदर्शन गर्न नसकेको पृष्ठभूमिमा यी दुवै खेलाडीले नयाँ सिजनका लागि भने राम्रा खेलाडीको अनुबन्ध गरेका छन् । गत वर्ष हाम्रो प्रदर्शन सन्तोषजनक हुन सकेन । त्यसैले यो सिजन टोलीको प्रदर्शन राम्रो होस् भन्ने उद्देश्यले राम्रै खेलाडी भित्र्याइरहेका छौं, चितवन टाइगर्सका किशोर भट्टराईले विज्ञप्तिमार्फत भनेका छन्, यसले टोलीका अन्य खेलाडीलाई पनि हौसला थपेको महसुस गरेको छु ।"
एसियाडमा चम्किए १६ वर्षीय युकेश गुरुङ,"जकार्ता (इन्डोनेसिया) : घरबाट भागेर प्याराग्लाइडिङ सिकेका पोखराका १६ वर्षीय युकेश गुरुङले एसियाली खेलकुदबाट नेपाललाई रजत पदक दिलाएका छन् । पहिलो पटक एसियाली खेलकुदको १८ औं संस्करणमा समावेश गरिएको प्याराग्लाइडिङमा युकेशसहितको टिमले नेपाललाई रजत पदक दिलाउन सफल भएका हुन् । पोखरा महानगरपालिका१८ का युकेशले यसै वर्ष एसईई पास गरेका हुन् । उनले नौ वर्षदेखि प्याराग्लाइडिङ गर्दै आएका थिए । नौ वर्षको उमेरमा उनले घरबाट भागेर प्याराग्लाइडिङ गर्न थालेका थिए । पहिलो पटक घरबाट भागेर प्याराग्लाइडिङ गर्न गएको थिएँ, पदक जितेपछि खुशी हुँदै युकेशले भने, 'त्यो बेला देशकै लागि पदक जित्छु भन्ने सोचेको थिइनँ, तर आज नसोचेको सफलता मेरो सामुन्ने छ ।' प्याराग्लाइडिङको पुरुष क्रस कन्ट्रीतर्फ जापानसँग केबल २७ अंकले पराजित भएको नेपालले यो रजत २० वर्षपछि जितेको हो । नेपाललाई ऐतिहासिक रजत दिलाउन भूमिका खेलेका युकेशले प्याराग्लाइडिङको औपचारिक प्रशिक्षण भने सन् २०१२ बाट लिएका थिए । मौसमले साथ नदिए पनि ९ वर्षदेखि नै घरबाट भागेर उनी प्याराग्लाइडिङ गर्न गइहाल्थे । अभिभावकलाई ढाँट्दै सुरु गरेको प्याराग्लाइडिङले उनलाई कुशल प्याराग्लाइडर मात्रै बनाएन १६ वर्षको उमेरमै देशको गौरब बढाउने अवसर पनि थियो । बुधबार नेपाललाई पदक दिलाउँदा उनी खुशीसँगै उत्साहित पनि देखिए । देशका लागि पहिलो सहभागितामै पदक जित्न पाउँदा अत्यन्तै खुशी छु । रजत पदक प्राप्त गर्दा गौरवको अनुभूति भइराखेको छ, अन्नपूर्णसँग कुरा गर्दै उनले भने, यो खुशी सम्पूर्ण नेपालीसँग सेयर गर्न चाहन्छु । उनले आफूले जितेको पदक आफ्नो व्यक्तिगत मात्रै नभएर देशकै भएको पनि बताए । यो पदक मेरो होइन, देशको हो, उनले भने, त्यसैले सम्पूर्ण नेपालीसँग यो खुशी साट्न चाहन्छु । प्याराग्लाइडिङमा पुरुषतर्फ नेपालको तर्फबाट युकेशसँगै कप्तान विमल अधिकारी, विजय गौतम, सुशील गुरुङ र विशाला थापा सहभागी थिए । महिलातर्फ प्याराग्लाइडिङमा प्रतिभा भुजेल, तृषा तामाङ र सविता तामाङ सहभागी छन् । एसियाड : प्याराग्लाइडिङमा नेपाललाई कास्य पक्का, उपाधिको टुंगो भोलि एसियाली खेलकुद : प्याराग्लाइडिङले पदकको आशा जगायो एसियाड : प्याराग्लाइडिङमा नेपाललाई ऐतिहासिक रजत"
एसिया कप छनोट : ओमानविरुद्ध बलिङ गर्दै नेपाल,काठमाडौं : एसिया कप छनोटको पहिलो खेलमा ओमानविरुद्ध खेलिरहेको नेपालले अहिले फिल्डिङ गरिरहेको छ । टस हारेर पहिले ब्याटिङ गरी ओमानलाई २२२ रनको लक्ष्य दिएको नेपालले बलिङ गरिरहेको छ । अपडेट ः नेपालका लागि पहिलो सफलता : आठौं ओभरको दोस्रो बलमा पारस खड्काले नेपालका लागि विकेट पहिलो लिएका छन् । ओपनर अकबि इलिस २० बलमा १६ रन बनाएर आउट भएका छन् । १० ओभरमा ओमानको स्कोर ४१ रन पुगेको छ । ७ ओभरको खेल सकिँदा बिना विकेट ओमानले ३२ रन बनाएको छ । हालसम्म नेपालका लागि सोमापाल कामीले ४ करण केसीले ३ ओभर बलिङ गरेका छन् एसिया कप छनोट : ओमनसँग भिड्दै नेपाल (अपडेट) एसिया कप छनोट : नेपालले ओमानलाई दियो २२२ रनको लक्ष्य
एसियाड : प्याराग्लाइडिङमा नेपाललाई ऐतिहासिक रजत,"इन्डोनेसिया : इन्डोनेसियामा जारी एसियाली खेलकुद प्रतियोगितामा नेपालले रजत पदक जित्न सफल भएको छ । बुधबार भएको प्याराग्लाइडिङको पुरुष टिम क्रस कन्ट्रीतर्फ जापानसँग झिनो अन्तरले पराजित हुँदै नेपालले रजत पदक जित्न सफल भएको हो । बुधबार भएको प्याराग्लाइडिङको पुरुष टिम क्रस कन्ट्रीतर्फ जापानसँग झिनो अन्तरले पराजित हुँदै नेपालले रजत पदक जित्न सफल भएको हो । नेपालले जापानी टोलीसँग झिनो अन्तरको हार भोग्न बाध्य भयो । जापानले नेपाल भन्दा केबल २७ अंक धेरै बटुल्दै स्वर्ण पदक जित्न सफल भयो । प्याराग्लाइडिङमा रजत जित्न सफल नेपाली टिमका सदस्य १६ वर्षीय युकेश गुरुङ । तस्बिर: रोशन राउतअन्नपूर्ण पोस्ट् खेलको पाँचौ तथा फाइनल चरणको भिडन्तमा दोस्रो स्थानमा रहँदा रजत पदक जिताउने प्याराग्लाइडरहरुमा टोलीका कप्तान विमल अधिकारी तथा सदस्यहरु विजय गौतम, सुशील गुरुङ, युकेश गुरुङ र विशाल थापा थिए । नेपालले एसियाडमा २० वर्षपछि रजत पदक जित्न सफल भएको हो । नेपालले एसियाडमा २० वर्षपछि रजत पदक जित्न सफल भएको हो । यसअघि सन् १९९८ मा थाइल्यान्डको बैंककमा भएको एसियाडमा नेपालका लागि तेक्वान्दोबाट सविता राजभण्डारीले रजत पदक दिलाएकी थिइन् । सन् १९५१ मा भारतको दिल्लीमा भएको पहिलो संस्करणदेखि नै नेपालले एसियाडमा भाग लिँदै आएको छ । नेपालले एसियाडमा हालसम्म २४ वटा पदक जित्न सफल भएको छ । जसमा तेक्वान्दोतर्फ सबैभन्दा धेरै १ रजत र १३ कास्य जितेको छ भने बक्सिङबाट नेपालले ६ वटा कास्य पदक जितेको छ । त्यसैगरी अन्य तीनवटा पदक नेपालले कराँतेबाट जितेको हो । प्याराग्लाइडिङमा पनि रजत जित्न सफल भएपछि एसियाडमा नेपालको पदक संख्या २४ पुगेको हो ।"
"ओमानको दोस्रो विकेट, सन्दीपको बलमा जितेन्द्र आउट","काठमाडौँः ओमानसँग एसियाकप छनोटको पहिलो खेलिरहेको नेपालका लागि सन्दीप लामिछानेले दोस्रो सफलता दिलाउन सफल भएका छन् । सन्दीपको बलमा रोहित पौडेलले जितेन्द्रसिंहलाई रन आउट गरेका हुन् । २२२ रनको विजय लक्ष्यसहित मैदानमा उत्रिएको ओमानको विकेट लिन नसकेर दबाबमा परेको नेपाललाई राहत दिने क्रममा सन्दीपले २१ औँ ओभरमा जितेन्द्र सिंहलाई रनआउट गरेका हुन् । जितेन्द्र ६७ बलमा ३० रन बनाएको अवस्थामा पेभेलियन फर्किएका हुन् । यसअघि नेपालका लागि कप्तान पारस खड्काले पहिलो विकेट लिएका थिए । ओमानले अहिले ताजा अवस्थामा २४ ओभर खेल्दै २ विकेटको क्षतिमा ७४ रन बनाएको छ । मलेसियाको क्वालालम्पुरस्थित बायोमास रंगशालामा जारी खेलमा ओमानले टस जितेर नेपाललाई ब्याटिङको निम्ता दिएपछि २२२ रनको चुनौती दिएको थियो । पहिला ब्याटिङ गरेको नेपालले निर्धारित ५० ओभरमा ९ विकेट गुमाउँदै २२१ रन बनाएको थियो । । नेपालका लागि सागर पुनले सर्वा्धिक रन बनाए । पुनले ८४ बलमा ६ चौका र २ छक्कासहित ८३ रन बनाए । नेपालको खातामा ज्ञानेन्द्र मल्ले ४५, आरिफ शेखले ३८, करण केसीले २६ रन जोडे । त्यसैगरी दिपेन्द्र ऐरीले ९, पासर खड्काले ८, सोमपाल कामीले ५ र सुवास खकुरेलले ४ रन जोडे ।"
एसियाडमा प्याराग्लाइडिङले दिएको खुसी (फोटो फिचर),"काठमाडौँ : इन्डोनेसियामा जारी १८ औँ संस्करणको एसियाली खेलकुद प्रतियोगिताबाट नेपालले खाली हात फर्किनु नपर्ने भएको छ । प्याराग्लाइडिङतर्फ पुरुष टिम क्रस कन्ट्रीतर्फको टोलीले रजत पदक जित्न सफल भएसँगै नेपालले रित्तै फर्किनुपर्ने बाध्यता टरेको हो । पोखरा र स्याङ्जामा गरिँदै आएको प्याराग्लाइडिङले पर्यटकलाई मात्रै खुसी बनाएन देशलाई समेत पदक दिँदै इज्जत बचाइदिन सफल भयो । यो पकट राष्ट्रिय खेलकुद परिषद्ले आश गरेका तेक्वान्दो, कराँते, बक्सिङ र ब्याडमिन्टन सबै खेलमा निराशा हात लागेका बेला प्याराग्लाइडिङले देशको इज्जत जोगाइदिएको हो । राखेपका सदस्य सचिव केशवकुमार विष्टले काठमाडौँबाट एसियाडमा उड्नुअघि र इन्डोनेसियामा पनि कराँते, तेक्वान्दोसहितका खेलमा पदक जित्ने दाबी गरेका थिए । राखेपले लगानी गरेका कुनै पनि खेलमा पदक हात नलागेको अवस्थामा प्याराग्लाइडिङले पहिलो सहभागितमै रजत जित्यो । पाँचौ तथा अन्तिम राउन्डको खेलमा जापानसँग २७ अंकको झिनो अन्तरले पराजित भएर नेपालले रजत जितेको हो । सन् १९९८ मा बैंककमा भएको एसियाडमा तेक्वान्दोकी सविता राजभण्डारीले रजत जितेकी थिइन् । नेपाली प्याराग्लाइडरले रजत जितेपछि एसियाडको खेलस्थलमा पुगेका खेल पदाधिकारी, नेपाली खेल प्रेमी र अन्य खेलका खेलाडी पनि खुसीले नाचेका थिए । प्याराग्लाइडिङमा रजत जितेका नेपाली प्याराग्लाइडरहरु कप्तान विमल अधिकारी, विजय गौतम, सुशील गुरुङ, युकेश गुरुङ र विशाल थापाले भादगाउँले टोपीमा सजिएर पदक ग्रहण गरे । उनीहरुले राष्ट्रिय झण्डा फहराउँदै देशको गौरव बढाएकोमा खुसी बाँडे ।"
एसिया कप छनोट : नेपालले ओमानलाई दियो २२२ रनको लक्ष्य,"काठमाडौं : ओमानसँग एसियाकप छनोटको पहिलो खेलिरहेको नेपालले ओमानलाई २२२ रनको विजय लक्ष्य दिएको छ । एसीसीको आयोजनामा मलेसिया क्वालालम्पुरको बायोमास रंगशालामा जारी खेलमा ओमानले टस जितेर नेपाललाई ब्याटिङको निम्ता दिएको थियो । पहिला ब्याटिङ गरेको नेपालले निर्धारित ५० ओभरमा ९ विकेट गुमाउँदै २२१ रन बनायो । नेपालका लागि सागर पुनले सर्वाधिक रन बनाए । पुनले ८४ बलमा ६ चौका र २ छक्कासहित ८३ रन बनाए । नेपालको खातामा ज्ञानेन्द्र मल्ले ४५, आरिफ शेखले ३८, करण केसीले २६ रन जोडे । त्यसैगरी दिपेन्द्र ऐरीले ९, पासर खड्काले ८, सोमपाल कामीले ५ र सुवास खकुरेलले ४ रन जोडे । नेपालका लागि सुरुवाती ब्याट्सम्यानले गतिलो प्रदर्शन गर्न नसके पनि लामो समयपछि राष्ट्रिय टोलीमा पुनारागमन गरेका सागर पुनले उत्कृष्ट ब्याटिङ गरेपछि नेपाल सम्मानजनक स्कोर बनाउन सफल भयो । सागरलाई अर्का मध्यक्रमका ब्याट्सम्यान आरिफ शेखले राम्रो साथ दिए । सागर र आरिफ मिलेर पाचौं विकेटका लागि ९२ रनको साझेदारी गरे । सातौ विकेटको रुपमा सोमपाल कामी आउट भएपछि आठौं नम्बरमा ब्याटिङमा आएका करण केसीले विस्फोटक पारी खेले । १० बलमा २६ रन बनाएका उनले २ छक्का र १ चौका हाने । अन्तिम ओभरमा नेपालले सागर पुन र वसन्त रेग्मीको विकेट गुमाए पनि १७ रन जोड्यो । ६ टोली सम्मिलित प्रतियोगिताको उपाधि विजेता एक टोली सेप्टेम्बरको १५ देखि ३० तारिखसम्म संयुक्त अरब इमिरेट्स (यूएई) मा हुने एसिया कपका लागि छनोट हुनेछ । छनोट भएको सो टोलीले एसिया कपको समूह एमा रहेर भारत र पाकिस्तानको सिनियर राष्ट्रिय टोलीसँग प्रतिस्पर्धा गर्ने अवसर पाउनेछ ।"
एसियाली खेलकुद : प्याराग्लाइडिङले पदकको आशा जगायो,"जकार्ता (इन्डोनेसिया) : एसियाली खेलकुदको १८औं संस्करणमा नेपाल पदकविहीन बन्ने सम्भावना बढिरहेको बेला प्रतियोगिताको ११औं दिन नयाँ खेल प्याराग्लाइडिङले केही आशा जगाएको छ । पहिलो पटक एसियाली खेलकुदमा समावेश गरिएको प्याराग्लाइडिङले मंगलबार उत्कृष्ट प्रदर्शन गर्दै जारी एसियाडमा नेपालका लागि पहिलो पदक जित्ने सम्भावना प्रबल बनाएको हो । प्याराग्लाइडिङको पुरुष टिम क्रसकन्ट्री स्पर्धामा मंगलबार चौथो चरणको खेल सकिँदासम्म नेपाली टोली उत्कृष्ट प्रदर्शनसहित दोस्रो स्थानमा उक्लिएको छ । प्रतियोगिताको पहिलो चरणमा नेपाल तेस्रो स्थानमा थियो । दोस्रो चरणको खेल सकिँदा पनि नेपाली टोलीले आफूलाई तेस्रो स्थानमा यथावत् राखेको थियो । यसैगरी सोमबार तेस्रो चरणको खेल सकिँदा नेपाल चौथो स्थानमा झरेको थियो । चौथो दिन मौसमका कारण केही ढिलो सुरु भएको खेलमा नेपालले सुस्त सुरुआत गरेको थियो । सोही कारणले मंगलबारको खेलमा लामो समयसम्म नेपाली टोली सातौं स्थानमा झरेको थियो । तर, त्यसपछि खेलमा उत्कृष्ट पुनरागमन गरेको नेपाली टोलीले आफूलाई दोस्रो स्थानमा फर्काउन सफल भयो । कुल १० टोली सहभागी उक्त स्पर्धाको फाइनल चरणको खेल बुधबार हुनेछ । आफ्नो यही प्रदर्शनलाई निरन्तरता दिए नेपाली टोलीले कम्तीमा कांस्य पदक जित्ने प्रबल सम्भावना छ । यद्यपि, हाल दोस्रो स्थानमा रहेकाले बुधबार उक्त स्पर्धामा नेपाली खेलाडीले स्वर्ण पदकका लागि नै भिडन्त गर्नेछन् । नेपाली पुरुष टोलीमा विमल अधिकारी, विजय गौतम, सुशील गुरुङ, युकेश गुरुङ र विशाल थापा रहेका छन् । पुरुषतर्फ जापान पहिलो, दक्षिण कोरिया तेस्रो, आयोजक राष्ट्र इन्डोनेसिया चौथो र मलेसिया पाँचौं स्थानमा छन् । यसैगरी प्याराग्लाइडिङकै महिला टिम क्रसकन्ट्री स्पर्धामा भने चौथो चरणको खेल सकिँदासम्म नेपाली टोली छैटौं स्थानमा आसिन छ । पहिलो चरणको खेल सकिँदासम्म नेपाल चौथो स्थानमा थियो । दोस्रो चरणको खेल सकिँदा भने नेपाली टोली तेस्रो स्थानमा उक्लिएको थियो । तेस्रो चरणको खेल सकिँदा भने नेपाली महिला टोली छैटौं स्थानमा झरेको थियो । महिलातर्फको फाइनल चरणको खेल पनि बुधबार नै हुनेछ । उक्त स्पर्धामा समेत नेपालले पदक जित्ने सम्भावना भने कायमै छ । महिलातर्फ पनि १० टोली सहभागी छन् । नेपाली महिला टोलीमा प्रतिभा भुजेल, तृषा तामाङ र सविता तामाङ सहभागी छन् । महिलातर्फ दक्षिण कोरिया पहिलो, जापान दोस्रो, आयोजक इन्डोनेसिया तेस्रो, थाइल्यान्ड चौथो र मलेसिया पाँचौं स्थानमा छन् । दौडिएनन् धावक यामसाजन एथलेटिक्सको पुरुष दुई सय मिटर दौडको छनोट चरणमा मंगलबार नेपाली धावक यामसाजन सुनार आफ्नो लेनमा देखा परेनन् । समाचार संकलनका लागि मध्य जकार्तास्थित जेलोरा बुङ कार्नो रंगशाला पुगेका सञ्चारकर्मी यामसाजनको अनुपस्थितिबाट केही आश्चर्यमा परे । याम साजनको तिघ्राको मांसपेशीमा समस्या देखिएकाले उनी दुई सय मिटर दौडमा सहभागी नभएका हुन्, अन्नपूर्ण पोस्ट्को जिज्ञासामा राखेपअन्तर्गत तालिम तथा प्रशिक्षण विभागका निर्देशक रिम रानाभाटले भने । यसअघि यामसाजनको मांसपेशीमा समस्या देखिएको कुरा सञ्चारकर्मीलाई जानकारी गराइएको थिएन । राष्ट्रिय टिम तयारी समितिका संयोजकसमेत रहेका रानाभाटले दुई दिनअघि एक सय मिटर दौडमा प्रतिस्पर्धा गर्ने क्रममा यामसाजनको तिघ्राको मांसपेशीमा समस्या आएको बताए । गत शनिबार भएको पुरुष एक सय मिटर दौडमा २५ वर्षीय यामसाजन हिट चरणबाटै बाहिरिएका थिए । एक सय मिटर दौडमा हिट तीनको लेन सातबाट प्रतिस्पर्धा गरेका यामसाजन आफ्नो हिटमा आठौं तथा अन्तिम स्थानमा आएका थिए । यामसाजनले निर्धारित दूरी पार गर्न ११३९ सेकेन्ड समय खर्चिएका थिए । सोही स्पर्धाका क्रममा उनको मांसपेशीमा समस्या आएका बताइएको छ । यामसाजनले आफ्नो तिघ्राको मांसपेशीमा समस्या आएकाले दुई सय मिटर दौडमा भाग लिन नसक्ने भन्दै राखेपका सदस्यसचिवलाई निवेदन दिएका थिए । घाइते भएका खेलाडीलाई खेलाउने कुरा पनि आएन । त्यसैले उनी दुई सय मिटर दौडमा अनुपस्थित भएका हुन् । आफू अहिले फिजियोको रेखदेखमा रहेको पनि यामसाजनले आफ्नो निवेदनमा उल्लेख गरेका छन्, रानाभाटले भने । नेपालका यामसाजन मात्र होइन, दुई सय मिटर दौडमा अन्य तीन राष्ट्रका खेलाडीले पनि सहभागिता जनाएनन् । ३१ जना धावकको सहभागिता रहेको उक्त स्पर्धामा एकजना धावक भने दौडका लागि अयोग्य घोषित भएका थिए । केवल २६ जना खेलाडीले दौड पूरा गरेका थिए । यसअघि गत शनिबार म्याराथन स्पर्धामा दुवैजना नेपाली खेलाडीले बीचैमा दौड छाडेका थिए । पुरुष म्याराथनमा नेपाली धावक कृष्णबहादुर बस्नेतले लक्ष्यनजिक पुग्नुभन्दा करिब दुई किलोमिटर पहिले दौड छाडेका थिए भने अर्का धावक गोपीचन्द्र पार्कीले ३० किलोमिटर दूरी पार गरेपछि दौड त्यागेका थिए । नेपाली खेल अधिकारीले इन्डोनेसियाको मौसमका कारण खेलाडीले दौड पूरा गर्न नसकेको दाबी गरेका थिए । एथलेटिक्सकै महिला पाँच हजार मिटर दौडमा नेपालकी विश्वरूपा बुढा सहभागी १५ खेलाडीमध्ये १३औं स्थानमा आइन् । उनले निर्धारित दूरी पार गर्न १७ मिनेट २४७८ सेकेन्ड समय खर्चिइन् । उक्त स्पर्धामा बहराइनकी खेलाडी फकादु किदिनले स्वर्ण, कजाकस्तानकी दारिया मास्लोभाले रजत र बहराइनकै रेबितु बोन्टुले कांस्य पदक जिते । यसैगरी मंगलबार नै भएको पुरुष भलिबलमा नेपालले मंगोलियालाई ३१ ले पराजित गर्यो । पहिलो सेटमा २६२८ ले पराजित भएको नेपाली टोलीले त्यसपछि खेलमा उत्कृष्ट पुनरागमन गरेको थियो । नेपाली टोलीले पछिल्ला तीन सेटको नतिजालाई क्रमशः २५१६, ३०२८, २५१९ ले आफ्नो पक्षमा पारेको थियो । यसैगरी मंगलबारदेखि सुरु भएको कुराँस खेलमा दुवै नेपाली खेलाडी पहिलो दिन नै पराजित भएका छन् । ६६ केजीभन्दा मुनिको तौलसमूहमा आफ्नो पहिलो खेलमा जित हात पारेका नेपाली खेलाडी उपेन्द्र थापा दोस्रो खेलमा भने पराजय स्विकार्न बाध्य बने । उपेन्द्रले आफ्नो पहिलो खेलमा पाकिस्तानका समिउल्लाह सैयदलाई १० ले हराउँदै प्रिक्वार्टरफाइनलमा स्थान पक्का गरेका थिए । तर, प्रिक्वार्टरफाइनलमा उनी उज्बेकिस्तानका खेलाडी रुस्लान बुरिएभसँग १०० ले पराजित भए । यसैगरी कुराँसकै महिला ५२ केजीभन्दा मुनिको तौलसमूहमा नेपालकी भगवती माझी आफ्नो पहिलो खेलमै पराजित भइन् । उनलाई उज्बेकिस्तानकी सोसु चिआवेनले ०१० अंकले पराजित गरिन् । कुराँस खेलमा नेपालले यही दुई स्पर्धामा मात्र सहभागिता जनाएको छ । यसैगरी सेपाकताक्रोको पुरुषतर्फको प्रारम्भिक चरणमा भियतनामले नेपाललाई २० ले हरायो । स्क्वासको महिला टिम स्पर्धामा पनि नेपाली टोली जापानसँग ०३ ले पराजित हुन पुग्यो ।"
एसिया कप छनोट : ओमनसँग भिड्दै नेपाल (अपडेट),काठमाडौं : एसियाकप छनोट खेलमा अहिले नेपाल ओमानसँग प्रतिस्पर्धा गरिरहेको छ । मलेसिया क्वालालम्पुरको बायोमास रंगशालामा भइरहेको खेलमा ओमनले टस जितेर नेपाललाई पहिले ब्याटिङको निम्ता दिएको छ । अपडेट : ओमानसँग एसियाकप छनोटको पहिलो खेलिरहेको नेपालले ओमानलाई २२२ रनको विजय लक्ष्य दिएको छ । पहिला ब्याटिङ गरेको नेपालले निर्धारित ५० ओभरमा ९ विकेट गुमाउँदै २२१ रन बनायो । नेपालको २०० रन पूरा भएको छ । सातौं विकेटको रुपमा सोमपाल आउट भएपछि ब्याटिङमा आएका करण केसीले विस्फोटक ब्याटि गरिरहेका छन् । नेपालको छैटौं विकेट गयो । ४ बलको सामाना गरेका रोहितकुमार पौडेल ० रनमै आउट भए । सागरलाई साथ दिन सोमपाल कामी आएका छन् । ४७ ओभरमा नेपालको स्कोर १८४ रन पुगेको छ । ६ विकेटको क्षतिमा सागर ८१ बलमा ७७ रन बनाएर खेलिरहेका छन् । नेपालको पाचौं विकेट गुमेको छ । ४५ औं ओभरको पहिलो बलमा आरिफ आउट भएका छन् । ७४ बल खेलेका उनले ३ चौका र १ छक्का सहित ३८ रन बनाए । सागर र आरिफले ९२ रनकाे साझेदारी गरे । ४३ औं ओभरमा सागर र आरिफ दुवैले छक्का प्रहार गरेका छन् । यस ओभरमा नेपाललाई १७ रन प्राप्त भएको छ । ४४ ओभरमा नेपालको स्कोर १७२ रन पुगेको छ । सागर पुन ६८ र आरिफ ३८ रन बनाएर खेलिरहेका छन् । सागर पुन र आरिफ शेखले धैर्यपूर्वक ब्याटिङ गरिरहेका छन् । ११० बलमा ६० रनको साझेदारी गरेका छन् । पछिल्ला ओभरमा स्कोर उकासी रहेका छन्। ४१ ओभरको खेल सकिँदा नेपालको स्कोर १४० रन छ । ४ विकेटको क्षतिमा । नेपालको १०० रन पूरा भएको छ । ३३ ओभरमा नेपालको स्कोर १०२ पुगेको छ । क्रिजमा सागर पुन २२ र आरिफ शेख १३ रन बनाएर खेलिहेका छन् । नेपालको ४ विकेट गएको छ ।  नेपालले खराब ब्याटिङ गरिरहेको छ । चौथो विकेटको रुपमा दिपेन्द्रसिंह ऐरी आउट भएका छन् । ऐरी १६ बलमा ९ रन बनाएर आउट भए । अहिले सागर पुन र आरिफ शेख क्रिजमा छन् । २५ ओभरमा नेपालको स्कोर ८४ रन पुगेको छ । : उपकप्तान ज्ञोनेन्द्र मल्ल पनि आउट भएका छन् । ६० बलमा ४५ रन बनाएर आउट भएका मल्लले १ छक्का र ६ चौका प्रहार गरे । १७ ओभरमा नेपालको ५८ रन ३ विकेटको क्षतिमा : कप्तान पारस खड्का आउट भएका छन् । २४ बलमा ८ रन बनाएर उनी पेभेलियन फर्किए । ब्याटिङ गर्न सागर पुन आएका छन् ११५ ओभरको खेल सकिँदा नेपालले १ विकेट गुमाएर ४१ रन बनाएको छ । ओपनर सुवास खकुरेल १५ बलमा ४ रन बनाएर आउट भए । अहिले क्रिजमा ज्ञानेन्द्र मल्ल र पारस खड्का छन्। टस गर्दै नेपाल र ओमानका कप्तान । तस्बिर सौजन्य : एसीसी ६ टोली सम्मिलित प्रतियोगिताको उपाधि विजेता एक टोली सेप्टेम्बरको १५ देखि ३० तारिखसम्म संयुक्त अरब इमिरेट्स (यूएई) मा हुने एसिया कपका लागि छनोट हुनेछ । छनोट भएको सो टोलीले एसिया कपको समूह एमा रहेर भारत र पाकिस्तानको सिनियर राष्ट्रिय टोलीसँग प्रतिस्पर्धा गर्ने अवसर पाउनेछ ।
