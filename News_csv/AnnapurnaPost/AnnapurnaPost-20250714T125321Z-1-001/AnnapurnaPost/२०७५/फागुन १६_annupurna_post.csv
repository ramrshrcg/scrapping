शीर्षक,विवरण
खेलकुद विधेयकको भित्री पाटो,"लामो समयको अन्योलपछि अन्ततः खेलकुद विकासका सम्बन्धमा व्यवस्था गर्न बनेको विधेयक संसद्को विधेयक शाखामा दर्ता गरिएको छ। युवा तथा खेलकुदमन्त्री जगतबहादुर सुनार (विश्वकर्मा) ले आइतबार विधेयक संसद्मा दर्ता गराएका हुन्। राष्ट्रिय खेलकुद विकास ऐन २०७५ को स्वरूप ग्रहण गर्नुअघि विधेयकले संसद्मा धेरै चरणको प्रक्रिया पार गर्नुपर्नेछ। संसद्मा दर्ता गराउनुअघि विधेयकलाई गोप्य राखिएको थियो। राष्ट्रको समग्र खेलकुद क्षेत्रको भविष्यसँग जोडिएको यो विधेयकको मस्यौदा तयार पार्नुअघि सम्बन्धित क्षेत्रका विज्ञहरूसँग केकति सरसल्लाह र छलफल गरियो, त्यो सम्बद्ध अधिकारीहरूलाई नै जानकारी होला। विधेयकमा राखेपको संरचनालाई पनि विगतको तुलनामा केही जटिल बनाइएको छ। हाल कार्यान्वयनमा रहेको खेलकुद विकास ऐन २०४८ मा युवा तथा खेलकुदमन्त्रीको अध्यक्षतामा २४ सदस्यीय राखेप बोर्ड गठन हुने र अध्यक्षले नै सदस्यहरूमध्येबाट उपाध्यक्ष, सदस्यसचिव र कोषाध्यक्ष नियुक्त गर्ने प्रावधान छ। तर उक्त विधेयकमा भने राखेपमा ४१ सदस्यीय सञ्चालक परिषद् रहने व्यवस्था गरिएको छ। राखेप बोर्डमा यति धेरै संख्यामा सदस्य राख्नुको औचित्य देखिँदैन। नयाँ विधेयकमा जतिसुकै बैठकमा अनुपस्थित भए पनि सदस्यको पद खारेज हुने व्यवस्था गरिएको छैन। हाल प्रचलनमा रहेको ऐनअनुसार बोर्डको सदस्य हुन कम्तीमा ३५ वर्ष पूरा भएको हुनुपर्ने प्रावधान रहे पनि यो विधेयकमा भने उमेरको हद हटाइएको छ। अब जुनसुकै उमेरका व्यक्तिले पनि राखेपको बोर्ड सदस्य बन्न पाउनेछन्। तर नयाँ विधेयकमा ६० वर्ष उमेर पूरा भएको व्यक्ति भने बोर्ड सदस्यमा नियुक्त हुन नपाउने व्यवस्था गरिएको छ, जुन व्यवस्था हाल प्रचलमा रहेको ऐनमा छैन। यसैगरी हाल राखेप बोर्डमा युवा तथा खेलकुद मन्त्रालयका सचिव मात्र रहने व्यवस्था रहेकोमा नयाँ विधेयकमा विभिन्न सातवटा मन्त्रालयका सचिव र एकजना सहसचिव रहने प्रावधान थपिएको छ। खेलकुद भनेको प्राविधिक क्षेत्र भएकाले राखेप बोर्डमा कर्माचारीतन्त्रलाई हाबी गराउनुभन्दा बढीभन्दा बढी सम्बन्धित क्षेत्रका प्राविधिक र विज्ञ व्यक्तिहरूलाई समावेश गर्नु उपयुक्त हुने खेलकुद क्षेत्रको मागलाई विधेयकमा बेवास्ता गरिएको छ। नयाँ विधेयकमा राखेपको कार्यकारी निकायका रूपमा काम गर्न सात सदस्यीय कार्यकारी परिषद्को व्यवस्था छ। कार्यकारी परिषद्को संयोजकमा सदस्यसचिव रहने व्यवस्था छ। बाँकी ६ जना सदस्यमा मन्त्रालयको खेलकुद महाशाखाको प्रमुख, बोर्ड सदस्यमध्येबाट अध्यक्षले मनोनीत गरेका चारजना र राखेपको केन्द्रीय कार्यालयको प्रशासन महाशाखा प्रमुख रहने व्यवस्था गरिएको छ। विधेयकमा राखेपको कार्यकारी प्रमुखका रूपमा काम गर्न सदस्यसचिवकै परिकल्पना गरिए पनि सदस्यसचिव नियुक्ति प्रक्रियालाई भने हालको तुलनामा केही जटिल बनाइएको छ। सदस्यसचिवको नियुक्तिका लागि युवा तथा खेलकुद मन्त्रालयका सचिवसमेत रहने गरी तीन सदस्यीय समिति बनाउने व्यवस्था गरिएको छ। उक्त समितिले तीनजना उपयुक्त व्यक्तिको नाम सदस्यसचिवका लागि सिफारिस गर्नेछ। समितिले सिफारिस गरेका तीनजनामध्येबाट नेपाल सरकारले उपयुक्त ठानेको व्यक्तिलाई सदस्यसचिवमा नियुक्त गरिने व्यवस्था गरिएको छ। खेल संघहरूको विषयमा कुनै एक खेलका लागि एकभन्दा बढी संघ दर्ता गर्न नपाइने तथा एउटै व्यक्ति लगातार दुई कार्यकालभन्दा बढी खेल संघको अध्यक्ष, महासचिव वा सचिव बन्न नपाउने व्यवस्था विधेयकमा छ। यसअघि एउटै व्यक्ति वर्षौंसम्म एउटै संघको अध्यक्ष बने पनि काम भने केही नभएको प्रशस्तै उदाहरण छन्। नयाँ विधेयकले त्यो परम्पराको अन्त्य गर्न खोजेको देखिन्छ। एउटै व्यक्ति एकैपटक एकभन्दा बढी खेल संघको पदाधिकारी हुन नपाउने व्यवस्था पनि विधेयकमा छ। राखेपका बहालवाला कर्मचारी तथा प्रशिक्षक खेल संघहरूमा आबद्ध हुन नपाइने व्यवस्था पनि विधेयकमा छ। यसअघि राखेपका कर्मचारीहरू नै खेल संघहरूमा बस्ने गरेकाले समस्या आउने गरेको थियो। खेल संघहरूमा कुनै विवाद देखिए त्यसको निराकरण गर्ने निकाय राखेप नै भएकाले राखेपका कर्मचारीहरू नै संघको पदाधिकारीमा बस्दा खेल संघहरूको विवाद समाधानमा समेत व्यवधान आउने गरेको थियो। राष्ट्रिय र अन्तर्राष्ट्रिय मान्यताप्राप्त दुई ओलम्पिक कमिटीको विवादका कारण पनि नेपाली खेलकुद प्रताडित हँदै आएको छ। यसैगरी खेलकुदमा प्रतिबन्धित औषधि सेवन र खेल मिलेमतो रोक्न पनि पहिलोपटक त्यसलाई ऐनमा समावेश गर्ने प्रयास गरिएको छ। दफा २३ मा राष्ट्रिय तथा अन्तर्राष्ट्रिय खेलमा सहभागी हुने कुनै पनि खेलाडीले प्रतिबन्धित औषधि सेवन गर्न नहुने उल्लेख गरिएको छ। प्रतिबन्धित औषधि सेवन गरेको पाइएमा त्यस्ता खेलाडीमाथि प्रतिबन्ध लगाइन सक्ने प्रावधान राखिएको छ। यसैगरी खेलकुदमा प्रतिबन्धित औषधि सेवनविरुद्घ कार्य गर्न राष्ट्रिय एन्टी डोपिङ एजेन्सीको व्यवस्था पनि विधेयकमा गरिएको छ। यसैगरी नेपाली खेलकुदमा समय समयमा राखेप र ओलम्पिक कमिटीबीच पनि टकराव हुने गरेको छ। अधिकार क्षेत्रको विषयलाई यी दुई खेल निकायबीचको टकरावका कारण खेलाडीहरू मारमा पर्ने गरेका थिए। यसैगरी राष्ट्रिय र अन्तर्राष्ट्रिय मान्यताप्राप्त दुई ओलम्पिक कमिटीको विवादका कारण पनि नेपाली खेलकुद प्रताडित हँदै आएको छ। यो समस्या पारा ओलम्पिक कमिटीमा पनि देखिएको छ। त्यसैलाई व्यवस्थित गर्न नयाँ खेलकुद ऐनको विधेयकमा तीनवटै ओलम्पिक कमिटीको विषयमा स्पष्ट व्यवस्था गरिएको छ। दफा २७ मा उल्लेख भएअनुसार अन्तर्राष्ट्रिय ओलम्पिक कमिटीको बडापत्र, उद्देश्य तथा प्रचलित कानुनअनुरूप खेलकुदसम्बन्धी कार्य गर्न नेपालमा एक ओलम्पिक कमिटी, एक पारा ओलम्पिक कमिटी र एक विशेष ओलम्पिक कमिटी रहनेछन्। यी तीनवटै ओलम्पिक कमिटीले अनिवार्य रूपमा राखेपमा दर्ता हुनुपर्नेछ। यी तीनवटै कमिटीले राखेपमा दर्ता भएका अन्य खेल संघले पालना गर्नुपर्ने सर्तसमेत पालना गर्नुपर्नेछ। राष्ट्रिय खेलकुद परिषद्का उपाध्यक्ष पिताम्बर तिमल्सिना संघीय संसद्मा दर्ता गरिएको विधेयक भद्दा बनेको बताउँछन्। सम्बन्धित क्षेत्रका विज्ञहरूसँग आवश्यक छलफल नगरी ल्याइएकाले यस्तो भएको उनको जिकिर छ। देश संघीयतामा गइसकेको वर्तमान परिस्थितिमा प्रदेश सरकार र स्थानीय तहले समेत खेलकुद सञ्चालनका लागि आआफ्नै नीतिनियम तर्जुमा गरिसकेकाले विधेयकमा कमीकमजोरी देखिएको तिमल्सिना बताउँछन्। राखेपको सर्वोच्च निकायको रूपमा रहने सञ्चालक परिषद् लाई पनि ४१ सदस्यीय बनाउनु गलत भएको उनको तर्क छ। संसद्मा दर्ता गरिएको विधेयकलाई हेर्दा राष्ट्रिय खेलकुद परिषद्मा ब्यूरोक्रेसी (कर्मचारीतन्त्र) लाई हाबी बनाउन खोजिएजस्तो देखिन्छ, यो यो सरासर गलत हो, उनले भने। ब्यूरोक्रेसीलाई हाबी गराएर खेलकुद चल्न नसक्ने उनको दाबी छ। राखेपको सञ्चालक परिषद् मा सचिवहरू राख्नुभन्दा विभागीय टोली त्रिभुवन आर्मी क्लब, नेपाल पुलिस क्लब र एपीएफ क्लबका खेलकुद हेर्ने प्रतिनिधिलाई राखेको भए राम्रो हुने तिमल्सिनाको तर्क छ।"
चेलीको असुरक्षित भविष्य,"हामीकहाँ गरिबी, पारिवारिक तथा सामाजिक दुर्व्यवहार, प्रेममा असफल, इच्छाविरुद्धको विवाह आदिका कारण मृत्युवरण गर्ने किशोरीहरू अधिक छन् । गएको माघ महिनामा दुई समाचारले मन छोयो। झापामा बीसपच्चीस जनाले आत्महत्या गरेकोमा अधिकांश १२१४ वर्षमुनिका नाबालिका रहेछन्। गाउँबाट आएर वीरगन्जमा पढ्न बसेका तराई मूलका दुई चेली निमाकुमारी साह र किरण चौरसियाको मृत्युवरण पनि निकै दुःखद भएको पाइयो। तिनका डेरामा प्रतीकात्मकस्वरूप राखिएको पत्र, पत्रमाथिको रातो गुलाबको फूल र उपहारको घडी पनि रहेछ। पत्रमा मर्नुअघि आमाबुवाका इच्छा पूरा गर्न नसकेकोमा माफी मागिएको रहेछ। उनीहरूले भारततर्फको रेलको लिकमा पेलिएर आत्महत्या गरेका रहेछन्। नेपालमा गरिबी, पारिवारिक तथा सामाजिक दुव्र्यवहार, प्रेममा असफल, इच्छाविरुद्धको विवाह आदिका कारण मृत्युवरण गर्ने किशोरीहरूको संख्या अधिक छ। हिन्दु धर्मले दिएको मूल्य र मान्यता जहाँ नारी पुजिन्छन् त्यहाँ ईश्वरको वास हुन्छ भन्ने हिन्दु धर्मको मान्यता हो। नेपालमा अधिकांश हिन्दु छन्। कुनै पनि धर्ममा भन्दा बढी नारी यही धर्ममा सम्मानित छन्। तेत्तीसकोटी देवता मात्र होइन, देवीहरू पनि पूजनीय छन् तर व्यवहारमा तिरस्कृत छन्। छोरी मरी कालै टर्यो, अरूलाई दान गर्ने जात यस्तैयस्तै संज्ञा दिइन्छ तर छोरालाई भने खानदानको बीउ मानिन्छ। कानुनव्यवसायी हुँदा मैले एउटा मुद्दा हेरेकी थिएँ। सम्बन्धविच्छेद भयो महिला र पुरुषबीच। पुरुष परिवारले छोरा जबर्जस्ती खोसेर लगे तर छोरीलाई छाडिदिए। पुरुष पक्षको परिवारले छोरा त बीउ हो। खानदानकी छोरी मोरी जतासुकै जाओस्। कसले खर्च गर्ने अर्काका घरमा जाने जातलाई भनेको सुनेकी थिएँ। सम्पत्ति हुँदै नभएकी आमाको भाग्यमा छोरीको भाग्य टाँसो लगाएको त्यो घटनाले मलाई धेरै दिनसम्म पिरोलिरह्यो। समाज रूपान्तरण हुन नसक्नु हाम्रो देशमा ७० प्रतिशत जनता ग्रामीण क्षेत्रमा बसोवास गर्छन्। ग्रामीण क्षेत्रमा बस्नेहरू कोही अर्धशिक्षित छन् भने कोही अशिक्षित। पढेलेखेकाहरूको संख्या कम छ। झन् युवा वर्ग गाउँमा छँदै छैन भने पनि हुन्छ। ग्रामीण क्षेत्रमा कुनै रूपान्तरण आएको छैन। विकास भए मानिसको चिन्तनमा रूपान्तरण आउने हो। त्यसले सहरबजारमा बस्नेहरूको सोचाइमा पनि खासै परिवर्तन आएको छैन। अहिलेको किशोरकिशोरी शिक्षादीक्षाका निम्ति सहरमा बस्ने गरेका छन्। टेलिभिजन, युट्युब र अनलाइन र मोबाइलका एप्सहरूले सम्पूर्ण विश्वलाई एउटै आँगनजस्तै बनाइदिएको छ। मोबाइलमा संसारभरिको समाचार सुन्न र जान्न सकिन्छ। प्रविधिले युवामा यति ठूलो मानसिक परिवर्तन ल्याएको छ कि यसको प्रभावकै कारण किशोरकिशोरी जीवनको उपल्लो सीमासम्म उडान भर्न चाहन्छन्। हरेक किशोरीका सपना हुन्छन्। राम्रो भविष्य, सुखमय जीवन, राम्रो परिवार र सम्पन्न घरवार। त्यसका निम्ति उनीहरू योग्यता बनाउन चाहन्छन्। तर परिवारको हकमा पुरातन चिन्तन कायमै छ बिहेनिम्ति केटालाई चित्त बुझाउन १११२ पढाऊ अनि कन्यादान गर, हातखुट्टा धोएर बिदा गरी पठाइदेऊ, गरेर खाए खान्छे, नखाए मर्छे। अझ तराईमा छोरीलाई धेरै पढाए वा नोकरी लगाइदिए बढी दाइजो दिनुपर्ने वा समान स्तरमा शिक्षा प्राप्त गरेको केटा नपाउने समस्या व्याप्त छ। छोरीले मन परेको केटासँग गरे इज्जत जाने मान्यता छ। छिमेकी मुलुक भारतमा चेलीहरू स्पेस मा घुम्न थालिसके। हामीकहाँ छोरी अलिकति उमेर भएपछि बाबुआमालाई पोइल जाली र कुनै स्तरहीन केटासँग भाग्ली भन्ने चिन्ता हुन्छ। समाजमा बढेका छोरीका बारेमा चिन्ता र खसखस भएको पाइन्छ। छोरी के चाहन्छे, उसको भविष्यबारे के सोचाइ छ भन्नेबारेमा छोरीसँग परिवारभित्र कहिल्यै सरसल्लाह हुँदैन। सानै उमेरमा आत्मनिर्भर नभई बिहे गरिदिँदा कति दुःख पाउने हो भन्नेबारेमा कसैलाई चिन्ता हुँदैन। कन्यादान गरी पतिको घर पठाएपछि बाबु आफ्नो जिम्मेवारी सकिए झैं गर्छन्। यसरी जबर्जस्ती वा इच्छाविरुद्ध विवाह गरिदिँदाको असन्तुष्टिले किशोरीहरू जीवनबाट पलायन भएको देखिएको छ। गरिबीको मार धनीका छोरीहरू धनले मातिएका छन् भने गरिबका छोरी गरिबीका कारण सास्ती भोग्छन्। धनीका छोरी ठूलाठूला बोर्डिङ स्कुलमा भर्ती हुन्छन्। ब्याग भिरेर खाजाका बट्टा बोकी ड्रेस लगाई चिटिक्क परी पढ्न जान्छन्। गरिबका छोरी साउँअक्षर पढ्न पाउँदैनन्। गाईबाख्रा चराऊ, पानी, घाँस दाउरा अनि चुलोचौको गरिबको नियति हो। धनी बाबुका सबै छोरी धन खर्च गरेर पनि उच्च शिक्षा प्राप्त गर्न असफल छन्। थोरै मात्र उच्च शिक्षा प्राप्त गरी हैसियत बनाउन सफल छन्। छोरीलाई आत्मनिर्भर हुन सक्ने बनाउनेभन्दा पनि आधुनिक युगमा पढ्नलेख्न जानेका पत्नी वा बुहारी बिहे गर्ने मान्यता छ। यसनिम्ति आवश्यक मात्र शिक्षा दिने प्रचलन छ। स्थानीय क्षेत्रमा स्थानीय निकायका प्रतिनिधि र स्कुल शिक्षकहरूले बेलाबेलामा अभिभावकलाई भेला गरेर सम्झाउने र कानुनी प्रक्रियाका बारेमा जानकारी दिने गरेमा छोरीचेलीलाई घरपरिवार र समाजमा जिउन सहज हुन्छ। परिवारको सपना हुन्छ पुतलीको बिहे गरेजस्तो समाजलाई देखाउने गरी धुमधाम पैसा खर्च गरी छोरीको बिहे गर्ने। छोरीलाई आवश्यकता पर्दा कमाइ खाली भन्ने उद्देश्य धनाढ्य वर्गको रहन्न। उनीहरूको उद्देश्य कोही पढेमा डाक्टर, इन्जिनियर वा धनाढ्य घरमा छोरीको बिहे होला र सुखसँग बस्ली भन्नेसम्मको हुन्छ। यो सपना पूरा पनि हुन सक्छ नहुन पनि। पढाइ बिहेको निम्ति मात्र हो भन्ने चिन्तनले कतिपय सम्पन्न परिवारका छोरी स्कुल र कलेजमा आफ्ना पुरुष मित्रसँग अल्पायुमा घरजम गर्न पुगेका पनि छन्। एकातर्फ धनधान्यले पुरेका कारण छोरीको भविष्य बिग्रने अर्कोतर्फ गरिबको पढ्ने हैसियत नपाउने विसंगति छन्। अर्कोतर्फ गरिबका छोरी आफू गरिब परिवारमा जन्मेका कारण जन्मका आधारमा विभेद भएबाट निराश बन्न पुग्छन्। प्रेममा विफल हुनु किशोरी र किशोर प्रायः दुवै वर्ग जीवनदेखि निराश हुने अर्को कारण हो प्रेममा असफल हुनु। आजभोलि सबै शिक्षण संस्थामा केटाकेटी एकसाथ राखेर पढाइन्छ यो सहशिक्षा आफूमा नराम्रो भने होइन। प्रायः ग्रामीण क्षेत्रमा त १२१३ वर्षका केटाकेटी प्रेम गरी भागेका प्रशस्त उदाहरण छन्। सहरी क्षेत्रमा पनि छिटै प्रेम सम्बन्ध हुने तर सफल नभएका प्रशस्त घटना छन्। त्यसको कारण हो, किशोरीहरू प्रायः पढाइ सकिनेबित्तिकै आमाबाबुले बिहेकै लागि दबाब दिन्छन्। किशोरको बिहे आयआर्जन, नोकरी वा पेसाव्यवसाय नभएसम्म परिवारले मञ्जुर गर्दैन। प्रेम सम्बन्धविच्छेद भएका कारण धेरै युवकयुवती डिप्रेसनको सिकार भएको देखिएको छ। अर्कोतर्फ मुसलमानको पारिवारिक सम्मानका निम्ति छोरीबुहारी र पत्नीको हत्या गरे झैं हिन्दु संस्कारमा पनि छोरीचेलीको प्रेम सम्बन्ध देखिएमा हत्या गरी मुक्ति लिनेको कमी छैन। तराईमा छोरीलाई कोसी नदीमा बगाउने गरी फ्याँकेको र छोरीको हत्या गरी चितामा जलाउँदा बाबुआमा खित्का छोडी हाँसीहाँसी रमाएका घटना भएका छन्। पढाइको दबाब हाम्रो समाजमा हरेक कुरा देखासिकीका आधारमा अनुकरण गर्ने प्रचलन छ। सन्तानको पढ्ने क्षमता छछैन, उसले इन्जिनियर, डाक्टर पढ्न सक्ने इच्छा वा अवस्थामा छछैन, परिवारको दबाब र प्रभावमा पढ्नैपर्ने हुन्छ। हर हुनेखाने परिवारलाई आफ्नो सम्पन्नता देखाउन छोराछोरीलाई डाक्टर र इन्जिनियर पढाउनैपर्छ। अर्कोतिर छोराछोरी, सन्तान विदेशमा छन् भन्ने देखाउन सके परिवारको प्रतिष्ठा बढ्छ भन्ने छ। धेरैजसो १११२ पढेपछि छोराछोरीलाई अनजान सहरमा बाध्य पारेर पढाउने गरेको पाइन्छ। एकजना डाक्टरले भन्दा बढी पैसा १२ कक्षा पढेका व्यापारीले कमाउँछन्। यसरी पढाइको मामलामा हुनेखानेले छोराछोरीलाई दिने दबाब नैराश्यको कारण बन्न सक्छ। विदेशमा गएका कैयन् नेपाली युवाले सफलता प्राप्त गर्न नसक्दा मृत्युवरण गरेको पाइन्छ। स्वदेशमै पनि पढाइमा सफलता हासिल गर्न नसक्दा कतिपयले आत्महत्या गरेका छन्। अन्त्यमा झापामा आत्महत्या गर्ने नाबालक छोरीहरू गरिबी, यौनशोषण, बाबुआमाको दुव्र्यवहार र सामाजिक भेदभावका कारण मृत्युवरण गरेका हुन सक्छन्। वीरगन्जमा मर्ने किशोरीहरू भविष्यको चिन्ता र आमाबुवाको दबाब झेल्न नसकी वा सामाजिक परम्पराविरुद्ध संघर्ष गर्न नसकी मरेका हुन सक्छन्। यस्ता कर्णधारको अल्पायुको मृत्यु रोक्न सकिन्छ। त्यसका निम्ति अभियानको खाँचो छ। बालबालिकाका निम्ति पाठशालाले नै उनीहरूको भविष्यको बाटो निर्धारण गर्न सक्छ। विद्यार्थीलाई शिक्षकले उसको गतिविधि र मनोदशा के छ त्यसको जानकारी राख्ने र सम्झाइबुझाइ गरेमा उपयुक्त हुन्छ। बालबालिका आमाबुवाबाट प्रताडित छन्छैनन्, घरमा पढ्न लेख्न वाधाअड्चन छछैन भन्नेबारेमा बुझेर शिक्षण संस्था र शिक्षकशिक्षिकाले अभिभावकलाई बोलाई सम्झाइबुझाइ गरे त्यो प्रभावकारी हुन्छ। बालबालिका भनेका काँचो माटोका भाँडा हुन्। परिवार र पाठशालाले चाहेमा तिनलाई जुनसुकै आकार पनि दिन सक्छन्। ती निर्दोष हुन्छन्, तिनलाई प्रेमपूर्वक माया गरेर ढिँडोपिठो वा मीठोमसिनो खान दिएर माया गरेमा आमाबुवाका निम्ति मित्र नै बन्न सक्छन्। तिनलाई पनि राम्रो व्यवहार गर्न सिकाउनुपर्छ। त्यसो भएमा तिनले घरमा सघाउँछन्। सही विद्या हासिल गर्नेछन्। हामीकहाँ चरम गरिबी छ। समाज अशिक्षित छ। सन्तानमाथि कुट्ने, पिट्ने र दुव्र्यवहार गर्ने प्रचलन पनि छ। पाठशालाका गुरुवर्गले पीडित बालबालिकाका आमाबुवालाई सम्झाउनुपर्छ। गरिबीमा उन्नति हुन सक्दैन भन्ने होइन, हामीकहाँ कैयन् उदाहरण छन्, गरिबले पढेलेखेर सक्षम भएको। धनले मात्र पढाइ हुने अवस्था हुन्थ्यो भने तस्कर, माफिया, भ्रष्टाचारी र दलालसँग धेरै पैसा हुन्छ। तर तिनका सन्तान महात्मा गान्धी बनेको देखिएको छैन। जीवनलाई सन्तुलित रूपमा सञ्चालन गरेमा र मेलमिलापपूर्ण पारिवारिक वातावरण भएमा राम्रैसँग बाँच्न सकिन्छ। तर सन्तानको शिक्षाप्रति भने सजग र सचेत हुनैपर्छ। सरकारले सरकारी शिक्षण संस्थामा प्रशस्त लगानी गरेको छ। तर ती संस्था कि त राजनीति गर्ने थलो बनेका छन् कि त धनी र गन्यमान्य व्यक्तिका काम गर्ने नोकरचाकर वा तिनका सन्तान पढ्ने थातथलो बनेका छन्। शिक्षामा व्यापक भ्रष्टाचार छ। जति रकम छुट्याइएको हुन्छ, त्यति नै त्यहाँ जाँदैन। जति जान्छ त्यो सञ्चालकबाट गमन हुन्छ। अर्कोतर्फ सरकारी शिक्षण संस्थाको हविगत समाप्त पार्ने काम सरकार र संसद्मा बसेका ठूलाठालुबाटै भएको छ। किनकि तिनै ठूलाठालुको शिक्षण संस्थामा लगानी सेवामूलक नभई व्यापारिक दृष्टिकोणबाट मुनाफा कमाउने गरी भएकाले सरकारी शिक्षण संस्थाको कार्यशैली र व्यवस्थामा ह्रास आएको हो। तसर्थ सरकारले शिक्षा क्षेत्रमा भएको भ्रष्टाचार रोक्नुपर्यो। शिक्षकलाई राजनीतिमा प्रवेश गर्नै दिनु भएन। छात्रवृत्तिको हकमा गरिबका सन्तान मारेर नेतालाई पोस्नु भएन। अर्थात् नेताकार्यकर्ताका सन्तानलाई दिनुभएन। स्थानीय क्षेत्रमा स्थानीय निकायका प्रतिनिधि र स्कुल शिक्षकहरूले बेलाबेलामा अभिभावकलाई भेला गरेर सम्झाउने र कानुनी प्रक्रियाका बारेमा जानकारी दिने गरेमा छोरीचेलीलाई घरपरिवार र समाजमा जिउन सहज हुन्छ।"
क्रिकेटमा राजनीतिक छाया,"लोकसभा निर्वाचनको सँघारमा पाकिस्तानलाई तह लगाएको देखाउने धुनमा मोदी सरकारले युद्धको भूमिका नखेलोस् । सन् २०१९ को फेब्रुवरी १४ मा कास्मिरको पुलवामामा भएको आत्मघाती आक्रमणमा भारतीय सुरक्षा निकाय सीआरपीएफका ४४ भन्दा बढीको मृत्यु भएपछि भारतपाकिस्तानबीच तनाव ह्वात्तै बढेको छ। उक्त आत्मघाती आक्रमणको जिम्मा जैस ए महम्मद भन्ने आतंकवादी संगठनले लिएको छ, जसको स्थापनामा पाकिस्तानी जासुसी संस्था आईएसआईको भूमिका रहेको भनिन्छ। जैसका संस्थापक तिनै मसुद अजहर हुन्, जसलाई काठमाडौंबाट दिल्लीका लागि २०५६ पुस ९ गते उडेको इन्डियन एयरलाइन्सको जहाज अपहरणपश्चात् सौदाबाजीमा भारत सरकारले रिहा गरेको थियो। जैसको मुख्यालय पाकिस्तानमा छ। आतंकवादी कृत्य सदा सर्वदा निन्दनीय छ तसर्थ पाकिस्तानले जैस र मसुद अजहरमाथि कारबाही तीव्र पार्दै पाकिस्तानमा आतंकवादीहरूलाई कुनै ठाउँ छैन भन्ने सन्देश प्रवाहित गर्नु आवश्यक छ। सन् २०१६ मा भारतको उरीमा भएको आतंकवादी आक्रमणपछि दक्षिण एसियाली सहयोग संगठन सार्क आईसीयूमा धकेलियो। पुलवामा आक्रमणपछि सार्क लगभग कोमामा पुगेको छ। सार्क आफैं कोमामा पुग्नु विडम्बना र दक्षिण एसियाली कूटनीतिको असफलता पनि हो। सन् २००९ मा क्रिकेट खेल्न पाकिस्तान आएको श्रीलंका टोलीमाथि लाहोरमा आतंकवादी आक्रमण भएपछि पाकिस्तानमा एकाध अपवाद छोडेर क्रिकेटको अन्तर्राष्ट्रिय खेल भएको छैन। अहिले पुलवामा आक्रमणपछि भारतीय सत्ताले पाकिस्तानसँगको खेल त्यसमा पनि क्रिकेट बहिष्कार गर्ने रणनीति तीव्र पार्न खोजेको देखिन्छ। सरकारले ठाडै त्यस्तै निर्णय नगरे पनि विभिन्न कोणबाट त्यही आशयको वक्तव्यबाजी भइरहेको छ। भारतीय क्रिकेट टोलीका पूर्वकप्तान सौरव गांगुली र अफ स्पिनर हरभजन सिंह यस्तै पंक्तिमा उभिँदै आगामी मेजुलाई महिनामा इङल्यान्डमा हुने एकदिवसीय क्रिकेटको बाह्रौं विश्वकपमा भारतले पाकिस्तानसँग हुने लिग चरणको खेल बहिष्कार गर्नुपर्ने वक्तव्यबाजी गर्न पुगे। खेल भावनाले भाइचारा बढाउँछ, दुर्भावनाले शत्रुता बढाउँछ। राजनीति दिग्भ्रमित हुँदा कहिलेकहीं समाजलाई तोड्छ जबकि खेलले समुदायलाई जोड्छ। गांगुलीजस्ता विख्यात खेलाडीहरूको बहिष्कारको कुख्यात विचारलाई क्रिकेटप्रेमीहरूका साथै महान् खेलाडीले पनि खारेज गरेका छन्। विश्व क्रिकेटका महान् हस्ती सचिन तेन्दुलकार र सुनिल गावस्कर बहिष्कारको विपक्षमा उभिएका छन्। तथापि देश (सरकार) ले गर्ने निर्णयलाई सम्मान गर्ने बताउन बिर्सेका छैनन्। कारण सत्यतथ्य बोल्दा पाकिस्तानविरोधी राष्ट्रवादको लहरमा उग्र र अराजक भीड कतै खनिने होइन भन्ने त्रास जो छ। क्रिकेटको ११ वटा विश्वकप संस्करणमा भारतले सन् १९८३ र २०११ मा दुईपटक र पाकिस्तानले सन् १९९२ मा एकपटक विश्वकप जितेको छ तर आजसम्म विश्वकपमा भएका भारत पाकिस्तान प्रत्यक्ष भिडन्तमा एकपटक पनि पाकिस्तानले भारतलाई हराउन सकेको छैन। सन् १९९२ को लिग चरणमा पनि पाकिस्तान भारतसँग पराजित भएको थियो तर भारतभन्दा बढी खेल जितेर पाकिस्तानले सेमिफाइनल हुँदै फाइनल पनि जित्यो, जसको कप्तान पाकिस्तानका वर्तमान प्रधानमन्त्री इमराख खान थिए। आगामी विश्वकपमा १६ जुनका दिन भारतपाकिस्तानबीचको लिग म्याचमा इतिहास दोहोरिने हो वा क्रमभंग हुने हो केही महिना पर्खनैपर्छ। भारतीय क्रिकेट कन्ट्रोल बोर्डले उक्त खेल बहिष्कार विवादमा सरकारको निर्णय पर्खिने बताएको छ। त्यो बेला भारतमा सत्रौं लोकसभाको निर्वाचन सम्पन्न भइसकेको हुनेछ। आशा गरौं नयाँ सरकार गठनसँगै बहिष्कारको कूटनीति धराशयी भएर जानेछ। कथंकदाचित भारतले पाकिस्तानसँगको सो खेल बहिष्कार गर्यो भने तीनवटा घातक परिणाम देखिनेछ। पहिलो पाकिस्तानले फोकटमा अर्थात् खेल्दैनखेली दुई अंक पाउनेछ र त्यसैका आधारमा दोस्रो चरण हुँदै अघि बढ्यो र भारत सोही कारण बाहिरियो भने बहिष्कारको निर्णय गर्ने पात्रहरूलाई भारतीय क्रिकेटप्रेमीहरूले कहिल्यै क्षमा गर्ने छैनन्। दोस्रो समकालीन विश्व क्रिकेटमा भारत अब्बल टिम हो। तर पाकिस्तानसँगको खेल बहिष्कार गरेमा अन्तर्राष्ट्रिय क्रिकेट काउन्सिल अर्थात् आईसीसीले भारतीय टिममाथि प्रतिबन्ध लगाउन सक्नेछ। त्यसो भएमा बहिष्कारको निर्णय भारतीय क्रिकेटका लागि कलंक हुनेछ र बहिष्कारको निर्णय गर्नेहरू कलंकित हुनेछन्। तसर्थ भारतीय सत्ताले चाहँदैमा बहिष्कारको निर्णय गर्न सक्ने अवस्था छैन। तेस्रो कथंकदाचित बहिष्कार हुन गएमा त्यो विश्वभरिकै क्रिकेटप्रेमीहरूको अपमान हुनेछ र भारत स्वयं खेलजगत्मा अभियुक्त बन्न सक्नेछ। भारतले उक्त खेल अझ मैत्रीपूर्ण तवरमा खेल भावनाको उच्चतम प्रस्तुतिसहित खेल्नु आवश्यक छ। इतिहास दोहोर्याउँदै भारतले जितेमा उक्त जित आतंकवादविरुद्ध समर्पण गर्दै मृतकप्रति भावुक श्रद्धाञ्जलीका रूपमा पस्किन सके आतंकवाद अझ तिरस्कृत हुनेछ, सो खेलमा भारत हार्यो भने पनि सद्भाव पुरस्कृत हुनेछ। कुनै बेला पाकिस्तानका पूर्व तानाशाह परवेज मुसर्रफले भनेका थिए युद्ध होस् वा खेल मैदान होस्, भारतपाकिस्तानबीच डटेर मुकाबिला हुने गर्छ। खेल मैदान बाहिर पनि भारतीय पाकिस्तानी खेलाडीहरूमाझ घोचपेच भइरहेको देखिन्छ। पाकिस्तानी क्रिकेटर सोएव अख्तरलाई विश्वकै सर्वाधिक तेजबलर मानिन्छ। रावलपिन्डी एक्सप्रेस उपनामले समेत चिनिने अख्तरले आफ्नो आत्मकथा कन्ट्रोभर्सिएल योरस मा विश्वका महानतम् ब्याट्सम्यान सचिन तेन्दुलकरले (जसका नाममा आज पनि एकदिवसीय र टेस्ट क्रिकेट दुवैमा सर्वाधिक रन र सर्वाधिक शतकको कीर्तिमान कायम छ) कुनै बेला अख्तरको बलिङमा गोडा कमाएको भन्ने टिप्पणीलाई क्रिकेट पण्डितहरूले ढाइ (साढे दुई) रुपैयाँको पुस्तक ढाइ सय (साढे दुई सय) मा बेच्ने उपक्रम भन्दै अख्तरलाई नै फटाहाको संज्ञा दिए। क्रिकेट इङल्यान्डको राष्ट्रिय खेल हो। ब्रिटिस उपनिवेशसँगै भारतमा क्रिकेट भित्रियो, जुन अहिले धर्म जस्तो भइसकेको छ। त्यसैले होला क्रिकेटका भारतीय नायकलाई भारतीयहरू देवता जस्तो पूजा गर्छन्, तर भारतले हारेमा राक्षस जस्तो घृणा गर्न पनि बेर लाउँदैनन्। अझ राजनीति घुसेपछि उन्मादी भीडले कहिले आफ्ना नायकलाई खलनायक ठान्छ। सिने जगत्को कुरा गर्दा हिन्दी चलचित्रका महानायक अमिताभ बच्चनलाई देउता जस्तो मान्नेहरूको कमी थिएनछैन। तर राजनीतिको सियोमा क्षेत्रीयताको धागो घुसाएपछि तिनै अमिताभलाई उत्तर भारतीयका प्रवक्ता र भैया भनेर होच्याउने राजनीतिज्ञ पनि देखिए। स्वर साम्राज्ञी को संज्ञा पाएकी सरस्वतीपुत्री लता मंगेस्करले सन् २०१३ मा नरेन्द्र मोदीलाई प्रधानमन्त्रीका रूपमा देख्न चाहेको भनाइकै कारण कांग्रेस आईका केही नेताले लताले पाएको भारत रत्न सम्मान फिर्ता लिनुपर्छ भनेर ओठे टिप्पणी नगरेका पनि होइनन्। भारतपाकिस्तान दुवैले राजनीतिमा होस् वा कूटनीतिमा, खेलमा होस् वा चलचित्रमा, बहिष्कारको रणनीति त्याग्नुपर्छ। भारतपाकिस्तानबीच तीक्तता बढ्नु दक्षिण एसियामा दुर्भाग्यलाई बढावा दिनु हो। सन् २००७ मा वेस्ट इन्डिजमा नवौं विश्वकप क्रिकेट भइरहँदा एउटा मानव अधिकार सम्मेलनमा भाग लिने सिलसिलामा म पाकिस्तानको लाहोरमा थिएँ। भारतका पूर्वप्रधानमन्त्री आईके गुजराल सहअध्यक्ष रहेको सो संस्थाको संस्थापक सदस्यका रूपमा डा देवेन्द्रराज पाण्डे, मसहित २२ जना नेपाली थियौं। गुजराल आफैंले नेतृत्व गरेको सो संस्थाले आयोजना र निमन्त्रणा गरेको पाकिस्तानमा सम्पन्न सम्मेलनमा गुजराल भने आएनन्। भारतका नेताअभिनेता वा जोसुकै हुन्, अन्तर्राष्ट्रिय सम्बन्धमा आफ्नो विवेकभन्दा भारतीय सत्ताको प्रभाव र दबाबमा चल्छन् भन्ने अनेकौं उदाहरण छन्। त्यसबेला भारत र पाकिस्तान दुवै बंगलादेश र आयरल्यान्डजस्ता कमजोर प्रतिद्वन्द्वीहरूसँग पराजित भएर अपमानजनक तवरले पहिलो चरणबाटै बाहिरिनुपरेको थियो। लाहोरको गल्लीमा एउटा पसलमा पाकिस्तान हारेका कारण एकजना पसले मेरो अगाडि झन्डै रोएका थिए। फर्कंदा नयाँदिल्लीस्थित इन्दिरा गान्धी अन्तर्राष्ट्रिय विमानस्थलका केही कर्मचारीमा भारत पराजयको पीडा स्पष्ट झल्किन्थ्यो। विषाद यता पनि थियो उता पनि। खेलमा जित र हार हुन्छ, तर खेल भावना कहिले हार्नु हुर्दैन। मुख्य भूमि चीनमा आज पनि क्रिकेटको कुनै रौनक छैन तर क्रिकेटलाई धर्मजस्तो ठान्ने भारतमा हुने क्रिकेट प्रतियोगिताको प्रायोजन चिनियाँ कम्पनीहरूले गर्न थालेका छन्। क्रिकेट मेला इन्डियन प्रिमियर लिग (आईपीएल) को सन् २०१८ देखि २२ सम्म मुख्य प्रायोजकका रूपमा भिभो टेक्नोलोजी कम्पनीले २१ अर्ब ९९ करोड खर्चेको छ भने अर्को पाँच वर्षका लागि भारतीय क्रिकेट टिमको प्रायोजकका रूपमा ओप्पोले १० अर्ब ७९ करोड खर्चेको छ। यी दुवै चाइनिज कम्पनी हुन्, जसको माउ बीबीके इलेक्ट्रोनिक्स कर्पोरेसन चाइनिज बहुराष्ट्रिय कम्पनी हो। सन् २०१७ मा डोक्लाममा चिनियाँ र भारतीय सेना आमनेसामने भए पनि भारतीय क्रिकेटमा चिनियाँ कम्पनीहरूको प्रायोजन न बहिष्कार भयो न स्थगन। क्रिकेटमा नेपालले हासिल गरेको केही उपलब्धि उल्लेख्य छ। अक्टोबर २०१८ मा सम्पन्न २० ओभरको २०२० क्रिकेट खेलमा नेपालले भीमकाय चीनलाई २६ रनमा आउट गर्दै ११ बलमै सो लक्ष्य पूरा गरी अभूतपूर्व जित हासिल गरेको थियो। यसैगरी भर्खरै नेपाली महिला क्रिकेट टोलीले चिनियाँ टोलीलाई पाँच रनले हराएको छ। खेल र राजनीति दुई फरक धार हुन्। राजनीतिमा यदाकदा बहिष्कारको नारा चल्छ तर खेलमा सबैलाई स्वीकार गरिन्छ। राजनीति विषाक्त हुन्छ, खेल संग्लो हुन्छ, खेलको संग्लो पानीलाई राजनीतिले धमिल्याउनु हुँदैन। परिणामलाई अत्यधिक प्रतिष्ठाको विषय बनाउँदा राजनीति होस् वा खेल दुवै विषाक्त हुन्छ। उग्र धारामा वान्ता गर्ने राजनीतिज्ञहरूले बुझ्नुपर्छ खेलाडीलाई खेल नखेल भन्नु राजनीतिज्ञलाई राजनीति नगर भनेजस्तै हो। खेल बहिष्कार गर भन्नु निर्वाचन बहिष्कार गर भन्नुजस्तै हो। भारतमा होस् वा पाकिस्तानमा, दुई देशबीचको क्रिकेट खेल बहिष्कारको निर्णय गर्नेहरूलाई दुवै देशका साढे एक अर्ब नागरिकले बहिष्कार गर्न सक्छन् भन्ने हेक्का राख्न सके बेस। भारतपाकिस्तान दुवैले राजनीतिमा होस् वा कूटनीतिमा, खेलमा होस् वा चलचित्रमा, बहिष्कारको रणनीति त्याग्नुपर्छ। भारतपाकिस्तानबीच तीक्तता बढ्नु दक्षिण एसियामा दुर्भाग्यलाई बढावा दिनु हो। यो पंक्ति लेखिँदै गर्दा भारतीय वायु सेनाले लाइन अफ कन्ट्रोल पार गरी बमबारी गरेको समाचार छ। बमबारीमा तीनचार सय आतंकवादी मारिएको दाबा भारतको छ, जसलाई पाकिस्तानले खारेज गरेको छ। लोकसभा निर्वाचनको सँघारमा पाकिस्तानलाई तह लगाएको देखाउने धुनमा मोदी सरकारले युद्धको भूमिका नखेलोस्। कुनै बेला क्रिकेटका विख्यात अल आउन्डर इमरान खान नेतृत्वको पाकिस्तानी सरकारले भारतसँग बदला भावले आतंकवादको लौरो नटेकोस्।"
राजनीतिमा भिजिलान्ते प्रथा,"लोकतान्त्रिक मुलुकमा सरकारले जति ठूलो आर्थिक कारोबारको निर्णय गर्छ, उसले त्यति नै कठोर प्रश्नको सामना गर्नुपर्छ। असहज परिस्थिति वा देश संकटमै परेको बेला पनि कठोर प्रश्नहरू उब्जिन्छन्। महाभियोग र नाकाबन्दीको विषयमा सडकमा उब्जेका कठोर प्रश्नबाट पन्छिएकाले कांग्रेस खुम्चियो। त्यस्ता कठोर प्रश्न र व्यंग्यहरू जनताको असन्तुष्टिका मापक हुन्। पशुपति शर्माको गीत त्यसकै उदाहरण हो। जनताले त्यसमा विमति मात्र राख्न सक्छन्। विधि मिचिएको छ भने सरकारले त्यसविरुद्ध कानुनी उपचार खोज्नु लोकतन्त्रसम्मत, विधिसम्मत हुन्छ। सरकारप्रति असन्तुष्ट जनताका विरुद्ध जनतालाई प्रयोग गर्नु सरकारको लाचारीपन हो। कानुनी वा गैरकानुनी ढंगबाट कानुनलाई आफूले सञ्चालन गर्न खोज्ने एक व्यक्ति वा समूहलाई भिजिलान्ते भनिन्छ। विगतमा सत्तापक्षीय कार्यकर्तालाई भिजिलान्तेको संज्ञा दिने गरेको अनुभव अहिलेको सरकारसँग प्रशस्त छ। त्यो बेला गलत मानिएको भिजिलान्तेगिरीलाई अहिले सही मानिएमा त्यो उपयोगितावाद हुन्छ। एक गायकले सत्तारुढ दलका कार्यकर्ताबाट धम्कीपत्र प्राप्त गरेपछि गायकले आफू कांग्रेसको कार्यकर्ता नभएको स्पष्टीकरण दिए। गीतबाट राष्ट्रपति र गणतन्त्रकै बद्नाम गराइएको उनीहरूको दाबी छ। कुनै पनि परिस्थितिमा जनतालाई धम्की दिनु विधिसम्मत हुँदैन। नागरिकलाई धम्क्याउने भिजिलान्तेहरूलाई कानुनी कठघरामा उभ्याएर सरकारले आफ्नो निष्पक्षता र अभिभावकीय भूमिकाको प्रदर्शन गर्न सक्नुपथ्र्यो। सरकार दलको मात्र हो ? देशको होइन ? संविधानसमेत आफैंले बनाएको दलको सरकारले कसैलाई कानुनको आफूखुसी व्याख्या गरेर त्यसको दुरुपयोग गर्ने अधिकार दिनु हुँदैन। २०३६ सालपछि पञ्चायतले बहुदलवादी दलसँग बौद्धिक स्तरमा वैचारिक द्वन्द्व गर्न नसकेर आफ्ना विद्यार्थीहरूलाई प्रतिकारमा उतारेको थियो। नेपाल राष्ट्रिय विद्यार्थी मण्डल नामक त्यो विद्यार्थी समूह पछि मण्डलेको नामले चर्चित भयो। कसैलाई गाली र आलोचना गर्न मण्डले शब्दको प्रयोग त्यसबाटै आएको हो। जनताका विरुद्ध प्रयोग गरिएका भिजिलान्तेहरूले नै पञ्चायत र राजाको समेत यथेष्ट बदनाम गरे। २०४८ सालको निर्वाचनपश्चात् कांग्रेसको सरकार बन्यो। तत्कालीन एमालेले निजामती कर्मचारीलाई आन्दोलनमा उतारेर लिन खोजेको लाभले कर्मचारीमा राजनीतीकरणको सुरुवात भयो। कांग्रेस सरकारले कर्मचारी आन्दोलनको सामना बौद्धिक रूपमा नगरेर आफ्ना विद्यार्थीलाई कर्मचारी आन्दोलनको विरुद्ध उतारेर एक ठूलो भूल गरेको थियो। त्यसबेला कांग्रेसका नेताहरू सत्तास्वादमा रमाए र विद्यार्थीमा भ्रष्टीकरण सुरु भयो। नेविसंघलाई त्यसबेलाको स्ववियु निर्वाचनमा सत्ताको आड र अनुचित सहयोग थियो। त्यो निर्वाचनमा अनेरास्ववियुले नेविसंघलाई लक्षित गरेर सत्ताका ताबेदार, होसियार होसियार भन्ने नारामा लोकप्रियता हासिल गरेको थियो। कांग्रेसको सरकारलाई उसकै विद्यार्थी संगठनले बदनाम गरेको थियो। यता माओवादी सरकारमा हुँदा पनि उसको संगठन वाईसीएलले देखाउने गरेको सत्ताकब्जाको भय वा अन्य उपद्रोहको परिणामस्वरूप माओवादीले भोगेको नियति जगजाहेर छ। सत्ता प्राप्त गर्न उपयोग गरिने जनवर्गीय संगठनहरू सत्ता प्राप्त भएपछि घाँडो साबित भएका छन्। सरकारको बदनामका कारण यिनै हुन्। अहिलेको नेपालमा ऊर्जाशील प्रतिपक्ष छैन। वाइडबडी, करछली, कालोधन, घुसकाण्डमा चासो लिनुभन्दा कांग्रेस स्वतस्फूर्तरूपले आइहाल्ने कुनै अवसरको पर्खाइमा छ। एक गायकलाई धम्की दिइएको विरुद्धमा मिडियाले डा सुरेन्द्र केसीलाई उपयुक्त सम्झ्यो, कांग्रेसलाई सम्झेन। चर्चको शुद्ध रक्सीकाण्डमा छापाले भीम रावललाई स्थान दियो, कांग्रेसलाई दिएन। वाइडबडी प्रकरणमा मिडियामा सत्तापक्षकै प्रेम आले र प्रदीप यादवले स्थान पाए, कांग्रेसले पाएन। डा गोविन्द केसीको आन्दोलनमा मिडियामा कांग्रेसले उचित स्थान पाएन। मेलम्चीको ठेक्का रद्द भएको घटना आफैं सेलायो। पंक्तिकारको पुस्ताका नागरिकका लागि यति सहज प्रतिपक्ष पाउने यो पहिलो सरकार हो। त्यसैले कुनै पनि मुद्दामा प्राप्त असफलातासँग सरकारले प्रतिपक्षलाई जोड्न मिल्दैन। के राष्ट्रपतिले हेलिकप्टर चढेको एक विवाद गर्नुपर्ने विषय हो ? निःसन्देह त्यस्तो होइन। कुरो अर्कै छ। बिरामी परेका एकजना प्रदेश प्रमुखलाई नाइटभिजन हेलिकप्टरको सहायताले काठमाडौं लगिएको र धम्कीका कारण पशुपति शर्माले आफ्नो गीत युट्युबबाट झिकेको एक साथ पढ्न पाइयो। यी दुई समाचारको एकअर्कासँग नजिकको साइनो छ। नेपालमा राष्ट्रपतिले हेलिकप्टर चढेको गीत किन सिर्जित हुन्छ, बजाइन्छ र कर्णप्रिय पनि हुन्छ ? त्यो सुविधा त संसारमा सबै देशमा लिइन्छ। अमेरिकी राष्ट्रपतिले प्रयोग गर्ने विमान एयर फोर्स वानको मूल्य करिब तीन अर्ब ९० करोड अमेरिकी डलर छ। प्रतिघन्टा उडान खर्च मात्रै करिब दुइ लाख अमेरिकी डलर हुने यो विमान राष्ट्रपतिले गल्फ खेल्नसमेत प्रयोग गर्छन्। तर अमेरिकी करदाताहरूले यसमा प्रश्न उठाएका छैनन्, किन ? यसको जवाफको लागि एउटा प्रसंग सान्दर्भिक छ। अमेरिकामा अध्ययनरत पंक्तिकारका एकजना मित्र मस्तिष्कको शल्यक्रिया गरेर आराम गरिरहेका थिए। उनलाई मस्तिष्कघातको व्यथा पुनः लाग्यो र एम्बुलेन्सललाई सम्पर्क गरियो। उनको समस्यासँग पहिल्यै अवगत भएकाले चिकित्सकहरूद्वारा सुविधायुक्त ठूलो अस्पतालमा तुरुन्तै लैजानुपर्ने सुझावसहित उताबाट हेलिकप्टरको व्यवस्था गरियो। ठूलो सुविधायुक्त अस्पताल राजमार्गले जोडिएको र एम्बुलेन्सका लागि केवल एक घन्टाको बाटोमा थियो। बिरामीको अवस्था हेरेर उनलाई हेलिकप्टरको सुविधा प्रदान गरियो। २० मिनेटभित्रै उनलाई सुविधायुक्त अस्पतालमा अवतरण गराइयो र तुरुन्तै उनको मस्तिष्कको शल्यक्रिया गरियो। अमेरिकामा विद्यार्थी भिसामा बसेका उनको स्वास्थ्य बिमामार्फत उपलब्ध गराइने रकमको सीमा पहिल्यै समाप्त भइसकेको थियो। हेलिकप्टरको सुविधा र शल्यक्रियाको खर्च तिर्नसक्ने उनको हैसियत थिएन तर आपत्कालीन समस्या भएकाले उपचारका क्रममा बिरामीलाई खर्चको मुहान सोधिएन। दृष्टान्त एक विदेशी नागरिकको हो। सरकारले जनतासँग कर असुल गर्ने भएकाले अमेरिकामा सरकारले आकस्मिक अवस्थाको बिरामीको स्वास्थ्योपचारको खर्च कसले तिर्छ भनेर सोध्न पाइँदैन। नागरिकले अत्यावश्यक सुविधा राज्यबाट प्राप्त गरेपछि राष्ट्रपतिले उपयोग गरेको सुविधामा करदाताले प्रश्न गर्दैनन्। नेपालमा नागरिकको आपत्कालीन सेवाका लागि सरकारले हेलिकप्टरको सुविधा दिन सक्दैन। कुनै ज्यान खतरामा रहेकी सुत्केरी वा कुनै प्राणघातक सडक दुर्घटनाका घाइतको उद्धारका लागि सरकारले तत्काल हेलिकप्टरको व्यवस्था गर्न सकेको छैन। तर नेताहरूले भने सहजै हेलिकप्टरको प्रयोग व्यापकरूपमा गरिरहेका छन्। नेपालमा सफल व्यवसायीले राजनीति गरेको उदाहरण छैन। प्रायः सबै नेतालाई सर्वहारा भन्न मिल्छ। तिनले हेलिकप्टरको प्रयोग कसरी गर्छन् ? नेतालाई सानो कामको उद्घाटन गर्नसमेत सरकारी हेलिकप्टर उपलब्ध गराइन्छ। यो असमानताले जनतामा निराशा र असन्तुष्टि बढ्छ। असन्तुष्टिले सीमा नाघेपछि राष्ट्रपतिले हेलिकप्टर चढेको जनतालाई अप्रिय लाग्छ र सिर्जित हुन्छन् व्यंग्यहरू। देशका राष्ट्राध्यक्षले हेलिकप्टर चढेको, उत्कृष्ट सुविधा प्राप्त गरेको नागरिकका लागि गर्वको विषय हो तर नेताहरूको हेलिकप्टरको प्रयोगको अपारदर्शिता गर्वको विषय होइन। त्यसैले समस्या स्रष्टाको सिर्जना होइन, समस्या कुशासन हो। राजनीतिले भिजिलान्तेको संरक्षण गरेको दूरगामी परिणाम हुन्छ। भारतको राजनीतिक अनुभवबाट निःशुल्क शिक्षा लिन सकिन्छ। भारतमा सन् १९८४ मा सत्ताद्वारा शिखहरूलाई मार्न भिजिलान्तेहरूको प्रयोग गरिएको थियो। घटनाको ३४ वर्षमा मुस्किलले एकजना अहिले कानुनको फन्दामा परेका छन्। बाँकी कतिपयलाई राजनीतिले नायकका रूपमा स्थापित गरेको छ। ७० वर्षको स्वतन्त्र भारतको इतिहासमा यस्ता खलपात्रहरूलाई नायक मान्नुपर्ने बाध्यताले भारतको राजनीतिमा अपराधीको सञ्जाल बलियो देखिएको छ। राजधानी दिल्लीस्थित जवाहरलाल नेहरू विश्वविद्यालयमा सन् २०१६ मा केही विद्यार्थीहरूले भारतको अखण्डताविरुद्ध चर्का नाराबाजी गरेका थिए। ती विद्यार्थीहरूलाई भारतको सरकारले देशद्रोहको मुद्दा लगाउन खोजेको छ तर त्यसमा दलहरू एकमत छैनन् किनकि ती विखन्डनकारीलाई नायकका रूपमा स्थापित गरेर त्यसबाट राजनीतिक लाभ लिने नेताहरू भारतमै छन्। भारतका कतिपय राज्यहरूमा पुलिस र प्रसाशनभन्दा यस्तै भिजलान्तेहरू शक्तिशाली भएका थुप्रै उदाहरण छन्। प्रहरीले भिजलान्तेहरूको खुट्टा ढोगेका समाचार पटकपटक पढ्न पाइन्छ। चलचित्रको विमतीमा समेत भारतमा दंगा हुन्छ। हालै कास्मिरमा भएको आतंकवादी हमलाको बदलामा कतिपय कास्मिरी नागरिकप्रति भारतका विभिन्न स्थानमा यस्ता भिजिलान्तेहरूले आक्रमण गरेका छन्। भारतमा विधिको शासन स्थापित हुन नसक्नुको प्रमुख कारण हो यस्ता भिजिलान्तेहरूको राजनीतिक संरक्षण। सरकारले भिजिलान्तेहरूको संरक्षण गरेमा शक्तिको आडमा राजाजस्ता देखिने खलनायकहरू समाजमा नायकका रूपमा स्थापित हुन्छन्। समाजमा विद्यमान विसंगतिका कारणले केही भिजिलान्तेहरू अहिले न्यायाधीशका रूपमा उदाएका छन्। सरकारको असफलता नै भिजिलान्तेहरू उदाउनुको कारण हो। शर्माको गीतले थप केही न्यायाधीशहरू देखिए र छापाले तिनलाई नायकको रूपमा प्रस्तुत गर्यो। प्रधानमन्त्रीको अरिंयाल झैं झम्टिने आदेशको पालनाले प्राप्त गरेको नायकत्व एक भ्रम हो। यो मण्डलेकरण हो, यो भिजिलान्तेकरणको हो। झम्टिनेले ढिलोचाँडो झम्टाइ पनि खान्छ र उसको नायकत्व समाप्त हुन्छ। राष्ट्रप्रमुखले झम्टिने जस्तो भद्दा शब्दको प्रयोग गर्न शोभनीय हुँदैन। लोकतन्त्रमा जनताले सरकारसँग प्रश्न गर्न वा विमति राख्न भिजिलान्तेहरूको अनुमति लिइरहनु पर्दैन। स्रष्टाका शब्दहरूलाई सडक छाप नेताले निर्देशित गर्नै सक्दैनन्। विमतिको सम्मान भएन भने जनताले संविधानको सीमाभित्रैबाट वा सीमा नाघेर त्यसको जवाफ खोज्छन्। विद्यमान पुस्ता यसको साक्षी छ। त्यसैले जनताविरुद्ध भिजिलान्तेको प्रयोग गर्नुभन्दा अकाट्य प्रमाण प्राप्त भइसकेका घुस्याहालाई जेल कोच्नमा समय खर्चने कि ? कर नअसुल्ने बानी सुधार्ने कि ? विमान घोटालाको फाइल खोल्ने कि ? कालो धनको मुहान खोज्ने कि ?ड्याम कि ड्याम हान्न सक्ने क्रान्तिकारी नेतृत्व अख्तियारमा ल्याउने कि ? हाइलाइटजनताविरुद्ध भिजिलान्तेको प्रयोग गर्नुभन्दा अकाट्य प्रमाण प्राप्त भइसकेका घुस्याहालाई जेल कोच्नमा समय खर्चने कि ?"
पीएसएलमा सन्दीपको बलिङ टीट्वान्टी करियरकै उत्कृष्ट,"काठमाडौं : नेपालका युवा क्रिकेटर सन्दीप लामिछानेले पाकिस्तान सुपर लिग (पीएसएल) मा गरेको प्रदर्शन उनको टीट्वान्टी क्रिकेट करियरमा हालसम्मकै उत्कृष्ट प्रदर्शन बनेको छ। बुधबार पीएसएलमा आफ्नो तेस्रो खेल खेलेका सन्दीपले आफ्नो लेगस्पीनको जादु देखाउँदै ४ ओभर बलिङ गर्दा जम्मा १० रन खर्चेर ४ विकेट लिन सफल भए। विश्वकै उत्कृष्ट क्रिकेटरहरु सहभागी भएको कुनै पनि टीट्वीन्टी क्रिकेट प्रतियोगितामा २५ को इकोनोमीमा बलिङ गरी, ४ विकेट लिनुसक्नु निकै दुर्लभ प्रदर्शन हो। पाकिस्तानी सुपर लिगमा सन्दीप लाहोर क्वालान्डर्सबाट खेलिरहेका छन् । बुधबार उनको टोलीले लिगमा उत्कृष्ट प्रदर्शन गरिरहेको क्वेटा ग्लाडियटर्ससँग प्रतिस्पर्धा गरेको थियो। क्वेटाका लागि पाकिस्तानी युवा क्रिकेटर असन अली र विस्फोटक ब्याटिङ गर्ने अस्टे्रलियन अलराउन्डर शेन वाट्सको ओपनिङ जोडी क्रिजमा थिए। असन अलीले तेस्रो ओभरमा २० रन प्रहार गरी लाहोरका बलरलाई डोमिनेट गर्न शुरु गरिसकेका थिए । ३ ओभरमा ३१ रन बनेको थियो। यस्तो दबाबपूर्ण अवस्थामा चौथो ओभर बलिङ गर्न आएका सन्दीपले ओभरको चौथो बलमा वाट्सनलाई एलबिडब्लु धरापमा पारी पेभिलियन पठाइदिए। यस ओभरमा जम्मा ३ रन दिए। त्यसपछि छैटौं ओभरको पहिलो बलमै दक्षिण अफ्रिकी खेलाडी रोस्सोलाई क्याच आउट गराएका उनले यसै ओभरको अन्तिम बलमा उमर अकमललाई बोल्ड गरी तेस्रो विकेट लिन सफल भए। सातौँ ओभरको तेस्रो बलमा डेनिस अजिजलाई क्याच आउट गराई व्यक्तिगत चौथो विकेट लिएका थिए। सन्दीपले एकपछि अर्को गर्दै ४ विकेट लिएपछि उत्कृष्ट सुरुवात गरेको क्वेटाका कुनै व्याट्म्यानले खेललाई फर्काउन सकेनन्। क्वेटा सबै विकेट गुमाउँदै १०६ रनमा समेटियो। लाहोरले यो खेल ८ विकेटले जित्यो। सन्दीप यस खेलका प्लेयर अफ दी म्याच भए। सन्दीप टोलीले खेलेका ६ खेलमध्ये पछिल्ला तीन खेलमा सहभागी भए। ३ खेल खेल्दा उनले ८ विकटे लिइसकेका छन्। उनले यस प्रतियोगितामा धेरै विकेट लिनेको सूचीमा पाचौं स्थानमा आफूलाई उभ्याइसकेका छन्। एक इनिङमा उत्कृष्ट बलिङ गर्ने बलरको सूचीमा भने सन्दीप पहिलो नम्बरमा छन्। यसको मतलब सन्दीपले बुधबार गरेको बलिङ नै पीएसएल यस सिजनको अहिलेसम्मको सबैभन्दा राम्रो बलिङ हो। बलिङतर्फ समग्रमा उत्कृष्ट प्रदर्शन गर्नेको सूचीमा पाकिस्तानका हसन अली पहिलो र सन्दीप दोस्रो स्थानमा छन्। पीएसएलको डेब्यु खेलमा सन्दीपले ३ विकेट लिए तर त्यो खेलमा गरेको बलिङ उनको करियरकै महंगो बलिङ बनेको थियो। उनले ४ ओभरमा ४६ रन दिएका थिए। दोस्रो खेलमा ४ ओभरमा १ विकेट लिएर २० रन मात्रै दिँदै बलिङ इकोनोमी सुधार गरेका उनले तेस्रो खेलमा टीवीन्टी करियरकै उत्कृष्ट बलिङ गर्न सफल भए। गतसालको इन्डियन प्रिमियर लिग (आईपीएल) मा मौका पाएपछि सबैजसो विदेशी लिगमा सन्दीपले खेल्ने अवसर पाएका छन्। आईपीएलपछि उनले टीट्वीन्टी फर्म्याटका लिगमा क्यानडा प्रिमियर लिग, क्याराबिन प्रिमियर लिग, बिग बास लिग, अफगानिस्तान प्रिमियर लिग, बंगलादेश प्रिमियर लिग खेलिसकेका छन् र हाल खेलिरहेको पाकिस्तान सुपर लिगसहित १ वर्षभित्र ७ विदेशी लिगमा खेल्ने अवसर प्राप्त गरे। त्यसबाहेक उनले गत नोभेम्बर यूएईमा भएको सबैभन्दा छोटो फर्म्याटको क्रिकेट टी१० लिग पनि खेले।"
सैनिक र राजनबीच उपाधि भिडन्त,"भक्तपुर : आयोजक सैनिक आवासीय मावि र राजन मेमोरियल स्कुल विद्यालयस्तरीय १२ औं प्रधानसेनापति कप टीट्वेन्टी क्रिकेट प्रतियोगिताको फाइनलमा पुगेका छन्। बिहीबार बिहानै परेको पानीले मैदान हिलो भएपछि २० ओभरको खेल १० ओभरमा घटाइएको थियो। पहिलो सेमिफाइनलमा सैनिकले जेम्स स्कुललाई ३७ रनले पराजित गर्यो। पहिले ब्याटिङ गरेको सैनिकले सात विकेट गुमाएर ६८ रन बनायो। साविक विजेता सैनिकका श्रीजन गुरुङले सर्वाधिक १८ रन जोडे। प्रथम बुडालले १३ र निश्चय थापाले ११ रन थपे। जेम्सका सुजल ओलीले दुई र अथर्व पौडेलले एक विकेट लिए। जेम्सले निर्धारित ओभरमा सात विकेट गुमाएर ३१ रन मात्र बनाउन सक्यो। सैनिकका क्रिस कार्की, अर्जुन तामाङ र आशिष कुँवरले दुईदुई विकेट लिए। सैनिकका अर्जुन तामाङ म्यान अफ दी म्याच घोषित भए। अर्को खेलमा डीएभीलाई एक रनले हराउँदै राजन मेमोरियल फाइनलमा पुग्यो। टस जितेर ब्याटिङ गरेको राजनले चार विकेट गुमाएर ६९ रन बनायो। अनुप नेपालले सर्वाधिक ३२ रन जोडे। डीएभीका अर्पित खेतान र शिखर बोथाले एकएक विकेट लिए। जवाफी ब्याटिङमा ओर्लिएको डीएभीले एक रनले राजनलाई नतिजा सुम्पियो। राजनका सन्देश दाहाल म्यान अफ दी म्याच घोषित भए। प्रतियोगिताको फाइनल शुक्रबार हुनेछ। भक्तपुरको सल्लाघारीस्थित सैनिक आवासीय महाविद्यालयद्वारा आयोजित प्रतियोगिताको विजेताले एक लाख रुपैयाँ पुरस्कार पाउने।"
आहा रारा गोल्डकपको उपाधिका लागि आर्मी र थ्रीस्टार भिड्ने,"पोखरा : पोखरामा जारी १७ औं संस्करणको आहा रारा गोल्डकपको फाइनलमा त्रिभुवन आर्मी क्लब र थ्रीस्टार क्लब उपाधिका लागि भिड्ने भएका छन्। पोखरा रंगशालामा बिहीवार भएको खेलमा क्यामरुनी टोली डफिन्स फुटबल क्लबलाई १० गोल अन्तरले हराउँदै त्रिभुवन आर्मी क्लबले थ्रीस्टारसँग फाइनलमा भेट गरेको हो। त्रिभुवन आर्मी क्लबका टेक बहादुर बुढाथोकीले खेलको १३ र्औ मिनेटमा गरेको एक मात्र गोलको मद्दतले यस सिजनमा तीन उपाधी जितेको क्यामरुनी टोली डफिन्सको सिजनको चौथो उपाधि जित्ने सपनामा तुषारापात लागेको थियो। दीपक गुरुङको लङक्रस बललाई बुढाथोकीले डिफेन्डरलाई बिट गर्दै हानेको हेडिङले पोष्टको जाली चुमेको थियो। डफिन्सले पोखराको मनकामना केवलकार पोखरा कप, धरानको बुढासुब्बा गोल्डकप र बुटलको तिलोत्तमा गोल्डकप जितेको थियो। खेलको सुरुवपाती समयमै एक गोलले पछि परेपछि दबावमा परेको क्यामरुनी टोलीले पाएका केही अवसर पनि सदुपयोग गर्न सकेन। खेलको ८५ औं मिनेटमा क्यारुनले भरपर्दा फरवार्ड डिम्बा ओना रेडकार्ड पाएर बाहिरिएपछि १० खेलाडीमा सीमित भएको थियो। यस अघि खेलको २४ औं मिनेटमा क्यारुनका ओनाले गरेको प्रहार विपक्षी गोलरक्षकले बचाउ गरेका थिए। यस्तै गरी खेलको खेलको २६ औं मिनेटमा निया टेकुनकुले पाएको अवसर सदुपयोग गर्न सकेनन्। खेलको ६७ औं मिनेटमा अहण्डाले हानेको प्रहार विपक्षी गोलकिपरले मुस्किलले बचाउ गरेका थिए। त्रिभुवन आर्मी क्लबले भने खेलको पहिलो हाफदेखि नै क्यारुनी टोलीलाई दबावमा पारेको थियो। खेलको सुरुवाती समयमै एक गोलले लिड गरेपछि आर्मी थप आक्रमक बनेको थियो। खेलको ३३ औं मिनेटमा आर्मीका भरत खवासले पाएको राम्रो अवसर खेर फालेका थिए। उनले प्रहार गरेको बल डफिन्सका गोलरक्षकले बचाउ गरेका थिए। खेलको ४५ औं मिनेटमा आर्मीका खवासले क्यामरुनी ३ खेलाडीलाई छक्याउँदै गोल डिबक्स भित्रबाट हानेको प्रहार गोल हुनबाट चुकेको थियो। खेलको ६१ र्औ मिनेटमा टंक बस्नेतको पासलाई नवयुग श्रेष्ठले हानेको प्रहार विपक्षी गोलरक्षकले बचाउ गरेका थिए। खेलका ६९ औं मिनेटमा खवासले अर्को मौका चुकाएका थिए। उनले विपक्षी गोलरक्षकसँगको वान भर्षेस वानमा गोल गर्न बाट चुकेका थिए। गोलका लागि अवसर सिर्जना गरेका आर्मीका दीपक गुरुङ म्यान अफ दि म्याच घोषित भए। सहारा क्लबको आयोजनामा भएको १७ औं आहा रारा गोल्डकपको उपाधिकालागि शनिवार त्रिभुवन आर्मी क्लब र थ्रीस्टार क्लब बिच हुने छ। पोखरामा जारी आहा रारा गोल्डकपमा बिहीवार भएको खेलमा बलका लागि भिड्दै त्रिभुवन आर्मी क्लब र क्यामरुती टोलीका खेलाडी। फोटोः कृष्णमणि बरालअन्नपूर्ण"
आठौं राष्ट्रिय खेलकुद : उद्घाटनअघि नै आउट डोर खेल,"नेपालगन्ज : आठौं राष्ट्रिय खेलकुद प्रतियोगिताको उद्घाटन समारोहअघि नै आउट डोर खेलहरू सुरु गरिने भएको छ। राष्ट्रिय खेलकुद परिषद् (राखेप) ले २०७५ सालभित्रै प्रतियोगिता सम्पन्न गर्ने लक्ष्यका साथ पुरुष फुटबलबाहेकका अधिकांश आउट डोर गेम को प्रतियोगिता उद्घाटनअघि नै सुरु गर्ने तयारी गरेको छ। निर्धारित समयमैै प्रतियोगिता सम्पन्न गर्न राष्ट्रिय र अन्तर्राष्ट्रिय अभ्यास अनुरूप केही खेलका प्रतियोगिता उद्घाटनअघि नै सुरु गर्न लागिएको हो। पुरुष फुटबल भने उद्घाटन समारोहको भोलिपल्ट नेपालगन्ज रंगशालामा सुरु हुनेछ। नेपालगन्ज रंगशालामा नै राष्ट्रपति विद्यादेवी भण्डारीले आठौं राष्ट्रिय खेलकुदको उद्घाटन गर्ने कार्यक्रम छ। राखेप सदस्यसचिव केशवकुमार विष्टले चैत १५ गतेदेखि अधिकांश खेल सुरु हुने बताए। कुनै पनि हालतमा हामी चैत ३० गतेअघि नै आठौं राष्ट्रिय खेलकुद सम्पन्न गर्ने योजनामा छौं। त्यसैले उद्घाटनअघि नै केही खेलका प्रतियोगिता सुरु गर्नेर्छौं, सदस्यसचिव विष्टले भने, महिला फुटबल, हक्की, ह्यान्डबल, बास्केटबल, क्रिकेटलगायतका खेलहरू उद्घाटन समारोहअघि नै सुरु गरिनेछ। जिल्ला स्तरको छनोट सम्पन्न भइसकेको र फागुन मसान्तभित्र प्रदेश स्तरको छनोट पनि सकिने जानकारी सदस्यसचिव विष्टले दिए। त्यसपछि दुई सातासम्म छनोट भएका खेलाडीको लागि बन्द प्रशिक्षण सञ्चालन गरिने उनले बताए। आठौं राष्ट्रिय खेलकुदका लागि अधिकांश खेल पूर्वाधार अन्तिम चरणमा पुगेका छन्। प्रादेशिक खेलकुद विकास समिति समिति प्रदेश नम्बर ५ का अध्यक्ष भीम ओलीले पूर्वाधार निर्माणको काम ९० प्रतिशत सम्पन्न भएको जानकारी दिए। ओलीले भने, बेलझुन्डी रंगशालाको कामबाहेक सबै पूर्वाधार प्रतियोगिताअघि नै बनिसक्नेछन्। नेपालगन्ज रंगशालाको भीआईपी प्यारापिटको सामान कोलकाता आइसकेको छ। अब चाँडै नेपालगन्ज आउँछ। पूर्वाधारकै कारण प्रतियोगिता रोक्नुपर्ने कुनै कारण छैन। नेपालगन्ज रंगशालाको भीआईपी प्यारापिटको फाउन्डेसनको काम धमाधम भइरहेको छ। रंगशालाको मैदानमा बरमुण्डा दुबो रोप्ने काम सम्पन्न भइसकेको छैन। ५२ हजार स्क्वायर फिटमा रोपिएको दुबोमध्ये दोस्रो लटको झन्डै १० हजार स्क्वायर फिटको दुबो फेरि रोप्नुपर्ने जानकारी दुबोको रेखदेख गरिरहेको काठमाडौंको गौतम नर्सरीका भीमसेन गौतमले दिए। मैदानमा ९२ हजार स्क्वायर फिट दुबो रोपिनेछ। प्यारापिट आइसकेपछि चैतको दोस्रो सातासम्ममा प्रतियोगिता आयोजना गर्न सकिने प्रादेशिक खेलकुद विकास समितिले जनाएको छ। यद्यपि राखेपले भीआईपी प्यारापिटको अवस्था हेरेर मात्र ढिलोमा चैत्र मसान्तचित्र प्रतियोगिता सम्पन्न गर्ने गरी प्रतियोगिताको मिति तोक्ने जनाएको छ।"
राजविराजमा भारोत्तोलन प्रतियोगिता : नौ स्वर्णसहित सप्तरी पहिलो,"राजविराज : सप्तरीको राजविराजमा सम्पन्न प्रदेशस्तरीय भारोत्तोलन प्रतियोगितामा सप्तरीले नौ स्वर्ण पदक हात पारेको छ । सिरहाले चार, धनुषा र बाराले दुईदुई स्वर्ण पदक जितेको छ। आज भएको प्रतियोगितामा पुरुषतर्फ ६७ किलो तौल समूहमा धनुषाका अशोककुमार यादव, ७३ किलो तौल समूहमा सप्तरीका मनोजकुमार यादव, ८१ किलो तौल समूहमा बाराका सजारुद्धिन आलम र ८९ किलो तौल समूहमा सप्तरीका रोशनकुमार साहले स्वर्ण पदक हात पारे। यसैगरी ९६ किलो तौल समूहमा धनुषाका उज्जवलकुमार मिश्र, एक सय दुई किलो तौल समूहमा सप्तरीका राजेशकुमार झा, एक सय नौ किलो तौल समूहमा सिरहाका प्रताप चौधरी र एक सय नौ भन्दा बढी किलो तौल समूहमा बाराका आदर्शकुमार गुप्ता प्रथम भए। बुधबारको खेलमा सप्तरीले ६ र सिरहाले तीन स्वर्ण पदक जितेका थिए। नेपालगञ्जमा हुने आठौं राष्ट्रिय खेलकुद प्रतियोगिताका लागि भएको छनौट प्रतियोगितामा ६ जिल्लाका १२ महिलासहित ५८ खेलाडीहरुले प्रतिस्पर्धा गरेको नेपाल भारोत्तोलन संघका सचिव एवं अन्तर्राष्ट्रिय निर्णायक तिलक राउतले बताए।"
कराते विवाद समाधानतर्फ,"काठमाडौं : नेपाली करातेमा लामो समयदेखि देखिएको विवाद समाधानतर्फ उन्मुख भएको छ। राष्ट्रिय खेलकुद परिषद् (राखेप) का सदस्य शम्भुप्रसाद आचार्यको अध्यक्षतामा कराते महासंघ पुनर्गठन गरी बुधबार युवा तथा खेलकुद मन्त्रालयमा एकीकरण घोषणा गरिएको हो। सुनसरीको इनरुवा निवासी ६३ वर्षीय आचार्य नेपालमा कराते प्रतिबन्धित समयदेखि संलग्न रहँदै आएका थिए। त्यस बेला आचार्यले करिब दुई वर्ष कराते खेलेका थिए। यसअघि राष्ट्रिय र अन्तर्राष्ट्रिय मान्यता प्राप्त दुई कराते महासंघ अस्तित्वमा थिए। राखेपका सदस्य दावा गुरुङ अध्यक्ष रहेको कराते महासंघलाई राष्ट्रिय मान्यता थियो भने राखेपका पूर्वसदस्य एवं नेपाल ओलम्पिक कमिटीका उपाध्यक्ष पुरेन्द्रविक्रम लाखे अध्यक्ष रहेको कराते महासंघलाई अन्तर्राष्ट्रिय मान्यता थियो। एकीकृत २१ सदस्यीय केन्द्रीय कार्यसमितिमा गुरुङ सहअध्यक्ष तथा लाखे उपाध्यक्ष छन्। यस्तै महासचिवमा हरिशरण केसी, सहमहासचिवमा ओमकृष्ण प्रसाई, सचिवमा बीआर मित्र र श्याम शेर्पा तथा कोषाध्यक्षमा सानुलाल श्रेष्ठ छन्। छत्र आले, राजेन्द्र बराल, देव लामा, मजेन्द्र सिंह, नारायण मगर, यादव काफ्ले, ध्वजमान मोक्तान, निवासगोपाल वैद्य, ध्रुवविक्रम मल्ल, तारा वली, दुर्गा गौतम परिवार, रवि महर्जन र मिङ्मा तामाङ सदस्यमा चयन भएका छन्। पुनर्गठित कार्यसमितिलाई समयसापेक्ष विधान संशोधन गर्नुका साथै राखेपबाट स्वीकृत गराई तीन महिनाभित्र निर्वाचन गर्न समयसीमा दिइएको छ। अध्यक्षले भने निर्वाचनमा उम्मेदवारी दिन नपाउने प्रावधान छ। एकीकरण घोषणा कार्यक्रममा प्रतिनिधिसभाका सांसद एवं नेपाल ओलम्पिक कमिटीका अध्यक्ष जीवनराम श्रेष्ठ, युवा तथा खेलकुद मन्त्रालयका सचिव कृष्णप्रसाद देवकोटा, राखेपका उपाध्यक्ष एवं राष्ट्रिय संघ विवाद, समस्या तथा समाधान सहजीकरण समितिका संयोजक पीताम्बर तिम्सिना, राखेपका सदस्यसचिव केशवकुमार विष्ट लगायतले लामो समयपछि करातेको समस्या समाधान भएकोमा खुसी व्यक्त गरे।"
बट्लर र मोर्गनले जिताए इङ्ल्यान्डलाई,"सेन्ट जर्ज : जस बट्लर र इयोन मोर्गनले उत्कृष्ट सतकीय पाली खेलेपछि इङ्ल्यान्डले बिहीबार बिहान सकिएको चौथो एकदिवसीय अन्तर्राष्ट्रिय क्रिकेटमा वेस्ट इन्डिजलाई २९ रनले पराजित गरेको छ। जितसँगै इङ्ल्यान्डले पाँच खेलको शृंखलामा २१ को अग्रता पनि लिएको छ। टस हारी पहिले ब्याटिङको निम्तो पाएको भ्रमणकारी टोली इङ्ल्यान्डले निर्धारित ५० ओभरमा ६ विकेट गुमाएर चार सय १८ रनको विशाल योगफल तयार पारेको थियो। जवाफी ब्याटिङमा ओर्लिएको क्यारेबियन टोलीले भने ४८ ओभरमै अलआउट हुनुअघि तीन सय ८९ रनमात्र बनाउन सक्यो। वेस्ट इन्डिजका लागि अनुभवी ब्याट्सम्यान क्रिस गेलले आक्रामक पाली खेल्दै एक सय ६२ रन बनाए पनि टोलीको जितका लागि त्यो पर्याप्त हुन सकेन। प्रारम्भदेखि नै आक्रामक रुपमा प्रस्तुत भएका ओपनर ब्याट्सम्यान गेलले केवल ९७ बलको सामना गरी १४ छक्का र ११ वटा चौका पनि प्रहार गरेका थिए। गेलका अतिरिक्त ड्यारेन ब्राभोले ६१, कार्लोस ब्राथवेटले ५० र आस्ले नर्सले पनि ४३ रन बनाएका थिए। तर, वेस्ट इन्डिजले विजयलक्ष्य भेट्टाउन सकेन। वेस्ट इन्डिजलाई लक्ष्यसम्म पुग्न नदिन इङ्ल्यान्डका लेग स्पिनर अदिल रसिदले चार र मार्क उडले चार विकेट लिए। गेललाई भने बेन स्टोक्सले बोल्ड गरेका थिए। त्यसअघि पहिले ब्याटिङ गरेको इङ्ल्यान्डका लागि विकेटकिपर ब्याट्सम्यान बट्लरले एक सय ५० र कप्तान मोर्गनले एक सय तीन रन बनाएका थिए। बट्लरले केवल ७७ बलको सामना गरी १२ छक्का र १३ वटा चौका हिर्काएका थिए। मोर्गनले पनि ८८ बलको सामना गरी ६ छक्का र आठवटा चौका प्रहार गरेका थिए। इङ्ल्यान्डका लागि ओपनर ब्याट्सम्यानद्वय एलेक्स हल्स र जोनी बेयरस्टले एक सय रनको साझेदारी गरेका थिए। हल्सले ७३ बलको सामना गरी दुई छक्का र आठ चौकाको मद्दतले ८२ रन र बेयरस्टले ४३ बलको सामना गरी चार छक्का र चार चौकाको मद्दतले ५६ रन बनाएका थिए। केवल एक सय ६५ रनमा तेस्रो विकेट गुमाएको इङ्ल्यान्डको स्कोरलाई त्यसपछि बट्लर र मोर्गनले तीन सय ६९ रनको बलियो अवस्थामा पुर्याएका थिए। उक्त खेलमा बट्लर म्यान अफ दि म्याच घोषित भए। घरेलु टोली वेस्ट इन्डिजलाई जितका लागि १८ बलमा केवल ३२ रन आवश्यक रहँदा अनुभवी लेग स्पिनर रसिदले मैदानमा जमेका दुई ब्याट्सम्यान ब्राथवेट र नर्सलाई लगातार आउट गराएका थिए। त्यसपछि मात्र इङ्ल्यान्डको जित सम्भव भएको थियो। यस्ता कीर्तिमान पनि बने खेलका क्रममा दुबै टोलीको तर्फबाट कुल ४६ वटा छक्का प्रहार भएको थियो। एकदिवसीय क्रिकेटको इतिहासमा एउटै खेलमा प्रहार भएको यो सर्वाधिक छक्का हो। खेलमा इङ्ल्यान्डले २४ र वेस्ट इन्डिजले २२ छक्का हिर्काएका थिए। इङ्ल्यान्डले पनि एउटै खेलमा हिर्काएको यो सर्वाधिक छक्का हो। उक्त खेलमा दुबै टोलीको तर्फबाट कुल आठ सय सात रन बन्यो। एकदिवसीय क्रिकेटको इतिहासमा एउटै खेलमा बनेको यो तेस्रो ठूलो रन हो। यसैगरी बट्लर एउटै एकदिवसीय खेलमा इङ्ल्यान्डका लागि सबैभन्दा बढी छक्का प्रहार गर्ने खेलाडी पनि बने। उनले १२ वटा छक्का हिर्काएका थिए। यसैगरी क्रिस गेलले केवल ५१ बलमा सतक पुरा गरेका थिए। ब्यक्तिगत रुपमा एकदिवसीय क्रिकेटमा उनको यो सबैभन्दा छिटो सतक हो। उनी एकदिवसीय क्रिकेटमा १० हजार रन पुरा गर्ने वेस्ट इन्डिजको दोस्रो ब्याट्सम्यान पनि बनेका छन्। यसअघि वेस्ट इन्डिजका चर्चित खेलाडी ब्रायन लाराले एकदिवसीय क्रिकेटमा १० हजार रनको कोशेढुंगा पार गरेका थिए। मोर्गन इङ्ल्यान्डका लागि एकदिवसीय क्रिकेटमा ६ हजार रन पुरा गर्ने पहिलो खेलाडी बनेका छन्।"
"रियल म्याड्रिडको लज्जास्पद हार, बार्सिलोना फाइनलमा",म्याड्रिड : रियल म्याड्रिडलाई उसैको मैदानमा निरीह बनाउँदै बार्सिलोना कोपा डेल रे फुटबल प्रतियोगिताको फाइनलमा पुगेको छ। बार्सिलोनाले बिहीबार बिहान खेलिएको सेमिफाइनलको दोस्रो लेग खेलमा रियल म्याड्रिडलाई ३० गोलले हराएको हो। उक्त नतिजासँगै बार्सिलोना ४१ कुल गोल भिन्नताका आधारमा फाइनलमा पुग्यो। यसअघि बार्सिलोनाको घरेलु मैदानमा खेलिएको सेमिफाइनलको पहिलो लेग खेल ११ गोलको बराबरीमा सकिएको थियो। बार्सिलोना लगातार छैटौं पटक कोपा डेर रेको फाइनलमा पुगेको हो। बहुप्रतिक्षीत एल क्लासिको भिडन्तमा बार्सिलोनालाई महत्वपूर्ण जित दिलाउन उरुग्वेका अनुभवी खेलाडी लुइस स्वारेजले दुई गोलको योगदान गरे। पहिलो हाफ गोलरहित बराबरीमा सकिएको उक्त खेलको ५० औं मिनेटमा स्वारेजले ओसमेन डेम्बेलको पासमा टोलीका लागि पहिलो गोल गरेका थिए। यसैगरी ६९ औं मिनेटमा रियलका राफेल भारानेबाट आत्मघाति गोल भएपछि बार्सिलोना २० ले अगाडि बढ्यो। ७३ औं मिनेटमा स्वारेजले नै पेनाल्टीमार्फत अर्को गोल गर्दै बार्सिलोनालाई सजिलै फाइनलमा पुर्याए। कासेमिरोले फल खेलेपछि बार्सिलोनाले पेनाल्टी प्रहारको अवसर पाएको थियो। खेलका क्रममा रियलका खेलाडीले बार्सिलोनाको पोष्टमा १४ वटा सशक्त प्रहार गरे पनि टोलीलाई लज्जास्पद हारबाट भने जोगाउन सकेनन्। अर्को एल क्लासिको यही शनिबार खेलिँदै छ। शनिबार स्पेनिस ला लिगामा बार्सिलोना र रियल म्याड्रिड फेरि आमने सामने हुनेछन्। यसअघि गत अक्टोबरमा भएको एल क्लासिको भिडन्तमा पनि बार्सिलोनाले रियल म्याड्रिडलाई ५१ गोलले हराएको थियो। त्यतिबेला स्वारेजले ह्याट्रिक गरेका थिए। त्यो लज्जास्पद हारलगत्तै रियलले प्रशिक्षकलाई पदबाट बर्खास्त गरेको थियो। कोपा डेल रेको फाइनल भने आगामी मे २५ तारिखमा खेलिने छ। फाइनलमा बार्सिलोनाले भ्यालेन्सिया वा रियल बेटिसको सामना गर्नेछ। रियल बेटिस र भ्यालेन्सियाबीचको पहिलो लेग खेल २२ गोलको बराबरीमा सकिएको थियो। सेमिफाइनलको दोस्रो लेग खेल भने शुक्रबार बिहान भ्यालेन्सियाको मैदानमा खेलिने कार्यक्रम छ। बार्सिलोनाले यसअघि लगातार चारपटक कोपा डेल रेको उपाधि जितिसकेको छ। बार्सिलोना सबैभन्दा बढी ३० पटक कोपा डेल रेको उपाधि विजेता टोली पनि हो। रियल म्याड्रिडले भने सन् २०१३१४ सिजनपछि कोपा डेल रेको उपाधि हात पार्न सकेको छैन।
"लिभरपुल र आर्सनलको गोल वर्षा, म्यानचेस्टर सिटी र युनाइटेड पनि विजयी","लन्डन : इङ्लिस प्रिमियर लिग फुटबलको बिहीबार विहान खेलिएको खेलमा अधिकांश बलिया टोलीले स्वभाविक जित हात पारेका छन् । लिभरपुल र आर्सनलले भने विपक्षीको पोष्टमा गोल वर्षा नै गरे । लिभरपुलले घरेलु मैदानमा वाट्फोर्डलाई ५० गोलले हरायो । अर्को खेलमा आर्सनलले पनि घरेलु मैदानमै बर्नमाउथमाथि ५१ गोलको जित हासिल गयो । म्यानचेस्टर सिटीले घरेलु मैदानमा वेस्टहाम युनाइटेडलाई १० गोलले हरायो भने म्यानचेस्टर युनाइटेडले क्रिस्टल प्यालेसलाई उसैको मैदानमा ३१ गोलले पाखा लगायो । चेल्सीले भने घरेलु मैदानको फाइदा उठाउँदै बलियो प्रतिद्वन्द्वी टोट्टनहामलाई २० गोलले हारको स्वाद चखायो । यसैगरी बिहीबार विहान नै खेलिएको अर्को खेलमा साउथह्याम्पटनले पनि आफ्नै मैदानमा फुलहामलाई २० गोलले पराजित गर्याे । लिग लिडर भिलरपुलको जितमा सादियो माने र भिर्जिल भान जिकले दुईदुई गोलको योगदान गरे । मानेले खेल सुरु भएको नवौं र २०औं तथा भान जिकले ७९औं र ८२औं मिनेटमा गोल गरेका थिए । अर्को एक गोल भने ६६औं मिनेटमा डिभोक ओरिगीले गरेका थिए । मानेले जारी सिजनको प्रिमियर लिगमा क्लबका लागि गरेको गोल सँख्या १४ पुगेको छ । लिभरपुलले एनफिल्डमा खेलिएको प्रिमियर लिग खेलमा आफ्नो अपराजित यात्रा ३५ पुर्याएकाे छ । वाट्फोर्ड भने प्रिमियर लिगको इतिहासमा विपक्षीको मैदानमा खेलिएको लगातार तीन खेलमा एउटै प्रतिद्वन्द्वीसँग पाँच वा सोभन्दा बढी गोल खाने पहिलो क्लब बनेको छ । यसैगरी बर्नमाउथविरुद्घको खेलमा आर्सनलका लागि मेसुट ओजिल, हेनरिक मखतरियन, लाउरेन्ट कोसियल्नी, पियर एमरिक र एलेक्जेन्डर लाकाजेट्टीले एकएक गोल गरेका थिए । वेस्टहामविरुद्घको खेलमा म्यानचेस्टर सिटीका लागि भने एकमात्र गोल सर्जियो एग्वेरोले गरेका थिए । उनले निर्धारित समयको ५९औं मिनेटमा पेनाल्टीमार्फत टोलीका लागि निर्णायक गोल गरेका हुन् । यसैगरी क्रिस्टल प्यालेसविरुद्घको खेलमा म्यानचेस्टर युनाइटेडका लागि रोमेलु लुकाकुले दुई गोलको योगदान गरे । उनले खेल सुरु भएको ३३औं र ५२औं मिनेटमा गोल गरेका थिए । अर्को एक गोल भने ८३औं मिनेटमा आस्ले योङ्ले थपेका थिए । बलियो प्रतिद्वन्द्वी टोट्टनहामविरुद्घको खेलमा भने चेल्सीका लागि पेड्रोले ५७औं मिनेटमा पहिलो गोल गरेका थिए । निर्धारित समयको खेल सकिनुभन्दा ६ मिनेटअघि टोट्टनहामका काइरन ट्रिपियरबाट आत्मघाति गोल भएपछि चेल्सीले सजिलो जित हात पारेको थियो । माथिल्ला पाँचवटै टोलीले २८२८ खेल खेलिसक्दा लिभरपुल ६९ अंकसहित पहिलो स्थानमा छ । म्यानचेस्टर सिटी ६८ अंकसहित दोस्रो र टोट्टनहाम ६० अंकसहित तेस्रो स्थानमा आसिन छन् । ५६ अंकसहित आर्सनल चौथो र ५५ अंकसहित म्यानचेस्टर युनाइटेड पाँचौं स्थानमा रहेका छन् । चेल्सी भने ५३ अंकसहित तालिकाको छैटौं स्थानमा छ ।"
