शीर्षक,विवरण
मुलुकी ऐनको हौवा,"केन्द्र र सातमध्ये ६ वटा प्रदेशमा अहिले कम्युनिस्टको सरकार छ। केन्द्रसहित केही प्रदेशमा यिनको दुईतिहाइ प्रचण्ड बहुमतको सरकार छ। कम्युनिस्टहरू आफूलाई सर्वहारावादी र श्रमिक पक्षीय भन्न रुचाउँछन्। तर यिनको कार्यशैली ठीक उल्टो देखिन्छ। सरकार सर्वहारावाद होइन सर्वसत्तावादतर्फ उन्मुख छ। यसको ज्वलन्त उदाहरण सिन्डिकेटको नाममा सरकारले यातायात श्रमिकका हितविरुद्ध गरेको काम नै हो। कथित सिन्डिकेट खत्तम गर्ने नाममा सरकारले हजारौं यातायात श्रमिकको रोजगार खोसेको छ। खासगरी यातायात क्षेत्रका हजारौं श्रमिक सरकारको बच्कना हर्कतका कारण अहिले रोजगारविहीनको अवस्थामा पुगेका छन्। २०७४ फागुन ३ गते नेतृत्व लिएको केपी शर्मा ओलीको सरकारले डेढ महिनामै सिन्डिकेट खारेजीका नाममा यातायात मजदुरलाई अहित हुने गरी निर्देशिका जारी गर्यो। आवरणमा लोकप्रियताका लागि सिन्डिकेट खारेजी भने पनि कुनै दीर्घकालीन सोच तथा विकल्पबिना थालिएको यो कारबाही यस क्षेत्रलाई अस्तव्यस्त पार्न थियो। हजारौं श्रमिक आश्रित रहेको, कतिपय स्थानमा श्रमिकहरू आफैं संगठित भएर व्यवसाय सञ्चालन गरेको संस्थासमेतलाई कथित सिन्डिकेटको नाम दिएर सरकारले यातायात मजदुर र स्वरोजगार पेसाकर्मीको रोजगार मात्रै खोसेन, यो क्षेत्रलाई नै अस्तव्यस्त बनायो। श्रमिकको रोजगार खोसिँदै गर्दा र सरकारको द्वैध चरित्र उजागर भइसक्दा पनि केही ट्रेड युनियनहरूको मौनता भने अर्थपूर्ण छ। यो सरकार यातायात क्षेत्रमा कार्यरत मजदुर तथा तिनका संगठनसँग सामान्य परामर्श पनि गर्न चाहँदैन। आफूलाई कम्युनिस्ट, सर्वहारा र श्रमिकपक्षीय भन्ने तर मजदुरकै संघ, संगठनसँग तर्किने यो कस्तो खालको सरकार हो ? सरकारले श्रमजीवी वर्ग अर्थात् ट्रेड युनियनमाथि प्रहार गरेको उसका निरन्तरको कार्यव्यवहारले पुष्टि गर्दैछ। कम्युनिस्टहरू नाराचाहिँ विश्वका मजदुर एक हौं भन्ने लगाउँछन्, तर दुई ठूला कम्युनिस्ट दल मिलेपछि बनेको सरकारको हर्कत भने फुटाऊ अनि शासन गर भन्नेजस्तो देखिन्छ। यो सरकारले अहिलेसम्म गरेका कामबाटै यो प्रस्ट हुन्छ। प्रकरण १ : डा गोविन्द केसीले दूरदराजका निमुखा जनताले सहज तरिकाले उपचार पाऊन् र सर्वसाधारण जनताका छोराछोरीले पनि मेडिकल शिक्षा पढ्न सकून् भनी पन्ध्रौं पटकको अनशन जुम्लाबाट सुरु गरे। सरकारले धेरै दिनसम्म डा केसीको अनशन र उनले उठाएको मुद्दालाई बेवास्ता गर्यो। नागरिक समाज र विभिन्न राजनीतिक दलको दबाबमा सत्ताईसौं दिनमा बल्ल सरकार डा केसीसँग नौबुँदे सहमति गर्न बाध्य भयो। तर त्यही सम्झौता पनि कार्यान्वयन नहुने हो कि, फेरि अनशन बस्नुपर्ने हो कि भनेर डा केसी भन्दैछन्। प्रकरण २ : कथित सिन्डिकेट खत्तम गर्ने नाममा गत चैत १८ गते यातायात निर्देशिका ल्याएर सरकारले यातायात क्षेत्रमा धावा बोल्यो। त्यसको परिणाम अहिले ती संघसंस्थामा कार्यरत झन्डै १५ हजार बढी यातायात कर्मचारीको रोजगारखोसिएको अवस्था छ। सिन्डिकेट र कार्टेलिङ फरक हो भन्ने न्यूनतम ज्ञान पनि यो सरकारको रहेनछ। सस्तो लोकप्रियताका लागि सिन्डिकेट खारेजीको सरकारी हौवा मजदुरका लागि राज्यआतंकसरह भयो। सरकारको त्यो काम कति अपरिपक्व थियो भन्ने अहिले यातायात क्षेत्रमा भएका गतिविधिले प्रस्ट भएको छ। सरकारले गरेको ती कामबाट व्यवसाय अस्तव्यस्त र मजदुर त्रस्त हुनेबाहेक केही भएन। सरकारले संशोधित मुलुकी ऐनबारे जनसाधारणलाई स्पष्ट पार्न पनि सकेको छैन। सिन्डिकेट खारेजीका नाममा सरकारले दोहोरो, तेहेरो चरित्र प्रदर्शन गर्यो। आगामी व्यवस्थापनका लागि कुनै ठोस नीति तथा विकल्पबिना नै यातायात क्षेत्रमा हात हालेको सरकारले परिणाम शून्य पायो भने त्यहाँ कार्यरत श्रमिक, व्यवसायीले धेरै प्रकारका सास्ती पाए। दुःखलाग्दो कुरा त अभिभावकीय भूमिका निर्वाह गर्नुपर्ने सरकार आफैं यातायातजस्तो लाइफलाइन मा कार्यरत श्रमिक, व्यवसायीको बद्नाम गर्न कति पनि हिकिच्याएन। यस क्षेत्रका श्रमिक, स्वरोजगार पेसा व्यवसायी मजदुरलाई सरकारले विभिन्न लाञ्छना लगायो। सायद संसारका कुनै पनि देशका सरकारले यस्तो व्यवहार गर्छन्, जहाँ श्रमिकहरू सरकारबाटै असुरक्षित महसुस गरून्। बिनासुझबुझ तथा विकल्प नहेरी गरिएको सरकारी निर्णयले यस क्षेत्रमा लामो समयदेखि कार्यरत श्रमिक कर्मचारीको रोजगार खोसिएको छ। सरोकारवालासँग सरसल्लाह नै गरेर विधि र प्रक्रियाका साथ नियम, कानुन परिमार्जन गरेको भए हुन्थ्यो। सरकारलाई यसो गर्न कसैले रोकेको पनि छैन। विकल्पहीन, अदूरदर्शी निर्णय जबर्जस्ती लादेर यस क्षेत्रका मजदुर र तिनका संगठनलाई नजरअन्दाज गरिएको छ। सरकारले श्रमिक मजदुरको सुझाव सल्लाह लिन किन आवश्यक ठानिरहेको छैन ? पछिल्लोपटक बनाइएको कार्यदलमा ट्रेड युनियनहरूलाई समावेश गर्न पनि सरकारले चाहेन तर निर्णय भने सरकारले एकल तरिकाले गर्दा १५ हजारभन्दा बढी यातायात मजदुर वर्षौँदेखि आफ्नो काम र श्रम क्षेत्रबाट बेदखल हुन पुगेका छन्। प्रकरण ३ : प्राज्ञिक क्षेत्रका एकजना श्रमजीवी जो विश्वविद्यालयका उपकुलपति थिए। उनलाई वैदेशिक कार्यक्रममा भाग लिन जाँदा बेइज्जती र अपहरणको शैलीमा प्रधानमन्त्री निवास पुर्याउने काम भयो। प्रधानमन्त्री निवास नै जब बन्दीगृह हुन्छ भने आम सर्वसाधारणले सरकारबाट के अपेक्षा गर्ने ? अस्पतालबाट एकजना चिकित्सकलाई मन्त्रालयमा ल्याएर थर्काउनसमेत छोडेन। प्रकरण ४ : निजामती क्षेत्रमा अहिले अधिकृत तहसम्म कर्मचारीहरू ट्रेड युनियनमा आबद्ध हुन पाउने प्रावधान छ। तर सरकारले तयार गरिरहेको ऐनको मस्यौदाले अब नायब सुब्बामुनिका दरबन्दी कटौती गर्दै लाने नीति अख्तियार गरेको छ। यसले त्यस क्षेत्रको ट्रेड युनियनलाई आगामी दिनमा समाप्त पार्ने र खुम्च्याउने रणनीतिमा सरकार अगाडि बढेको देखिन्छ। १८२० वर्षभन्दा लामो समयदेखि सरकारी कार्यालयमा कार्यरत २५ हजारभन्दा बढीको संख्याका अस्थायी ज्यालादारी कर्मचारीलाई २०७५ साउनदेखि हाजिर गर्न नदिने निर्णयसहितको परिपत्र सरकारले मातहत निकायमा जारी गरेको छ। त्यसको प्रतिक्रियास्वरूप ती कर्मचारीले संगठितरूपमा विरोध जनाएपछि मौखिक रूपमा अहिले ती कर्मचारीमध्ये केहीलाई हाजिर गराइएको छ भने कतिपयलाई छैन। असोज महिनासम्म त्यसै गर्ने र अन्ततः खाली हात नै बिदाइ गर्ने नियत सरकारको देखिन्छ। आफ्नो जीवनको ऊर्जाशील समय सरकारी सेवामा लगाएका ती श्रमजीवी कर्मचारीलाई कहीं कुनै हिसाबले व्यवस्थापन गरेको भए राम्रो हुन्थ्यो। बिदाइ नै गर्ने हो भने पनि केही रकम दिएर बिदाइ गर्ने नीति ल्याउनुपथ्र्यो। आस्थाका आधारमा सरुवाबढुवा र सरकारी हेपाइको ज्यादती खेप्दै आएका कर्मचारी कस्तो मानसिकतामा छन् भने आफू अपमानित र अन्यायमा परेको भन्दै पोखरा महानगरपालिकाका एक वरिष्ठ अधिकृतले आत्महत्या नै गरे। त्यस्तै सेवाबाट बिदाइ हुँदै गर्दा निजामती कर्मचारीले पाउने विभिन्न शीर्षकको रकममा पाँच प्रतिशतले कर लिने र अर्को सार्वजनिक संस्थान र बैंकका कर्मचारीलाई आर्थिक विधेयकमार्फत उपदानमा १५ प्रतिशत कर लगाउने काम सरकारले गरेको छ। आफ्नै कर्मचारीमाथि दुई प्रकारको कर लगाएर सरकारले विभेद गरेको छ। प्रकरण५ : तीनै तहको सरकारले जनविरोधी कर लगाएर मुलुक र श्रमजीवी क्षेत्रलाई आक्रान्त पार्दासमेत संघीय सरकारबाट त्यसको नियन्त्रणका लागि कुनै ठोस कदम चालेको देखिन्न। मुलुकमा बढी संख्यामा श्रमजीवी क्षेत्र रहेको अवस्थामा ती करहरूको सबैभन्दा बढी भार श्रमजीवी मजदुर वर्गले खेप्नुपर्ने देखिन्छ। करचाहिँ असुल्ने तर सेवासुविधा केही पनि नदिने कारणबाट श्रमजीवी वर्गमा गहिरो उदासीनता पैदा भएको छ। प्रकरण ६ : भदौ १ गतेदेखि लागू भएको मुलुकी ऐनको परिमार्जित स्वरूपबाट विभिन्न पेसा व्यवसाय गर्ने श्रमजीवी वर्ग सबैभन्दा बढी प्रभावित हुने देखिएको छ। चिकित्सक होस् वा पत्रकार वा सवारी चालक विनाकारण सरकारी कोपभाजनमा परिने हो कि भनेर त्राहिमाम छन्। सरकारले संशोधित मुलुकी ऐनबारे जनसाधारणलाई स्पष्ट पार्न पनि सकेको छैन। अझ उक्त ऐनको हौवा देखाएर सरकार उल्टै श्रमजीवी पेसाकर्मीलाई आतंकित बनाउने कार्यमा उद्यत् छ। यही ढंगबाट सरकार अगाडि बढ्दै जाने र ट्रेड युनियनहरू मौन बस्ने हो भने आगामी दिनमा मुलुकको श्रमजीवी वर्ग फेरि पनि सडकमा रहने निश्चित छ। राई नेपाल ट्रेड युनियन कांग्रेसका राष्ट्रिय उपाध्यक्ष हुन्।"
वैदेशिक ऋण अस्वाभाविक,"प्रदेश तथा स्थानीय सरकारले विदेशी ऋण लिनेतर्फ होइन आन्तरिक राजस्व परिचालन प्रणालीको विकास गरी त्यसलाई सुदृढ बनाउनुपर्छ विसं २०७४ असार मसान्तमा नेपालमाथि जम्मा ६ खर्ब ९३ अर्ब ५७ करोडबराबरको ऋण भार थियो। यो रकम त्यस वर्षको नेपालको कुल गार्हस्थ्य उत्पादनको २६७ प्रतिशत हो। यो ऋण राशिमध्ये आन्तरिक ऋण दुई खर्ब ८३ अर्ब ७१ करोड अर्थात् कुल गार्हस्थ्य उत्पादनको १०९ प्रतिशत थियो भने वैदेशिक ऋण रु ४ खर्ब ९ अर्ब ८६ करोड अर्थात् कुलको १५८ प्रतिशत थियो। यस्तो अनुपात २०१६ मा बंगलादेशको २७२ प्रतिशत, भुटानको ११८६ प्रतिशत, भारतको ६९५ प्रतिशत, श्रीलंकाको ७९३ प्रतिशत र पाकिस्तानको ६६५ प्रतिशत थियो। यस आधारमा यी सबै छिमेकी मुलुकको तुलनामा नेपालको ऋण भार कम देखिन्छ। तर यो ऋण भार विकासको सापेक्षतामा हेर्नुपर्छ। त्यसो गर्दा नेपालको प्रतिव्यक्ति आय यी सबै मुलुकको तुलनामा कम छ। अर्थात् विकासमा हामी पछि छौं, त्यसैले हाम्रो ऋण भार पनि कम छ। विकासमा अगाडि बढेका मुलुकको ऋण भार पनि बढी छ। हामीले कम विकास गर्न सकेकाले ऋण पनि कम मात्र उपयोग गरेका छौं। त्यसैले विकासमा अघि बढ्दै जाँदा ऋण भार पनि बढ्दै जानेछ। यसको अर्थ नेपालले विकासको निमित्त आन्तरिक र बाह्य ऋण लिन सक्ने ठाउँ (फिस्कल स्पेस) छ भन्न सकिन्छ, तर त्यसरी लिइने ऋण विकासमा प्रतिबिम्बित हुन भने जरुरी छ। नेपालको कुल सरकारी ऋण कुल गार्हस्थ्य उत्पादनको तुलनामा कम भए पनि ऋणको साँवा ब्याज भुक्तानीमा ठूलो रकम खर्च हुने गरेको छ। वैदेशिक तथा आन्तरिक ऋणको साँवा ब्याज भुक्तानीमा आर्थिक वर्ष २०७३७४ मा ६६ अर्ब खर्च भएको थियो, जुन त्यस वर्षको कुल खर्चको ८० प्रतिशत र कुल राजस्वको ११४ प्रतिशत थियो। ऋण भुक्तानीमा खर्च भएको ६६ अर्ब रुपैयाँलाई सानो खर्च मान्नु हुँदैन। ऋण थपिँदै जाँदा यस्तो खर्च पनि बढ्दै जान्छ। त्यसैले ऋण लिने र खर्च गर्ने कुरालाई गम्भीरतापूर्वक लिनुपर्छ। चालु खर्च बढ्दाबढाउँदा राजस्वको ठूलो अंश त्यसैमा खर्च भई विकासको निमित्त कम साधन बच्ने र विकासका काम ऋणबाट गर्नुपर्ने हुन्छ। त्यसले चालु खर्च अरू बढाउँछ र विकासका लागि कम राजस्व बच्ने हुन्छ। भारतमा पनि प्रदेश सरकारले आन्तरिक स्रोतबाट ऋण उठाउन पाउने व्यवस्था त्यहाँको संविधानको धारा २९३ ले गरेको छ। त्यस्तो ऋण प्रदेशको सर्वसञ्चित कोषभन्दा बढी हुनु हुँदैन र त्यही कोषको जमानतमा ऋण उठाउन पाइने व्यवस्था छ। तर कतिपय प्रदेशले बढी ऋण उठाएकाले उनीहरूलाई त्यसको ब्याज तिर्न कठिन भएकाले चर्को विरोधको सामना गर्नु परिरहेको छ। भारतका पश्चिम बंगाल, उत्तर प्रदेश, पन्जाब र राजस्थान सबैभन्दा बढी ऋण भार भएका प्रदेश मानिन्छन्। संविधानतः भारतीय राज्य सरकारहरूलाई वैदेशिक स्रोतबाट ऋण लिन निषेध गरिएको छ। तर त्यहाँको बाह्रौं वित्त आयोगले सिफारिस गरेअनुसार केन्द्रीय सरकारको प्रत्याभूतिमा विशेष प्रदेशबाहेक अरू सामान्य प्रदेशहरूले अन्तर्राष्ट्रिय वित्तीय संस्थाबाट आयोजना ऋण लिन पाउँछन्। तर त्यो फिर्ता गर्ने र त्यसमा अन्तर्निहित जोखिम बेहोर्ने दायित्व सम्बन्धित प्रदेशकै हुने व्यवस्था गरिएको छ। यो व्यवस्था १ अप्रिल २००५ देखि लागू भएको छ। तर हालै राज्य सरकारहरूले पूर्वाधारका ठूला आयोजना निर्माणमा केन्द्रीय सरकारले राखेका सर्तहरूको अधीनमा रही सोझै पनि वैदेशिक द्विपक्षीय ऋण लिन पाउने व्यवस्था गरिएको छ। प्रदेश सरकारहरूले प्रदेश स्थापनासँगसँगै वैदेशिक ऋण लिनेतर्फ पहल गर्नु उपयुक्त हुँदैन। केन्द्र सरकार र राष्ट्रबैंकले पनि त्यसलाई प्रोत्साहित गर्ने छैनन्। अन्तरसरकारी वित्त व्यवस्थापन सम्बन्धमा व्यवस्था गर्न बनेको ऐनले प्रदेश सरकार र स्थानीय तहले निम्न तीन स्रोतबाट ऋण लिन सक्ने व्यवस्था गरेको छ : (क) अन्तरसरकारी वित्त व्यवस्थापन सम्बन्धमा व्यवस्था गर्न बनेको ऐनको परिच्छेद ५ दफा १२ ले नेपाल सरकारलाई वैदेशिक सहायता लिने अधिकार दिएको छ। सो ऐनअनुसार प्रदेश सरकार र स्थानीय तहहरूले पनि वैदेशिक सहायता (अनुदान र ऋण) लिन सक्छन् तर त्यस्तो सहायता लिनुअघि उनीहरूले संघीय सरकारको पूर्वस्वीकृति लिनु अनिवार्य छ। साथै उक्त ऐनले प्रदेश सरकार र स्थानीय तहले नेपाल सरकारको पूर्वस्वीकृतिबिना वैदेशिक अनुदान वा ऋणमा कुनै योजना वा कार्यक्रम कार्यान्वयन गर्न सक्ने छैनन्। (ख) प्रदेश सरकार तथा स्थानीय तहले आयोगले सिफारिस गरेको सीमाभित्र रही आन्तरिक ऋण लिन सक्ने व्यवस्था पनि यो ऐनले गरेको छ। तर ऋण लिनुअघि उनीहरूले नेपाल सरकारको सहमति लिनुपर्ने व्यवस्था गरेको छ। यस्तो सहमति लिँदा आन्तरिक ऋण लिन खोजिएको योजना, योजनाबाट प्राप्त हुन सक्ने प्रतिफल र उपलब्धि, ऋण भुक्तानी योजना, ऋण दिने संस्थाको विवरणसहितको प्रस्ताव मन्त्रालयसमक्ष पेस गर्नुपर्ने भनिएको छ। (ग) प्रदेश र स्थानीय सरकारले नेपाल सरकारबाट पनि ऋण लिन सक्ने व्यवस्था ऐनले गरेको छ। सो ऋण लिनको निमित्त प्रदेश र स्थानीय सरकारले ऋण रकमको उपयोग, भुक्तानीको तरिका तथा समय सीमासमेत उल्लेख गरी ऋणनिम्ति अर्थ मन्त्रालयसमक्ष अनुरोध गर्नुपर्नेछ र सो प्रस्ताव मनासिब देखिएमा नेपाल सरकारले निवेदकलाई ऋण प्रदान गर्ने स्वीकृति दिन सक्नेछ। त्यसको आधारमा अर्थ मन्त्रालय र सम्बन्धित प्रदेश सरकार वा स्थानीय तहबीच सम्झौता हुनेछ। त्यसरी प्राप्त हुने ऋण प्रदेश वा स्थानीय सरकारले सम्झौतामा उल्लिखित अवधिभित्र चुक्ता नगरेमा नेपाल सरकारले उपलब्ध गराउने अनुदानबाट त्यस्तो ऋण रकम असुली गर्न सक्ने व्यवस्था ऐनले गरेको छ। यसरी ऐनले प्रदेश सरकार र स्थानीय तहमा आफ्नो आन्तरिक स्रोतबाट आफूलाई आवश्यक हुने राजस्व परिचालन हुन नसकेको अवस्थामा साधनको वैकल्पिक स्रोतको व्यवस्था गरेको छ। तर यी स्रोतबाट यी सरकारहरूले ऋण पाउनु त्यति सहज देखिँदैन। विदेशी सहायताको हकमा यी सरकारहरूले नेपाल सरकारको पूर्वस्वीकृति लिनुपर्छ, जुन त्यति सहज देखिँदैन। किनभने त्यस्तो ऋण चुक्ता गर्ने अन्तिम दायित्व नेपाल सरकारको हुनेछ। नेपाल सरकारले यो ढोका एकपटक एउटा सरकारलाई खोल्यो भने अरू सरकारहरू पनि यसका लागि लाइन लगाएर आउनेछन् र नेपाल सरकारलाई त्यो दबाब थेग्न कठिन हुनेछ। साथै ती सरकारमा पनि बजेट घाटा बढाउँदै जाने प्रवृत्तिको विकास हुनेछ। यसका अतिरिक्त देशलाई विदेशी मुद्राको आवश्यकता पूर्ति गर्ने दायित्व ऐनले नेपाल राष्ट्रबैंकलाई दिएकाले नेपाल सरकारले कुनै सरकारलाई विदेशी ऋण लिन दिने पूर्वस्वीकृति दिनुअगाडि नेपाल राष्ट्रबैंकसँग निश्चितरूपमा परामर्श लिनेछ। राष्ट्रबैंक यस्तो मामिलामा त्यति उदार हुने देखिँदैन। त्यसैले प्रदेश सरकार र स्थानीय तहहरू झट्टै विदेशी ऋण लिनेतर्फ जानु उपयुक्त देखिँदैन। सुरुका केही वर्ष आन्तरिक राजस्व परिचालन प्रणालीको विकास गर्ने र त्यसलाई सुदृढ बनाउनेतर्फ नै जोड दिनुपर्छ। प्रदेश र स्थानीय सरकारहरू स्थापनाका सुरुका वर्षहरूमा प्रदेश र विशेषगरी स्थानीय तहमा निर्माण र विकास तथा व्यवस्थापनका अनगिन्ती काम भएकाले साधनको माग पनि त्यहीअनुरूप बढी हुनु स्वाभाविक हो। तर त्यसो भनेर सुरुमै वैदेशिक ऋण लिनेतर्फ पहल गर्नु उपयुक्त हुँदैन र नेपाल सरकार र राष्ट्रबैंकले पनि त्यसलाई प्रोत्साहित गर्ने छैनन्। साथै सुरुका वर्षहरूमा विदेशी ऋण सहायता उपयोग गर्ने, व्यवस्थापन गर्ने र चुक्ता गर्ने क्षमता पनि यी सरकारमा हुँदैन। त्यसैले यस्तो स्थितिमा सहायता दाता पनि यी सरकारहरूलाई सहायता दिन त्यति उत्साहित हुने देखिँदैन। साथै साधनको यो ढोका खोल्दा पनि सर्वप्रथम प्रदेश सरकारको निमित्त खोल्नुपर्छ। यिनको संख्या कम भएको र माथिल्लो स्तरको पनि भएकाले यिनको हकमा व्यवस्थापन गर्न केही सजिलो हुनेछ। आन्तरिक ऋण सम्बन्धमा पनि लगभग यही कुरा लागू हुन्छ। यसमा फरक केवल राष्ट्रबैंकको संलग्नतामा छ। आन्तरिक ऋण नेपाली मुद्रामै लिइने हुनाले त्यसमा राष्ट्रबैंकसँग परमर्श लिनुपर्ने हुँदैन। त्यसको व्यवस्थापनसम्ममा उसको संलग्नता हुन सक्छ। यसमा पनि प्रदेश सरकार र स्थानीय तहहरूको ऋण व्यवस्थापन क्षमता टड्कारो रूपमा अगाडि आउनेछ। यी विभिन्न कारणले संघीय सरकार पनि प्रदेश र स्थानीय सरकारहरूलाई आन्तरिक ऋण लिने सहमति दिन उत्साहित हुने देखिँदैन। त्यसैले प्रदेश र स्थानीय सरकारहरू झट्टै यस दिशातर्फ अगाडि बढ्नु उचित हुँदैन।"
पेन्सन : व्ययभार कि क्षतिपूर्ति,"जीवनको उर्वर समय राष्ट्रसेवामा समर्पण गरेका व्यक्तिको बाँकी जीवन सहज बनाउने उद्देश्यले मासिकरूपमा दिइने रकमलाई पेन्सन वा निवृत्तिभरण भनिन्छ। निवृत्तिभरणको व्यवस्था विस्मार्कको पालामा जर्मनीबाट भएको हो। नेपालमा चन्द्रशमशेरले प्रथम विश्वयुद्धमा नेपालबाट बेलायती सेनामा खटिँदा अंगभंग भई फर्किएका सैनिकलाई खान्गीका रूपमा पेन्सन दिएको इतिहास छ। १९९८ भदौ १७ गते जुद्धशमशेरले आफ्नो जन्मदिन पारेर व्यवस्थित रूपमा द्रव्यकोष स्थापना गरे। तलबको पाँच खण्डको एक खण्ड सैनिक जवानको जीवन निर्वाहको निमित्त पेन्सनको सुरुवात भयो। यसै दिनलाई पेन्सन दिवस (भदौ १७) भनी मनाउन सुरु गरिएको हो। पेन्सन सुरुवात भएको ७८ वर्ष पुग्दासमेत राज्यले पेन्सन दिवस भनेर पूर्वराष्ट्रसेवकलाई प्रोत्साहित गरेको छैन। राज्यको करबाट वार्षिक ४० अर्बभन्दा माथि खर्च भइरहेको छ। यत्रो ठूलो रकम खर्च भइरहँदा ती अनुभवी, दक्ष, परिपक्क बौद्धिक जनशक्तिबाट राज्यले कुनै लाभ लिन सक्ने कार्यक्रम बनाउन सकेको छैन। बजेट विनियोजन गर्दा अर्थमन्त्रीलाई पेन्सनको टेन्सन भइरहेको सुनिन्छ। के पेन्सनरहरू राज्यका समस्या नै हुन् त ? होइनन्। उनीहरू अनुभवले खारिएका राष्ट्रका दक्ष जनशक्ति हुन्। उनीहरूसँग भएका अनुभव, ज्ञान, सीपलाई राज्यले उपभोग गर्न सक्नुपर्छ। निवृत्तिभरणलाई अतिरिक्त आर्थिक भारका रूपमा हेरिनु न्यायसंगत हुँदैन। आजको मुलुकको सामाजिक आर्थिक विकासको आधारभूमि सेवानिवृत्त राष्ट्रसेवकले गरेको योगदानको प्रतिफल हो, यसकारण निवृत्त मुलुकका विकास र समृद्धिका जिउँदा इतिहास हुन्। मुलुकका बुझेका अनुभवले खारिएका, निवृत्त राष्ट्रसेवकको अनुभव र विद्धताको परिचालन गर्नेबारे राज्यको ध्यान जान आवश्यक छ। आज देश गणतन्त्रमा प्रवेश गरिसकेको छ। संघीयता, समावेशीताजस्ता समाजवादउन्मुख संविधान जनताले पाइसकेका छन्। सरकारले समृद्ध नेपाल सुखी जनताको नारासहित विविध नियमकानुन निर्माण गरी अगाडि बढिरहेको छ। यतातिर कानुन कार्यान्वयनका अनुभवी व्यक्ति मासिक पेन्सन लिएर जिम्मेवारीमुक्त भएका छन्। देशको समृद्धिको यात्रामा राष्ट्रका सबै नागरिक सहजरूपमा सहभागी हुन सक्ने कार्यक्रम निर्माण गर्न राज्यको ध्यान जानुपर्छ। सरकारले पेन्सनरलाई सम्मानका साथ प्रोत्साहित गर्नु राम्रो हुन्छ। पेन्सनरहरू राज्यका विरोधी र फरक अंग होइनन्, राज्यका नियमकानुनका परिपालक हुन्। अझै पनि ती दक्ष र अनुभवी जनशक्ति राष्ट्रको सेवा गर्न आतुर छन्। राज्यको इच्छाशक्ति भएमा उनीहरूबाट रचनात्मक सहयोग लिन सक्छ। जस्तै निर्वाचनको समयमा म्यादी प्रहरी, निर्वाचनसम्बन्धी काम, राष्ट्रिय जनगणना, अन्य गणना, अनुगमन, निरीक्षणजस्ता अल्पकालीन तथा अतिरिक्त काम दिन सकेमा उनीहरूमा उत्साह बढ्नेछ। यस्ता कामले राज्यको व्ययभार घट्नुका साथै विश्वसनीय काम बन्न सक्छन्। निवृत्त हुनु भएका विज्ञलाई विभिन्न क्षेत्रमा सहभागी गराउन सके उहाँहरूको विज्ञताले परिपक्क निर्णय हुन सक्छ। समाजमा अझै कुसंस्कार, कुरीति बाँकी छन्। बोक्सी, दाइजो प्रथा, छुवाछूत, छाउपडी, बालविवाह, दुर्व्यसनजस्ता कुप्रथा चेतनाकै अभावमा भइरहेका हुन्छन्। शिक्षित वा अशिक्षित सबै कुरीतिमा संलग्न भएका छन्। मानव जातिले मानव भएर बाँच्न नसक्नु हाम्रो दुर्भाग्य हो। यस्ता कुसंस्कारलाई निरुत्साहित गर्न पेन्सनरहरूलाई टोलटोलमा परिचालित गर्न सकियो भने स्वतः निरुत्साहित हुन्छन्। सरकारले पेन्सनरलाई सम्मानका साथ प्रोत्साहित गर्नु राम्रो हुन्छ। जसको कारणले समृद्ध नेपाल बनाउन सकिन्छ। उल्लिखित विषयलाई मध्यनजर गर्दै २०६६ साल पुस २१ गते हरिश्चन्द्र भ्यालको अध्यक्षतामा सेवानिवृत्त कर्मचारी हकहित समाज नेपाल नामक संस्था निर्माण गरी जिल्ला प्रशासन कार्यालय मोरङमा दर्ता गरियो। समयक्रममा विधान संशोधन गर्दै हाल निवृत्त राष्ट्रसेवक समाज नेपाल नामकरण गरी वैधानिक रूपमा काठमाडौंमा केन्द्रीय कार्यालय स्थापना गरिएको छ। यो संस्था नेपाल सरकारबाट पेन्सन प्राप्त गर्नुहुने सबै निवृत्तको गैरराजनीतिक साझा संस्था हो। हालसम्म ३५ जिल्लामा जिल्ला कार्य समिति, प्रदेश कार्य समिति गाउँ कार्य समिति निर्माण गरी तदरुकताका साथ काम गरिरहेको छ। केही राजनीतिक तथा पेसागत संगठन देखिएका छन्। उनीहरूसँग पनि एउटै सशक्त संस्था निर्माण गर्ने क्रममा वार्ता अगाडि बढाइएको छ। यस संस्थाले आगामी दिनमा ७७ वटै जिल्लामा आफ्नो संस्था निर्माण गर्ने लक्ष्य लिएको छ। यसले पेन्सनमा भएका विभेद, पेन्सनरबीचको एकता, जनचेतनाका काम गरिआएको छ। करिब दुई लाख भूकम्पपीडितको सहयोगार्थ प्रधानमन्त्री राहत कोषमा जम्मा गरेर देशको संकटापन्न अवस्थालाई योगदान गरिएको छ। केन्द्रीय, प्रादेशिक र स्थानीय सरकारसँग समन्वय गरी सामाजिक भेदभाव, अन्धविश्वास, कुरीति, दुव्र्यसन आदिका क्रियाकलाप निरुत्साहित गर्न सामाजिक सचेतनाका काम गर्दै अघि बढ्न संस्था प्रयासरत छ। कट्टेल निवृत्त राष्ट्रसेवक समाज नेपालका केन्द्रीय सदस्य हुन्।"
बिम्स्टेकको औसत उपलब्धि,"काठमाडौं सम्मेलनले बिम्स्टेकलाई पुनर्जीवन त दियो, तर सदस्य राष्ट्रहरूले गतिशील बनाउने सम्भावना भने न्यून छ बहुक्षेत्रीय प्राविधिक तथा आर्थिक सहयोगका लागि बंगाल खाडीको प्रयास (बिम्स्टेक) लाई गतिशील र प्रभावकारी क्षेत्रीय आर्थिक संगठनको रूप विकास गर्ने प्रमुख उद्देश्यका साथ बिहीबार प्रारम्भ भएको चौथो शिखर सम्मेलनले अठारबुँदे काठमाडौं घोषणापत्र जारी गर्दै औसत उपलब्धि हासिल गरी शुक्रबार समापन भएको छ। बिम्स्टेक क्षेत्रलाई हिमालय र हिन्द महासागरको मिलन र सहकार्यको बिम्बात्मक रूपमा व्याख्या गर्दै सातै देशका राष्ट्र तथा सरकार प्रमुखहरूले पारस्परिक हितमा आधारित उदाहरणीय मञ्चका रूपमा विकास गर्ने अर्थपूर्ण संकल्प गरेका छन्। स्थापनाकालदेखि नै क्षेत्रीय शक्तिराष्ट्रको न्यून प्राथमिकतामा रहेको कारणले २१ वर्षमा बल्ल चौथो शिखर सम्मेलन भएको पृष्ठभूमिमा विश्लेषण गर्दा काठमाडौं सम्मेलनबाट बिम्स्टेकले पुनर्जीवन पाउने झीनो सम्भावना देखिएको छ। सन् २०१६ मा कश्मीरको उरीस्थित भारतीय सैनिक ब्यारेकमा आतंककारी हमला भएपछि सिर्जना भएको भारतपाकिस्तान आरोपप्रत्यारोपको कारणले दक्षिण एसियाली क्षेत्रीय सहयोग संगठन (सार्क) को भविष्य अन्योलपूर्ण भइरहेको घडीमा बिम्स्टेक सम्मेलन भएपछि आंशिक भए पनि सकारात्मक सन्देश प्रवाह गरेको छ। तर भारतपाकिस्तानको स्थायी विवाद र भूराजनीतिक कारणले भारतीय चाहनाअनुरूप सार्कको विकल्पमा बिम्स्टेकलाई क्षेत्रीय संगठनका रूपमा अगाडि बढाउन खोजिएको त होइन ? गम्भीर प्रश्नचिह्न पनि खडा भएको छ। त्यसैले सम्मेलन बिम्स्टेकको भए पनि अधिक चर्चा र बहस भने सार्कको भयो। तर संविधानसभामार्फत नयाँ संविधान जारी भएपछि नेपालले सफलतापूर्वक बिम्स्टेक सम्मेलन सम्पन्न गरेपछि नेपालको अन्तर्राष्ट्रिय छवि भने सकारात्मक भएको छ। आंशिक उपलब्धि सदस्य राष्ट्रहरू विशेषगरी भारतले उच्च महत्व दिएको बहुचर्चित काठमाडौं शिखर सम्मेलनमा आंशिक भए पनि सकारात्मक उपलब्धिहरू हासिल भएका छन्। बिम्स्टेकलाई युरोपियन युनियन र आसियानजस्तै जीवन्त आर्थिक संगठनका रूपमा विकास गर्ने चाहनाअनुरूप धेरै महत्वाकांक्षी समझदारीपत्र, घोषणा र कार्यसूचीका बारेमा शृंखलाबद्ध बैठक र छलफल गरियो। अन्ततः विद्युत् प्रसारण लाइन स्थापनासम्बन्धी एक मात्र समझदारीपत्रमा हस्ताक्षर गरियो। तर एउटा मात्र समझदारीपत्रमा हस्ताक्षर भए पनि कनेक्टिभिटी, गरिबी निवारण, जलवायु परिवर्तन, व्यापार र लगानी, ऊर्जा र पर्यटनलगायतका क्षेत्रमा अपूर्ण भए पनि सकारात्मक निर्णयहरू गरिएका छन्। त्यसैले अब बिम्स्टेकले गति लिने संकेत देखिएको छ। आर्थिक संगठनका रूपमा विकसित गर्न बिम्स्टेक राष्ट्रहरूबीच कनेक्टिभिटी सञ्जाल कमजोर भएको वास्तविकतालाई आत्मसात गर्दै सम्मेलनले राजमार्ग, रेलमार्ग, हवाईमार्ग तथा जलमार्गमार्फत सदस्य राष्ट्रहरूलाई आपसमा जोडेर व्यापार तथा पारवहनजस्ता विषयलाई उच्च प्राथमिकता दिएको छ। यसैगरी बिम्स्टेक चार्टरको मस्यौदा पाँचौं शिखर सम्मेलनमा पेस गर्ने, प्रतिआतंकवाद र सीमापार अपराधविरुद्ध सहकार्य, जलवायु परिवर्तन, व्यापार र लगानी अभिवृद्धि, भिसा सहजीकरण, लुम्बिनीमा बुद्ध सर्किट स्थापना, बिम्स्टेक विकास कोषको स्थापनालगायतका विषयमा भएका सहमति प्रारम्भिक र सैद्धान्तिक भए पनि बिम्स्टेकको भविष्यको दृष्टिले उपलब्धिमूलक हुन्। पर्वतीय अर्थतन्त्रको विकासको लागि नेपालद्वारा प्रस्तावित प्रस्ताव पारित गरियो भने भूपरिवेष्ठित मुलुकहरूको हितका लागि भारतले प्रस्ताव गरेको सामुद्रिक अर्थतन्त्रलाई अनुमोदन गर्दै कार्ययोजना बनाउन अन्तरदेशीय विज्ञ समूह गठन गर्ने सहमति पनि भयो। तर विगतमा हस्ताक्षर भएका समझदारीपत्र, सहमति र निर्णयहरू कार्यान्वयन नभएको परिवेशमा अहिले लागू हुने विश्वास गर्ने आधार कमजोर देखिन्छ। नेपाललगायत सबै देशहरूलाई सबैभन्दा महत्वपूर्ण विषय स्वतन्त्र व्यापार थियो। तर स्वतन्त्र व्यापारका लागि भइरहेको वार्तालाई निरन्तरता दिने भनी केवल औपचारिकताका लागि घोषणापत्रमा उल्लेख गरियो, तर उक्त महत्वपूर्ण कार्यसूचीमा ठोस प्रगति भएन। सम्भवतः बिम्स्टेकका ठूलो अर्थतन्त्र भएका दुई महत्वपूर्ण खेलाडी भारत र थाइल्यान्डबीच द्विपक्षीय स्वतन्त्र व्यापार सम्झौता भइसकेकाले उनीहरूको प्राथमिकता छैन। त्यसैले बिम्स्टेक क्षेत्रीय स्वतन्त्र व्यापार सम्झौताले अपेक्षित गति लिन नसकेको वास्तविकता कटु भए पनि सत्य हो। विकल्प कि परिपूरक ? विकसित एसियाली तथा क्षेत्रीय कूटनीतिक, आर्थिक, व्यापारिक तथा सामरिक परिवेशमा सार्क, बिम्स्टेक, बीबीआईएन (बंगलादेश, भुटान, भारत, नेपाल) जस्ता क्षेत्रीय तथा उपक्षेत्रीय आर्थिक संगठनहरूको आवश्यकता, उपादेयता र सान्दर्भिकता थप बढ्दै गइरहेको छ। नेपाल अध्यक्ष राष्ट्र भएकाले सार्क र बिम्स्टेक दुवै संगठनहरूलाई क्रियाशील, गतिशील र प्रभावकारी संगठनहरूको रूपमा विकास गर्ने उद्देश्यले नेतृत्वदायी भूमिका निर्वाह गर्नु कूटनीतिक दायित्व पनि हो। तर सार्क शिखर सम्मेलन नगरी बिम्स्टेक सम्मेलन गरिएपछि सार्कको भविष्यबारेमा गम्भीर प्रश्नचिह्न खडा भएको छ। तर सार्कको विकल्प बिम्स्टेक होइन र हुन सक्दैन। त्यसैले बिम्स्टेक विकल्प होइन, सार्कको परिपूरक संगठन हो। यद्यपि प्रधानमन्त्री ओलीले उद्घाटन मन्तव्यका क्रममा सार्कको विकल्प बिम्स्टेक होइन, एकअर्काका परिपूरक भएको वास्तविकतालाई विशेष जोड दिएका थिए। तर भारतीय प्रधानमन्त्री मोदीले कूटनीतिक र अर्थपूर्ण शैलीमा ओलीको उक्त विचारको प्रतिवाद गरेका थिए। मोदीले उद्घाटन भाषणका क्रममा बिम्स्टेकलाई उच्च महत्व दिँदै बिम्स्टेकको बारेमा व्यक्त विचार र भावी कार्यक्रमको घोषणाका आधारमा विश्लेषण गर्दा भारतले बिम्स्टेकलाई सार्कको विकल्पका रूपमा उपयोग गर्न चाहेको अव्यक्त तर स्पष्ट मनोविज्ञान झल्किन्थ्यो। युरोपियन युनियन र आसियानजस्तै सार्क र बिम्स्टेकलाई पनि आर्थिक विकासको साझेदारी, कनेक्टिभिटी र व्यापार तथा पारवहनका लागि प्रभावकारी र सार्थक मञ्चका रूपमा विकास गर्नुभन्दा अर्को श्रेष्ठ विकल्प छैन। सन् २०१६ मा भारतको गोवामा ब्रिक्स प्लस बिम्स्टेक आउटरिच समिट गरेपछि नै भारतीय रणनीति र मनसाय स्पष्ट भइसकेको थियो। उरी आक्रमणपछि भारतीय थिंकट्यांकका अध्ययन प्रतिवेदनहरूले पाकिस्तानलाई एक्ल्याउने र चीनलाई रणनीतिक सन्देश दिने नीतिअनुरूप मोदीले सार्कको विकल्पमा बिम्स्टेकलाई अगाडि बढाउन चाहेको रहस्योद्घाटन गरेका थिए। त्यसैले सार्कलाई उपेक्षा गरी बिम्स्टेक सम्मेलन गर्नु केवल संयोग मात्रै होइन, नियोजित र रणनीतिक हो। चीनको कूटनीतिक, सामरिक, आर्थिक, व्यापार र पारवहनको चासो र स्वार्थ सार्कमा भन्दा बिम्स्टेकमा बढी छ। भुटानबाहेक नेपाल, भारत, थाइल्यान्ड, म्यानमार, श्रीलंका, बंगलादेश सबै देशहरूसँग चीनको घनिष्ट कूटनीतिक, आर्थिक, व्यापारिक तथा सामरिक सम्बन्ध छ। त्यसैले बिम्स्टेकप्रति चीनको चासो र स्वार्थ हुनु स्वाभाविक हो। यदि बिम्स्टेकलाई गतिशील संगठनका रूपमा विकसित गर्ने हो भने सार्कमा जस्तै चीनलाई पनि पर्यवेक्षक र आसियानलाई डायलग पार्टनर को रूपमा स्वागत गर्नु आवश्यक छ। तर चीन र पाकिस्तानबिनाको क्षेत्रीय संगठन बनाउने भारतीय चाहना भएकाले काठमाडौं सम्मेलनमा उक्त विषयमा छलफलसमेत भएन। यसपटक नभए पनि श्रीलंकामा हुने पाँचौ शिखर सम्मेलनमा चीनलाई पनि पर्यवेक्षक र आसियानलाई डायलग पार्टनर को रूपमा सहभागी गराउनु स्वयं बिम्स्टेककै स्वास्थ्यका लागि लाभदायक हुनेछ। जहिलेसम्म भारतको चाहनाअनुरूप परिचालित हुन्छ, त्यतिबेलासम्म वास्तविकरूपमा क्षेत्रीय संगठनको रूपमा सार्क वा बिम्स्टेक कुनै पनि संगठनले प्रभावकारी भूमिका निर्वाह गर्न सक्दैन भन्ने वास्तविकतालाई जति छिटो सदस्य राष्ट्रहरूले आत्मसात गर्छन्, त्यति छिटो सार्क, बिम्स्टेक र बीबीआईएनले पुनर्जीवन पाउनेछन्। क्षेत्रीय संगठनप्रति उदाउँदा शक्तिराष्ट्रहरू भारत र चीनको कूटनीतिक तथा रणतीतिक स्वार्थ हुन सक्छ, तर नेपालले सन्तुलनकारी भूमिका निर्वाह गर्न सक्छ। उक्त भूमिका नेपालका लागि कूटनीतिक अवसर पनि हो। संयुक्त सैन्य अभ्यास किन ? भारतीय रणनीति र प्रस्तावअनुरूप बिम्स्टेकको इतिहासमा पहिलोपटक भारतको पुणेमा बिम्स्टेक राष्ट्रहरूको संयुक्त सैन्य अभ्यास गर्ने निर्णय शिखर सम्मेलनबाट गरिएपछि गम्भीर कूटनीतिक तथा सामरिक आशंकाहरू पनि उत्पन्न भएका छन्। वास्तवमा बिम्स्टेकका १६ बहुआयामिक क्षेत्राधिकारहरू भए पनि विशेषगरी आर्थिक संगठन हो। त्यसैले बिम्स्टेकजस्तो आर्थिक संगठनका लागि संयुक्त सैन्य अभ्यास किन भन्ने प्रश्न उठ्नु स्वाभाविक हो। बिम्स्टेक राष्ट्रहरूले संयुक्त सैन्य अभ्यास गर्ने समाचार सार्वजनिक भएपछि छिमेकीहरू चीन र पाकिस्तान गम्भीर चासो व्यक्त गर्दै उच्च सतर्क भएका छन्। यसरी काठमाडौं सम्मेलनले संयुक्त सैन्य अभ्यास गर्ने निर्णय तथा चीन र पाकिस्तानले गम्भीर चासो व्यक्त गरेपछि बिम्स्टेक पनि सार्कजस्तै भारत र चीनको भूराजनीतिक र रणनीतिक दाउपेचको सिकार त बन्दैन ? आशंका उत्पन्न भएको छ। तर सार्क र बिम्स्टेकजस्ता क्षेत्रीय आर्थिक संगठनहरू भारत र चीनको रणनीतिक दाउपेचको खेलमैदान हुनु हुँदैन। यद्यपि अन्तर्राष्ट्रिय आतंकवाद, अन्तरदेशीय अपराध, लागूपदार्थ तस्करी नियन्त्रण, विपद् व्यवस्थापन पनि बिम्स्टेकको क्षेत्राधिकार भएको तर्क गर्दै सैन्य सहकार्यसमेत आवश्यक भएकाले संयुक्त सैन्य अभ्यास गर्न लागिएको दाबी गरिएको छ। सैद्धान्तिक दृष्टिले उक्त प्रस्ताव तर्कपूर्ण पनि छ। तर भारतपाकिस्तानको सामरिक प्रतिस्पर्धा र आतंकवादप्रतिको सदावहार आरोपप्रत्यारोपले सार्कको भविष्यमाथि नै गम्भीर प्रश्नचिह्न खडा भइरहेको घडीमा गरिने संयुक्त सैन्य अभ्यासले बिम्स्टेकलाई कुन दिशातर्फ लैजाला ? बिम्स्टेकको प्रमुख उद्देश्य र क्षेत्राधिकारबाटै विमुख त हुँदैन ? यस्ता यक्षप्रश्नहरू उठेका छन्। सन् २००९ मा हस्ताक्षर गरिएको प्रतिआतंकवाद, लागूपदार्थ र सीमापार अपराधसम्बन्धी महासन्धि त सबै सदस्य राष्ट्रहरूले अनुमोदन पनि गरिसकेका छैनन्। नेपालले पनि शिखर सम्मेलनको पूर्वसन्ध्यामा मात्रै अनुमोदन गरेको थियो। सन् २००९ मा हस्ताक्षर गरिएको महासन्धि त अहिलेसम्म सबै सदस्य राष्ट्रहरूले अनुमोदन गरिसकेका छैनन् भने सैन्य सहकार्यको महत्वाकांक्षी र रणनीतिक उद्देश्य कति सान्दर्भिक र आवश्यक होला ? मोदीले किन उद्घाटन मन्तव्यकै अवसरमा संयुक्त सैन्य अभ्यासको घोषणा गरे ? त्यसको अन्तर्निहित उद्देश्य के हो ? अर्कोतिर शान्ति, सहअस्तित्व, असंलग्नता, पञ्चशील, संयुक्त राष्ट्रसंघको वडापत्र नेपालको विदेश नीतिको मौलिक र आधारभूत सिद्धान्तहरू हुन्। द्विपक्षीयबाहेक क्षेत्रीय संगठनहरूमा संयुक्त सैन्य अभ्यासमा सहभागी भएपछि नेपालको परराष्ट्र नीति मात्रै होइन, छिमेकी विशेषगरी भारत र चीनको सामरिक संवेदनशीलताप्रति कस्तो असर पर्ला ? भन्ने विचारणीय पक्षलाई नेपालले गम्भीरतापूर्वक विश्लेषण गर्नुपर्छ। होइन भने नेपालको कूटनीतिक तथा सामरिक सन्तुलनको तराजु उत्तर वा दक्षिणतिर ढल्किन सक्छ। त्यसैले सार्क र बिम्स्टेक तथा भारत र चीनबीच नेपालले कूटनीतिक र सामरिक सन्तुलन कायम गर्नुपर्छ। भारत र चीनलाई आशंका उत्पन्न हुने गरी कुनै पनि कूटनीतिक वा सैन्य भूमिका निर्वाह गर्नु हुँदैन। निष्कर्ष विकसित परिदृश्यमा सार्क र बिम्स्टेकजस्ता क्षेत्रीय आर्थिक संगठनहरूको आवश्यकता र सान्दर्भिकता झन् बढ्दै गइरहेको छ। नेपालको राष्ट्रहितको दृष्टिले पनि सार्क र बिम्स्टेकलाई थप गतिशील संगठनका रूपमा विकास गर्नु अपरिहार्य छ। त्यसैले युरोपियन युनियन र आसियानजस्तै सार्क र बिम्स्टेकलाई पनि आर्थिक विकासको साझेदारी, कनेक्टिभिटी र व्यापार तथा पारवहनका लागि प्रभावकारी र सार्थक मञ्चका रूपमा विकास गर्नुभन्दा अर्को श्रेष्ठ विकल्प छैन। युरोपियन युनियन र आसियानको सफलता र सार्कको असफलताबाट बिम्स्टेकले शिक्षा लिएर भविष्यको मार्गचित्र बनाउनु उपयुक्त हुनेछ। हालसम्म न्यून प्राथमिकतामा रहेको बिम्स्टेकलाई काठमाडौं सम्मेलनले पुनर्जीवन दिएको छ। काठमाडौं सम्मेलनमा हस्ताक्षरित सहमतिपत्र, जारी घोषणापत्र र पारित निर्णयहरूको कार्यान्वयनमा नै बिम्स्टेकको भविष्य निर्भर रहनेछ, तर उदाउँदो शक्तिराष्ट्र भारतको सामरिक महत्वाकांक्षा र क्षेत्रीय संगठनहरूप्रतिको दृष्टिकोण, सार्क र बिम्स्टेकको विगत र कमजोर संस्थागत संरचनाको सापेक्षतामा विश्लेषण गर्दा जति नै मंगलकामना गरे पनि बिम्स्टेकले अपेक्षाकृत गति लिने सम्भावना भने न्यून देखिन्छ। टविटर :"
सत्यले सोच बदलौं,"राजनीतिशास्त्रले भन्छ, जनता कहिल्यै गलत हुँदैन। कहिल्यै गलत नगर्ने शक्तिले दुईतिहाइ बहुमत दिएर सत्तामा पुर्याएको सरकारका गतिविधिले आशावादी भविष्यको छनक दिँदैनन्। सोचले सत्य बदलिँदैन। सत्यले सोच बदल्ने हो। सत्तामा गएका मुखियाले सत्य बोलिदिए, सत्य लेखिदिए र सत्य सुनिदिए मात्र पनि सबै समस्याको समाधान भेटिन्छ। यहाँ आफ्नो सम्पत्ति कम भएर भन्दा अरूको बढी भएको दृश्य पोलेको छ। राजनीतिमा त झन् यसको नांगो उदाहरण देख्न पाइन्छ। आफू मोटाएको भन्दा कांग्रेस दुब्लाएको चिन्ताले नेपाल कम्युनिस्ट पार्टीका दुई क्याप्टेन अध्यक्ष लाई पिरोलेको छ। शक्तिशाली सरकारको असफलताको अपजस फेरि त्यही लुरे कांग्रेसमा जोड्ने गरिएको छ। भारतमा बोल्न पाइन्छ, खान पाइन्न। नेपालमा बोल्न र खान पाइने परिपाटीको सुनिश्चित भइदिए हरेक जनको इच्छा पूरा हुने थियो। अमेरिकामा नर्सरी पढ्ने बच्चाको टाउकोमा एउटा लिखा भेटियो भने त्यहाँको सरकारले बालबच्चाको स्वास्थ्य, शिक्षा नीतिमा आमूल परिवर्तन गर्छ। हामीकहाँ बलात्कार, अपहरणका घटना सामान्य बन्न थालेका छन्। एकखाले अतिवादी सडक तताउँछन्, अर्काखाले अतिवादी सरकारको रक्षाकबच बनेर उत्रन्छन्। यी दुवै अतिवाद देशका लागि हानिकारक हुन्। सत्तामा पुगेपछि भएका आँखाले नदेख्ने, कानले नसुन्ने विचित्र मनोविज्ञानले प्रत्येक शासक पीडित हुने गरेका छन्। म नै राज्य हुँ भन्ने दम्भ बढेको पाइन्छ। उनीहरूलाई के थाहा छैन भने यो समय शासन हैन, समन्वय गर्ने घडी हो। प्रधानमन्त्रीकै शब्दमा डल्लो हान्ने क्रिकेटर इमरान खान पाकिस्तानको प्रधानमन्त्री भएका छन्। उनले शपथ लिएलगत्तै घोषणा गरिदिए, अब पाकिस्तानको भूमिमा भोको भुँडीमा डुल्ने कुकुरप्रति पनि मेरो नैतिक दायित्व रहनेछ। २८ हजार करोड डलर ऋणमा डुबेको देशलाई उतार्ने जिम्मेवारी इतिहासले दिएको छ। जुन काम म इमानदारपूर्वक गर्नेछु। इमरानको यो प्रतिबद्धतासँगै सरकार प्रमुखले पाउने सम्पूर्ण सुविधा त्यागेर उनले आशालाग्दो भविष्यको संकेत गरेका छन्। बीपी कोइरालाले पहिलो मन्त्रिपरिषद्को बैठकमा आफ्नो पारि श्रमिक हजार रुपैयाँ घटाएको इतिहास छ। अधिकार, स्वतन्त्रता, समावेशीता, लोकतन्त्र, गणतन्त्रका नाममा भएका आन्दोलनले जमिनमै टाँसिएको वर्गकोे जीवनलाई छुन सकेको देखिँदैन। राजा महेन्द्र मल्लले सबै जनताको घरको चुलोबाट धुवाँ उडेको नदेखुन्जेल आफू भात नखाने व्रत कायम राखे। अघिल्लो पुस्ताका नेता बीपी, पुष्पलाल, गणेशमान, कृष्णप्रसाद, मदन भण्डारीहरूले राजनीतिक स्वधर्मलाई कहिल्यै बिर्सिएनन। पछिल्लो राजनीतिक तामझामले राजनीतिक धर्मकै चीरहरण गरेको स्पष्ट देखिन्छ। संघीयता नामको राजनीतिक प्रणाली सर्वसाधारणका लागि टोक्नु न बोक्नु भएको छ। वडा सदस्यदेखि मुख्यमन्त्रीसम्म दम्भले ग्रसित छन्। संघीयताले निर्दिष्ट गरेको तल्लो तहसम्मको अधिकार व्यक्तिगत स्वार्थ, लहड र सन्कीमा चल्न थालेको छ। प्रहरी, सेना सुरक्षा नामको चाकरीमा व्यस्त छ। हरेकलाई महँगा गाडी र प्रहरीको साइरन चाहिएको छ। तीन दशकअघि मन्त्री भएका अहिले पनि सेना र प्रहरीको लर्को लगाएर हिँड्छन्। नेतृत्वले समृद्ध नेपाल र सुखी नेपाली को कुरा गरिरहँदा जनताका तीन माग छन्। त्यो हो नाना, खाना र छाना। हामी कति अत्यासपूर्ण मानसिकतामा बाँचेका छौं भने महानगरबासी बाँदर आतंकको समाधान खोजिरहेका छन्। अर्कोतिर नेतृत्वलाई स्मार्ट सिटीको फूर्ति लगाएर फुर्सद छैन। शिक्षाको उज्यालो घामबाट वञ्चित बालबालिका खुला आकाशलाई छाना मानेर रात काट्न प्रदेशका राजधानीमा बाध्य छन्। ०७ सालयता दर्जनौं राजनीतिक परिवर्तन भए। तर जनताको चुरो एजेन्डाप्रति सवै विमुख भए। यसबीच अधिकार, स्वतन्त्रता, समावेशीता, लोकतन्त्र, गणतन्त्रका नाममा अनेकांै आन्दोलन भए। कुनैले पनि जमिनमै टाँसिएको वर्गको जीवनलाई छुन सकेको देखिँदैन। सामाजिक मूल्य, मान्यता र व्यवहारले संरचनात्मक रूपले गरिबीलाई मलजल गर्छन्। स्रोत साधनमाथिको असमान अवसर तथा विभेदले परम्परागत रूपले गरिबी बढाउन मद्दत गरिरहेका छन्। संघीयताको अभ्यास गरिरहँदा पनि नेपाली जनता कहिलेसम्म राजनीतिक पार्टीका लागि मतदाता र राज्यका लागि करदाता मात्र भएर बस्ने ? नेपाली नागरिकको क्षमताभन्दा बढी कर थोपरेर सरकार रमिते बनेको छ। हत्या, हिंसा, अपहरण, बलात्कार जस्ता घटना दिनहुँ बढ्दै गएको र त्यसले देशको समग्र शान्तिसुरक्षाको अवस्था चुनौतीपूर्ण बनाउँदै लैजाँदा सरकार भने रमिते बनेर नागरिकलाई उडन्ते सपना बाँडिरहेको छ। कर वृद्धिको विषयमा सरकारले पुनर्विचार नगरे मुलुकभर सरकारविरोधी आन्दोलन सुरु हुने निश्चित छ। चना चटपटे र पानीपुरी बेच्नेदेखि गाईको दूध, आफ्नै बारीमा तरकारी उत्पादन गरेर बेच्ने किसानलाई समेत करले छाडेको छैन। कर भनेको करले होइन रहरले तिर्ने वातावरण बनाउनुपर्छ। ससाना पुँजीबाट व्यवसाय सुरु गर्नेमा पनि कर लगाउने काम भएको छ। सरकारले आफ्नो दायित्व पूरा गर्न कहाँ कसरी लगानी गरेको छ ? जहाँ इच्छा त्यहाँ उपाय भने झैं जनप्रतिनिधिले आफ्नो स्थानीय तहको विकासको रोडम्याप बनाउन अझै सकेका छैनन्। जनता सामान्य विषयमा सहजता खोजिरहेका छन् नेता मनगढन्ते कुरा गरेर अलमल पारिरहेका छन। निर्वाचित जनप्रतिनिधि भन्दैमा सबै कुरामा विज्ञ कसरी हुन्छ ? कतिपय जानकारी नभएको विषय, जानकारी छैन भन्दा के बिग्रन्छ ? बरु इज्जत बढ्छ। कार्ययोजनाबिना विकासले गति लिन सक्दैन। यसका लागि भिजन र संकल्पको आवश्यकता पर्छ। अहिले कतिपय गाउँमा दिगो विकासको मोडेलविरुद्ध इन्जिनियरिङबिना नै डोजर लगाएर बाटो बनाउने कार्यले वन फडानी, बाढीपहिरोको जोखिम र वातावरणीय प्रतिकूलता, पशुपक्षीको बासस्थान नै उठाउने काम बढ्दै गएको छ। हिउँदमा बाटो बनाउने र बर्खामा बाढीपहिरोले जस्ताको त्यस्तै बनाउने मात्र नभएर भूक्षय तथा प्रकृतिको विनाश भएको अवस्था छ। स्थानीय सरकारले विकासका योजना बनाउँदा सम्बन्धित क्षेत्रका विज्ञसँग राय, सल्लाह र सुझाव समेट्नु आवश्यक देखिन्छ। यसका साथै जनताले अनुभूति गर्न सक्ने र आर्थिक आयआर्जनको बाटाको अभिवृद्घि हुन सक्ने क्षेत्रमा लगानी गर्न आवश्यक छ।"
चीनमा भेट्ने वाचा गर्दै सकियो १८औँ एसियाड,"जकार्ता (इन्डोनेसिया) : चार वर्षपछि चीनमा भेट्ने वाचा गर्दै एसियाली खेलकुद प्रतियोगिता (एसियाड) को १८औं संस्करण आइतबार इन्डोनेसियाको राजधानी जकार्तामा सकिएको छ। मध्य जकार्तास्थित ७६ हजार दर्शक क्षमताको ऐतिहासिक गेलोरा बुङ कार्नो रंगशालामा आयोजित भव्य समापन समारोहसँगै एसियाली खेलकुदले चार वर्षका लागि वि श्राम लिएको हो। एसियाली खेलकुदको १९औं संस्करण सन् २०२२ मा चीनको ह्याङ्झुमा आयोजना हुनेछ। समापन समारोहमा ओलम्पिक काउन्सिल अफ एसिया (ओसीए) का अध्यक्ष सेख अहमद अल फाद अल साबको उपस्थितिमा इन्डोनेसियन ओलम्पिक कमिटीका अध्यक्षले चीनको ह्याङ्झु सहरका मेयर र चिनियाँ ओलम्पिक कमिटीका अध्यक्षलाई एसियाली खेलकुदको झन्डा हस्तान्तरण गरेका थिए। त्यसअघि १८औं एसियाडको उद्घाटन समारोहमा टाँगिएको ओसीए र एसियाली खेलकुदको झन्डा निकालिएको थियो। कार्यक्रममा ओसीएका अध्यक्ष अल साबले एसियाली खेलकुदको सफल आयोजना गरेकोमा स्थानीय आयोजक, इन्डोनेसियाली सरकार र यहाँका जनताप्रति आभार व्यक्त गरेका थिए। इन्डोनेसियाले एसियाली खेलकुदसँगै इनर्जी अफ एसिया भन्ने नारालाई पनि साकार पारेर देखाएको छ। यसका लागि स्थानीय आयोजकसँगै इन्डोनेसियाली सरकार र यहाँका जनता धन्यवादका पत्र हुन्, उनले भने। अध्यक्ष अल साबले इन्डोनेसियाले आफू कुनै पनि ठूला अन्तर्राष्ट्रिय प्रतियोगिता आयोजना गर्न सफल रहेको सन्देश पनि दिएको बताए। दोस्रो पटक एसियाली खेलकुदको सफल आयोजनापछि इन्डोनेसियाले सन् २०३२ को ओलम्पिक आयोजनाका लागि दाबी गर्ने तयारी गरिरहेको छ। यसअघि सन् १९६२ मा पनि इन्डोनेसियाले एसियाली खेलकुदको सफल आयोजना गरेको थियो। यसपटक जकार्तासँगै इन्डोनेसियाको अर्को ठूलो सहर पालेम्बाङले संयुक्त रूपमा एसियाली खेलकुद आयोजना गरेका हुन्। एसियाली खेलकुदका इतिहासमा एउटै राष्ट्रका दुई सहरले प्रतियोगिता आयोजना गरेको यो पहिलो पटक हो। समापन समारोहमा इन्डोनेसियाका राष्ट्रपति जोको विडोडोले भिडियो सन्देशमार्फत प्रतियोगिता सफल पार्न सहयोग पुयाउने सबैप्रति धन्यवाद व्यक्त गरेका थिए। समापन कार्यक्रममा इन्डोनेसियाका उपराष्ट्रपति मोहम्मद युसुफ कलाले पनि प्रतियोगिता सफलतापूर्वक सम्पन्न भएकोमा खुसी व्यक्त गर्दै १९औं संस्करणको सफलताको कामनासमेत गरेका थिए। समापन कार्यक्रममा १६ दिनअघि उद्घाटन समारोहमा बालिएको एसियाडको ज्योति पनि निभाइएको थियो। समापन समारोहमा स्थानीय कला र संस्कृति झल्काउने विभिन्न झाँकी र सांस्कृतिक कार्यक्रम पनि प्रस्तुत गरिएको थियो। समापन समारोहलाई भव्य बनाउन आतिशबाजीसँगै विभिन्न वैज्ञानिक प्रविधिको पनि प्रयोग गरिएको थियो। प्रतियोगिताको समापन समारोहमा पनि सहभागी राष्ट्रका खेलाडी, प्रशिक्षक र पदाधिकारीले आआफ्नो राष्ट्रिय झन्डासहित मार्च पास्ट्समेत गरेका थिए। १८औं एसियाडमा सहभागी ४५ राष्ट्रमध्ये ३७ राष्ट्रले पदकतालिकामा आफ्नो उपस्थिति दर्ता गराएका छन्। प्रतियोगितामा एउटा रजत पदक जित्दै नेपाल ३३औं स्थानमा रहेको छ। नेपालले प्रतियोगितामा पहिलो पटक समावेश गरिएको प्याराग्लाइडिङ खेलमा रजत पदक जितेको हो। एसियाली खेलकुदमा नेपालले जितेको यो दोस्रो रजत पदक हो। यसअघि सन् १९९८ मा बैंककमा भएको एसियाली खेलकुदमा नेपालले तेक्वान्दोमा रजत पदक जितेको थियो। समग्रमा नेपालले एसियाली खेलकुदमा जितेको पदक संख्या २४ पुगेको छ। यसैगरी प्याराग्लाइडिङ एसियाली खेलकुदमा नेपालका लागि पदक जित्ने तेक्वान्दो, बक्सिङ र कराँतेपछि चौथो खेल बनेको छ। यसैगरी पदकतालिकामा पूर्वानुमानअनुसार नै चीन पहिलो स्थानमा रहेको छ। चीनले एक सय ३२ स्वर्ण, ९२ रजत र ६५ कांस्यसहित कुल दुई सय ८९ वटा पदक जितेको छ। यो एसियाडमा कुल चार सय ६५ वटा स्वर्ण पदकका लागि खेलाडीबीच भिडन्त भएको थियो। प्रतियोगितामा सहभागी ४५ मध्ये आठ राष्ट्रले कुनै पनि पदक जित्न सकेनन्। ७५ स्वर्ण, ५६ रजत र ७४ कांस्यसहित जापान दोस्रो स्थानमा रह्यो भने ४९ स्वर्ण, ५८ रजत र ७० कांस्यसहित दक्षिण कोरिया तेस्रो भयो। यो एसियाली खेलकुदमा दक्षिण र उत्तर कोरियाले आआफ्नो छुट्टाछुट्टै टोलीसँग एउटा संयुक्त टोली पनि समावेश गरेको थियो। प्रतियोगितामा स्वर्ण पदक जित्ने राष्ट्रको संख्या २९ रह्यो। पदक तालिकाको सबैभन्दा तल रहेको सिरियाले एउटा कांस्य जित्यो। यसैगरी दक्षिण एसियाली राष्ट्रहरूमा भारत १५ स्वर्ण, २४ रजत र ३० कांस्यसहित पहिलो स्थानमा रह्यो। दक्षिण एसियाली राष्ट्रहरूमा एउटा रजतसहित नेपाल दोस्रो स्थानमा रह्यो। पाकिस्तानले चारवटा कांस्य पदक जित्यो भने अफगानिस्तानले दुई वटा कांस्य हात पायो। आयोजक राष्ट्र इन्डोनेसियाका लागि पनि यो एसियाड निकै उपलब्धिपूर्ण रह्यो। आयोजक इन्डोनेसिया प्रतियोगितामा ३१ स्वर्ण, २४ रजत र ४३ कांस्य पदक जित्दै तालिकाको चौथो स्थानमा आयो। एसियाली खेलकुदको इतिहासमा इन्डोनेसियाले यति धेरै स्वर्ण पदक जितेको यो पहिलो पटक हो। यसअघिका १७ वटा संस्करणमा इन्डोनेसियाले कुल ६० वटा स्वर्ण पदक जितेको थियो। १५ दिनसम्म मौसमले राम्रो साथ दिए पनि समापन समारोहभन्दा केहीअघि जकार्तामा निकै ठूलो वर्षा भएको थियो। यद्यपि, समापन समारोह सुरु हुनुअघि नै वर्षा रोकिएको थियो। त्यसैले अधिकांश खेलाडी मार्च पास्ट्का लागि बर्सादी ओढेर रंगशालामा आएका थिए।"
आफ्नो वार्तालाप सार्वजनिक गर्ने मिडियामाथि किन खनिए ट्रम्प ?,"वासिङटन : सञ्चारकर्मीको उपस्थितिमा उत्तर अमेरिकी स्वतन्त्र व्यापार सम्झौताबारे भएका अनौपचारिक प्रतिक्रियालाई अनावश्यक रूपमा बाहिर ल्याएको भनी अमेरिकी राष्ट्रपति डोनाल्ड ट्रम्पले आलोचना गरेका छन् । राष्ट्रपति ट्रम्पले अनौपचारिक रूपमा भएका वार्तालापबारे सार्वजनिक गर्नुलाई बेइमान पत्रकारिता को संज्ञा दिएका छन् । ट्रम्पले शुक्रबार अबेर ट्विट गर्दै भनेका छन्, अहो ! मैले क्यानडाबारे ब्लुमवर्गका पत्रकारसँग अफ द रेकर्ड कमेन्टगरेको थिएँ । यद्यपि सञ्चारमाध्यमबारे विश्वव्यापी मान्यता उल्लंघन गर्दै त्यसलाई सार्वजनिक गरिएको छ । यो गैरजिम्मेवार पत्रकारिताको थप एउटा ज्वलन्त उदाहरण हो । म यस्ता समाचारप्रति बानी परिसकेको छु । कम्तीमा पनि क्यानडाले म कहाँ रहेको छु, त्यो सबै बुझेको छ। अमेरिकी सञ्चारमाध्यम फक्स न्युजका अनुसार द टोरन्टो स्टारले आफूले अनौपचारिक कुराकानीमा भएको अमेरिकी राष्ट्रपतिको कार्यालय ओभल अफिसमा ब्लुमवर्गले राष्ट्रपति ट्रम्पसँग लिएको अन्तवार्ताको उक्त भाग आफूले पाएको जनाएको छ । उक्त वार्तामा ट्रम्पले क्यानडाली प्रधानमन्त्री जस्टिन त्रुदोसँग उत्तर अमेरिकी स्वतन्त्र व्यापार सम्झौताबारे कुनै सम्झौता नगर्ने बताएका थिए । अन्तर्वार्तामा उनले यो कुरा सार्वजनिक गर्दा क्यानडाले अपमान गरेको महसुस गर्ने र सम्झौताबाट पछि हट्ने पनि बताएका छन् । ट्रम्पको भनाइलाई फक्स न्युजले थप उद्धृत गरेको छ, यहाँ समस्या छ, यदि मैले हुन्न भने उत्तर हुन्नमा जान्छ । यदि मैले हुन्न भनेमा तपाईंहरूले यसलाई सार्वजनिक गर्नुहुन्छ । यसबाट उनीहरूले अपमानित भएको महसुस गर्छन् र सम्झौताबाट पछाडि हट्न सक्छन् । यसैबीच ट्रम्पले नयाँ उत्तर अमेरिकी स्वतन्त्र व्यापार सम्झौता (नाफ्टा) का लागि दुई व्यापारिक साझेदार मुलुक क्यानडा र अमेरिकाबीच पहल अघि बढाएका थिए । यसै साताको शुरुमा ट्रम्पले आफूले मेक्सिकोसँग लगभग सहमति गरेको जानकारी दिएका थिए । उनले क्यानडा नयाँ सम्झौतामा साझेदार रहन्छ वा रहँदैन, त्यो हेर्न बाँकी रहेको स्पष्ट पारे । क्यानडासँग हुने भनिएको सम्झौताको समयअवधि शुक्रबारसम्मका लागि मात्र थियो । ट्रम्पले गत महिना आफ्नो पहलमा उत्तर अमेरिकी स्वतन्त्र व्यापार सम्झौता (नाफ्टा)लाई खारेज गर्ने र अर्कै सम्झौता गरिने बताएका थिए । त्यसको नाम अमेरिकामेक्सिको व्यापार सम्झौता हुने पनि बताएका थिए । मेक्सिकोका राष्ट्रपति एन्रिक पेना नीतोले क्यानडा पनि निकट भविष्यमा व्यापार सम्झौताको साझेदार हुने बताउँदै आएका छन् । ट्रम्पले छिट्टै क्यानडाली समकक्षी त्रुदोलाई फोन गर्ने र क्यानडाली कार आयातमा कर बढाउने प्रस्ताव गर्ने जनाएका छन् । अमेरिकी करवृद्धि अस्वीकार्य युरोपेली आयोगका प्रमुख जँक्लाउड जंकरले अमेरिकी राष्ट्रपति डोनाल्ड ट्रम्पले विदेशी कारको अमेरिकाले आयातमा कर बढाए युरोपेली युनियन (ईयू)ले पनि करवृद्धि गर्ने चेतावनी दिएका छन् । कारमाथि नयाँ करवृद्धिबारे हामीले ट्रम्पसँग एक प्रकारको युद्धविराम गरेका थियौं, जेडडीएफसँगको अन्तर्वार्तामा जंकरले भने, युद्धविरामको अर्थ नै कहिलेकाहीँ त्रासको वातावरण सिर्जना हुन्छ तर त्यसलाई सम्मान गरिन्छ । यदि अमेरिकी राष्ट्रपतिले त्यस सम्झौताको उल्लंघन गरेमा र ईयूबाट आयात गरिने कारमा कर बढाए युरोपेलीले पनि त्यस्तै गर्नुको विकल्प नभएको उनको दाबी थियो । ट्रम्पले युरोपेली युनियनको चारपांग्रे सवारीसाधनमा कर नबढाउने प्रस्ताव अस्वीकृत गरेको भन्ने समाचार आएलगत्तै जंकरको यस्तो भनाइ सार्वजनिक भएको हो । युरोपेली व्यापार आयुक्त सेसिलिया माल्मस्ट्रोमले युनियनले कारमाथिको करवृद्धिलाई शून्यमा ल्याउने प्रस्ताव गरेको र अमेरिकाबाट पनि त्यस्तै अपेक्षा गरेको जानकारी दिए । ब्लुमवर्ग न्युजसँगको अन्तर्वार्तामा अमेरिकी राष्ट्रपति ट्रम्पले ईयूको प्रस्ताव राम्रो र पर्याप्त नभएको बताएका थिए । युरोपेलीको उपभोग्य व्यवहार नै आफ्नो उत्पादनको प्रयोग गर्ने भएको ट्रम्पको भनाइ छ । उनले अमेरिकाको ईयूसँगको व्यापार चीनसँगको जस्तै कठिन मोडमा भएको चर्चा गरे । युरोपेली युनियन चीनजस्तै हो, ट्रम्पले ब्लुमवर्गसँग भने । अमेरिकाले युरोपेली धातुयुक्त सामग्रीमाथि करवृद्धिको घोषणा गरेलगत्तै ट्रम्पसँग जंकरले जुलाईमा ह्वाइटहासमा भेट गरेका थिए । भेटपछि दुवै पक्षले नयाँ करवृद्धि घोषणा नगर्ने र अर्को व्यापार सम्झौता गर्ने सहमति गरेका थिए । ट्रम्पले विगतमा युरोपेली कारमाथि २५ प्रतिशतसम्म कर बढाउने चेतावनी दिएका थिए ।"
सिंगापुरविरुद्ध जवाफी ब्याटिङ गर्दै नेपाल,काठमाडौं : एसीसी एसिया कप छनोट अन्तरगत नेपाल र सिंगापुरबीचको खेलमा नेपालले जवाफी ब्याटिङ गरिरहेको छ । टस जितेर पहिले ब्याटिङ गरेको सिंगापुरले ४२ ओभरमा अलआउट हुँदै १५१ रन बनायो । १५२ रनको लक्ष्य पाएर नेपाल व्याटिङ गरिरहेको छ । अपडेट : नेपालको चौथो विकेट गुमेको छ । २९ रनमा ज्ञज्ञानेन्द्र मल्ल आउट भएका छन् । नेपाललाई जितका लागि ३३ रन आवश्यक छ । २३३ ओभरमा नेपालको स्कोर ११९ रन पुगेको छ । ४ विकेटको क्षतिमा । नेपालको १०० रन पूरा भएको छ । २२ ओभरमा नेपालको स्कोर १०५ रन पुगेको छ ३ विकेटको क्षतिमा । क्रिजमा ज्ञानेन्द्र मल्ल र दीपेन्द्र सिंह ऐरी ब्याटिङ गरिरहेका छन् । नेपालको लगातार २ विकेट गएको छ । तेस्रो विकेटको रुपमा पारस खड्का ११ रन बनाएर आउट भए भने सुवास खकुरेल १६ रन बनाएर आउट भएकमा छन् । १४ओभरमा नेपालको स्कोर ७२ रन छ ३ विकेटको क्षतिमा । क्रिजमा ज्ञानेन्द्र मल्ल र दीपेन्द्र सिंह ऐरी ब्याटिङ गरिरहेका छन् । नेपालले पहिलो विकेट गुमाएको छ । ३२ बलमा ४३ रन बनाएका अनीलकुमार शाह आउट भएका छन् । व्याटिङमा पारस खड्का आएका छन । केही समयको वर्षापछि लन्च ब्रेक भएको थियो लन्चपछि खेल सुचारु भएको छ । १० ओभरको पावर सकिँदा नेपालले बिना विकेटको क्षति ५२ रन बनाएको छ । ७ ओभरको खेल सकिँदा बिना विकटको क्षति नेपालले ३४ रन बनाएको अवस्थामा पानी परेका कारण खेल रोकिएको छ। सुवास खकुरेलले ८ र अनील शाहले २३ रन बनाएर नट आउट छन्
एसिया कप छनोट : सिंगापुरले दियो नेपाललाई १५२ रनको लक्ष्य,काठमाडौं : मलेसियामा जारी एसिया कप छनोट अन्तरगत नेपाल र सिंगापुरबीचको खेलमा सिंगापुरले नेपाललाई १५२ रनको विजय लक्ष्य दिएको छ । टस जितेर पहिले ब्याटिङ रोजेको सिंगापुरलले ४२ ओभरमा सबै विकेट गुमाउँदै १५१ रनको स्कोर खडा गरेको छ। सिंगापुरलाई कम स्कोरमै रोक्ने क्रममा नेपालका लागि लतित राजवंशी र सन्दीप लामिछानेले ३३ विकेट लिए । सोमपाल कामीले २ र वसन्त रेग्मीले १ विकेट लिए । सिंगापुरका लागि चेतन सूर्यवंशीले सर्वाधिक ६० रन बनाए । अनिष परामले ३१ र कार्तिकेयन सुब्रामनियनले २० रन बनाए । ४२ ओभरमा १८ रन हुँदा तीन विकेट गुमाएको सिंगापुरका लागि चेतन सूर्यवंशी र अनिष परामले चौथो विकेटका लागि ८० रनको साझेदारी गरेपछि बलियो स्थितिमा पुगेको सिंगापुरलाई चौथो विकेटपछि लगातार विकेट लिएर नेपाली बलरले धरासायी बनाए ।
एसिया कप छनोट : सिंगापुरसँग भिड्दै नेपाल,"काठमाडौं : मलेसियामा जारी एसिया कप छनोटको चौथो खेलमा अहिले नेपाल सिंगापुरसँग प्रतिस्पर्धा गर्दैछ । सिंगापुरले टस जितेर पहिले ब्याटिङ रोजेको छ । नेपालले फिल्डिङ गरिरहेकाे छ , अपडेट : सिंगापुरले नेपाललाई १५२ रनको विजय लक्ष्य दिएको छ । सिंगापुरलले ४२ ओभरमा सबै विकेट गुमाउँदै १५१ रनकाे स्कोर खडा गरेको छ। सिंगापुरको छैटौं विकेट झरेको छ । ललित राजवंशीले विकेट लिएका छन् । ३०१ ओभरमा सिंगापुरको स्कोर ११८ रन छ ६ विकेटको क्षतिमा । नेपालले लगातार २ विकेट लिए पनि नेपालका लागि महंगो बनिरहेका चेतन सूर्यवंशी क्रिजमा कायम छन् उनले ७८ बलमा अर्धशतक बनाएका छन् । २९ओभरमा सिंगापुरको स्कोर ११३ रन छ ५ विकेटको क्षतिमा । नेपालका लागि सन्दीप लामिछानेले पाचौं विकेट लिएका छन् । नेपालका लागि सन्दीप लामिछानेले पाचौं विकेट लिएका छन् । २८ ओभरमा सिंगापुरको स्कोर १०५ रन छ ५ विकेटको क्षतिमा । सिंगापुरको चौथो विकेट झरेको छ । २७ औं ओभरको चौथो बलमा पारस खड्काले विकेट लिएका हुन । १३३ बलमा ८० रनको साझेदारी तोडिएको छ । २ ओभरमा सिंगापुरले ९९ रन बनाएको छ । थप विकेट लिन नसक्दा नेपाल दवाबमा परेको छ । २२ ओभरमा सिंगापुरले ८५ रन बनाएको छ । दुई ब्याट्सम्यानले ६७ रनको साझेदारी गरेका छन् । १८ ओभरको खेल सकिँदा नेपालले थप विकेट लिन सकेको छैन । सिंगापुरले ६७ रन बनाएको छ । ३ विकेटको क्षतिमा १० ओभरको पावर प्लेमा सिंगापुरले ४५ रन बनाएको छ ३ विकेटको क्षतिमा ३ विकेट गुमाउदा पनि सिंगापुरले राम्रो ब्याटिङ गरिरहेको छ । ७ ओभरमा ३१ रन जोडेको छ । नेपालका लागि सोमपाल कामीले तेस्रो विकेट लिएका छन् । सिंगापुरको ४२ ओभरमा १८ रन ३ िवकेटको क्षतिमा नेपाललाई दोस्रो सफलता ललित राजवंशीले नेपालका लागि दोस्रो विकेट लिएका छन् । सिंगापुरको ४ ओभरमा १८ रन २ विकेटको क्षतिमा नेपालले पहिलो ओभरमै सफलता हात पारेको छ । सोमपाल कामीले नेपालका लागि पहिलो विकेट लिएका छन् । एक ओभर सकिँदा सिंगापुरको स्कोर शुन्य रन छ । पहिलो खेलमा ओमानसँग ७ विकेट र दोस्रो खेलमा युएईसँग ७८ रनले पराजित भएको नेपालले तेस्रो खेलमा आयोजक मलेसियामाथि १९ रनको जित निकालेको थियो । नेपाललाई एसिया कप छनोटको सम्भावना जीवत राख्नका लागि आजको खेल जित्नैपर्छ ।"
एसिया कप छनोट : नेपालको सम्भावना जीवितै,"काठमाडौं : नेपालले एसियाली क्रिकेट काउन्सिल (एसीसी) एसिया कप छनोट प्रतियोगितामा पहिलो जित हात पारेको छ । नेपालले शनिबार भएको आफ्नो तेस्रो खेलमा आयोजक मलेसियालाई १९ रनले पराजित गयो । यससँगै नेपालको एसिया कप छनोट सम्भावना जीवितै बनेको छ । आफ्नो सुआती दुई खेलमा क्रमशः ओमान र संयुक्त अरब इमिरेट्स (यूएई) सँग पराजित भएपछि नेपाललाई एसिया कप छनोट मुस्किल देखिएको थियो । नेपाल आफ्नो पहिलो खेलमा ओमानसँग सात विकेट तथा दोस्रो खेलमा यूएईसँग ७८ रनले पराजित भएको थियो । शनिबार नै भएको अर्काे खेलमा हङकङले यूएईलाई एक सय ८२ रनको भारी अन्तरले पराजित गर्दा पनि नेपाललाई केही राहत मिलेको हो । किनभने सुरुआती दुवै खेलमा जित हात पारेको यूएई चार अंकमै रोकिएको छ । प्रतियोगिताको सुरुआती तीनमध्ये तीनै खेलमा अविजित रहेको एक्लो टोली ओमान ६ अंकका साथ शीर्ष स्थानमा छ भने समान चारचार अंक रहेका हङ्कङ र यूएई क्रमशः दोस्रो र तेस्रो स्थानमा छन् । अंक तालिकामा नेपाल र मलेसियाको समान दुईदुई अंक छ । यद्यपि रन रेटमा अझै धेरैले पछि रहेकाले नेपाल मलेसियाभन्दा पछि पाँचांै स्थानमा छ । नेपाललाई अब प्रतियोगिताको फाइनलमा स्थान सुरक्षित गर्न बाँकी रहेको आफ्नो दुई खेलमा सिंगापुर र हङकङलाई पराजित गरेर मात्रै पुग्नेछैन, ओमानले पनि यूएई र हङकङ दुवै टोलीलाई पराजित गर्नुपर्नेछ । यो अवस्थामा मात्रै नेपालको फाइनल पुग्ने सम्भावना रहन्छ । फाइनल जित्ने एक टोली मात्रै यही सेप्टेम्बरको १५ देखि ३० तारिखसम्म यूएईमा हुने एसिया कपका लागि छनोट हुनेछ । सो टोलीले एसिया कपमा भारत र पाकिस्तानको सिनियर राष्ट्रिय टोलीसँग प्रतिस्पर्धा गर्ने अवसर पाउनेछ । मलेसियाको बायुमास ओभलमा वर्षाका कारण ३० ओभरमा छोट्याइसकेको खेलमा टस हारेर पहिले ब्याटिङ गरेको नेपालले निर्धारित ओभरमा आठ विकेट गुमाएर एक सय ८८ रनको योगफल खडा गरेको थियो । त्यसपछि जवाफी ब्याटिङमा आएको मलेसियालाई निर्धारित ३० ओभरभित्र नौ विकेट लिँदै एक सय ६९ रनमा रोक्दै नेपालले प्रतियोगितामा आफ्नो पहिलो जित दर्ता गराएको हो । नेपालका लागि ब्याटिङतर्फ आरिफ सेखले आविजित ६४ रन तथा दीपेन्द्रसिंह ऐरीले ५४ रनको अर्धशतकीय योगदान गरे । आरिफले ४८ बलमा दुई छक्का र पाँच चौका तथा दीपेन्द्रले ५१ बलमा एक छक्का र ६ चौका प्रहार गरेका थिए । त्यसबाहेक अन्य ब्याट्सम्यान भने फेरि रन जोड्न असफल भए । प्रारम्भिक ब्याट्सम्यान सुवास खकुरेल नौ, अनिलकुमार शाह १६, ज्ञानेन्द्र मल्ल ११ तथा कप्तान पारस खड्का १३ रनमै आउट हुन पुगे । वसन्त रेग्मी ६ रनमा अविजित रहँदा सागर पुन र सोमपाल कामी भने बिनाकुनै रन आउट हुन पुगे । बलिङतर्फ वसन्तले तीन तथा सोमपाल र सन्दीप लामिछानेले दुईदुई विकेट लिँदा नेपालले मलेसियालाई लक्ष्यसम्म पुग्नुअघि नै रोकेको थियो । सागर र दीपेन्द्रले पनि एकएक विकेट लिएका थिए । दुई ओभरमै २२ रन खर्चिएका ललित भण्डारीले भने विकेट लिन सकेनन् । वसन्तले ६ ओभरमा ३६ रन खर्चंदा सोमपालले ६ ओभरमा ३९ रन, सन्दीपले एक मेडनसहित २० रन खर्चिएका थिए । मलेसियाका लागि अन्वार अरुदिन र सेद अजिजले ३४३४ रन जोडेका थिए । अन्य खेलाडी भने सस्तो योगफलमै नेपाली बलरको सिकार भएका थिए । नेपालले आइतबार सिंगापुरसँग प्रतिस्पर्धा गर्दै छ ।"
एसिया कप छनोट : सिंगापुरविरूद्ध नेपाल ४ विकेटले विजयी,"काठमाडौं : मलेसियामा जारी एसीसी एसिया कप छनोट प्रतियोगिताको चौथो खेलमा नेपालले सिंगापुरमाथि ४ विकेटको जित निकालेको छ। सिंगापुरले दिएको १५२ रनको लक्ष्य नेपालले २८१ ओभरमा ६ विकेट गुमाएर पूरा गयो । जितका लागि ४ रन आवश्यक हुँदा नेपालले दीपेन्द्रसिंह ऐरी र सागर पुनको विकेट गुमाएको थियो । यो सँगै एसिया कप छनोटमा नेपालले दोस्रो जित दर्ता गरेको छ। कम्तिमा अंक तालिकाको दोस्रो स्थानमा रहँदै एसिया कपमा छनोट हुने आशा जीवितै राखेको छ । टस जितेर पहिले ब्याटिङ गरेको सिंगापुरले ४२ ओभरमा अल आउट हुँदै १५१ रन बनाएको थियो । नेपालको जितका लागि अनील शाहले सर्वाधिक ४३ रन बनाए । दीपेन्द्रसिंह ऐरी ३३ र ज्ञानेन्द्र मल्लले ३० रनको योगदान गरे । त्यसैगरी सुवास खकुरेल र सागर पुनले समान १४ रन, कप्तान पारस खड्काले ११ र आरिफ शेखले नटआउट ४ रन बनाए । टस जितेर पहिले ब्याटिङ रोजेको सिंगापुरको सुरुवाती ब्याटिङ धर्मराएको थियो । ४२ ओभरमा १८ रन हुँदा तीन विकेट गुमाएको सिंगापुरका लागि चेतन सूर्यवंशी र अनिष परामले चौथो विकेटका लागि ८० रनको साझेदारी गरेपछि बलियो स्थितिमा पुगेको थियो । चौथो विकेटपछि लगातार विकेट लिएर सिंगापुरलार्इ नेपाली बलरले उच्च स्कोर बनाउन दिएनन् । सिंगापुरका लागि चेतन सूर्यवंशीले सर्वाधिक ६० रन बनाए । अनिष परामले ३१ र कार्तिकेयन सुब्रामनियनले २० रन बनाए । सिंगापुरविरुद्ध नेपालका लागि लतित राजवंशी र सन्दीप लामिछानेले ३३ विकेट लिए । सोमपाल कामीले २ र वसन्त रेग्मीले १ विकेट लिए । अब नेपालले प्रतियोगिताको अन्तिम खेल मंगलबार हङकङविरुद्ध खेल्नेछ । नेपाललाई एसिया कपमा छनोटका लागि हङकङमाथि जित हात पारेर मात्रै पुग्दैन । अन्य टोलीको नतिजामा पनि भर पर्नुपर्ने देखिन्छ। पहिलो खेलमा ओमानसँग ७ विकेट र दोस्रो खेलमा युएईसँग ७८ रनले पराजित भएको नेपालले तेस्रो खेलमा आयोजक मलेसियामाथि १९ रनको जित निकालेको थियो । एसिया कप छनाेटमा नेपालको पहिलो जित : मलेसिया १९ रनले पराजित एसिया कप छनोट : सिंगापुरसँग भिड्दै नेपाल एसिया कप छनोट : सिंगापुरले दियो नेपाललाई १५२ रनको लक्ष्य"
पाथीभरा गोल्डकपको उपाधि रेडस्टारलाई,"ताप्लेजुङ : आफ्नै जिल्लाको न्यु स्टार क्लबलाई पराजित गर्दै रेडस्टार क्लब झापाले तेस्रो पाथिभरा गोल्डकपको उपाधि जितेको छ । शनिबार भएको फाइनलमा रेड स्टारका कप्तान कर्ण लिम्बूले गरेको गोल निर्णायक बनेपछि रेड स्टारले उपाधि जितेको हो । लिम्बूले अतिरिक्त समय सकिन दुई मिनेट बाँकी छँदा पाएको कर्नरलाई जाली चुमाएका थिए । खेलको पूरा अवधि रेड स्टारलाई दबाबमा राखे पनि न्यु स्टार अन्ततः २१ गोलले पराजित हुँदै उपविजेतामा सीमित बन्यो । निर्धारित ९० मिनेटको समय दुवैले ११ गोलको बराबरी खेलेका थिए । रेड स्टरका ग्लोरीले २२औं मिनेटमा गोल गरेर टोलीलाई अग्रता दिलाएका थिए । कर्ण लिम्बूले प्रहार गरेको फ्रिकिकलाई विपक्षी डिफेन्डरलाई छक्याउँदै विदेशी खेलाडी ग्लोरीले गोल गरेका थिए । खेलको ७२ औं मिनेटमा विजय राईको गोलमार्फत न्यु स्टार खेलमा फर्कने प्रयास गरेको थियो । अतिरिक्त समयको दोस्रो हाफको सुरुमै कप्तान निशान राई घाइते भएपछि न्यु स्टार दबाबमा परेको थियो । फाइनल खेलको म्यान अफ दी म्याच न्यु स्टारका पदम लामा बने । उपाधि विजेताले तीन लाख नगद पुरस्कार तथा पाँच किलो चाँदी र दुई तोला सुन जडित ट्रफी पुरस्कार पायो । उपविजेता न्यु स्टारले एक लाख ५१ हजारमा चित्त बुझायो । प्रतियोगिताको उत्कृष्ट गोलकिपर रेड स्टारका दिनेश थापामगर, डिफेन्स न्यु स्टारका विशाल दर्जी, फरवार्ड रेड स्टारका ग्लोरी, मिडफिल्डर न्यु स्टारका सञ्जोग राई, प्रशिक्षक रेड स्टारका खमिरगिल्सन कञ्दङ्वा घोषित भए । यसैगरी सर्वोत्कृष्ट खेलाडी रेड स्टारका विवेक पौडेल बने । उनीहरुले जनही १० हजार नगद पुरस्कार प्राप्त गरे । प्रतियोगिता लाखेजात्राको अवसरमा २०२९ सालदेखि निरन्तर हुँदै आएको छ ।"
१८औं एसियाडको समापन आज,"जकार्ता (इन्डोनेसिया) : चार सय ६५ वटा स्वर्ण पदकको टुंगो लगाउँदै १६ दिनसम्म चलेको एसियाली खेलकुद प्रतियोगिताको १८औं संस्करण आइतबार सकिँदै छ। मध्य जकार्तास्थित ७६ हजार दर्शक क्षमताको ऐतिहासिक गेलोरा बुङ कार्नो रंगशालामा एसियाडको भवय समापन समारोह हुने स्थानीय आयोजकले जनाएको छ। प्रतियोगिताको उद्घाटन समारोहजस्तै समापन समारोहलाई पनि विश्वासिलो र उल्लासमय बनाउने तयारी भइरहेको आयोजकको दाबी छ। यद्यपि, आयोजक समितिले समापन समारोहको विस्तृत कार्यक्रम भने सार्वजनिक गरेको छैन। भवय र मनमोहक हुने विश्वास गरिएको समापन समारोहमा अबको चार वर्षपछि आयोजना हुने एसियाली खेलकुदका लागि नयाँ आयोजकलाई एसियाडको झन्डा हस्तान्तरण गरिनेछ। १९औं एसियाली खेलकुद सन् २०२२ मा चीनको ह्याङ्झुमा आयोजना हुँदैछ। समापन समारोहमा पनि खेलाडी, प्रशिक्षण, निर्णायक, खेल पदाधिकारी र सञ्चारकर्मीसँगै विभिन्न राष्ट्रका विशिष्ट पाहुनाहरूको समेत उपस्थिति रहने बताइएको छ। कार्यक्रममा सहभागी राष्ट्रका खेलाडीहरूले मार्च पास्ट् पनि गर्नेछन्। १८औं एसियाडमा एसियाका ४५ राष्ट्रका ११ हजार पाँच सय खेलाडी सहभागी छन्। यसदेखि बाहेक पाँच हजारभन्दा बढी प्रशिक्षक, निर्णायक, खेल पदाधिकारी र सञ्चारकर्मीको समेत प्रतियोगितामा सहभागिता छ। यद्यपि, समापन समारोहमा भने ठूलो संख्यामा खेलाडीको उपस्थिति रहनेछैन। आफ्नो खेल सकिएपछि धेरै खेलका खेलाडी, प्रशिक्षक र निर्णायकहरू स्वदेश फर्किसकेका छन्। यसैगरी समापन समारोहमा स्थानीय कला र संस्कृति झल्काउने विभिन्न झाँकी र सांस्कृतिक कार्यक्रम पनि प्रस्तुत गरिने बताइएको छ। आफ्नो राष्ट्रमा दोस्रोपटक आयोजना भएको एसियाली खेलकुदको समापन समारोहलाई भव्य बनाउन स्थानीय आयोजकले आतिसबाजीसँगै विभिन्न वैज्ञानिक प्रविधिको पनि प्रयोग गर्ने भएका छन्। यसअघि सन् १९६२ मा पनि यही रंगशालामा एसियाली खेलकुदको उद्घाटन र समापन समारोह आयोजना भएको थियो। एसियाली खेलकुदको इतिहासमा पहिलोपटक एउटै राष्ट्रको दुई ठूला सहर जकार्ता र पालेम्बाङमा प्रतियोगिता आयोजना भएको हो। प्रतियोगिताको मुख्य उद्घाटन समारोह जकार्तामा गरिए पनि यहाँबाट करिब एक हजार चार सय किलोमिटर ढाटा रहेको अर्को खेलस्थल पालेम्बाङमा समेत छुट्टै कार्यक्रम आयोजना गरिएको थियो। तर, समापन समारोह भने जकार्तामा मात्र गरिने बताइएको छ। यसैगरी समापन समारोहमा केही विशिष्ट अथितिहरूले आफ्नो मन्तव्य पनि राख्ने कार्यक्रम छ। प्रतियोगिताको उद्घाटन समारोहमा इन्डोनेसियाका ओलम्पियन खेलाडीहरूले बालेको एसियाड ज्योति पनि समापन समारोहमा निभाइनेछ। यसरी १६ दिनसम्म चलेको १८औं एसियाडको समापन समारोह चार वर्षपछि चीनमा भेट्ने वाचा गर्दै समाप्त हुनेछ। जारी एसियाडमा सहभागी चार सय ६५ मध्ये शनिबारसम्म चार सय ६४ वटा स्वर्ण पदकको टुंगो लागिसकेको छ। प्रतियोगिताको अन्तिम दिन आइतबार केवल एउटा स्वर्ण पदकको टुंगो लाग्नेछ। अन्तिम दिन ट्रायथलनको मिक्स स्पर्धा बाँकी छ। १८औं एसियाडमा एक सय ८७ जना खेलाडीलाई सहभागी गराएको नेपालले प्याराग्लाइडिङमा एउटा रजत पदक जितेको छ।"
विवादले बिगारेको नेपाली खेलकुद,"जकार्ता (इन्डोनेसिया) : जबजब ठूला राष्ट्रिय तथा अन्तर्राष्ट्रिय प्रतियोगिताहरू नजिकिन्छन् तबतब नेपाली खेलकुदमा खेल पदाधिकारीबीचको आपसी विवाद चरम अवस्थामा पुग्छ। प्रतियोगितामा आफ्नो पक्षका खेलाडी सहभागी गराउनेदेखि लिएर प्रशिक्षक चयनको विषयमा समेत खेल पदाधिकारीबीच विवाद र खुट्टा तानातानको अवस्था उत्पन्न हुन्छ। नेपाली खेलकुदका लागि यो नौलो विषय होइन। तर, पदाधिकारीबीचको विवादको प्रत्यक्ष असर अन्तर्राष्ट्रिय प्रतियोगितामा प्रतिस्पर्धा गर्ने खेलाडीको प्रदर्शनमा पर्छ भन्ने विषयमा भने कसैले वास्ता गरेको पाइँदैन। न त खेलाडीको तयारीको विषयमा नै खेल पदाधिकारीहरू चाहिनेजति गम्भीर भएको देखिन्छ। अन्तर्राष्ट्रिय प्रतियोगितामा आफ्ना खेलाडीले एकपछि अर्को निराशाजनक प्रदर्शन गरेपछि पनि पुनः खेल पदाधिकारीबीच अर्को चरणको आरोपप्रत्यारोप र गालीगलौज सुरु हुन्छ, हारको भारी कसले बोक्ने ? नेपाली खेलकुदका लागि हाल इन्डोनेसियाको जकार्ता र पालेम्बाङमा जारी एसियाली खेलकुदको १८औं संस्करण पनि विगतभन्दा पृथक् रहन सकेन। प्रतियोगितामा पदकको आशा गरिएका खेलका खेलाडीहरू एकपछि अर्को गर्दै रित्तो हात घर फर्कन थालेपछि यति बेला नेपाली खेल पदाधिकारी हारको कारण खोज्न छाडेर एकअर्काको काँधमा दोषको भारी बिसाउने र आफ्ना खेलाडीको हारलाई पूर्वाधारको अभाव, खेलकुदमा सरकारको अपर्याप्त लगानीजस्ता विभिन्न बहानाबाजीको आवरण ओढाउन व्यस्त छन्। पक्कै पनि नेपाली खेलकुदका लागि सरकारले गरेको लगानी पर्याप्त छैन। अन्तर्राष्ट्रिय प्रतियोगिता खेल्ने हाम्रा खेलाडीले कमजोर भौतिक पूर्वाधारमा तयारी गर्नु परेको छ। अन्तर्राष्ट्रिय पदक जित्ने लक्ष्य बोकेका खेलाडीले आवश्यक खुराकदेखि लिएर स्तरीय प्रशिक्षणसम्ममा सम्झौता गर्नुपर्ने बाध्यता छ। यसका बाबजुद खेलकुद क्षेत्रको विकासका लागि सरकारले छुट्याएको सीमित बजेटकै पनि सही र समुचित प्रयोग हुन सकिरहेको छ त ? आमखेलाडी र खेलप्रेमीका लागि यसको जवाफ सुखद नहुन सक्छ। नेपाली खेलाडीले एसियाकै सबैभन्दा बृहत् खेलकुद प्रतियोगितामा पदक जितेर राष्ट्रको प्रतिष्ठा बढाउने सपना बुनिरहँदा देशका अधिकांश खेल संघहरू भने आपसी विवादमा रुमल्लिएका थिए। एसियाली खेलकुदमा नेपाललाई सबैभन्दा बढी पदक दिलाउने खेल हो, तेक्वान्दो। तेक्वान्दोले हालसम्म एसियाली खेलकुदमा राष्ट्रलाई एक ऐतिहासिक रजतसहित १४ वटा पदक जिताएको छ। तर, चीनको ग्वान्जाओ, दक्षिण कोरियाको इन्चोन र इन्डोनेसियाको जकार्तामा भएका पछिल्ला तीन संस्करणमा तेक्वान्दो लगातार पदकविहीन बन्दै आएको छ। आफ्नै घरमा आयोजना भएको आठौं दक्षिण एसियाली खेलकुदमा १४ वटा स्वर्ण जित्दै नेपाललाई पदक तालिकाको दोस्रो स्थानमा उभ्याउन सफल तेक्वान्दोले दुई वर्षअघि भारतमा आयोजित १३औं दक्षिण एसियाली खेलकुदमा भने एउटा स्वर्ण पदकसम्म जित्न सकेन। एकताका दक्षिण एसियामै एकछत्र राज गरेको नेपाली तेक्वान्दोले आखिर पछिल्लो सयम किन आफ्नो साख गुमाउँदै छ त ? यसको पछाडि सबैभन्दा ठूलो कारण हो, लामो समयदेखि घरेलु तेक्वान्दोमा देखिएको अन्त्यहीन विवाद। देशभित्रबाट सर्वोत्कृष्ट खेलाडी छनोट गरेर अन्तर्राष्ट्रिय प्रतियोगितामा सहभागिता जनाउनुपर्ने बेलामा देशभित्रै तेक्वान्दोका पदाधिकारी, प्रशिक्षक र निर्णायकदेखि लिएर खेलाडीसम्म लामो समयदेखि विभिन्न खेमामा विभाजित बनेका छन्। एसियाली खेलकुदका लागि खेलाडी छनोट गर्ने विषयमा समेत तेक्वान्दोभित्र चर्को विवाद देखिएको थियो। पछिल्लो समय एकातिर नेपाल तेक्वान्दो संघले आफ्ना खेलाडीलाई एसियाडका लागि बन्द प्रशिक्षणमा राखेको थियो भने अर्कोतिर राष्ट्रिय तेक्वान्दो संघ नेपालले पनि एसियाडकै लागि आफ्ना खेलाडीलाई आवश्यक तयारी गराएको थियो। तेक्वान्दो पदाधिकारीहरू नै दुई खेमामा विभाजित भई एकअर्काविरुद्घ आरोप प्रत्यारोपमा ओर्लिएपछि त्यसको असर खेलाडीमा पर्नु स्वाभाविक हो। पदाधिकारीदेखि लिएर खेलाडीसम्म विभिन्न गुट र उपगुटमा लागेपछि न गतिलो खेलाडी छनोट हुन सक्छ र न त अन्तर्राष्ट्रिय प्रतियोगिताका लागि खेलाडीहरू मानसिक रूपमै पनि तयार हुन सक्छन्। खेल संघकै पदाधिकारीबीच विवाद देखिएपछि त्यसको मनोवैज्ञानिक प्रभाव खेलाडीमा पर्नु स्वाभाविक हो। कतिपय प्रतिभाशाली खेलाडी त प्रत्यक्ष रूपमै यस्तो विवादको मारमा परेका छन्, राष्ट्रिय खेलकुद परिषद्का एक अधिकारी भन्छन्, जारी एसियाडमै पनि नेपाली खेलाडीको कमजोर प्रदर्शनका पछाडि लामो समयदेखि संघभित्र चलेको विवाद धेरै हदसम्म जिम्मेवार छ। दुई समानान्तर खेल संघबीचको आपसी विवादका कारण देशको प्रतिनिधित्व गराएर एउटा संघले अन्तर्राष्ट्रिय प्रतियोगितामा पठाएको खेलाडीले त्यो प्रतियोगितामा पदक नजितोस् भनेर अर्को संघका पदाधिकारीले कामना गर्ने गरेको चर्चासम्म बेलाबखत नेपाली खेलकुदमा चल्ने गरेको पाइन्छ। यसैगरी एसियाली खेलकुदमा नेपाललाई पदक दिलाउने चारवटा खेलमध्ये कराँते पनि एक हो। कराँतेले एसियाली खेलकुदमा नेपाललाई तीनवटा कांस्य पदक चुमाएको छ। आठौं दक्षिण एसियाली खेलकुदमा कराँतेले पनि नेपाललाई १४ वटा स्वर्ण दिलाएको थियो। तर, नेपाली कराँते पनि लामो समयदेखि विभिन्न खेमामा विभाजित छ। खासगरी यति बेला अन्तर्राष्ट्रिय मान्यतालाई हतियार बनाएर एउटा कराँते संघ अघि बढेको छ भने राष्ट्रिय खेलकुद परिषद् (राखेप)मा दर्ता रहेर अर्को कराँते संघ पनि क्रियाशील छ। तेक्वान्दोमा जस्तै कराँतेमा पनि पदाधिकारी र प्रशिक्षकदेखि लिएर खेलाडीसम्म दुई फरक खेमामा विभाजित छन्। १८औं एसियाली खेलकुदका लागि खेलाडी छनोट गर्ने विषयलाई लिएर कराँतेभित्र पनि ठूलै रडाको मच्चिएको थियो। दुवै संघले आआफ्ना खेलाडीलाई एसियाडमा सहभागी गराउनुपर्ने अडान कायम राखेका थिए। विवाद बढ्दै गएपछि दुवै पक्षका खेलाडीलाई सहभागी गराएर छनोट प्रतियोगिता सञ्चालन गर्ने सहमति भएको थियो। खेलाडी छनोटपछि पनि यी दुई संघबीचको आपसी कटुताले भने निरन्तरता पाई नै रह्यो। त्यसैको प्रतिफल हो, एसियाडमा छनोट भएका एक खेलाडी नवीन रसाइलीले अन्तिम समयमा आएर प्रतियोगिता नखेल्ने निर्णय गरे। पछि उनको स्थानमा सोनाम लामालाई एसियाड टोलीमा समावेश गरियो। छनोट प्रतियोगिताको फाइनलमा नवीनले नै सोनामलाई हराएका थिए। यसरी आफ्ना खेल पदाधिकारीबीचको आपसी विवादको नकारात्मक प्रभाव छनोट चरण पार गरिसकेका खेलाडीमा समेत परेको थियो। यसैगरी एसियाडको पूर्वसन्ध्यामा प्रशिक्षकको विषयलाई लिएर कराँतेमा ठूलै रडाको मच्चिएको थियो। एसियाडमा लैजाने प्रशिक्षकसम्बन्धी विवादकै कारण पोखरामा भएको कराँते खेलाडीको प्रशिक्षणमा समेत प्रभाव परेको थियो। तेक्वान्दो र कराँतेजस्तै कुस्तीमा पनि दुईवटा संघ अस्तित्वमा रहेकाले एसियाडका लागि खेलाडी छनोटमा समेत त्यसको असर परेको थियो। यसैगरी एसियाडका लागि खेलाडी छनोटको विषयलाई लिएर कुराँस र टेनिसमा पनि विवाद नदेखिएको होइन। टेनिसका खेलाडी र तिनका अभिभावकले त एसियाडका लागि खेलाडी छनोट गर्दा आफ्ना नातागोतालाई प्राथमिकतामा पारिएको आरोप लगाउँदै पत्रकार सम्मेलनसमेत गरेका थिए। उसो त नेपाली खेलाडीलाई अन्तर्राष्ट्रिय प्रतियोगितामा सहभागी गराउन पुलको भूमिका निर्वाह गर्ने महत्वपूर्ण निकाय नेपाल ओलम्पिक कमिटी आफैं पनि वर्षौंदेखि राष्ट्रिय र अन्तर्राष्ट्रिय मान्यताको भुमरीमा रुमल्लिँदै आएको छ। कुनै पनि राष्ट्रले आफ्नो देशको आधिकारिक ओलम्पिक कमिटीमार्फत नै अन्तर्राष्ट्रिय प्रतियोगितामा आफ्ना खेलाडी सहभागी गराउनुपर्ने प्रावधान छ। नेपालमा भने निकै लामो समयदेखि दुईवटा ओलम्पिक कमिटी अस्तित्वमा छन्। एउटा ओलम्पिक कमिटीलाई सर्वोच्च अदालतले मान्यता दिएको छ भने अर्को ओलम्पिक कमिटी अन्तर्राष्ट्रिय ओलम्पिक कमिटी (आईओसी)को मान्यताबाट सुसज्जित छ। खेल संघहरूलाई मिलाएर अघि बढ्नुपर्ने नेतृत्वदायी खेल निकायहरू नै यसरी लामो समयदेखि आपसी विवादमा अल्झँदै आएपछि त्यसको प्रत्यक्ष प्रभाव नेपाली खेलकुदमा पर्नु स्वाभाविक हो। यसैगरी राष्ट्रिय खेलकुद परिषद् र नेपाल ओलम्पिक कमिटीबीच आपसी समन्वयको अभाव र यी दुई खेल निकायका पदाधिकारीबीच जुँगाको लडाइँका कारण पनि वर्षौंदेखि नेपाली खेलकुद पीडित बन्दै आएको छ। यी दुई प्रमुख खेल निकायका पदाधिकारीबीचको सम्बन्ध सुमधुर नरहेका कारण पनि विभिन्न खेल संघका पदाधिकारीले आफ्नो स्वार्थ सिद्धि गर्ने अवसर पाउँदै आएका छन्। खेल संघहरू फुट्नु र जुट्नुमा पनि राखेप र एनओसीबीचको आपसी सम्बन्ध प्रमुख कारण बन्ने गरेको छ। नेपाली खेलकुदभित्र विवाद हुनुमा राष्ट्रिय खेलकुद परिषद् पनि उत्तिकै जिम्मेवार देखिँदै आएको छ। एउटै प्रकृतिका दुईवटा खेल संघलाई आबद्धता नदिने नीति रहे पनि राखेप आफैंले बेलाबखत एउटै प्रकृतिका दुईवटा खेल संघलाई मान्यता दिँदै आएको छ, चाहे त्यो राजनीतिक दबाबका नाममा होस् वा राखेपकै पदाधिकारीहरूको निहित स्वार्थका कारण होस्। राष्ट्रिय खेलकुद परिषद्मा नियुक्त भएर आउने प्रत्येक सदस्यसचिवले खेल संघहरूको नियमन र शुद्धीकरणलाई आफ्नो पहिलो प्राथमिकतामा पारे पनि वर्तमान सदस्यसचिव केशवकुमार विष्टसम्म यसमा चुक्दै आएका छन्। यस अर्थमा साग र एसियाडजस्ता महत्वपूर्ण प्रतियोगितामा निराशाजनक नतिजा आउनुमा राखेप पनि उत्तिकै जिम्मेवार देखिन्छ। यी त नेपाली खेलकुदमा विगतदेखि हुर्कंदै आएका विसंगतिका केही उदाहरण मात्र हुन्। नेपाली खेलकुदमा पदाधिकारीहरूको आपसी स्वार्थका कारण विवाद नदेखिएका निकै कममात्र खेल संघ छन्। विभिन्न राष्ट्रिय तथा अन्तर्राष्ट्रिय प्रतियोगिताका लागि खेलाडी तयार पार्ने र योग्य खेलाडी छनोट गर्ने जिम्मेवारी पाएका खेल संघका पदाधिकारीहरू नै यसरी आपसी स्वार्थको लडाइँमा व्यस्त भएपछि साग, एसियाड र ओलम्पिकजस्ता प्रतियोगितामा नेपाली खेलाडीले हासिल गर्ने नतिजा निराशाजनक हुनुलाई अस्वाभाविक मान्न सकिन्न। समग्रमा भन्नुपर्दा नेपाली खेलकुद लामो समयदेखि खेल पदाधिकारीहरूको आपसी विवादकै कारण सबैभन्दा बढी प्रताडित हुँदै आएको छ। त्यसैले साग, एसियाड र ओलम्पिक जस्ता ठूला अन्तर्राष्ट्रिय प्रतियोगितामा आफ्ना खेलाडीले पदक जितून् भन्ने चाहना राख्नुभन्दा पहिले खेल पदाधिकारीहरूले नै आपसी विवाद र मतभेद त्यागेर खेलकुदभित्र स्वास्थ्य वातावरण बनाउनुपर्ने हुन्छ। अन्यथा नेपाली खेलकुदले भविष्यमा पनि पटकपटक यस्तै नियति भोगिरहनुपर्ने निश्चित छ।"
विराट कोहलीले एसिया कप नखेल्ने,"दिल्ली : भारतीय कप्तान विराट कोहलीले अर्काे साताबाट संयुक्त अरब इमिरेट्स (यूएई)मा हुने एसियाली क्रिकेट काउन्सिल (एसीसी) एसिया कप क्रिकेट नखेल्ने भएका छन् । भारतीय क्रिकेट कन्ट्रोल बोर्ड (बीसीसीआई)ले एसिया कपमा कप्तान विराटलाई आराम दिएको छ । उनको अनुपस्थितिमा रोहित शर्माले एसिया कपमा भारतीय टोलीको नेतृत्व गर्नेछन् । भारतीय टोलीको उपकप्तानको जिम्मेवारी शिखर धवनलाई दिइएको छ । भारतीय टोली अहिले इङ्ल्यान्डमा घरेलु टोलीविरुद्ध पाँच टेस्टको शृंखला खेलिरहेको छ । इङ्ल्यान्डविरुद्धको टेस्ट शृंखला एसिया कप सुरु हुने चार दिनअघि मात्रै सकिनेछ । एसिया कप सकिएको सात दिन पनि नबित्दै भारतले वेस्ट इन्डिजविरुद्ध राजकोटमा अर्काे टेस्ट शृंखला खेल्दै छ । त्यसलगत्तै भारतीय टोली अस्टेलिया भ्रमणमा जानेछ । राष्ट्रिय टोलीको निरन्तर व्यस्त खेल तालिका रहेकाले टिम छनोट समितिले विराटलाई आराम दिने निर्णय गरेको हो । निरन्तरको खेलतालिका तथा कप्तान र टोलीको मुख्य खेलाडीको हैसियतले उनले खेल्नु परेको जिम्मेवारीका कारण उनलाई हामीले आराम दिने निर्णय गरेका हौं, टोली छनोट समितिका अध्यक्ष एमएसके प्रसादले भने, किनभने उनी आईपीएलदेखि निरन्तर खेलिरहेका छन् । इङ्ल्यान्डविरुद्धको टेस्ट शृंखलाको दौरान पनि म त्यहीँ पुगेर उनीसँग यस विषयमा छलफल गरेको थिएँ । त्यसैले उनलाई आराम दिने निर्णय गरिएको हो । छनोट समितिले विराटसँगै राष्ट्रिय टोलीबाट टेस्ट, टीट्वेन्टी र एकदिवसीय तीनवटै फम्र्याटको क्रिकेट खेल्ने खेलाडीहरूलाई बिस्तारै आराम दिइने पनि बताए । छनोट समितिका अध्यक्ष एमएसकेले विराटलाई आराम दिए पनि एसिया कपमा भारतको बलियो टोली पठाइने बताए । उनले हाल इङ्ल्यान्डमा टेस्ट शृंखला खेलिरहेकामध्ये धवन, केएल राहुल, दिनेश कार्तिक, हार्दिक पान्ड्या र जसप्रित बुमराहलाई भने आराम नदिइने जनाएका छन् । एसिया कप यही सेप्टेम्बर १५ देखि ३० सम्म यूएईमा हुँदै छ ।"
