शीर्षक,विवरण
सडक सुरक्षामा राज्यको दायित्व,"सडक सुरक्षा गर्ने पहिलो दायित्व राज्यको हुन्छ। सडक गुणस्तरीय र यात्रा सुरक्षित छ कि छैन ? पूर्वाधारअनुसार सडक निर्माण भएको छ कि छैन ? त्यो हेर्ने सम्पूर्ण जिम्मा राज्यको हुन्छ। तर सडकको लम्बाइ हेरेर मात्र विकासको मापन गर्ने पद्धति र हाम्रो सोच बनिसकेको छ। त्यसैले सडक सुरक्षासम्बन्धी जरुरी सार्वजनिक महत्त्वको प्रस्ताव २०७५ पुस २३ गते म आफैं प्रस्तावक भई सञ्जय गौतम र रंगमती शाही समर्थक रहेको प्रस्तावमाथि २०७५ माघ २९ मा संसद्मा छलफल भयो। सत्तापक्ष, प्रतिपक्ष नभनेर यो विषय गम्भीर र जनतासँग प्रत्यक्ष सरोकार राख्ने, हरेकको जीवनमा नभइनहुने भएकाले २५ जना माननीयले यो प्रस्तावको महत्त्वमाथि आफ्नो भनाइ राख्दै सरकार एवम् सम्बन्धित भौतिक योजना तथा निर्माणमन्त्रीको ध्यानाकर्षण गर्नुभयो। माननीय मन्त्रीज्यूले सांसदहरूले उठाएका जिज्ञासाहरूलाई सम्बोधन गर्दे सडक सुरक्षा एवं सडक दुर्घटना न्यूनीकरण गर्ने प्रतिबद्धता व्यक्त गर्दै प्रस्ताव सकारात्मक रहेको र यसको सुधारका लागि ऐनकानुन परिमार्जित गरी लागू गर्ने सरकारको तर्फबाट प्रतिबद्धता जाहेर गर्नुभयो। थोपाथोपा बनेर समुद्र बने झैं एकदुईजना गर्दै नेपालमा दैनिक हुने दर्जनौं सडक दुर्घटनामा प्रत्येक दिन १३ जनाको मृत्यु र दर्जनौं घाइते हुन्छन् भनेर विश्व स्वास्थ्य संगठनले आफ्नो प्रतिवेदनमा जनाएको छ। उक्त प्रतिवेदनअनुसार यो संख्या वार्षिक ४,६२२ हुन्छ। हाम्रा सडक पूर्वाधारको अवस्था, सडकको बढ्दो लम्बाइ र निरन्तर बढिरहेको सवारी साधनहरूको संख्या हेर्दा आउने वर्षहरूमा यो संख्या दोब्बर हुँदै जाने पक्का छ। यो समस्या किन यसरी बढिरहेको छ ? के नेपालमा मात्रै गाडी र सडक बनेका हुन् ? के हामीले यसको रोकथामका प्रयास गरेका छौं ? राज्यको वर्तमान प्रणालीको क्षमताले अहिलेको समस्यालाई सम्बोधन गर्न सकेको छैन भने भविष्यमा वृद्धि हुन सक्ने सडक दुर्घटनाको समस्यालाई कसरी सम्बोधन गर्ला ? मुलुकमा कतिजनाको अकालमा मृत्यु भएपछि सरकारले सम्बन्धित निकायलाई यसको नियन्त्रण र रोकथामका लागि निर्देशन गर्ने हो। यो अहम् एवं महत्त्वपूर्ण प्रश्नको जवाफ राज्यले जनतालाई दिनुपर्ने हुन्छ। सडक दुर्घटनासम्बन्धी केही तथ्यांक अध्ययन गर्दा नेपालमा सडक दुर्घटनाबाट सबैभन्दा बढी सिकार आर्थिक सक्रिय उमेरका युवा भए पनि सडक दुर्घटनाबाट कोही पनि अछुतो छैनन्। नेपाल प्रहरीको तथ्यांकअनुसार पछिल्लो (०६९७० र ०७४७५) सम्म ४०,७७७ दुर्घटना भए, जसमा ८,९८२ जनाको मृत्यु भएको छ। यसरी हेर्दा सरदर २००० व्यक्तिले सडक दुर्घटनामा ज्यान गुमाएको तथ्यांक छ। केही दिनअगाडि राष्ट्रिय समाचार समितिको प्रतिवेदनमा प्रहरीकै तथ्यांक उल्लेख गर्दै गत आर्थिक वर्षको पहिलो ६ महिनाको तुलनामा यस वर्षको ६ महिनामा दुर्घटनाबाट मृत्यु हुनेको संख्या ३० प्रतिशतले वृद्धि भएको छ। गतवर्षको ६ महिनामा १,१०० मृत्यु भएकोमा यस वर्ष १,४०० भन्दा बढीको अकालमा मृत्यु भइसक्यो। किनभने सरकारले यसमा कति लगानी गरेको छ ? केके साधन र स्रोत उपलब्ध गराएको छ ? कस्तो रणनीतिअनुसार यो तथ्यांक संकलन भइरहेको छ ? जेजति भइरहेको छ, सबै कामचलाउ र समस्याको थामथुम समाधनका रूपमा भएको छ ? विडम्बना के छ भने यससँग सम्बन्धित सरोकारवाला मन्त्रालयहरूले राज्यका सडक सुरक्षा हेर्ने निकायको तत्काल चाहिएको जनशक्ति र क्षमता विकासका बारेमा वहन नै गरेको छैन ? नागरिक समाज एवं हामीले सत्तापक्ष र प्रतिपक्ष केही नभनी इच्छाशक्ति जगाएर एकता भावनाले सडकको सुरक्षा गर्नैपर्छ। हाल भइरहेको समस्यालाई थामथुम नगरी समाधान गर्ने प्रयास गर्नुपर्छ। तर दीर्घकालीन योजना केही पनि अगाडि नबढाउनेजस्तै कतैबाट सडकमा खाल्डो परेको छ, त्यही पुर्न आदेश दिने, कतै टिपरले दुर्घटना बढायो त्यसलाई नियन्त्रण गर्ने, कतै साइकलको लेनको माग उठायो त्यसैमा छलफल गरेजस्तो गर्ने, कतै सिन्डिकेटको कुरा उठायो त्यसैको कुरा गर्ने, सानातिना एकदुईजनाको हताहती भएको घटनाको गिन्ती नै छैन ? ठूला दर्जनौं हताहतीका घटना आए भने हामी समवेदना व्यक्त गर्दछौं र एकदुई दिनमा बिर्सन्छौं। सडक दुर्घटनाको सम्पूर्ण जिम्मेवार यातायात मन्त्रायललाई मात्रै छैन। यसको नेतृत्व यसैले गर्नुपर्छ र सबैसँग समन्वय पनि गर्नुपर्छ। अहिले मुलुक संघीयतामा गएको छ तर सडक सुरक्षासम्बन्धी ऐनकानुन पुरानै छन्। हामीले नेपालमा एक लाख सवारी साधन हुँदाका बखत र सडक सञ्जालको सीमित लम्बाइ भएको बेलामा तर्जुमा गरेको सवारी तथा यातायात ऐनलाई अहिलेसम्म पनि अध्यावधि गर्न सकिरहेको छैन किन ? करिब २६ वर्षअगाडि बनाएको सवारी तथा यातायात व्यवस्था ऐन २०४९ र २० वर्षअगाडि बनाइएको सवारी तथा यातायात व्यवस्था नियमावली २०५४ का आधारमा नेपालमा यातायात व्यवस्थापन भइरहेको छ, जुन समयसापेक्ष छैन। हाल देशमा (०४६४७ र ०७४७५) देशमा दर्ता भएका सवारी साधन ३१ लाख २१ हजार ४२ छ। यसरी हेर्दा काम भएजस्तो भए पनि सवारी साधनको वृद्धि, सडक सञ्जालको विस्तार, सडकमा भएका दुर्घटनाले मृत्युको संख्यामा वृद्धि भई सरकारको सडकसम्बन्धी प्रगतिमा प्रश्नचिह्न खडा गरिदिएको छ। बाटोघाटो, सडक आदि विकासका पूर्वाधार हुन्। सडकको गुणस्तर र सुरक्षाको दुष्टिकोणले निर्माण गरिएको छ कि छैन भन्नेमा सरकारले प्रस्ट ध्यान पुयाउन सकेको छैन। सडकको समुचित विकास भएन भने जनताले रोजगार कसरी पाउँछन् ? उत्पादनमा वृद्धि भई समग्र अर्थतन्त्रको विकास हुन्छ। त्यसैले सडक सुरक्षा गर्ने प्रथम दायित्य राज्यको हो। त्यसैले यो सडक सुरक्षा विषय संवेदनशील र महत्त्वपूर्ण छ र यसका विभिन्न कारण रहेको छ। सडक सुरक्षाको व्यवस्थापन, सडक र यात्रालाई सुरक्षित बनाउन, यातायातका वाहनलाई सुरक्षित बनाउन, आवश्यक ज्ञान शिक्षा र सचेतना प्रदान गरेर सडक प्रयोगकर्ताहरूलाई सुरक्षित पार्न र दुर्घटनापश्चात्को उद्धार र स्याहारको व्यवस्थापन गर्न। नेपाल सरकारले अनुमोदन गरेको राष्ट्रसंघीय दिगो विकास लक्षले तोकेको सन् २०२० भित्र सडकजन्य दुर्घटनामा ज्यान गुमाउने र घाइतेको संख्या आदि घटाउने लक्ष्य प्राप्त गर्न नेपाल सरकारलगायत सबै सरोकारवालाको प्रतिबद्धता सुनिश्चित गर्न। नेपाल सरकारले तयार पारेको राष्ट्रिय सडक सुरक्षा कार्ययोजना २०१३२०२० अनुरूप सम्बन्धित सबै पक्षको जिम्मेवारी र जवाफदेही तय गरी नेपालका सडक यात्रु र सर्वसाधारणलाई सुरक्षित तुल्याउन। यसका साथै संयुक्त राष्ट्रसंघीय सडक सुरक्षा २०११२०२० नेपाल सरकारले अनुमोदन र कार्यान्वयन गर्नुपर्छ। सडक सुरक्षाका लागि निम्न कार्यहरू गर्दा सडक दुर्घटनमा न्यूनीकरण ल्याउन सकिन्छ नेपालमा लगभग एक लाख ९० हजार किमि सडक एकै निकायमार्फत हुनुपर्ने। रोड सोफ्टी काउन्सिल स्वतन्त्ररूपले गठन हुनुपर्छ। २ हजार ५० किमिभन्दा लामो यात्रामा सार्वजनिक यातायातमा दुईजना अनिवार्य चालक राख्नुपर्ने। ड्राइभिङ स्कुलको स्तरोन्नति गर्दै उक्त स्कुललाई सीटीभीटीअन्तर्गत राख्नुपर्ने। भेकल फिटनेस सेन्टर सातवटै प्रदेश र काठमाडौंलगायत आठवटै स्थानमा सञ्चालन गर्नुपर्ने। गुणस्तरीय हेल्मेट दुवैले लगाउनुपर्ने। गाडी मर्मतका लागि अटोल्यानको व्यवस्था गर्नुपर्ने। ट्राफिक संकेत र सुरक्षाका उपकरण राख्ने, सडकको स्तर निर्धारण गर्ने, उपयुक्त यातायात साधनको अनुमति, पैदलयात्री, साइकलयात्रीका लागि सुरक्षित वातावरण निर्माण, यातायात साधनको जाँच र परीक्षण गर्ने, चालक अनुमतिपत्र जारी र नियमन गर्ने, ट्राफिक प्रहरीको व्यवस्थामाको दण्ड र जरिमाना गर्ने, आम सडक प्रयोगकर्ताका लागि सचेतना कार्यक्रम चलाउनुपर्ने, भविष्यमा परिवर्तन हुने यातायात र सडक सञ्जालको ध्यानमा राखी निरन्तर भावी योजना तयार गर्ने आदि काम राज्यले गर्न सकेमा मात्र सडकको सुरक्षा सुनिश्चित गर्न सकिन्छ। त्यसैले नागरिक समाज एवं हामीले सत्तापक्ष र प्रतिपक्ष केही नभनी इच्छाशक्ति जगाएर एकता भावनाले सडकको सुरक्षा गर्नैपर्छ। यो जरुरी महत्त्वको कुरा हो। यसको पहिलो दायित्व राज्यको हो। नेपाली कांग्रेस केन्द्रीय सदस्य संग्रौला सांसद हुन्।"
समृद्धिको वाधक बौद्धिक दरिद्रता,"नेताको औपचारिक शिक्षाको कमी समस्या होइन, विज्ञहरूबाट सिक्नुपर्छ भन्ने ज्ञानको अभाव समस्या हो । पञ्चायतको अन्त्यतिर साप्ताहिक विमर्शमा प्रकाशित हुने आफ्नो नियमित स्तम्भमा केशवराज पिँडालीले जनआन्दोलनविरुद्ध पञ्चायतको प्रतिकारप्रति लक्षित एउटा प्रसंग उल्लेख गरेका थिए। एकादेशमा कुनै व्यक्तिले एउटा युद्धमा जानुपर्ने भएछ। उसले युद्धमा घाँटी काटाकाट हुन्छ भन्ने जानेको रहेछ। घाँटी बचाउन सके युद्ध जितिन्छ भन्ने ज्ञानले विभूषित भएको ऊ आफ्नो घाँटीको वरिपरि बाक्लो रक्षात्मक फलामे कबच निर्माण गरेर युद्धमा गएपछि मात्र देखेछ त्यहाँ त, खुट्टा, हात, आँखा, पेट सबैतिर प्रहार हुँदो रहेछ। त्यो पञ्चहरूको अल्पज्ञानप्रतिको व्यंग्य थियो। ३० वर्ष पुरानो पिँडालीको लेखको सान्दर्भिकता आज पनि अनुभूति गरियो भने समृद्धिको वाधक आफैंलाई मान्नुपर्ने हुन्छ। जुन मौलिक अधिकारसहितको संविधान प्राप्त भएको छ त्यसमा कांग्रेसको ठूलो भूमिका र योगदान छ तर आर्थिक विकासका लागि चाहिने ज्ञान र तदनुरूपको कार्यकर्ताको सशक्तीकरणमा ध्यान नदिएकाले कांग्रेस अहिले ओझेलमा परेको छ। नेपालको लोकतान्त्रिक आन्दोलनमा कांग्रेसका नेता गिरिजाप्रसाद कोइरालाको योगदान स्वर्णिम अक्षरले लेखिएको छ तर प्राप्त उपलब्धि कोइरालाको अहंकारले क्षत्विक्षत् पनि गरेको छ। पञ्चायत ढलेसँगै सानाठूला नेताहरू राजनीतिक शक्ति प्रयोग गरेर काठमाडौंमा घरघडेरी जोड्न थाले। संसद्मा पुगेपछि माननीयले सरकारी सुविधामा मोटर किन्ने र काठमाडौंमा एउटा घर बनाउनुपर्ने गरिबीजन्य समस्याले लोकतन्त्र हदैसम्म बद्नाम भयो। त्यो नेतृत्व कुशल नभएको परिणाम थियो। फलस्वरूप राजनीतिले सेवाभन्दा पेसाको रूप लियो। कोइरालाले प्रजातन्त्र संस्थागत गर्न, सुशासन कायम गर्न र आफ्नै दललाई एक ढिक्का राख्न सकेनन्। सेवाका लागि राजनीति गर्ने नेताहरू ओझेलमा परे र कुर्सीका लागि राजनीति गर्नेको वर्चस्व त्यसैबेला सुरु भयो। शिक्षा र स्वास्थ्यमा भइरहेको व्यापारीकरणको नियन्त्रण गरिएन। निर्वाचनलाई मात्रै लोकतन्त्र मानेर ढुक्क हुने कांग्रेसको अल्पज्ञानी सोच पिँडालीको लेखको योद्धाले घाँटीमा कवच बाँधेर युद्धमा गएजस्तै थियो, त्यसैले २०४६ सालको परिवर्तनले दुर्घटना व्यहोर्नुपयो। उता सर्वहारा वर्गको अधिनायकवाद र समानताको नारामा पसल खोल्नेहरूको व्यापार फस्टायो। ०६२६३ सालको परिवर्तनपश्चात् पनि राजनीतिले सेवाका रूपमा प्रगति गरेको देखिएन। चिकित्सा विधेयक यसकै परिणाम हो। कम्युनिस्टकै कतिपय नेताहरूले डा गोविन्द केसीका मागको प्रशंसा गर्दागर्दै पनि राजनीतिबाट लाभ लिने उद्देश्यले चिकित्सा विधेयक लामो समयसम्म विवादित रह्यो। सत्तारूढ दलका केही सांसदले आफ्नो व्यवसायको हितमा कानुन बनाउन अनेक प्रयत्न गरे। केहीले आफ्ना सहयोगीको स्वार्थ हेरे। विधेयक पारित गर्न संसद्को बहुमत भए पुग्छ भन्ने अर्धविद्वान्हरूले त्यही तर्क राखेर विधेयक पारित गरियो। त्यो एउटा योद्धाले घाँटी जोगाएर युद्धमा गएजस्तै हो। घाँटी मात्र जोगाउने बुद्धिमत्ताले युद्ध जितिँदैन। यसले दुईतिहाइको सरकारले अनावश्यक बद्नाम कमायो। प्रश्न डा केसीका माग ठीक वा बेठीक भन्ने नभएर सरकार आफंैले हस्ताक्षर गरेको वाचाप्रति गरेको बेइमानीको हो। यो नैतिक रूपले सरकारले विश्वास गुमाएको प्रतीक हो। प्रधानमन्त्री खड्गप्रसाद ओलीले थप केही बौद्धिक वर्गको सहानुभूति गुमाए। संसद्मा अशोभनीय दृश्य देखियो र सभामुखसमेत विवादमा मुछिए। डा केसीले आफ्ना बौद्धिक तर्कहरू राखे तर सत्तारुढ सांसदहरूले केसीलाई व्यक्तिगत रूपमा लाञ्छना लगाएर आफ्नो बौद्धिक दरिद्रता प्रदर्शित गरे। पेसाले केसी एक वरिष्ठ चिकित्सक हुन्। चिकित्सक बन्न १२ कक्षा उत्तीर्ण हुनैपर्छ, त्यो पनि उत्कृष्ट रूपमा। त्यसपछि करिब पाँच वर्षको घनघोर अध्ययन, सयौं परीक्षामा सफलता र तालिमसमेत प्राप्त भएपछि एक सामान्य चिकित्सकको प्रमाणपत्र प्राप्त हुन्छ। विशेषज्ञताका लागि २३ वर्षको डिग्री र त्यसबीचमा कतिपय रोगीहरूको समेत योगदानले ऊ एक विशेषज्ञ बन्छ। त्यसपछि करिब १० वर्षको लगातार सेवा, प्राध्यापन, विद्यार्थी परामर्श र विश्वस्तरीय अनुसन्धानले ऊ प्राध्यापक बन्न योग्य हुन्छ। करिब ४० वर्षको लगातार तपस्याबाट मात्र यस्तो जनशक्ति उत्पादन हुन्छ। यी योग्यताहरू पूरा भएपछि ऊ प्रतिस्पर्धाका आधारमा प्राध्यापक हुन्छ। इमानदारी र निष्ठाका समेत धनी डा केसी एक प्राध्यापक हुन्। बुर्जुवा शिक्षा चाहिँदैन भन्दै नेपालको राजनीतिमा कतिपय नेताहरू केवल सडक संघर्षबाट राजनीतिमा स्थापित भएका छन्। औपचारिक शिक्षाको अभाव हुनु अक्षमताको प्रमाण होइन तर तिनले केसीसँग प्राविधिक विषयमा तर्क गर्ने हैसियत राख्दैनन्। यो अन्यथा होइन, वास्तविकता हो। सरकारले केसीजत्तिकै योग्य विज्ञद्वारा केसीका तर्कको खण्डन गराउन सकेन बरु एक लफंगाको सहारा लियो। नेपालमा राजनीतिज्ञको शिक्षा र ज्ञानको स्तर उत्साहजनक छैन। राजनीतिज्ञ नै सर्वज्ञानी मानिएपछि राजनीति पेसाका रूपमा विकास हुन्छ र त्यसले राजनीतिमा अपराधीकरण गर्छ। यो लोकतन्त्रको एक घातक मोड हो। डा केसीको अवमूल्यनमा समय खर्चेर समृद्धि आउँछ ? लोकतन्त्रको १२ वर्षमा पनि समाचारका प्रमुख शीर्षकहरू समृद्धिको मुद्दामा खर्चिएका छैनन्। आर्थिक वृद्धि सन्तोषजनक छैन। औद्योगीकरण, निर्यात, शिक्षा र स्वास्थ्यजस्ता प्रमुख मुद्दामा विषय प्रवेश नै भएको छैन। उता सवारी साधनको खरिदमा भने उलेख्य प्रगति गरिसकेको छ। सडक र सदन संक्रमणकालकै स्थितिमा देखिन्छन्। मोटरमा आगजनी भएकै छ। अर्बौंको घोटालामा सरकार मौन छ। दुईतिहाइको जनादेश हुँदा पनि विगतको सत्ताकेन्द्रित राजनीति गोलचक्करबाट देशले छुटकारा पाएको छैन। जनादेशद्वारा वा विदेशी प्रभुको कृपाद्वारा बनेका कुनै पनि सरकार स्थिर नभएको ४७ सालयताको अनुभव छ। यसैबीच पुष्पकमल दाहालले मौकामा एक चौका ठोके। भेनेजुयला प्रकरणमा सत्तारुढ दलका अध्यक्षको धारणा उनको अधिकारको कुरो हो, तर त्यो वक्तव्यसँग सरकार प्रमुख अक्षरशः सहमत नहुनु देशका लागि चिन्ताको विषय हो। भेनेजुयला भ्रष्टाचारका कारण आर्थिक संकटमा परेर राजनीतिक समस्या झेलिरहेको मुलुक हो। त्यहाँ भएको राष्ट्रपति निर्वाचन विवादरहित छैन। दाहालको साथमा ओली यहाँसम्म त आइपुगे तर समृद्धि, सुशासन र स्थिरताका लागि दाहालको साथ पर्याप्त छैन। लाखौं जनता सडकमा विरोध गर्दैछन्, लाखौं पलायन भइसकेका छन्। भेनेजुयलाका नेता निकोलस मदुरो उदाहरणीय नेता होइनन्, उनको नेतृत्व विवादित छ र उनको कुशासन विश्वचर्चित छ। मदुरोको प्रशंशा कुनै पनि कोणबाट गर्न सकिँदैन, केवल उनी एक कम्युनिस्ट नेता हुन्। तर ओली कतिपय समद्ध लोकतान्त्रिक मुलुकले पत्याएका नेता हुन्। हिजो पेरू र भेनेजुयला मुद्दा वा विस्तारवाद र साम्राज्यवाद वा त्यस्तै अन्य उग्र नाराले कतिपयलाई क्रान्तिकारी बनाएको सन्दर्भमा यो वक्तव्यमार्फत दाहालले आफ्ना पुराना सहयात्रीसँगको सेतु कायम राख्ने कोसिस गरेका छन् र उनले कुनै अघोषित कारणवश आफूलाई चीन र रूस नजिक उभ्याउन खोजेका छन्। चिप्लिएको, फसाइयो भनेर र आलोचना गरिएको देशका राजदूतसँग ओली र दाहाल दुवैले आतुरपूर्वक भेटेर दाहालको वक्तव्यलाई ठीक मान्ने विद्वान्हरूको विद्वताको मजाक गरिदिएका छन्। भेनेजुयलाको संकट समाप्त भएको छैन तर नेकपाले भने त्यो मिलिसक्यो भनेको छ। यो राजनीतिक अपरिपक्वताको परिचय हो। त्यसैले भेनेजुयला प्रकरण ओलीलाई अप्ठ्यारो पार्ने रणनीति थियो। राजनीतिका अर्धशिक्षित विद्वान्हरूको कोलाहल उनीहरूको मूर्खता थियो। ओलीको सरकार कुनै एक कारणले अस्थिर छ भने त्यो हो दाहालको कारणले। दाहालको साथमा ओलीले स्थिरताको सपना देख्नु पिँडालीको कथाको योद्धाले घाँटीमा कवच बाँधेर सुरक्षित महसुस गरेजस्तै हो। युद्ध जित्न केवल घाँटीको रक्षा गरेर पुग्दैन। युद्धमा त्यो कवच नै बाधक पनि हुन सक्छ। दाहालको साथमा ओली यहाँसम्म त आइपुगे तर समृद्धि, सुशासन र स्थिरताका लागि दाहालको साथ पर्याप्त छैन। पञ्चायतको अन्तिम आम निर्वाचनमा पंक्तिकारको जिल्लाबाट निर्वाचित भएर काठमाडौं आएका एक माननीयसँग उनको पहिलो प्राथमिकता के हो भनेर सोधिएको एक प्रश्नमा उनले भनेका थिए, एउटा चार आनामा बनेको सानो घर किन्न कति पैसा लाग्ला भाइ ? यो गरिब नेताको बौद्धिक दरिद्रता थियो। पञ्चायत ढलेको ३० वर्षमा पनि राजनीतिमा अल्पज्ञान, गरिबी र बौद्धिक दरिद्रता उस्तै छ। त्यसबेलाका माननीयको जस्तो बौद्धिक दरिद्रता र राजनीतिबाट धनार्जन गर्ने मनोदशा आज पनि जीवित नभएको भए केसी प्रकरणमा ओली पछाडि फर्कने थिएनन्। भेनेजुयलाको चर्चा नेपालमा हुने नै थिएन। अर्बाैंको करछलीका मतियारहरू जेलमा हुने थिए। विमान खरिदमा भएको घोटालाका दोषीको रक्षा गर्नुपर्ने थिएन। यही हो समृद्धिको वाधक। अहंकारी, अज्ञानी र अनुभवहीन नेताको समृद्धिको नारा पञ्चहरूको एसियाली मापदण्डको नारा झैं हो। त्यसैले बयानबाजी गर्ने प्रतिक्रियावादीलाई नायक मान्नुपर्ने युगको अब अन्त्य गर्नुपर्छ। नेताको औपचारिक शिक्षाको कमी समस्या होइन। विज्ञहरूबाट सिक्नुपर्छ भन्ने ज्ञानको अभाव समस्या हो। विद्वता नहुनु समस्या हो। त्यसैले राजनीतिक नेतृत्वमै सशक्तीकरणको आवश्यकता अहिले देखिएको छ। अहिलेको सुखद् पक्ष के छ भने राजनीतिमा अज्ञानता, अहंकार र धनमोहले देशलाई पटकपटक दुर्घटनामा पारेको लामो अनुभव ओलीसँग छ। राजनीतिलाई सेवामुखी बनाउन २०४७ सालयताका पेसेबर नेताहरूले जोडेको सम्पत्तिको अनुसन्धान गरेर समृद्धिको सुरुवात गर्न सकिन्न ? युद्ध अपराध र भ्रष्टाचारको सँगसँगै छिनोफानो गर्ने हुन्न ? यसो गर्दा राजनीतिमा नयाँ र स्वच्छ युवाहरू आउँछन्, भ्रष्टीकरणको निवारण नै सशक्तीकरणको कारण बन्छ र राजनीतिमा अपराधीकरणको न्यूनीकरण हुन्छ। ओली सरकारले त्यसो गरे कसो होला ? भट्ट अमेरिकास्थित टेनिसी स्टेट युनिभर्सिटीमा एसोसिएट प्रोफेसर छन्।"
स्वायत्त प्रदेश कि निर्देशित ?,"प्रदेश स्वायत्त भएन भन्ने संघीयताको अर्थ हुँदैन, भए पनि रूपमा मात्र हुन्छ सारमा हुँदैन । संघीयताको शाश्वत परिभाषा भनेको प्रदेशमा स्वायत्त शासन र केन्द्रमा साझा शासन हो। नेपालमा प्रादेशिक संरचनाको गठन भएको एक वर्ष पुगेको छ र यस शैशवकालको अनुभवले के संकेत गरेको छ भन्ने संघीयताको आगामी यात्रा निर्देशित प्रदेशउन्मुख हुनेछ। यो नेपाललाई किन एकात्मकबाट संघात्मक राज्यमा रूपान्तरण गर्नुपर्यो भन्ने कारकतत्वसँग मेल खाँदैन। के स्विकारिएको थियो भने नेपालमा रहेको जातीय, भाषिक, सांस्कृतिक, क्षेत्रीय विभेद र भेदभावको जड केन्द्रीकृत र एकात्मक संरचना हो। तसर्थ यस पुरानो संरचनालाई अन्त्य गरी मधेसी, आदिवासी जनजाति, पिछडिएका ठाउँ र अन्य क्षेत्रका जनताका चाहनाको कदर गरी नयाँ नेपाल निर्माण गर्ने, जसको स्वरूप समावेशी र संघीय हुनेछ। निःसन्देह यसले स्वायत्त प्रदेशको भावना बोकेको छ, तर संघीयताको यात्रा विपरीत दिशातर्फ उन्मुख हुँदै आएको छ। सीमित क्षेत्राधिकारको प्रदेश नेपालमा संघीयताको बहसको प्रारम्भिक चरणलाई फर्केर हेर्दा के देखिन्छ भन्ने जनमत बलियो, अधिकारसम्पन्न, स्वशासित र स्वायत्त प्रदेशको पक्षमा थियो। बुझाइ कस्तो रह्यो भन्ने केन्द्रको अधिकार क्षेत्र भनेको सामारिक सुरक्षा, सेना, भन्सार, मुद्रा, अन्तर्राष्ट्रिय व्यापार, ठूलाठूला विकास योजना र परराष्ट्र नीति मात्र हो र यसको दायित्व भनेको स्वायत्त प्रदेशहरूको समन्वय गर्ने। सम्भवतः यही बुझाइको कारण हुनुपर्छ पहिलो संविधानसभाको राज्य पुनर्संरचना तथा राज्यशक्ति बाँडफाँट समितिले अधिकारसम्पन्न प्रदेशको खाका ल्यायो। सबै राजनीतिक दलको प्रतिनिधित्व हुने गरी बनाइएको यस ४३ सदस्यीय समितिले सर्वसम्मतिले पारित गरेको मस्यौदामा प्रदेशको आफ्नै संविधान अर्थात् मूल कानुन हुने व्यवस्था गरेको थियो। आफ्नै अलग संविधान हुनु भनेकोे प्रदेश बलियो हुने द्योतक हो। त्यसपछि गठित राज्य पुनर्संरचना आयोगले अवशिष्ट अधिकार पनि प्रदेशको क्षेत्राधिकार हुनुपर्ने भनेर सिफारिस गरेका थिए। यो प्रदेश कत्तिको अधिकारसम्पन छ भनेर नाप्ने मापक हो। तर दोस्रो संविधानसभाबाट पारित नयाँ संविधानमा यी विषय (प्रादेशिक संविधान र प्रदेशमा अवशिष्ट अधिकार) अटेनन्। यति मात्र होइन, माथि उल्लिखित राज्य पुनः संरचना समिति र आयोगले प्रदेशको क्षेत्राधिकारभित्र पारिएका धैरै विषय नयाँ संविधानले स्विकारेन। प्रादेशिक एकाधिकारको सवालमा समिति र आयोगले सिफारिस गरेका तर नयाँ संविधानमा नपरेका महत्त्वपूर्ण विषय निम्न हुन् : (१) प्रादेशिक मूल कानुन, (२) विभिन्न शीर्षकका कर (जस्तै व्यक्तिगत आयकर, सम्पत्ति कर, व्यावसायिक कर, मालपोत, पारि श्रमिक कर), (३) प्राकृतिक स्रोतबाट प्राप्त रोयाल्टी, (४) स्थानीय सरकार र विशेष संरचना, (५) अन्तरप्रादेशिक व्यापार, (६) प्रादेशिक हवाई सेवा, (७) प्रादेशिक रेलवे, (८) प्रादेशिक अदालत, पारिवारिक अदालत र बाल अदालत, (९) नागरिकता र राहदानी व्यवस्थापन, (१०) प्रादेशिक स्तरका आयोगहरू र (११) पुस्तक तथा छापाखाना। अर्थात् नयाँ संविधानले प्रादेशिक स्वायत्तता अनुसूची ६ मा उल्लिखित २१ विषयमा मात्र सीमित गरिएको छ। कुण्ठित क्षेत्राधिकार सिद्धान्ततः प्रदेश सरकारले अनुसूची ६ मा उल्लिखित २१ वटा विषयमा एकल अधिकार प्रयोग गर्न पाउँछ। तर त्यसमा चलखेल गर्ने बाटो संविधानले नै दिएको छ। उल्लिखित २१ वटा विषयमध्ये धेरै विषय सीधै वा घुमाउरो रूपमा केन्द्रको र साझा अधिकार क्षेत्रमा पनि परेका छन्। यसरी हेर्दा प्रादेशिक एकल अधिकार क्षेत्र निम्न विषयमा कुण्ठित हुन जान्छ : (१) प्रादेशिक लोकसेवालगायत निजामती सेवा (२) प्रादेशिक प्रहरी प्रशासन र शान्ति सुरक्षा (३) प्रदेशसभा र प्रदेशमन्त्री परिषद् (४) प्रदेश तथ्यांक (५) प्रदेशभित्रको व्यापार (६) प्रादेशिक लोकमार्ग (७) गुठी व्यवस्थापन र (८) भाषा, लिपि, संस्कृति, ललितकला र धर्मको संरक्षण र प्रयोग। स्थानीय तहको समन्वय गर्ने प्रयोजनबाहेक अरू विषयमा नेपालको संविधानले जिल्लाको अस्तित्व मानेको छैन। तर नयाँ ऐन, नियम, कानुन र अध्यादेशबाट जिल्लाको संरचनालाई पुनरावृत्ति गरिँदै छ, त्यो पनि प्रदेशमाथि अंकुश राख्ने केन्द्रको हतियारका रूपमा। कुनै विषयवस्तु प्रत्यक्ष वा परोक्ष रूपमा केन्द्र र प्रदेश दुवैको अधिकार क्षेत्रभित्र पर्न गए त्यसको मार प्रदेशलाई पर्दछ। उदाहरणका रूपमा अपराध अनुसन्धानको विषयलाई लिन सकिन्छ यो केन्द्रको अधिकारसूचीको चौथो नम्बरमा र साथै प्रदेशको अधिकारसूचीको बाह्रौं नम्बरमा उल्लिखित छ। फलतः प्रस्तावित प्रहरी विधेयकको मस्यौदामा अपराध अनुसन्धान विषयमा प्रादेशिक प्रहरीको भूमिका गौण बनाएको छ। त्यस्तै साझा सूचीले तल्लो तहको अधिकारलाई कुण्ठित पार्छ। उ दाहरणका रूपमा केही समयअघि शिक्षा सवालमा स्थानीय सरकारलाई सामान्य प्रशासन तथा संघीय मन्त्रालयले पठाएको निर्देशनात्मक आदेशलाई लिन सकिन्छ। आधारभूत र माध्यमिक शिक्षा स्थानीय सरकारको अधिकार क्षेत्र भए पनि हाललाई पाठ्यक्रम नबनाउन परिपत्र पठाए। तर्क के गरेको छ भन्ने शिक्षा साझा अधिकार क्षेत्रको विषय हो। साझा अधिकार क्षेत्रका विषयमा तल र माथिल्लो तहको सरकारबीच नीति र ऐन बाझिएमा माथिल्लो तहको निर्णय र नियम लागू हुन्छ र तल्लो तहको खारेज हुन्छ। स्मरणीय के छ भन्ने अनुसूची ७ र ९ मा उल्लिखित साझा सूचीको विषय ४० वटा छन्। साझा सूची लम्बिनु भनेको केन्द्रको पाखुरो बलियो पार्नु हो र प्रदेश र स्थानीय सरकार कमजोर हुनु हो। हस्तक्षेपकारी केन्द्र संघीयताको अर्को शाश्वत नियम के हो भन्ने यसमा राज्यशक्तिको बाँडफाँट हुन्छ। यो यसकारण विकेन्द्रित व्यवस्था होइन कि केन्द्रले चाहँदैमा प्रदेश वा स्थानीय सरकारको अधिकार क्षेत्र भनेर संविधानले किटानी गरेको विषय कटौती गर्न पाउँदैन। सबै तहका सरकारहरू आआफ्ना एकल अधिकार क्षेत्रमा सार्वभौम र स्वायत्त हुन्छ। एकले अर्काको अधिकार क्षेत्रमा हस्तक्षेप गर्न पाउँदैन। तर व्यवहारमा अर्कै हुन जाने संकेत देखा परेको छ। संविधानको शब्द र भावलाई पछ्याउने हो भन्ने कमसेकम प्रादेशिक निजामती प्रशासन र प्रादेशिक शान्तिसुरक्षालगायत प्रहरी प्रशासनको सवालमा प्रदेश स्वायत्त छ। यसमा परिवर्तन गर्ने हो भन्ने संविधान संशोधन शीर्षकको धारा २७४ प्रयोग गर्नुपर्ने हुन्छ। अर्थात् अनुसूची ६ मा उल्लिखित प्रदेशको अधिकार सूचीमा तलमाथि गर्ने हो भने संविधान संशोधन प्रक्रियामा जानुपर्छ। त्यसका लागि बहुसंख्यक प्रदेशको पूर्वस्वीकृति आवश्यक छ। तर केन्द्रीय सरकारले यसलाई हलुका रूपमा लिएको देखिन्छ। हालै आएको अध्यादेश र केही विधेयकले प्रदेशको प्रशासनिक स्वायत्तता पनि कुण्ठित पार्ने देखिन्छ। किनभने प्रादेशिक प्रशासनको नेतृत्व केन्द्रबाट खटिएका अधिकारीहरूले (जस्तै मुख्यसचिव र सचिवहरू) गर्ने छन्। त्यस्तै प्रादेशिक प्रहरी पनि केन्द्रबाट आएका प्रहरी अधिकृतको कमान्डमा हुनेछ। साथै केन्द्रबाटै नियुक्ति हुने प्रमुख जिल्ला अधिकारीले केन्द्रीय सरकारकै नीति निर्देशनमा जिल्ला प्रशासन हाँक्छ। प्रदेशको शासन प्रशासन चलाउन आउने केन्द्रका पदाधिकारी स्वतः केन्द्रीय सरकारप्रति नै जिम्मेवार र उत्तरदायी हुन्छ। उखानै छ जसको मानो खाए, उसैको भजन गाए। अर्थात् प्रादेशिक प्रशासन प्रादेशिक तहमा जननिर्वाचित राजनीतिक नेतृत्वको कमान्डमा नहुने भयो। संघीय नेपालको एकात्मक चरित्र एकीकृत न्याय प्रणालीमा मात्र होइन कि केन्द्र नियन्त्रित र निर्देशित निजामती प्रशासन र प्रहरी प्रशासनमा पनि मुखरित हुने भयो। तसर्थ यस्तो नचिताएको समय पनि आउन सक्छ कि नेपाली जनताले एक दिन प्रश्न उठाउने छ कि छ्या यस्तो पनि संघीयता हुन्छ र ? किन यस्तो नसोचिएका कुरा हुन गइरहेको छ। स्थानीय तहको समन्वय गर्ने प्रयोजनबाहेक अरू विषयमा नेपालको संविधानले जिल्लाको अस्तित्व मानेको छैन। तर नयाँ ऐन, नियम, कानुन र अध्यादेशबाट जिल्लाको संरचनालाई पुनरावृत्ति गरिँदै छ, त्यो पनि प्रदेशमाथि अंकुश राख्ने केन्द्रको हतियारका रूपमा। यहाँनिर स्मरणीय के छ भन्ने जातीय क्लस्टरका आधारमा प्रदेशको सीमा कोर्नुपर्ने विचारलाई परास्त गर्न अखण्ड जिल्लाको वकालत गर्नेहरूले पक्कै पनि यो सोचेको थिएन होला कि त्यो आफैंमा एक दिन यसरी प्रत्युत्पादक भएर आउँछ। स्वायत्तताको प्रारम्भिक अभ्यास प्रशासनिक क्षेत्रको स्वशासनबाट सुरु हुन्छ। प्रदेश स्वायत्त भएन भन्ने संघीयताको अर्थ हुँदैन, भए पनि रूपमा मात्र हुन्छ सारमा हुँदैन। यसरी संघीयता क्रमशः प्रयोजनहीन हुँदै जानु भनेको संघीय नेपालका राजनीतिक नेतृत्वको विश्वसनीयता र वैधानिकता पनि स्खलन हुँदै जानु हो।"
कमिसनले भ्रष्टाचार संस्थागत !,"भ्रष्टाचारले जर्जर भए पनि मुलुकको आर्थिक एवं प्रशासनिक क्षेत्रमा संघीय शासन पद्धति कार्यान्वयनपश्चात् सुधार आउने जनअपेक्षा कायमै छ। स्थानीय तहसम्मको नयाँ राजनीतिक नेतृत्वको सोच, कार्यशैली, व्यवहार एवं संस्कारमा सुधारको अपेक्षा गरी सुशासनको अनुभूति खोज्नु अस्वाभाविक होइन। सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने राज्यको नीतिगत प्रतिबद्धता छ। सार्वजनिक खरिद वा विकास निर्माण कार्यमा गर्नुपर्ने भुक्तानीका क्रममा हुने विभिन्न किसिमका कमिसन खुला रूपमै स्वीकार गर्ने प्रवृत्ति अधिकांश सार्वजनिक निकायमा संस्थागत भएकाले भ्रष्टाचारजन्य कार्य नियन्त्रण गर्न सकिएको छैन। स्थानीयदेखि संघीय सरकारका सार्वजनिक कार्यको भुक्तानीमा विनाहिच्किचावट स्वाभाविक रूपमा जोडिएर आउने कमिसनको संस्थागत स्वरूप भत्काउन नसक्दा भ्रष्टाचारको समस्या चुनौतीपूर्ण छ। सार्वजनिक कामका लागि गरिने भुक्तानीसँग जोडिएर आउने कमिसनको रकमलाई अधिकांश निकाय एवं पदाधिकारीले स्वाभाविक रूपमा लिने गरेका छन्। यसरी लिने गरिएको कमिसनको विरुद्धमा उजुरी, सूचना, कारबाहीका लागि पहल गर्ने प्रवृत्ति नभएकाले कमिसन लिनेदिने काम अधिकांश कार्यालयको भुक्तानीमा हुुनुले यो क्रमशः संस्थागत एवं जटिल रूपमा फैलिएको छ। यो प्रवृत्ति संघीय तहदेखि स्थानीय तहसम्मका सार्वजनिक खरिदका भुक्तानीमा परम्परागत रूपमा निरन्तर आइरहेकाले संस्थागत भ्रष्टाचार वृद्धि गर्न भूमिका निर्वाह गरिरहेको छ। भ्रष्टाचार निवारण ऐनमा कमिसन लिने कामलाई भ्रष्टाचारको कसुर मानिएको र राष्ट्रसेवकले आफ्नो कर्तव्यपालनको सिलसिलामा वा नेपाल सरकार वा सार्वजनिक संस्थालाई आवश्यक पर्ने कुनै वस्तु वा सेवा खरिद गर्दा वा भाडा वा लिजमा लिँदादिँदा वा नेपाल सरकार वा सार्वजनिक संस्थाले कुनै ठेक्कापट्टा लिँदा वा दिँदा वा नेपाल सरकार वा सार्वजनिक संस्थाबाट उत्पादित वस्तु वा सेवा बिक्री गर्दा वा भाडा वा लिजमा लिँदादिँदा कुनै किसिमको कमिसन, पारि श्रमिक, दलाली दस्तुर, सुविधा वा लाभ प्राप्त हुने रहेछ भने त्यस्तो कमिसन, पारिश्रमिक, दलाली दस्तुर, सुविधा वा लाभ प्राप्त गरेको मितिले सात दिनभित्र सम्बन्धित कार्यालयमा दाखिला गर्नुपर्ने व्यवस्था गरेको छ। त्यसरी दाखिला नगरेमा त्यस्तो राष्ट्रसेवकले भ्रष्टाचारको कसुर गरेको मानिने र भ्रष्टाचार ऐनबमोजिम सजाय गरी बिगोसमेत जफत गरिने सजायको व्यवस्था भएको छ। मौजुदा यस कानुनी व्यवस्थाको बेवास्ता गरी परम्परागत रूपमा सानो वा ठूलो भुक्तानीमा कमिसन खोज्ने र दिने कार्य स्वाभाविक भएका कारण कमिसन बढाउने मनसायबाट प्रभावित भई विकास निर्माणको डिजाइन, इस्टिमेटदेखि सार्वजनिक खरिदसमेतको मूल्यमा अस्वाभाविक रूपमा लागत बढाउने गलत प्रवृत्ति बढेको छ। कमिसनलाई आधार बनाई गैरकानुनी कमाइ गर्न पल्केका जिम्मेवार राजनीतिक एवं प्रशासनिक पदाधिकारीका लागि भ्रष्टाचार गर्ने यो उपयुक्त माध्यमसमेत भएको छ। मुलुकको सार्वजनिक प्रशासनलाई जनमुखी, जवाफदेही, पारदर्शी, समावेशी तथा जनसहभागितामूलक बनाई त्यसको प्रतिफल सर्वसाधारणलाई उपलब्ध गराउन कानुनको शासन, भ्रष्टाचारमुक्त र चुस्त प्रशासनका लागि निरन्तर प्रयास हुँदै आएको भए पनि यसमा अपेक्षित उपलब्धि हासिल हुन सकेको छैन। सार्वजनिक निर्माण एवं खरिदमा हुने भुक्तानीका माध्यमबाट लिइने कमिसनमा राजनीतिक नेतृत्व, कर्मचारीतन्त्र, सामाजिक संघसंस्था, उपभोक्ता समुदाय, राष्ट्रिय एवं अन्तर्राष्ट्रिय भुक्तानी केन्द्रहरूसमेत स्वाभाविक रूपमा अभ्यस्त रहँदै आएका छन्। भुक्तानीका सन्दर्भमा हुने कमिसनलाई बढाइ घुस लिने दिने कार्यमा परम्परागत रूपमै नेतृत्वमा अस्वस्थ प्रतिस्पर्धा हुँदै आएको छ। राष्ट्रिय गौरवका आयोजनादेखि स्थानीय तहसम्मका साना आयोजनासमेत कमिसनको संस्कारले प्रभावित भएका कारण विभिन्न बहानामा आयोजनाको समय एवं लागत बढाई राज्यको स्रोतमा दोहन गर्ने प्रवृत्ति बढेको छ। यसैका कारण दुई दशकभन्दा बढी अवधि व्यतीत गरेको मेलम्ची खानेपानी आयोजनाको लागत मूल्य अस्वाभाविक रूपमा बढेको, नेपाल वायु सेवा निगमको वाइडबडी जहाज खरिदमा अर्बांै रुपैयाँ कमिसन लिने गरी मिलेमतो भएको, लाउडा घोटालाका घटना भएको, चाइना साउथवेस्ट जहाज भाडा प्रकरण आएको, नेपाल आयल निगमको जग्गा खरिदको अनियमितता भएको, नागढुंगा थानकोट सुरुङमार्ग विवादित भएको, नेपाल प्रहरीको यूएन मिसनका लागि आवश्यक सामग्री खरिदलगायतका अनियमितताका तथ्य सार्वजनिक हुनुले यो वास्तविकतालाई स्पष्ट गरेको छ। कमिसनका कारण अनावश्यक र फजुल खर्च राज्यले बेहोर्नुपरेको अनियमितताका यी प्रतिनिधिमूलक घटना मात्र हुन्। अधिकांश विकास निर्माण एवं सार्वजनिक खरिदमा कमिसनका लागि लागतमूल्य बढाउने र भुक्तानी गर्ने गराउने संस्कार कायमै रहेका कारण अर्बांैको बढी भुक्तानी भई मुलुकको विकास निर्माण एवं सामाजिक सुरक्षाका लागि उपलब्ध हुनसक्ने बजेटको अभाव बेहोर्नुपरेको छ। मुलुकको मौजदा कानुनले कुनै पनि सार्वजनिक खरिदको भुक्तानीमा हुनसक्ने कमिसनलाई भ्रष्टाचारको कसुरमा राखेको छ। कुनै किसिमको कमिसन, पारि श्रमिक, दलाली दस्तुर, सुविधा वा लाभ प्राप्त भएको अवस्थामा प्राप्त गरेको मितिले तोकिएको अवधिभित्र सम्बन्धित कार्यालयमा दाखिला गर्नुपर्ने कानुनी व्यवस्थालाई अनुसरण नगरी भुक्तानी गर्दा कमिसन माग्ने र आएको कमिसन मिलेमतोमा बाँडचुँड गरी लिने प्रवृत्तिले भ्रष्टाचारको मात्रा वृद्धि भई संगठित हुँदै गएको छ। सार्वजनिक खरिदमा कमिसनको सोच एवं व्यवहार बढ्नुमा बढ्दो राजनीतिक चुनावी खर्च बेहोर्नका लागि रकम संकलन गर्ने प्रवृत्ति हुनु, राजनीतिज्ञमा नेतृत्वमा रहँदा कमाउन पर्ने सोच रहनु, कर्मचारीमा चलनचल्तीमा लिँदै आएको रकम किन छोड्नु भन्ने सोच हुनु, कमिसन दिँदा कमजोर कामको समेत भुक्तानी गराउन सकिन्छ भन्ने प्राविधिकसमेतको सोच रहनुजस्ता कारण छन्। साथै कमिसन लिनेदिने कार्य कानुन विपरीतभन्दा स्वाभाविक हो भन्ने सोचबाट प्रभावित भई बढी कमिसन दिनेलाई कार्य जिम्मेवारी दिने कार्यमा निर्णय तहसम्मका पदाधिकारीले सहमति जनाई निर्णय गर्ने गराउने, कमिसन लिनेदिने कार्यलाई कानुनी कारबाहीको दायरामा ल्याउन जिम्मेवार पदाधिकारीबाट गर्नुपर्ने अनुगमन, निरीक्षण, अनुसन्धान एवं कारबाहीका लागि अग्रसरता नदेखाउनुले यस कार्यलाई संस्थागत गर्न टेवा पुयाएको सहज अनुमान गर्न सकिन्छ। कमिसनको ठूलो अंश सुनिश्चित भएका सार्वजनिक खरिद वा विकास निर्माणका आयोजना आस्था र विश्वासका व्यक्तिलाई जिम्मेवारी दिने कार्यमा राजनीतिक नेतृत्वका साथै कर्मचारीतन्त्रका उच्चपदस्थ व्यक्तिको मिलेमतो र सहमित हुने गरेको छ। डिजाइन लागत इस्टिमेट गर्दा नै कमिसनको अपेक्षा गरी अस्वाभाविक लागत प्रस्ताव गर्ने, कमिसनको भागबन्डालाई आधार बनाई अस्वाभाविक योजना एवं लागत इस्टिमेट स्वीकृत गर्ने, तोकिएको मापदण्ड वा स्वीकृत नम्र्ससँग नमिल्ने कामको समेत भुक्तानी गर्ने गराउने, कमिसन पाउने आशा एवं आश्वासनमा नियमित निगरानी, निरीक्षण, परीक्षण एवं नियन्त्रण गर्ने जिम्मेवारी भएका संस्था एवं पदाधिकारीले समेत अनियमित भुक्तानीलाई नियमित गरिदिने चक्रीय मिलेमतोको संस्कार कायमै छ। यसरी अधिकांश सार्वजनिक निकायमा फैलिएको कमिसनसहितको भुक्तानी कानुनतः भ्रष्टाचार भएको भए पनि यसका विरुद्धमा कारबाही गर्ने अग्रसरता अपेक्षित रूपमा कम भएका कारण भ्रष्टाचारजन्य कार्य स्थानीय तहसम्म मजबुत रूपमा फैलिएको छ। यस सन्दर्भमा सार्वजनिक भुक्तानीमा हुने कमिसनका विरुद्धमा भएका सूचना वा उजुरी कानुनी कारबाहीका लागि जिम्मेवारी भएका निकायमा पुयाउने कार्यलाई प्रभावकारी गराउनुपर्ने आवश्यकता एकातर्फ रहेको छ भने अर्कोतर्फ कमिसनको स्वाभाविक प्रवृत्तिको विरुद्धमा निरीक्षण, निगरानी, नियन्त्रणका लागि सम्बन्धित निकायका जिम्मेवार पदाधिारी संवेदनशील एवं सक्रिय हुन जरुरी छ। मुलुकमा संघीय शासन पद्धति कार्यान्वयनपश्चात् सरकारले लिएको समृद्ध नेपाल सुखी नेपालीको अभियानलाई सफल गराउन मिलेमतोमा संस्थागत भएको कमिसनको भ्रष्टाचारलाई प्रभावकारी रूपमा कानुनी कारबाहीमा ल्याउन अत्यावश्यक भएको छ। सार्वजनिक खरिद वा विकास निर्माणको कार्यको भुक्तानीमा अर्बांै रुपैयाँ कमिसनमा जाने गरेका कारण यसलाई रोकी कमिसनमा जाने रकम विकास निर्माण एवं सामाजिक न्यायका क्षेत्रमा उपयोग गर्नु आवश्यक भएको छ। विकेन्द्रीकरण, आर्थिक अनुशासन तथा सार्वजनिक कार्य र स्रोतको कुशल व्यवस्थापनजस्ता असल शासनका आधारभूत मान्यतालाई आत्मसात् गरी सर्वसाधारणले पाउनुपर्ने सेवा छिटो, छरितो तथा कम खर्चिलो ढंगबाट पाउने अवस्था सुनिश्चित गर्न जरुरी भएको छ। सुशासनको अनुभूति गर्न पाउने नागरिकको अधिकारलाई व्यवहारमा कार्यान्वयनमा ल्याउन र प्रशासन संयन्त्रलाई सेवाप्रदायक संयन्त्र तथा सहजकर्ताको रूपमा रूपान्तरण गरी मुलुकमा सुशासनको प्रत्याभूति दिने सम्बन्धमा मौजुदा कानुनी व्यवस्थाको अक्षरशः कार्यान्वयन गर्न आवश्यक भएको छ। सार्वजनिक भुक्तानीमा जाने कमिसन रोक्न लेखाको अन्तिम उत्तरदायी हुने पदाधिकारी मुख्यरूपमा सचेत, जिम्मेवार र अग्रसर हुन आवश्यक छ। यसका लागि विभागीय राजनीतिक नेतृत्वको सहयोग, समन्वय र सहकार्य जरुरी भएको हुन्छ। स्थानीय तहसम्मको राजनीतिक नेतृत्वको प्रतिबद्धता एवं अग्रसरतामा प्रशासनिक नेतृत्वको क्रियाशीलताले मिलेमतोमा संस्थागत हुँदै आएको कमिसनको भ्रष्टाचारलाई नियन्त्रण गर्न सकिने भएकाले यसतर्फ सरकार प्रमुख एवं प्रशासन प्रमुखको सहकार्य जरुरी छ। न्यौपाने अख्तियार दुरुपयोग अनुसन्धान आयोगका सहसचिव हुन्।"
अमेरिका हामीसँग के चाहन्छ ?,"नेपाल र अमेरिकाबीचको सरकारी भ्रमण र सरकारी सम्बन्ध निकै पुरानो हो। बेलायतका लागि दूत भएका राणाकालीन समयका जर्नेल कृष्ण शमशेरले सन् १९३९ र सिंहशमशेरले १९४५ मा अमेरिका भ्रमण गरेका थिए। स्टेट डिपार्टमेन्ट युद्ध महाशाखाको विशिष्ट पाहुनाका रूपमा तत्कालीन नेपालका सेनापति बबरशमशेर राणाले साताव्यापी भ्रमण गरेका थिए। पहिलो र दोस्रो विश्वयुद्धको परिवेशमा यस्ता सरकारी तथा सैन्य सम्बन्ध अमेरिकासँग प्रत्येक महादेशका मुलुकहरूसँग नभएको होइन। जहाँ आफ्ना नागरिकको उपस्थिति हुन्छ, त्यहाँ अमेरिकाको चासो र उपस्थिति भइहाल्छ। मुख्यगरी अमेरिकी राष्ट्रपतिको उद्देश्य भनेकै शक्ति प्रयोग गरी अमेरिका र अमेरिकी सुरक्षा दिनु हो। राष्ट्रपतिसँग आदेश, परमादेश लागू गर्न सक्ने अधिकार हुन्छ। राष्ट्रपति डोनाल्ड ट्रम्पले बहुमत र अल्पमतको प्रवाह नराखी अमेरिका र अमेरिकीको सुरक्षाका लागि बोर्डर सुरक्षा पहिलो एजेन्डामा राखेका छन्। अनेक संघर्ष गरेर भए पनि बोर्डरको पर्खाल खडा गर्न सके महान् राष्ट्रपतिका रूपमा इतिहासमा नाम लेखिनेछ। अहिले त लड्नु छ, चाहे त्यो डेमोक््रयाट होस् वा आफ्नै पार्टी रिपब्लिकनसँग। जसरी हुन्छ आफ्ना एजेन्डा पूरा गरी सत्य बोल्नेको, बोलेको कुरा पूरा गरिछाड्ने र अमेरिकी प्राण बोकेका महान् राष्ट्रपति बन्नु नै प्रत्येक राष्ट्रपतिको उद्देश्य हुँदै हो। त्यसैले त विश्वकै नेतृत्व गर्ने नेता र मुलुक बनेको छ। नेपालसँगको सम्बन्ध सरकारी स्तरमा सन् १९४७ देखि सुुरु भएको हो। २२ मार्च १९४७ मै स्टेट डिपार्टमेन्टले विशेष राजनीति कमिसन खडा गरी नेपाल पठाएको थियो। त्यस मिसनको नेतृत्व जोसेफ सी सटरह्वाइटले गरेका थिए। सटरह्वाइट राष्ट्रपति ह्यारी एस ट्र्युम्यानका निजी दूत पनि थिए, जसले राष्ट्रपतिको निजी पत्र राजा त्रिभुवनलाई हस्तान्तरण गरेका थिए। सोही निजी पत्रमा राष्ट्रपति ट्र्युम्यानले नेपाल एउटा स्वतन्त्र राज्यका रूपमा अमेरिकाले मान्यता दिएको उल्लेख थियो। पछि काठमाडौं २५ अप्रिल १९४७ मा कूटनीति तथा महावाणिज्य दूतावास खोली व्यापार व्यवसाय पनि गर्दै जाने निर्णयमा सम्झौता भएको थियो। नेपालले भने अमेरिकाले भन्दा एक वर्षअघि नेपालले वासिंटन डीसीमा ३ फेब्रुअरी १९५८ मा आफ्नो दूतावास स्थापना गरेको हो। अमेरिकाले ६ अगस्त १९५९ मा नेपालमा आफ्नो दूतावास स्थापना गरेको हो। विडम्बना भन्नुपर्छ, हामी हत्या, हिंसा, बलात्कार, भ्रष्टाचार र अराजकतामा रमायौं, तर असल सभ्यताको विकास गरेनौं। अमेरिकाबाट उच्चस्तरमा सन् १९९५ मा प्रथम महिला हिलारी क्लिन्टनको मात्र भ्रमण भएको छ। जब आफ्ना नागरिक र कूटनीतिक, महावाणिज्य दूतावासलगायत एजेन्सी संघसंस्था र तिनीहरूसँग आबद्ध अमेरिकी अन्य कर्मचारीमाथि खतरा बढ्न थालेपछि अमेरिकी विदेशमन्त्रीको भ्रमण हुुन्छ। पैसा र हतियारको मात्र सहयोगबाट युद्ध जितिन्न भ्रष्टाचार नियन्त्रण पनि गर्नु भन्ने पाठ सिकाएर जान्छन्। सशस्त्र संघर्षताका यहाँ अमेरिकाको निकै विरोध हुुन्थ्यो। अमेरिकाले यूएसएआईडीमार्फत बहुपक्षीय सहयोगअन्तर्गत कृषि, स्वास्थ्य, परिवार नियोजन, वातावरण बचाउ, प्रजातन्त्रको विकास र प्रवद्र्धन, शान्ति स्थापनालगायत संविधानसभा निर्वाचन तयारीसम्म धेरै सहयोग गर्दै आएको छ। माओवादी सशस्त्र संघर्षकालमा बन्द गरिएको पिसकोर पनि पुनः सञ्चालनमा आइसकेको छ। अमेरिकाले जनताको रगतपसिनाबाट कमाएको पैसाबाट कर तिरिएको त्यत्रो रकम सहयोगस्वरूप उपलब्ध गराउँदै आएको छ। तर अमेरिकालाई आवश्यक पर्दा अन्तर्राष्ट्रिय मञ्चहरूमा मतदान गर्न नसक्नु नेपालको कमजोरी होइन र ? अमेरिकी राष्ट्रपति ट्रम्पले हाम्रो पैसा चाहिन्छ र लिनु छ भने हाम्रो साथी हुनुपर्छ भनेका कुराप्रति हेक्का राख्न सके अमेरिकाको भावना बुझ्न कठिन छैन। परराष्ट्रमन्त्री प्रदीप ज्ञवालीको हालैको भ्रमणले माइलस्टोनको काम नगरे पनि औपचारिक तथा सरकारी सम्बन्ध यथावत् राख्न सकारात्मक भूमिका निर्वाह गरेको छ। हामीले बुझ्नुपर्ने महत्त्वपूर्ण विषय सुरक्षा नै हो। सयांै सुरक्षा घेराभित्र हाम्रा राजा, राजपरिवार र नातेदार गरी दर्जनभन्दा बढीको हत्या हुँदा बेखबर हुन्छौं। हामी मन्त्री मिर्जा र जमिम शाहहरूको हत्या पनि साधारण ठान्छौं अनि हामी हत्या, हिंसा, बलात्कार, भ्रष्टाचार र अराजकतामा रमायौं, तर असल सभ्यताको विकास गरेनौं। बर्दीलाठी र बन्दुकसँग मात्र सुरक्षा छ भन्ने ठान्छौं।"
डीपीएल क्रिकेटमा महेन्द्रनगर र विराटनगरले अंक बाँडे,"धनगढी : धनगढी प्रिमियर लिग (डीपीएल) को तेस्रो संस्करणमा रूपन्देही च्यालेन्जर्सलाई पहिलो हार चखाउँदै सीवाईसी अत्तरियाले लगातार दोस्रो जित हात पारेको छ। बिहीबारको खेलमा अत्तरियाले रूपन्देहीलाई ३९ रनले पराजित गर्यो। अत्तरियाको लगातार दोस्रो जित हो। रूपन्देहीको भने पहिलो हार हो। टस जितेर ब्याटिङ रोजेको अत्तरियाले निर्धारित २० ओभरमा नौ विकेट गुमाउँदै एक सय २१ रन बनायो। अत्तरियाका कप्तान दीपेन्द्रसिंह ऐरीले ६७ रन जोडे। ५० बल खेलेका उनले १० चौका र एक छक्का प्रहार गरे। रीत गौतम, सुवेन्दु पाण्डे र सन्नी पटेलले समान १२ रन बनाए। रूपन्देहीका ललितसिंह भण्डारीले तीन विकेट लिए। यस्तै विक्रम सोबले दुई तथा कप्तान वसन्त रेग्मी र पुनित मेहराले एकएक विकेट हात पारे। जवाफी ब्याटिङ गरेको रूपन्देहीले २० ओभरमा सबै विकेट गुमाउँदै ८२ रन मात्रै बनाउन सक्यो। रूपन्देहीका सुमित महर्जनले २२ रन बनाए। यस्तै प्रदीप ऐरी १४, सन्दीप सुनार १५, विनोद भण्डारी १०, विक्रम सोवले १४ रन बनाए। भीम सार्की, वसन्त रेग्मी र ललितसिंह भण्डारीले एक रन मात्र बनाउन सके। अत्तरियाका सन्नी पटेल, भुवन कार्की, दीपन्द्रसिंह ऐरी र देवेन्द्र रावतले दुईदुई विकेट लिए। बिहीबार नै भएको अर्को खेलमा विराटनगर किङ्स र महेन्द्रनगर युनाइटेडबीचको खेल भने वर्षाका कारण रद्द भएको छ। टस जितेको विराटनगरले १८३ ओभरमा सात विकेट गुमाएर ८२ रन बनाएको अवस्थामा पानी परेपछि खेल रोकिएको थियो। त्यसपछि पनि निरन्तर वर्षा भएपछि खेल रद्द गरिएको हो। विराटनगर र महेन्द्रनगरले एकएक अंक बाँडेका छन्। विराटनगरले तीन खेलबाट तीन अंक जोडेको छ। पहिलो दुई खेल हारेको महेन्द्रनगरले एक अंक बनाएको छ। अत्तरिया शीर्ष स्थानमा डीपीएलको अंकतालिकामा सीवाईसी अत्तरिया शीर्ष स्थानमा छ। आफूले खेलेका दुवै खेलमा जित निकालेको अत्तरिया चार अंकसहित पहिलो स्थानमा छ। अपराजित काठमाडौं गोल्डेन्से दोस्रो स्थानमा छ। काठमाडौंको पनि चार अंक रहे पनि रनरेटमा काठमाडौं दोस्रो स्थानमा छ। तेस्रो स्थानमा रहेको रूपन्देही च्यालेन्जर्सले तीन खेलमा दुई खेलमा जित निकालेको छ भने एक खेलमा हार बेहोरेको छ। रूपन्देही चार अंक लिएर तेस्रो स्थानमा छ। चौथो स्थानमा रहेको विराटनगरको तीन अंक छ। उसले तीन खेलमध्ये एकमा जित एकमा हार बेहोर्दा एक खेलमा भने अंक बाँडेको छ। पाँचौं स्थानमा महेन्द्रनगर युनाइटेड छ। दुई खेलमा जित निकाल्न नसकेको महेन्द्रनगरको एक अंक छ। तालिकाको पुछारमा रहेको धनगढी स्टार्सले तीनवटै खेलमा हार बेहोरेको छ। हेर्नुस् फोटोहरूः खेल हेर्दै कलाकारद्वय मदनकृष्ण श्रेष्ठ र हरिवंश आचार्य।"
विद्यार्थीलाई खेलकुदमा जोड्दै प्रदेश सरकार,"विराटनगर : प्रदेश १ सरकारले माध्यमिक तहका विद्यार्थीलाई खेलकुदमा अनिवार्य जोड्ने योजना ल्याएको छ। आगामी वैशाखदेखि सुरु हुने शैक्षिक शत्रबाट म अगाडि बढ्छु भन्ने नाराका साथ माध्यमिक तहमा अध्ययन गर्ने अढाई लाख विद्यार्थीलाई खेलकुदका गतिविविमा सहभागी गराउने र प्रत्यक्ष रुपमा खेलकुदमा जोड्ने सरकारको योजना छ। सामुदायिक विद्यालयमा खेलकुदका गतिविधि कम भइरहेको र खेलकुदमा जोडिने अवसरबाट विद्यार्थी बन्चित भइरहेको अवस्थामा सरकारले महत्वकांक्षी योजना अघि सार्ने भएको हो। प्रदेशका आन्तरिक मामिला तथा कानुनमन्त्री हिक्मत कार्कीले आगामी शैक्षिक शत्रदेखि प्रदेशका अढाई लाख विद्यार्थीलाई प्रत्यक्ष रुपमा खेलकुदमा सहभागी गराइने सरकारको योजना रहेको जानकारी दिए। मोरङको बेलवारी नगरपालिका११ लक्ष्मीमार्गमा एन प्याब्सन मोरङले आयोजना गरेको खेलकुद कार्यक्रमको बिहीबार उद्घाटन गर्दै मन्त्री कार्कीले विद्यार्थीलाई खेलकुदमा जोड्न अनिवार्य जस्तै बनेको बताए। नेपाली समाजमा रहेका जातीय, धार्मिक, सामाजिक र सांस्कृतिक विविधतालाई जोड्ने सुत्रको काम खेलकुदले गर्ने बताउँदै उनले खेलकुदलाई विद्यालयस्तरबाटै माथि उकास्नु पर्ने अवस्था रहेको जनाए। खेलकुदले जात, भूगोल, धर्म केही पनि भन्दैन, उनले भने, त्यसैले खेलकुदका माध्यमबाट सबैलाई सामूहिक रुपमा जोड्न र एकताको सुत्रमा बाँध्न सकिन्छ। विद्यालय तहबाटै खेललाई व्यावसायिक बनाउन प्रदेश सरकार तयार रहेको उनको भनाइ छ। शुक्रबारसम्म सञ्चालन हुने खेलकुदमा दुई हजार विद्यार्थीले प्रतिस्पर्धा गर्ने एन प्याब्सन मोरङका सचिव नारायणप्रसाद ढकालले जानकारी दिए। एन प्याब्सन स्पोर्टस् मिटमा छात्र तथा छात्रातर्फ दौड, रिले दौड, लङ्जम्प, हाईजम्प, ट्रिपल जम्प, सर्टपुट, कवर्डी तथा भलिवलका खेलहरु समावेश गरिएको ढकालले बताए। मोरङको बेलवारी नगरपालिका११ लक्ष्मीमार्गमा एन प्याब्सन मोरङले आयोजना गरेको खेलकुद कार्यक्रमको उद्घाटन गर्दै प्रदेश १ का आन्तरिक मामिला तथा कानुनमन्त्री हिक्मत कार्की। तस्बिर स् किशोर बुढाथोकी"
बूढासुब्बा गोल्डकप : धरान उपाधि नजिक,"धरान : ए डिभिजन लिग उपविजेता संकटा क्लबलाई पराजित गर्दै आयोजक धरान फुटबल क्लब सुनसरीको धरानमा जारी २१औं अन्तर्राष्ट्रिय आमन्त्रण बूढासुब्बा गोल्डकप फुटबल प्रतियोगिताको उपाधि नजिक पुगेको छ। घरेलु मैदानमा टाइब्रेकरमा ४३ गोलले संकटालाई निराश बनाउँदै धरान फाइनलमा प्रवेश गरेको हो। धरान रंगशालामा भएको अत्यन्तै प्रतिस्पर्धात्मक खेलमा गोलरक्षक विनय श्रेष्ठले संकटाको दुई पेनाल्टी विफल पारेपछि धरानले फाइनल यात्रा तय गरेको हो। उपाधिका लागि धरानले क्यामरुनको डफिन्स क्लब र नेपाल पुलिस क्लबबीचको विजेतासँग प्रतिस्पर्धा गर्नेछ। धरान यसअघि भारतको दलहाउजी एथलेटिक्स क्लबलाई २० गोलले पराजित गर्दै सेमिफाइनल प्रवेश गरेको थियो। ९० मिनेटको निर्धारित समयमा दुवै टोलीबाट गोल हुन नसकेपछि खेल टाइबे्रकरमा धकेलिएको थियो। टाइबे्रकरमा धारनका वर्तमान राई, मिलन राई, योगेश राई र दोर्जे तामाङले गोल गरेका थिए। धरानका हेमन्त थापामगरको प्रहारलाई संकटाका गोलरक्षक राजाबाबा थापाले विफल पारेका थिए। संकटाका अमित तामाङ, दीपेश आलेमगर, लक्ष्मण रुचालले मात्र गोल गरे। सेड्रिक आबा र सरोज दाहालको प्रहार विफल भएको थियो। खेलको म्यान अफ दी म्याच धरानका गोलरक्षक विनय श्रेष्ठ भए। उनले १५ हजार पुरस्कार प्राप्त गरे। धरान आठौं संस्करणपछि पहिलो पटक फाइनलमा प्रवेश गरेको होे। निर्धारित समयको खेलमा दुवै टिमले गोल गर्ने उत्कृष्ट अवसरलाई सदुपयोग गर्न नसक्दा खेलको निर्णय टाइब्रेकरबाट भएको थियो। खेलको छैटांै, ३०औं र ७४औं मिनेटमा धरानका वर्तमान राईले गोल गर्ने उत्कृष्ट अवसर गुमाए। उनले ३० मिनेटमा वान भर्सेस वानको अवस्थामा समेत गोल गर्न सकेनन्। धरानकै मिलन राईले खेलको २६औं मिनेटमा गोल गर्ने अवसर खेर फाले। संकटाले पनि गोल गर्ने चारवटै अवसर गमाएको थियो। संकटाको तर्फबाट ३९औं मिनेटमा लक्ष्मण रुचाल, पहिलो हाफको इन्जुरी समयमा रोशन पहारी, ५१औं मिनेटमा रोमन लिम्बू र ६४औं मिनेटमा सेड्रिक आबाको सशक्त प्रहारलाई धरानका गोलरक्षक विनय श्रेष्ठले विफल पारेका थिए। धरानका प्रशिक्षक सागर घिमिरेले खेलाडीले उत्कृष्ट प्रदर्शन गरेको बताए। उनले फाइनल प्रवेश गरेसँगै खेलाडीको आत्मबल बढेकाले उपाधि जित्न थप हौसला मिलेको बताए। संकटाका अफिसियल जुजुकाजी डंगोलले निर्धारित समयमा आफ्ना खेलाडीले गोल गर्ने अवसरलाई सदुपयोग गर्न नसक्दा टाइबे्रकरमा पराजित हुनु परेको बताए। शुक्रबार विभागीय टोली नेपाल पुलिस क्लब र क्यामरुनको डफिन्स क्लबबीच प्रतिस्पर्धा हुनेछ। प्र्रतियोगिताको विजेताले नगद आठ लाख र उपविजेताले नगद चार लाख रुपैयाँ प्राप्त गर्नेछन्।"
सन्दीपको टिम मेलबर्न स्टार्स बिग बासको फाइनलमा,"काठमाडौं : अस्ट्रेलियाको बिग बास लिग क्रिकेटमा नेपाली क्रिकेटर सन्दीप लामिछाने सहभागी भएको मेलबर्न स्टार्स फाइनलमा पुगेको छ। बिहीबारको खेलमा होबर्ट हुरिकेन्सलाई ६ विकेटले पराजित गर्दै सन्दीपको टिम फाइनलमा प्रवेश गरेको हो। १५४ रनको लक्ष्य पछ्याएको सन्दीपको टिमलेले १८ दशमलव ५ ओभरमा चार विकेटको क्षतिमा लक्ष्य पूरा गरेको हो। जितका लागि मेलबर्न स्टार्सका कप्तान ग्लेन म्याक्श्वेलले अविजित ४३ र सेव गोट्चले ३३ रन जोडे। त्यसैगरी पिटर ह्यान्डस्कोम्बले ३५, मार्कुस स्टोइनिस र निक मेडिन्सनले समान १८१८ रन बनाए। टस हारेर पहिले ब्याटिङ गरेको हुरिकेन्सले पूरै २० ओभर खेल्दै सात विकेटको क्षतिमा १५३ रन बनाएको थियो। हुरिकेन्सका लागि अर्धशतक प्रहार गर्दै बेन म्याकडर्मोटले ५३ रन जोडे भने जर्ज बेलीले ३७ रनको योगदान दिए। बिहीबारको खेलमा नेपालका सन्दीपले भने चार ओभर बलिङ गर्दा बिना विकेट ३१ रन दिए। सन्दीपको टिमले मेलबर्न रिनेगेडस र सिड्नी सिक्सर्ससँगको विजेतासँग फाइनल खेल्नेछ। फाइनल खेल फेब्रुअरी १७ मा हुनेछ ।"
भीमकाय शरीरका रोली काठमाडौंमा,"काठमाडौं : शारीरिक सुगठन खेलमा सबैभन्दा ठूलो शरीर भएका खेलाडी रोली विंकलार नेपाल आएका छन्। शारीरिक सुगठन खेलको विश्वकप मानिने मिस्टर ओलम्पियाको छनोट प्रतियोगितास्वरूप नेपालमा पहिलोपटक हुन लागेको आईएफबीबी प्रोफेसनल लिग नेपाल बडिबिल्डिङ च्याम्पियनसिपमा गेस्ट पोजरका रूपमा विंकलार बुधबार नेपाल आएका हुन्। प्रतियोगिताको दौरान उनले शारीरिक सुगठनसम्बन्धी केही महत्त्वपूर्ण पोज प्रस्तुत गर्नेछन्। आईएफबीबी प्रोफेसनल लिग नेपाल बडिबिल्डिङ च्याम्पियनसिपको मुख्य आयोजक आईएफबीबी लिग नेपालले शोभा बढ्नुका साथै सहभागी खेलाडीको हौसलासमेत बढ्ने विश्वास गरेको छ। नेदरल्यान्ड्सका नागरिक विंकलार शारीरिक सुगठन खेलमा सबैभन्दा ठूलो शरीर भएका खेलाडी मानिन्छन्। एक सय ३० केजी तौल भएका विंकलार अन्तर्राष्ट्रिय शारीरिक सुगठन खेलमा द बिस्ट (दानव) तथा सामुराई जस्ता उपनामले परिचित छन्। प्रतियोगितामा गेस्ट पोजरका रूपमा सहभागी भएपछि उनी फेब्रुअरी १७ मा स्वदेश फर्कनेछन्। अध्यक्ष गुरुङले प्रतियोगिताका लागि अमेरिका, बेलायत, फ्रान्स, इटाली, चीन, जापान, रुस, भारतलगायत देशबाट धेरैभन्दा धेरै खेलाडीले प्रतियोगितामा सहभागी हुन आवेदन भरेको जानकारी दिए। नेपालमा हुने छनोट प्रतियोगितामार्फत चार विधामा उत्कृष्ट हुँदै प्रो कार्ड जित्ने चार खेलाडीले आगामी सेप्टेम्बरमा अमेरिकाको लस भेगासमा आयोजना हुने मिस्टर ओलम्पियामा सहभागिताको अवसर पाउनेछन्।"
सुटर्स र माउन्ट भ्याली सेमिफाइनलमा,"भक्तपुर : आयोजक सुटर्स टीम, माउन्ट भ्याली र प्लानिङ ब्वाइज र भक्तपुर जिल्ला फुटबल क्लव एसोसियसन (बीडीएफसीए) भक्तपुरमा जारी दोस्रो सुटर्स कप फुटबल प्रतियोगिताको अन्तिम सेमिफाइनलमा पुग्न सफल भएका छन्। भक्तपुरको माहेश्वरी खेल मैदानमा जारी प्रतियोगिताअन्तर्गत बिहीबार भएको क्वार्टरफाइनलमा आयोजक सुटर्सले म्यानचेस्टर युनाइटेड फुटबल क्लव नेपाललाई सडेन डेथमा ६५ गोलले पन्छाएको हो। निर्धारित ७० मिनेटको खेलमा एकएक गोलको बराबरी खेलका सुटर्स र म्यानचेस्टरले पेनाल्टी सुटआउटका पाँचपाँच गोलसमेत गरेका थिए। सडेन डेथमा पहिलो गोल गर्न आएका म्यानचेस्टरका खेलाडीको प्रहारलाई सुटर्सक गोल रक्षकले बचाउ गर्न सफल भए। त्यस्तै सुटर्सका खेलाडीको प्रहार सीधै गोलपोस्ट छिरेपछि म्यानचेस्टर हार स्वीकार गर्न बाध्य भयो। बिहीबार नै भएको अर्को क्वार्टरफाइनलमा माउन्ट भ्यालीले रायमाझी फुटबल क्लवलाई १० गोलले हरायो। एन्फाको ए डिभिजन खेल्ने तीनजना विदेशी खेलाडीले सुसज्जित माउन्ट भ्यालीका लागि ब्यासरी कजिमले गरेको एकमात्रै गोल निर्णायक सावित भएको थियो। त्यस्तै अर्को क्वार्टरफाइनलमा प्लानिङ ब्वाइजले पद्म ज्याति ईआर ब्वाइजलाई १० गोलले हराएर सेमिफाइनलमा स्थान पक्का गरेको छ। प्लानिङ ब्वाइजको लागि खेलको ३३ औं मिनेटमा अमित लामाले गोल गरेका थिए। यसैगरी सशस्त्र प्रहरी बलको ९ नम्बर ब्रिगेडलाई ०२ गोलले हराउँदै शिव शिखर बीडीएफसीए अन्तिम चारमा पुग्न सफल भएको छ। बीडीएफसीएले एन्फाको ए डिभिजन फुटबल खेल्ने चारजना विदेशी खेलाडी मैदानमा उतारेको थियो। बिहीबार भएको खेलमा पनि चारमध्ये दुई विदेशी खेलाडीहरु मान्सा र फुफोनाले एकएक गोल गरेका थिए। काठमाडौं उपत्यका र काभ्रेका गरी २४ टीमको सहभागिता रहेको प्रतियोगिताअन्तर्गत शुक्रबार दुई सेमिफाइनलका खेल हुने म्याच कमिस्नर अनिल सुकुपायोले जानकारी दिए। उनका अनुसार पहिलो खेल प्लानिङ ब्वाइज र बीडीएफसीए तथा दोस्रो खेलका माउन्ट भ्याली र आयोजक सुटर्सबीच हुनेछन्।"
हक्की प्रतियोगिताको उपाधि गण्डकीलाई,"बिर्तामोड : शिखर पुरुष गिरिजाप्रसाद कोइराला स्मृति राष्ट्रिय हक्की प्रतियोगिताको उपाधि गण्डकी प्रदेशले जितेको छ। झापाको मेची रंगशालामा बुधबार सम्पन्न फाइनलमा विभागीय टोली त्रिभुवन आर्मी क्लबलाई स्तब्ध पार्दै गण्डकीले उपाधि जितेको हो। गण्डकीले आर्मीलाई १० गोलले पराजित गर्दै २० हजार रुपैयाँ पुरस्कार प्राप्त गर्यो। उपविजेतामा चित्त बुझाएको आर्मीले १५ हजार प्राप्त गयो। फाइनलमा आर्मी र गण्डकीले आक्रामक खेल खेलेका थिए। तेस्रो क्वार्टरसम्म दुवै टोलीले गोल गर्न सकेनन्। खेलको अन्तिम समयमा गण्डकीका श्रवण कुमारले पेनाल्टी कर्नरमा निर्णायक गोल गर्दै टोलीलाई उपाधि दिलाए। कुमारले डीबक्सभित्र गोलकिपरलाई बिट गर्दै ५७औं मिनेटमा गोल गरेका थिए। खेलको म्यान अफ दी म्याच गण्डकीका गोलकिपर प्रकाश खानियाँ घोषित भए। यसैगरी प्रदेश १ लाई सडनडेथमा ७६ गोलले पराजित गर्दै सुदूरपश्चिम प्रदेशले तेस्रो स्थान हात पारेको छ। सुदूरपश्चिमले पाँच हजार रुपैयाँ प्राप्त गरेको छ। प्रतियोगितामा उत्कृष्ट खेलाडी गण्डकीका श्रवण कुमार, सर्वाधिक गोलकर्ता आर्मीका राम साह, गोलकिपर आर्मीका पुरन एल र उदीयमान खेलाडी प्रदेश १ का अनिष मगर घोषित भए। उनीहरूले जनही पाँच हजार पुरस्कार प्राप्त गरे। राष्ट्रिय खेलकुद परिषद्को संयोजन तथा नेपाल हक्की संघको आयोजनामा भएको प्रतियोगितामा कर्णाली प्रदेशबाहेक ६ प्रदेश र त्रिभुवन आर्मी क्लबको सहभागिता थियो।"
च्याम्पियन्स लिग फुटबल : रियल म्याड्रिड र टोट्टनहामको जित,लन्डन : च्याम्पियन्स लिग फुटबलको बिहीबार बिहान भएको प्रिक्वार्टरफाइनलको पहिलो लेग खेलमा स्पेनिस क्लब रियल म्याड्रिड र इङ्लिस क्लब टोट्टनहामले जित हात पारेका छन् । रियल म्याड्रिडले डच क्लब आयाक्सलाई उसैको मैदानमा २१ गोलले हरायो । टोट्टनहामले भने घरेलु मैदानको फाइदा उठाउँदै जर्मन प्रतिद्वन्द्वी बोरुसिया डर्टमन्डमाथि ३० गोलको सजिलो जित हात पार्यो । रियल म्याड्रिड र आयाक्सबीचको प्रतिस्पर्धात्मक खेलमा तीनवटै गोल दोस्रो हाफमा भएका थिए । निर्धारित समयको ६०औं मिनेटमा अनुभवी खेलाडी करिम बेन्जेमाले रियल म्याड्रिडका लागि पहिलो गोल गरेका थिए । ७५औं मिनेटमा घरेलु टोलीका आयाक्सका हकिम जियचले गोल गर्दै खेललाई ११ को बराबरीमा पुर्याएका थिए । निर्धारित समयको खेल सकिनुभन्दा तीन मिनेटअघि मार्को एसेन्सियोले निर्णायक गोल गर्दै रियल म्याड्रिडलाई महत्वपूर्ण जित दिलाए । रियल म्याड्रिडको जितमा भिडियो असिस्टेन्ट रेफ्री (भीएआर) प्रविधिको पनि महत्वपूर्ण हात रह्यो । रियल म्याड्रिडविरुद्घ सुरुदेखि नै उत्कृष्ट प्रदर्शन गरेको आयाक्सका निकोलस ताग्लियाफिकोले गरेको एउटा गोललाई भीएआर प्रविधिले मान्यता नदिएपछि रियल म्याड्रिडको भाग्य चम्किएको थियो । च्याम्पियन्स लिगमा पहिलो पटक कुनै पनि गोललाई भीएआर प्रविधिले मान्यता नदिएको हो । गोल गर्नुअघि निकोलस अफ साइड पोजिसनमा रहेकोले कारण देखाउँदै उनको गोललाई मान्यता नदिइएको हो । पछिल्लो १३ वर्षमा डच क्लब आयाक्सले च्याम्पियन्स लिगको नकआउट चरणमा खेलेको यो पहिलो खेल हो । प्रिक्वार्टरफाइनलको दोस्रो लेग खेल अब आगामी मार्च ५ तारिखमा रियल म्याड्रिडको घरेलु मैदानमा खेलिने छ । हालसम्म सर्वाधिक १३ पटक च्याम्पियन्स लिगको उपाधि जितिसकेको रियल म्याड्रिड प्रतियोगिताको साविक विजेता पनि हो । युरोपियन प्रतियोगितामा रियल म्याड्रिडसँग खेलेका पछिल्ला सातवटा खेलमा आयाक्स पराजित हुँदै आएको छ । रियल म्याड्रिडविरुद्धको पछिल्ला सात खेलमा आयाक्सले केवल तीन गोल गरेको छ भने २२ गोल खाएको छ । रियल म्याड्रिडले भने विपक्षीको मैदानमा खेलिएका च्याम्पियन्स लिगको नकआउट चरणको पछिल्ला सातमध्ये ६ खेलमा जित हात पारेको छ । एक खेलमा भने रियल म्याड्रिड पराजित भएको छ । यसैगरी आयाक्सले च्याम्पियन्स लिगको नकआउट चरणमा घरेलु मैदानमा खेलिएका पछिल्ला ६ मध्ये एउटा खेलमा पनि जित हात पार्न सकेको छैन । यस अवधिमा आयाक्स तीन खेलमा पराजित भएको छ भने तीन खेल बराबरीमा सकिएको छ ।आयाक्सले पछिल्लो पटक सन् १९९६ को मार्चमा च्याम्पियन्स लिगको नकआउट चरणमा घरेलु मैदानमा खेलिएको खेलमा जर्मन क्लब बोरुसिया डर्टमन्डलाई हराएको थियो । रियल म्याड्रिडका करिम बेन्जेमाले च्याम्पियन्स लिगको आयाक्सविरुद्धको पछिल्ला ६ खेलमा गोलका लागि कुनै न कुनै योगदान गरेका छन् । यसबीचमा उनले टोलीका लागि चार गोल आफैले गरेका छन् भने चार गोलका लागि पास उपलब्ध गराएका छन् । यसैगरी बोरुसिया डर्टमन्डविरुद्धको खेलमा टोट्टनहामले तीनवटै गोल दोस्रो हाफमा गरेको थियो । ४७औं मिनेटमा ह्युङ मिन सनले टोट्टनहामलाई सुरुआती अग्रता दिलाएका थिए । त्यसपछि खेलको अन्त्यतिर चार मिनेटको बीचमा टोट्टनहामले थप दुई गोल गरेको थियो । खेलको ८३औं मिनेटमा जन भर्टोङ्घनले टोलीको अग्रता दोब्बर बनाएका थिए । ८६औं मिनेटमा फर्नान्डो लोरेन्टले अर्को गोल थप्दै घरेलु मैदानमा टोट्टनहामलाई सजिलो जित दिलाएका थिए । उनले परिवर्तित खेलाडीको रुपमा मैदानभित्र प्रवेश गरेको तेस्रो मिनेटमै गोल गरेका हुन् । प्रिक्वार्टरफाइनलको दोस्रो लेग खेल मार्च ५ तारिखमा बोरुसिया डर्टमन्डको घरेलु मैदानमा खेलिने छ । टोट्टनहामले च्याम्पियन्स लिगमा आफ्नो प्रतिद्वन्द्वीलाई तीन गोलको अन्तरले पराजित गरेको यो पाँचौं पटक हो । बोरुसिया डर्टमन्ड पनि च्याम्पियन्स लिगमा तीन गोलको अन्तरले पराजित भएको यो पाँचौं पटक नै हो । बोरुसिया डर्टमन्डलाई च्याम्पियन्स लिगमा हालसम्म कुनै पनि टोलीले तीन गोलभन्दा ठूलो अन्तरले हराएको छैन । यसैगरी टोट्टनहाम सन् २०१०११ सिजनपछि च्याम्पियन्स लिगको नकआउट चरणमा कुनै पनि जर्मन क्लबलाई हराउने पहिलो इङ्लिस टोली पनि बनेको छ । सन् २०१०११ सिजनको च्याम्पियन्स लिगको सेमिफाइनलमा म्यानचेस्टर युनाइटेडले जर्मन क्लब साल्केलाई हराएको थियो ।
प्रोक्वालिफायरको तयारी पूरा,"काठमाडौं : नेपालमा पहिलोपटक आयोजना हुन लागेको शारीरिक सुगठन खेलको सबैभन्दा ठूलो प्रतियोगिता मिस्टर ओलम्पियाको नेपाल छनोट प्रो क्वालिफायरको सम्पूर्ण तयारी पूरा भएको छ। आयोजक अन्तर्राष्ट्रिय व्यावसायिक शारीरिक सुगठन (आईएफबीबी) लिग नेपालले बुधबार पत्रकार सम्मेलनमार्फत प्रतियोगिताको अन्तिम तयारी पूरा भएको जनाएको हो। प्रतियोगिताका लागि आईएफबीबीका निर्णायकहरू ब्रायन बोन्डी र स्टिन बोन्डी नेपाल आइसकेका छन्। यसैगरी प्रतियोगितामा सहभागी हुने खेलाडीहरू पनि नेपाल आउने क्रम जारी रहेको आईएफबीबी लिग नेपालका अध्यक्ष सानु गुरुङले जानकारी दिए। प्रतियोगिता यही शुक्रबार र शनिबार कमलादीस्थित एकेडेमी हलमा आयोजना हुँदै छ। प्रतियोगिताको अन्तिम तयारी पूरा गरेका छौं। प्रतियोगिता सञ्चालन गर्न आईएफबीबी लिगबाटै निर्णायकहरू पनि आइसक्नुभएको छ, पत्रकार सम्मेलनमा अध्यक्ष गुरुङले भने, साथै प्रतियोगितामा सहभागी हुने खेलाडीको आउने क्रम पनि जारी छ। उनका अनुसार प्रतियोगितामा विभिन्न १५ देशका खेलाडीले आफ्नो नाम दर्ता गराएका छन्। प्रतियोगितामा भारत, पाकिस्तान, संयुक्त अरब इमिरेट्स (यूएई), बहराइनलगायत देशका खेलाडी सहभागी हुनेछन्। आयोजकले दिएको जानकारीअनुसार शुक्रबारसम्म खेलाडीहरूले आफ्नो नाम दर्ता गराउन सक्ने छन्। सोही दिन खेलाडीहरूको नाप र तौल पनि लिइने छ। शनिबार बिहान ८ बजेबाट प्री जजिङ राउन्ड सुरु हुने छ भने दिनको १ बजेपछि अन्तिम चरणको प्रतिस्पर्धा सुरु हुने छ। प्रतियोगितामा मेन्स फिजिक, मेन्स क्लासिक फिजिक, मेन्स बडिबिल्डिङ र वुमन फिजिक गरी चार स्पर्धामा प्रतिस्पर्धा हुने छ। यी चार क्याटेगोरीमा पहिलो हुने एकएकजना खेलाडीले प्रो कार्ड जित्दै यसै वर्ष अमेरिकाको लस भेगासमा आयोजना हुने मिस्टर ओलम्पियामा प्रतिस्पर्धा गर्ने अवसर पाउने छन्। प्रतियोगितामा नेपाली खेलाडीको समेत सहभागिता रहने छ। प्रतियोगितामा गेस्ट पोजरका रूपमा सहभागी हुन शारीरिक सुगठन खेलमा सबैभन्दा ठूलो शरीर भएका खेलाडी रोली विंकलार पनि नेपाल आउँदै छन्। विंकलार बिहीबार नेपाल ओर्लने आयोजकले जनाएको छ।"
