शीर्षक,विवरण
पुराना ओली नयाँ ओली,"भ्रष्टाचारविरुद्ध कारबाही र व्यापक शुद्धीकरण थाल्ने अवसर थियो तर ओलीले त्यो अवसर गुमाउँदै गएका छन्। प्रधानमन्त्री केपी शर्मा ओलीसँग मेरो पहिलो लामो संवाद २०५४ जेठमा भएको थियो। स्थानीय निकाय निर्वाचनका सन्दर्भमा माओवादीको उद्गम मानिएको रोल्पामा निर्वाचन पर्यवेक्षण सकेर म र वर्तमान राष्ट्रपतिका एकजना सल्लाहकारसहित तीनजना बुटवल वास बस्न आइपुगेका थियौं। त्यही होटेलमा तत्कालीन एमालेका प्रभावशाली नेता ओली पनि बसेका रहेछन्। राति अबेरसम्म लामो कुराकानी भयो। त्यसबेला एमालेबाट प्रतिनिधित्व गर्दै संयुक्त सरकारमा गृहमन्त्री पदमा आसीन एकजना बाहुबलि नेताको फोहोरी राजनीतिप्रति ओली असन्तुष्ट थिए। एमालेसम्मिलित उक्त सरकारको आयुबारे चर्चा हुँदा ओलीको सटिक टिप्पणी मलाई अझै सम्झना छ, कुचो लगाएर बढार्नुपर्ने फोहोर, हावाले उडाए पनि हुन्थ्यो। त्यो बेला ओली मूल्यको राजनीतिको वकालत गर्थे। अहिले दुईतिहाइको प्रधानमन्त्री भएको बेला ओलीले त्यही फोहोर भान्सा कोठामा जतन गरेर राखेका छन्। साथै त्यसबाट उत्पन्न कीटाणु पनि काखी च्यापेर हिँडेका छन्। भर्खरै ओली नेतृत्वको सरकारले एक वर्षको समयावधि पूरा गयो। एकबर्से कार्यकालबारे आफ्नो बखान आफैं गरेर ओली थाकेका छैनन्। ओली सरकारको यही एकबर्से कार्यकालमा म सातपटक गिरफ्तारीमा परें। माओवादीले हिंसात्मक युद्ध प्रारम्भ गरेपछि सो हिंसाविरुद्धको अभिमत र अडानका कारण कुनै बेला ओली र म थुप्रै मञ्चमा सँगै उभियौं। त्यो बेला ओलीको बोली पीडितहरूका पक्षमा थियो। दुईतिहाइको प्रधानमन्त्री बनेपछि ओली पीडकको संरक्षकका रूपमा प्रस्तुत हुन थाले। २०६१ सालपछि माओवादीलाई शान्ति प्रक्रियामा ल्याउन हामीले पसिना बगाउँदा ओलीले शंकाका थुप्रै असिना बर्साए। ०६३ को परिवर्तनपछि माओवादीले नागरिक समाजलाई समेत मूर्ख बनायो भनेर ओलीले निकै टुक्का सुनाए। त्यति मात्र होइन नागरिक अभियन्तालाई माओवादी नै हुन् भनेर हुइयाँ नै मच्चाए। तर आज पीडितहरूले न्याय पाउनुपर्छ भन्दा प्रचण्डलाई भन्दा ओलीलाई ज्यादा रिस उठ्छ। पुराना ओलीका कैयन् सबल पक्ष थिए। २०७२ मा संविधान जारी भएपछि थोपरिएको नाकाबन्दीविरुद्ध सरकारमै बसेर ओलीले अडान लिए, नागरिक स्तरबाट नाकाबन्दीविरुद्ध हामी धर्ना जुलुस गर्दै गिरफ्तारी भोगिरह्यौं। आज तिनै दुईतिहाइका ओली हामीविरुद्ध मोर्चाबन्दी गर्दैछन्। यो एक वर्षमा कम्तीमा आधा दर्जनपटक बुझिने गरी उनले सार्वजनिक मञ्चबाट हामीलाई निन्दागाली गरे। नेकपाका प्रवक्तालाई समेत किन तिनीहरूलाई (हामीलाई) भेटेको भनेर आक्रोश व्यक्त गर्नुभयो। हिजो संकटको बेला सहिष्णु ओली दुईतिहाइको प्रधानमन्त्री भएपछि झनै असहिष्णु देखिए। ०७३ सालमा ओली सरकारविरुद्ध कांग्रेस र माओवादीले अविश्वासको प्रस्ताव दर्ता गरेपछि अन्ततः ओलीले राजीनामा दिनुपरेको थियो। त्यो बेला प्राविधिक रूपमा ओली पराजित भए पनि नैतिकरूपमा विजयी भएका थिए। अहिले दुईतिहाइको प्रधानमन्त्री ओली प्राविधिक रूपमा बलवान् छन्, नैतिकरूपमा कमजोर। पहिले ओली रमाइलो ठट्टा गर्थे अनि श्रोता पेट मिचिमिची हाँस्थे। अहिले ओली आफैं ठट्टाको पात्र बनेका छन्। पहिले ओली लेखक बुद्धिजीवीसँग गहन छलफल गर्थेे, अहिले ओली लेखक बुद्धिजीवीलाई गाली गर्छन्। पहिलोपटक प्रधानमन्त्री बन्दा ओली वजनदार देखिन्थे, दुईतिहाइको प्रधानमन्त्री भएपछि सहायक मन्त्रीजस्तो देखिन थालेका छन्, संसद्लाई ढाँट्ने मन्त्रीलाई बर्खास्त गर्ने इच्छाशक्तिसमेत ओलीमा छैन। कुनै बेला लोकमानसिंह कार्कीलाई अख्तियार दुरुपयोग अनुसन्धान आयोगको प्रमुखका रूपमा नियुक्त गर्दै मानव अधिकार उल्लंघनकर्तालाई पुरस्कृत गर्ने काम शीर्षनेताहरूले सुरु गरेका थिए। संसद् विघटन भएको बेला त्यो अपराध कांग्रेस, एमाले, माओवादी र मधेसकेन्द्रित दलकै नेताले गरेका थिए। त्यो अपराधको सूत्रधार तत्कालीन मन्त्रिपरिषद्का अध्यक्ष खिलराज रेग्मी थिए। त्यो अपराधलाई तत्कालीन राष्ट्रपति रामवरण यादवले आँखा चिम्लेर अनुमोदन गरेका थिए। लोकमान नियुक्तिको विरोधमा मानव अधिकार तथा शान्ति समाजले सिंहदरबारअगाडि आयोजना गरेको धर्नाबाट चारपटक हामी अधिकारकर्मी गिरफ्तार भएका थियौं। लोकमानको आदेशमा त्यो बेला प्रहरीले शान्तिवादी कसैको गोडामा हिर्काए, कसैको कपाल भुत्ल्याए। त्यति मात्र होइन, माओवादीका एकजना पूर्वप्रधानमन्त्रीले लोकमानलाई सबैभन्दा योग्य ठहर गर्दै लोकमानको विरोध गर्नेहरू नकारात्मक सोचले प्रेरित भन्नसमेत भ्याए। पीएचडीधारी ती पूर्वप्रधानमन्त्रीले लोकमानको स्तुति गर्नुको कारण केही मामिलामा उन्मुक्ति खोजेको घटनाक्रमले प्रस्ट भयो। त्यसैगरी नेपाली कांग्रेसका एकजना प्रभावशाली नेताले सक्कलबमोजिम नक्कल गर्दै त्यही टिप्पणीलाई सदर गरे। धनुषाबाट प्रतिनिधित्व गर्ने ती नेताले लोकमानको चाकडी गर्नुको कारण आफू सामान्य प्रशासनमन्त्री हुँदा मन्त्री पदबाट राजीनामा गरेपछि पनि पुरानो मिति राखेर सात सय कर्मचारी सरुवा गरेको र राम्रै शुभलाभ भएको कारण रहेछ भन्ने छर्लंग भयो। यस्तै टिप्पणी केही एमाले शीर्ष नेताहरूको पनि थियो तथापि कतिपय भन्छन् ओली त्यसबेला लोकमान नियुक्तिको विरोधमा थिए र आफूलाई जोगाएका थिए। तर अहिले ओली विभिन्न प्रकरणमा जेलिँदै गएका छन्। वाइड बडी जहाज खरिद प्रकरणमा एकातिर सरकारले झारा टार्ने आयोग गठन गरेको थियो। यस्तो आयोग जसका पदाधिकारीले नियुक्तिपत्रसमेत बुझ्न नपाई अवशान भयो। सुतूरमुर्गले टाउको बालुवामा घुसारेपछि आफ्नो बडेमानको शरीर पनि छोपियो भन्ने भ्रम पाले झैं ओली सरकार पनि अनेकौं प्रकरणमा सुतूरमुर्गको मानसिकता प्रदर्शन गरिरहेको छ। २०७३ सालमा लोकमानविरुद्ध संसद्मा महाभियोग प्रस्ताव दर्ता भएपछि सो प्रस्तावको स्वागत गर्दै लोकमान हटाउने अभियानमा सहमति जुटाउन राजनीतिक दलका शीर्षनेतासँग बाक्लो छलफलमा हामी सक्रिय थियौं। यस क्रममा ०७३ कात्तिक २२ गते ओलीनिवास बालकोटमा शान्ति समाजको १३ सदस्यीय प्रतिनिधिमण्डसँग साढे एक घन्टाको छलफलमा ओलीले सुनाएका कतिपय प्रसंग रोचक थिए। लोकमानको त्रास कतिसम्म व्याप्त थियो भने शीर्ष नेताहरूसँगको छलफलमा प्रचण्डले लोकमानको नाम उच्चारण गर्दा पूरा आवाजसमेत निकाल्न नसकेर साउतीको भाषामा स्याउस्याउ गर्दै लोकमान भन्ने गर्थे रे। आफैंले टाउकामा चढाएको लोकमानसँग शीर्ष नेताहरू त्यतिविघ्न डराउनुपर्ने कारण सबैलाई थाहा छ। भ्रष्टाचार नियन्त्रण गर्ने हो भने माथिल्लो तहबाटै कारबाही थाल्नुपर्छ। यसै क्रममा हामीले जीवित पूर्वप्रधानमन्त्रीहरू र मन्त्रिपरिषद्का अध्यक्षहरू (जसमा पूर्वराजा ज्ञानेन्द्र पनि पर्छन्), सबैले आफ्नो पैत्रिक र स्वआर्जित गरी सम्पूर्ण सम्पत्ति विवरण सार्वजनिक गर्नुपर्छ भन्ने आवाज उठाएको थियौं। तर हाम्रो त्यो आवाज दबेर गयो। केपी ओली दोस्रोपटक दुईतिहाइको सर्वशक्तिमान प्रधानमन्त्री भएपछि मन्त्रिपरिषद् कार्यालयले आजसम्म जीवित पूर्वप्रधानमन्त्री तथा मन्त्रिपरिषद्का अध्यक्षहरूको सम्पत्ति विवरण सार्वजनिक गर्ला भन्ने झीनो आशा थियो ,त्यो पनि तुहेर गयो। संसद्मा नेकपाको झन्डै दुईतिहाइ बहुमत छ तर चोक, चौतारी, चियापसल र सामाजिक सञ्जालमा दुईतिहाइभन्दा बढी नागरिक ओली सरकारमाथि औंला ठड्याइरहेका छन्। ओली नेतृत्वको वर्तमान सरकारले कतिपय राम्रा काम पनि गरेको छ। तर वाइड बडीलगायत अर्बौंका केही भ्रष्टाचार प्रकरणका कारण राम्रा काम ओझेलमा परेका छन्। राष्ट्रको स्वाभिमान गिराउने राजदूतलाई राजीनामा गराउने र अख्तियारका आडमा भयादोहनको धन्दा चलाउने राजनारायणविरुद्ध संसद्मा महाभियोगसम्म लगाउने तयारी भएको देखियो ,जुन उचित कदम थियो। कसैकसैले यो प्रकरणमा जनजाति र मधेसी भएकै कारण हटाइएकोे हो भन्नसमेत भ्याएका छन्। अपराधको जातीकरण भ्रष्टाचारको राजनीतीकरण र विकृतिको समाजीकरण कसैले पनि गर्नु हुँदैन। माथिको आरोपलाई प्रधानमन्त्रीले मुखले होइन, एक्सनले गलत सावित गर्नुपर्छ। होइन भने वाइड बडी जहाज प्रकरणमा संसद्मा झूटो बोल्ने अधिकारी र प्रदेश ५ मा गाडी खरिद गर्दा झन्डै ९० लाख कुम्ल्याउने प्रदेश ५ का मुखिया पोखरेलमाथि किन कारबाही भएन भन्ने प्रश्न प्रबल हुँदै जान्छ। गएको साता मन्त्री रवीन्द्र अधिकारीलाई तत्काल बर्खास्त गर्नुपर्ने र वाइड बडी जहाज खरिद भ्रष्टाचारमा संलग्न मूल दोषीलाई कारबाही गर्नुपर्ने मूल एजेन्डासहित म मध्य तथा पश्चिम नेपालका केही जिल्लामा आयोजित कार्यक्रममा भाग लिन जाँदा नेकपाका स्थानीय नेता कार्यकर्ताको मनोबल खस्किएको देखियो। केन्द्रका दुईचारजना बदमास नेताहरूले नेकपाका दसौं हजार होनहार कार्यकर्तालाई जनताका अगाडि अभियुक्तजस्तो बनाइदिएका छन्। आफ्ना नेताका कारण रक्षात्मक अवस्थामा धकेलिएका तीमध्ये कतिपय दुःखी छन् र अनियमितता गर्नेहरूमाथि कारबाही हुनैपर्छ भन्ने चाहना राख्ने नेकपाजनहरू पनि थुप्रै छन्। ओली हटाऊ भन्ने हाम्रो अभियान होइन, कसलाई प्रधानमन्त्री बनाउने भन्ने संसद्को क्षेत्राधिकारको कुरा हो। मध्यावधि निर्वाचन हाम्रो माग होइन, अपितु यो संसद्ले आफ्नो कार्यकाल पूरा गर्नुपर्छ भन्ने चाहना हो। सत्तारुढ नेकपा र प्रतिपक्षी कांग्रेसबीच तीक्तता बढ्दो छ। कुन बेला भिडन्त हुने हो थाहा छैन, बरु त्यस्तो बेला नागरिक समाज संस्थाहरूले सत्ता र प्रतिपक्षबीच दूरी बढाउन होइन नजिक्याउन सेतुको काम गर्नुपर्छ भन्ने मान्यता हो। त्यस्तो मान्यता राख्नेहरूको आवाज सुन्नु कता हो कता, उल्टो ओली सरकारले तिनै अधिकारकर्मीलाई सडकमा उत्रन बाध्य बनाएको छ। नागरिक आन्दोलनको दबाबलाई सकारात्मक रूपमा ग्रहण गर्दै भ्रष्टाचारविरुद्ध कारबाही र व्यापक शुद्धीकरण थाल्ने अवसर थियो, तर ओलीले त्यो अवसर गुमाउँदै गएका छन्। त्यसैगरी प्रमुख प्रतिपक्ष नेपाली कांग्रेसका कार्यकर्ता पनि ओइलाएको पातजस्तो देखिएका छन्। अर्बाैंका भ्रष्टाचार प्रकरणलाई जनतामा लैजान कांग्रेस किन गोडा कमाइरहेको छ ? कांग्रेसजन नै प्रश्न गर्न थालेका छन्। त्यसैले होला ठूला नेता मिलेका साढे चार अर्ब निलेका भन्ने काठमाडौंमा लागेको नारा अहिले देशव्यापी हुन थालेको छ। संसद्मा नेकपाको झन्डै दुईतिहाइ बहुमत छ तर चोक, चौतारी, चियापसल र सामाजिक सञ्जालमा दुईतिहाइभन्दा बढी नागरिक ओली सरकारमाथि औंला ठड्याइरहेका छन्। ओली सरकारको एकबर्से कार्यकालको नागरिक समीक्षा यही हो।"
ज्येष्ठ नागरिकको स्वास्थ्य,"हिजोआज सार्वजनिक यातायातमा यात्रा गर्दा ज्येष्ठ नागरिकको संख्या बढेजस्तो अनुभूति हुन्छ । त्यसो त युवाजति बिदेसिए अनि बूढाबूढी बढ्ने भइहाले नि भन्नेहरू पनि छन् । जेजस्तो भए पनि नेपालमा ज्येष्ठ नागरिकको संख्या बढिरहेको छ । नेपालीको औसत आयु पनि बढिरहेको छ । सन् २०१६ को तथ्यांकअनुसार नेपालीको औसत आयु ६९ (पुरुष) र ७२ (महिला) वर्ष रहेको छ, जुन सन् १९६० मा मात्र ३५ वर्ष थियो । अहिले नेपालमा ६० वर्षभन्दा बढी उमेरका ज्येष्ठ नागरिकको दर करिब नौ प्रतिशत छ । अबको १२ वर्ष (सन् २०३०) पछि नेपालमा ज्येष्ठ नागरिकको संख्या करिब ११ प्रतिशत हुने तथ्यांक छ । बढ्दो उमेरसँगै रोग र समस्याबाट प्रभावित हुने हुनाले ज्येष्ठ नागरिकको कर्मशील र सक्रिय रहने क्षमतामा ह्रास आउने गर्छ । जसका कारण उनीहरूको आत्मनिर्भरता पनि घट्दै जान्छ । उनीहरूलाई सामाजिकपारिवारिक बोझका रूपमा हेर्ने गरिन्छ । मूलतः समाजमा भएका ज्येष्ठ नागरिकप्रतिको उपेक्षा भाव अज्ञानता नै हो । एक मानिसको उमेरका विभिन्न चरणलाई लिएर फरकफरक व्याख्या गर्ने र त्यसअनुसार कसलाई कति महत्त्व दिने भनेर हामी आफैंले निर्णय गर्नुपर्छ । कसैलाई लाग्ला राज्यले केवल युवालाई मात्र महत्त्व दिएको छ । सबैभन्दा पहिला त हामी आफ्नै घरबाटै आदरणीय हजुरबुवा हजुरआमा, बुवाआमा जो बढ्दो उमेरका हुनुहुन्छ, उहाँहरूबाट ज्ञान लिनुपर्छ । हिजो घरको बालक म नै थिएँ, भोलिका बुवाआमा पनि र पर्सिका हजुरबुवा हजुरआमा पनि मै हुनेछु । भनेपछि आफूलाई नै लिएर किन आफू स्वयंले फरक व्याख्या गर्ने ? किन राज्यलाई भन्ने मलाई आज धेरै दिनुहोस् भोलि पर्सि चाहिन्न ? अथवा म आज मात्र मेरो इज्जत गर्छु, भोलिपर्सि गर्दिनँ हामीले त हाम्रो हिजो, आज, भोलि र पर्सि सबैलाई इज्जत गर्नुपर्ने हुन्छ र राज्यसँग पनि बराबरीको माग गर्नुपर्छ । अझ सकिन्छ भने हाम्रा जीवनका विभिन्न चरणका आवश्यकताका लागि हामी आफैं चाँडै समर्पित हुनुपर्छ । दुर्भाग्यवश, ज्येष्ठ नागरिकको हक अधिकार र आवश्यकता कायम गर्नका लागि उहाँहरू स्वयंले संघर्ष गर्नुपरेको छ । ज्येष्ठ नागरिकका आवश्यकता वेवल पैसा नै भएजस्तो गरी हामी सधैंंजसो वृद्धभत्ता बढाउने विषयकै पछि लागेको भान हुन्छ । यसरी नै सरकारले हालै वृद्धवस्थाका लागि पेन्सन योजना ल्याएको छ, जुन सरकारको साह्रै राम्रो कदम हो । तर कोही पनि ज्येष्ठ नागरिकलाई सोध्यो भने वृद्धवस्थामा महत्त्वपूर्ण कुरा हो शारीरिक र मानसिक आत्मनिर्भरता । मृत्युभन्दा अगाडि छोराछोरीले दिसापिसाब सोहोर्न नपरोस्, आफैं खानपिन गर्न सकियोस्, हिँड्डुल गर्न सकियोस् र बिर्सनेजस्ता रोग नलागून् भन्नुहुन्छ । ज्येष्ठ नागरिकका यस्ता खालका आत्मनिर्भरताकार्यक्षमतालाई दुरुस्त राख्न पक्कै राम्रो स्वास्थ्य महत्त्वपूर्ण तत्व हो । उमेर जति उकालो लाग्छ, बिर्सने रोग अल्जाइमर, पार्किन्सन, क्यान्सर र अन्य बुढौली समस्या (कुपोषण, मानसिक र शारीरिक कमजोरी) आदिले घेर्दै ल्याउँछ । यी सबै समस्याले समाजमा असक्तताको भार बढाइरहेको हुन्छ । त्यसैले निकट भविष्यमा अझै बढ्ने ज्येष्ठ नागरिकको संख्या र चुनौतीलाई मध्यनजर गरेर राज्यले योजनामूलक काम अगाडि ल्याउनुपर्ने हो । हुन त सरकारले ठूला अस्पताल केही प्रतिशत ज्येष्ठ नागरिकलाई छुट्ट्याएको छ, तर त्यहाँ कस्ता बिरामीलाई भर्ना लिने ?केकस्ता सेवा उपलब्ध गराउने ? र कसले उहाँहरूलाई उपचार दिने ? भन्ने विषयबारेमा स्पष्ट पारिएको छैन । समयमै वृद्घवस्थामा हुने समस्या र बचावटबारे सर्वसाधारणका बीचमा जनचेतना कार्यक्रम ल्याउने हो भने निकट भविष्यमा आउने स्वास्थ्यबारे आर्थिक भार घट्नेछ । यसर्थ पनि ज्येष्ठ नागरिकको अवस्थाबारे अध्ययनअनुसन्धान गर्न आवश्यक छ । यसै आधारमा विभिन्न इभिडियन्स बेस्ड कार्ययोजना तयार पारेर लागू गर्नु पहिलो प्राथमिकता हुनुपर्छ । देशको चिकित्साशास्त्र पाठ्यक्रम (एमबीबीएस, नर्सिङ आदि) मा ज्येष्ठ नागरिक रोग विषय अर्थात् जेरियाटिक्स समावेश गरिनुपर्छ । स्वास्थ्यकर्मीलाई ज्येष्ठ नागरिकका विभिन्न आवश्यकता र विशेष समस्याका बारेमा तालिम प्रदान गरिनुपर्छ र विस्तारै जेरियाट्रिक्स विशेषज्ञतामा पनि जनशक्ति तयार पार्नेतिर पहल गर्नुपर्छ । देशका सबै प्रदेशमा ज्येष्ठ नागरिक स्वास्थ्य जाँचकेन्द्रको व्यवस्था, पहुँच नहुनेका लागि घुम्ती सेवा (मोबाइल युनिट) र गाउँगाउँमा तालिमप्राप्त स्वास्थ्यकर्मी परिचालन गरिनुपर्छ । यसो गर्न सके मात्र हामीले भविष्यमा हुने ज्येष्ठ नागरिकका विभिन्न स्वास्थ्य समस्या न्यूनीकरण गर्न सक्ने छौं । अन्ततः ज्येष्ठ नागरिक हाम्रो समाजका अभिन्न अंग हुन् भन्नेमा दुईमत छैन । उनीहरूको योगदानको कदर गर्नु र उनीहरूको जीवनलाई सुखमय बनाउनु हामी सबैको कर्तव्य हो । ज्येष्ठ नागरिकको स्वास्थ्य हामी सबैको सरोकारको विषय हो । सुखी नेपाली समृद्ध नेपाल नारालाई साकार बनाउन ज्येष्ठ नागरिकको स्वास्थ्यलाई समानान्तर महत्त्वका साथ अघि बढाउनु अहिलेको आवश्यकता हो । क्षेत्री नेप्लिज सोसाइटी अफ जेरेंटोलोजी एन्ड जेरियाट्रिक्सका अध्यक्ष हुन् ।"
संकटमा मातृभाषा,"आज फेब्रुअरी २१। अन्तर्राष्ट्रिय मातृभाषा दिवस। यो दिवस सन् २००० देखि भाषिक र सांस्कृतिक विविधता एवं बहुभाषिकता प्रवद्र्धन गर्ने हेतुले मनाउने गरिन्छ। भाषाले सञ्चार, पहिचान र विकासका लागि दीर्घकालीन महत्त्व बोकेको हुन्छ। भाषा लोप हुँदा यसको सांस्कृतिक र बौद्धिक धरोहरको समेत अवशान हुन्छ। भाषाको मृत्युसँगै त्यस भाषामा अन्तर्निहित ज्ञान, संस्कार, संस्मरण सांस्कृतिक र भाषिक विविधता लोप हुन्छ। भाषिक विविधताले नवीन सोचाइ र यसले संसारलाई हेर्ने नवीन दृष्टिकोणसमेत बोकेको हुन्छ। भाषिक विविधता आफैंमा वैज्ञानिक खोजअनुसन्धानको विषय हो। स्तुकनाभ जस्ता भाषाशास्त्रीले कुनै भाषाको संरक्षण गर्नु भाषिक मानव अधिकार नै हो भनेर पनि भन्छन्। डेभिड क्रिस्टलले ल्याङ्वेज डेथ भन्ने हो पुस्तकमा भाषाहरू संरक्षण गर्नुका यस्ता केही आधारभूत कारण उल्लेख गरेका छन्। माथि उल्लिखित बुँदाका अतिरिक्त भाषा पहिचानको पर्याय हुने, भाषा इतिहासको भण्डार भएको, भाषाले मानव ज्ञानमा पुयाउने योगदान आदिका बारेमा चर्चा गरेका छन्। पहिचानको राजनीति हावी भएको हाम्रो मुलुकमा विगत दुई दशकमा भाषाका सम्बन्धमा धेरै बहस भएका छन्। आजसम्म आइपुग्दा भाषा सम्बन्धमा महŒवपूर्ण संवैधानिक र कानुनी व्यवस्था भइसकेको छ। अन्तर्राष्ट्रिय मातृभाषा दिवस मनाउँदै गर्दा प्रस्तुत लेखमा संकटमा रहेका मातृभाषाका विविध विषयमा चर्चा गर्ने कोसिस गरिएको छ। संकटापन्न भाषा संसारमा लगभग सात हजार भाषा बोलिन्छ। भाषा प्रयोगको स्थिति हेर्दा कम्तीमा यिनीहरूमध्येमा आधा भाषा त्यस समुदायका बच्चाले मातृभाषाका रूपमा बोल्दैनन्। नयाँ पुस्ताका बालबालिकाले नबोल्ने। यस्ता भाषाहरू एकदुई पुस्तामा संकटापन्न अवस्थामा पुग्न सक्छन्। यिनै भाषालाई संकटापन्न भाषा मानिन्छ। विविध कारणको संयोगबाट भाषा लोप हुन्छन्। भाषाका वक्ताहरूको कमी मूलतः प्राकृतिक प्रकोपबाट पनि हुन सक्छ। भाषाका वक्ताको अन्य भाषासँगको सम्पर्कले गर्दा हुने भाषिक सम्मि श्रण भाषाको सशक्ततामा ह्रास हुनुको अर्को मुख्य कारण हो। संसारमा बोलिने लगभग सात हजार भाषामध्ये करिब ४३ प्रतिशत भाषाहरू संकटापन्न अवस्थामा छन्। यसमध्येमा थोरै भाषालाई शिक्षा, प्रशासन तथा अन्य यस्तै सार्वजनिक स्थानमा प्रयोगका लागि स्थान दिइएको छ। र यीमध्ये केही भाषा (लगभग एक सय) मात्र प्रविधिमैत्री भएका छन्। सन् १९९२ मा लिंग्विस्टिक सोसाइटी अफ अमेरिकाले लोपोन्मुख भाषा सम्बन्धमा यसको आफ्नो व्यावसायिक जर्नल ल्याङ्वेजको एउटा विशेषांक प्रकाशन गयो। यसमा माइकल क्राउसको मूल लेख समाविष्ट छ। उनले सो लेखमा यस शताब्दीमा संसारभर बोलिने ९० प्रतिशत भाषाहरू लोप हुने निराशावादी अनुमान गरेका थिए। यही अनुमानलाई आधार मानेर हामीले भाषा प्रयोगको वर्तमान अवस्था हेर्दा संसारमा बोलिने अधिकांश भाषाहरू संकटापन्न अवस्थामा छन् भन्ना गाह्रो छैन। उनले संयुक्त राज्य अमेरिका र क्यानडामा बोलिने कूल १८७ भाषामध्ये १४९ भाषाहरू बालबालिकाले बोल्दैनन् नबोल्ने तथ्यसमेत औंल्याएका छन्। त्यसैगरी डेभिड क्रिस्टलको ल्याङवेज डेथ शीर्षकको पुस्तकमा एक्काइसौं शताब्दीमा पचास प्रतिशत भाषाहरूको लोप हुने अनुमान पेस गरेका छन्। क्राउसका तुलनामा डेभिड क्रिस्टलको अनुमान आशावादी छ। यसलाई आधार मान्दा पनि प्रत्येक दुई हप्तामा एउटा भाषाले मृत्युवरण गर्दै जान्छन्। क्रिस्टलको अनुमानलाई आधार मान्दा पनि संसारमा करिब ५० प्रतिशत भाषा निकै संकटमा रहेका छन्। बालबालिकाले आफ्नाा मातृभाषा नसिकेर ठूला भाषा बोल्दा कम वक्ता भएका भाषाहरू स्वतः संकटमा पर्दै जान्छन्। युनेस्कोले आफ्नो वेबसाइटमा नेपालमा ७१ तथा भारतमा १९७ संकटापन्न भाषाहरू सूचीकृत गरेको छ। ठूला र साना भाषा संसारभरि बोलिने भाषाका वक्ताको वितरण समान किसिमको छैन। संसारमा बोलिने भाषाहरूमध्ये अंग्रेजी, चाइनिज, हिन्दी, स्पेनिसजस्ता प्रत्येक भाषाका वक्ता पाँच करोडभन्दा बढी वक्ता छन् र यिनले समग्रमा संसारका बोलिने भाषाको ५० प्रतिशत जति संख्या ओगट्छन्। अर्कोतिर साना भाषाका वक्ताहरू हजार र यसभन्दा पनि सानो संख्यामा सीमित रहेका छन्। नेपालको विगतको जनगणनाको तथ्यांक हेर्दा ठूला १५ भाषाले करिब ९५ प्रतिशत जनसंख्या ओगट्छन् र बाँकी भाषाले मात्र पाँच प्रतिशत ओगट्छन्। सामाजिक, आर्थिक, सांस्कृतिक र राजनीतिक तत्वहरू कुनै भाषाका वक्ताको संख्यामा ह्रास आउने वा वृद्धि बनाउन कारक बन्छन्। फलस्वरूप साना भाषाका वक्ताहरूले परिस्थितिअनुसार ठूला भाषामा सम्मीलन हुँदै जान्छन्। यस प्रक्रिया अन्त्यमा भाषाको मृत्यु भएर टुंगिने गर्दछ। भूमण्डलीकरण र भाषा वर्तमान भूमण्डलीकरणको युगमा कम वक्ताहरूले बोल्ने भाषाहरूको प्रयोग खुम्चिँदै र साँघुरिँदै जान्छ। भाषाहरूको अभिलेखीकरण हुन नपाउँदै साना भाषाहरू लोप हुने स्थितिमा पुग्छन्। हाम्रै सन्दर्भमा पनि यसलाई महसुस गर्न सकिन्छ। भाषा सिक्नु अथवा कुनै भाषालाई शिक्षामा प्रयोग गर्नु त्यस समुदायका भाषाका वक्ताको पेसागत तथा जीविकोपार्जनसँग जोडेर हेर्ने गरिन्छ। हाम्रो बुझाइ के छ भने कुनै भाषा (जस्तै अंग्रेजी) पढ्दा वा सिक्दा यसले पेसागत अवसर दिन्छ र यसबाट हामीले अन्य व्यक्ति वा समुदायसँग सम्पर्क बढाउन र सम्बन्ध स्थापित गर्न सक्छौं। अन्तर्राष्ट्रिय भाषा प्रयोग गर्दा हामीले अन्तर्राष्ट्रिय आर्थिक एकीकरण र विश्वव्यापीकरण खोजिरहेका हुन्छौं। यसले भाषालाई बजारको वस्तुजस्तो बन्न पुग्छ। यहाँनेर भाषा संरक्षणमा लाग्ने भाषाका अभियन्ता र कम भाषा बोल्ने समुदायका व्यक्तिको भाषा प्रयोग सम्बन्धमा धारणा बाझिने गर्छ। भाषिक अभियन्ताहरू आफ्नो मातृभाषा प्रयोगमा वृद्धि गर्नुपर्छ भन्छन्। उनीहरू आफ्ना बालबालिकालाई मातृभाषामा शिक्षा दिनुपर्छ भन्छन्। अर्कोतिर अभिभावकचाहिँ आफ्नो मातृभाषाले प्रदान गर्न सक्ने अवसरका बारेमा चिन्तित हुन्छन्। उनीहरूलाई आफ्ना बालबालिकालाई मातृभाषामा पढाउन पाउँदा बालबालिकाले प्रभावकारी किसिमले सिक्ने कुराको महŒव त्यति महŒवपूर्ण लाग्दैन। त्यसको सट्टा आम सम्पर्कको भाषा अथवा अंग्रेजी भाषामा पढ्दा आफ्ना छोराछोरीलाई विभिन्न अवसर मिल्छ भन्ने कुरा उनीहरूलाई लाग्छ। आफ्ना सन्ततिलाई आर्थिक र व्यावसायिक अवसरलाई प्राथमिकतामा राख्ने कि आफ्नो पुख्र्यौली भाषा बोल्ने ? यसबारेमा उनीहरूलाई दुविधा रहिरहन्छ। भाषा अभिलेखीकरण कम वक्ता भएका भाषाहरूको क्षयीकरणमा तीव्रता आउने र यी भाषाको पर्याप्त भाषिक विशेषताहरूको संरक्षण गर्न नपाउँदै यी भाषा लोप हुने खतरा भइरहेको अवस्थामा यिनीहरूको संरक्षणका लागि भाषाको अभिलेखीकरण गरिनुपर्छ। प्रविधिको बढ्दो प्रयोगसँगै भाषा अभिलेखीकरण ले क्रमशः सैद्धान्तिक आकार ग्रहण गर्दैछ। व्यापक अर्थमा भाषा अभिलेखीकरण भन्नाले कुनै भाषाका सामग्रीहरू (व्याकरण, शब्दकोश, पाठहरू) को संकलन र विश्लोषण भन्ने अर्थ हुन्छ। हालका केही वर्षमा गरिएका अभ्यासले भाषा अभिलेखीकरण भन्नाले कुनै भाषाका यथेष्ट श्रव्यदृश्य सामग्रीको संकलन, ती सामग्रीको विश्लेषण र तिनीहरूको लामो समयसम्म प्रयोग गर्न सकिने गरी अभिलेखालयमा गरिने संकलन भन्ने अर्थ हुन्छ। केही अन्तर्राष्ट्रिय दाता संस्थाहरूले श्रव्यदृश्य सामग्रीको संकलनमा प्रयोग गरिने उपकरण, ती उपकरणको समग्र विशेषता नै तोकेका हुन्छन्। नेपालका करिब २५ भन्दा बढी भाषाका यस्ता सामग्री विभिन्न विदेशी डिजिटल अभिलेखालय (आर्काइभ) मा संगृ्रहित छन्। राष्ट्रिय स्तरका गोष्ठी तथा नीति निर्माण छलफल हुँदा यस्ता डिजिटल अभिलेखालय नेपालमा पनि स्थापित हुनुपर्ने, तिनीहरूले नेपालका भाषाका सामग्री उपलब्ध भएमा संकलन गर्न सहज हुने र ती सामग्रीमा हाम्रो पहुँच पुग्ने विषयमा चर्चा सुरु भएको छ। आफ्नो मातृभाषा संरक्षण गर्न धेरै समुदायको तत्परताले नेपालका धेरै भाषाका शब्दकोश निर्माण, व्याकरण लेखन, लेखन पद्धतिको प्रस्ताव तथा अभ्यास तथा त्यस भाषाका विभिन्न प्रकारका पाठहरूको संकलन तथा विश्लेषण गर्ने कार्यले गति लिएको छ। भाषा संरक्षणमा यस्ता कदम निकै सकारात्मक, प्रभावकारी र उत्साहप्रद हुन्छन्। तर अन्तर्राष्ट्रिय अभ्यासअनुसार हामीले भाषा अभिलेखीकरण गरेर त्यसलाई हाम्रै अभिलेखालयमा सञ्चित गर्न भने सफल भएका छैनौं। भाषा पुनर्जीवीकरण संसारका केही भाषाका वक्ता नै नहुने स्थिति भयो भने यस्ता भाषालाई संरक्षण गर्न केही गर्ने केकस्ता उपाय हुन्छन् त ? कुनै भाषाका वक्ता तथा बालबालिका अथवा भाषामा भाषिक अपसरण (सिफ्ट) हुने स्थितिमा यस स्थितिलाई रोकी आफ्नै भाषा बोल्ने उत्प्रेरित गर्ने प्रक्रिया भाषा पुनर्जीवीकरण हो। यस्ता कार्यक्रमले भाषिक अपसरण भएको स्थितिबाट आफ्नो मातृभाषा प्रयोग गर्न उत्प्रेरित गर्छ। नेपालमा यस्ता कार्यक्रमको प्रभावकारी नभएको भए पनि विभिन्न मुलुकमा भाषा पुनर्जीवीकरण गर्ने सफल कार्यक्रम भएको पाइन्छ। हामीले गर्ने भाषा अभिलेखीकरणका कार्यक्रमलाई भाषा पुनर्जीवीकरणका कार्यक्रमसम्म समेत जोड्नुपर्नेछ। अन्त्यमा नेपालमा बोलिने मूल मातृभाषाहरूको पहिचान संकटापन्न भाषाहरूको अभिलेखीकरण गर्दा र बिर्सनै लागेका केही अति संकटको स्थितिमा पुगेका भाषाहरूका हकमा भाषा पुनर्जीवीकरणका कार्यक्रम गर्न सकियो भने अन्तर्राष्ट्रिय मातृभाषा दिवस मनाएको बढी सार्थक हुने कुरा निश्चित छ। ढकाल भाषाविज्ञान केन्द्रीय विभागका सहप्राध्यापक हुन्।"
गणतन्त्रविरुद्ध मडारिँदै कालो बादल,"एउटा राजाको बदलामा गिन्ती गर्न कठिन अनगिन्ती राजाहरु धान्न मुलुक किमार्थ तयार छैन। एक्काइसौं शताब्दीमा हासिल भएको गणतन्त्र धरापउन्मुख हुन थालेको संकेत देखा पर्न थालेका छन्। विनाशत्रु बाँच्न नसक्ने साम्यवादी नेताहरूले गणतन्त्र घोषणा भएको दिनदेखि नै अज्ञात स्वदेशीविदेशी शक्तिहरूले गणतन्त्र, धर्म निरपेक्षता तथा संघीयताविरुद्ध षड्यन्त्र गर्न लागिपरेको हाउगुजी देखाउँदै आएका हुन्। दक्षिणपन्थीहरू पनि राजतन्त्रको पुनस्र्थापना हुन्छ भन्न थालेका छन्। केही दिनयता आफूलाई भारतविज्ञ कहलाउन रुचाउनेहरू भविष्यवाणी गर्न थालेका छन्, भारतीय लोकसभा (संसद्) को आगामी दुई महिनाभित्र हुने चुनावमा भारतीय जनता पार्टी (बीजेपी) ले विजय हासिल गर्छ, त्यसपश्चात् भारत सरकारको प्राथमिकतामा नेपाललाई राजतन्त्रात्मक हिन्दु राष्ट्रमा पुनः परिवर्तन गर्नु हुनेछ। यस कार्यका निमित्त भाजपाका शक्तिशाली दुई नेताहरू केन्द्रीय गृहमन्त्री राजनाथ सिंह तथा उत्तर प्रदेशका मुख्यमन्त्री योगी आदित्यनाथले अगुवाइ गर्ने उनीहरूको विश्वास छ। राजतन्त्रको इतिहास पल्टाउने हो भने राजसंस्था फर्किएको वा पुनस्र्थापन भएको उदाहरण भेटिन्छ। पछिल्लो उदाहरण स्पेन हो। त्यसैगरी केही मुलुकमा राजतन्त्रको बिदाइ भएको। तर पुनस्र्थापना भएपछि फेरि गणतन्त्रमै फर्किएका पनि छन्। यसको उदाहरण हो फ्रान्स। वर्तमान कालखण्डमा पनि केही गणतान्त्रिक राष्ट्रहरू राजतन्त्रको पुनस्र्थापनातर्फ अग्रसर हुँदैछन् जस्तै रुमानिया तथा सर्बिया। हाम्रो मुलुकमा राजालाई देवताको अवतार सम्झनेहरूको संख्या सानै भए पनि अझै छ। त्यसैगरी राजतन्त्रवादीहरूको पनि संख्या सानो छैन। त्यसकारण राजसंस्था फर्कन सक्दै सक्दैन भनेर ठोकुवा गर्न कठिन छ। गणतन्त्र कसरी आयो हाम्रो देशमा ? उत्तर पेचिलो छ। प्रथम संविधानसभामा ६०१ सदस्य (सभासद्) हरूमध्ये केवल चार मात्र राजतन्त्रको पक्षधर देखिए पनि दोस्रो जनआन्दोलनको प्रमुख नारा राजतन्त्रको अन्त्य थिएन। न त २६५ वर्ष पुरानो राजतन्त्र हटाउने विषयमा देशभर त परै जाओस्, संविधानसभाभित्र नै पनि कुनै छलफल, वादविवाद तथा संवादहरू भएका थिए। माओवादीहरू चाहे ती नेकपा सदस्य हुन् वा त्यस दलसँग आबद्ध नभएका नै किन नहुन्, गणतन्त्र उनीहरूको एजेन्डा भनेर सगर्व भन्ने गर्छन्। माओवादीहरू गणतन्त्र स्थापनाको सम्पूर्ण जस आफैंले लिने गर्छन्। वास्तविकतालाई आत्मसात गर्ने हो भने त्यो दाबी पचाउन कठिन पर्छ। दसवर्षीय युद्धकालभरि राजदरबार तथा माओवादीबीच सहमति, समझदारी तथा सहकार्य भएका तथ्य प्रकाशमा आउने क्रम जारी छ। कम्बोडियाको नोमपेन दरबारले जसरी खमेररुजलाई सहयोग गरेका थिए। नारायणहिटी दरबारले पनि त्यही मोडलको अनुकरण गरेर प्रचण्डपथ प्रवर्तकहरूलाई निरन्तर सहयोग गरेका थिए। त्यसो त समकालीन इतिहास कोट्याउने हो भने राजसंस्था तथा साम्यवादीहरूबीचको सुमधुर सम्बन्धको लामै शृंखला भेटिन्छ। राजाको प्रत्यक्ष नेतृत्वमा सञ्चालित पञ्चायत प्रणाली झाँगिनु तथा उक्त व्यवस्था तीन दशक लामो अवधिसम्म टिकिरहनु साम्यवादीले पुर्याएको योगदानलाई अन्यथा लिन सकिँदैन। कांग्रेस जन्मकालदेखि नै संवैधानिक राजतन्त्रको पक्षधर राजनीतिक दल। राजाहरूबाट जतिसुकै धोका पाए पनि कांग्रेस नेताहरूले आफूहरूलाई राजतन्त्रसमर्थक कित्तामा उभ्याए। गणतन्त्रसमर्थक कहलिएका कांग्रेसजन कट्टर राजभक्त सावित भए। ज्ञानेन्द्रको उदयपश्चात् युवा कांग्रेस नेताहरूले राजसंस्थाको विरोध गर्न थालेका हुन्। तिनलाई धिक्कार्ने कार्यलाई अझै एक खेमाका कांग्रेसीजन गर्दैछन्। कांग्रेसको साख गिर्नुमा उसले राजतन्त्र त्याग्नु एक महत्त्वपूर्ण कारण मान्ने कांग्रेसजनको संख्या कम छैन। हाम्रो इतिहास राजदरबारद्वारा गरिएका षड्यन्त्रका गाथाहरूले भरिपूर्ण छ। दरबारद्वारा रचिएको षड्यन्त्रहरूका कारणले देशमा धेरै उथलपुथल भए। दरबारकै इशारामा धेरै सपूतहरू मारिए। समकालीन इतिहासको दुःखद् घटनामध्येको प्रमुखचाहिँ १०४ वर्ष राणाकालीन कालखण्डमा खुम्चिएको राजसंस्थालाई २००७ को क्रान्तिपश्चात् उदाएको शक्तिले क्रियाशील शासक बन्ने अवसर सुनको थालमा सुम्पिनु सिद्ध भएको छ। राजा त्रिभुवनलाई क्रान्तिकारी शक्तिले समेत नायक घोषित गरिदिए। त्रिभुवनले भने दरबारको शक्ति सञ्चयका निमित्त समय खेर जान दिएनन्। तिनले आफैंले प्रस्ताव गरेको संविधानसभाको चुनाव टारिरहे उनी जिउँदो रहँदासम्म। राजा त्रिभुवनभन्दा १३१४ वर्ष कान्छो छोरो राजा महेन्द्रले सिंहासन आसीन हुँदादेखि नै बाबुले संविधानसभाद्वारा राष्ट्रको संविधान निर्माण गर्न दिने गरेको प्रतिज्ञालाई अनेक तिकडम गरेर उल्टाइदिए। देशलाई संसद्को चुनावमा होमिएपछि मात्र तिनले आफ्नो अधिकार सुरक्षित भएको संसदीय व्यवस्थाअनुरूपको संविधानको घोषणा गरे। त्यही संविधानमा टेकेर १८ महिना नबित्दै सेनाको भरमा जनताले चुनेको सरकारलाई विघटन गरेर नेताहरूलाई जेलमा कोचिदिए। आफ्नो सक्रिय नेतृत्व सहितको पञ्चायत प्रणालीको सुरुवात गरे। राजतन्त्रको बिदाइपछि देशमा देखा परेको सबैभन्दा ठूलो अभाव अनुशासन को हो। राजनीतिक वृत्त अनुशासनहीन भइदिएकाले समस्त शासकीय प्रणाली नै विनालगामको घोडामा परिणत भइसकेको छ। राजा वीरेन्द्रले बाबुको बिँडो थाम्दै पञ्चायत अर्थात् आफ्नो सक्रिय नेतृत्वको शासन प्रणालीलाई निरन्तरता दिए। प्रथम जनआन्दोलनको सफलतासँगै संवैधानिक राजाको हैसियतमा रहँदा पनि राजदरबारलाई तिनले शक्ति केन्द्रकै रूपमा कायम गर्न सफल रहे। वामे सर्न लागेको प्रजातन्त्रलाई निरिह तुल्याउन माओवादीहरूसँंग साँठगाँठ गर्न तिनी पछाडि परेनन्। विश्व एक्काइसौं शताब्दीमा पदार्पण गर्दा दरबार हत्याकाण्ड तथा राजा वीरेन्द्रको वंशनाशपछि सिंहासनको उत्तराधिकारी भएर दोस्रोपटक राजा बन्न पुगेका ज्ञानेन्द्रले प्रमाणित नै गरिदिएका हुन् यो मुलुकमा राजतन्त्र तथा लोकतन्त्र सँगसँगै जान सक्दैन भनेर। दरबार सक्रिय हुँदाको कालखण्डभरि दरबारभित्रको पुरातन तथा प्रतिगामी शक्तिको संरक्षक कहलिएका अधिराजकुमार ज्ञानेन्द्रको दोस्रो पहिचान भ्रष्ट व्यापारीको थियो। हवाईजहाज तथा पानीजहाज खरिद प्रकरणमा तिनको प्रत्यक्ष संलग्नता थियो। लागूपदार्थको कारोबार तथा मूर्तिचोरी काण्डमा समेत तिनको नाम मुछिने गर्दथ्यो। महत्त्वाकांक्षी अधिराजकुमार ज्ञानेन्द्र दरबारको संलग्नतामा दरबार हत्याकाण्ड रचिएको थियो भन्ने जनविश्वास कायम छ। आगोमा घिउ थप्ने कार्य ज्ञानेन्द्र स्वयंले गरे। सिंहासन सम्हालेको दिनदेखि नै निर्लज्ज रूपमा धनसम्पत्ति आर्जनप्रतिको लोभलालच तथा तिनको सर्वसत्तावादी हुने महत्त्वाकांक्षाको प्रदर्शनबाट भएको हो। ज्ञानेन्द्रलाई राजाका रूपमा मान्ने जनसंख्याको एउटा ठूलो पंक्ति कहिल्यै पनि तयार हुनै सकेन। लोकप्रिय कार्य गरेर जनसमुदायको मनमस्तिष्क जित्नुको साटो राजाले मिलेट्री युनिफर्म पहिरेर शक्ति प्रदर्शनको बाटो रुचाए। कुकर्मका कारण तिनका उदण्ड छोरा जो राजगद्दी उत्तराधिकारी घोषित भएका थिए, तिनलाई राजाका रूपमा हेर्न तिनै उमेरका नेपाली युवा किमार्थ तयार थिएनन्। निरंकुश राजतन्त्र अधिकांश नेपाली नागरिकको चाहनामा पर्दैनथ्यो। राजा निरंकुश एवं स्वेच्छाचारी नभइरहन नसक्ने। दोस्रो जनआन्दोलन राजा ज्ञानेन्द्रको शासनको विरुद्धमा थियो। आन्दोलनको सफलतापश्चात् राजसंस्थाका पक्षधरमा जनमत शून्यप्रायः थियो। राजदरबारको समर्थन सेनाले गर्दछ भन्ने विश्वास जनमानस तथा राजनीतिक वृत्तमा थियो। त्यसमा पनि दरबारले हुर्काएको विश्वासिलो पात्रले सेनाको नेतृत्व सम्हालेपछिका दिनहरूमा राजतन्त्रका पक्षमा सेना उभिन्छ भन्ने धेरैको विश्वास थियो। सेनाको नेतृत्व यति स्वार्थी सावित भयो कि उसका निमित्त राजसंस्था रहनु वा नरहनुभन्दा आफ्नो सेवा अवधिको लम्बाइ बढी महत्त्वपूर्ण हुन पुग्यो। उपियाँले सिनो त्यागेजस्तो गरेर सेनाको नेतृत्वले राजतन्त्र त्यागेर नव उदीयमान शक्तिकेन्द्रहरूको ढोका ढक्ढक्याउन उन्मुख रह्यो। राजा ज्ञानेन्द्रलाई पनि राजसंस्थाको अन्त्य आफ्नै महत्त्वाकांक्षा तथा अक्षमताका करणले भएको हो भन्ने विश्वास भएकै हुनुपर्छ। अन्यथा तिनले विगतमा प्रदर्शन गरेको हठी चरित्रले दाजुको वंशनाश मैले गरेको होइन भनेर आफूले पहिरेको श्रीपेच सहज तरिकाले सुम्पने किसिमको किमार्थ थिएन। डुब्न लागेको राजतन्त्रका निमित्त झीनो साहारा खोज्दा पाउने अवस्था मात्र भइदिएको भए सायद तिनले आनाकानी गर्दा हुन् दरबारबाट बाहिरिन। राजनीतिक वृत्त राजतन्त्रको बिदाइको अन्तिम घडीसम्म आइपुग्दा पनि उनीहरू कहिले बेबी किङदेखि महिला सिंहासनमा बस्न पाउने विषयमै रुमलिएका थिए। राजतन्त्रको अवशान निश्चित हुने अवस्थामा पुगेपछि मात्र शीषस्थ नेताहरूमा राष्ट्रपति बन्ने तथा बनाइपाउने मोहले निर्णायक भूमिका खेलेको हो। अन्यथा राजतन्त्रको अन्त्य जनचाहनाको परिणाम सिवाय अरू केही थिएन। माथि उल्लेख गरेको पृष्ठभूमिमा राजसंस्था फर्कने सम्भावना धरातलमा कतै पनि देखा पर्नुनपर्ने हो। राजतन्त्रले बिदाइ पाएको दशक नपुग्दै राजतन्त्र फर्कने विषय चर्चामा उब्जनुसम्म पनि आफैंमा अचम्मको विषय हो। यसको सम्भावनाका विषयमा केही समयअघि भित्रिएको कफी संस्कृति तथा सिंगल मल्ट ह्विस्कीको चुस्की लिँदै गफिन थालेका छन्, बौद्धिक समुदाय सदस्यहरू। राजतन्त्र फर्कने सम्भावना देख्नेहरूको संख्या बढ्दो छ। राजतन्त्र लोकप्रिय भएकाले किमार्थ जनभावनामा परिवर्तन आउन थालेको भने होइन। बरु विगत दशक लामो अवधिमा देखापरेका शासकीय प्रणालीका कमीकमजोरीका कारणले भने निश्चय पनि हो। राजतन्त्रको बिदाइपछि देशमा देखा परेको सबैभन्दा ठूलो अभाव अनुशासन को हो। राजनीतिक वृत्त अनुशासनहीन भइदिएकाले समस्त शासकीय प्रणाली नै विनालगामको घोडामा परिणत भइसकेको छ। खासगरी सत्ताको बागडोर सम्हाल्नेहरूले देशको व्यवस्थापन कार्यमा देखाएको गैरजिम्मेवारीपना, जवाफविहीनता तथा जनचाहनाप्रतिको शून्य संवेदनशीलता जस्ता कारणले जनमानसमा नैराश्यको डढेलो फैलिएको छ। शासन प्रणालीमा देखा परेका विकृतिविसंगति जस्तै सुशासनको अभाव, भ्रष्टाचारको व्यापकता तथा शक्तिशालीबाट हुने कानुन उल्लंघनजस्ता कारणले नागरिकहरू आक्रान्त भएका हुन्। वर्तमान अवस्थामा राजा भएको भए देशमा यतिविघ्न अनुशासनहीन वातावरण हाबी हुने थिएन भन्ने सोच राख्नेहरूको संख्या वृद्धि हँुदैछ देशभर। थप नागरिकद्वारा चुनिएका शासकहरूबाट जुन प्रकारले आफूलाई राजसंस्थाको उत्तराधिकारीका रूपमा प्रस्तुत गर्न थालिएको छ, त्यसबाट आमनागरिकलाई राजतन्त्र हँुदाको विगतको अवस्थासँग वर्तमान दाँज्न बाध्य तुल्याउँदैछ। नारायणहिटी दरबार म्युजियममा परिणत भएपछि धेरैले त्यहाँ राजाहरू कसरी बसेका रहेछन् त्यो प्रत्यक्ष देख्न पाइसकेका छन्। एउटा राजाको बदलामा गिन्ती गर्न कठिन संख्याका राजाहरू धान्न मुलुक किमार्थ तयार छैन। राजसंस्थाको पुनस्र्थापना मुलुक बाहिरियाको सदीक्षाबाट हुनै सक्दैन। पुनस्थापनाको अवस्था सिर्जित भयो भने त्यसको भागीदार हामीले चुनेको शासकहरूसिबाय अरू कोही हुने छैनन्। आखिर कुमारीको आशीर्वाद लिएर देशको शासनभार सम्हाल्ने नै हो भने किन मल्लकालीन तथा शाहकालीन उत्तराधिकारीलाई नै त्यो अवसर नसुम्पने ? भन्ने जननिर्णयबाट राजसंस्था पुनस्र्थापना हुने हो। त्यो बाटोमा हामी कतै गइरहेका त छैनौं ?"
भ्रष्ट प्रवृत्तिको प्रोत्साहन,"मुलुकमा भ्रष्टाचार संस्थागत हुँदै गइरहेको छ। हरेक निकाय यसबाट अछूतो छैनन्। मुलुकको शासकीय कार्यभारमा रहेकादेखि उच्च पदस्थ निकायका प्रमुख, सरकारका मन्त्रीदेखि ठूलाबडा नेतासम्म यसको जालोमा फसेकै देखिन्छन्। कमिसनतन्त्र, घुसखोरी, कालोबजारीले ढाकिसक्यो, तर हामी किन मौन छौं ? यसलाई ढाकछोप गर्ने र एकअर्कालाई दोषारोपण गर्न मात्र हामी अभ्यस्त भइरहेका छौं। सधैं शिक्षा, स्वास्थ्य, रोजगारजस्ता विषयमा बहस गर्छौं तर मौलाएको भ्रष्टाचार, नागरिकले पाएको दुःख र शान्तिका बारेमा बहस त परै जाओस्, उनीहरूका बारेमा सोच्न पनि छोडिसकेका छौं। अबको बहस भ्रष्टाचार न्यूनीकरणमा हुनुपर्छ। सामूहिक प्रतिबद्धता जाहेर गर्दै विद्यमान ऐन कानुनबमोजिम भ्रष्टलाई कारबाही गर्नेतर्फ उन्मुख हुनैपर्छ। वाइड बडी विमान खरिद काण्डले तरंग ल्यायो। सदनमा पनि यो ठूलै बहसको विषय बन्यो तर किन सेलायो ? यो प्रश्नको उत्तर खोजिरहेको छ प्रत्येक नेपाली। वाइडबडी विमान खरिदमा संसदीय उपसमितिले दिएको प्रतिवेदन सरकारलाई मान्य भएन। सरकारबाट छुट्टै न्यायिक आयोग गठन भयो। सरकारका प्रवक्ताले भ्रष्टाचार छानबिनको काम युद्धस्तरमा चलिरहेकाले प्रतिवेदन आउनासाथ दोषी प्रमाणित भए कारबाही हुने बताएका छन्। तर आयोग गठनको म्याद सकियो तर आयोगका पदाधिकारीले नियुक्ति पत्रसमेत नपाएको गुनासो गरे। यसरी सार्वजनिक रूपमा झूट बोलेर भ्रष्टाचारलाई प्र श्रय दिने काम सरकारबाटै भइरहेको छ। भ्रष्टाचार उन्मूलन नभई मौलाउने अवसरलाई मलजल गर्ने काम भइरहेको छ। सर्वदलीय संसदीय प्रतिवेदनलाई समेत अस्वीकार गरी आफैंले छानबिन आयोग गठन गरेको नाटकीय शैलीले वाइड बडी विमान खरिदमा सरकार संवेदनशील नभएको प्रमाणित हुन्छ। दोषीलाई कारबाही गर्न नचाहेको देखिन्छ। प्रधानमन्त्रीले भ्रष्टाचारलाई शून्य सहशीलतामा पुर्याउने लक्ष्य रहेको बताउँदै आएका छन्। झन्डै चार महिनाअघि अख्तियार दुरुपयोग अनुसन्धान आयोगका आयुक्त राजनारायण पाठकले सार्वजनिक रूपमै घुस लिएको भिडियो प्रधानमन्त्रीसहित उच्चपदस्थ पदाधिकारीसमक्ष पुगिसकेको थियो। प्रधानमन्त्रीनिवास बालुवाटारमै सामूहिक रूपमा त्यो भिडियो सबैले हेरिसकेका थिए। तर यति लामो समयसम्म किन गुपचुप राखियो ? मिडियमा बहसको विषय बनेपछि मात्र महाभियोगको तयारीमा रहेको समाचार बाहिर आयो। यस्तो संवेदनशील विषयका फाइलमाथि किन कारबाही चलाइएन ? के पाठकले राजीनामा दिँदैमा यो काण्ड सकिएकै हो त ? भ्रष्टाचारमा कस्तो सिन्डिकेट खडा गर्न खोजिएको हो ? यसैगरी बूढीगण्डकी जलविद्युत् आयोजनालाई स्वदेशी लगानीमा सम्पन्न गर्ने पूर्वसरकारको निर्णयलाई उल्ट्याएर विनाप्रतिस्पर्धा अपारदर्शी ढंगबाट विवादास्पद गेजुवा कम्पनीलाई दिने निर्णय किन गरियो ? यसमा पनि भ्रष्टाचारको गन्ध आउँछ। भ्रष्टाचारकै कारण लोकतन्त्र संकटमा पर्न थालेको छ। राजनीतिक नेतृत्वमा चुनाव जित्ने, पदमा पुग्ने, पैसा कमाउने प्रवृत्ति रहेकाले मुलुकमा भ्रष्टाचार बढ्दै गएको हो। सुशासन र पारदर्शिता खस्किँदै गएको छ। कर्मचारीतन्त्रलाई सरकारले काम लगाउन सकेन। कर्मचारी भनेका सरकार र पार्टी नेताविशेषका कठपुतली होइनन् भन्ने सन्देश प्रवाह हुनुपर्छ। सरकारका मन्त्रीले जेजे भन्छन्, त्यही माने ठीक नत्र कर्मचारीले सहयोग गरेनन् भन्ने संस्कृति विकास भएकैले सुशासन खस्किँदै गएको हो। संसारभरि नै निरकुंश र आफूलाई लोकप्रिय भन्ने नेताले लोकतान्त्रिक मूल्य र मान्यताविपरीत शक्ति सन्तुलन गर्नाले भ्रष्टाचार नियन्त्रणको एजेन्डा ओझेलमा परेको देखिन्छ। भ्रष्टाचार बढी भएको मुलुकमा राजनीतिक अधिकार कटौती, सञ्चारमा नियन्त्रण, फितलो कानुनी राज्य, वाक् स्वतन्त्रतामा प्रतिबन्ध र हरेक क्षेत्रमा निरंकुशता भएको पाइन्छ। सरकारले भ्रष्टाचार अन्त्य गर्छु भन्दै दाबी गर्दै हिँड्ने तर भ्रष्ट प्रवृत्ति कायम राख्ने हो भने शून्य सहनशीलता नारामा मात्र सीमित हुनेछ। हाम्रो मुलुक पनि त्यही पथमा उभिन पुगेको छ। प्रधानमन्त्री केपी शर्मा ओलीले आफू पनि भ्रष्टाचार नगर्ने अरूलाई पनि भ्रष्टाचार गर्न नदिने उद्घोष बारम्बार गर्छन्। तर त्यो भाषणमा मात्र सीमित छ, व्यवहारमा देखिँदैन। ट्रान्सपरेन्सी इन्टरनेसनल (टीआई) ले भर्खरै सार्वजनिक गरेको तथ्यांक प्रधानमन्त्रीको भ्रष्टाचारविरुद्धको घोषणाविपरीत देखिन्छ। उक्त संस्थाको सन् २०१८ को तथ्यांकअनुसार नेपाल सयमा ३१ अंक प्राप्त गरी १८० मुलुकमध्ये १२४ औं स्थानमा रहेको छ। सन् २०१७ मा ३१ अंक नै प्राप्त गरी १२२ औं स्थानमा थियो। यसरी विगतको तीन वर्षलाई नियाल्दा राजनीतिक क्षेत्रमा भएको भ्रष्टाचारमा २५ अंकभन्दा बढी मुलुकले ल्याउन नसकेको ट्रान्सपरेन्सी इन्टरनेसनलको प्रतिवेदनमा छ। चुनावको दौरान नेतृत्वले जनतासँग विभिन्न आश्वासन बाँड्यो। चुनाव जितेर सरकारमा पुग्दा पारदर्शिता, सुशासन, भ्रष्टाचार नियन्त्रण, समृद्धि र विकासको गफ मात्र दिए, काम गरेनन्। सरकार बनेपछि जनतालाई सन्तुष्टि दिने वा उनीहरूको मनोकांक्षाअनुरूप एउटा पनि काम गर्न सकेनन्। चरित्र, नैतिकता, बफादारी, इमानदारी प्रदर्शन गर्न सकेनन्। उल्टै त्यसको दुरुपयोगतर्फ लागे। समग्र संविधानको रक्षा, सुशासन, शान्तिसुरक्षा र व्यवस्थामाथि नै नकारात्मक प्रभाव पर्दै आएको छ। सरकारले यातायातको सिन्डिकेटधारी, ठगी गर्ने ठेकेदार, तरकारी बिचौलियालाई कारबाही गर्ने भन्यो। सुरुमा केही संकेत पनि देखाएको हो, तर यो मुद्दा विस्तारै सेलायो। त्यसैले आज आएर दक्षिण एसियाली राष्ट्रमध्ये नेपाल भ्रष्टाचार गर्ने तेस्रो स्थानमा देखिन्छ। यसरी दिनप्रतिदिन हरेक क्षेत्र तथा निकायमा अनियमितता, घुसखोरी र ढिलासुस्ती बढ्दो छ। अनियमितता र भ्रष्टाचार मुलुककै नियति भइसक्यो। नेपालमा बितेका वर्षमा भन्दा अहिले भ्रष्टाचार भयावह देखिन्छ। वल्र्ड जर्नालिस्ट प्रोजेक्टले गरेका अध्ययनका आधारमा सरकार, न्यायालय, संसद् र सुरक्षा निकायका प्रतिनिधिले निजी स्वार्थका लागि पदको दुरुपयोग बढी गरेको देखिएको छ। यस्तै वल्र्ड इकोनोमिक फोरमले आयातनिर्यात, करको भुक्तानी तथा सार्वजनिक क्षेत्रमा सेवा लिँदा दिनुपर्ने घुसको विषयमा गरेको अध्ययनले पनि बढी घुस दिनुपर्ने देखाएको छ। यस्तै ग्लोबल इन्साइटले व्यापार व्यवसाय र ठेक्कापट्टा विषयमा अध्ययन गरेको छ। यी सबै सर्वेक्षणले नेपालमा भ्रष्टाचार मौलाउँदै गएको देखिन्छ। संविधानको धारा २३९ मा संवैधानिक परिषद्मा बसेका कुनै पनि पदाधिकारीको बारेमा छानबिन गर्न सकिने व्यवस्था छ। त्यही धाराको उपधार (१) मा कुनै सार्वजनिक पद धारण गरेको व्यक्तिले भ्रष्टाचार गरी अख्तियारको दुरुपयोग गरेको सम्बन्धमा अख्तियारबाट अनुसन्धान हुन सक्ने भनिएको छ। सोही धाराको उपधारा (२) मा महाअभियोगको प्रस्ताव पारित भई पदमुक्त हुने व्यक्ति, न्यायपरिषद्बाट पदमुक्त हुने न्यायाधीश र सैनिक ऐनबमोजिम कारबाही हुने व्यक्तिका हकमा पदमुक्त भइसकेपछि संघीय कानुनबमोजिम अनुसन्धान गर्ने व्यवस्था छ। कानुनमा जे भए पनि ठूलाले जे गर्दा नि हुन्छ भन्ने संस्कृति हाबी छ। ठूलाले जे गरे पनि उन्मुक्ति दिइने प्रचलनले अस्थिरता मौलाउँदो छ। सानालाई मात्र कानुन लाग्ने देशमा समृद्धिको आशा गर्नु निरर्थक छ। ठूलालाई चयन र सानालाई मात्र ऐन लाग्ने पद्धति र प्रवृत्ति अन्त्य नगर्दासम्म हरेक क्षेत्रमा जरो गाडेको भ्रष्टाचार न्यूनीकरण गर्न सकिँदैन। भ्रष्टाचार निवारण ऐन २०५९ को दफा (३) ले घुस लिने व्यक्तिलाई बिगोबमोजिम जरिबाना गर्ने उल्लेख छ तर सार्वजनिक संघसंस्था र त्यसको प्रमुख पदमा बस्नेले गर्ने अनियमितता हेर्ने निकायका व्यक्तिले भ्रष्टाचार गरेमा सो व्यक्तिको विषयमा अनुसन्धान गरी अदालतमा मुद्दा दर्ता गर्न सकिने प्रावधान छ। तर आज त्यसको ठीक विपरीत भ्रष्टाचार छानबिन गर्ने निकाय अख्तियारका पदाधिकारी नै भ्रष्ट भएपछि कसको विश्वास गर्ने ? त्यसैले सरकारले भ्रष्टाचार अन्त्य गर्छु भन्दै दाबी गर्दै हिँड्ने तर भ्रष्ट प्रवृत्ति कायम राख्ने हो भने शून्य सहनशीलता नारामा मात्र सीमित हुनेछ। त्यसैगरी संवैधानिक निकाय पनि भ्रष्ट बन्दै गएमा जनताले कसलाई विश्वास गर्ने ? अन्त्यमा, जबसम्म सत्तापक्ष र प्रतिपक्ष नभनेर भ्रष्टाचार गर्ने जुनसुकै निकाय, पद र व्यक्तिको विरुद्धमा एकजुट भएर दोषीलाई कानुनी दायरामा ल्याई कारबाही गरिँदैन् तबसम्म भ्रष्टाचारको न्यूनीकरण हुँदैन। यसो गर्न सकेमा मात्र पारदर्शिता, सुशासन, समृद्धि र विकासलाई द्रुतगतिमा अगाडि बढाउँदै भ्रष्टाचार न्यूनीकरण र नयाँ नेपाल निर्माणमा नयाँ आयाम थप्न सकिन्छ। कांग्रेस केन्द्रीय सदस्य संग्रौला प्रतिनिधिसभा सदस्य हुन्।"
"रोनाल्डोको युभेन्ट्सलाई एट्लेटिकोले हरायाे, म्यानचेस्टर सिटीको प्रतिस्पर्धात्मक जित","म्याड्रिड : युरोपियन फुटबलको सबैभन्दा ठूलाे क्लब प्रतियोगिता च्याम्पियन्स लिगको बिहीबार बिहान भएको खेलमा एट्लेटिको म्याड्रिड र म्यानचेस्टर सिटीले जित हात पारेका छन् । अन्तिम १६ टोलीबीचको भिडन्तको पहिलो लेग खेलमा स्पेनिस क्लब एट्लेटिको म्याड्रिडले इटालियन सिरिए च्याम्पियन युभेन्ट्सलाई २० गोलले हरायो । इङ्लिस क्लब म्यानचेस्टर सिटीले भने जर्मन प्रतिद्वन्द्वी साल्केमाथि ३२ गोलको प्रतिस्पर्धात्मक जित हासिल गर्याे । घरेलु मैदानमा खेलिएको खेलमा ६ मिनेटको बीचमा लगातार दुई गोल गर्दै एट्लेटिको म्याड्रिडले नतिजालाई आफ्नो पक्षमा पारेको थियो । पहिलो हाफ गोलरहित बराबरीमा सकिएको उक्त खेलमा ७८औं मिनेटमा एट्लेटिको म्याड्रिडका लागि होजे मारिया जिमेन्जले पहिलो गोल गरेका थिए । अल्भारो मोराटाको हेड प्रहारलाई मारियो मान्जुकिचले गोल हुनबाट जोगाएपछि सोही अवसरको फाइदा उठाउँदै जिमेन्जले टोलीका लागि गोल गरेका थिए । यसैगरी ८३औं मिनेटमा डिएगो गोडिनले अर्को गोल थप्दै प्रशिक्षक डिएगो सिमोनको टोलीलाई महत्वपूर्ण जित दिलाएका थिए । क्रिस्टियाो रोनाल्डोसँग ठोक्किएर आएको बललाई सदुपयोग गर्दै गोडिनले टोलीका लागि दोस्रो गोल गरेका हुन् । त्यसअघि एट्लेटिको म्याड्रिडको एउटा पेनाल्टी र मोराटाले गरेका एउटा गोललाई भिडियो असिस्टेन्ट रेफ्रीले अयोग्य घोषित गरेको थियो । जितसँगै एट्लेटिको म्याड्रिडले प्रतियोगिताको क्वार्टरफाइनलमा पुग्ने सम्भावना पनि बलियो बनाएको छ । क्वार्टरफाइनलको दोस्रो लेग खेल आगामी मार्च १२ तारिखमा युभेन्ट्सको घरेलु मैदानमा खेलिने छ । क्वार्टरफाइनलमा पुग्न युभेन्ट्सले दोस्रो लेगमा उत्कृष्ट पुनरागमन गर्नुपर्ने भए पनि घरेलु मैदानको फाइदा भने रहने छ । तर, प्रतियोगिताको दोस्रो लेग खेलमा एट्लेटिको म्याड्रिडका अनुभवी स्ट्राइकर डिएगो कोस्टा र थोमस पार्टी तथा युभेन्ट्सका एलेक्स स्यान्ड्रो अनुपस्थित रहने छन् । यी तीनैजना खेलाडीले पहिलो लेग खेलमा पनि पहेँलो कार्ड पाएका थिए । लगातार चौथो पटक च्याम्पियन्स लिगको उपाधि जित्ने अभियानमा रहेका रोनाल्डोले एट्लेटिको म्याड्रिडविरुद्घ खासै गतिलो प्रदर्शन गर्न सकेनन् । खेलका क्रममा उनले करिब ३५ यार्ड टाढाबाट प्रहार गरेको एउटा फ्रिकिक पनि असफल भएको थियो । रोनाल्डोले हालसम्म विभिन्न क्लबबाट पाँचपटक च्याम्पियन्स लिगको उपाधि जितिसकेका छन् । प्रशिक्षक डिएगो सिमोनको नेतृत्वमा घरेलु मैदानमा खेलिएका युरोपियन प्रतियोगिताको नकआउट चरणमा एट्लेटिको म्याड्रिड हालसम्म पराजित भएको छैन । यस्ता १६ मध्ये १२ खेलमा एट्लेटिको म्याड्रिड विजयी भएको छ भने चार खेल बराबरीमा सकिएको छ । च्याम्पियन्स लिगमा एट्लेटिको म्याड्रिडमात्र यस्तो टोली हो जसलाई युभेन्ट्सले अन्य क्लबको तुलनामा कम हराएको छ । यसअघि चारपटक च्याम्पियन्स लिगको नकआउट चरणको पहिलो लेग खेलमा पराजित हुँदा युभेन्ट्सले दोस्रो लेग खेलमा पुनरागमन गर्न सकेको थिएन । पछिल्लो पटक सन् २००५०६ सिजनमा च्याम्पियन्स लिगको नकआउट चरणको पहिलो लेग खेलमा पराजित भए पनि दोस्रो लेग खेलमा उत्कृष्ट पुनरागमन गर्दै युभेन्ट्स अगाडि बढेको थियो । युभेन्ट्सका डिफेन्डर लियोनार्दो बोनुच्चीले क्लबका लागि यो पाँच सयौं खेल थियो । म्यानचेस्टर सिटीले भने जर्मन क्लब साल्केलाई उसैको घरेलु मैदानमा हराएको हो । खेल सुरु भएको १८औं मिनेटमै सर्जियो एग्वेरोले म्यानचेस्टर सिटीका लागि पहिलो गोल गरेका थिए । ३८औं मिनेटमा साल्केका नबिल बेन्टालेबले पेनाल्टीमार्फत जवाफी गोल फर्काएपछि खेल ११ को बराबरीमा पुगेको थियो । पहिलो हाफको खेल सकिनुभन्दा ठिकअघि नबिलले पेनाल्टीमार्फत नै अर्को गोल थपेपछि साल्के २१ ले अगाडि बढेको थियो । ६८औं मिनेटमा निकोलस ओटामेन्डी लगातार दोस्रो पहेँलो कार्ड पाउँदै मैदानबाट बाहिरिएपछि म्यानचेस्टर सिटी १० खेलाडीमा समेटिएको थियो । त्यसअघि उनले ३७औं मिनेटमा पहिलो कार्ड पाएका थिए । दुबै टोलीका खेलाडी कलात्मक खेलभन्दा पनि शारिरीक घम्साघम्सीमा बढी ओर्लिएका थिए । त्यसैले खेलका क्रममा रेफ्रीले एकपछि अर्को कार्डको प्रयोग गर्नु परेको थियो । ८५औं मिनेटमा लेरोय सानेले गोल गर्दै म्यानचेस्टर सिटीलाई २२ को बराबरीमा ल्याएका थिए । खेल प्रतिस्पर्धात्मक रुपमा अघि बढिरहँदा अन्तिम समयमा रहिम स्टर्लिङले निर्णायक गोल गर्दै प्रिमियर लिग च्याम्पियन म्यानचेस्टर सिटीलाई महत्वपूर्ण जित दिलाएका थिए । प्रतियोगिताको दोस्रो लेग खेल मार्च १२ तारिखमा म्यानचेस्टर सिटीको घरेलु मैदानमा खेलिने छ । च्याम्पियन्स लिगमा खेलिएका जर्मन प्रतिद्वन्द्वीविरुद्घका पछिल्ला आठ खेलमा म्यानचेस्टर सिटी अपराजित रहँदै आएको छ । पछिल्ला आठमध्ये सात खेलमा म्यानचेस्टर सिटी विजयी भएको छ भने एक खेल बराबरीमा सकिएको छ । पछिल्लो पटक च्याम्पियन्स लिगमा सन् २०१४ को सेप्टेम्बरमा जर्मन क्लब बायर्न म्युनिखले म्यानचेस्टर सिटीलाई १० गोलले हराएको थियो । युरोपियन प्रतियोगितामा यसअघि घरेलु मैदानमा खेलिएका लगातार नौ खेलमा साल्के विजयी हुँदै आएको थियो । १०औं खेलमा आएर घरेलु मैदानमा साल्केको अपराजित यात्रा पनि टुंगिएको छ । पछिल्लो पटक साल्केलाई घरेलु मैदानमा सन् २०१६ को फेब्रुअरीमा साख्तर डोनेस्कले हराएको थियो ।"
महेन्द्रनगर डीपीएलको दोस्रो क्वालिफायरमा,धनगढी : महेन्द्रनगर युनाइटेड धनगढी प्रिमियर लिग (डीपीएल) को दोस्रो क्वालिफायरमा प्रवेश गरेको छ। समूह चरणमा बेहोरेको हारको बदला लिँदै शरद भेषावकरको कप्तानीमा रहेको महेन्द्रनगर बिहीबार भएको इलिमिनेटरमा रूपन्देही च्यालेन्जर्सलाई हराउँदै क्वालिफायरमा पुगेको हो। समूह चरणमा महेन्द्रनगर रूपन्देहीसँग दुई रनले पराजित भएको थियो। महेन्द्रनगरले वसन्त रेग्मीको कप्तानीमा रहेको रूपन्देही च्यालेन्जर्समाथि एक रनको सनसनीपूर्ण जित निकालेको हो। महेन्द्रनगरले फाइनल प्रवेशका लागि शुक्रबार हुने दोस्रो क्वालिफायरमा काठमाडौं गोल्डेन्सको सामना गर्नेछ। विजेताले शनिबार हुने फाइनलमा सीवाईसी अत्तरियासँग प्रतिस्पर्धा गर्नेछ। रूपन्देही भने प्रतियोगिताबाट बाहिरिएको छ। फाप्ला क्रिकेट मैदानमा टस जितेर पहिले ब्याटिङ गरेको महेन्द्रनगरले निर्धारित २० ओभरमा नौ विकेट गुमाएर एक सय १५ रन बनायो। खराब सुरुआत गरेको महेन्द्रनगरका लागि कप्तान शरद भेषावकरले अविजित २९ रन जोडे। शरदले सातौं विकेटका लागि अमरसिंह रौटेलासँग मिलेर ४९ रनको साझेदारी गर्दै टोलीको पाली समालेका थिए। अमर १९ रनमा पेभेलियन फर्किए। यस्तै आनन्द सुब्रमन्युले २० रन जोड्दा मोहमद नाभिदले १८ रन बनाए। अविनाश बोहोरा र आरिफ शेख समान ११ रन जोडे। रूपन्देहीका ललित भण्डारी एक्लैले चार विकेट लिए। यस्तै पुनित मेहराले तीन तथा कप्तान वसन्त रेग्मीले एक विकेट लिए। महेन्द्रनगरले दिएको एक सय १६ रनको पछ्याएको रूपन्देहीले २० ओभरमा नौ विकेट गुमाएर एक सय १४ रन मात्र बनाउन सक्यो। रोमाञ्चक बनेको खेलमा अन्तिम ओभरमा रूपन्देहीलाई जितका लागि पाँच रनको आवश्यकता थियो। महेन्द्रनगरका अविनाश बोहराले अन्तिम ओभरमा उत्कृष्ट बलिङ गर्दै टोलीलाई जित दिलाए। अविनाशले अन्तिम ओभरमा दुई रनआउटसहित तीन विकेट लिए। रूपन्देहीका लागि प्रदीपसिंह ऐरी र बाबर हयातले समान २८ रन जोडे पनि टोलीलाई जित दिलाउन सकेनन्। यस्तै विनोद भण्डारी २३ रन र सन्दीप सुनारले १४ रन बनाए। महेन्द्रनगरका अविनाश बोहराले दुई विकेट लिए। प्रतियोगितामा महेन्द्रनगर चौथो स्थानमा रहँदै प्लेअफमा पुगेको थियो। यस्तै रूपन्देही तेस्रो स्थानमा रहेको थियो।
च्यासल तिलोत्तमा गोल्डकपको सेमिफाइनलमा,बुटवल : सहिद स्मारक ए डिभिजन लिग विजेता मनाङ मर्स्याङदी क्लबलाई स्तब्ध बनाउँदै च्यासल युथ क्लब २१औं तिलोत्तमा गोल्डकप फुटबल प्रतियोगिताको सेमिफाइनलमा प्रवेश गरेको छ। बिहीबार बुटवलको देवीनगरस्थित एन्फा टेक्निकल सेन्टरमा भएको प्रतिस्पर्धात्मक खेलमा मनाङलाई च्यासलले १० गोलले पराजित गरेको हो। च्यासलका लागि दोस्रो हाफको सुरुआतमै विदेशी खेलाडी अर्मन्डले गरेको गोल नै निर्णायक बनेको थियोे। अर्मन्डले ४८औं मिनेटमा हेमन्त थापामगरको फ्रिकिकमा हेड गोल गरेका थिए। प्रतिस्पर्धात्मक खेलमा मनाङले केही राम्रो अवसरलाई सदुपयोग गर्न नसक्दा पराजय बेहोर्न बाध्य भयो। खेलको अन्तिमतिर प्रकाश बुढाथोकीको फ्रिकिक प्रहार बारमा लागेर फर्किनु मनाङका लागि दुर्भाग्यपूर्ण बन्यो। खेलको म्यान अफ दी म्याच च्यासलका गोलरक्षक दिनेश थापामगर घोषित भए। च्यासल र नेपाल पुलिस क्लबबीच शनिबार फाइनल प्रवेशका लागि प्रतिस्पर्धा हुने छ। शुक्रबार पहिलो सेमिफाइनलमा रूपन्देही११ र क्यामरुनको डफिन्स एफसीबीच प्रतिस्पर्धा हुने छ। प्रतियोगिताका विजेताले आठ लाख ८० हजार र उपविजेताले पाँच लाख ५० हजार रुपैयाँ पुरस्कार पाउने आयोजक रूपन्देही फुटबल संघका अध्यक्ष दीर्घबहादुर केसीले जानकारी दिए।
बेनीमा ब्याडमिन्टन प्रतियोगिता,बेनी : बेनीमा बिहीबारदेखि गण्डकी प्रदेश स्तरीय ब्याडमिन्टन प्रतियोगिता सुरु भएको छ। गण्डकी प्रदेश र जिल्ला खेलकुद विकास समिति म्याग्दीको आयोजनामा सुरु भएको प्रतियोगिता ४ दिनसम्म सञ्चालन हुने जनाइएको छ। आठांै राष्ट्रिय खेलकुद २०७५ मा गण्डकी प्रदेशबाट सहभागिता जनाउने खेलाडी छनोटका लागि आयोजना गरिएको प्रतियोगिताको गण्डकी प्रदेशका सांसद् बिनोद केसीले उद्घाटन गरे। गण्डकी प्रदेशका ११ जिल्लाका ६७ खेलाडीले सहभागिता जनाएका छन्। कालीपुलस्थित कवर्डहलमा सञ्चालन हुने प्रतियोगिताबाट ६ पुरुष र चारजना महिला खेलाडी छनोट गरिने जिल्ला खेलकुद विकास समितिका अध्यक्ष कृष्णकुमार विश्वकर्माले बताए। सांसद् केसीले गण्डकी प्रदेशका सबै स्थानीय तहमा सुविधासम्पन्न खेलमैदान निर्माण सुरु भइसकेको जानकारी दिए।
भारतपाक 'शीतयुद्ध' : बीसीसीआईले हटायो इमरानसहित पाकिस्तानी क्रिकेटरको फोटो,"मुम्बई : जम्मुकश्मीरको पुलवामामा ४४ जना भारतीय अर्धसैनिक मारिने गरी भएको आक्रमणपछि भारत र छिमेकी देश पाकिस्तानबीच शीतयुद्ध चर्किएको छ । यो आक्रमणमा पाकिस्तान संरक्षित समूह जैस ए मोहम्मदको हात रहेको दाबी भारतले गरिरहेका बेला पाकिस्तानले भने यसलाई ठाडै नकारिरहेको छ। पाकिस्तानमाथि आक्रोश पोखिरेको भारतले यही मेसोमा भारतीय क्रिकेट कन्ट्रोल बोर्ड (बीसीसीआई) ले यो आक्रमणको निन्दा गर्दै मुम्बईस्थित वानखेडे स्टेडियमस्थित आफ्नो मुख्यालयबाट सबै पाकिस्तानी क्रिकेटरको फोटो हटाएको छ। बीसीसीआईले मुख्यालयबाट क्रिकेटर तथा प्रधानमन्त्री इमरान खानसहित सबै पाकिस्तानी खेलाडीको तस्बिर हटाइदिएको हो । यसभन्दा पहिले पञ्जाब, कर्नाटक, राजस्थान, विदर्भ, दिल्ली र हिमान्चल प्रदेशसहित कयौँ राज्य क्रिकेट एसोसिएशनको मुख्यालयबाट सबै पाकिस्तानी क्रिकेटरको तस्बिर हटाइसकिएको छ । सबैभन्दा पहिले क्रिकेट क्लब इन्डिया (सीसीआई) आफ्नो एक रेस्टुरामा राखिएको पाकिस्तानका प्रधानमन्त्री इमरान खानको तस्बिर छोपेको थियो । भारतीय क्रिकेट कन्ट्रोल बोर्ड (बीसीसीआई) बाट मान्यता प्राप्त इकाई सीसीआईको मुख्यालय मुम्बईको ब्रेबोर्न स्टेडियममा रहेको छ। पुलवामामा १४ फेब्रुअरीमा भएको चरमपन्थी हमलामा ४४ जना भारतीय अर्धसैनिक बलका जवान मारिएका थिए । त्यसपछि भएको इन्काउन्टरका क्रममा तीन चरमपन्थी र मेजरसहित थप सात भारतीय सैनिकले ज्यान गुमाएका थिए । यस हमलाको जिम्मेवारी पाकिस्तानमा लुक्दै आएको भनिएको आतंकवादी संगठन जैस ए मोहम्मदले लिएको थियो । यो आत्मघाती हमलापछि भारतले इन्काउन्टका क्रममा यो हमलाका मास्टर माइन्ड भनिएका कामरानलाई आफ्नै अधिनस्थ कश्मिरमा मारेको दाबी गरेको छ ।"
"लिभरपुलका साडियाे माने खेल मैदानमै, घरमा चाेरी !","लन्डन : इङ्लिस प्रिमियर लिग क्लब लिभरपुलका प्रभावशाली स्ट्राइकर साडियो मानेको घरमा चोरी भएको छ । आफ्नो घरमा चोरी हुँदा २६ वर्षीय माने भने च्याम्पियन्स लिग खेल्न मैदानमै थिए । च्याम्पियन्स लिगअन्तर्गत मंगलबार राति भएको खेलका क्रममा उनको घरमा चोरी भएको बताइएको छ । च्याम्पियन्स लिगको अन्तिम १६ टोलीबीचको उक्त पहिलो लेग खेल गोलरहित बराबरीमा सकिएको थियो । जर्मन क्लब बायर्न म्युनिखविरुद्घको उक्त खेल लिभरपुलकै घरेलु मैदानमा खेलिएको थियो । चोरले मानेको केही घडी, मोबाइल फोन र कारको चाबीलगायका सामान चोरेर लगेको जनाइएको छ । स्थानीय प्रहरीका अनुशार माने एनफिल्डमा खेलिरहँदा दक्षिणी लिभरपुलको एलर्टनस्थित उनको घरमा कोही पनि थिएनन् । प्रहरीले चोरीको अनुशन्धान भइरहेको बताएको छ । चोरीको घटनामा संलग्नको खोजी कार्य भइरहेको छ । चोरीसँग सम्बन्धित कुनै सुचना भए उपलब्ध गराउन सर्वसाधारणसँग पनि अनुरोध गरेकका छौं, स्थानिय प्रहरी फिल माहोनले भनेका छन् । सेनेगलका अन्तर्राष्ट्रिय खेलाडी मानेको घरमा चोरी भएको यो दोस्रो पटक हो । यसअघि सन् २०१७ को नोभेम्बरमा पनि मानेको घरमा चोरी भएको थियो । रमाइलो संयोग के हो भने त्यतिबेला पनि आफ्नो घरमा चोरी हुँदा माने च्याम्पियन्स लिग खेल मैदानमै थिए । त्यतिबेला लिभरपुलले च्याम्पियन्स लिगमा मारिबोर क्लबको सामना गर्दैथियो ।"
महिला क्रिकेटर हेलीको गजबको कीर्तिमान : क्याच लिएर गिनिज रेकर्ड,"मेलबर्न : अस्ट्रेलियाको राष्ट्रिय महिला क्रिकेट टोलीकी विकेटकिपर एलिसा हेलीले गजबको कीर्तिमान बनाएकी छन्। २८ वर्षीय हेलीले सबैभन्दा उचाइको क्याच लिएर यस्तो कीर्तिमान बनाएकी हुन्। मेलबर्न क्रिकेट मैदानमा सबैभन्दा उचाइको क्याच लिएर कीर्तिमान बनाएपछि बिहीबार गिनिज बुक अफ वल्र्ड रेकर्डले हेलीलाई त्यसको प्रमाणपत्र पनि प्रदान गरेको छ। महिला टीट्वेन्टी विश्वकप सुरु हुन केवल एक वर्ष बाँकी रहेको अवसरमा अन्तर्राष्ट्रिय क्रिकेट काउन्सिल (आईसीसी) ले आयोजना गरेको विशेष कार्यक्रममा हेलीले उक्त कीर्तिमान बनाएकी हुन्। महिला टीट्वेन्टी विश्वकप सन् २०२० को फेब्रुअरी २१ देखि मार्च ८ तारिखसम्म अस्ट्रेलियामै आयोजना हुँदैछ। मेलबर्न मैदानमा हेलीले ८२५ मिटर (२७०६६ फिट) उचाईबाट झरेको क्रिकेट बललाई समाएकी थिइन्। यसअघि यस्तो कीर्तिमान ६२ मिटरको रहेको थियो। इङ्ल्यान्डकी क्रिकेटर क्रिस्टिना बाउमगार्टनरले सन् २०१६ को नोभेम्बरमा ६२ मिटर उचाइबाट झरेको बल समाएर कीर्तिमान बनाएकी थिइन्। त्यसअघि सन् २०१६ मै इङ्ल्यान्डको पुरुष क्रिकेट टोलीका पूर्वकप्तान नासिर हुसैनले पनि लर्डस क्रिकेट मैदानमा ३२ मिटर उचाइबाट खसेको बल समाएर कीर्तिमान बनाएका थिए। यो उपलब्धि हासिल गर्न सकेकोमा म निकै खुसी छु, गिनिज बुकबाट प्रमाणपत्र पाएपछि हेलीले भनेकी छन्। हेलीले बिहीबार सबैभन्दा पहिले ६५५ मिटर र त्यसपछि ७२३ मिटर उचाइबाट झरेको बल समाएकी थिइन्। त्यसपछि उनले ८२५ मिटरबाट खसेको बल समाएकी हुन्। बलको उचाइ मापन गर्न ड्रोनमा जडित क्यामेराको सहयोग लिइएको थियो। हेली सन् २०१८ मा आईसीसीबाट विश्वकै सर्वोत्कृष्ट महिला खेलाडी घोषित भएकी थिइन्। यसै महिना उनले अस्ट्रेलियाको सर्वोत्कृष्ट महिला खेलाडीको पुरस्कार पनि पाएकी थिइन्। उनले हालसम्म अस्ट्रेलियन टोलीको प्रतिनिधित्व गर्दै चारपटक टीट्वेन्टी विश्वकपको उपाधिसमेत चुमिसकेकी छन्। अस्ट्रेलियाले सन् २०१०, सन् २०१२, सन् २०१४ र सन् २०१८ मा टीट्वेन्टी विश्वकपको उपाधि चुम्दा उनी टोलीकी महत्वपूर्ण सदस्य थिइन्। उनी सन् २०१८ को टीट्वेन्टी विश्वकपमा प्रतियोगिताकै सर्वोत्कृष्ट खेलाडी पनि घोषित भएकी थिइन्। हेलीको यो उपलब्धिले विश्वभरीका महिलालाई खेलकुदतर्फ आकर्षित गर्न पनि योगदान पुर्याउने छ, गिनिज बुकका प्रतिनिधि डुग मेलले भनेका छन्।"
आहा रारा गोल्डकप : सहरा क्लब सडन डेथमा पराजित,"पोखरा : पोखरामा बिहीवारदेखि सुरु भएको १७ औं संस्करणको आहा रारा फुटबल प्रतियोगिताको उद्घाटन खेलमा आयोजक सहरा क्लब शसस्त्र प्रहरी बल (एपीएफ) सँग सडन डेथको शिकार हुँदै पराजित भएको छ। निर्धारित समयमा आयोजक सहरा क्लब र एपीएफले ११ गोलको बराबरी गोल गरेका थिए। खेलको १६ औं मिनेटमा सहरा क्लबका विनोद गुरुङले गोल गरेका थिए। त्यसको एकै मिनेटमा खेलको १७ औं मिनेटमा एपीएफका आशिष लामाले गोल फर्काउदै खेललाई बराबरी बनाएका थिए। निर्धारित समयमा खेल बराबरीमा टुंगीएपछि ३० मिनेट थपिएको थियो। थपिएको समय पनि गोलरहित बराबरी भएपछि खेल पेनाल्टीमा पुगेको थियो। पेनाल्टीमा दुबै टिमले बराबरी एक एक गोल गुमेपछि खेल सडन डेथमा पुगेको हो। सडन डेथमा सहाराका खेलाडी अन्जन देवकोटाले प्रहार गरेको बल एपीएफका रोमन रसाइलीले बचाउ गरे। त्यसपछि पेनाल्टी हान्न आएका एपीएफका विकी लामाले बललाई जाली चुमाएपछि एपीएफले ५४ गोल अन्तरले आयोजक सहारालाई पन्छाउँदै विजयी यात्रा सुरु गरेको हो। खेलमा एपीएफका बुद्धधिमाल राई म्यान अफ दि म्याच घोषित भए। प्रतियोगितामा तीन विभागीय टोली त्रिभुवन आर्मी क्लब, सशस्त्र प्रहरी एपीएफ क्लब, नेपाल पुलिस क्लबले सहभीता जनाएका छन्। यसै गरी मनाङमस्याङ्दी क्लब, पुर्वेली धरान फुटवल क्लब, थ्रीस्टार क्लव र हिमालयन शेर्पा क्लबले सहभीता जनाएका छन्। दुई विदेशी टोली डफिन्स क्यामरुन र भारतको युनाइटेड सिक्किम फुटबल क्लब गरी प्रतियोगितामा दश टिम सहभागी छन्। प्रतियोगिताको विजेताले ८ लाख १ हजार र उपविजेताले ४ लाख १ हजार साथमा ट्रफी मेडल र प्रमाण पत्र पाउने छन्। उद्घाटन कार्यक्रमा सहारा क्लबले वर्षेनी उत्कृष्ट फुटबलरलाई गर्ने सम्मान यस वर्ष नेपाली फुटबल टोलीका गोलकिपर किरण चेम्जोङलाई गरिएको थियो। पर्यटनमन्त्री रवीन्द्र अधिकारीले नगदसहित चेम्जोङलाई सम्मान गरेका थिए।"
एकदिवसीय क्रिकेटमा इङ्ल्यान्डको कीर्तिमानी जित,ब्रिजटाउन : इङ्ल्यान्डले बुधबार राति खेलिएको पहिलो एकदिवसीय अन्तर्राष्ट्रिय क्रिकेटमा वेस्ट इन्डिजमाथि ६ विकेटको कीर्तिमानी जित हासिल गरेको छ। जितसँगै इङ्ल्यान्डले पाँच खेलको शृंखलामा १० को अग्रता पनि लिएको छ। टस जिती पहिले ब्याटिङको निर्णय लिएको वेस्ट इन्डिजले निर्धारित ५० ओभरमा आठ विकेट गुमाएर तीन सय ६० रन बनाएको थियो। वेस्ट इन्जिडले एकदिवसीय क्रिकेटमा इङ्ल्यान्डविरुद्ध बनाएको यो सबैभन्दा ठुलो अंक थियो। विशाल लक्ष्य पछ्याउँदै जवाफी ब्याटिङमा ओर्लिएको इङ्ल्यान्डले ४८४ ओभरमै केवल चार विकेट गुमाएर तीन सय ६४ रन बनाउँदै विजय लक्ष्य पार गरेको थियो। एकदिवसीय क्रिकेटमा इङ्ल्यान्डले पार गरेको यो सबैभन्दा ठुलो विजय लक्ष्य हो। यसैगरी एकदिवसीय क्रिकेटमा कुनै पनि टोलीले पुरा गरेको यो चौथो सबैभन्दा ठुला विजय लक्ष्य पनि हो। इङ्ल्यान्डले यसअघि सन् २०१५ मा ट्रेन्ट ब्रिजमा खेलिएको न्युजिल्यान्डविरुद्धको खेलमा तीन विकेट गुमाएर तीन सय ५० रनको लक्ष्य पुरा गरेको थियो। इङ्ल्यान्डको जितमा दुई अनुभवी ब्याट्सम्यान जासन रोय र जोय रुटले सतकीय पाली खेले। ओपनर ब्याट्सम्यान रोयले केवल एक सय २३ र रुटले एक सय दुई रन बनाए। रोयले केवल ८५ बलको सामना गरी तीन छक्का र १५ चौका हिर्काए भने रुटले ९७ बलको सामना गरी नौवटा चौका प्रहार गरेका थिए। कप्तान इयोन मोर्गनले पनि इङ्ल्यान्डको खातामा ६५ रन थपे। उनले ५१ बलको सामना गरी तीन छक्का र चार चौका हिर्काए। विकेटकिपर ब्याट्सम्यान जस बट्लरले क्रिजमा प्रवेश गर्नासाथ चौका हिर्काउँदै इङ्ल्यान्डलाई विजय लक्ष्य पार गराएका थिए। त्यसअघि वेस्ट इन्डिजका आक्रामक ब्याट्सम्यान क्रिस गेलले उत्कृष्ट सतकीय पाली खेले पनि जितका लागि त्यो पर्याप्त हुन सकेन। क्यारेबियन टोलीका लागि गेलले एक सय ३५ रन बनाएका थिए। ओपनर ब्याट्सम्यान गोलले एक सय २९ बलको सामना गरी १२ छक्का र तीन चौका हिर्काएका थिए। इङ्ल्यान्ड र वेस्ट इन्डिजबीचको दोस्रो एकदिवसीय खेल शुक्रबार खेलिने छ।
आठौं राष्ट्रिय खेलकुद : महिला फुटबल टोली चयन,"काठमाडौं : आठौं राष्ट्रिय खेलकुदका लागि प्रदेश २ को महिला फुटबल टोलीको चयन गरिएको छ। रौतहट र पर्साबाट समान सात, बाराबाट दुई तथा धनुषा र सर्लाहीबाट समान एकएक खेलाडी गरी १८ सदस्यीय टोलीको चयन गरिएको हो। रौतहटबाट सुजिता लामा, विनिता ठोकर, रजनी ठोकर, दिलकुमारी रानामगर, मेनुका नगरकोटी, सजनी ठोकर र सरु वाइबा, पर्साबाट सपना बस्नेत, रोशनी लिम्बू, एलिना रानामगर, सुनिताकुमारी तामाङ, शान्तिमाया गुम्बा, सानु मैनाली र ईशा थापामगर, बाराबाट विमनिभा तामाङ र प्रियंका गुरुङ, धनुषाबाट उमा गुरुङ तथा सर्लाहीबाट रोशनी श्रेष्ठ छन्। एथलेटिक्स खेलाडी छनोट आठौं राष्ट्रिय खेलकुदमा सहभागी हुने प्रदेश ३ का एथलेटिक्स खेलाडी छनोट भएका छन्। १५ पुरुष र १२ महिला गरी २७ खेलाडी छनोट गरिएको छ। पुरुषमा ललितपुरका खिलबहादुर कार्की, मकवानपुरका छिरिङ लामा थिङ, चितवनका अमृत, सिन्धुलीका सुवास थापा, काठमाडौंका धर्म महर्जन, ललितपुरका विकास ठकुरी, चितवनका भुवन महतो, चितवनकै ललित रावत, काभ्रेका दीपक गुरुङ, चितवनका जन्नुराम चौधरी, मकवानपुरका सन्तराम माझी, भक्तपुरका ईश्वरचन्द्र बस्नेत, सिन्धुलीका देवबहादुर खड्का, नुवाकोटका सनम राई र चितवनका पीताम्बर महता छन्। यस्तै महिलामा नुवाकोटकी रञ्जिता राई, भक्तपुरकी स्वागाता खाइजू, नुवाकोटकी पूजा राई, ललितपुरकी काजल विष्ट, काठमाडौंकी सन्तोषी श्रेष्ठ, काठमाडौंकी मेलिना श्रेष्ठ, मकवानपुरकी शर्मिला श्रेष्ठ, नुवाकोटीकी जनम ओस्ती, काभ्रेपलाञ्चोककी स्मृति श्रेष्ठ, भक्तपुरकी श्रयष्का शिल्पकार, काठमाडौंकी सरु खवास र चितवनकी सजिना लामिछाने छन्। कञ्चनपुर पहिलो प्रदेश ७ छनोट प्रतियोगिताको महिला कबड्डीमा कञ्चनपुर पहिलो भएको छ। पुनर्वासमा भएको फाइनलमा कञ्चनपुरले दार्चुलालाई ६९२३ ले पराजित गर्यो। बाजुरा र कैलाली संयुक्त रूपमा तेस्रो भए। शुक्रबारदेखि पुरुष कबड्डी, फुल कन्ट्याक्ट कराँते, पुरुष बास्केटबल र महिला फुटबलको छनोट हुनेछ।"
