शीर्षक,विवरण
प्रजातन्त्र दिवसको सार्थकता,"२००७ फागुन ७ गते राजा त्रिभुवनबाट शाही घोषणाद्वारा नेपालमा प्रजातन्त्रको घोषणा भयो। उक्त शाही घोषणामा जननिर्वाचित वैधानिक सभाले गणतन्त्रात्मक विधान तर्जुमा गर्नेछ भनी उल्लेख गरिएको थियो तर लामो समयसम्मको राजनीतिक खिचातानीले नेपाली जनताले गणतन्त्रात्मक विधान प्राप्त गर्न सकेन। त्यसैको परिणामस्वरूप माओवादी सशस्त्र संघर्ष प्रारम्भ भयो। विसं २०५८ मंसिर ११ मा शेरबहादुर देउवाको नेतृत्वको सरकारले माओवादीलाई आतंककारी घोषित गर्यो। २०५२ फागुन १ गतेदेखि सशस्त्र संघर्ष प्रारम्भ गरी भूमिगत भएको माओवादीसँग पटकपटक भएको वार्ताको परिणामस्वरूप विसं २०५९ माघ १५ गते माओवादीबाट युद्धविरामको घोषणा भयो। तत्कालीन सरकारले नेकपा (माओवादी) माथि लगाएको आतंककारी र रेडकर्नर नोटिस फिर्ता लियो। ०६२६३ को जनआन्दोलनको परिणामस्वरूप २०६३ मंसिर ५ गते सात दलको सरकार र नेकपा (माओवादी) बीच विस्तृत शान्ति सम्झौता सम्पन्न भयो। जनआन्दोलन ०६२६३ पछि राजनीतिक संक्रमणको व्यवस्थापन र संविधान सभा निर्वाचन गर्ने जिम्मेवारी पाएको सात दलले तेस्रोपटकमा निर्वाचनको मिति निर्धारण गर्यो। २०६४ चैत्र २८ गते संविधान सभा निर्वाचन सम्पन्न भयो। संविधान सभाका ६०१ सदस्यमध्ये ३३५ सदस्य समानुपातिक प्रणालीबाट, २५० सदस्य प्रत्यक्ष र २६ जना मन्त्रिपरिषद्बाट मनोनीत गर्ने व्यवस्था गरिएको थियो। २०६५ जेठ १५ गते बसेको संविधान सभाको पहिलो बैठकले गणतन्त्र नेपालको घोषणा गयो। गणतन्त्र नेपालका प्रथम राष्ट्रपति हुने सौभाग्य डा रामवरण यादवलाई प्राप्त भयो। यसका साथै नेपालको प्रथम उपराष्ट्रपतिमा परमानन्द झा निर्वाचित भएका थिए। गणतन्त्र नेपालका प्रथम प्रधानमन्त्री हुने सौभाग्य माओवादी केन्द्रका अध्यक्ष पुष्पकमल दाहाल प्रचण्डलाई प्राप्त भयो। २०७२ असोज ३ मा नेपाली कांग्रेसका सभापति सुशील कोइरालाको प्रधानमन्त्रीत्वकालमा नेपालको संविधान जारी भयो। २०७२ असोज २४ गते सुशील कोइरालालाई ८९ मतले पछि पार्दै केपी शर्मा ओली प्रधानमन्त्री भए। २०७२ कात्तिक ११ मा एमाले उपाध्यक्ष विद्यादेवी भण्डारीलाई आफ्ना प्रतिस्पर्धी कांग्रेसका केन्द्रीय सदस्य कुलबहादुर गुरुङलाई ११३ बढी मतले पराजित गर्दै प्रथम महिला राष्ट्रपति हुने सौभाग्य प्राप्त भयो। त्यसैगरी माओवादी केन्द्रका नन्दबहादुर पुनलाई उपराष्ट्रपति जस्तो गरिमामय पद प्राप्त भयो। २०७३ साउन ९ गते केपी शर्मा ओलीले प्रधानमन्त्रीको पदबाट राजीनामा दिएपछि माओवादी केन्द्रका अध्यक्ष पुष्पकमल दाहाललाई दोस्रोपटक प्रधानमन्त्री हुने अवसर प्राप्त भयो। २०७४ जेठ १० गते पुष्पकमलले राजीनामा दिएपछि कांग्रेसका सभापति शेरबहादुर देउवा चौथोपटक नेपालको प्रधानमन्त्री भएका थिए। उनले आफ्नो कार्यकालमा तीन तहको निर्वाचन गराउन सफलता प्राप्त गरेका थिए। २०७४ फागुन ३ गते राष्ट्रको नाममा सम्बोधन गर्दै शेरबहादुर देउवाबाट प्रधानमन्त्रीको पदबाट राजीनामा दिएपछि वाम गठबन्धनको नेतृत्व गर्दै केपी शर्मा ओलीलाई पुनः दोस्रोपटक प्रधानमन्त्री हुने अवसर प्राप्त भयो। यस सरकारले प्रतिनिधि सभामा बहुमत प्राप्त गरेकाले स्थायी सरकारको जनअपेक्षा बढेको छ। प्रजातन्त्र दिवसको पूर्वसन्ध्यामा भएका यस्ता राजनीतिक उथलपुथललाई नेपाली जनता र अन्तर्राष्ट्रिय जगत्ले चासोका साथ हेर्दै आएका छन्। प्रधानमन्त्री ओलीको मन्त्रिमण्डलले पूर्णता पाइसकेको छ। मधेसवादी दल पनि सरकारमा सामेल भएको छ। एमाले र माओवादी केन्द्रको बीचमा एकतासम्बन्धी प्रक्रिया टुंगिइसकेको छ। प्रधानमन्त्री ओलीबाट भारत र चीनको भ्रमण भइसकेको छ। भारतका प्रधानमन्त्री नरेन्द्र मोदीबाट तीनपटकसम्म नेपाल भ्रमण भइसकेको छ। भारतका प्रधानमन्त्रीको तोस्रोपटकको भ्रमण नेपालको जनकपुर र मुक्तिनाथमा पनि भएको थियो। नेपालको आफ्ना दुई छिमेकीसँगको सम्बन्धमा निकै सुधार भएको छ। चीनका राष्ट्रपति सी जिनपिङको सम्भाव्य नेपाल भ्रमणको कुरा पनि चलिरहेको छ। नेपालले चौथो बिम्स्टेक सम्मेलन सफलतापूर्वक सम्पन्न गरिसकेको छ। यसको साथै नेपालले प्रधानमन्त्री ओलीको नेतृत्वमा संयुक्त राष्ट्रसंघको त्रिहत्तरौं सम्मेलनमा भाग लिएको थियो। स्विट्जरल्यान्डको डाभोसमा भएको सम्मेलनमा नेपालले आफ्नो कूटनीतिको राम्रो प्रदर्शन गरेको थियो। नेपालले भेनेजुएला सम्बन्धमा आफ्नो असंलग्न परराष्ट्रनीति स्पष्ट पारिसकेको छ। प्रजातन्त्र दिवस पारेर निर्वाचन आयोगले पनि निर्वाचन दिवस मनाउँदै आएको छ। नेपालमा प्रजातन्त्रको घोषणा भएको ६८ वर्ष पुगेको छ। मानिसको जीवनमा यस उमेरलाई प्रौढ अवस्था मानिन्छ। प्रौढ अवस्थामा मानिसले आफ्नो जीवनमा गर्न सकेनसकेका कामको मूल्यांकन गर्छन्। प्रत्येक सचेत नागरिकले पनि प्रजातन्त्रपछि राष्ट्रिय जीवनमा आएका परिवर्तनको सूक्ष्म मूल्यांकन गर्छन्। विगतको भन्दा यस प्रजातन्त्र दिवसको समयमा राष्ट्रिय राजनीतिक रूपान्तरणको अवस्थामा रहेको छ। राष्ट्रले संविधान कार्यान्वयनको जटिल चुनौतीको सामना गर्नु परिरहेको छ। यस्तो अवस्थामा जनतामा आशा र निराशा दुवै देखिनु अस्वाभाविक होइन। वर्तमान सरकारले स्थायित्व र विकासका कार्यक्रमलाई दु्रतगतिले अगाडि बढाउन सकेमा प्रजातन्त्र दिवस सार्थक र उपलब्धिमूलक हुनेछ।"
घातक बन्दै रासायनिक विषादी,"अधिकांश नेपाली किसान अझै नजिकका एग्रोभेटका सामग्री पाइने पसलमा गएर बालीमा रोगकीरा लाग्यो, औषधी दिनुस् न भनेर माग्छन् र एग्रोभेटवालाहरू किसानलाई विषादी दिएर पठाउँछन्। बालीनाली जोगाउन प्रयोग गरिने रासायनिक विषादी औषधी होइनन्। तिनले जीव रक्षा नभई हत्या गर्छन्। अन्य जीवहरूका साथै मानिसका लागि पनि यी घातक त छँदैछन्, बेलैमा होस नपुर्याउने हो भने यिनको प्रयोगले अब माटो र पानीका स्रोतहरू पनि बिग्रने अवस्था आउँदैछ। नेपालको कृषि उत्पादनमा बाली लिनु अघिपछि गरेर रोग, कीरा, झारपात, चरा, मुसा आदिले करिब ३५ प्रतिशत क्षति गर्ने अनुमान छ। यसको नियन्त्रणका लागि बर्सेनि करोडौं रुपैयाँको विषादी विदेशबाट आयात गरिन्छ। आर्थिक वर्ष २०७०७१ मा करिब ३८० मेट्रिक टन रासायनिक विषादी विदेशबाट आयात गरिएको थियो भने यो परिणाम आर्थिक वर्ष २०७३७४ मा झन्डै ५६० मेट्रिक टन पुग्यो। विषादीलाई फर्मुलेसनसमेत गरेको हिसाब गर्दा आर्थिक वर्ष २०७३७४ मा यस्तो विषादीको परिणाम करिब ६३५ मेट्रिक टन हुन आउँछ। यो ६३५ मेट्रिक टनको मूल्य भन्डै ७५ करोड रुपैयाँ हुन्छ। पछिल्ला वर्षहरूमा यो परिणाम झनै बढ्दै गएको अनुमान छ। काभ्रे जिल्लाको पाँचखालमा रहेका विभिन्न एग्रोभेट पसलहरूमध्येको पाँचखाल बीज भण्डार एन्ड एग्रो सेन्टर का गोविन्द सापकोटा आफूहरूले मात्र अहिले चीनबाट वर्षको करिब दुई करोड रुपैयाँबराबरको रासायनिक विषादी ल्याउने गरेको बताउँछन्। यो त विषादी आयात गर्ने एउटा पसल मात्र हो, नेपाल सरकारको विषादी पञ्जीकरण तथा व्यवस्थापन शाखा को प्रतिवेदनअनुसार २०७४ असार मसान्तसम्ममा नेपालमा विदेशबाट विषादी आयात गर्ने २१९ वटा आयातकर्ताहरू छन्। नेपालको कृषियोग्य जमिनमा विषादीको औसत प्रयोग प्रतिहेक्टर ३९६ ग्रामभन्दा बढी छ। बालीविशेषलाई हेर्ने हो भने त प्रतिहेक्टर कपास खेतीमा २ हजार ५ सय ६० ग्रामभन्दा बढी, चिया खेतीमा २ हजार १ सय ग्रामभन्दा बढी र तरकारी खेतीमा १ हजार ६ सय ग्रामभन्दा बढी विषादी प्रयोग हुने गरेको तथ्यांक छ। यसरी करोडौं रुपैयाँ विदेश पठाई ल्याउने गरेको विषादीले नेपालको भूमि क्रमशः विषादीमय बन्ने क्रम बढिरहेको छ। माटो मात्र नभई खोलानालाका पानीसमेत क्रमशः विषादीमय बन्ने क्रममा छन्। काभ्रे जिल्लाको पाँचखाल उपत्यकाको झिगु खोलाबाट यसै वर्ष अर्थात् २०७५ सालको भदौ १२ गते लीबर्ड नामक संस्थामार्फत वाटर इन्जिनियरिङ एन्ड ट्रेनिङ सेन्टर प्रालि ले नमुनाका रूपमा लिएको पानी जाँच गर्दा सो खोलामा बहने प्रतिलिटर पानीमा १९५ माइक्रोग्राम सिन्थेटिक प्याराथ्रोरेट समूहको विषादीको अवशेष पाइएको छ। यसका साथै कार्बामेट पेस्टिसाइड नामक विषादी समूहको अवशेषसमेत झिगु खोलामा फेला परेको सो प्रालिले जनाएको छ। यसरी हामी हाम्रो कृषि उत्पादन र खेतीयोग्य जमिनलाई मात्र नभई अब त खोलाको पानीसमेत विषादीमय बनाउन थालेका छौं। पाँचखालमा केही वर्षअगाडि घातक विषादीहरूको व्यापक प्रयोग भएको चर्चा चलेपछि त्यहाँका किसानहरूमा क्यान्सरको मात्रा बढेको र पाँचखालका चेलीबेटीसमेत विवाह गर्नु हुन्न भन्ने हल्ला फैलिएको थियो। काभ्रेबाटै बिक्रीका लागि कालीमाटी लगिएको केही ट्रक तरकारी अत्यधिक विषादी प्रयोगका कारण फर्काइएको पनि थियो। यस्तो अवस्था उत्पन्न भएपछि पाँचखाल क्षेत्रमा घातक विषादी प्रयोगको मात्रा करिब ५० प्रतिशतले नै घटिसकेको स्थानीय किसान तथा अन्य जानिफकारहरू बताउँछन्। उमेरले ६१ हेमन्त पार गरेका पाँचखाल नगरपालिका ३ का किसान कृष्णबहादुर दनुवार भन्छन्, अहिले त यहाँका खोलाहरूमा केही मात्रामा माछा, भ्यागुत्ता र सर्पहरू पनि देखिन थालेका छन्। यो राम्रो लक्षण हो। पाँचखाल नगरपालिकाले पनि स्थानीय किसानहरूलाई प्रांगारिक खेतीतर्फ आकर्षित गर्ने विषयलाई आफ्नो आर्थिक वर्ष २०७५७६ को नीति, बजेट तथा कार्यक्रम मा समावेश गरेको छ। बेलैमा होस नपुर्याउने हो भने मानिस, माटो र पानीका साथै जस्ता प्रकृतिका महत्वपूर्ण पक्षहरूमा रासायनिक विषादीले गम्भीर असर पार्नेछ। पाँचखाल र त्यहाँको झिगु खोला एउटा सानो उदाहरण मात्र हो। देशका अन्य क्षेत्रका माटो र खोलानालाजस्ता पानीका स्रोतहरूमा विषादीको प्रयोग कति होला ? अध्ययनको विषय बनेको छ। मत्स्यपालन तथा जल संसाधन स्रोत विषयमा विगत ३५ वर्षदेखि प्राध्यापन गरिरहेका कृषि तथा वन विश्वविद्यालय रामपुरका प्राध्यापक डा दिलीपकुमार झा भन्छन्, बालीनालीमा प्रयोग गरिने रासायनिक मल र विषादीहरू खेतबारीबाट बहेर नदी, खोला र पोखरीहरूमा पनि जान्छन् र तिनले जलचरको जीवनचक्रमा असर पारी हानि पुर्याउँछन्। यस सन्दर्भमा नेपालमा अहिले आत्तिइहाल्नुपर्ने अवस्था त आइसकेको छैन तर अब होसियारी अपनाउनुपर्ने अवस्थाचाहिँ सुरु भइसकेको छ। नेपाल सरकारको विषादी पञ्जीकरण तथा व्यवस्थापन शाखा ले प्रकाशित गरेको विषादीका विविध पक्षहरू नामक पुस्तकमा उल्लेख गरिएको छ, कुनै पनि बालीमा प्रयोग गरिएको करिब ८० प्रतिशत जीवनाशक विषादी साधारणतयाः माटोमा टुंगिन पुग्छ। माटोमा पुगेको विषादी निष्क्रिय हुन निकै समय लाग्छ। यसबाट माटोमा रहेका सूक्ष्म जीवाणुलाई आघात पुग्न जानुका साथै भूमिगत जलस्रोत, खाल्डो र खोलामा विष प्रदूषण हुने खतरा बढ्न जान्छ। यसैगरी दक्षिण एसियामा वातावरण क्षमता निर्माणका लागि कार्यरत एग्रिकल्चर एन्ड वाटर पोलुसन प्रोजेक्ट ले घातक कीटनाशक विषादी, रासायनिक मल र खेती गरिने जमिनले सोसेका यस्ता अन्य पदार्थ भूमिगत पानी, नदी, तालतलैया र सागरमा समेत पुग्न सक्ने र घातक रसायनहरू फैलिन सक्ने जनाएको छ। त्यस्तो पानी पिउने मानिस, जनावर र जीवहरूको स्वास्थ्यमा यसले नकारात्मक असर पार्ने पनि सो प्रोजेक्टले आफ्नो जानकारीमूलक सामग्रीमा उल्लेख गरेको छ। नेपाल सरकारको काभ्रे जिल्लाको कृषि ज्ञान केन्द्रका कृषि प्रसार अधिकृत पूजन जंगम उल्लेख गर्छन्, उपयुक्त अध्ययन त भएको छैन तर नेपालका खोला र पोखरीहरूमा पनि विषादीका अवशेषहरू कुनै न कुनै रूपमा बहेर जाने गरेका छन्। यसो भएकाले खानेपानीका मूलमा विषादीका अवशेषहरू मिसिन्छन्। पोखरीमा माछाहरू मरेका उदाहरण पनि पाइएका छन्। फरवार्ड नेपाल नामक संस्थाका कृषि सुधार तथा ग्रामीण कल्याणका क्षेत्रमा कार्यरत वातावरणविद् वेदप्रसाद भुर्तेल र टंकप्रसाद आचार्य भन्छन्, रासायनिक विषादी मिसिएको पानीमा रहेका माछाहरूको बोसोमा विस्तारै थुप्रिँदै गएको विषादीले माछालाई त असर पार्छ नै, त्यस्ता माछा उपभोग गर्दा मानिसको स्वास्थ्यमा पनि नराम्रो असर पर्छ। नेपालमा बालीनालीमा प्रयोग गरिने रासायनिक विषादीको उपयुक्त प्रयोग, प्रयोगपछि बार्नुपर्ने अवधिको पालना एवं विषादीका अवशेषको सही ढंगको विसर्जनको अभाव र तिनको दुरुपयोगले किसान, कृषि उत्पादनका उपभोगकर्ता एवं विभिन्न प्रकारका जीव तथा सर्वसाधारणको जीवनमा असर परिरहेको चर्चा त बारम्बार हुने गरिरहेकै छ, तर बेलैमा होस नपुर्याउने हो भने माटो र पानीजस्ता प्रकृतिका महत्वपूर्ण पक्षहरूमा पनि रासायनिक विषादीले नकारात्मक असर पार्ने र अन्ततोगत्वा त्यसले मानिसलाई नै आघात गर्ने कुरा बिर्सन मिल्दैन। यस्ता समस्याको समाधानका लागि रासायनिक विषादीको अनावश्यक एवं जथाभावी प्रयोग रोक्नुपर्ने, जैविक विषादी तथा एकीकृत शत्रुजीव व्यवस्थापन पद्धतिको प्रयोग प्रवद्र्धन गर्नुपर्ने, विषादीका अवशेष सुरक्षित रूपमा नष्ट गर्ने विशेष ट्रिटमेन्ट सुविधा व्यवस्थित गर्नुपर्ने, विषादी प्रयोगमा अनिवार्य रूपमा कृषि प्राविधिकको सल्लाह लिनुपर्ने, खोलानाला तथा पानीका स्रोतहरूमा रासायनिक विषादीका अवशेष नपुगून् भन्नेमा ध्यान दिनुपर्ने र समस्या भइसकेपछि उपचार गर्नेभन्दा बेलैमा होसियारी अपनाउनुपर्नेमा प्राथमिकताका साथ लाग्नुपर्ने अवस्था आइसकेको छ। अहिले मनाउन थालिएको विषादी प्रयोगमुक्त सप्ताह जस्ता जनचेतनामूलक कार्यक्रममा विषादीले माटो र पानीजस्ता प्राकृतिक स्रोतलाई पार्न थालेको असरका विषयमा पनि छलफल गर्ने र यसको नियन्त्रण वा न्यूनीकरणका उपयुक्त उपाय अवलम्बन गर्नेतर्फ जोड दिनु जरुरी छ।"
दाउपेचमा सत्य निरूपण,"माओवादी विद्रोह सकिएको १३ वर्ष पूरा भइसक्दासमेत द्वन्द्वका घाउहरू निको भएको छैन। सुझबुझ पुर्याइएन भने वर्षौंसम्म बल्झिरहने खतरा छ। द्वन्द्वकालमा जेजस्ता घटना भए, ती सबैलाई निरपेक्ष भएर हेर्न सकिन्न। आग्रह, पूर्वाग्रह, रिसिबी आदिलाई माध्यम बनाएर गराइएका घटनालाई उही चस्माले हेर्नुपर्ने एकथरीको आशयले नै सत्य निरूपण तथा मेलमिलापसम्बन्धी आयोगले काम गर्न नसकेको हो। अप्रिय लागे पनि तीतो वास्तविकता के हो भने नेपालको दस वर्षीय द्वन्द्वमा बाह्य संलग्नता थियो। विद्रोही नेताहरू छिमेकी राष्ट्रमा बसेर योजना मात्र बुन्दैनथे, त्यहाँको सरकारले पहल गरिदेओस् भनेर निवेदनसमेत दिन्थे। यस्ता अनेक घटनाबाट विदेशीहरूलाई नेपालको द्वन्द्व र त्यसपछिको संक्रमणकालीन अवस्थासँग जोडिन बल पुर्यायो। बाह्रबुँदे सहमति हाम्रै पहलमा भएको हो भनेर भारतका वर्तमान राष्ट्रपतिले त्यसै जस लिन खोजेका थिएनन् होला। माओवादी शान्ति प्रक्रियामा आइसकेपछि जसरी हामीले संयुक्त राष्ट्रसंघलाई निम्त्याएर काम गर्यौं, त्यसपछि द्वन्द्व नेपालकै भए पनि संक्रमणकालीन न्याय तथा मेलमिलाप केवल घरेलु विषय बनेन। चाहे बेलायतमा जाँदा नेपाली सेनाका कुमार लामाको गिरफ्तारी होस् या गोरखा फुजेलका कृष्ण अधिकारीको हत्यामा उनका बाबु नन्दप्रसाद अधिकारीको न्याय माग्दामाग्दै अनशनका क्रममा भएको निधनमा नै विदेशीहरूले राखेको सरोकारलाई अनुकूल ठान्दा सद्भाव र प्रतिकूल महसुस हुँदा हस्तक्षेप भन्ने हाम्रो परिपाटी रहँदै आयो। गिरफ्तारीकै हल्ला चलेपछि आफ्नो अस्ट्रेलियाको भ्रमण तत्कालीन माओवादीका अध्यक्ष प्रचण्डले बीचैमा तोड्नुले नै देखाउँछ विद्रोही पक्षमा त्रासको मात्रा कति रहेछ। हालै एमनेस्टी इन्टरनेसनल, अन्तर्राष्ट्रिय न्यायालय र ट्रायल इन्टरनेसनलले पनि नेपालको संक्रमणकालीन न्यायमा आफ्नो सरोकार जाहेर गरेका छन्। माघ २९ को एउटा वक्तव्यमार्फत उनीहरूले पीडितलाई निराश नपार्न भनिए पनि साँच्चिकै द्वन्द्वकालका घटनालाई समाधानतिर डोर्याउन कसैले इमानदार प्रयास गरेको देखिँदैन। सबै पक्ष यसलाई उपभोग गर्ने आफ्नै दाउपेचमा रहेको भान हुन्छ। त्यसैको फलस्वरूप हुन सक्छ पश्चिमा मुलुकहरूले सामूहिक वक्तव्य जारी गरी नेपालमाथि दबाब कायम राखेका छन्। देश नै बदल्ने भनेर गरिएको युद्धमा झन्डै १७ हजार मानिस मारिँदासमेत त्यसको नेतृत्व गर्नेहरूलाई डर लागेको थिएन। तर पूर्व प्रधानन्यायाधीश सुशीला कार्कीलाई मान्ने हो भने तिनै प्रचण्डलाई एकजना विवादित कर्मचारी लोकमानसिंह कार्की हायलकायल पारिदिन्थे। कहिले क्यान्टोनमेन्टको भ्रष्टाचार काण्ड सामसुम पारिदिने त कहिले द्वन्द्वकालसँग जोडेर आफ्नो बार्गेनिङ शक्ति बलियो बनाउँदै सबैजसा मुख्य दल तथा तत्कालीन मन्त्रिपरिषद्का अध्यक्ष खिलराज रेग्मीको जोडबलमा उनी अख्तियार प्रमुख बन्न सफल भए। यसबाहेक पनि तत्कालीन माओवादीको आत्मबल गिरेको बुझ्न अरू केही घटनाले मद्दत गर्छ। पहिलो संविधानसभा असफल भएपछि माओवादी दल विभिन्न असमतिसहित मोहन वैद्य र त्यसपछि नेत्रविक्रम समूहमा विभाजित भयो। आफूहरू फुट्दा द्वन्द्वका घटना अन्तर्राष्ट्रियकरण भई उन्मुक्ति नमिल्ने ठानेर वैद्य समूहबाट बादलको नेतृत्वमा फेरि उनीहरू माओवादीकै मूल धारमा फर्किए। पीडितलाई बेवास्ता गरी तत्कालीन राज्य र विद्रोही पक्षबीच भएको सम्झौतालाई मात्रै आधार बनाएर समस्याको समाधान निस्कँदैन। त्यसैगरी तत्कालीन एमाले र माओवादीका बीचमा झन्डाबाहेक केहीमा पनि समानता थिएन। तैपनि आफ्नो अस्तित्व जोगाइराख्न र त्यही द्वन्द्वकालीन घटनामा हुन सक्ने सम्भावित प्रतिकूल अवस्थाबाट पार पाउन प्रचण्डले पार्टी एकता गरेको भन्नेहरू धेरै छन्। अर्का नेता बाबुराम भट्टराईको दल त्याग, फेरि आगमन र बहिर्गमनलाई पनि त्योभन्दा फरक कोणबाट हेर्न सकिने स्थिति छैन। द्वन्द्व प्रिय हुनै सक्तैन। विश्वका अन्य भाग चाहे त्यो अफगानिस्तान होस् या सुडान या सिरिया, युद्ध भइरहेकै छन्। लाखौं निर्दोषहरू मारिएका छन्। श्रीलंकामा दुई दशक बढी चलेको द्वन्द्वमा अन्ततः विद्रोही पक्ष पराजित भयो भने लिबियामा अमेरिकाको अगुवाइमा ठूलै जनधनको क्षति भयो। उल्लिखित मुलुकहरूका दाँजोमा नेपालको विद्रोह र शान्ति प्रक्रियाको दिशा फरक छ। न त विद्रोही पक्ष आत्मसमर्पण गरेर आएका थिए, न राज्य पक्षले हराउने स्थिति नै थियो। सरकारले उनीहरूलाई हेलिकप्टरबाट ससम्मान बालुवाटारमा भित्याएको स्मरण हुन जरुरी छ। यही भिन्नताका आधारमा नेपालको द्वन्द्वकालीन घटनामा समाधानको बाटो पहिल्याउनुपर्छ। मृत्यु जसरी भएको होस्, त्यो आफैंमा दुःखद हुन्छ। फरक यति हो, युद्धमा प्रत्यक्ष सहभागी हुनेहरूले विरोधीलाई मार्न या आफू मर्न मानसिक रूपले तयार भएका हुन्छन्। यस अर्थमा द्वन्द्वमा जो प्रत्यक्ष संलग्न थिए उनीहरू र सरोकारै नराखेका निर्दोषहरूको जनधनको क्षतिलाई मूल्यांकनको एउटै कसीमा राख्न मिल्दैन। अर्थात् बर्बरतापूर्ण मानवताविरोधी अपराध जहाँ निर्दोषहरूलाई प्रतिशोध राखेर मारिएको, घाइते बनाइएको या अपहरण गरी बेपत्ता बनाइएको छ, त्यस्ता घटनामा उन्मुक्तिको अपेक्षा राख्न सकिन्न। किनभने द्वन्द्वकालमा निर्दोषमाथि भएका हत्या, बलात्कारलगायतका घटनाका दोषीहरूलाई उन्मुक्ति दिँदै जाने हो भने नेपालमा कुनै न कुनै रूपले द्वन्द्वको शृंखला जारी रहनेछ। राज्यसँग पूर्ण सन्तुष्ट सायदै कोही होला। त्यसैले उनीहरू विद्रोहको बाटो अँगाल्न पुग्छन्। आफ्नो स्वार्थ पूरा हुने स्थितिमा वार्ताको माध्यमबाट फेरि विद्रोह टुंग्याउँछन्। कसैलाई कारबाही नहुने विगतको नजिरमा टेकेर भविष्यमा त्यही उन्मुक्तिको अपेक्षा राख्दा राज्यमा अराजकता बढ्ने र असफलतातिर जाने खतरा रहिरहन्छ। अहिले नै तत्कालीन माओवादीबाट बाहिरिएका समूह र केही पृथकतावादीले नयाँ द्वन्द्वको धम्की दिन थालिसकेका छन्। त्यसैले सबै घटनालाई एउटै बास्केटमा हाली दोषीलाई उन्मुक्ति दिएर मुलुकलाई थप अस्थिरतातिर डोर्याउने आत्मघाती बाटोमा हिँड्नु हुँदैन। समस्या समाधानका नाममा जबर्जस्ती र अराजकताको बाटो अपनाइयो भने त्यसले पनि पीडितहरूको घाउमा मलम लगाउन सक्तैन। अदालतले बालकृष्ण ढुंगेललाई एउटा घटनामा दोषी ठहर्याई जेल सजाय तोक्यो। सुरुमा प्रहरी प्रशासनले उनको गिरफ्तारी गर्नसम्म हच्कियो। पछि जेल त पठाइयो, तर ६ महिना बित्दानबित्दै राष्ट्रपतिद्वारा आममाफीको नाटक मञ्चन गरी उन्मुक्ति दिइयो। यसरी राज्यले राष्ट्रपतिलगायत अनेक माध्यमको दुरुपयोग गरी उन्मुक्ति दिँदै जाने हो भने आफू शक्तिमा रहुन्जेल त ढुक्क हुन सकिएला तर त्यसका दुष्परिणाम पछिसम्मै रहने सम्भावना हुन्छ। त्यसैले बहकाउ र भड्काउभन्दा यस्तो जटिल विषयमा मुख्य दल तथा पीडितहरूका बीचमा साझा सहमति बढी अपेक्षित हुन्छ। गरिबी, पछौटेपन, शोषण र असमानतालाई माध्यम बनाएर सुरु गरिएको विद्रोहको जगमा राजतन्त्र फालियो, संघीयता आयो र समावेशीकरणको वकालत भयो। माओवादीकै वरिपरि मुलुकको राजनीति घुमिरह्यो। तीनपटक त आफैंले सरकारको नेतृत्वसमेत गरे। यसरी छोटै समयमा राज्यको नेतृत्वमा पुगेका उनीहरूले जनअपेक्षाबमोजिम काम गर्न सकेको भए आफन्त गुमाउनुको पीडा हुँदाहुँदै पनि साँच्चिकै देश बनाउने नियत रहेछ भनेर केही सहानुभूति पाउन सक्थे होलान्। तर व्यवस्था बदलिए पनि शासकको व्यवहार नबदलिदिँदा स्वयं विद्रोहमा भाग लिएका र पछि अयोग्य भई बहिर्गमनमा परेकाहरूले आत्मदाह गर्नेसम्मको चेतावनी दिन पुगे। विगतमा जसलाई साथ लिएर युद्ध गरिएको हो, तिनैप्रति सत्तामा पुगेका विद्रोहीहरू अनुदार र गैरजिम्मेवार भएको आरोप लाग्दै गयो। समावेशीकरण पनि नातावाद र कृपावादबाट दुरुपयोग हुँदा लक्षित समूहको जीवनले काँचुली फेरेन। सँगसँगै विचारणीय के पनि हो भने द्वन्द्वकालमा जोजति निर्दोषहरूको हत्या भएका छन्, बेपत्ता पारिएका र घाइते तथा अपांग बनाइएका छन् राजतन्त्र नहट्नुमा ती कसैको भूमिका थिएन। तसर्थ पीडितलाई बेवास्ता गरी या चित्त नबुझाई तत्कालीन राज्य र विद्रोही पक्षबीच भएको सम्झौतालाई मात्रै आधार बनाएर समस्याको समाधान निस्कँदैन। किनभने पीडित भएर हेर्ने हो भने मात्रामा तलमाथि होला तर दुवै पक्ष दोषी हुन्। अनेक बेथिति हुँदाहुँदै पनि तत्कालीन विद्रोहकै बलमा लेखिएको नयाँ संविधानले धेरै अर्थमा जनतालाई अधिकारसम्पन्न बनाएको छ। शासकको आचरणले केही नैराश्य देखिए पनि समयक्रममा बदलाबको अपेक्षा राख्न सकिन्छ। यसर्थ निरपेक्ष भएर कसैको विरोध गर्नुभन्दा द्वन्द्वकालीन घटनाका नाममा आपराधिक क्रियाकलापमा संलग्नहरूलाई कारबाही गर्ने, तत्कालीन विद्रोही पक्षले पीडितसँग क्षमा माग्ने र मेलमिलापको प्रयास गर्दै टुंग्याउनु नै मुलुकको हितमा हुनेछ। यसविपरीत एकअर्कालाई तर्साउने र उपयोग गर्ने नीतिअनुसार कहिले फेरि माओवादी विद्रोहलाई ब्युँताउन धम्की दिने र अर्को पक्षले त्यसैका आधारमा द्वन्द्वकाललाई अल्झाउने र बल्झाउने हो भने त्यसबाट निस्कने परिणाम सुखद हुने छैन।"
बाकसभित्रको मान्छे,"विदेश जानेलाई फर्कौं भने ऋण लिएर गएको छ, काम गरौं पढेलेखेको छ तर बालुवा चाल्ने र सिमेन्ट मुछ्नेजस्ता काम गर्नुपरेको छ पशुपतिनाथको भजन र आरती आर्यघाटदेखि पूर्वतिर बागमती नदीपारि भव्यरूपमा हुने गरेको रहेछ। २०६४ को दसैंतिहारलगत्तै मलाई सो आरती र भजनमा आयोजकबाट सामेल हुन बोलाइयो। २०७३ मा राष्ट्रपति पनि उपस्थित हुनुभएको रहेछ। त्यो धेरै अघिदेखि सुरु भएको आध्यात्मिक कार्यक्रम रहेछ, जहाँ भक्तजन आउने र भजन गर्ने गर्दा रहेछन्। प्रारम्भमा आमन्त्रित व्यक्तित्वबाट बागमती नदीको पूजाआजा गरिँदो रहेछ, त्यसपछि भजन र अन्त्यमा भव्य आरती गरिँदो रहेछ पशुपतिनाथतर्फ फर्केर। त्यो दिन नदीपारि आर्यघाट सुरुमा सुनसान थियो। लाग्यो, आज कुनै व्यक्तिको शव जलेको रहेनछ। त्यहाँ कोहीकोही बसेका वा हिँडेका देखिन्थे। केही न्यायाधीशसहित महत्वपूर्ण व्यक्तिको सद्गत हुँदा आर्यघाट जाने गरेको थिएँ। केही समयको शून्यतापछि विस्तारै मानिस जम्मा हुँदै थिए, करिबकरिब सयजना जतिको भीड लाग्यो। कुनै गन्यमान्य व्यक्तिको शवदाह रहेछ भन्ने लाग्यो। मेरो ध्यान भजनभन्दा पनि आर्यघाटतिर केन्द्रित भयो। भजनको तालमा ताल मिलाई दुई हातले थपडी बजाउँदै थिएँ, तर मेरा आँखा भने आर्यघाटतिरै थिए। पौने पाँच बजेको हुँदो हो, दुईजना पुरुष एउटा काठको बाकस बोक्दै आए। त्यसको पछिपछि ६०६५ वर्षका वृद्ध एक पोका फूल र रामनामीको पट्याएको कात्रो बोक्दै आए। वृद्धको हिँडाइ ठीक थिएन, उनका खुट्टा लर्खरिएका थिए, दुब्ला र चाउरिएको अनुहार। सम्भवतः मृतकका स्वजन थिए र अनुमान प्रस्ट भयो कि बाकसमा शव हुनुपर्छ। त्यो शव अरब भूमि वा मलेसिया कहींबाट आएको हुनुपर्छ। उपस्थित मलामी तथा शवको पछिपछि आउने वृद्धलाई हेर्दा क्षेत्री अथवा ब्राह्मण परिवार हुन भन्नेमा दुईमत थिएन। मलामीले काठको बाकस खोलेर झन्डै पाँच फिट छसात फिटको शव निकाली बाँसको खटमा राखे। मृतकको उमेर २५ देखि २८ वर्षको हुनुपर्छ। शव हेर्दा जवानजस्तो देखिन्थ्यो। त्यति मात्र होइन, शव धेरै दिनको जस्तो सुकेको पातलो थियो कुनै औषधिमा धेरै दिनसम्म राखी नसड्ने बनाई ल्याएजस्तो देखिन्थ्यो। शवलाई बाँसको खटमा राखेपछि वृद्ध मानिस ढुनमुनिदै बसेको ठाउँबाट उठे र उनलाई मलामीमध्येका कसैले भर दिए। वृद्धले मृतक युवकको शवमा फूलको माला र अबिर लगाइदिए, धूप बाले सिरानीतिर त्यसपछि सेतो कात्रो ओढाए अनि माथिबाट रामनामी ओढाइदिए। वृद्ध त्यसपछि लासको छेउमै भुइँमा ढलेका थिए। त्यसबेला यति बुझ्न कठिन भएन कि वृद्ध मृतकको पिता नै हुनुपर्र्छ। उनलाई केही आफन्तले भुईंबाट उठाई पेटीतिर लगे। फेरि उठे र हुरिँदै शवतिरै गए। तिनले तल बागमतीको पानी अजुलीमा राख्दै तीनपटक तिलाञ्जली दिए। मृतक शवको अनुहार पुछे र म्वाइँ खाए पटकपटक। त्यसपछि अंकमाल गरे, उपस्थित आफन्तले लासबाट वृद्धलाई छुटाउँदै बोकेर यथास्थानमा पुर्याए। त्यहाँ पुगेपछि वृद्ध डाँको छोडेर रोए, मेरो बाबु, छाडिस् मलाई। आफन्त सम्झाइरहेका थिए। सम्भवतः परिवारको गर्जो टार्न बिदेसिएको जिउँदो छोरो केही नबोल्ने गरी काठको बाकसमा बन्द भई फर्केको थियो। त्यो छोराको शव पाउन पनि कयौं दिन संघर्ष गर्नुपर्यो होला। परदेशबाट बाकसमा हाली ल्याउन त्यति नै परिश्रम गर्नुपर्यो होला। विधिको विधान बाबुको शवलाई छोराले काँध दिनुपर्नेमा छोराको शवलाई अघि लगाएर पछिपछि बाबुले जानुपर्यो। छोराको शव खटमा राखी दक्षिणतर्फ जलाउन जाँदा वृद्धलाई आफन्तले बोक्दै लतार्दै लगेको दृश्य मार्मिक थियो। मुलुकभित्रको भ्रष्टाचारको ताण्डव नृत्य झनै भयावह छँदै छ। वैदेशिक रोजगारबाट उठाएको रकमको खर्च तिनै पीडितलाई निवृत्तिभरणका रूपमा दिँदा उत्तम हुन्छ। तर यहाँ सरकारमा बस्नेहरूले भ्रमणमा, भोजमा, सुविधायुक्त साधनहरूमा खर्च गर्छन्। काठमाडौं विमानस्थलमा दैनिक तीनचारवटा काठका बाकस आउँछन्, जुन वैदेशिक रोजगारमा काम गर्नेहरूको प्रायः शव हुन्छन्। सामान गुडाउनेमा काठको बाकस राखिन्छ अनि कुनै जवान युवती त्यही बाकसमाथि टाउको राखी रोइरहेको देखिन्छ। यस्ता दृश्य प्रायः देखिन्छन्। नौजवान कामदारी पतिको अकाल मृत्यु हुँदा त्यस्ता नवयुवतीको भविष्य अन्धकार हुनु स्वाभाविक छ। अझ तिनको लालनपालन र भविष्य के हुने ? जवान विधुवा कुनै पनि जातिको किन नहोस्, त्यो अवस्था सबैका निम्ति कठिन हुन्छ। त्यसरी पति, छोरा, दाजुभाइ वा पिता जोसुकै होस्, जिउँदो गएको मानिस मुर्दा बनी काठको बाकसमा बन्द भई आउँदा पत्नीको भविष्य छोराछोरी, वृद्ध बाबुआमाको भावी दिन सदाका निम्ति बन्द हुनु स्वाभाविक हो। नेपालमा यस्ता दुखान्त घटना पहाड, तराई सहरमा भएकै छन्। अर्कोतर्फ हत्या मामलामा अनाहकमा फस्ने गरेको वा गर्मी आदिका कारण मौसम नमिली अकाल मृत्यु भएका प्रशस्त उदाहरण छन्। नेपालमा रोजगार नेपाल कुनै बेला कृषि आयमा आधारित मुलुक थियो। अब रेमिटेन्सले धेरै हकमा धान्न थालेको छ। हाम्रो मुलुकका ठूलाबडा नेता गर्वका साथ भन्छन्, रोजगारका निम्ति यति युवा वैदेशिक रोजगारमा गएका छन्। त्यसको विप्रेषणले यतिसम्म धानेको छ। हाम्रो गरिब र भोकलाई देशभित्रको स्रोत र साधनले कहिल्यै पनि पूरा गर्न सकेन। राणा शासनकालमा १५ वर्षका नाबालकदेखि युवा जवान ब्रिटिस सेनामा गल्लावालामार्फत पुर्याइन्थे। त्यसबापत तत्कालीन शासकहरूले ब्रिटिसबाट रोयल्टी लिने गरेका थिए। विदेशी सेनामा नेपाली जाने क्रम जारी छ। यसलाई हाम्रा जनता परम्परागतसरह ठानी गौरव मान्छन्। नेपालीले गरिबी मेटाउन सदैव पलायन हुन बाध्य हुनुपरेको छ। बहादुरको कालो धब्बा नेपालीको निधारमा सदैव कायम रह्यो। अब कमाउने ठूलाठूलाका निम्ति वैदेशिक रोजगारका नाममा मानव बेचबिखनको धन्दा छ। जति पनि म्यानपावर एजेन्सी छन्, तिनमा लगानी पावरवाला ठूलाठालुकै छ। वैदेशिक रोजगार व्यवसाय वैदेशिक रोजगार यथार्थमा मानव तस्करीको पर्यायवाची रूप नै हो। यसमा तस्करको सञ्जाल छ। श्रमिकलाई एउटा राम्रो कामको प्रलोभन दिने तर त्यसको निदानमा शोषण गर्ने। श्रमिकबाट पैसा लिने र तिनलाई बिक्री गर्ने। श्रमिकबाट पनि पैसा, दलालबाट पनि पैसा। राम्रो होटेल वा सेक्युरिटी गार्डको कामको प्रलोभन दिने, कामचाहिँ विषादीको फ्याक्ट्री वा वनजंगलमा काठ काट्ने वा काठ बोक्ने काम दिने। राम्रो काम दिने भन्ने तर बँधुवा मजदुर बनाई उँट र भेडा चराउने काम दिने। कतिपय श्रमिक वर्षौंदेखि अरबको बालुवा भएको मरुभूमिमा पशुसरह जीवन बिताइरहेका छन्। कतिको जीवन यसकारण जोखिममा हुन्छ कि फर्कौं भने ऋण लिएर गएको छ, काम गरौं पढेलेखेको छ तर बालुवा चाल्ने र सिमेन्ट मुछ्नेजस्ता काम गर्नुपरेको छ। वैदेशिक रोजगारमा पैसा लगानी गरी ठगीबाट दोब्बरतेब्बर कमाउने मानिस धेरैजसो नेपाली नै हुन्। लगानीकर्ता त प्रतिष्ठित व्यक्ति नै छन्। आश्चर्य छ, पैसाका निम्ति गरिने अन्याय त्यो पनि आफ्नै देशभित्रका नेपाली बन्धुवान्धवविरुद्ध। पैसा लिने, छलछाम गरी मान्छे बिक्री गर्ने र तिनलाई मृत्युको मुखमा पुर्याउने। अनि ती बिदेसिएका युवकले आफ्नो मुलुकमा खान नपाइआएको भन्ने आरोप स्थानीयबाट सुन्दा पनि नेपाली दलाललाई त्यसले मर्म नपुर्याउने। कस्तो विडम्बना ? मुलुकमै रोजगारको सृष्टि हाम्रो मुलुकबाट वैदेशिक रोजगारका नाममा बिदेसिने कारण मुलुकमा रोजगारको अभाव हो। अर्कोतिर सानातिना काम व्यवसाय गर्नेहरूप्रति मुलुकमा सम्मान छैन। दैनिक ज्यालादारीमा काम गर्ने मजदुरको दैनिकी सात सयदेखि एक हजारसम्म छ। महिनाभर जोड्दा सुब्बा र अधिकृतको हाराहारीमैै देखिन्छ। हाम्रा आम मानिस शिक्षित छैनन्। कति लगाउने, कति खाने भन्नेबारेमा पनि हिसाबकिताब छैन। महँगी अकासिँदो छ। उत्पादन गर्नेले उत्पादित वस्तु बिक्री नभएपछि फ्याँक्नुपर्ने अवस्था छ। तर आमजनताले त्यही वस्तु किनेर खाँदा महँगोमा खरिद गर्नुपर्नेछ। श्रमिकलाई आयव्ययको हिसाब सिकाउने, सस्तो बजारको प्रबन्ध गर्ने, सुलभ मूल्य, स्वास्थ्य सेवा र तिनका सन्तानलाई निःशुल्क शिक्षा प्रदान गर्न जरुरी छ। आज कमायो आजै उडायो, भोलि कमायो भोलि उडायो। यस्तो प्रवृत्ति हटाउनुपर्यो। भरसक श्रमिकका निम्ति छुट्टै बैंक खोल्न जरुरी छ, जसमा त्यही तल्लो वर्गको लगानी होस् र जसको मुनाफा तिनका हितमा खर्च होस्। कृषि व्यवसायमा बढोत्तरी कृषिमा ठगी धन्दा छ। मल र बीउवीजन नक्कली वितरण गर्नु भएन। सिँचाइमा सहुलियन प्रदान गर्नुपर्यो। किसानको उत्पादन कौडीको भाउमा खरिद गर्ने र त्यही वस्तु चार दोब्बरमा व्यापारीबाट बिक्री गराउने व्यवस्था हुनुभएन। ऋणको वितरण गर्दा दलगत नजरबाट हेर्नुभएन। कृषि ऋणमा ब्याजको ब्याज र ब्याजको पनि स्याज गरी लिनुभएन। उत्पादनको वितरण उत्पादक र उपभोक्ताको हितमा गर्नुपर्यो। कुनै वस्तु एक ठाउँमा बढी भएमा अभाव भएको ठाउँमा लगेर वितरण गराउने योजना बनाउनुपर्यो। कृषिले धेरैलाई रोजगार दिन्छ। कृषिमा व्यापक शोषण छ। सरकारी निकाय र सरकारी कर्मचारीको मिलोमतोमा व्यापारीसमेत मिली हुने भ्रष्टाचार र शोषणको कारण युवा जनशक्ति कृषितर्फ आकर्षित हुन सकेको छैन। लागतसम्म पनि नउठ्ने अवस्था हुन्छ भने हिलोमा किन डुब्ने ? कृषिमा पुरातन परम्परागत व्यवस्था छ, आधुनिकीकरण छैन। एकदुईजना दलीय नेता पन्ध्र असारका दिन खेतमा गएर नाच्दैमा अन्न उत्पादनमा बढोत्तरी हुन सक्दैन। सामाजिक रूपमा भयावह यस वर्ष मात्र वैदेशिक रोजगारमा गएका ८ सय ७८ जना युवाले ज्यान गुमाएका छन्। त्यसमा ३५ जना महिला छन्। सबभन्दा बढी मलेसियामा ३ सय २२ जना मरे भने साउदी अरेबियामा २ सय ८ जना। अन्य मुलुकमा पनि मरिरहेका छन्। यसमा विकलांग, मानसिक रूपमा होस गुम्नेहरूको हिसाबकिताब छैन। कति महिला परदेशमा हुने शोषणका कारण गर्भ बोक्न बाध्य छन्। अनावश्यक गर्भपतन गराउने क्रममा मृत्युवरण गर्नुपरेका घटना पनि कम छैनन्। कति महिला वैदेशकि रोजगारको नाममा बिक्री भएर शारीरिक शोषणमा परेका छन्। मुलुक केही समयपछि वैदेशिक रोजगारका नाममा र त्यसले ल्याएको विकृतिको दुषप्रभावमा पर्नेछ। सरकारले वैदेशिक रोजगारबाट आएको विप्रेषणको रकमलाई लिएर गौरव त गर्छ, तर समाजमा पर्ने नकारात्मक प्रभावबारेमा थाहा पाएर पनि नीच मारेको देखिन्छ। वैदेशिक रोजगारको चोर बाटोबाट जानेको कथाव्यथा झनै भयावह छ। मानव तस्करले जातमा फसाई बेचेका सोझा नेपालीको कारुणिक व्यथा झनै दयनीय छ। मुलुकभित्रको भ्रष्टाचारको ताण्डव नृत्य झनै भयावह छँदै छ। वैदेशिक रोजगारबाट उठाएको रकमको खर्च तिनै पीडितलाई निवृत्तिभरणका रूपमा दिँदा उत्तम हुन्छ तर यहाँ सरकारमा बस्नेहरूले भ्रमणमा, भोजमा, सुविधायुक्त साधनहरूमा खर्च गर्छन्। त्यति मात्र होइन, कमिसन र भ्रष्टाचारको खेल हाकाहाकी छ। ती पढेलेखेका सरकारी कर्मचारी नै मरेकाको क्षतिपूर्ति पचाएको उदाहरण छ। सेवाका निम्ति भनी उठाएको रकम रोजगारका क्रममा पीडित हुनेलाई दिए भलो हुने थियो, तर त्यो विचार कोहीकोहीमा पलाएन।"
ओली सरकारको गतिहीनता,"प्रधानमन्त्री केपी शर्मा ओली नेतृत्वको सरकारको कार्यकालको वर्ष दिन पूरा भएको छ। सरकारको एकबर्से यात्रामा न उत्साहित हुने ठाउँ छ, न हतोत्साही नै। नियमिततामा देश यसअघि जसरी चल्दै आएको थियो, त्यसरी नै चलिरहेको छ। विगतमा सरकार परिवर्तन नियमित अभ्यास भएका कारण सरकारको दीर्घायुप्रति सबैभन्दा बढी चकित प्रधानमन्त्री आफैं हुनुहुन्छ। त्यसैकारण उनले यो दुईतिहाइको सरकार हो, बलियो छ, पाँच वर्ष ढुक्कले जान्छ, ढल्दैन भन्नेजस्ता अभिव्यक्ति दिन थालेका छन्। विधिवत् निर्वाचनबाट दुईतिहाइ बहुमतसहित सत्तामा आएको सरकार बलियो छ भनेर प्रधानमन्त्रीले सम्झाइरहनै पर्दैन। सरकार गठन हुँदै सबैले जानेकै विषय हो यो सरकारलाई कतैबाट खतरा छ भने आफ्नै दलभित्रैबाट छ। अन्तरविरोध छैन, पाँच वर्ष सरकार ढुक्कले जान्छ भनेर नेतृत्वले रटान लगाइराख्नुपर्ने विषय होइन। बरु बारम्बारको रटानले पार्टीभित्र केही समस्या र अन्तरविरोध छ भनेर पर्गेल्न पो मद्दत गर्छ कि ! यो सरकारको दूरदृष्टि या लक्ष्य छ, समृद्ध नेपाल, सुखी नेपाली। सरकारका मन्त्रीहरूको सम्पत्ति विवरण सार्वजनिक भएपछि कतिपयले जिब्रो टोक्दै लक्ष्यलाई पुनः परिभाषित गर्न सुझाए। समृद्ध मन्त्री, सुक्खा नेपाली भनेर सामाजिक सञ्जालमा व्यंग्य पनि गरेकै हुन्। ती व्यंग्य मात्र होइन, यथार्थतिर ढल्किँदैछ। भ्रष्टाचार संस्थागत हुन थालेको छ। मिलेमतोमा भ्रष्टाचार हुने र सबै मिलेर दबाउने, दशकौं लामो सपनापछि निर्माण सम्पन्न हुने चरणमा पुगेको परियोजनाको ठेक्का तोडेर फेरि नयाँ ठेक्का लगाउन तम्सिने जस्तो खुलेआम भ्रष्टाचारको अवस्था यसमा राजनीतिक संरक्षणबाट सायद विश्व समुदायलाई आश्चर्यचकित पारिएको होला। यो क्रम अघि बढ्दै जाँदा नेपाल आठौं आश्चर्यको गन्तव्य पनि बन्ला। अहिले यसको जग हालिँदै गरेकाले आकार, प्रकार, कोठा, चोटाबारे प्रश्न गरौं। केही दिनअघि मात्रै प्रधानमन्त्रीलाई नयाँ विषय खट्कियो वैदेशिक लगानी आएन। किन आएन त ? भन्ने समीक्षामा उनले गहकिलो तथ्य फेला पारेका रहेछन्। खासमा नेपालमा लगानी गर्न आउन लागेका लगानीकर्तालाई भड्काइएको पो रहेछ। यसमा उनलाई असहयोग गर्ने तत्वहरू लागेका रहेछन्। विश्वलाई आश्चर्यचकित पार्ने गरी चमत्कारिक काम गर्ने सरकारले भित्याउन लागेका लगानीकर्ता भाँडेको भन्नेजस्तो राणाकालीन नेपाल माटोले मुखिया शैलीका तर्कमा बहस गरिराख्न कसैले सायदै जरुरत ठान्ला। नेतृत्वले समाजको ध्यान तान्न आफूलाई निखार्न नसक्दा वा प्रभाव जमाउन नसक्दा यहाँ केही होला भनेर युवामा आशा मरिसक्यो। राजनीतिप्रति बढ्दो वितृष्णाकै कारण युवाले राजनीतिलाई बेवास्ता बढ्दो छ। लोकतान्त्रिक व्यवस्थामा सरकार र राजनीतिक दलहरूप्रति युवामा वितृष्णा पैदा हुनु विस्मयको विषय हो। लगानी कसरी भित्रन्छ। यसका पूर्वसर्त के हुन्। लगानीमैत्री कानुन, पूर्वाधार, लगानीको संरक्षण र प्रतिफलका सम्बन्धमा हामीले केकति व्यवस्था भएका छन्। त्यसका आधारमा लगानी आउने हो। न यो कसैले भाँडेर भाँडिन्छ, न त ल्याउन खोजेर नै आउँछ। प्रधानमन्त्रीको तर्क कस्तो भयो भने कुनै नयाँ खुलेको पार्टीको नेताले जनता त मतिर आउन चाहन्थे तर सत्ताधारी दलले भड्काइदिए भनेजस्तो। तपाईंका कार्यकर्ताकै शैली हो लगानीकर्ताको पनि। लाभ हुन्छ, संरक्षण छ, अवसर छ आउँछन्। छैन भने जता अवसर छ त्यतै जान्छन्। आज विदेशी लगानी तान्न विश्वभर प्रतिस्पर्धा नै चलिरहेको छ। लगानीको राजनीतिक भाषा पनि यही हो। प्रधानमन्त्रीको तर्कले त सरकार गतिहीनतामा फसेको संकेत गर्छ। जब गतिहीनता उत्पन्न हुन्छ। तब शासकले आफूमाथि प्रश्न नउठून् भनेर समाजको ध्यान अन्यत्रै मोड्न अनेकौं चेष्टा गर्न थाल्छ। प्रधानमन्त्रीको तर्कले त सरकार गतिहीनतामा फसेको संकेत गर्छ। जब गतिहीनता उत्पन्न हुन्छ। तब शासकले आफूमाथि प्रश्न नउठून् भनेर समाजको ध्यान अन्यत्रै मोड्न अनेकौं चेष्टा गर्न थाल्छ। हामीकहाँ मात्र होइन, अन्य देशमा पनि यदाकदा यस्तो समस्या देखा परिरहेको छ। समस्या भ्रष्टाचार नियन्त्रण, आपसी साझेदारी, वार्ता र संवाद, सुशासनको प्रत्याभूतिबाट होला, तर ध्यान अन्यत्रै मोड्न थालिएको छ। समृद्ध नेपाल यात्राको सबैभन्दा पहिलो काम पानीजहाज कार्यालय भएको छ। परियोजनाको प्रतिफलबारे पर्याप्त अध्ययन नै नगरी शासकका लहडका भरमा ठूला परियोजनामा लगानी गर्दा के समस्या भयो भनेर खोज्न टाढा जानै पर्दैन। यसै क्षेत्रको श्रीलंकाको उदाहरण हेरे पुग्छ। समृद्ध नेपाल बनाउने नारा दिएर दुईतिहाइ बहुमतसहितको सरकारको नेतृत्व गरिरहँदा बाँकी रहेका आलोचकहरूलाई पनि समाप्त पारिहालौं र एकलौटी गरौं भन्ने ध्येयले सत्ता सञ्चालन गर्नेले जनतालाई आक्रमण गर्न उत्रिनु आफैंमा लाजमर्दो हो। बहुलवादसहितको लोकतन्त्र अँगालेको, प्रजातन्त्र पुनस्र्थापनापछिका झन्डै चार दशक खुला समाज अँगालेको राष्ट्रमा संसद्मै नेपाल कम्युनिस्ट पार्टी (नेकपा) का सहअध्यक्ष दाहालले लोकतन्त्रिक प्रणाली भनेको विकास छिटोछिटो हुने प्रणाली होइन। वास्तवमा, कम्युनिस्ट पार्टीहरूको परम्परागत शासन हुन्थ्यो भने ड्यामड्याम निर्णय गरेर छिटोछिटो विकास हुन्थ्यो भनेर दिएको अभिव्यक्तिले शंका गर्ने ठाउँ प्रशस्त दिएको मानिँदैन र ? यससँगै दाहालकै अभिव्यक्तिले सरकार स्ट्यागनेसन (गतिहीनता) मा फसेको र विकास नभएको प्रस्ट पारेको छ। यहाँनेर अमेरिकी कवियत्री माया एंगेलोका शब्दहरू सापटी लिनु उपयुक्त हुन्छ, तिमीलाई केही चीज मन पर्दैन भने यसलाई परिवर्तन गर, त्यसलाई परिवर्तन गर्न सक्दैनौ भने तिम्रो मनोवृत्ति परिवर्तन गर। हामीले लोकतन्त्र त भन्यौं तर त्यसअनुसार अभ्यास गर्न सकनौं। फेरि भनाइमा एकथोक व्यवहारमा अर्कैथोक देखिन्छ। दुईतिहाइ सरकारको बलियो प्रधानमन्त्री किन झीनामसिना आलोचनामा अल्झेर क्रियाप्रतिक्रिया गरिरहन्छ ? हामीले व्यवस्था परिवर्तन गर्यौं, तर मनोवृत्ति परिवर्तन भएन। जिम्मेवारीको बोध नै भएन। लामो दौड र गन्तव्य तय छ भने आवश्यक प्रतिक्रिया स्वीकार गर्ने, नचाहिने विषयलाई बेवास्ता गर्दै बहुजन हिताय का लागि काम गर्नु सरकारको धर्म हो। कामना गरौं सरकार सफल होस्। तर संकेतहरू त्यस्तो देखा पर्दैनन्। सरकार कसैको कारण असफल हुन लागेको होइन। प्राप्त शक्तिलाई सही ढंगले उपयोग गर्न सकिएन भने त्यसले विनाश निम्त्याउँछ भनेजस्तै प्रधानमन्त्रीको अहंकार सबैभन्दा ठूलो समस्याका रूपमा देखा पर्दैछ। हिजो प्रतिपक्षी नेताका रूपमा जुन खालका अभिव्यक्ति उनीबाट आउँथे, आज पनि त्यसमा कुनै परिवर्तन आएको छैन। पहिलो संविधानसभामा तत्कालीन माओवादी चुनाव जितेर सत्तासीन थियो। माओवादीका नेताहरू कांग्रेस र एमाले दुई दल मिलाए पनि हाम्रो जति सिट पुग्दैन भनेर अभिव्यक्ति दिन्थे। तिनताका वर्तमान प्रधानमन्त्रीले माओवादी उम्लिएको भन्ने गर्थे। वास्तविक आकार होइन, दूध उम्लिँदा अलिकति धेरैजस्तो देखिन्छ तर वास्तविकता त्यस्तो हुँदैन भनेर उनले दिएका अभिव्यक्ति त्यतिबेलाका पत्रपत्रिका पल्टाएर हेर्यो भने थाहा भइहाल्छ। आज दुईतिहाइ बहुमत प्राप्त गर्दा उहाँमै त्यो उन्माद कसरी आयो ? संयमित भएर अघि बढ्ने र उन्मत्त हुने भन्ने पातलो धर्सो (थिनलाइन) हो सत्तामा बस्नेहरूका लागि। सायद सत्तामा बस्नेले त्यो थिनलाइन पार गरेको महसुस पनि सायदै गर्छन्। तर आम जनतामाझ भने त्यसले ठूलो अर्थ राख्छ। सर्वस्वीकार्य बढाउने कि पतन हुने भन्ने शासकको रोजाइलाई एउटा थिनलाइनले छुट्ट्याएको हुन्छ। वास्तवमा सत्ता ठूलो स्वार्थ समूहहरूले घेरिएको हुन्छ। सबैका आआफ्ना स्वार्थ र चासो हुन सक्छन्। प्रधानमन्त्रीले प्रयोग गरेका तथ्यांक कि मिथ्यांक भनेर बहस हुनु र त्यसबारे प्रधानमन्त्रीले प्रतिरक्षा गर्नुपर्ने अवस्था आउनु भनेको लाजमर्दो विषय हो। सरकार सञ्चालन वास्तवमा एउटा खेलजस्तो हो। त्यो खेल कति अनुशासित भएर खेल्ने ? खेलमा सधैं जित हुन्छ भन्ने छैन, कहिलेकाहीं हार पनि होला। तर अनुशासित भएर खेल्यो भने दर्शकको विश्वास र आकर्षण बाँकी रहला। खेलको नियम नै आफूअनुकूल बनाउन थालियो भने त्यो खेल नभएर झेल (फाउल) हुन जान्छ। तथ्यांक र मिथ्यांक सम्बन्धमा बहस भएको पनि खेल अनुशासित तवरले खेलियोस् भनेरै भएको हो। अनुशासित भएर लोकप्रियता हासिल हुने हो, फाउल खेल्न थालियो भने त अलोकप्रियता स्वाभाविक बढ्छ नै। अर्कोतर्फ तथ्यांक तोडमोड गर्ने, राम्रो र सुध्रिएका कुरा मात्र टिप्ने (चेरी पिकिङ) ले कतै प्रधानमन्त्रीको प्रस्तुतिलाई पौराणिक लोककथा द एम्पेरोर्स न्यु क्लोथेज जस्तो हुने त होइन ? नेपाललाई समृद्ध बनाउने नारा घन्काएर दुई ठूला कम्युनिस्ट पार्टीले चुनावमा गरेको सहकार्य, त्यसपछि एकता प्रक्रिया र दुईतिहाइको (इतिहासकै बलियो) सरकार भएकाले यसप्रति चासो हुनु स्वाभाविक हो। सधैं अस्थिर सरकारबाट दिक्क भएका नेपाली जनताले अब सही ट्र्याक समात्यो भने यो सरकारले जनताका चाहनाअनुसार कार्यसम्पादन (डेलिभर) गर्छ भनेर चासो राखेका हुन्। जोसँग आशा हुन्छ, स्वाभाविक रूपमा चासो उसैसँग बढी हुन्छ। प्रधानमन्त्रीले रेल र पानीजहाजको सपना देखाइरहेपछि एक विज्ञले खोजबिन गरेर चिनियाँ रेल कत्तिको सम्भव छ भनेर शृंखलाबद्ध रूपमा खोजमूलक लेखहरू बाहिर ल्याए। तिनै पछि प्रधानमन्त्रीबाट रेलविरोधीविकासविरोधी ठहर्याइए। वास्तवमा जुन तथ्यहरू बाहिर आएका छन्, ती त भोलि नेगोसिएसनमा बस्ने सरकारी अधिकारीहरूसमेतका लागि उपयोगी हुन सक्छन्। परियोजनाको सम्भाव्यता र प्रतिफलबारे एउटा बहस सिर्जना भएको छ, यो सकारात्मक होइन र ? केही बुद्धिजीवीहरूले सरकारले युनिफिकेसन चर्चसँगको सहकार्यमा सम्मेलन गर्नु ठीक भएन भन्ने कुरा उठाए, तिनलाई प्रधानमन्त्री थला पार्नतिर उद्यत् देखिए। यहींनेर हो यथार्थमा लोकतान्त्रिक अभ्यास भइरहेको छ कि छैन भनेर फरक छुट्ट्याउन सकिने। त्यी बुद्धिजीवीले संविधानप्रदत्त आफ्नो अभिव्यक्ति स्वतन्त्रताको प्रयोग गरेका हुन्। त्यसमा व्यक्तिगत रूपमा तपाईंलाई लाञ्छना लगाइएको होइन। प्रधानमन्त्री पद र सरकार जोडिएकाले यसबारेमा चर्चा भएको हो। प्रधानमन्त्री व्यक्ति होइन, संस्था र राष्ट्रको गरिमा हो। अब प्रधानमन्त्री नै आफ्नो हैसियत र कर्तव्य भुलेर उनीहरूलाई थला राख्न उद्यत् भएपछि के उनीहरू सत्तासँग सीधा टकराउने क्षमता राख्लान् र ? यो त वास्तवमा लोकतन्त्रको अभ्यास गर्ने कि नगर्ने, संविधानले जनलाई दिएको मौलिक हकअधिकारको सम्मान गर्ने कि नगर्ने भन्ने विषय हो। एउटा यथार्थ के हो भने समयले केपी शर्मा ओली र नेकपालाई अभूतपूर्व जिम्मेवारी दिएको छ। प्रधानमन्त्री ओलीका लागि वास्तवमा यो जीवनपर्यन्त अवसर (लाइफटाइम अपच्र्युनिटी) हो। प्रधानमन्त्रीले समयको उच्चतम सदुपयोग गर्नुपर्छ।"
हेमनारायण गोल्डकप : वीरगन्जको विजयी सुरुवात,"सिरहा : सिरहामा हेमनारायण गोल्डकप फुटबल प्रतियोगिता मंगलबारदेखि सुरु भएको छ। सहिद सांसद हेम नारायण यादवको १५ औं स्मृति दिवसको अवसरमा आयोजित गोल्डकपको उद्घाटन खेलमा वीरगन्ज यूथ एकेडमीले धरान फुटबल क्लबलाई २० गोल अन्तरले पराजित गरेको छ। सिरहाको सूर्य नारायण सत्य नारायण मोरबैता यादव बहुमुखी क्याम्पसको खेल मैदानमा भएको उद्घाटन खेलमा वीरगनजका लागि क्यामरुनका खेलाडी म्याक्स वेलले सुरुवात अग्रता दिलाएका थिए। वेलले खेलको १४ औं मिनेटमा गोल गर्दै वीरगन्जलाई १० को अग्रता दिलाए। यस्तै वीरगंजका लागि दोस्रो गोल ४१ औं मिनेटमा कृपा चौधरीले गरे। चौधरी प्लेयर अफ दि म्याच घोषित भएका छन्। फागुन १४ गतेसम्म चल्ने प्रतियोगिताको विजेताले एक लाख एक हजार एक सय ११ रुपैयाँ र उपविजेताले ५१ हजार १ सय ५१ रुपैयाँ पाउने गोल्डकप संयोजक रविन्द्र साहले जानकारी दिए।, प्रतियोगितामा ६ वटा नेपाली र दुईवटा भारतीय क्लबको सहभागिता रहेको संयोजक साहले बताए।"
पोखरा म्याराथनको उपाधि नेपाल आर्मीका रिमाललाई,"पोखरा : पोखरा म्याराथनको उपाधि नेपाल आर्मीका धावक हरिकुमार रिमालले जिनेका छन्। सशस्त्र प्रहरी बलका धावक खिमबादुर खत्रीलाई १० सेकेन्डले पछि पार्दै रिमालले १३ संस्करणको उपाधि चुमेका हुन्। भूतपूर्व खेलाडी मञ्च नेपालले गरेको १३ औं संस्करणको म्याराथन रिमालले निर्धारित ४२१९५ किलोमिटर दूरी २ घण्टा ४० मिनेट १० सेकेन्डमा पूरा गर्दै एक लाख रुपैयाँ राशीको पुरस्कार पाए। उनी गत वर्षको अन्नपूर्ण म्याराथनका विजेता समेत हुन्। प्रतियोगितामा सशस्त्र प्रहरी बलका खिमबहादुर खत्रीले २ घण्टा ४० मिनेट २० सेकेण्डमा निर्धारित दूरी पार गर्दै दोस्रो हुँदै ७० हजार रुपौयाँ हात पारे। नेपाल प्रहरीका भूमिराज राईले ४१ मिनेट १७ सेकेण्डमा निर्धारित दूरी पार गर्दै तेस्रो हुँदै ५० हजार रुपैयाँ पुरस्कार पाए। चौथो स्थानमा आएका नेपाल आर्मीका धावक पूर्ण तामाङले सान्त्वना पुरस्कार पाए। तामाङले निर्धारित दूरी २ घण्टा ४२ मिनेट ५५ सेकेण्डमा पुरा गरेका थिए। यसै गरी १० किलोमिटर पुरुषतर्फको दौडमा नेपाली सेनाका विकास कार्की, राजन रोकाया र शिवबहादुर रायमाझी क्रमश प्रथम, दोस्रो र तृतीय भए। यसै गरी महिला तर्फको १० किलोमिटर दौडमा नेपाल प्रहरीकी राजपूरा पछाई पहिलो भइन्। सशस्त्र प्रहरीकी बलकी वृन्दा श्रेष्ठ दोस्रो र नेपाल आमीर्क वंशी तेस्रो हुन सफल भइन्। ५ किलो मिटर दौडमा छात्रतर्फ सहिद स्मृतिका तुलबहादुर घर्तीमगर र छात्रातर्फ बेसलाइन एकेडेमीकी ललिता लामिछानेले उपाधि जितेका छन्। विजेताहरूलाई गण्डकी प्रदेश सामाजिक विकास मन्त्री नरदेवी पुन, मुख्य प्रायोजक सुजल डेरीका अध्यक्ष गणेश बहादुर श्रेष्ठ, नेपाल भूतपूर्व खेलाडी मञ्चका अध्यक्ष तेजबहादुर गुरुङ लगायतले पुरस्कार, पदक तथा प्रमाणपत्र प्रदान गरेका थिए। हेर्नुस् फोटोहरूः"
आठौं राष्ट्रिय खेलकुदको प्रदेशस्तरीय छनोट सुरु,"विराटनगर : राष्ट्रिय खेलकुद परिषद्ले आयोजना गर्ने आठौं राष्ट्रिय खेलकुदको प्रदेश १ को प्रदेश स्तरीय छनोट प्रतियोगिता मंगलबारबाट विराटनगरमा सुरु भएको छ। आठौं राष्ट्रिय खेलकुदमा समावेश गरिएका ३५ खेल मध्ये फुटबल, एथलेक्सि, भारोत्तोलन, टेबुलटेनिस, क्रिकेट, भलिबल, तेक्वान्दो, कवड्डी, खोखो, उसु, बास्केटबल, ब्याडमिन्टन, कराँते, ह्याण्डबल, चेस, पौडी, सुटिङ, कुस्ती, आईटिएफ तेक्वान्दो, सेपकताक्रो फुलकन्याक कराँते, हक्की र स्क्वास गरी २५ खेलको छनौट प्रक्रिया प्रदेश १ बाट सुरु भएको हो। लङटेनिस, साइक्लिङ, आर्चरी, फिन्सिङ,गल्फ,प्याराग्लाईडिङ,ट्याथलन, सफ्टेनिस, जिम्यास्टिक र शारीरिक सुगठन खेल भने राष्ट्रिय प्रतियोगिताका लागि संघबाट स्वतः छनोट भएका छन्। आठौं राष्ट्रिय खेलकुदमा क्रिकेट र जुडोमा प्रदेश २ बाट जो छानिए प्रदेश १ का आन्तरिक मामिला तथा कानुन मन्त्री हिक्मत कार्कीले प्रतियोगिताको उद्घाटन गरे। बक्सिङ, कराँते, भारोत्तोलन र खोखोका खेल मंगलबारबाट विराटनगरमा सुरु भएका छ। छनोट अन्तर्गतको कराँते प्रतियोगिताको महिला एकल कातातर्फ खोटाङकी रेश्मा राईले स्वर्ण जितेकी छन्। रेश्माले मोरङकी स्वस्तिका राईलाई पराजित गरिन्। महिला एकल कातामै इलामकी विमोचन गुरुङ र शर्मिला श्रेष्ठले कास्य जिते। पुरुष कातामा सुनसरीका रोहित राई सेमिफाइल प्रवेश गरेका छन्। त्यस्तै बक्सिङतर्फ महिला ४८ केजी तौलमा भोजपुरकी प्रतिमा राईले क्वाटरफाइनलमा स्थान बनाएकी छन्। प्रतिमाले उदयपुरकी सुस्मिता तामाङलाई एबीडीका आधारमा पराजित गरिन्। त्यस्तै बक्सिङमै पुरुष ५६ केजी तौल समूहमा धनकुटाका रोशन श्रेष्ठ र झापाका सुरेन्द्र राई क्वाटर फाईनलमा प्रवेश गरेका छन्। धनकुटाका रोशनले मोरङका पियूष शर्मालाई अंकका अधारमा हराउँदा झापाका सुरेन्द्रले सुनसरीका पावेल राई आरएसीका आधारमा पराजित गरे। पुरुष ६० केजीमा इलामका तोविन प्रधानले घनकुटाका नवीन लिम्बूलाई आरएसीका आधारमा हराउँदै क्वाटरफाइनलमा स्थान बनाए। फाल्गुन ११ गतेसम्म सञ्चालन हुने बक्सिङमा महिलातर्फ ६ तथा पुरुषतर्फ १० तौल समूह रहेका छन्।"
आठौं राष्ट्रिय खेलकुदमा क्रिकेट र जुडोमा प्रदेश २ बाट जो छानिए,"काठमाडौं : आठौं राष्ट्रिय खेलकुदमा प्रदेश २ बाट सहभागी हुने महिला क्रिकेट र जुडो खेलाडीको मंगलबार टुंगो लागेको छ। छनोट भएका १४ सदस्यीय महिला क्रिकेट टोलीमा सिरहाका सात, महोत्तरीका चार, धनुषाका एक र बाराका दुई खेलाडी परेका छन्। सिरहाबाट सरस्वती चौधरी, सन्तोषीकुमारी चौधरी, कविता गौतम, उर्मिला चौधरी, शान्ति चौधरी, आरती चौधरी, अनुराधा चौधरी, महोत्तरीबाट नीरकुमारी बलम्पाकी, गोमा आले, दुर्गा कार्की र शोभा आले, धनुषाकी रोजी कोदारी तथा बाराका पूजा गिरी र निशा गिरी छन्। यसैगरी जुडोमा ६ पुरुष र पाँच महिला गरी ११ खेलाडी छानिए। पुरुष ६० केजीमुनि राजु शर्मा भडाल, ६६ केजीमुनि हिमांशु गुप्ता, ७३ केजीमुनि आर्यनकुमार पटेल, ८१ केजीमुनि गुड्डुकुमार सकानु, ९० केजीमुनि मुकेशकुमार ठाकुर र १०० केजीमुनि मनमोहन पाण्डे छनोट भए। छनोट हुने सबै पर्साका हुन् । महिला ४८ केजीमुनि पूजाकुमारी श्रीवास्तव, ५२ केजीमुनि प्रकृति मल्ल, ५७ केजीमुनि अभिलेखाकुमारी चौधरी, ६३ केजीमुनि विजिता श्रेष्ठ र ७८ केजीमुनि कविताकुमारी चौधरी छन् । अभिलेखा र कविता सप्तरीका हुन् भने बाँकी सबै पर्साका हुन्।"
ईपीएस र डीएभी क्वार्टरफाइनलमा,"भक्तपुर : काठमाडौंको ईपीएस र डीएभी स्कुल भक्तपुरमा जारी विद्यालयस्तरीय बार्हौं प्रधानसेनापति कप टी ट्वेन्टी क्रिकेट प्रतियोगिताको क्वार्टरफाइनलमा पुग्न सफल भएका छन्। भक्तपुरको सल्लाघारीस्थित सैनिक आवासीय महाविद्यालयद्वारा आयोजित प्रतियोगिताअन्तर्गत मंगलबार जीत दर्ता गर्दै ईपीएस र डीउभी अन्तिम आठमा पुग्न सफल भएका हुन्। ईपीएसले भक्तपुरको जनप्रेमी स्कुललाई २७ रनले हराएको हो। टस जितेर जनप्रेमीले फिल्डिङ रोजेपछि ईपीएस ब्याटिङमा ओर्लेको थियो। ईपीएसले १० ओभरमा अलआउट हुँदै ८७ रनको योगफल तयार गरेको थियो। उसको लागि पियुष केसीले २६, अशोक पौडेलले २१ र मोहम्मद असीम सिद्धिकीले १३ रनको योगदान दिए। बलिङतर्फ जनप्रेमीका दिव्य कुँवर, राजीव कार्की र अस्मिन ढकालले समान दुईदुई विकेट लिए। जवाफी व्याटिङमा ओर्लेको जनप्रेमी १० ओभरमा ६० रन जोड्दै अलआउट भयो। उसको लागि रोनक पराजुली एक्लैले मात्रै दुई अंकको रन जोड्न सके। बलिङतर्फ ईपीएसका पियुष केसीले दुई विकेट लिए। त्यसको लागि पाँच रनमात्रै खर्चेका पियुष उक्त स्पर्धाका म्यान अफ द म्याच घोषित हुने सफल भए। त्यस्तै अशोक पौडेल र रीतेश श्रेष्ठले एकएक विकेट झारे। मंगलबार नै भएको अर्को खेलमा डीएभीले हर्टल्याण्ड स्कुललाई ५१ रनले हराएको छ। टस जितेर ब्याटिङ गर्न आएको डीएभीले २० ओभरमा अलआउट हुँदै एकसय ३९ रनको योगफल तयार गरेको थियो। उसको लागि रोनक गोयलले सर्वाधिक ४७ रन बनाए। चार चौका हानेका रोनक उक्त स्पर्धाको म्यान अफ द म्याच बन्न सफल भए। त्यस्तै चिराग अग्रवालले ३१ र शुभम दासले नटआउट २० रनको योगदान दिए। बलिङतर्फ हर्टल्याण्डका निखिल महर्जनले तीन, सुदीप विष्टले दुई र दिनेश गौतमले एक विकेट लिए। जवाफी व्याटिङमा आएको हर्टल्याण्ड १८५ ओभरमै अलआउट हुँदै ८८ रनमा समेटिएपछि नतिजा डीएभीको पोल्टामा गएको हो। हर्टल्याण्डको लागि समीर मगरले ३१ र निखिल महर्जन तथा अविरल तिमिल्सेनाले समान १८१८ रनको योगदान दिए। बलिङतर्फ डीएभीका शिखर बोहरा, शुभम दास र आशिष शाहले दुईदुई विकेट झारे।"
नेपाल आज मलेसियासँग भिड्दै,काठमाडौं : टट्वेन्टी र एकदिवसीय विश्वकप दुवैको छनोट प्रतियोगिताको रूपमा रहेको अन्तर्राष्ट्रिय क्रिकेट काउन्सिल (आईसीसी) वुमन्स क्वालिफायर एसियाअन्तर्गत आफ्नो पहिलो खेलमा नेपालले मंगलबार मलेसियाको सामना गर्दैछ। स्थानीय समयअनुसार बिहान ९ :३० बजे सुरु हुने खेल थाइल्यान्डको राजधानी बैंककस्थित टर्ड थाई क्रिकेट मैदानमा खेलिनेछ। नेपालका लागि विश्वकपसम्म पुग्ने यो पहिलो खुड्किलो हो। २० ओभरको यो प्रतियोगितालाई आईसीसीले सन् २०२० मा अस्टेलियामा आयोजना हुने महिला टीट्वेन्टी विश्वकप र सन् २०२१ मा न्युजिल्यान्डमा आयोजना हुने ५० ओभर क्रिकेटको विश्वकप दुवैको एसियाली छनोट प्रतियोगिताका रूपमा लिएको छ। सिंगल राउन्ड रोबिन लिगका आधारमा सञ्चालन हुने छनोट प्रतियोगितामार्फत शीर्ष स्थानमा रहने एक टोली मात्रै यी दुवै विश्वकपको अन्तिम चरणको छनोट प्रतियोगितामा पुग्नेछन्। अन्तिम चरणको छनोट प्रतियोगिता हुँदै टीट्वेन्टी र एकदिवसीय विश्वकप खेल्ने सपनासहित एसियाली छनोट प्रतियोगिता खेल्न थाइल्यान्ड पुगेको नेपाली टोलीले त्यो सपना पूरा गर्न भने निकै मेहनत गर्नु पर्नेछ। प्रतियोगितामा एसियाका एसोसिएटतर्फका शीर्ष सात टोलीको सहभागी रहेको छ र त्यसमा आयोजक थाइल्यान्डले नेपाललाई अन्तर्राष्ट्रिय प्रतियोगितामा निरन्तर ठूलो अन्तरले पराजित गर्दै आएको छ। करिब एक महिनाअघि मात्रै थाइल्यान्डमै आयोजना भएको वुमन्स टीट्वेन्टी स्म्यास प्रतियोगिताको फाइनलमासमेत नेपाली टोली थाइल्यान्डसँगै ७० रनले पराजित भएको थियो। त्यसअघि मंगलबार हुने खेलमा मलेसियाविरुद्ध सहज जितसँगै नेपालले प्रतियोगितामा सुखद सुरुआत गर्ने अपेक्षा गरिएको छ। टीट्वेन्टी स्म्यास प्रतियोगिताको समूहगत चरणमा पनि नेपालले मलेसियालाई ६ विकेटले पराजित गरेको थियो। नेपालले मंगलबार पनि त्यस्तै जितको नतिजा दोहोर्याउने अपेक्षा गरिएको छ।
"७ खेलाडी मात्रै मैदानमा, २० गोल खाएपछि क्लब नै निलम्बनमा","रोम : तेस्रो डिभिजनको इटालियन लिग फुटबलमा एउटा क्लबले विपक्षीसँग २० गोल खाएपछि कारवाहीको सामना गर्नु परेको छ । तेस्रो डिभिजनको इटालियन लिग अन्तर्गत सोमबार बिहान खेलिएको खेलमा कुनेओले प्रो पिसेन्जालाई २०० गोलले हराएको थियो । उक्त अस्वभाविक नतिजापछि इटालियन फुटबल संघले प्रो पिसेन्जालाई निलम्बन गर्ने निर्णय लिएको हो । यो अस्वभाविक नतिजापछि हामीले लिगको नियमलाई पछ्याउँदै प्रो पिसेन्जालाई निलम्बन गर्ने लिएका छौं, संघको अनुशासन समितिद्वारा जारी विज्ञप्तिमा भनिएको छ । जारी सिजनको लिगमा २५ खेल खेलिसक्दा प्रो पिसेन्जाले एउटा खेलमात्र जित्न सकेको छ । बाँकी २४ मध्ये पाँच खेल बराबरीमा टुंगिएको छ भने १९ खेलमा प्रो पिसेन्जा पराजित भएको छ । प्रो पिसेन्जा केवल आठ अंकसहित तालिकाको अन्तिम स्थानमा छ । त्यो आठ अंक पनि कारवाही स्वरुप खोसिने भएको छ । जारी सिजनका चार खेलमा प्रो पिसेन्जाले अत्यन्तै खराब प्रदर्शन गरेको छ । प्रो पिसेन्जाको एउटा खेललाई त रद्द नै गरिएको थियो । सोही कारणले प्रो पिसेन्जाले ३० हजार युरो जरिवाना समेत तिरिसकेको छ । कारवाहीमा परेपछि अब लिग तालिकामा प्रो पिसेन्जाको अंक पनि गणना गरिने छैन । सोमबार खेलिएको कुनेओविरुद्घको खेलमा प्रो पिसेन्जाले मैदानमा ओर्लन केवल आठ खेलाडीको नाम दिएको थियो । त्यसमध्ये पनि एकजना टोलीका फिजियो एलेसियो पिसियारेलीको नाम थियो । त्यसैले फिजियो एलेसियोले मैदानमा ओर्लने अनुमति पाएनन् । उनलाई पनि अनुशासन समितिले प्रतिबन्धको कारवाही गरेको छ । अब उनले जारी सिजनमा कुनै पनि टोलीका लागि फिजियोको भूमिका निर्वाह गर्न पाउने छैनन् । यसैगरी प्रो पिसेन्जा क्लबका अध्यक्ष माउरिजियो पानेल्लामाथि पनि ६ महिनाका लागि प्रतिबन्ध लगाइएको छ । उनीमाथि आर्थिक अनियमितताको आरोप समेत लगाइएको छ । क्लबका खेलाडीहरुले लामो समयदेखि आफुहरुले पारिश्रमिक नपाएको आरोप लगाएका छन् । पारिश्रमिक नपाएकै कारण थुप्रै खेलाडीले क्लब छाडेपछि खेलाडीको अभाव सृजना भएको हो । सुरुमा क्लबसँग ३३ जना खेलाडी भएको बताइएको छ । सुरुका केही खेलमा क्लबको प्रदर्शन पनि स्तरीय नै देखिएको थियो । कुनोओविरुद्घको खेलमा प्रो पिसेन्जाले मैदानमा उतारेका खेलाडी पनि सबै किशोर थिए । कप्तान निकोला सिरिग्लियानोको उमेर पनि १८ वर्षमात्र छ ।"
महिला साफ च्याम्पियनसिपको तयारी तीब्र,"विराटनगर : विराटनगरमा यही फागुन २८ देखि चैत ८ गतेसम्म आयोजना हुने पाँचौं महिला साफ च्याम्पियनसिप फुटबल प्रतियोगिताको तयारी तीव्र पारिएको छ। मोफसलमा पहिलो पटक आयोजना हुन लागेको ठूलो स्तरको अन्तर्राष्ट्रिय प्रतियोगिताका लागि सहिद रंगशालाको मर्मतसहितका काम तीव्र पारिएको छ। अखिल नेपाल फुटबल संघ (एन्फा) का वरिष्ठ उपाध्यक्ष एवं प्रतियोगिता तयारी समितिका संयोजक पंकज नेम्बाङले मैदान व्यवस्थापनदेखि लिएर अन्य संरचना निर्माणको कामले गति लिएको जानकारी दिए। विराटनगर मात्रै नभएर सिंगो नेपालको इज्जत र प्रतिष्ठासँग जोडिएको विषय हो, उनले भने, प्रतियोगिता आयोजना गर्न पाउनुलाई एउटा महत्वपूर्ण अवसरका रूपमा लिएर कुनै कमी, कमजोरी गर्नु हुँदैन भन्ने सचेत छौं। नेम्बाङले मैदानदेखि लिएर खेलाडी, अफिसियल, पाहुना र अतिथिहरूका लागि होटेलहरू बुकिङ, सडक र अन्य संरचना निर्माणलाई तीव्र पार्दै पाहुनाको स्वागत सत्कारका लागि अहिलेसम्म भएका तयारीलाई एन्फाले सन्तोषजनक रूपमा लिएको जानकारी दिए। एन्फाले पहिलो पटक अन्तर्राष्ट्रियस्तरको प्रतियोगिता मोफसललाई जिम्मा लगाएसँगै एउटा उत्साह थपिएको र सबै खाले सहयोग गर्न तयार रहेको विराटनगर महानगरपालिकाका मेयर भीम पराजुलीले बताए। यस प्रतियोगितालाई हामीले ठूलो अवसरका रूपमा लिएका छौं, उनले भने, विराटनगर र सिंगो नेपालको उचाइ बढाउने हिसाबमा प्रतियोगिता सम्पन्न गर्नुपर्ने दायित्व हाम्रो काँधमा छ। नजिकिँदो साफलाई लक्षित गर्दै महानगरले रंगशाला परिसरमा पर्ने सडक निर्माण कार्यलाई पनि तीव्र पारिएको पराजुलीले बताए। प्रतियोगिताकै लागि महानगरपालिकाले करिब एक करोड रुपैयाँ बजेट उपलब्ध गराउने घोषणा पनि गरिसकेको छ। साफकै क्रममा सहिद रंगशालालाई पुनर्जीवन दिने काम भएको छ। मैदानलाई समथर बनाउने काम सकिएसँगै हरियो घाँस उमार्ने कार्य भइरहेको मैदान व्यवस्थापन उपसमितिका सदस्य मधुसूदन खनालले बताए। उनले प्रतियोगिता सम्पन्न हुँदासम्म मैदानमा कुनै कम्प्लेन आउन नदिने बताए। प्रतियोगिताका लागि विराटनगरमा सचिवालयसमेत स्थापना गरिसकिएको छ। प्रतियोगितामा त्रुटि नहोस् भन्नका लागि एन्फा र जिल्ला फुटबल संघ मोरङ सचेत रहेको एन्फाका सहमहासचिव वसन्त अर्यालले बताए। विराटनगरको गौरवसँग जोडिएको प्रतियोगितामा तीन सय बढी अन्तर्राष्ट्रिय अफिसिलयको सहभागिता रहने उनले बताए। साफ च्याम्पियनसिप प्रचारप्रसार समितिका संयोजक एन्फाका केन्द्रीय सदस्य एवं प्रवक्ता किरण राईले साफ लक्षित प्रचारप्रसारको काम पनि सुरु गरिएको जानकारी दिए। उनले आन्तरिक रूपमा मात्र नभई भारतको जोगबनी, विहार, सिलिगुडी, सिक्किमसम्म प्रतियोगिताबारे प्रचारप्रसार गरिने बताए। प्रतियोगितामा भारतबाट पनि दर्शक भित्र्याउने लक्ष्य रहेको राईले सुनाए। प्रतियोगितामा सात देशको सहभागिता रहनेछ। समूह ए मा आयोजक नेपालसँगै बंगलादेश, भुटान र पाकिस्तान छ। समूह बी मा भारत, श्रीलंका र माल्दिभ्स रहेका छन्। यसअघिका प्रतियोगितामा चार पटकसम्म भारतले उपाधि उचालिसकेको छ। नेपालले भने तीन पटकसम्म उपविजेतामा खुम्चिनु परेको थियो।"
नेपालले मलेसियालाई ३४ रनले हरायो,"एजेन्सी : थाइल्यान्डमा जारी आईसीसी वुमन्स क्वालिफायर एसिया अन्तर्गत आफ्नो पहिलो खेलमा नेपालले मलेसियामाथि ३४ रनको जित निकालेको छ । टस जितेर पहिले ब्याटिङ रोजेको नेपालले २० ओभरमा ५ विकेट गुमाइ १२६ रन बनाएको थियो । १२७ रनको लक्ष्य पछ्याएको मलेसियाको महिला टोलीले २० ओभरमा ७ विकेट गुमाएर ९२ रन बनायो । नेपालका लागि सरिता मगर र करुणा भण्डारीले मलेसियाको २२ विकेट लिए । त्यसैगरी करूणा कुँवर र सीता राना मगरले ११ विकेट लिए । ब्याटिङमा नेपालले उत्कृष्ट सुरुवात गरेको थियो । पहिलो विकेटका लागि काजल श्रेष्ठले र सीता रानामगरले ४६ रनको साझेदारी गरेका थिए । नेपालका लागि सीता राना मगरले सर्वाधिक ४२ रन बनाइन ४० बल खेलेकी उनले २ चौकासमेत प्रहार गरिन । कप्तान रुबिना क्षेत्रीले २५ बलमा ३३ रन बनाइन भने काजल श्रेष्ठले १६ रनको योगदान गरिन । प्रतियोगितामा एसियाका एसोसिएटतर्फका शीर्ष सात टोलीको सहभागीता रहेको छ । नेपाल सहित थाइल्याण्ड, युएई, हङकङ, कुवेत, मलेसिया र चीन प्रतियोगितामा छन् । २० ओभरको यो प्रतियोगितालाई आईसीसीले सन् २०२० मा अस्ट्रेलियामा आयोजना हुने महिला टीट्वेन्टी विश्वकप र सन् २०२१ मा न्युजिल्यान्डमा आयोजना हुने एक दिवसीय विश्वकप दुवैको एसियाली छनोट प्रतियोगिताका रूपमा लिएको छ। सिंगल राउन्ड रोबिन लिगका आधारमा सञ्चालन हुने छनोट प्रतियोगितामार्फत शीर्ष स्थानमा रहने एक टोली मात्रै यी दुवै विश्वकपको अन्तिम चरणको छनोट प्रतियोगितामा पुग्नेछन्।"
चेल्सीलाई हराउँदै म्यानचेस्टर युनाइटेड क्वार्टरफाइनलमा,"लन्डन : अन्ततः बलियो प्रतिद्वन्द्वी चेल्सीलाई हराउँदै म्यानचेस्टर युनाइटेड एफए कप फुटबल प्रतियोगिताको क्वार्टरफाइनलमा पुगेको छ । म्यानचेस्टर युनाइटेडले मंगलबार बिहान स्टामफोर्ड ब्रिजमा खेलिएको महत्वपूर्ण खेलमा चेल्सीमाथि २० को सजिलो जित हासिल गर्यो । म्यानचेस्टर युनाइटेडले दुबै गोल खेलको पहिलो हाफमै गरेको थियो । दुबै गोलमा पल पोग्बाको महत्वपूर्ण योगदान रह्यो । खेलको ३१औं मिनेटमा एन्डर हेरेराले म्यानचेस्टर युनाइटेडका लागि पहिलो गोल गरेका थिए । उनले पोग्बाको पासलाई सदुपयोग गरेका थिए । यसैगरी पहिलो हाफको खेलसकिनुभन्दा ठिकअघि पोग्बा आफैंले गोल गर्दै टोलीको अग्रता दोब्बर बनाएका थिए । हारपछि चेल्सीका प्रशिक्षक माउरिजियो सारी थप दबाबमा परेका छन् । पछिल्लो समय चेल्सीले एकपछि अर्को निराशाजनक प्रदर्शन गरेपछि चेल्सीका समर्थक उनीसँग रुष्ट बन्दै गएका छन् । प्रशिक्षक सारीले पहिलो हाफमा दुई गोल खाए पनि आफ्ना खेलाडीले दोस्रो हाफको तुलनामा पहिलो हाफमै गतिलो प्रदर्शन गरेको प्रतिक्रिया दिए । हामीले पहिलो हाफमा केही राम्रो प्रदर्शन गर्यो तर, दोस्रो हाफमा हाम्रो खेल बुझ्नै नसकिने खालको थियो, उनले भने, दोस्रो हाफमा मेरा खेलाडी आत्तिएका थिए र प्रदर्शन पनि हेर्नलायक थिएन । सारीले आफू खेलाडीको प्रदर्शनबाट दुःखी भएको बताए । समर्थकले मेरो बारेमा के भन्छन् भन्ने कुराको मलाई चिन्ता छैन । खेलाडीको खस्कँदो प्रदर्शनबाट भने म निकै दुःखी छु, खेलपछि निकै चिन्तित देखिएका प्रशिक्षक सारीले भने । म्यानचेस्टर युनाइटेडले आफ्ना दुई प्रभावशाली खेलाडी जेसी लिनगार्ड र एन्थोनी मार्सलको अनुपस्थितिमै चेल्सीलाई हराएको हो । यी दुबै खेलाडी घाइते भएका कारण खेलमा अनुपस्थित भएका हुन् । हामीले उत्कृष्ट प्रदर्शन गर्यौं र हाम्रो खेल नीति पनि सफल भयो, खेलपछि म्यानचेस्टर युनाइटेडका अन्तरिम प्रशिक्षक ओले गनर सोल्सजरले भने । पछिल्ला १० मध्ये पाँच खेलमा चेल्सी पराजित भएको छ । बाँकी पाँच खेलमा भने चेल्सीले सफलता हात पारेको छ । चेल्सी घरेलु मैदानमा खेलिएको घरेलु कप प्रतियोगितामा पछिल्ला ५१ खेलयता केवल दोस्रो पटक गोल गर्न असफल भएको हो । यसअघि सन् २०१८ को जनवरीमा घरेलु मैदानमा खेलिएको लिग कपको सेमिफाइनलमा पनि चेल्सीलाई आर्सनलले गोलरहित बराबरीमा रोकेको थियो । म्यानचेस्टर युनाइटेडविरुद्घको खेलमा चेल्सीले दुईपटक मात्र विपक्षीको पोष्टमा प्रहार गर्न सकेको थियो । म्यानचेस्टर युनाइटेड एफए कपको एउटै संस्करणमा दुई बलिया प्रतिद्वन्द्वी आर्सनल र चेल्सीलाई हराउने एकमात्र टोली हो । यसअघि सन् १९९८९९ सिजनमा पनि म्यानचेस्टर युनाइटेडले एफए कपमा आर्सनल र चेल्सीलाई हराएको थियो । चेल्सीलाई हराए पनि म्यानचेस्टर युनाइटेडले खेल अवधिभर ३३१ प्रतिशत समय मात्र बललाई आफ्नो नियन्त्रणमा राखेको थियो । कुनै पनि प्रतियोगितामा म्यानचेस्टर युनाइटेडले सन् २०१८ को मार्चपछि यति कम समय बलमाथि नियन्त्रणमा राखेको यो दोस्रो पटक हो । सन् २०१८ को मार्चमा भएको लिभरपुलविरुद्घको खेलमा म्यानचेस्टर युनाइटेडका खेलाडीले केवल ३२१ प्रतिशत समय बलमाथि नियन्त्रण राखेका थिए । अन्तरिम प्रशिक्षक सोल्सकरको नेतृत्वमा खेलेका १३ मध्ये ११ खेलमा म्यानचेस्टर युनाइटेडले जित हासिल गरेको छ । उनी सन् २०१८ को डिसेम्बरमा म्यानचेस्टर युनाइटेडको प्रशिक्षकको जिम्मेबारी समालेका थिए । सोल्सकरको प्रशिक्षकत्वमा आफुले खेलेका १२ खेलमा भएका १५ गोलका लागि पोग्बा कुनै न कुनै रुपमा संलग्न छन् । यस अवधिमा उनी आफैले नौ गोल गरेका छन् भने ६ गोलका लागि पास उपलब्ध गराएका छन् । हेरेराले भने सबै प्रतियोगितालाई मिलाएर म्यानचेस्टर युनाइटेडका लागि गरेको यो २०औं गोल हो । म्यानचेस्टर युनाइटेडले अब एफए कपको क्वार्टरफाइनलमा उल्भससँग भिडन्त गर्नेछ । म्यानचेस्टर सिटीले भने स्वान्सी सिटीसँग क्वार्टरफाइनल खेल्ने छ । अन्य क्वार्टरफाइनल खेल वाट्फोर्ड र क्रिस्टिल प्यालेस तथा मिलवाल र ब्राइटनबीच हुनेछ । हालसम्म आर्सनलले १३, म्यानचेस्टर युनाइटेडले १२ तथा चेल्सी र टोट्टनहामले आठआठ पटक एफए कपको उपाधि जितेका छन् । चेल्सीले अघिल्लो वर्ष फाइननलमा म्यानचेस्टर युनाइटेडलाई नै १० गोलले हराउँदै उपाधि चुमेको थियो ।"
प्रजातन्त्र दिवसमा फुटबल खेल्दा खेल्दै मृत्यु,वीरगन्ज : प्रजातन्त्र दिवसको अवसरमा बाराको सिम्रौनगढमा आयोजित मैत्रीपूर्ण फुटबल खेल्ने क्रमम एकजनाको मृत्यु भएको छ । सिम्रौनगढ नगरपालिका६ का ४५ वर्षीय नुर महम्मद अन्सारीको मृत्यु भएको हो । प्रजातन्त्र दिवसको अवसरमा सिम्रौनगढको फुलबारीस्थित खेलमैदानमा सिम्रौनगढ नगरपालिकाका जनप्रतिनिधि र उद्योग वाणिज्य संघको टोलीबीच मैत्रीपूर्ण फुटबल आयोजना गरिएको थियो । अन्सारी उद्योग वाणिज्य संघको टिमबाट खेलमा सहभागी थिए । खेल चलिरहेकै बेला थकाइको महसुस भएपछि अन्सारी मैदानबाट बाहिरिएका थिए । मैदानबाट बाहिरिएलगत्तै अचेत भएर लडेका अन्सारीलाई उपचारका लागि सदरमुकाम कलैयास्थित जिल्ला अस्पतालमा ल्याउने क्रममा मृत्यु भएको बाराका प्रहरी नायव उपरीक्षक रन्जीत सिह राठौरले बताए ।
राष्ट्रिय खेलकुद र सागप्रति संसदीय समितिको चासो,"काठमाडौं : संघीय संसदको शिक्षा तथा स्वास्थ्य समितिले निकट भविष्यमा आयोजना हुने भनिएको आठौं राष्ट्रिय खेलकुद र १३औं दक्षिण एसियाली खेलकुद (साग) प्रति गम्भीर चासो ब्यक्त गरेको छ। आठौं राष्ट्रिय र १३औं साग आयोजनाको विषयमा अन्यौल बढ्दै गएपछि शिक्षा तथा स्वास्थ्य समितिले मंगलबार आयोजना गरिएको सम्बद्ध खेल अधिकारीहरुसँगको छलफलमा यी दुबै प्रतियोगितालाई गम्भीरतापूर्वक लिन निर्देशन पनि दिएको हो। सम्बद्ध खेल अधिकारीहरुसँगको छलफलपछि समितिकी सभापति जयपुरी घर्तीले राष्ट्रको प्रतिष्ठासँग जोडिएको १३औं साग र देशका हजारौं खेलाडीको भविष्यसँग गाँसिएको आठौं राष्ट्रिय खेलकुद ब्यवस्थित रुपमा आयोजना गर्न निर्देशन दिइन्। यी दुबै प्रतियोगिता एकपटक निर्धारित समयभन्दा पछि सरिसकेको छ भने दोस्रो पटक पनि यी दुबै प्रतियोगिताको मिति परिवर्तन गर्ने तयारी भइरहेको छ। छलफल कार्यक्रममा उपस्थित सांसद उमेश श्रेष्ठ र मनबहादुर विश्वकर्माले पनि आठौं राष्ट्रिय खेलकुद र १३औं सागको आयोजनालाई गम्भीरतापूर्वक लिइनुपर्ने, खेलाडी र खेलकुद क्षेत्रको समस्याप्रति सरकारले विशेष ध्यान दिनुपर्ने, खेलकुद क्षेत्रका लागि पर्याप्त बजेट विनियोजन हुनुपर्ने, सरकारले खेलकुद क्षेत्रलाई अनुत्पादक क्षेत्रको रुपमा हेर्न नहुने, खेलकुद क्षेत्रको विकासका लागि सरकारी र निजी क्षेत्रको सहभागितामा अप्लकालीन र दीर्घकालीन कार्यक्रमहरु सञ्चालन गर्नुपर्नेलगायतका सुझाव अघि सारेका थिए। सम्बद्ध खेल अधिकारीहरुले भने समयमै बजेट उपलब्ध हुन नसक्दा भौतिक पूर्वाधार निर्माणमा भएको ढिलाइका कारण यी दुबै प्रतियोगिता निर्धारित समयमा आयोजना हुन नसकेको स्पष्टिकरण दिए। युवा तथा खेलकुदमन्त्री जगतबहादुर सुनार (विश्वकर्मा) ले आठौं राष्ट्रिय खेलकुद र १३औं साग आयोजनाप्रति पूर्ववर्ती सरकारले तदारुकता नदेखाएको हुँदा यी दुबै प्रतियोगिताको मिति सार्नु परेको दाबी गरे। पूर्ववर्ती सरकारले समयमै तदारुकता नदेखाएकाले भौतिक पूर्वाधार निर्माणमा ढिलाइ भयो। त्यसैले यी दुबै प्रतियोगिता आयोजनामा विलम्ब भएको हो, मन्त्री सुनारले भने, मैले जिम्मेवारी समालेपछि भने यी दुबै प्रतियोगिताको आयोजनालाई गम्भीरतापूर्वक लिएको छु। उनले पछिल्लो समय आठौं राष्ट्रिय खेलकुद र १३औं सागलाई लक्षित गरी तिब्रगतिमा पूर्वाधार निर्माणको काम भइरहेकाले यी दुबै प्रतियोगिता छिट्टै नै आयोजना हुने बताए। सातौं र आठौं राष्ट्रिय खेलकुदबीच दुई वर्षभन्दा बढी अन्तर नहोस् भन्ने हाम्रो चाहना हो। सोही अनुशार काम पनि भइरहेको छ। आगामी चैत मसान्तभित्रै आठौं राष्ट्रिय खेलकुद सम्पन्न गर्ने योजनामा छौं। प्रतियोगिताको मिति पनि छिट्टै घोषणा गर्नेछौं, मन्त्री सुनारले भने। उनले नेपालगञ्ज रंगशालामा निर्माणधिन भीआईपी प्यारापिटमा छानो हाल्ने कार्यमा भएको ढिलाइका कारण आठौं राष्ट्रिय खेलकुद आयोजनामा विलम्ब भइरहेको बताए। सरकारले समग्र खेलकुद क्षेत्रका लागि देशको कूल बजेटको एक प्रतिशत रकम पनि विनियोजन नगरेका कारण खेलकुदको विकासमा अपेक्षीत काम गर्न नसकिएको दुःखेसो पनि उनले पोखे। राष्ट्रिय खेलकुद परिषद् (राखेप) का सदस्यसचिव केशवकुमार बिष्टले आठौं आयोजनाका लागि भौतिक पूर्वाधारको काम अन्तिम चरणमा पुगेको बताए। उनले आठौंका लागि जिल्ला छनोट सकिएको र क्षेत्रीय छनोट प्रतियोगिता हाल जारी रहेकाले यो वर्षभित्रै आठौं पनि सम्पन्न हुने दाबी गरे। उनले नेपालगञ्ज रंगशालाको पीआईपी प्यारापिटको केही काममात्र बाँकी रहेको जानकारी दिए। बिष्टले १३औं सागका लागि पनि पूर्वाधार निर्माणको काम धमाधम भइरहेको बताए। १३औं सागलाई ध्यानमा राखी पूर्वाधार निर्माणको काम भइरहेको छ। आगामी असारभित्रमा दशरथ रंगशालाको काम सकिन्छ। सागकै लागि पोखरामा रंगशाला बनाउने काम पनि भइरहेको छ, उनले भने। बिष्टले टेन्डर प्रक्रियाबाट काम गर्दा निकै ढिलो हुने भएकाले आठौं राष्ट्रिय र १३औं सागसँग सम्बन्धित निर्माण कार्यको प्रक्रियालाई सहज बनाउन सहयोगका लागि समितिसँग आग्रह पनि गरे। सदस्यसचिव बिष्टले भौतिक पूर्वाधार निर्माणको काम सकिए पनि विशेष कार्यविधि बनाएर द्रुतगतिमा काम अघि नबढाए आगामी सेप्टेम्बरमा समेत १३औं साग आयोजना हुन नसक्ने धारणा ब्यक्त गरे। सांसद जीवनराम श्रेष्ठ पनि बिष्टको उक्त धारणामा सहमत देखिए। साग खेलकुद सातवटा राष्ट्रको खेल हो। नेपालले आयोजनाको जिम्मेबारी लिएकाले १३औं सागसँग देशको प्रतिष्ठा पनि गाँसिएको छ। त्यसैले तेस्रो पटक पनि मिति सार्नु पर्ने अवस्था सृजना भयो भने राम्रो सन्देश जाँदैन, श्रेष्ठले भने। नेपाल ओलम्पिक कमिटी (एनओसी) का अध्यक्षसमेत रहेका श्रेष्ठले आगामी मार्च २ तारिखमा थाइल्यान्डको बैंककमा बस्ने दक्षिण एसियाली ओलम्पिक काउन्सिलको बैठकले सागको नयाँ मिति घोषणा गर्ने जानकारी पनि दिए। अहिलेदेखि नै गम्भीरतापूर्वक काम थालिएन भने भौतिक पूर्वाधार मात्र निर्माण गरेर पनि आगामी सेप्टेम्बरमा १३औं साग आयोजना हुन सक्दैन, श्रेष्ठले भने, त्यसैले हामी १३औं साग आयोजना गर्न सक्दैनौं भने अहिले अरुलाई छाडेर पछि अर्को संस्करण आयोजना गर्दा पनि हुन्छ। तर, पटकपटक समय तोकेर प्रतियोगिता आयोजना गर्न नसक्दा अन्तर्राष्ट्रिय रुपमा राम्रो सन्देश जाँदैन। एनओसी अध्यक्ष श्रेष्ठले सन् २०१९ भित्र हुन नसके १३औं साग नेपालमा आयोजना हुने सम्भावना निकै कम रहेको धारणा पनि ब्यक्त गरे। युवा तथा खेलकुद मन्त्रालयका सचिव मोहनकृष्ण सापकोटाले आठौं राष्ट्रिय र १३औं साग आयोजनाका लागि मन्त्रालय गम्भीर रहेको बताए। १३औं सागका लागि अर्थमन्त्री ज्युले पनि बजेट दिने प्रतिबद्धता ब्यक्त गर्नु भएको छ। त्यसैले आगामी सेप्टेम्बरमा प्रतियोगिता आयोजना गने गरी तयारी भइरहेको छ, उनले भने।"
डीपीएल क्रिकेट : अत्तरियाले काठमाडौंसँग क्वालिफायर खेल्ने,धनगढी : तेस्रो संस्करणको धनगढी प्रिमियर लिग (डीपीएल) क्रिकेटका लिग चरणका खेलहरू सकिएका छन्। लिग चरणको अन्तिम खेलमा जित हात पार्दै सीवाईसी अत्तरिया अंक तालिकाको शीर्ष स्थानमा उक्लिएको छ। अत्तरियाले अब दोस्रो स्थानमा रहेको काठमाडौं गोल्डेन्ससँग क्वालिफायर खेल्ने छ। लिग चरणको अन्तिम खेलमा काठमाडौंलाई सात विकेटले हराउँदै अत्तरिया तालिकाको शीर्ष स्थानमा उक्लिएको हो। अत्तरिया र काठमाडौंले बुधबार फाइनल प्रवेशका लागि प्रतिस्पर्धा गर्ने छन्। पराजित हुने टोलीले फाइनल प्रवेशका लागि इलिमिनेटरको विजेतासँग दोस्रो क्वालिफायर खेल्नेछ। इलिमिनेटरमा तेस्रो भएको रुपन्देही च्यालेन्जर्स र चौंथो स्थानमा रहेको महेन्द्रनगर युनाईटेडबीच प्रतिस्पर्धा हुनेछ। फाप्ला क्रिकेट मैदानमा टस जितेर पहिले ब्याटिङ गरेको काठमाडौंले २० ओभरमा अलआउट हुँदै ७५ रन मात्र बनाउन सक्यो। काठमाडौंका कप्तान ज्ञानेन्द्र मल्लले सर्वाधिक ३२ रन जोडे। यस्तै योगेन्द्रसिंह कार्कीले १३ तथा अंकित दवासले १० रन बनाए। काठमाडौंलाई सस्तैमा समेट्न अत्तरियाका दीपेन्द्रसिंह ऐरीले तीन विकेट लिए। यस्तै रामनरेश गिरीले दुई विकेट हात पारे। ७६ रनको लक्ष्य अत्तरियाले १७ ओभरमा तीन विकेट गुमाएर पूरा गर्यो। अत्तरियाका जयकिशन कोल्शावालाले सर्वाधिक ३३ रनको योगदान दिए। यस्तै कप्तान दीपेन्द्र ऐरीले अविजित २० रन बनाए। यू१९ टोलीलाई दक्षिण अफ्रिका भ्रमण डीपीएलको उत्कृष्ट यू१९ क्रिकेट टोलीलाई दक्षिण अफ्रिका भ्रमण गराउने घोषणा गरिएको छ। आयोजक धनगढी क्रिकेट एकेडमीले सम्मेलन गर्दै प्रतियोगितामा उत्कृष्ट प्रदर्शन गर्ने यू१९ खेलाडी सम्मलित टिम डीपीएल इमर्जिङ स्टार्सले दक्षिण अफ्रिकाको भ्रमण गर्ने जानकारी दिइएको हो। डीपीएलले स्पोर्ट्स एडसँगको सहकार्यमा १४ खेलाडी रहने डीपीएल इमर्जिङ स्टार्सलाई दक्षिण अफ्रिकाको भ्रमण गराउने जनाएको छ। त्यसका लागि ४० लाख खर्च लाग्ने अनुमान गरिएको छ। १४ सदस्यीय टोलीको सम्पूर्ण खर्च आयोजक डीपीएलले बेहोर्ने एकेडेमीका अध्यक्ष सुवास शाहीले बताए। डीपीएल इमर्जिङ स्टार्सले दशैंपछि दुई साताका लागि दक्षिण अफ्रिकाको भ्रमण गर्नेछ। इमर्जिङ स्टार्सले केप टाउनमा स्थानीय क्लब र प्रान्तीय टोलीसँग ५० ओभर र दुईदिवसीय क्रिकेट खेल्नेछ। दक्षिण अफ्रिका भ्रमणका लागि आगामी आइतबार इमर्जिङ स्टार्स टोलीको घोषणा गरिने आयोजकले जनाएको छ। भ्रमण दक्षिण अफ्रिकामा हुने यू१९ विश्वकप क्रिकेटको तयारी समेत हुन सक्ने स्पोर्ट्स एडका अविशेक केसीले बताए।
