शीर्षक,विवरण
शिवपार्वतीको प्रेमकथा,"स्वस्थानी ब्रत कथाका अगाडि प्रेमका सबै आख्यान मिथ्या लाग्छन्। हिजोआज घरघरमा स्वस्थानी व्रतकथा पढिन्छ। पहिलापहिला सनातन वैदिक धर्मावलम्बीहरूको घरघरमा यो कथा सुन्ने र सुनाउने चलन थियो। पौष शुक्ल पूर्णिमादेखि माघ शुक्ल पूर्णिमासम्म वाचन गरिने यो कथालाई माघ महात्म्य पनि भनिन्छ। माघको चिसोमा सुनाइने यो प्रेमकथाले परिवारभित्रका सदस्यहरूको जमघटको अवसर जुटाउनुका साथै पारिवारिक मेलको न्यानोपनको विकास गराउँथ्यो। यो क्रम प्रत्येक वर्ष एकै समयमा दोहोरिन्छ। कथा सुन्ने नियम पनि कडा थियो। बेलुकाको खानपान सकेर भान्सा सफा गर्नुपर्ने, जुठा भाँडा राख्न नहुने, शुद्ध भएर कथा सुन्नुपर्ने, कथा सुरु भएपछि बोल्न र कथाका बीचमा उठेर हिँड्न नपाइने नियम थिए। कथा अँगेनाछेउको मझेरीमा बसेर सुनाइन्थ्यो। अहिलेको बैठक र टीभीको प्रतिस्थापित स्वरूप त्यतिबेला मझेरी र अँगेनो हुन्थ्यो। अँगेनामा आगो दन्केपछि परिवारका सदस्यहरू वरिपरि बस्थे। कथा परिवारका मुलीले सुनाउने चलन थियो। आगो सल्काउने, फूल टिप्ने, नैवेध तयार गर्ने र पूजा सामग्री ठीक पार्ने काम कनिष्ठ सदस्यको भागमा पथ्र्यो। कथा सुन्न सबै सदस्य उत्साहित हुन्थ्यौं। सबैले आफ्नो जिम्मेवारीको काम सकेपछि कथा सुन्न बस्थ्यौं। कथावाचन सुरु गर्नुअघि वाचकले परिवारका कुनै सदस्य छुटे कि भनेर नियाल्थे, फूल, अक्षता सबैका हातमा राखिदिएर सरस्वती वन्दना सुनाउँथे अनि हातमा भएका फूलअक्षता पुस्तकमा चढाएर सबैले श्रद्धाले ढोग्थे। त्यसपछि कथा सुरु हुन्थ्यो। त्यतिबेला हामी बालबालिकाको ध्यान प्रसादमा हुन्थ्यो। महिलाको ध्यान गोमा ब्राह्मणीको जीवनीमा जान्थ्यो। गोमाको कथा आएपछि कतिपय ठाउँमा आमा, फुपुहरू कठैबरा ! भन्दै आँसु पुछ्थे। प्रत्येक दिन एक अध्यायको हिसाबले वाचन गरिने कथाको अन्त्यमा पनि कथाको सुरुमा आह्वान गरिएकी सरस्वतीलाई वन्दना गरी धन्यवादस्वरूप हातमा लिएका फूल, अक्षता चढाई पुस्तक ढोगेर मनमा भएका इच्छा पूरा होस् भन्ने कामना गरिन्थ्यो। त्यसपछि प्रसाद खाएर सुत्न जाने चलन थियो। जे होस्, माघ महात्म्यको नामले प्रख्यात स्वस्थानी व्रतकथाले घर र परिवारबीचको सम्बन्ध सुधारका लागि प्रयोगात्मक रूपमा व्यावहारिक ज्ञान सिकाएको थियो। जस्तै समयमै घर आउँनुपर्ने, सबैले सँगै बसेर खाना खानुपर्ने, सबै मिलेर घरधन्दा गर्नुपर्ने, सुत्न जानुअघि परिवारको मूली अघि बसेर एकले अर्काको कथा सुन्नु र सुनाउनुपर्ने त्यसपछि प्रसादीका रूपमा फलफूल, मिष्ठान्न आदि खाएर सौहार्दपूर्ण वातावरणमा छुट्टिएर सुत्न जानुपर्ने नियम स्वस्थानी कथाले बसालेको थियो। उमेर बढ्दै जानेक्रममा स्वस्थानी व्रतकथा भन्ने शैली उही भए पनि समीक्षात्मक ढंगले सुन्न थालियो। समीक्षा भन्नेबित्तिकै कथाको सकारात्मक र नकारात्मक पक्षको विश्लेषण गर्नुपर्ने हुन्छ। सत्तरी वर्षका शिव शर्मा ब्राह्मणले सात वर्षकी गोमालाई विवाह गरेको प्रसंगसँग हाम्री हजुरआमा र आमाको जीवन कथा ठ्याक्कै मेल खायो। स्वस्थानी कथाप्रतिको मोह खस्किँदै गयो। अनि आधुनिक साहित्यकारहरूद्वारा लिखित प्रेमकथाको दस्ताबेज उपन्यासहरू आफ्नै छायादेखि लुकाएर पढ्न थालियो। दुईचार अक्षर पढेको, सहरमा पसेको, विपस्यना ध्यान विधि सिकेको अनि पत्रकार र साहित्यकारको संगतमा फसेको व्यक्तिले स्वस्थानी कथा पढेर समय बर्बाद गर्ने कुरा पनि भएन। त्यसैले पछिल्लो समय स्वस्थानी कथा पढिएन, व्रत बस्ने सम्भावना नै रहेन। यसपालि स्वस्थानी व्रतकथा पढें। पहिलो अध्यायमै ब्रह्मतत्वको ज्ञानबारे जानकारी रहेछ। संसारको परिकल्पना ब्रह्मा, विष्णु र महेश्वरबाट भयो। त्यसको परिचालनका लागि सृष्टिको रचना गरियो। सृष्टिलाई निरन्तरता दिन ब्रह्माले सृष्टिको जिम्मा लिए, विष्णुले पालनको र महेश्वरले संहारको। अनि विष्णु र शिव अजर अमर रहे तर ब्रह्माचाहिँ उत्पत्ति र विनाशको प्रक्रियामा गए। जन्मेपछि मर्नुपर्ने र मरेपछि जन्मनुपर्ने सृष्टिको चक्रलाई सृष्टिको नियम भनियो। संहारपछिको सृष्टिका लागि चाहिने वीज शिवले लिंगमा स्टोर गरे। त्यही वीज ओसिलो पारिराख्नुपर्ने हुनाले शिवलिंगमा जल चढाउने गरिएको रहेछ। स्वस्थानीको पहिलो अध्याय पढेपछि यस कुराको ज्ञान भयो। यसैका आधारमा संसारको सृष्टि नियाल्दा माथि आकाश, तल धरतीका बीचमा सृष्टि (वनस्पति र प्राणीको उत्पत्ति र अन्त्य)। कुनै पत्रिकाको सम्पादकीय त्यस पत्रिकाको मुटु भएजस्तै स्वस्थानी व्रतकथाको निचोड पहिलो अध्याय हो भन्दा अति नहोला ? त्यसपछि शिव र सतीको विवाह प्रसंगबाट रोमान्टिक पाराले कथा अघि बढ्छ। विवाहमा गरिएको छलकपट, विवाहपछि श्रीमान् श्रीमतीबीचको प्रेम, समर्पण र विछोड अनि फेरि पुनर्मिलन यी आदि हुँदै कथा सकिन्छ। स्वस्थानी कथा भन्नेबित्तिकै ७० वर्षका शिव शर्मा ब्राह्मणले सात वर्षकी गोमासँग विवाह गरी अलपत्र पारेर मरेको प्रसंग सबैको दिमागमा अमिट छापजस्तै गरी बसेको छ। तर यो गुरुप्रसाद मैनालीको परालको आगो कथाभन्दा कत्ति फरक छैन। प्रेममा सबै कुरा जायज हुन्छ। घुर्की, दंग्याई, ठट्टा आदिइत्यादि। स्वस्थानी व्रतकथाको निचोड भनेकै आफ्नै पिताको मुखबाट पतिको निन्दा सुन्न नसकेर सतीदेवीले यज्ञकुण्डमा हाम फालेर आत्मदाह गर्नु अनि त्यो दृश्य देख्नासाथ पागल भएका शिवजीले पत्नीको लास बोकेर हिँड्दा सतीदेवीको शरीरका अंग ठाउँठाउँमा खसेर विभिन्न नामका तीर्थस्थल बन्नु। सतीदेवीको योनि पतन भएको भारत आसामको राजधानी गुवाहाटीस्थित कामारूप कामाख्या मन्दिर र सतीदेवीको गुह्य पतन भएको नेपालको गुह्येश्वरी मन्दिर विश्वकै शक्ति पीठहरूमध्ये महत्वपूर्ण शक्तिपीठ मानिन्छ। शिवजीको त्यो पागलपन देखेर सतीदेवीले पुनः हिमालय पत्नी मेनकाको कोखमा वास लिएर पार्वती भएर जन्मिन् र महादेव पती पाऊँ भनी परिवारभित्र खुलेर विद्रोह गरिन्। पहिलाका तिनै शिव र सती पछिल्लो विवाहपश्चात् महादेवपार्वती भए। कथा यतिमै रुमलिएको छ। हिजोआज हामी जसलाई लभ भन्छौं, त्यो आराध्यदेव महादेवपार्वतीकै प्रेमबाट उत्पत्ति भएको देखिन्छ। कथाका प्रमाणस्वरूप सतीदेवीका अंग पतन भएका नेपाल र भारतका विभिन्न ठाउँहरू आज पनि पवित्र तीर्थस्थलका रूपमा प्रख्यात छन्। त्यसैले नेपाली समाजमा स्वस्थानी व्रतकथाको गहिरो छाप छ।"
अग्लिँदै आर्थिक असमानता,"सन् १९३० को दशकको आर्थिक मन्दीले विश्वव्यापी संकट निम्त्यायो। त्यही संकटबाट विश्व अर्थतन्त्रलाई त्राण दिने सिद्धान्तका रूपमा अंग्रेज अर्थशास्त्री जेएम किन्सले प्रभावकारी मागको सिद्धान्त स्थापित गरिदिए। त्यसयता बजार नै सबै कुरा हो भन्ने सिद्धान्तलाई संशोधन गर्दै बजारलाई पनि प्रभावकारी नियमन र नियन्त्रण आवश्यक हुन्छ भन्ने मान्यता स्थापित भयो। त्यही मान्यताका आधारमा सरकारले वार्षिक खर्च बढाएर प्रभावकारी मागको सिर्जना गरी पुँजीवादको संकट टार्ने काम भयो। त्यसपछिको झन्डै तीन दशक त्यही मान्यताका आधारमा विश्वको अर्थतन्त्र सञ्चालित रह्यो। यद्यपि सन् ८० को दशकसम्म आइपुग्दा विश्वभर चलेको शीतयुद्धको प्रभावस्वरूप समष्टिगत अर्थतन्त्रमा अर्को असन्तुल पैदा हुन पुग्यो र किन्सको प्रभावकारी मागको सिद्धान्तअनुरूप अर्थतन्त्र अघि बढ्दैन भन्ने मान्यतालाई कतिपय नवउदारवादी अर्थशास्त्रीहरूले अगाडि ल्याए। उनीहरूको मान्यतामा जति धेरै मुनाफा हुन्छ, त्यत्ति नै पुँजी संकलन हुन्छ र त्यसले लगानीका लागि आवश्यक पर्ने थप पुँजी प्रदान गर्छ। त्यसैले उत्पादनकको मुख्य लक्ष्य नै मुनाफा आर्जन गर्ने हुँदा जसरी हुन्छ आफ्नो कारोबारबाट धेरैभन्दा धेरै मुनाफा कमाउने उनीहरूको चाहना हुन्छ। त्यसका लागि उपभोक्ताको दोहन अवश्यम्भावी हुन जान्छ। यस्तो दोहनलाई राजनीतिक संरक्षण प्राप्त हुन्छ र त्यसले असमानताको खाडल बढाइदिन्छ। पछिल्ला केही अध्ययनहरूले यस्तो आर्थिक असमानता विश्वव्यापी रूपमै बढेर गएको देखाएको छ। संयुक्त राष्ट्रसंघले सन् २००० बाट पन्ध्रबर्से आठबुँदे सहस्राब्दी विकास लक्ष्य घोषणा गरेको थियो। जहाँ संयुक्त राष्ट्रसंघका १९१ सदस्य राष्ट्रहरूले सहस्राब्दी घोषणापत्र जारी गर्दै गरिबी, भोकमरी, रोगव्याधी, अशिक्षा, वातावरणीय असन्तुलन, अशिक्षा तथा महिला हिंसाविरुद्ध लड्ने उद्घोष गरेका थिए। निकै तामझामका साथ सदस्य राष्ट्रहरूमा विभिन्न कार्यक्रमका शृंखला सम्पन्न भए। तर ती लक्ष्य कति हासिल भयो ? दाताहरूको हेडक्वार्टरमा स्तरीय रिपोर्ट फाइलिङ गर्नेबाहेक जनस्तरमा त्यो सहस्राब्दी लक्ष्यले खासै प्रभाव पारेन। बरु जुन बेला नेपालमा कालाजार, डेंगु अनि पहिलोपटक बर्ड फ्लुको संक्रमणले जनजीवन प्रभावित पार्दै गर्दा सहस्राब्दी लक्ष्य भन्दै सरकार अनि अनेकन् गैससहरू एचआईभी एड्स रोकथाम गर्न निःशुल्क अस्थायी साधन बाँडिरहेका थिए। त्यही बेला हाम्रोजस्तै कतिपय अफ्रिकी तथा ल्याटिन अमेरिकी देशहरूले सहस्राब्दी लक्ष्य र आफ्ना प्राथमिकताबीच मेल खान नसकेको टिप्पणी गरेका थिए। पछि त्यही सहस्राब्दी लक्ष्यको अर्को संस्करणको रूपमा राष्ट्रसंघले सन् २०१५ मा अर्को पन्ध्रबर्से दिगो विकास लक्ष्य २०१५३० निर्धारण गर्यो, जसको मुख्य उद्देश्य सन् २०३० सम्ममा विश्वव्यापी रूपमा गरिबीको उन्मूलन गर्नेछ। त्यही गरिबी उन्मूलनको लक्ष्य हासिल गर्नका लागि सबै मुलुकहरूले आर्थिक असमानता घटाउने प्रतिबद्धता गरेका छन्। अक्सफामको हालै प्रकाशित प्रतिवेदन असमानता घटाउने प्रतिबद्धता सूचकांक, २०१८ मा त्यही प्रतिबद्धता कार्यान्वयनको अवस्था झल्काइएको छ। सूचीमा संलग्न एक सय ५७ देशहरूले आन्तरिक कर प्रणालीमा सुधार तथा लोककल्याणकारी सामाजिक खर्चमार्फत आर्थिक असमानता घटाउने प्रयत्न गरेका छन्। जसमा नर्डिक मुलुक डेनमार्क प्रतिबद्धता कार्यान्वयनमा सबैभन्दा अग्रस्थानमा छ भने नाइजेरिया अन्तिम अर्थात् १५७ औं स्थानमा छ। त्यस्तै अमेरिका २३, बेलायत १४, भारत १४७ तथा नेपाल १३९ औं स्थानमा देखिन्छ। प्रतिवेदनले विश्वका ठूला अर्थतन्त्रहरूले आर्थिक असमानता घटाउन असफल भएको देखाएको छ, भने केही विकासशील अर्थतन्त्रहरू नामिबिया, उरुग्वे तथा कोलम्बियाजस्ता अर्थतन्त्रहरूले आर्थिक असमानता घटाउने प्रतिबद्धतामा उल्लेख सफलता हासिल गरेको जनाएको छ। विश्वव्यापी रूपमा अग्लिँदै गएको आर्थिक असमानताको खाडल नेपालमा बढिरहेको छ। सामान्यतया धन, आय र उपभोगको वितरणमा हुने फरकपना नै आर्थिक असमानता हो। यस्तो असमानता मापन गर्ने विभिन्न तरिका, औजार एवं सूचकहरू हुन्छन्। ती सूचकहरूमध्ये गिनी सूचकांक आर्थिक असमानता मापन गर्ने प्रचलित मानक हो। जसको आधार शून्य हुन्छ र अधिकतम् एक अर्थात् १०० प्रतिशत हुन्छ। शून्य गिनी सूचकांकको अर्थ आर्थिक असमानता शून्य हो, अर्थात् असमानतारहित समाज। सूचकांक एकको अर्थ आर्थिक असमानता अत्यधिक बढी हो। जहाँ एकजना व्यक्तिले नै सबै आर्थिक अवसरहरूको उपभोग गरेको हुन्छ। नेपालको गिनी सूचकांक ०४७ रहेको छ। अक्सफामले नै हालै प्रकाशित गरेको अर्को एक अध्ययन प्रतिवेदन नेपालमा असमानताविरुद्धको संघर्ष मा बढ्दै गएको आर्थिक असमानताको चित्रण गरिएको छ। प्रतिवेदनले जनाएअनुसार १० प्रतिशत धनी नेपालीहरूको वार्षिक आय ४० प्रतिशत गरिब नेपालीको भन्दा तीन गुणा बढी छ। त्यस्तै ती १० प्रतिशत धनीहरूको सम्पत्ति ४० प्रतिशत गरिबको कूल सम्पत्तिभन्दा २६ गुणा बढी रहेको छ। प्रतिवेदनले एक मात्र खर्बपति विनोद चौधरीप्रति संकेत गर्दै अघिल्लो वर्षको तुलनामा चौधरीको कूल सम्पत्ति २० करोड डलरले बढेर सन् २०१८ मा १५ अर्ब डलर पुगेको जनाएको छ। जुन सम्पत्ति आर्जन गर्न एक गरिब नेपालीलाई एक लाख वर्ष लाग्ने जनाएको छ। त्यस्तै जमिनको स्वामित्वमाथिको असमानता पनि व्यापक मात्रामा बढेको देखिएको छ। तथ्यांकले जनाएअनुसार अझै पनि ६६ प्रतिशत जनसंख्याको जीविकोपार्जन जमिनमै आधारित छ। तर जमिनमाथिको स्वामित्व भने थोरै धनीहरूकै हातमा रहेको छ। सात प्रतिशत जमिनदारको स्वामित्वमा कूल कृषियोग्य भूमिको ३१ प्रतिशत स्वामित्व रहेको छ। त्यस्तै सबैभन्दा बढी जमिनमा काम गर्ने महिला छन्। तर ८१ प्रतिशत महिलाको नाममा जग्गाजमिन छैन। यसरी विश्वव्यापी रूपमा अग्लिँदै गएको आर्थिक असमानताको खाडल नेपालमा बढिरहेको छ। हामीले त्यो असमानताको खाडल कसरी भर्न सक्छौं ? सायद सरकारले यतातर्फ सोचेकै छैन। आर्थिक असमानताकै सन्दर्भमा नोबेल पुरस्कार प्राप्त अमेरिकी अर्थशास्त्री जोसेफ स्टिग्लिजको तर्क छ मुलुकको राजनीतिक अधिकारलाई धनी वर्गले आफ्नो पकडमा लिएको हुन्छ र त्यही राजनीतिक अधिकारले आर्थिक असमानता बढाउँछ। उनको तर्कअनुसार आर्थिक असमानता घटाउने विषय केवल आर्थिक मात्र होइन रहेछ, त्यो राजनीतिक विषय पनि रहेछ। त्यसैले असमानता घटाउने, गरिबी हटाउने र देशलाई विकसित र समृद्ध तुल्याउने बलियो आधार भनेको समाजको भुइँतहमा निक्षेपित राजनीतिक अधिकारसहितको समावेशी विकास नै हो। समावेशिताले विकास निर्माण प्रक्रियामा आम नागरिकको सहभागितालाई सुनिश्चित गर्छ र त्यसमा समुदायको अपनत्व स्थापित गरिदिन्छ। साथै विकासलाई एक बहुआयामिक प्रक्रियाका रूपमा ग्रहण गरिँदा त्यसले रोजगारका अवसरहरू सिर्जना गर्नुका साथै आम नागरिकलाई उत्पादन र विनिमय प्रक्रियामा आबद्ध गराउँछ। जब सबै नागरिक कुनै न कुनै रूपमा उत्पादन र विनिमय प्रक्रियामा आबद्ध हुन्छन्, बल्ल उनीहरूको जीवनशैली र आर्थिक एवं सामाजिक हैसियतमा बदलाव आउँछ, जुन विकास र समृद्धिको सूचक हो। तर मुलुकको आर्थिक गतिविधि समावेशी अर्थतन्त्रको यही प्रक्रियाअनुसार सञ्चालित हुन सकेको छैन। अर्थतन्त्रको यो प्रक्रियालाई केही भुइँफुट्टा वर्गले अवरुद्ध पारेका छन्। राजनीतिक संरक्षणमा क्रोनी क्यापिटलिज्म् (आसेपासे पुँजीवाद) को विकास भइरहेको छ र त्यसले मुलुकमा आर्थिक लुट मच्चाइरहेको छ। बजारको नाउँबाट उनीहरूले गरिबी बढाइरहेका छन्। बजारले तल्लो वर्गबाट शोषण गरेर माथिल्लो वर्गलाई पोस्ने काम गरिरहेको छ। यो गलत प्रवाहीकरणलाई भत्काएर सही आर्थिक सम्बन्ध स्थापित गर्नु अहिलेको सबैभन्दा चुनौतीपूर्ण काम हो। सरकारले गर्नुपर्ने संरचनागत परिवर्तन यहींनेर थियो। तर दुईतिहाइ बहुमतको कम्युनिस्ट पार्टीको सरकार अर्थतन्त्रको पुनर्संरचना गर्नतिरभन्दा तिनै दलाल पुँजीपति वर्गको हित रक्षार्थ उभिएको छ। सरकार अर्थतन्त्रमा संरचनागत परिवर्तनतिर होइन, सार्वजनिक हित र अधिकारका सवालहरूलाई बजार अर्थतन्त्रको बेलगाम टोकरीमा हालिदिएर आफू हाइसञ्चो मान्दैछ। केही सामाजिक क्षेत्रका अनौपचारिक क्लब एवं संस्थालाई पूर्वाधारजन्य क्षेत्रको निर्माण सुम्पिँदै सरकार सार्वजनिक दायित्व पन्छाउँदै छ। खुला बजार अर्थतन्त्रको नीतिअनुसार अर्थतन्त्रको सञ्चालन बजारले गर्छ। तर त्यो बजारलाई राजनीतिले कमान्ड गरिरहेको हुन्छ। अर्थशास्त्री स्टिग्लिज भन्छन् राजनीतिले बजारको स्वरूप यसरी निर्धारण गरिदिन्छ कि त्यसले तल्लो वर्गबाट लिएर माथिल्लो वर्गलाई दिने व्यवस्था गरिदिन्छ। उनी यस्तो कार्यलाई रेन्ट सिकिङ भन्छन्। अर्थशास्त्रमा रेन्ट सिकिङ एउटा यस्तो गतिविधि हो, जसले बिनाकुनै उत्पादन सम्पत्तिको बढोत्तरी खोज्छ। अर्थात् कुनै उत्पादनशील क्षेत्रमा लगानी नगरीकनै ब्याज, लाभांश वा रेन्ट (भाडा) मार्फत आफूसँग भएको सम्पत्ति बढाउने प्रयत्न नै रेन्ट सिकिङ हो। जब यस्तो प्रवृत्ति आम बनिदिन्छ, यसले अर्थतन्त्रलाई अकल्पनीय दुष्चर्कमा फसाउँछ। केही समयअघि एक राष्ट्रिय अखबारमा दुई सय घरधुरी रहेको ओखलढुंगाको एउटा गाउँका ६० प्रतिशत बढी घरधुरी मिटर ब्याजको पासोमा परेको समाचार प्रकाशित भएको थियो। गाउँलेहरूले धेरै ब्याजको प्रलोभनमा परी आफ्ना जायजेथा बेचेर करोडौं लगानी गर्दा साँवा नै डुबाउनुपरेको व्यथा त्यसमा समेटिएको थियो। यस्ता तथ्यहरू बाहिरिँदै गर्दा मुलुकको राष्ट्रिय अर्थतन्त्रमा रेन्ट सिकिङको त्रासदी कुन हदसम्म रहेछ, सहजै अनुमान गर्न सकिन्छ। केही सीमित धनाढ्य वर्गले आफ्नो व्यापारिक स्वार्थअनुरूप बजार सञ्चालन गर्ने, मूल्य निर्धारण गर्ने, बजारमा एकाधिकार जमाउने, राजनीतिक शक्तिको प्रयोग गरी आफ्नो व्यापारिक स्वार्थ पूरा गर्ने, राज्यको नीति नियमलाई प्रभावित पार्ने जस्ता कार्य गरिरहेका हुन्छन्। अनि उनीहरूले बहुसंख्यक नागरिकलाई प्रभावित पारेर आफ्नो धन आर्जन गर्ने चाहना पूरा गरेका हुन्छन्। त्यसैले यस्तो सुदखोर अर्थतन्त्रले साँच्चिकै आर्थिक प्रगति सम्भव छैन। अर्थतन्त्रमा हुने यस्ता उच्छृंखल व्यवहारले एकातिर आर्थिक असमानता त बढाएको हुन्छ नै, नैतिक संकट पनि उत्तिकै बढाइरहेको हुन्छ। त्यसैले दिगो विकास र उन्नतिका लागि यस्ता उच्छृंखल व्यवहारको नियन्त्रण गर्दै अर्थतन्त्रको पुनर्संरचना अनिवार्य अनि अपरिहार्य सर्त हो। के समाजवादको लक्ष्य रटान गर्ने सरकार यसका लागि तयार छ ?"
सहमतिका नाममा ढुकुटी दोहन,"ठूला घोटालामा आँखा चिम्लिनु र अदालत पनि कहिलेकाहीं सुशासनको विपक्षमा उभिनु भागबन्डाकै राजनीतिक परिणाम हो सत्तामा जो छ वा जोसँग अख्तियारी छ, भ्रष्टाचार उसैले गर्ने हो। अख्तियारी सरकारसँग छ। सरकारलाई जवाफदेही र उत्तरदायी बनाउने काम संसद्को हो। यो काम पूर्ण संसद्बाट मात्र सम्भव हुँदैन। त्यसैले त संसद्ले संसदीय समितिहरू गठन गरेको हुन्छ। समितिमार्फत नै संसद्ले सरकारी कामको अनुगमन र नियमन गरिरहेको हुन्छ। संसद्का समिति प्रभावकारी भए संसद् पनि प्रभावकारी हुन्छ। समिति प्रभावकारी हुन नेतृत्व र त्यसको सचिवालयको बनावटले भूमिका खेल्छ। सार्वजनिक लेखासमिति प्राविधिक विषय हो। यसले हरेक खाले ऐनकानुन जानकारीमा राख्नुपर्छ। किनकि वन ऐनमा खर्च गर्ने प्रक्रिया र सडकमा एउटै हुँदैन। समग्र ऐनको जानकारी राख्ने सचिवालय छ भने त्यसले समितिको काम पनि प्रभावकारी बनाउँछ। विगतमा सार्वजनिक लेखासमितिले उचाइ लिएको थियो। सरकारी अनुशासन कायम राख्न समितिले प्रभावकारी काम गरेको इतिहास छ। आर्थिक अनुशासन कायम गर्न समितिले उल्लेख्य काम गरेको छ। जसका कारण राज्यको अर्बाैं रूपैयाँ जोगिएको छ, त्यही मात्रामा बेरुजु पनि उठेको छ। पेस्कीलाई राज्यको आम्दानी ठान्ने र बेरुजुलाई केही पनि होइन भन्ने जुन प्रवृत्ति थियो, कुनै कालखण्डमा पेस्की मात्र ६ अर्बभन्दा बढी उठेको थियो। दोस्रो स्थानीय निर्वाचन त्यही रकमबाट सम्पन्न भएको थियो। तत्कालीन शाही नेपाल वायु सेवा निगमको जहाज प्रकरणमा पनि लेखासमितिको भूमिका महत्वपूर्ण रह्यो। लाउडा, धमिजा, साउथ चाइना होस् या हालकै वाइडबडीकै गतिलो चलखेलमा आर्थिक अनुशासन कायम गर्न समितिको महत्वपूर्ण भूमिका रह्यो। यसलाई कसैले नकार्न सक्दैन। सांसद्कै हकमा पनि समितिले आर्थिक अनुशासनका पक्षमा काम गरेको थियो। अनियन्त्रित औषधोपचारको व्यवस्थामा समितिले रोक लगाएको हो। जलविद्युत्का लाइसेन्स होल्ड गरेर राख्ने र लाइसेन्स बेच्ने जुन प्रवृत्ति मौलाएको थियो, त्यसलाई रोक्न लेखासमितिले ठूलो योगदान गरेकै हो। समितिले लेखापरीक्षणको मापदण्ड बनाउने काम गरेकैले महालेखापरीक्षकको कार्यालयलाई काम गर्न सहज भएको हो। भ्रष्टाचार वा अनियमिततालाई शून्यमा झार्न सकिन्छ भन्नेमा विश्वास छैन। यो न रामराज्यमा सम्भव थियो, न माक्र्सवादमा सम्भव, न लोकतान्त्रिक समाजवाद, न त सैनिक तानाशाहीमै। संवाद र सहमतिमा लेखासमितिले कतिपय विषयमा प्रारम्भिक छानबिन गर्न अख्तियार दुरुपयोग अनुसन्धान आयोगमा पठाउँथ्यो। अख्तियारले पनि छानबिनको प्रतिवेदन लेखा समितिमा पठाउँथ्यो। केही छानबिनमा मुद्दा चलाइएका पनि छन्। यो समिति र अख्तिायारकै सामूहिक प्रयासको प्रतिफल हो। प्राविधिक सहयोग (दातृराष्ट्रको सहयोग) बजेटमा समेटिँदैनथ्यो। म लेखासमितिको सभापति हुँदा लामो छलफलपछि विदेशी सहयोगलाई पनि बजेट पुस्तिकामा उल्लेख गराउने, नभए छुट्टै पुस्तिकामा भए पनि समेट्ने काम भयो। नत्र त्यसअघिका अर्थमन्त्रीले यस्तो बजेट पुस्तिकामा उल्लेख गरे मुद्रास्फीतिलाई बढावा दिन्छ भन्ने तर्क गर्थे। एनजीओआईएनजीओलाई आर्थिक रूपमा पारदर्शी बनाउने काम पनि हाम्रै पालामा भएको हो। त्यतिबेला ७६ अर्ब रुपैयाँ उनीहरूले आफूखुसी खर्च गरिरहेका थिए। कतिपय मन्त्रालयका उच्चपदस्थ एनजीओ सञ्चालन गर्थे। त्यसलाई रोक्न त सकिएन। तर विदेशबाट आउने पैसा राष्ट्रबैंकको जानकारीमा र राज्यको अभिलेखमा हुनुपर्ने बाध्यता स्थापित गरायौं। यस्ता कामको प्रतिफल सरकारका आर्थिक गतिविधिमा संसद्ले नियन्त्रण राख्न सक्छ भन्ने स्थापित भयो। पछिल्लो समय राष्ट्रिय सहमतिका नाममा धेरै निकाय भागबन्डाका सिकार भए। सर्वाेच्च अदालतदेखि अख्तियार, निर्वाचन आयोगदेखि लोकसेवा आयोगजस्ता संवैधानिक निकायमा भागबन्डाको राजनीतिक संस्कार सुरु भयो। नियुक्ति सक्षमता र योग्यता हेरेर नभई पार्टीका आआफ्ना भागमा परेकै आधारमा आफ्नै व्यक्तिलाई गर्ने प्रचलन स्थापित भयो। वाइडबडी अनियमितता मात्र होइन, एनसेलको कर छुट पनि त्यसैको परिणाम हो। ठूला प्रकरणमा कहीं न कहीं प्रमुख राजनीतिक दलबीच आर्थिक भागबन्डा भएकै आभास हुन्छ। लेखासमितिले एनसेललाई कर छुट दिनु हुन्न भनेर निर्णय गरेकै हो। अर्थ मन्त्रालयले पनि त्यसमा अडान राखेको थियो, तर अदालतको आदेशलाई देखाएर राज्यले अर्बैां रुपैयाँ गुमाउनुपर्यो। सर्वोच्च अदालतको निर्णयलाई देखाएर उठ्नुपर्ने खर्बौं राजस्व उठेको छैन। त्यो सबै राजनीतिक भागबन्डाको करामत हो। सार्वजनिक लेखासमितिसामु ठूलो चुनौती छ समितिका निर्णयको कार्यान्वयन र निर्देशन किन पालना भइरहेका छैनन् ? कार्यान्वयन गर्नुपर्ने निकाय किन मौन छन् ? लेखासमितिले आफ्नो भूमिका प्रभावकारी बनाउने हो भने भएका निर्णय र निर्देशन कार्यान्वयन गराउन सरकारलाई दबाब दिन सक्नुपर्छ। संसदीय समिति र सरकारबीच रचनात्मक सम्बन्ध हुन आवश्यक छ। सरकारसँग द्वन्द्व गर्ने मात्र नभई अप्ठ्यारोमा सहजीकरण गरिदिने काम पनि लेखासमितिको हो। त्यस्तो स्थिति नहुँदा समितिले गरेका निर्णय थोरै मात्र कार्यान्वयनमा आएका छन्। पहिले पत्रकारलाई समितिका बैठकमा प्रवेश निषेध थियो। म आफैं सभापति हुँदा लेखासमितिमा पत्रकारलाई प्रवेश खुला गरिएको हो। म पारदर्शितामा विश्वास गर्छु। जहाँ पारदर्शिता हँुदैन, त्यहाँ आर्थिक अनुशासन हुनै सक्दैन। अहिले सबैजस्तो समितिमा पत्रकारलाई प्रवेश खुला नै छ। भ्रष्टाचार वा अनियमिततालाई शून्यमा झार्न सकिन्छ भन्नेमा विश्वास छैन। यो न रामराज्यमा सम्भव थियो, न माक्र्सवादमा सम्भव, न लोकतान्त्रिक समाजवाद, न त सैनिक तानाशाहीमै। तर संसारमा जुनजुन देशमा भ्रष्टाचार कम छ, त्यहाँ पारदर्शितामा जोड दिइएको छ। स्क्यान्डेभियन देश जो पारदर्शितामा सबैभन्दा अब्बल छन्, त्यहाँ भ्रष्टाचार न्यून देखिन्छ। समितिका गतिविधि पारदर्शी हुँदा समितिका सभापतिलाई परिपक्व भएर निर्णय गर्न बाध्य बनाउँछ भने समिति सदस्य पनि विषयको गहिराइमा पुगेर छलफलमा सहभागी हुने गरेको पाइयो। समितिमा भएका छलफल सञ्चारमाध्यममार्फत बाहिर आउँदा त्यसले जनमत सिर्जना गर्नुका साथै बहसको विषय पनि बनाउँछ। समिति प्रभावकारी बनाउन सरकारी पक्ष वा राजनीतिक दललाई मात्र दोष दिएर हुन्न, प्रतिपक्षीको भूमिकामा पनि भर पर्छ। वाइडबडी प्रकरणमै पनि प्रतिपक्षी कांग्रेसले पार्टीको महासमिति र केन्द्रीय समितिको बैठकले नै यसको छानबिन गर्नुपर्छ भनेर निर्णय गर्यो। पार्टीका सभापतिले संसद्मै छानबिन गर्नुपर्छ भनेर माग गर्नुभयो। तर जब समितिमा छलफल सुरु भयो, कांग्रेसकै सांसदलाई अघोषित नियन्त्रण गर्न खोजियो। सत्तापक्षको त्यो स्वाभाविक हुने नै भयो। यसकारण यसपटक म आफंै पनि समितिप्रति सन्तुष्ट छैन। यो राम्रो संकेत पक्कै होइन। समिति प्रभावकारी भएन भने सरकार गतिछाडा हुन्छ। त्रिशंकु सरकार हुँदा अनियमितता वा भ्रष्टाचार बढी छ भन्ने भनाइ थियो, तर त्यो गलत पुष्टि भएको छ। बरू एकल बहुमत सरकार भयो भने मनोमानी गर्न छुट हुन्छ। झन् दुईतिहाइको सरकार भयो भने त विकराल स्थिति आउँछ। नेपालमा नीतिगत भ्रष्टाचारको डरलाग्दो स्थिति छ। यसमा संसदीय समितिले मिहीन ढंगले छलफल गर्न सकेनन् भने नीतिगत भ्रष्टाचार घट्ने नभई बढ्दै जानेछ। विकास खर्च हुन नसकिरहेको अवस्थाप्रति जति छलफल हुनुपर्ने हो, भइरहेको छैन। विकास खर्चले लक्ष्य हासिल गर्न सकिरहेको छैन। साधारण खर्च बढ्दो छ। यो सीधै डकैती हो। किन विकास खर्च न्यून भइरहेको छ भन्नेतर्फ खोइ चिन्ता ? यो नीतिको कारण हो, नियतले गर्दा हो वा कानुनले गर्दा ? हाम्रो बजेट प्रणाली नै दोषी छ। खर्चै हुन नसक्ने शीर्षकमा खर्च राखिएको हुन्छ। त्यो खर्च हुँदैन। त्यसपछि रकमान्तर गर्ने र असारे विकास गर्ने प्रवृत्ति पछिल्ला समय बढ्दै जानुले आर्थिक अराजकता हाबी भएको हो। प्रतिपक्षी पनि यस्ता आर्थिक अराजकतामा जोडिँदा संसद् र संसदीय समितिमा यस्ता प्रश्न उठाउने नैतिक बल ऊसँग छैन। सत्तापक्ष पनि अचानक पहिलोपटक सत्तामा आएको होइन। पटकपटक सत्ता नेतृत्वमा मात्र नभई गठबन्धनमा रहेर धेरैपटक सरकारमा सहभागी भएकै हो। त्यसकारण कतिपय विषय भागबन्डाकै आधारमा गरिएका हुन्छन्। संवैधानिक अंग भागबन्डाको सिकार भएपछि ती निकायले कसरी दलका भ्रष्टाचारमा छानबिन गर्न सक्छन् ? आफंैले नियुक्त गरेका दलका नेताविरुद्ध निर्णय गर्ने नैतिक बल ती पदाधिकारीको पनि छैन। त्यसो भएपछि अनियमितता वा आर्थिक अराजकता त हुने नै भयो। अख्तियारका प्रमुख र आयुक्तबीच समझदारी नै हुन्थ्यो, लेखासमितिले प्रारम्भिक छानबिन गरी अख्तियार पठाउने र उसले विस्तृत अनुसन्धान गरी मुद्दा अगाडि बढाउने। तर यो पछिल्लो समय रोकिएको छ। महालेखापरीक्षकको प्रतिवेदनले जुन बेरुजु देखाउँछ, त्यही हो अनियमितता। त्यसमा अख्तियारले सीधै छानबिन गर्न सक्छ। यसमा अख्तियारले ध्यान दिनुपर्छ। अख्तियार साना अनियमिततामा सीमित भयो। देशकै समग्र अर्थतन्त्रमा नकारात्मक प्रभाव पार्न सक्ने खालका विषयमा अख्तियार मौन छ। संसदीय समितिहरूले पनि प्रभावकारी रूपमा सरकारलाई निर्देशन दिन सकिरहेका छैनन्। राष्ट्रिय सहमति शब्द सुन्दा सुन्दर देखिन्छ। तर त्यसको अन्तर्य समृद्धि र सुशासनका लागि नभई भागबन्डाका आधारमा राज्यस्रोतको दोहन गर्ने भन्ने नै हो। ठूला घोटालामा आँखा चिम्लिने गरेको, उठ्नैपर्ने राजस्व नउठ्ने र अदालत पनि कहिलेकाहीं सुशासनका विपक्षमा उभिनु भागबन्डाकै राजनीतिक परिणाम हो। संवैधानिक निकाय भागबन्डामा चलेका कारण आर्थिक अनुशासन कायम गराउन सहायक हुन सकिरहेका छैनन्। आर्थिक उच्छृंखलता बढाउन मात्र सहायक बनिरहेका छन्। यो डरलाग्दो अवस्थामा संसद्को भूमिका अहं रहन्छ। सांसद इमानदार बनिदिने हो भने पनि आर्थिक अनुशासन कायम गराउन धेरै हदसम्म सहज हुन्छ। (प्रजातन्त्र पुनर्स्थापनापछि निरन्तर संसदको लेखासमितिमा रहेका र एकपटक सभापतिसमेत भएका त्रिपाठीसँग खगेन्द्र भण्डारीले गरेको कुराकानीमा आधारित।)"
बलियो सरकारको कमजोर कर्म,"पहिलो वर्षको लेखाजोखा नगरी आसेपासेले तयार गरेको रंगीन प्रतिवेदनमा सरकार रमाइरहेको छ । नेपालको राजनीतिमा सबै पक्षबाट बलियो केपी ओली नेतृत्वको सरकारले यसै साता एक वर्ष पूरा गर्दैछ। यो सबैभन्दा बढी अपेक्षा गरिएको सरकार हो। कार्यकारीमाथि अंकुशको अ पनि नभएको र प्रतिपक्ष शिथिल रहेको यो सरकार २०१६ सालको बीपी कोइराला नेतृत्वभन्दा पनि बलियो छ। त्यतिबेला राजाको त्रास थियो। तर केपी शर्मा ओली नेतृत्वको सरकार सबैखाले त्रासबाट मुक्त छ। बिहानीले दिउँसोको संकेत गर्छ भने झैं सरकारको एकबर्से शासन शैली नियाल्दा अल्पमतको जस्तो देखिन्छ। यति ठूलो जनसमर्थन प्राप्त गरेको सरकार काममा व्यस्त नरही प्रतिक्रियात्मक देखिरहँदा जनतामा निराशा छाएको छ। एमाले र माओवादी एकीकरणपछिको वाइडबडीरूपी नेकपा हाँकिरहेका छन् यी दुई पाइलटले। उनीहरू राडरको सिंग्नल पछ्याउन असफल देखिन्छन्। राडरको सिंग्नल नपछ्याए पनि हराइहालेको अवस्था भने छैन। सरकारको वर्ष दिनको कार्यशैली र योजना नियाल्दा लामो कालखण्डमा आएको अवसरलाई गुमाउँदै गएको आभास आम मतदाताले गर्न थालेका छन्। लामो राजनीतिक अस्थिरता झेलेका नेपाली जनताले ओलीमाथि भरोसा गरेकैले पनि पुनः उनको सत्तारोहणको चाहना गरेका थिए। नेपाल संघीय रूपान्तरणको प्रक्रिया पूरा गरेर लागू गर्ने क्रमा रहेकाले नेपाली जनता र शासन शैलीमाथि शक्ति मुलुकहरू यहाँ नजर केन्द्रित गरिरहेका छन्। त्यसैले नेपाल अन्य जवाफदेही लोकतान्त्रिक मुलुकले अपनाएको बाटोमा हिँडाउन उनीहरूको पहलकदमी पनि छ। त्यही पहलकदमीको अन्तरसंघर्ष आन्तरिक राजनीतिसँगै अघि बढेको छ। प्रतिवेदन उतार्दै विश्वकै आँखा लागिरहेको नेपाल कूटनीतिक क्षेत्रमा कमजोर सावित हुँदै गएको छ। ओली नेतृत्वको सरकारले दोस्रो इनिङ मा जनताका मनमा स्थान नपाएको झैं देखिन थाले पनि सरकार आफ्नै धङधङीमा छ। ओलीका सहयोगी र भक्त कर्मचारीहरू एउटा नयाँ कागजी सफलताको फेहरिस्त सार्वजनीकरणको तयारीमा जुटेको छ। सरकार सञ्चालनका वर्ष दिन : सूशासन र समृद्धिका आधार वर्ष। उक्त फेहरिस्तमा ३ फागुन २०७४ देखि २ फागुन २०७५ सम्म भएका काम सामेल हुनेछन्। खासगरी समृद्ध नेपाल सुखी नेपाली को आधारमा सरकार निकै अग्रसर रहेको त्यहाँ उल्लेख हुनेछ। तर यति शक्तिशाली सरकारले पनि जनतालाई यस्तो अनुभूति गराउन नसकेको भन्दा पनि औसत कार्यलाई सफलताको चुली बनाएर प्रतिवेदन ल्याउन खोजिएको छ। सरकारले काम गर्ने प्रयत्न गरेको तर आफ्नै घेराभित्रको सुझावले सरकार बाहुन्ने बन्न पुगेको अवस्थामा त्यही रम्ने गरी अर्को श्वेतपत्र झैं प्रतिवेदन आउन लागेको हो। जब काम बाहिर देखिँदैन तब प्रतिवेदनको चुली लाग्छ भने झैं सरकार अलमलिएको छ। राजनीतिक स्थायित्वको आभास दिलाउनुपर्ने सरकार यस्तैमा अल्झेर दीर्घकालीन महत्त्वका काममा सक्रिय बन्न नसकेको हो। सत्तामा आउँदा एकथरी र आएपछि अर्को धारणा राख्दा नै दलहरूको विश्वसनीयता गुम्दै मात्र गएको छैन, मुलुकको कूटनीतिक धार भुत्ते हुँदै गएको छ। संघीयता कार्यान्वयनदेखि आन्तरिक सुरक्षा, बाह्य मामिला, विकास निर्माण, भ्रष्टाचार नियन्त्रण र अर्थव्यवस्थामा सरकार चुक्दै गएको छ। जनतालाई करको मार थोपरेको मात्र होइन, जनप्रतिनिधिलाई जागिरेसमेत बनाइदिएको छ। वडा सदस्यदेखि सबै तहलाई मासिक पारि श्रमिक र सुविधा छुट्ट्याएर जनताको करको दोहोलो मात्र होइन, लोकतन्त्रकै खिल्ली उडाइएको छ। सरकार भ्रष्टचारी जो भए पनि नछाड्ने उद्घोष गर्छ, तर छानबिनमा आफ्ना परे अर्को छानबिन समिति बनाएर चोख्याउने रणनीति अपनाएको छ। वाइडबडी, मेलम्ची खानेपानी छानबिन यसका उदाहरण हुन्। सुन तस्करी, सिन्डीकेट, सामाजिक सुरक्षा, कर्मचारी समायोजन, रेल , पानीजहाज, जमिन बाँझो राख्न नपाउने नीति, प्रदेशबाट श्रम स्वीकृत, विदेशबाट फर्केका युवालाई स्वरोजगरजस्ता विषयमा प्रवेश गरे पनि सफलता पाउन सकेको छैन। अध्यक्षबीच मतान्तर भेनेजुएला वक्तव्य प्रकरणपछि दुवै अध्यक्ष एकअर्कालाई शंकाआशंकाले चेक गर्दै अघि बढेका छन्। उनीहरू दलभित्रै आफ्नालाई एकत्रित गर्दै बलियो बन्न खोज्दैछन्। प्रधानमन्त्रीअध्यक्ष ओली र अध्यक्ष दाहालबीच साढे दुई वर्षपछि सत्ताको नेतृत्व परिवर्तन गर्ने सहमति भए पनि ओलीको आलोचना र उनको सत्ता नेतृत्वको तीव्र मोह सतहमा देखिन थालेको छ। पछिल्लो समय भेनेजुएला प्रकरणपछि उनीहरूमा देखिएको अन्तरविरोध सतहमा आएको छ। जनता स्थायी शान्ति र विकास नतिजाको पर्खाइमा रहेका बेला उनीहरू नै विवादित हुनुले जनताको प्रतीक्षाको घडी टुट्ने देखिन्छ। नागरिकले सरकार गफभाषणमा होइन हरेक निकायमा खाजेका हुन्छन्। सरकारले प्रमुख प्रतिपक्ष, आलोचकहरू, सञ्चारजगत् र प्रचारका लागि सबै पक्षलाई सकारात्मक ढंगले राख्दै प्रतिवेदनको जोहोमा लागेको हो। अन्तराष्ट्रिय गैरसरकारी संस्थाले कामभन्दा यस्तै प्रतिवेदन बनाएर दाताबाट रकम लिन्छ। त्यही शैली सरकारमा देखिएको छ। सरकार औसतभन्दा पनि कमसल भएपछि सरकार अब कागजी पन्नामा समृद्ध र सफल देखिन खोज्नु अन्तर्राष्ट्रिय गैरसरकारी संस्थाको नक्कलको पराकाष्ठा हो। स्थायित्व र विकासमा तिर्खाएका जनतालाई त्यही लालसा देखाएर सत्तारोहण गरेको वर्तमान बलियो सरकारको वास्तविक कार्यसम्पादन अघिल्ला अल्पमतका सरकारको भन्दा पनि कमसल भएकाले मतदाता निराश छन्। सत्तारोहण गर्दै गर्दा सरकारले जुन प्रकारको सपना बाँडेको थियो, त्यो ब्युझँदा सकिएको छ। उल्टै आलोचकले जनतामा देखिएको केही निराशा खेलेको बताउन सरकारका मन्त्रीहरू तल्लीन छन्। आलोचक र पूर्वप्रशासकहरू नियतवश नभई सीप र दक्षता नपुगेर सरकारको एक वर्ष अलमलमा खेर गएको सुनाउँछन्। निर्णयमा हुने आवेश, आफ्ना कमजोर व्यक्तिलाई च्यापेर माथि पुर्याउनैपर्ने कारणले सरकारको लोकप्रियता ओरालो लागेको हो। मतदाताले उपलब्ध गराएको अवसर सरकारले लत्याएको छ। एलिट हरूको फोरम डाभोस होस् या काठमाडौंमा सम्पन्न एसिया प्यासिफिक सम्मेलनको होली वाइन काण्ड सबैमा सरकारको धार उस्तै देखिए पनि बोल्ने र कार्यशैलीले बडा अचम्मको अन्तरद्वन्द्वमा सरकार अडेको छ। कूटनीतिक सम्बन्धमा परकम्प नेपालका सबै मित्र हुन्। कसैसँग पनि छैन हाम्रो शत्रुता, छिमेक र परराष्ट्र नीतिमा सरकारले पटकपटक दोहोर्याउने वाक्य हो यो। सरकारले यसो भनिरहँदा पनि सम्बन्धको मापन दुईपक्षीय व्यवहारबाटै हुने गर्छ। छिमेक सम्बन्ध कस्तो तवरले अघि बढेको छ भन्ने स्पष्ट भइसकेको छ। चीनसँग सदावहार रहेको र भारतसँग सम्बन्ध सुधार आएको सरकारी धारणा सत्तारुढ दलभित्रै पनि स्थापित हुन सकेको छैन। विश्वास भएको भए सहमति भएका परियोजना किन अघि बढेन, मागिएका हवाई रुटमा भारत किन आनकानी गर्दै छ ? सम्बन्ध सुधारको नयाँ आयम मानिएको प्रबुद्ध व्यक्ति समूहले तयार पारेको प्रतिवेदन भारतले किन बुझ्दैन ? चीनले अनुदान भन्दै आएको विषयलाई किन ऋणमा उपलब्ध गराउने भन्दैछ ? किन नाकाहरू बनाउन चीन उत्साहित हुँदैन ? सीधा यातायातका लागि राम्रो सडक पहुँचसमेतमा चीनले हिच्किचाइरहेको अवस्थामा रेलमा अल्झाइदिनुलाई के भन्ने ? सिगात्सेबाट केरुङ नै ल्याउने विषय बेइजिङमा टुंगिएको छैन। दुईपक्षीय व्यापार प्रोटकलले किन अन्तिम रूप पाउँदैन ? सरकार अनुत्तरित छ। सरकार प्रचारमा व्यस्त छ। भारतबाट काठमाडौं रेल जोड्ने विषय बल्ल सम्भाव्य अध्ययनको चरणमा छ। हामी अर्को वर्षदेखि रेल चढेर काठमाडौंबाट रक्सौल पुग्ने भाषण गर्दैछौं। अमेरिकासँग सम्बन्ध सुधार गर्ने पाटोमा सरकार लाग्दै गर्दा सत्तारुढ दलले शब्दको मिसायल खोलेर तहसनहस पार्दिने र त्यसमा सरकारले बोल्न नसक्ने अनि कूटनीति बालियो बनेको भ्रम छर्ने काम गरिरहेका छौ। यस्तै कार्यबाट पनि दुईपक्षीय सम्बन्धलाई संशयका रूपमा हेर्न सक्छौं। सत्तामा आउँदा एकथरी र आएपछि अर्को धारणा राख्दा नै दलहरूको विश्वसनीयता गुम्दै मात्र गएको छैन, मुलुकको कूटनीतिक धार भुत्ते हुँदै गएको छ। लोकतन्त्रमा फरक विचारधारा राख्न सकिन्छ, तर राष्ट्रलाई नै असर गर्ने विषयमा दलका नेताहरू गम्भीर हुनैपर्छ। कूटनीतिमा लक्ष्मण रेखा हुन्छ र यसलाई नाघ्दा मुुलुक समस्यामा पर्छ। झन् सरकारको नेतृत्व गरेको दलमा विदेश नीतिमा मतभिन्नता देखिँदा बाह्य शक्तिले खेल्ने ठाउँ पाउनेछ। नेपालको भूराजनीति नै त्यस्तो छ, जसमा शक्ति मुलुकको स्वार्थ नहुने देखिँदैन। हुन त सन्तुलन कायम गर्दै अघि बढे झैं लाग्थ्यो, तर भनेजुएला प्रकरणमा उदांगिएपछि सरकार सहज देखिएको छ। नेकपा एकीकरणको रसायनमा प्रहार भएको छ, जसका कारण दलभित्रै समस्या देखा पर्न थालेको छ। अमेरिकाले प्रचण्ड अभिव्यक्तिप्रति असन्तुष्टि जनाउँदै भेनेजुएलासँग नेपालको साइनो के भन्न थालेको मात्र छैन, मानवअधिकारको विषय र लाखौंले घर छोडेर शरणमा गएको विषयलाई आन्तरिक भन्न नमिल्ने भन्दै नेकपा र सरकारको नियतमाथि प्रश्न उठाएको छ। निष्कर्ष लामो समयसम्म अस्थिरता झेलेका नेपाली जनताले राजनीतिक स्थिरता र विकास चाहेका छन्। मुलुक र जनताको आर्थिक विकासमा जोड दिँदै ओली सरकारले समृद्ध नेपाल र सुखी नेपाली को नारा त ल्यायो, तर त्यसको छेउछाउमै अल्मलिइरहेको छ। सरकारको उद्देश्य गलत नहोला, तर नतिजाको गलत ग्राफ उकालो लागेको देखिन्छ। आर्थिक विकास, सुशासन, सेवाग्राहीलाई सहजता, जनतामा राहत, भ्रष्टाचार नियन्त्रण आदिमा सरकारले पत्यार लाग्ने कुनै काम गर्न सकेको छैन। यो कुरा सरकारको नेतृत्व गरेको दलका नेताहरूको सरकारप्रतिको आलोचनाले पनि पुष्टि गर्छ। पहिलो वर्षको लेखाजोखा नगरी आसेपासेले तयार गरेको रंगीन प्रतिवेदनमा सरकार रमाइरहेको छ। यस्तो प्रवृत्तिले दुईतिहाइको सामथ्र्य कुनै शक्तिका कारण नभई आफैं खेर जानेछ। त्यसबेला जनताले भन्नेछन् २०४८ र ०५६ सालको बहुमत जसरी कांग्रेसीले तुहाए त्यसैगरी कम्युनिस्टहरूले खेर फाले। यसले जनता थप निराश हुँदै पुराना शक्तितर्फ फर्कनेछन्। विन्स्टन चर्चिलको भनाइ सापटी लिँदा लोकतन्त्र सरकारको सबैभन्दा खराब स्वरूप हो, तर समयसमयमा परीक्षण भएका अन्य सबै स्वरूपभन्दा यो उत्तम व्यवस्था हो। यसलाई पालना गर्न नसके मुलुक जुन मोडमा पनि जान सक्नेछ भन्ने कुरा नेकपाका सारथिद्वय ओली र प्रचण्डले बेलैमा महसुस गर्नु जरुरी छ।"
डीपीएलमा दुई घरेलु टोली पराजित,"धनगढी : धनगढी प्रिमियर लिग (डीपीएल) को तेस्रो संस्करणमा दुवै घरेलु टोली धनगढी स्टार्स र महेन्द्रनगर युनाइटेड पराजित भएका छन्। धनगढीको फाप्ला क्रिकेट मैदानमा सोमबार भएको पहिलो खेलमा काठमाडौं गोल्डेन्सले विजयी सुरुआत गरेको छ। काठमाडौंले घरेलु टोली धनगढी स्टार्सलाई चार विकेटले पराजित गर्यो। टस हारेर ब्याटिङ गरेको धनगढीले दिएको एक सय ३३ रनको लक्ष्य काठमाडौंले १९५ ओभरमा पुरा गर्यो। काठमाडौंका गौरव तोमार दुई छक्का र तीन चौकाको मद्दतले २४ बलमा २८ रन बनाए। अनिल साहले २४ रन बनाए। अंकिद बासले २९ रन बनाए। कप्तान ज्ञानेन्द्र मल्ललाई बाबर हयातले बोल्ड गरेपछि उनी तीन रन बनाएर पेवेलियन फर्किए। महबुब आलम १२ र विक्रम भुसाल १४ रनमा अविजित रहे। बलिङका धनगढीका रोहन मुस्तफाले चार विकेट लिए। टस हारेर ब्याटिङ गरेको धनगढीले २० ओभरमा पाँच विकेटको क्षतिमा एक सय ३२ रन बनाएको थियो। धनगढीको सुरुआती प्रदर्शन राम्रो रहेन। ओपनरद्वय सुनील धमला र रोहन मुस्तफालाई सस्तैमा गुमाएको धनगढीले यसपछि तेस्रो विकेटका लागि अमित श्रेष्ठ र सन्दीप रजालीबीच ५२ रनको साझेदारी भएको थियो। अमित श्रेष्ठले प्रतियोगिताको पहिलो अर्धशतक बनाए। ५० बलको सामना गरेका उनले चार चौका र दुई छक्काको मद्दतमा ५० रन बनाए। यसैगरी सोमबार नै भएको अर्को खेलमा रूपन्देही च्यालेन्जर्सले महेन्द्रनगर युनाइटेडलाई दुई रनले पराजित गरेको छ। टस जितेर ब्याटिङ रोजेको रूपन्देहीले निर्धारित २० ओभरमा सबै विकेट गुमाएर एक सय ११ रन बनायो। एक सय १२ रनको विजय लक्ष्य पाएको महेन्द्रनगर निर्धारित २० ओभरमा आठ विकेटको क्षतिमा एक सय नौ रनमा समेटिएको थियो। टोलीका आनन्द सुब्रमनियनले २५ र रोहित पौडेलले २४ रन बनाए। कप्तान शरद भेषावकर चार, कुशल मल्ल नौ, आरिफ शेख पाँच र सिद्धान्त लोहनी चार रनमा आउट भए। रूपन्देहीका विक्रम सोवले तीन विकेट लिए। पुनित मेहराले दुई तथा ललितसिंह भण्डारी, कृष्ण कार्की र वसन्त रेग्मीले एक एक विकेट लिए। यसअघि रूपन्देहीका लागि सुमित महर्जनले २७ रन बनाए। प्रदीप ऐरी एक, सन्दीप सुनार १५, बाबर हायत १४, विनोद भण्डारी १९, पुनित मेहरा तीन, भीम सार्की दुई रन बनाउँदै आउट भए। कप्तान वसन्त रेग्मी र ललितसिंह भण्डारी शून्यमा आउट भएका थिए। कृष्ण कार्कीले चार रन जोडे। विक्रम सोबले अविजित १६ रन बनाए। बलिङमा महेन्द्रनगरका लागि सिद्धान्त लोहनीले तीन विकेट लिए। सागर ढकाल र अविनाश बोहराले दुई दुई विकेट लिए। कप्तान शरद भेषावकरले एक विकेट झारे। लिगअन्तर्गत मंगलबार धनगढी स्टार्स र सीवाईसी अत्तरिया तथा विराटनगर किंग्स र रूपन्देही च्यालेन्जर्सबीच प्रतिस्पर्धा हुनेछ।"
क्यामरुनी टोलीले जित्यो पोखरा कप,"पोखरा : मनकामना केबलकार पोखरा कपको उपाधि पाहुना टोली क्यामरुनको डफिन्स टिम फेमलीले जितेको छ। आइतबार पोखरा रंगशालामा भएको फाइनलमा सशस्त्र प्रहरी बलको एपीएफ क्लबलाई १० गोलले पराजित गर्दै क्यामरुनले उपाधि जितेको हो। उपाधि जितेको टोलीले नगद सात लाख ५५ हजार रुपैयाँ प्राप्त गरेको छ। छैटौं संस्करणको प्रतियोगितामा उपविजेता बनेको एपीएफले चार लाख पाँच हजार प्राप्त गर्यो। यानिक ओवानकले खेलको ५४औं मिनेटमा गरेको गोलले नै डफिन्सलाई उपाधि दिलाएको हो। अरमेल अहन्डाले पोस्टमा प्रहार गरेको बललाई यानिकले गोलमा परिणत गरेका थिए। हरेक खेलमा गोल गरेका यानिकले फाइनल खेलमा पनि निर्णायक गोल गर्दा म्यान अफ दी म्याचसमेत घोषित भए। अग्लो कदका खेलाडी सामु एपीएफका खेलाडीले खेल देखाउन सकेनन्। एपीएफका प्रशिक्षक राजेन्द्र तामाङले शारीरिक रूपमा बलिया खेलाडीसँग आफूहरूले एउटा गल्ती गर्दा उपविजेता बन्नु परेको बताए। प्रतियोगितामा उत्कृष्ट खेलाडीको उपाधि एपीएफका गोलरक्षक राजु नगरकोटी घोषित हुँदै मोटरसाइकलको हकदार गरे। प्रतियोगितामा उत्कृष्ट डिफेन्डर एपीएफका रमेश दंगाल, मिडफिल्डर मनाङ मस्र्याङ्दीका हेमन गुरुङ, उत्कृष्ट स्ट्राइकर डफिन्सका यानिक ओवाना, उत्कृष्ट प्रशिक्षक एपीएफका राजेन्द्र तामाङले जिते। उनीहरूले जनही २५ हजार रुपैयाँ प्राप्त गरे। पोखरा रंगशालामा पहिलो पटक उक्त प्रतियोगितामा सहभागी जनाएको जापानको रिस्सो युनिभर्सिटीको टोली अनुशासित टिम बनेको छ। विजेतालाई अखिल नेपाल फुटबल संघ (एन्फा) का अध्यक्ष कर्माछिरिङ शेर्पा, एन्फा उपाध्यक्ष कृष्ण थापा, आयोजक एन्फा कास्कीका अध्यक्ष मिलन गुरुङलगायतले पुरस्कार प्रदान गरे। एन्फा कास्कीले प्रतियोगिता समापनको अवसरमा उत्कृष्ट फुटबल खेलाडीको रूपमा उत्तम गुरुङलाई पुरस्कृत गरेको थियो। फुटबल खेलकोे विकासमा योगदान दिएको भन्दै उनलाई सम्मानको साथमा स्कुटर प्रदान गरिएको छ। माघ १५ देखि सुरु प्रतियोगितामा दुई विदेशीसहित १२ टोलीको सहभागिता रहेको थियो।"
बिल्बाओसामु बार्सिलोना निरीह,म्याड्रिड : स्पेनिस ला लिगा फुटबलको सोमबार विहान खेलिएको खेलमा लिग लिडर बार्सिलोना तुलनात्मक रुपमा कमजोर प्रतिद्वन्द्वी एथलेटिक बिल्बाओसँग गोलरहित बराबरीमा रोकिएको छ । उक्त नतिजापछि बार्सिलोना र तालिकाको दोस्रो स्थानमा आसिन रियल म्याड्रिडबीचको दूरी ६ अंकमै सीमित भएको छ । लेभान्ते र डेपोर्टिभो आल्भेस वाहेक सबै टोलीले २३औं चरणको खेल खेलिसक्दा ५१ अंकसहित बार्सिलोना पहिलो र ४५ अंकसहित रियल म्याड्रिड दोस्रो स्थानमा छन्। आफ्ना स्टार खेलाडीद्वय लियोनल मेसी र लुइस स्वारेजसहित मैदानमा ओर्लिए पनि बार्सिलोना घरेलु टोली बिल्बाओसँग निरीह देखिएको थियो। अर्जेन्टिनी स्टार मेसी तिघ्राको समस्याबाट मुक्त भएर खेलमा फर्किएका हुन्। सोही समस्याका कारण उनले अघिल्लो साता खेलिएको कोपा डेल रेको रियल म्याड्रिडविरुद्घको खेलमा पहिलो हाफ बेञ्चमा बिताएका थिए । अर्को खेलमा बलियो टोली सेभिल पनि आफ्नै मैदानमा कमजोर प्रतिद्वन्द्वी इबरसँग २२ गोलको बराबरीमा रोकियो । ला लिगा तालिकाको तेस्रो स्थानमा आसिन एट्लेटिको म्याड्रिडको ४४ र चौथो स्थानमा आसिन सेभिलको ३७ अंक छ ।
"नगरकोट, सत्यनारायण, काभ्रे र युनाइटेड प्रिक्वार्टरमा","भक्तपुर : तथास्तु नगरकोट, सत्यनारायण, काभ्रे बोर्डर र २९ ब्वाइज युनाइटेड भक्तपुरमा जारी दोस्रो सुटर्स कप फुटबल प्रतियोगिताको प्रिक्वार्टरफाइनलमा पुगेका छन् । सुटर्स फुटसलद्वारा आयोजित प्रतियोगिताअन्तर्गत सोमबार भएको खेलमा भक्तपुरको तथास्तु नगरकोटले काठमाडौंको पेप्सीकोलास्थित टीम स्पीडलाई ट्राई ब्रेकरमा ४३ गोलले पन्छाएको हो । निर्धारित ७० मिनेटको खेलमा दुवै टीमबाट एकएक गोल भएपछि ट्राईब्रेकरमार्फत निर्णय लिइएको हो । जसमा टीम स्पीडका दुई खेलाडीले प्रहार गरेको पेनाल्टी गोल पोेस्टमा ठोक्किएका थिए । त्यस्तै तथास्तु नगरकोटका एक खेलाडीले गोल पोष्ट बाहिर प्रहार गरेका थिए । खेलको निर्धारित समयमा तथास्तु नगरकोटका अनिल किसीले र टीम स्पीडका अखिलेश कार्कीले एकएक गोल गरेका थिए । भक्तपुरको माहेश्वरी खेल मैदानमा भएको अर्को खेलमा भक्तपुरकै सत्यनारायण स्पोर्टस् क्लवले मध्यपुर थिमीको बोडेस्थित फुटबल क्लव रियललाई ३० गोलले हराएको छ । सत्यनारायणको लागि विदेशी खेलाडीद्वय करिम र एल्बिस तथा सुमन डंगोलले एकएक गोल गरेका थिए । सोमबार नै भएको अर्को खेलमा काभ्रेको काभ्रे बोर्डरले काठमाडौंको नैकापस्थित दीपशिखा युवा समूहलाई २० गोलले पन्छाएकोे छ । विजेता काभ्रे बोर्डरको लागि राधेश्याम कार्की र वीरेन्द्र थापाले एकएक गोल गरे । अर्को खेलमा भक्तपुरको २९ ब्वाइज युनाइटेडले काभ्रेकको साँगास्थित नेपाल प्रहरी स्कुललाई ट्राई ब्रेकरमा ४१ गोलले हराएको छ । खेलको निर्धारित समयमा दुवै टीमबाट दुईदुई गोल भएको थियो । खेलको २४ औं मिनेटमा अनिल कार्कीको गोलबाट प्रहरी स्कुलले अग्रता लिएको थियो । पहिलो हाफसम्म जितिरहेको प्रहरीको लागि खेलको दोस्रो हाफको ३७ औं मिनेटमा सुरज ठकुरीले गोल गर्दै अग्रता दोब्बर पारे तर खेलको ४७ औं मिनेटमा कुमार लामाको र ५० औं मिनेटमा राजन बखुन्छेंको गोलबाट २९ ब्वाइजले खेल बराबरी गरेको थियो । प्रतियोगितामा भक्तपुर, काठमाडौं र काभ्रेका २४ फुटबल टीमहरुको सहभागिता रहेको छ । प्रतियोगिताको विजेताले उपाधिसँगै नगद एकलाख रुपैयाँ पुरस्कार पाउनेछ । त्यस्तै उपविजेताले नगद पचास हजार रुपैयाँ पुरस्कार प्राप्त गर्नेछ ।"
"डीपीएलमा काठमाडौँको विजयी सुरुवात, धनगढी ४ विकेटले पराजित","धनगढी : धनगढी प्रिमियर लिग (डीपीएल) को तेस्रो संस्करणमा काठमाडौं गोल्डेन्सले विजयी सुरुवात गरेको छ । सोमबार धनगढीस्थित फाप्ला क्रिकेट मैदानमा घरेलु टोली धनगढी स्टार्सलाई ४ विकेटले पराजित गर्दै काठमाडौँले विजयी सुरुवात गरेको हो। टस हारेर ब्याटिङ गरेको धनगढीले दिएको १ सय ३३ रनको लक्ष्य काठमाडौंले १९ दशमलव ५ ओभरमा पुरा गर्यो। काठमाडौंका गौरव तोमार २८, अनिल साह २४, अंकिद दबास २९, कप्तान ज्ञानेन्द्र मल्ल ३, सोनु तामाङ र योगेन्द्रसिंह कार्कीले समान २ रन बनाए । महबुब आलम १२ र विक्रम भुसाल १४ रनमा अविजित रहे। धनगढीका रोहन मुस्तफाले ४ ओभरमा २७ रन खर्चेर ४ विकेट लिए। टस हारेर ब्याटिङमा आएको धनगढीले २० ओभरमा ५ विकेट गुमाउँदै १ सय ३२ रन बनाएको थियो। धनगढीका अमित श्रेष्ठ ५०, सन्दीप रजाइली २८, सौरभ खनाल २५ रन बनाए।"
"चौथो रामेछाप राष्ट्रिय पुरुष भलिबलको उपाधि गण्डकी प्रदेशलाई, उपविजेता नमूना दीप","रामेछाप : मन्थली मेयर कप रामेछाप सिभिल च्याम्पियनसिप उपाधि गण्डकी प्रदेशले जितेको छ। सदरमुकाम मन्थलीमा आइतबार भएको फाइनल खेलमा गण्डकी प्रदेशले नमूनादिप युवा क्लब रामेछापलाई २५२२, २५२१ र २५१८ अंकको (३०) सोझो सेटमा हराउदै उपाधि हात पारेको हो। जितसँगै गण्डकी प्रदेशले उपधिसँगै शिल्ड र नगद ३ लाख रुपैँया हात पारेको छ। चौथो संस्करणको रामेछाप राष्ट्रिय पुरुष भलिबल प्रतियोगिताको उपविजेता बनेको नमूना दीप युवा क्लबले शिल्ड र नगद २ लाख रुपैँया प्राप्त गर्यो। यस्तै प्रतियोगितामा शान्तिदीप युवा क्लब रामेछाप तेस्रो र प्रदेश नम्बर १ सान्त्वना भएको छ। उनीहरुले क्रमश : नगद १ लाख र ५० हजार पाएका छन्। शान्तिदीप युवा क्लबले प्रदेश नम्बर १ लाई २५२३, २०२५, २५१५, २३२५ र १६१४ अंकको अन्तरले (३२) सेटमा पराजित गर्यो। माघ २२ गते देखि सुरु भएको प्रतियोगिताको सर्वोकृष्ट खेलाडी बन्दै गण्डकीका हरिनारायण पाण्डेले नगद १५ हजार रुपैँया पुरस्कार जितेका छन्। व्यक्तिगत विधातर्फ उत्कृष्ट सर्बर शान्तिदीपका प्रताप खवास, उत्कृष्ट ब्लकर गण्डकीका बलिराम चौधरी, उत्कृष्ट स्पाइकर नमूना दीपका कुलबहादुर थापा, उत्कृष्ट डिफेन्डर गण्डकीका राजन दर्लामी, उत्कृष्ट सेटर गण्डकीका सुजन चखाल र उत्कृष्ट प्रशिक्षक गण्डकीका राजुकुमार गुरुङले पाएका छन्। विधागत रुपमा उत्कृष्ट हुनेहरुले जनही नगद १०१० हजार रुपैया पुरस्कार पाएका छन्। मन्थली नगरपालिका सहआयोजक रहेको प्रतियोगितामा सहभागी टिमका खेलाडीहरुको भत्ता र यातायात खर्च आयोजक जिल्ला खेलकुद विकास समितिले प्रदान गरेको अध्यक्ष पुरुषोत्तम कडरियाले जानकारी दिए। उनकाअनुसार आगामी पाँचौ राष्ट्रिय पुरुष भलिबल प्रतियोगिता अझ व्यवस्थित तरिकाले सञ्चालन गरिने छ। अघिल्लो संस्करणको उपाधि सुदूरपश्चिमले चुमेको थियो। समापन समारोहमा बोल्दै प्रदेश नम्बर ३ का आर्थिक मामिला तथा योजना मन्त्री कैलाशप्रसाद ढुङ्गेलले रामेछापमा ३ करोड बराबर कभर्ड हल र स्टेडियमको लागि बजेट छुट्याएर काम सुरु भएको बताए । उनले रामेछाप जिल्लामा सुइमिङ पुल र भूगोलअनुसार आवश्यक पुर्वाधार बनाउन प्रदेश सरकार तयार रहेको जानकारी दिए।"
चेल्सीको पोष्टमा म्यानचेस्टर सिटीको आधा दर्जन गोल,"लन्डन : इङ्लिस प्रिमियर लिग फुटबलको आइतबार राति भएको खेलमा म्यानचेस्टर सिटीले बलियो प्रतिद्वन्द्वी चेल्सीलाई ६० गोलको फराकिलो अन्तरले हराएको छ। इत्तिहाद रंगशालामा हात पारेको महत्वपूर्ण जितसँगै म्यानचेस्टर सिटी पुनः अंक तालिकाको पहिलो स्थानमा उक्लिएको छ। घरेलु मैदानमा खेलिएको उक्त खेलमा म्यानचेस्टर सिटीका लागि सर्जियो एग्वेरोले ह्याट्रिक गरे। ३० वर्षीय अर्जिन्टिनी खेलाडीले इङ्लिस प्रिमियर लिगमा गरेको ह्याट्रिक सँख्या ११ पुगेको छ। उनी एलन सिएररसँगै प्रिमियर लिगमा सबैभन्दा बढी ह्याट्रिक गर्ने खेलाडी पनि बनेका छन्। सिएररले पनि प्रिमियर लिगमा ११ वटा ह्याट्रिक गरेका थिए। सबै प्रतियोगितालाई मिलाउँदा भने म्यानचेस्टर सिटीका लागि एग्वेरोले गरेको यो १५औं ह्याट्रिक हो। खेल अवधिभर चेल्सीमाथि हाबी भएको म्यानचेस्टर सिटीका लागि चौथो मिनेटमै रहिम स्टर्लिङले पहिलो गोल गरेका थिए। १३औं मिनेटमा एग्वेरोले टोलीको अग्रता दोब्बर बनाए। १९औं मिनेटमा एग्वेरोले नै म्यानचेस्टर सिटीलाई ३० को अग्रता दिलाएका थिए। यसैगरी २५औं मिनेटमा ईकी गुन्डोगनले गोल थपेपछि पहिलो हाफमै म्यानचेस्टर सिटी ४० ले अगाडि बढेको थियो। ५६ प्रतिशत समय बल आफ्नो नियन्त्रणमा राखेको म्यानचेस्टर सिटीले दोस्रो हाफमा पनि चेल्सीको पोष्टमा दुई गोल थप्यो। एग्वेरोले ५६औं मिनेटमा पेनाल्टीमार्फत गोल थप्दै आफ्नो ह्याट्रिक पुरा गरे। निर्धारित समयको खेल सकिनुभन्दा १० मिनेटअघि स्टर्लिङले ब्यक्तिगत रुपमा दोस्रो तथा टोलीका लागि छैटौं गोल गरे। प्रिमियर लिगमा सर्वाधिक ह्याट्रिक गर्ने खेलाडीको सूचीमा एग्वेरोपछि रोबी फोलर दोस्रो स्थानमा छन्। उनले नौवटा ह्याट्रिक गरेका छन्। यसैगरी सर्वाधिक ह्याट्रिक गर्ने खेलाडीको सूचीमा माइकल ओवन, ह्यारी केन र थिएरी हेनरी संयुक्त रुपमा तेस्रो स्थानमा छन्। उनीहरुले आठआठ ह्याट्रिक गरेका छन्। सातवटा ह्याट्रिकसहित वेन रोनी चौथो र ६ वटा ह्याट्रिकसहित लुइस स्वारेज पाँचौं स्थानमा छन्। म्यानचेस्टर सिटी अंक तालिकाको पहिलो स्थानमा उक्लिए पनि दोस्रो स्थानमा झरेको लिभरपुलले एक खेल कम खेलेको छ। हालसम्म २७ खेल खेलेको म्यानचेस्टर सिटीको ६५ अंक छ। २६ खेल खेलेको लिभरपुलको समेत ६५ अंक नै भए पनि गोलअन्तरका आधारमा दोस्रो स्थानमा झरेको हो। यसैगरी २६ खेल खेलेको टोट्टनहाम ६० अंकसहित तेस्रो, समान खेल खेलेको म्यानचेस्टर युनाइटेड ५१ अंकसहित चौथो र समान खेल खेलेको आर्सनल ५० अंकसहित पाँचौं स्थानमा आसिन छन्। चेल्सी भने २६ खेलबाट ५० अंक बटुल्दै तालिकाको छैटौं स्थानमा छ। एग्वेरोले सन् २०१९ सुरु भएपछि क्लबका लागि प्रिमियर लिगमा आठ गोल गरिसकेका छन्। यो अन्य खेलाडीले गरेको तुलनामा दोब्बर गोल हो। चेल्सीले सन् १९९० को डिसेम्बरयता विपक्षीको मैदानमा खेलिएका ठुला प्रतियोगितामा लगातार चार वा सोभन्दा बढी गोल खाएको यो पहिलो पटक हो। चेल्सीले सन् २०१९ सुरु भएयता प्रिमियर लिगमा १३ गोल खाइसकेको छ। चेल्सीभन्दा बढी गोल खाने टोली फुलहाम मात्र हो। फुलहामले यस अवधिमा १५ गोल खाएको छ। सन् १९९१ पछि चेल्सीले भोगेको यो सबैभन्दा ठुलो अन्तरको हार हो। सन् १९९१ मा चेल्सीलाई नटिङ्घम फरेष्टले ७० गोलले हराएको थियो। आइतबार राति नै खेलिएको अर्को खेलमा टोट्टनहामले घरेलु मैदानमा लेस्टर सिटीलाई ३१ गोलले हरायो। टोट्टनहामका लागि डेभिन्सन सान्चेज, क्रिस्टियन एरिक्सन र सन ह्युङ मिनले एकएक गोलको योगदान गरे। लेस्टर सिटीका लागि भने एकमात्र गोल जामी भर्डीले गरेका थिए।"
"हिमालमा हकी : विश्व कीर्तिमान बनाउन ५,२०० मिटर उचाइमा खेलिने","काठमाडौं : विश्व कीर्तिमान कायम गर्न जुलाईमा नेपालमा हकी खेलिने भएको छ। ब्रिटेनका पेसा र व्यवसायमा संलग्न व्यक्ति आआफ्नो टोली बनाएर हकी खेल्न नेपाल आउन लागेका हुन्। सहभागी टोलीले नेपालको अन्नपूर्ण हिमाल क्षेत्रमा हकी खेल्नेछन्। उक्त अभियानलाई हकी फर हिरोज च्यालेन्ज नाम दिइएको समाचार शनिबार ब्रिटेनको दी प्रेस एन्ड जर्नल ले प्रकाशन गरेको छ। सहभागी टोलीले अन्नपूर्ण हिमशृंखलाको ५ हजार दुई सय मिटर उचाइमा हकी खेलेर विश्व कीर्तिमान बनाउने लक्ष्य लिएका छन्। हालसम्म विश्वमा कहिले पनि त्यति उचाइमा हकी खेलिएको छैन। सबैभन्दा उच्च स्थानमा हकी खेलिएको कीर्तिमान चार हजार दुई सय मिटर रहेको समाचारमा जनाइएको छ। एक पटक चार हजार दुई सय मिटर उचाइमा आइस हकी खेलिएको थियो। तर, त्यसभन्दा उच्च स्थानमा हालसम्म हकी खेलिएको छैन, नेपालमा आयोजना हुने प्रतियोगिताको तयारीमा व्यस्त एरोन ह्वाइटले भनेका छन्। ह्वाइट ब्रिटिस प्रहरीको कन्स्टेबल हुन्। उनले नेपालमा आयोजना हुने हकी फर हिरोज च्यालेन्ज का लागि आफूहरूले निकै कडा तयारी गरिरहेको बताएका छन्। त्यो प्रतियोगितालाई लिएर हामी निकै उत्साही छौं। त्यसका लागि कडा तयारी पनि गर्दै छौं, उनले भनेका छन्, विश्व कीर्तिमान बनाएर गिनिज बुक अफ वल्र्ड रेकर्डमा नाम दर्ता गराउनेमा हामी विश्वस्त छौं। ह्वाइटको टोलीमा १५ जना सदस्य छन्। अन्नपूर्ण क्षेत्रमा खेलिने हकी खेलको निर्धारित समय ७० मिनेट रहेको पनि समाचारमा उल्लेख छ। हाम्रो यो अभियानले नेपालको दुर्गम क्षेत्रका बासिन्दालाई खेलकुदप्रति आकर्षित गर्न पनि मद्दत पुयाउनेछ, ह्वाइट भन्छन्, दूरदराजका गाउँमा हकी खेलको लोकप्रियता बढाउनु पनि हाम्रो यो अभियानको उद्देश्य हो। अन्नपूर्ण हिमशृंखलामा हकी खेल्नुभन्दा पनि त्यहाँसम्मको यात्रा तय गर्नु आफूहरूका लागि सबैभन्दा ठूलो चुनौती भएको धारणा पनि ह्वाइटले व्यक्त गरेका छन्। हामीमध्ये केही अहिले अल्टिच्युड च्याम्बर्समा अभ्यास गरिरहेका छौं तर, हामीलाई थाहा छ यो अभ्यास मात्र हाम्रा लागि पर्याप्त हुने छैन, ह्वाइट भन्छन्। हकी फर हिरोज च्यालेन्ज विशुद्ध मानवीय भावनाले अभिप्रेरित कार्यक्रम भएको उनले बताए। सन् २०१२ देखि सुरु भएको हकी फर हिरोज च्यालेन्ज अभियानले च्यारिटिमार्फत शारीरिक रूपमा फरक क्षमता भएका व्यक्तिहरूलाई सहयोग गर्दै आएको छ। हकी फर हिरोज च्यालेन्ज का प्रवक्ता जोल फोरेस्टरले पनि सबैभन्दा उच्च स्थानमा हकी खेलेर विश्व कीर्तिमान बनाउने अभियान सफल हुने विश्वास व्यक्त गरेका छन्। हाम्रो यो अभियान सफल हुनेमा म आशावादी छु, उनी भन्छन्, पवित्र उद्देश्य लिएर सुरु गरिएको यो अभियानको सफलताले पाँच हजार मिटरभन्दा उच्च स्थानबाट विश्वलाई पनि एउटा गतिलो सन्देश दिनेछ। नेपालको कुन संस्थाको सहयोगमा यो प्रतियोगिता आयोजना हुन लागेको हो भन्ने विषयमा भने समाचारमा केही खुलाइएको छैन। नेपाल हकी संघले आफूहरूलाई यो प्रतियोगिताको विषयमा कुनै जानकारी नरहेको जनाएको छ।"
नेपाल आज भारतसँग भिड्दै,"काठमाडौं : भारतको भुवनेश्वरमा जारी हिरो गोल्डकप प्रतियोगितामा नेपाली महिला फुटबल टोलीले सोमबार आयोजक भारतसँग प्रतिस्पर्धा गर्नेछ। पहिलो खेलमा म्यानमारसँग ३० गोलले पराजित भएको नेपाललाई अगाडि बढ्न भारतलाई हराउनुपर्ने अवस्था छ। भारतले पहिलो खेलमा इरानलाई १० गोलले हराएको छ। भारतीय फुटबल संघले नेपालको विराटनगरमा आगामी फागुन २८ देखि चैत ८ सम्म हुने पाँचौं संस्करणको महिला साफ च्याम्पियनसिप फुटबलको तयारीका लागि हिरो गोल्डप आयोजना गरेको हो। हिरो गोल्डकप प्रतियोगितामा आयोजक भारतसहित नेपाल, म्यानमार र इरानले भाग लिएका छन्। नेपालले आफ्नो तेस्रो खेल फागुन १ गते इरानसँग खेल्नेछ। प्रतियोगितामा म्यानमार र भारतले तीनतीन अंक बनाएका छन्। इरान र नेपालले खाता खोल्न सकेका छैनन्। राउन्ड रोबिन लिगका आधारमा सञ्चालित प्रतियोगिताको शीर्ष दुई टोली फाइनलमा पुग्नेछन्। फाइनल फागुन ३ गते हुनेछ।"
नेपाल पुलिस बूढासुब्बा गोल्डकपको सेमिफाइनलमा,"धरान : नेपाल पुलिस क्लब धरानमा जारी २१ औं अन्तर्राष्ट्रिय आमन्त्रण बूढासुब्बा रेडबुल गोल्डकप फुटबल प्रतियोगिताको सेमिफाइनलमा प्रवेश गरेको छ। धरान रंगशालामा सोमबार भएको खेलमा सडन डेथमा सहारा क्लब पोखरालाई ५४ गोलले पराजित गर्दै पुलिसले अन्तिम चारमा स्थान सुरक्षित गरेको हो। ३३औं मिनेटमा पुलिसका नीरकुमार राईले पहिलो गोल गर्दै टोलीलाई १० को अग्रता दिलाए। उनले डीबक्स नजिकबाट रवि पासवानले दिएको पासमा गोल गरेका थिए। पहिलो हाफमा कमजोर खेल प्रदर्शन गरेको पोखरा दोस्रो हाफमा आक्रामक देखिएको थियो। पुलिसविरुद्ध सातवटा गोल गर्ने अवसर गुमाएको पोखरा ८४औं मिनेटमा बराबरी गोल गर्दै खेलमा फर्कियो। पोखराका विश्व अधिकारीले पेनाल्टीमार्फत गोल गर्दै खेललाई बराबरीमा पुर्याए। पुलिसका अजित भण्डारीले डीबक्समा ह्यान्ड गरेपछि पोखराले पेनाल्टी पाएको थियो। निर्धारित समय ११ गोलको बराबरीमा सकिएपछि खेल टाइब्रेकरमा धकेलिएको थियो। टाइबे्रकरमा पनि ३३ गोलको बराबरी भएपछि खेलको निर्णय सडन डेथबाट लिइयो। सडन डेथमा पोखराविरुद्ध नतिजा निकाल्न सक्दा पुलिसको भाग्य चम्कियो। टाइबे्रकरमा पुलिसका अजित भण्डारी, देवेन्द्र तामाङ, सुमन सुवेदीले गोल गरे। तेज तामाङ र हरि कठायतको पेनाल्टीलाई पोखराका गोलरक्षक लक्कीकुमार कार्कीले विफल तुल्याए। पोखराका विश्व अधिकारी, विनोद गुरुङ र जनककुलदीप कार्कीले टाइब्रेकरमा गोल गरे। गोभन थापाको पेनाल्टी पुलिसका गोलरक्षक रोशन खड्काले विफल पारे। रमेश मगरको पेनाल्टी प्रहार बायाँ बार हुँदै बाहिरियो। सडन डेथमा कप्तान भरत साहले पेनाल्टीमार्फत गोल गर्दै पुलिसलाई विजयी गराए। अञ्जन देवकोटाको प्रहार पोस्ट माथिबाट बाहिरिएपछि पोखरा प्रतियोगिताबाट बिदा भयो। टाइब्रेकरका बेला पुलिसले चौधरीका ठाउँमा गोलरक्षकका रूपमा खड्कालाई मैदान लगेको थियो। खेलको म्यान अफ दी म्याचको पुलिसका नीरकुमार राई घोषित भए। उनले १५ हजार रुपैयाँ पुरस्कार पाए। यसैगरी संकट क्लब मेची नेत्रालय झापालाई हराउँदै सेमी फाइनलमा प्रवेश गरेको छ। सडन डेथसम्म पुग्दा खेलको विजेता चुन्न नसकिएपछि आइतबार समय अभावका कारण दुई टोलीबीचको खेल टुंगिन सकेन। सोमबार बिहान खेलको निर्णय लिने क्रममा सडन डेथमा झापालाई २१ गोलअन्तरले पराजित गर्दै संकटा सेमिफाइनलमा पुगेको हो। प्रतियोगिताको विजेताले नगद आठ लाख र उपविजेताले चार लाख रुपैयाँ पुरस्कार प्राप्त गर्नेछन्। मंगलबारको आयोजक धरान फुटबल क्लब र भारतको दलहाउजी एथलेटिक्स क्लब कोलकाताबीच प्रतिस्पर्धा हुनेछ।"
आर्मीका हवल्दार खत्रीलाई प्रथम क्रस कन्ट्रीको उपाधि,"स्याङ्जा : सात सय कोल्मा बहाकोट सम्पर्क मञ्चद्वारा आयोजित प्रथम क्रस कन्ट्री राष्ट्रिय दौड प्रतियोगिताको उपाधि नेपाल आर्मीका राजन खत्रीले जितेका छन् । नेपाल आर्मीका हवल्दार ३५ वर्षीय खत्रीले ३१ किलोमिटर खुला दौड ३१ जना प्रतिस्पर्धीलाई पछि पार्दै १ घण्टा ५७ मिनेट ५९ सेकेन्डमा पार गरेका हुन् । पुतलीबजार नगरपालिका९ कोल्मामा आयोजित प्रतियोगिताको उपाधिसँगै ओखलढुङ्गाका खत्रीले ५० हजार नगद जिते । यसअघि पनि खत्रीले विभिन्न दौड प्रतियोगितामा स्वर्ण पदक पाएको बताए । यसैगरी स्याङ्जाका भिरकोट नगरपालिका५ का १९ बर्षिय अशोक थापा दोश्रो भए । उनले २ घण्टा ३ मिनेट ३१ सेकेण्डमा दौड पुरा गर्दै ४० हजार नगदसहित शिल्ड मेडल र प्रमाणपत्र हात पारेका छन् । जुम्लाका धिरबहादुर बुढाले तेस्रो स्थानसहित ३० हजार नगद तथा शिल्ड मेडल र प्रमाण पत्र हात पार्न सफल भए । बुढाले दौड २ घण्टा १० मिनेट ३ सेकेण्डमा पुरा गरे । यस्तैगरी, अण्डर २१ वर्ष १४ किलोमिटर दौडमा पुतलीबजार नगरपालिकाका कमलप्रसाद क्षेत्री प्रथम भएका छन् । उनले पनि ६४ जनालाई पछि पार्दै १ घण्टा १४ मिनेट ५२ सेकेण्डमा दौड पुरागरी २० हजार नगदसहित शिल्ड, मेडल र प्रमाणपत्र हात पारेका छन् । एक घण्टा १५ मिनेट ५२ मिनेटमा दौड पुरा गर्दै भिरकोटकै गणेश गुरुङले दोस्रो स्थानसहित १५ हजार नगद र बिरुवाका रुद्रबहादुर भुजेलले १ घण्टा १७ मिनट २३ दौड पुरा गर्दै तेस्रो स्थान सहित १० नगदसहित शिल्ड, मेडल र प्रमाण पत्र प्राप्त गरे । स्याङ्जाको पुतलीबजार नगरपालिका र बिरुवा गाउँपालिकासहित तनहुँको शुक्लागण्डकी नगरपालिकाका पछाडि परेका बस्तीहरुलाई खेलकुदको माध्यमबाट पर्यटन प्रर्वद्धन गर्ने उदेश्यले सात सय कोल्मा बहाकोट सम्पर्क मञ्चले प्रतियोगिता गरेको हो । दौड प्रतियोगिता कोल्माबाट शुरु भई काउले, डाडाँथर, राइपुर, नाम्चे, काल्खु, खुदी, हुदै पुन कोल्मा आएर समापन भएको थियो । प्रतियोगितामा बिजेता तथा सहभागी धावकलाई प्रतिनिधी सभा सदस्य नारायणप्रसाद मरासिनीले नगद सहित शिल्ड, मेडल र प्रमाणपत्र प्रदान गरेका हुन् ।"
धनगढी प्रिमियर लिगका खेल आजदेखि,"धनगढी : प्रतिकूल मौसमका कारण दुई दिन पर सरेको धनगढी प्रिमियर लिग (डीपीएल) आजबाट सुरु हँुदैछ। शनिबारबाट हुने भनिएको डीपीएलको तेस्रो संस्करण सुदूरपश्चिमी क्षेत्रमा परेको वर्षाका कारण दुई दिन पर सारिएको थियो। सोमबारबाट नियमित रूपमा खेल सञ्चालन हुने आयोजक धनगढी क्रिकेट एकेडेमीका अध्यक्ष सुवास शाहीले जानकारी दिए। सोमबारको पहिलो खेल घरेलु टोली धनगढी स्टार्स र काठमाडौं गोल्डेन्सबीच हुनेछ। मैदान पनि सुकेको छ, मैदानको तयारी यसअघि नै सकिएको थियो शाहीले भने। विगतका दुई संस्करण धनगढीको मुख्य बजारमा रहेको संघीय प्रहरी इकाई कार्यालयको खेलमैदानमा आयोजना गरिए पनि यस पटक फाप्ला क्रिकेट मैदानमा आयोजना गर्न लागिएको छ। फाप्ला क्रिकेट मैदानमा गत वर्षदेखि माटो फिलिङ गरिएकाले वर्षाका कारण हिलाम्य भएपछि प्रतियोगिता दुई दिन पर सारिएको थियो। यद्यपि निर्धारित समय तालिकाअनुसार डीपीएलको उद्घाटन भने शनिबार नै एक गरिएको थियो। प्रतियोगिताको सुदूरपश्चिम प्रदेशका मुख्यमन्त्री त्रिलोचन भट्टले अम्पायर मोहम्मद सफिकलाई ब्याट र बल दिएर शनिबार नै उद्घाटन गरेका थिए। मुख्यमन्त्री भट्टले फाप्ला क्रिकेट मैदानलाई प्रदेश सरकारले उच्च प्राथमिकतामा राखेको बताउँदै त्यसलाई छिट्टै अन्तर्राष्ट्रिय क्रिकेट मैदान बनाइने बताएका थिए। आयोजक धनगढी क्रिकेट एकेडेमीले पनि फाप्ला मैदानको प्रचारका लागि नयाँ बनिरहेको मैदानमै खेल आयोजना गर्न लागेको छ। फाप्लाको प्रमोसनकै लागि पनि यसपालिदेखि डीपीएल यहाँ आयोजना गर्न लागिएको हो अध्यक्ष सुवास शाहीले भने। फाप्ला क्रिकेट मैदान निर्माणका लागि डीपीआर बनाउन र केही सुरुआती काम गर्न सुदूरपश्चिम प्रदेश सरकारले चालू आर्थिक वर्षको बजेटमा पाँच करोड रुपैयाँ विनियोजन गरेको छ। डीपीएलका सद्भावनादूत दक्षिण अफ्रिकका पूर्वखेलाडी जोन्टी रोड्स पनि अहिले धनगढीमा छन्। डीपीएलको तेस्रो संस्करणमा धनगढी स्टार्स, सीवाईसी अत्तरिया, महेन्द्रनगर युनाइटेड, काठमाडौं गोल्डेन, विराटनगर किङ्स र रूपन्देही च्यालेन्जर्सले प्रतिस्पर्धा गर्नेछन्। प्रतियोगिताको विजेताले ३० लाख रुपैयाँ पुरस्कार पाउनेछन्।"
बूढासुब्बा गोल्डकप संकटा र झापा बराबरीमा,"धरान : २१औं अन्तर्राष्ट्रिय आमन्त्रण बूढासुब्बा गोल्डकप फुटबल प्रतियोगिताको उद्घाटन खेलमा संकटा र मेची नेत्रालय फुटबल ट्रेनिङ सेन्टर झापा बराबरीमा रोकिएका छन्। धरान रंगशालामा आइतबार भएको उद्घाटन खेलमा निर्धारित समय, टाइब्रेकर र सडन डेथमा समेत दुवै टोलीले समान गोल गरेपछि खेल बराबरीमा रोकिएको हो। समय अभावका कारण खेलको नतिजा ननिस्किएपछि खेल सोमबार पुनः सञ्चालन गरिने आयोजक धरान फुटबल क्लबले जानकारी दिएको छ। प्रतियोगिताको निर्धारित समयमा २२ गोलको बराबरी भएपछि खेल टाइब्रेकरमा धकेलिएको थियो। टाइब्रेकर र सडन डेथमा समेत दुवै टोलीको तर्फबाट बराबरी गोल भएपछि समय अभावका कारण खेलको छिनोफानो गर्न नसक्दा नतिजा सोमबार निकाल्ने गरी खेल स्थगित गरिएको आयोजकले जनाएको छ। खेल अवधिभर ए डिभिजन लिग उपविजेता संकटालाई दबाबमा राखेको झापाले अन्तिम समयमा सम्हालिन नसक्दा जित हासिल गर्न सकेन। खेलको १०औं मिनेटमा झापाका कर्ण लिम्बूले फ्रिकिकमार्फत गोल गरी टोलीलाई अग्रता दिलाएका थिए। पहिलो हाफमा दबाब झेले पनि जय गुरुङले खेलको ६०औं मिनेटमा गोल गर्दै ११ को बराबरीमा ल्याएपछि संकटा खेलमा फर्किएको थियो। खेलको ६८औं मिनेटमा झापाका पूजन उपरकोटीले दोस्रो गोल गरी खेललाई २१ को अवस्थामा पुर्याए। इन्जुरी समयमा संकटाका दीपेश आलेमगरले उत्कृष्ट गोल गर्दै खेललाई २२ को अवस्थामा पुर्याए। निर्धारित समयमा २२ गोलको बराबरी भएपछि खेल टाइब्रेकरमा धकेलिएको थियो। टाइबे्रकरमा ४४ गोल र सडन डेथमा पनि ५५ गोलको बराबरी भएपछि समय अभावका कारण खेल स्थगित गरिएको हो। सोमबार नेपाल पुलिस क्लब र सहारा क्लब पोखराबीच प्रतिस्पर्धा हुनेछ।"
"युभेन्ट्सलाई ११ अंकको अग्रता, रोनाल्डोको २०औं गोल","रोम : इटालियन सिरिए फुटबलको सोमबार विहान खेलिएको खेलमा लिग लिडर युभेन्ट्सले सासुओलोमाथि ३० गोलको सजिलो जित हात पारेको छ । जितसँगै युभेन्ट्सले आफ्नो निकट्तम प्रतिद्वन्द्वी नापोलीसँग ११ अंकको अग्रता हासिल गरेको छ । खेलको पहिलो हाफमै एक गोल गरेको युभेन्ट्सले दोस्रो हाफमा दुई गोल थपेको थियो । खेल सुरु भएको २३औं मिनेटमा सामी खेदिराले गोल गर्दै युभेन्ट्सलाई अग्रता दिलाएका थिए । क्रिस्टियानो रोनाल्डोको प्रहारलाई सासुओलोका गोलरक्षकले फर्काएपछि सोही बललाई नियन्त्रणमा लिँदै खेदिराले गोल गरेका थिए । यसैगरी ७०औं मिनेटमा रोनाल्डो आफैले टोलीको अग्रता दोब्बर बनाएका थिए । स्पेनिस क्लब रियल म्याड्रिडबाट इटालियन क्लबमा आबद्ध भएका पोर्चुगिज खेलाडी रोनाल्डोले युभेन्ट्सका लागि सिरिएमा गरेको यो २०औं गोल हो । इटालियन सिरिएमा भने क्लबका लागि रोनाल्डोले गरेको यो १८औं गोल हो । रोनाल्डोले विपक्षीको मैदानमा खेलिएको लगातार नौ खेलमा गोल गरेका छन् । निर्धारित समयको खेल सकिनुभन्दा चार मिनेटअघि युभेन्ट्सका लागि एमर कानले तेस्रो गोल थपेका थिए । उनी लिभरपुलका पूर्वखेलाडी हुन् । साविक विजेता युभेन्ट्स जारी सिजनको घरेलु लिगमा पनि हालसम्म अपराजित छ । हालसम्म २३ खेल खेलेको युभेन्ट्सले २० खेल जितेको छ भने तीन खेलमा बराबरीको नतिजा निकालेको छ । युभेन्ट्स ६३ अंकसहित पहिलो र समान खेल खेलेको नापोली ५२ अंकसहित दोस्रो स्थानमा छन् । इटालियन सिरिए उपाधिमा लामो समयदेखि एकाधिकार जमाउँदै आएको युभेन्ट्स लगातार आठौं उपाधि चुम्ने अभियानमा छ । सिरिएका अन्य खेलमा इन्टर मिलानले पार्मालाई उसैको मैदानमा १० गोलले हरायो भने एटलान्टाले घरेलु मैदानमा एसपीएएललाई २१ गोलले पराजित गर्यो । हालसम्म २३ खेल खेलेको इन्टर मिलान ४३ अंकसहित तालिकाको तेस्रो स्थानमा छ । समान खेलबाट ३९ अंक बटुलेको एसी मिलान भने चौथो स्थानमा छ । समान ३८३८ अंक जोडेका एएस रोमा, एटलान्टा र लाजियो गोलअन्तरका आधारमा क्रमशः पाँचौं, छैटौं र सातौं स्थानमा छन् ।"
