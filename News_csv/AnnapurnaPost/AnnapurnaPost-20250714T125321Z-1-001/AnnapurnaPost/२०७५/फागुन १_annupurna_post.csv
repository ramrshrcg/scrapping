शीर्षक,विवरण
साम्यवादी नेताको मुखै बैरी,"केपी ओली, पुष्पकमल दाहालसहित नेकपाले बुझ्नुपर्छ, सिसाको घरमा बस्नेले अर्कालाई ढुंगा हान्नु हुँदैन नेपालको संक्रमणकालीन न्याय प्रक्रियाप्रति चासो दर्शाउँदै नेपालस्थित संयुक्त राष्ट्रसंघ, युरोपियन युनियन र अमेरिका, ब्रिटेनसहित आठवटा देशले प्रेस विज्ञप्ति जारी गरेपछि बालुवाटार, धुम्बाराही र पेरिसडाँडामा कम्पन भयो र प्रचण्डको कन्सिरी तातेको देखियो। त्यसलगत्तै भेनेजुएला प्रसंगलाई लिएर अमेरिकालाई गालीगलौज गर्दै नेकपाका अध्यक्ष प्रचण्डको वक्तव्य आयो, त्यसपछि कहिले परराष्ट्र मन्त्रालयको त कहिले कसको, यसबारे चर्चा थामिएको छैन। भेनेजुएला सन्दर्भमा अन्तर्राष्ट्रिय समुदाय विभाजित छ। अमेरिकाले निर्वाचित राष्ट्रपति निकोलस मदुरोलाई अस्वीकार गर्दै अन्तरिम राष्ट्रपतिका रूपमा हुवाँ गुआइदोलाई मान्यता दिएको छ। सो क्षेत्रका लिमा समूहकै १४ मध्ये ११ देशले अमेरिकाले जस्तै गुआइदोलाई अन्तरिम राष्ट्रपतिको मान्यता दिँदै शीघ्र निर्वाचन गर्न भनेका छन्। त्यही अडान युरोपियन युनियनसहित ब्रिटेनलगायत पश्चिमी मुलुकको छ। अर्कोतिर अमेरिकाविरोधी रणनीतिका कारण रूस र चीनले मदुरोलाई समर्थन गरेको देखिन्छ। यसै पनि भेनेजुएलाको तेल उद्योगमा रूस र चीनको ठूलो लगानी छ। उता मदुरो सरकार हजारौं नागरिकको गैरन्यायिक हत्यामा जिम्मेवार भएको प्रतिवेदन अमेरिकी राज्यहरूको संगठन ओएएसद्वारा गठित स्वतन्त्र विज्ञहरूको समितिले दिएको प्रतिवेदनमा उल्लेख छ, जसमा मदुरोलाई मानवताविरुद्ध अपराध गरेको नेताका रूपमा चित्रित गरिएको छ। यता प्रचण्डले मदुरोलाई समर्थन गर्ने नाममा अमेरिकाको विरोध मात्र होइन, तीव्र निन्दा पनि गरे। यस क्रममा मदुरोलाई अस्वीकार गर्ने अमेरिका र सहयोगीहरूको दोहोलो काढ्दै प्रचण्डले हिंसा बढाउने र जनतालाई विभाजित गर्ने नियत, सार्वभौमसत्ता, शान्ति र लोकतन्त्रमाथि चुनौती भन्दै साम्राज्यवादी कु को प्रयास भन्नसमेत भ्याए। अन्तर्राष्ट्रिय राजनीतिमा अमेरिकाका अनेकौं स्वार्थ र षड्यन्त्र हुन सक्छन्, तर नेपाल राष्ट्रको सार्वभौमसत्तामा अमेरिकाले प्रहार गरेको देखिएको छैन। साम्यवादी नेताहरू प्रचण्डको यो उत्तेजनालाई स्वाभाविक ठान्छन् किनकि साम्यवादी पाठशालामा अमेरिकालाई जसले धेरै गाली गर्यो, त्यसैले धेरै ताली पाउँछ। साम्यवादी परीक्षामा जसले अमेरिकाविरुद्ध धेरै लेख्यो त्यसैले बढी अंक ल्याउँछ। तर कूटनीतिक मर्यादा र राष्ट्रहितका दृष्टिले हेर्ने हो भने प्रचण्डले नेपाललाई हानि पुग्ने र कालान्तरमा ठूलो असर गर्न सक्ने दुष्कृत्य गरे। कतिपय घटनाक्रम हेर्दा लाग्छ, राजनीतिक रूपमा प्रचण्डलाई यस्तो छारे रोग लागेको छ, सत्ताको गन्धे मोजा नसँुघी होस नै आउँदैन। बेलाकुबेला बकबक गर्ने प्रचण्डको पुरानो बानी हो। २०६५ सालमा प्रधानमन्त्री छँदा रातको रमरममा भारतलाई तथानाम गाली गरेकै कारण प्रचण्डसँग भारत औधी रिसाएको चर्चा अझै सेलाएको छैन। वर्तमान मन्त्रीमण्डलमा पनि बडबोलेहरूको ताँती देखिन्छ। पुँजीवादका कारण नेपालमा बलात्कारका घटना बढेको भन्ने ओली सरकारका गृहमन्त्री, जनताका अगाडि साइकलको नारा परिवारका सदस्यहरू किनमेलमा जाँदा पनि सरकारी गाडी नभई नहुने सामान्य प्रशासनमन्त्री, संसद्लाई ढाँट्ने पर्यटनमन्त्री, टेलिभिजनको पर्दामा अनुहार देख्नासाथ कतिपयले च्यानल फेर्ने गरेका सरकारका प्रवक्ता सञ्चारमन्त्री यस्ता केही उदाहरण हुन्। प्रधानमन्त्री तथा नेकपाका अर्का अध्यक्ष केपी शर्मा ओलीको हलुका बोली पनि बेलाबखत जगहँसाइको विषय हुने गरेको छ। कहिले शान्ति प्रक्रिया टुंगिसक्यो भन्ने कहिले शान्ति प्रक्रियामा कसैले सिकाउनुनपर्ने भन्ने ओलीको टिप्पणी हास्यास्पद लाग्छ। सरकार हाँक्नेहरूले हामी आफैंले भुटानी शरणार्थी समस्या हल गर्यौं भनेर जगत् हँसाएको धेरै भएको छैन। जबकि भुटानी शरणार्थी समस्या नेपाल, भारत वा भुटानले हल गरेको नभई पश्चिम मूलतः अमेरिकाले एक लाखभन्दा बढी शरणार्थी अमेरिकामा पुनर्बास गराएको हो। उता स्विजरल्यान्डको डाभोसमा विश्व आर्थिक मञ्चमा सहभागी ओलीले नेपालको शान्ति प्रक्रिया र प्रेस स्वतन्त्रताबारे अन्तर्राष्ट्रिय समुदायलाई उपदेश दिइरहँदा यता संयुक्त राष्ट्रसंघ, युरोपियन युनियन र अमेरिकासहित आठवटा देशले संयुक्त वक्तव्यमार्फत ओली सरकारलाई चेतावनी दिइरहेका थिए। अत्तालिएका ओलीले डाभोसबाटै विज्ञप्ति जारी गर्नेहरूलाई गाली गर्न पुगे, जुन आफैंमा गैरकूटनीतिक थियो। राष्ट्रसंघ, अमेरिकालगायतले जारी गरेको संयुक्त वक्तव्यको भाषा पीडितमैत्री छ र संक्रमणकालीन न्याय प्रक्रियाबारे प्रस्ट पार्न आग्रह गरिएको छ। विगतमा पटकपटक हामी जे भन्दै लेख्दै आएका थियौं, त्यसैलाई टपक्क टिपिएको छ। तसर्थ संयुक्त विज्ञप्तिको विरोध गर्नुको औचित्य छैन। तथापि चार वर्षअघि युरोपियन युनियनको नेपालस्थित राजदूतको नेतृत्वमा एकजना विखण्डनकारीलाई भेटेको र घृणा र विखण्डनका अभियन्तालाई धाप दिएको तीतो आज पनि हरेक स्वाभिमान नेपालीलाई कोक्याउँछ। उक्त दुष्कृत्यका लागि आजसम्म युरोपियन युनियनले नेपाल राष्ट्र र नेपाली जनसमक्ष क्षमायाचना गरेको छैन। यो पृष्ठभूमिमा भविष्यमा फेरि युरोपियन युनियनसहितका निकायले घृणाको हतियार चलाउने विखण्डनकारीको पक्षमा वक्तव्य जारी गर्दैनन् भन्ने कुनै प्रत्याभूति छैन। तसर्थ युरोपियन युनियनसहितको संयुक्त वक्तव्यलाई स्वाभिमानी नेपालीले समर्थन गरिहाल्न पनि हच्किए। संक्रमणकालीन न्याय प्रक्रिया टुंगोमा पुर्याउने भन्दै उच्चस्तरीय राजनीतिक संयन्त्र गठन गरेर गम्भीर मानव अधिकार उल्लंघन र मानवताविरुद्धको अपराधमा संलग्न पीडकहरू सबैलाई आममाफी दिने नियतले बर्बराउँदै हिँडेको सरकार अन्तर्राष्ट्रिय समुदायका तर्फबाट जारी विज्ञप्तिपश्चात् लर्बराएको छ। त्यसैले सत्य निरूपण तथा मेलमिलाप र बेपत्ता पारिएका व्यक्तिको छानबिनसम्बन्धी दुइटा आयोगको म्याद थप्ने गरी ऐन संशोधन गर्न सरकार बाध्य भएको छ तर नियत नै खराब भएकाले सरकारले ती आयोगका नयाँ पदाधिकारीहरू नियुक्तिमा या विलम्ब गर्नेछ या सके पीडक, नसके पनि नेकपाकै हर्ताकर्ता भर्ती गरेर पीडितले न्याय पाउने सम्भावना निमिट्यान्न पार्नेछ। यसै पनि विगतमा पहिलो किस्तामा कमजोर ऐन बनाएर दोस्रो किस्तामा कमजोर पदाधिकारी नियुक्ति गरेर यो विषयलाई तुहाउने नियोजित अभियान प्रक्षेपण भएको थियो। अहिले पनि सरकारको नियत पीडितलाई न्याय र पीडकलाई सजाय नभई पीडकलाई संरक्षण, उन्मुक्ति र आममाफीको रहेको छ। यसका लागि सरकार र नेकपाले नियोजित रूपमा अभियान सञ्चालन गरिरहेका छन्। स्विजरल्यान्ड सरकारको लाखांै सहयोगमा गत मंसिरमा काठमाडौंमा द्वन्द्वपीडितहरूको सम्मेलन भएको थियो। सो सम्मेलनले सरकारी नियतलाई बल पुग्ने गरी घोषणापत्र जारी गरेको भन्दै त्यही भित्र फुट देखियो। केही पीडित परिवारजनलाई उपयोग गर्दै आममाफीका लागि सरकारी संयन्त्र निकै अघि बढिरहेको देखिन्थ्यो। त्यही बेला स्विस सरकारकै तत्वावधानमा तत्कालीन सात दल र माओवादीका वरिष्ठ नेताहरू थाइल्यान्डको बैंककमा भेला भए। विगतमा नागरिक समाजको नाममा खेलो फट्को गरेका नेकपाका संगठित सदस्यभन्दा बढी नेकपासँग साइनो भएका केही पात्रहरूसमेत पीडकलाई चोख्याउन निकै दौडधुप गरिरहेका थिए। तर अहिले अन्तर्राष्ट्रिय समुदायका तर्फबाट जारी संयुक्त वक्तव्यमा बैठकको प्रायोजक स्विट्जरल्यान्डको पनि संलग्नता देख्दा सत्तारुढ घटकलाई आश्चर्य लागेको हुन सक्छ। यावत् घटनाक्रमले तिलमिलाएका प्रचण्डले अमेरिकालाई गाली गर्ने अवसरका रूपमा भेनेजुएला घटनामा वक्तव्य जारी गर्न पुगेको बुझ्न सकिन्छ। तर प्रचण्डको वक्तव्य गलपासो भएपछि प्रधानमन्त्री ओलीसमेतको उपस्थिति रहने गरी परराष्ट्रमन्त्रीद्वारा डाकिएको सरकारी ब्रिफिङमा सहसचिव स्तरका अमेरिकी राजदूत स्वयं भने उपस्थित भएनन्, दूतावासका उपप्रमुखलाई पठाए। यद्यपि केही दिनपछि अमेरिकी राजदूतले प्रधानमन्त्री र प्रचण्डसँग छुट्टाछुट्टै भेटघाट गरेको समाचार सार्वजनिक भयो। त्यति मात्र होइन, प्रचण्डलाई अमेरिका भ्रमणको निम्तासमेत प्राप्त भइसकेको दावा प्रचण्डका सहयोगीहरूले गरेका छन्। प्रचण्डको चरित्र त्यो छेपारोको जस्तो छ, जसले परिस्थितिअनुसार रंग बदल्छ तर आफ्नो ढंग बदल्दैन। पर्दाअगाडि चर्को कुरा गर्ने अमेरिकी राजदूतहरू पनि पर्दापछाडि विरोधाभासुपूर्ण गतिविधि गरिरहेका हुन्छन्। २०६१ माघ १९ को शाही कदमपछि तत्कालीन अमेरिकी राजदूत जेम्स एफ मोरियार्टीले तत्कालीन युवराज पारस शाहसँग गल्फ खेलेको समाचार अमेरिकाबाटै प्रकाशित हुने वासिंटन पोस्ट्ले १९ जुन २००५ मा छापेको थियो। त्यसबेला नेपालका नेताहरू बन्दी बनाइएका थिए र माघ १९ को तत्कालीन राजाको कदमलाई अमेरिकाले समर्थन गरेको थिएन। छिमेकी र अन्तर्राष्ट्रिय समुदायको कुरा गर्दा विगतको आफ्नो त्रुटि स्विकारी विद्यमान कतिपय शैलीमा पुनरावलोकन गर्नु आवश्यक छ। जस्तो भारतले २०७२ सालमा क्रूरतापूर्वक नेपालमाथि नाकाबन्दी नलादेको भए सायद नेकपाको यति जगजगी हुने थिएन र चिनियाँ कित्तामा नेपाल यसरी धकेलिने थिएन। ०६३ मा जनआन्दोलनको सफलतापश्चात् राजतन्त्रको अवशान हुने निश्चित भइसकेपछि पनि नेपालस्थित अमेरिकी राजदूत र संयन्त्रले संवैधानिक राजतन्त्रको रट नलगाएको भए अमेरिकालाई आज प्रचण्डले यसरी होच्याउने आँट गर्ने थिएनन्। लोकतान्त्रिक गणतन्त्रका नागरिक अभियन्ताहरूलाई प्रहार गर्ने काममा अमेरिकी दूतावासले त्यो बेला नेपाली औजारहरू प्रयोग गरेको थियो। त्यसरी प्रयोग भएका केही औजारहरू आज माओवादी लडाकुभन्दा पनि खुंखार नेकपावादी भएर निस्किएको देख्दा अमेरिकी संयन्त्रलाई थोरै भए पनि ग्लानि हुनुपर्ने हो। युरोपियन युनियनका नेपालस्थित राजदूतको नेतृत्वमा विगतमा विखण्डन र घृणा अभियानलाई हौस्याउने काम नभएको भए युरोपियन युनियन आज नेपाल सन्दर्भमा यति निरीह र अविश्वसनीय हुने थिएन। स्मरणीय छ, एकजना सभामुखसम्म भइसकेको व्यक्तिको नेतृत्वमा नागरिक समाजका नाममा, एकजना प्रधानमन्त्रीसम्म भइसकेको व्यक्तिको नेतृत्वमा राजनीतिक समाजका नाममा, नोबेल शान्ति पुरस्कारसमेत पाएको एउटा अन्तर्राष्ट्रिय मानव अधिकार संस्थाको नेतृत्वमा मानव अधिकार समाजका नाममा, राष्ट्रिय मानव अधिकार आयोगको नेतृत्वमा संवैधानिक समाजका नाममा र नेपालस्थित युरोपियन युनियनको राजदूतको नेतृत्वमा कूटनीतिक समाजका नाममा घृणा र विखण्डनलाई मानव अधिकारको कित्तामा पारेर विखण्डनकारी पात्रको रिहाइसहित स्थापित गराउने अभियान र त्यसका पछाडि नेपालस्थित पश्चिमी कूटनीतिज्ञहरूको संलग्नताकै कारण रातारात युरोपियन युनियन नेपालमा खलनायक बन्न पुगेको थियो। यस्तै गलत नीतिका कारण ओलीको रबाफ र नेकपाको प्रभाव विस्तार भएको सत्य नकार्न सकिँदैन। तथापि ओली, प्रचण्डसहित नेकपाले बुझ्नुपर्छ सिसाको घरमा बस्नेले अर्कालाई ढुंगा हान्नु हुँदैन। समग्रमा भन्नुपर्दा अमेरिका नेपालको ठूलो दाता र ७२ वर्ष पुरानो मित्र पनि हो। अन्तर्राष्ट्रिय राजनीतिमा अमेरिकाका अनेकौं स्वार्थ र षड्यन्त्र हुन सक्छन्, तर नेपाल राष्ट्रको सार्वभौमसत्तामा अमेरिकाले प्रहार गरेको देखिएको छैन। तथापि अमेरिकी राष्ट्रपति डोनाल्ड ट्रम्पको नेपालसम्बन्धी फितलो ज्ञानको एउटा प्रसंग हालसालै एक अमेरिकी सञ्चारमाध्यममा प्रकाशित भएको छ। सो समाचारले ट्रम्पको जोकर चरित्र उदांगो पारेको छ। जोकरहरू यता पनि छन् उता पनि छन् तर अमेरिकी नागरिकहरूको नेपाल मैत्रीभाव उल्लेख्य मानिन्छ। यस्तै नेपाली नागरिकको अमेरिकाप्रति सद्भाव अभूतपूर्व रहेको छ। यही मैत्रीभाव र सद्भावले नेपाल अमेरिका सम्बन्धलाई प्रगाढ बनाएको छ।"
कलेजका विद्यार्थीलाई खुलापत्र,"पढ्नोस्, पढ्नोस्, पढ्नोस्स लेख्नोस्, लेख्नोस्, लेख्नोस्, अनि राजनीति गर्नोस्, अन्यथा तपाईंले आफू, परिवार र देश सबैलाई घात गर्नुहुनेछ देश रूपान्तरणका श्रद्धेय संवाहकहरू, हालै नेपाली कांग्रेस आबद्ध नेवि संघका केही विद्यार्थीले सरकारी गाडी जलाए। यसपटक सो दृश्य कांग्रेस आबद्ध विद्यार्थीबाट देखियो तर सरकारमा नहुँदा त्योभन्दा अराजक र हिंस्रक दृश्यहरू कम्युनिस्ट पार्टीका विद्यार्थी संगठनहरूबाट देखिन्थ्यो। अन्य पार्टीका विद्यार्थी संगठन पनि त्यस्तो कार्यमा कम छैनन्। सोही पृष्ठभूमिमा म यो पत्र लेख्दैछु। तर मेरो पत्र त्यस्ता विद्यार्थीतर्फ मात्र लक्षित छ, जो विद्यार्थी भएर पढ्ने काम कम,र राजनीति बढी गर्छन्। एउटा सानो दृष्टान्तबाट सुरु गर्न चाहन्छु। कलेज पढ्दा मेरा एकजना साथी थिए। बुवाआमाले घरबाट बल्लतल्ल पठाएको थोरै पैसाले काठमाडौंमा साथीहरूसँग कोठा भाडामा लिएर बसेका थिए। दालचामल पनि गाउँबाटै आउँथ्यो। उनमा तीव्र राजनीतिक लगाव थियो। सो राजनीतिभित्र आफू संबद्ध पार्टीको र्याली र अन्य कार्यक्रममा सहभागी हुनेदेखि टायर बाल्ने, ढुंगा हान्ने, क्याम्पस प्रमुख र प्राध्यापकलाई थर्काउने सबै पर्दथ्यो। त्यसैले कलेज आएर उनको काम पढ्नेभन्दा बढ्ता राजनीति गर्ने हुन्थ्यो। कलेजमा उनी कहिले औसत, कहिले त्योभन्दा पनि तलको नतिजा लेराउँथे। पढाइ सकिएपछि हाम्रो बाटो छुट्टियो र कहिल्यै भेट भएन। तर २५२६ वर्षपछि एकाएक केही समयअघि उनले फोन गरे र हाम्रो भेट भयो। कलेजमा सधैं हँसिलो र ऊर्जावान् देखिने उनी दुःखी र उदास थिए। उनले स्नातकोत्तर त उत्तीर्ण गरेछन् तर आम युवाहरूको समस्याजस्तै उनकै शब्दमा भन्नुपर्दा उनको स्नातकोत्तरमा डिग्री थियो, क्षमता थिएन परिणामस्वरूप भनसुन र चाकडी गरेर कहिले कता, कहिले कता टाकनटुकन जागिर खान थालेछन्। बीचमा एकपटक योरोपतिर वैदेशिक रोजगारमा जान प्रयास गरेछन् तर भिसा पाएनछन्। जिन्दगी त्यसैगरी बितिरहेको रहेछ। त्यसैबीच एकजना छोरा गम्भीररूपमा बिरामी परेछन्। केही लाख रुपैयाँ खर्च भएछ र अझै केही लाख लाग्ने देखिएछ। पहाडको घरखेत बेचेर खासै पैसा नआउने, अरू बेच्ने केही थिएन। छोराको उपचारका क्रममा ऋण बढ्दै गएको रहेछ। तैपनि छोरालाई निको पार्न र बचाउन सकिन्छ कि भन्ने आशा बोकेर उनी ऋण दिने नयाँ शुभेच्छुकहरू खोजीमा रहेछन्। उनले लामो सास फेर्दै भने, तिमीलाई थाहा छँदैछ रवीन्द्र, कलेज पढ्दा देश बनाउन भनेर राजनीति त गरियो, न आफू बनियो न देश बनाइयो जिन्दगी बर्बाद भयो। आज केही लाख रुपैयाँ नभएर छोरा बाँच्छ कि बाँच्दैन भन्ने चिन्तामा छु। पढ्ने बेलामा पढ्नेभन्दा बढी राजनीति गरेर जिन्दगी ध्वस्त पार्ने मेरा मित्र एकजना प्रतिनिधि पात्र मात्र हुन्। मैले त्यस्ता सयौं युवा व्यक्तिगत रूपमा भेटेको छु र पढ्नेभन्दा बढी राजनीति गर्दा दसौं हजार युवा औसत, त्योभन्दा तलको या झन् तलको जीवन जिउन बाध्य भएको देखेको छु। पुराना राजनीतिक दलहरूले यो देशलाई जति गुन लगाएका छन्, त्योभन्दा धेरै बढी श्रापको भारी बोकाएका छन्। उनीहरूले लगाएका एउटा अक्षम्य श्राप शैक्षिक संस्थाहरूको राजनीतीरण हो। नेपालमा ८० प्रतिशत विद्यार्थी सरकारी स्कुल जान्छन्। विद्यार्थीको भविष्य मूलरूपमा स्कुलको शिक्षाले निर्धारण गर्छ र देशको भविष्य सार्वजनिक स्कुलको शिक्षाले निक्र्योल गर्छ। पुराना दलहरूले सार्वजनिक स्कुलमा राजनीति घुसाएर सार्वजनिक शिक्षाको स्तर ध्वस्त मात्र होइन, महाध्वस्त बनाइदिएका छन्। परिणामस्वरूप हाम्रा अत्यधिक विद्यार्थीले स्कुलको पढाइ सक्दा उनीहरू न शुद्ध र खँदिलोसँग एक अनुच्छेद लेख्न सक्छन्, न विषयकेन्द्रित भएर प्रभावकारीरूपमा एक मिनेट बोल्न सक्छन्, न त उनीहरूको बौद्धिक स्तर नै आवश्यक तहमा विकास भएको हुन्छ। कमजोर स्कुलको धरातलबाट आएका विद्यार्थीका लागि त्यसको क्षतिपूर्ति गर्ने एक मात्र अवसर कलेजको शिक्षा हो। विद्यार्थी हुँदा तपाईंको पहिलो धर्म असल विद्यार्थी हुनु हो। तपाईं जुनसुकै क्षेत्रमा गए पनि तपाईंको क्षमता अभिवृद्धि गर्ने पहिलो आधार भनेको पढ्ने, पढ्ने, पढ्ने र लेख्ने, लेख्ने, लेख्ने नै हो। त्यति गर्नुभयो भने तपाईंले आफूलाई पनि बनाउनु हुन्छ र यो देशको रूपान्तरणको संवाहक पनि बन्नु हुन्छ। कलेजमा बेस्कन मेहनत गर्ने हो भने ठूलो हदसम्म स्कुलले बिगारिदिएको जगलाई पुनर्निर्माण गर्न सकिन्छ। तर हामीले कलेजमा पनि राजनीति घुसाएर उच्च शिक्षाको स्तर पनि दशकौंदेखि ध्वस्त बनाइदिएका छौं। म कलेज पढ्नेताका पनि माथि उल्लिखित मेरा मित्रजस्ता साथीहरूबाट घेरिएको थिएँ। आज पनि म अधिकांश कलेजहरूमा मेरा मित्रकै प्रतिविम्ब देख्छु। त्यतिबेला पनि युवाहरू परिवर्तन भनेको त युवाले लेराउने हो, हामीले नगरे कसले गर्छ ? भन्थे। अहिले पनि विभिन्न राजनीतिक दलका विद्यार्थी संगठनका सदस्यहरूले ठीक त्यही भनिरहेको पाउँछु। त्यतिबेला हामी नै हौं परिवर्तनका संवाहक भनेर आफ्नो वृत्ति विकासमा पर्याप्त ध्यान नदिने मेरा अधिकांश सहपाठीहरूको जीवन आज कष्टप्रद छ। मेरो तपाईंहरूजस्ता विद्यार्थीप्रति गहिरो स्नेह र ठूलो श्रद्धा छ। तर राजनीतिक दलहरूले तपाईंहरूलाई जसरी बहकाइदिएका छन्, त्यो देखेर मलाई अत्यास लाग्छ। त्यही अवस्था रहिरहने हो भने तपाईंहरूको भविष्य मात्र होइन, यो देशको पनि रूपान्तरण हुने छैन। तपाईंलगायत हामी अधिकांशलाई यो देशको दुर्दशाको प्रमुख कारण खराब राजनीति र खराब राजनीतिको कारण इमानदारीको अभाव हो भन्ने लाग्छ। तर गहिराइमा गएर खोज्ने हो भने त्यसको अझ अर्को प्रमुख कारण छ। त्यो के हो भने, हाम्रो राजनीतिले विकृत बनाएको हाम्रो स्कुल र कलेजको शिक्षा प्रणाली र स्तर। त्यसले लगभग क्षमताहीन र नैतिकता क्षयीकृत भएको जनशक्ति उत्पादन गरिरहेको छ। दक्ष र नैतिक जनशक्ति नभईकन एउटा संस्था त बन्दैन, देश कसरी बन्छ ? त्यसलाई चिर्ने एउटा मात्र उपाय भनेको तपाईंजस्ता विद्यार्थीले हिलोमा फुल्ने प्रयास गर्ने हो, हिलोमा डुब्ने होइन। तर नेपालमा अधिकांश विद्यार्थीको जीवन हिलोमा डुबिरहेको छ किनभने शैक्षिक संस्थाहरूको गुणस्तर अत्यन्तै न्यून छ। तपाईंहरूमाथि यतिविघ्न पाप र अन्याय भएको छ कि त्यो तपाईंहरूले महसुस नै गर्न सक्नुभएको छैन। आज तपाईंहरूलाई पढाउने कैयन् प्राध्यापक (सबै होइन) हिजो विद्यार्थी राजनीतिमा विफल भएका या स्नातकोत्तर उत्तीर्ण गरेपछि नेताको चाकडी गरेर पढाउने पेसमा प्रवेश गरेकाहरू छन्। उनीहरू हरेक वर्ष विद्यार्थीलाई पढाउन आफूले एकपटक बनाएको नोट प्रयोग गर्छन्। पढाउने कार्य उनीहरूका लागि साइड जब हो या विभिन्न कलेजमा कक्षा लिँदै जीविकोपार्जन गर्ने बाटो हो। तपाईंलाई पढाउने प्राध्यापकहरूको योग्यता जाँच्न उनीहरूले पढाउने विषयमा गतिलो ढंगबाट परीक्षा लिने हो भने अधिकांश फेल हुनेछन्। तर तपाईंहरू त्यस्ता प्राध्यापकको विरोध गर्न सक्नु हुन्न किनभने ती कुनै न कुनै रूपमा तपाईंको पार्टीसँग आबद्ध छन्। यस्तो अवस्थामा विद्यार्थीले आफैं मेहनत नगर्ने हो भने हालत के होला ? आजभन्दा १० वर्षपछि म कहाँ हुन्छु र के गर्छु भनेर तपाईंले कहिल्यै सोच्नुभएको छ ? तपाईंले देश बनाउने नाममा जस्तो राजनीति गरी रहनुभएको छ, हेरिराख्नोस्, त्यो राजनीतिले देश बन्ने त कुरै छोडिदिनोस्, तपाईं स्वयंको जिन्दगी पनि बर्बाद हुनेछ। तपाईंले बल्लबल्ल एउटा डिग्री त लिनुहोला, तर त्यो डिग्रीमा दक्षता हुने छैन। दक्षता नभएको डिग्री लिएर तपाईंले जिन्दगीमा जेसुकै गर्नोस्, त्यो मूलरूपमा न्यून स्तरको हुनेछ। आज हाम्रो राजनीतिदेखि समाजका विभिन्न पेसाहरू स्तरहीन हुनुको र परिणामस्वरूप देश विकास नहुनुको प्रमुख कारण त्यही हो। उत्तीर्ण अंक दिएको तर आवश्यक दक्षता नदिएको डिग्री लिएपछि तपाईंले बारम्बार नैतिकता र स्वाभिमानमा सम्झौता गर्नुपर्नेछ। यति तर्क गर्नुको कारण विद्यार्थीले राजनीति गर्नु हुँदैन भन्ने होइन। विद्यार्थीले राजनीतिमा व्यापक चासो राख्नुपर्छ। देश तपाईंहरूकै हो, भविष्य तपाईंहरूकै हो। तपाईंहरू र तपाईंहरूका सन्तानले कस्तो हावामा सास फेर्ने, परिवारको आयस्तर कति हुने ? कस्तो बाटोमा यात्रा गर्ने ? कस्तो लुगा लगाउने ? कस्तो खाना खाने ? सबै राजनीतिमा आएर ठोकिन्छ। त्यसैले राजनीतिमा तपाईंको चासो हुनैपर्छ। तर विद्यार्थीको विद्यार्थीपनालाई राजनीतिले खाएपछि त्यसले सिंगो समाजलाई घात गर्छ। आज नेपाली समाज त्यही घातको सिकार भएको छ। विद्यार्थीकाल अर्थात् युवा अवस्था भनेको मूलतः आफ्नो वृत्ति विकास गर्ने, बाँकी जीवन स्वाभिमान र खुसीका साथ जिउनका लागि जग निर्माण गर्ने समय हो। तर दलहरूले विद्यार्थीमा विद्याको चेतना जगाउनुको साटो त्यसलाई नष्ट गरिदिएका छन् किनभने उनीहरूलाई त्यसै गर्नुमा फाइदा छ। विद्यार्थीको युवा ऊर्जालाई प्रयोग गरेर आफ्नो निहित राजनीतिक अभीष्ट पूरा गर्दा उनीहरूलाई कत्ति पनि दोषको अनुभूति हुँदैन। यो परिप्रेक्ष्यमा तपाईंहरूलाई मेरा केही सल्लाह छन्। सुन्नेनसुन्ने तपाईंहरूको जिम्मा। १ तपाईंहरू आफ्नो भविष्य बनाउने र यो देश रूपान्तरण गर्ने हो भने सबैभन्दा पहिले आफ्नै पार्टीमाथि विद्यार्थी संगठन बन्द गर्न तीव्र र निरन्तरको दबाब दिनोस्। त्यो तपाईंको र भावी पुस्ताका लागि ऐतिहासिक योगदान हुनेछ। नेताहरूलाई गएर भन्नोस्, विद्यार्थी संगठनको कुनै बेला औचित्य थियो होला तर यसले अब सिंगो पुस्ताको जिन्दगी बर्बाद पारिरहेको छ। पार्टीको युवा संगठनमा सामेल हुँदा केही फरक पर्दैन, तर त्यसलाई कलेजको परिधिभित्र पस्नै नदिनोस्। अनि युवा संगठनलाई युवाहरूको वृत्ति विकास, राजनीतिक र अन्य नेतृत्व विकास तथा विविध रचनात्मक गतिविधिमा लगाउनोस्। भविष्यको नेपाल कस्तो चाहेको हो, त्यस्ता विषयमा बहस चलाउनोस्। पार्टीमा यस्तो संरचना बनाउन दबाब दिनोस्, जहाँ क्षमतावान् युवाहरूले पार्टी र राज्यका विभिन्न तहको नेतृत्वमा पुग्न वर्षौं कुर्नुपर्ने स्थिति नहोस्। पार्टीमा दशकौं बिताउँदा पनि इमानदार र क्षमतावान् ओझेलमा पर्ने अनि भ्रष्ट र चाकडीवान्हरू नेतृत्वमा पुग्ने अवस्था अन्त्य होस्। २ जसरी कैयन् युवामा कला, साहित्य, संगीत, खेलकुद तथा अन्य क्षेत्रहरूमा चासो हुन्छ, त्यसैगरी राजनीतिमार्फत सिंगो देशको रूपान्तरण चाहने विद्यार्थीमा राजनीतिमा चासो हुन जरुरी छ। तर त्यसका लागि घरेलु र अन्तर्राष्ट्रिय राजनीतिका सैद्धान्तिक र प्रमुख घटनाक्रमको गहिरो अध्ययन गर्नोस्। अध्ययनको दायरा फराकिलो पार्दै लैजानुभएन भने तपाईंले पनि कतिपय पार्टीका कतिपय युवा नेताको नियति भोग्नुपर्नेछ, जो एउटा समयमा उदाउँदो नेताका रूपमा देखा पर्छन् र छिटै रित्तो ढ्वाङ मा परिणत हुन्छन्। ३ सधैं सिक्न लालायित हुनोस्। राम्रा व्यक्ति र घटनाबाट मात्र होइन, नराम्रा व्यक्ति र घटनाबाट पनि धेरै सिक्न सकिन्छ। ४ जीवन कुन आयस्रोतले चलाउने हो, व्यवस्थापनको बाटो तय गर्नोस्। त्यति नभईकन पूर्णकालीन राजनीतिमा होमिनु मन्द विष पिउनुसरह हो। त्यसको अर्थ अंशकालीन राजनीति गर्नु हुँदैन भन्ने होइन। ५ विद्यार्थी हुँदा तपाईंको पहिलो धर्म असल विद्यार्थी हुुनु हो। तपाईं जुनसुकै क्षेत्रमा गए पनि तपाईंको क्षमता अभिवृद्धि गर्ने पहिलो आधार भनेको पढ्ने, पढ्ने, पढ्ने र लेख्ने, लेख्ने, लेख्ने नै हो। त्यति गर्नुभयो भने तपाईंले आफूलाई पनि बनाउनु हुन्छ र यो देशको रूपान्तरणको संवाहक पनि बन्नु हुन्छ। अन्यथा जसरी विगतदेखि वर्तमानसम्म विभिन्न राजनीतिक दल र तिनका नेताहरूले तिमीहरू नै हौ यो देश परिवर्तनको शक्ति भनेर दसौं लाख युवाहरूलाई बहकाउँदै प्रयोग गरी उनीहरूको जिन्दगी बर्बाद बनाइदिए, तपाईंहरूको हालत पनि त्यही हुनेछ। आज उनीहरूसँग न राम्रो शिक्षा, पेसा, आयस्रोत, पारिवारिक व्यवस्थापन छ, न स्वाभिमानपूर्ण जिन्दगी नै। परिवार चलाउन धौधौ छ र अझ माओवादी द्वन्द्वमा होमिएका कतिपयमा त मनोवैज्ञानिक समस्या पनि छ। ६ युवा हुनु नै आफैंमा योग्यता होइन। युवापनसँग क्षमता र इमान जोडिनुपर्छ अनि मात्र त्यो रूपान्तरणकारी शक्ति बन्छ। केवल युवा हुनुलाई सर्वस्व ठान्ने समूह हठी, अराजक र असहिष्णु हुने जोखिम रहन्छ। क्षमता र इमान अभेद्य बनाउने समय विद्यार्थीकाल नै हो। त्यसैको जगमा बाँकी जीवनको घर निर्माण भएको हुन्छ। फेरि एकपटक भनौं, तपाईंहरूप्रति मेरो ठूलो स्नेह र श्रद्धा छ। तर त्योभन्दा बढी तपाईंहरूको भविष्य र तपाईंहरूलाई पढाउनका लागि खर्चको जोहो गर्न आफ्नो खुसी कटौती गर्ने तपाईंका बुवाआमा र अभिभावकप्रति चिन्ता छ। तपाईंहरूभन्दा कैयन् भोटो बढी फटाएको, अनुभव सँगालेको र तपाईंहरूजस्तै यो देशको रूपान्तरण गर्न दृढ चाहना बोकेको व्यक्ति भएको नाताले मैले यो पत्र लेख्ने धृष्टता गरेको हुँ। अन्यथा लिनुहुने छैन भन्ने विश्वास लिएको छु। हाम्रो पुस्ताले यो देशको राजनीतिका कारण जे भोग्नुपर्यो तपाईंको पुस्ताले त्यो भोग्न नपरोस्, सुसंस्कृत राजनीति, समतामूलक संवृद्धिको अनुभूति गर्न पाओस्। यो देश र तपाईंहरूको सदा भलो चाहने रवीन्द्र मिश्र"
एफएम रेडियोका अप्ठ्यारा,"संविधानको भाग ३ मा मौलिक हकअन्तर्गतको सञ्चारसम्बन्धी धारा १९ मा कुनै पनि सञ्चारमाध्यम बन्द वा दर्ता खारेजी गरिने छैन भनिएको छ।तर सञ्चार मन्त्रालयले नवीकरणका काममा विलम्ब भएका रेडियोबाट नियमानुसार सयौं प्रतिशत जरिमाना पनि लिने र दर्ता पनि खारेज गरिदिने गरेको छ।दर्जनौं एफएम रेडियोले नियमानुसार पूरै जरिमाना तिरे पनि उनीहरूको दर्ता खारेज गरी पुनः नयाँ इजाजत जारी गरिएको छ।अझै दर्जनौं एफएम रेडियोले यो मुद्दा झेलिरहेका छन् । सञ्चारमाध्यमको दर्ता खारेजी वा नवीकरण रोक्न नपाइने नेपालको संविधानको स्पष्ट व्यवस्थाप्रतिकूल संगीत रोयल्टी विवादका नाममा पनि आर्थिक वर्ष ०७२०७३ देखि दुई वर्ष मन्त्रालयले नवीकरण प्रक्रिया रोक्यो । राष्ट्रिय प्रसारण ऐन २०४९ ले प्रसारण संस्थाको व्याख्यामा प्रसारण संस्था भन्नाले यस ऐनबमोजिम कार्यक्रम प्रसारण गर्न इजाजतपत्र प्राप्त व्यक्ति वा संगठित संस्था सम्झनुपर्छ भनेर व्याख्या गरेको छ।आठपटक संशोधन भइसकेको राष्ट्रिय प्रसारण नियमावली २०५२ ले प्रसारण तथा वितरण शुल्क (रोयल्टी) सम्बन्धी व्यवस्थामा भनेको छ, कार्यक्रम प्रसारण वा वितरण गर्ने प्रसारण संस्था वा व्यक्तिले आफूले गरेको वार्षिक कुल आम्दानीको दुई प्रतिशतले हुन आउने रकम प्रसारण शुल्कवापत आर्थिक वर्ष समाप्त भएको ६ महिनाभित्र नेपाल सरकारलाई बुझाउनुपर्छ । यही व्यवस्थाको प्रष्टीकरणमा लेखिएको छ, यस प्रयोजनका लागि कुल आम्दानी भन्नाले ऋण वा सापटी लिएको वा सेयरवापतको रकमबाहेक प्रसारण संस्थालाई प्राप्त हुने जुनसुकै आयलाई जनाउँछ । यसै व्यवस्थाअनुसार एफएम रेडियोहरूले प्रसारण तथा वितरण शुल्कवापत वार्षिक कुल आम्दानीको दुई प्रतिशत शुल्क सञ्चार तथा सूचना प्रविधि मन्त्रालयको प्रसारण शाखामा बुझाउनुपर्छ।प्रसारण ऐनले प्रसारण संस्थासम्बन्धी गरेको यस्तो व्याख्याका कारण कम्पनी ऐन, संस्था दर्ता ऐन र सहकारी ऐनलगायतमा दर्ता भई विभिन्न उद्देश्यमा काम गर्ने संस्थाहरूलाई समस्यामा पारेको छ।उनीहरूले अरू कामबाट गरेको आयको पनि प्रसारण वितरण शुल्क तिर्नुपर्ने कानुनी बाध्यता छ।प्रसारणबाहेकको आम्दानीबाट समेत दुई प्रतिशत वितरण शुल्क लिने प्रावधान राखिनु अनुचित भन्दै सामुदायिक रेडियो अभियन्ता रघु मैनाली संस्था दर्ता ऐन वा अरू ऐनअन्तर्गत दर्ता भएका संस्थालाई प्रसारण संस्था भनेर व्याख्या गर्ने अधिकार सञ्चार मन्त्रालयलाई नभएको बताउनु हुन्छ । नेपालमा हाल एफएम रेडियो प्रसारणको इजाजत गैरसरकारी संस्था, निजी कम्पनी, सहकारी र सरकारी सार्वजनिक निकायका नाममा मात्र जारी हुने कानुनी प्रावधान छ।यस्ता संस्थाले रेडियो सञ्चालनबाहेकका अरू धेरै उद्देश्य राखेर विभिन्न आयव्ययका काम गरिरहेका छन्।सञ्चार सचिव महेन्द्रमान गुरुङसमेत यो व्यवस्था त्रुटिपूर्ण रहेको स्विकार्छन्।अबको संशोधनमा रेडियोको आम्दानीको मात्रै प्रसारण शुल्क लिइने व्यवस्था गर्न प्रस्ताव लैजाने उनको भनाइ छ।यसबारेमा प्रस्ट पैरवी नहुँदा संशोधनमा छुट्टै आएको गुरुङ बताउँछन् । राष्ट्रिय आमसञ्चार नीति २०७३ ले रेडियोलाई सार्वजनिक सेवा प्रसारण, निजी एवं व्यापारिक प्रसारण र सामुदायिक प्रसारण गरी तीन तहमा वर्गीकरण गरिने उद्देश्य राखेको छ।यो कार्यान्वयनमा हुन सकेको छैन।थ्री टियर को अन्तर्राष्ट्रिय अभ्यास पनि छ । स्थानीय सरकार गठन भएयता पनि धमाधम कार्यविधि, नीति र ऐन निर्माण भइरहेका छन्।तर अधिकांश स्थानीय तहहरूले कपी पेस्ट शैलीमा यस्ता दस्ताबेज पारित गरिरहेका छन्, जसमा रेडियो बन्द गराउनेसम्मको व्यवस्था राखिएको छ।पछिल्लोपटक मुगुको छायानाथ रारा नगरपालिकाले एफएम सञ्चालन तथा नियमन कार्यविधि बनाएको छ।कार्यविधिमा एक सय वाटसम्मका एफएम रेडियोको अनुगमन, मूल्यांकन, नवीकरण र खारेजीलगायत व्यवस्था छ।सञ्चारमाध्यमको दर्ता खारेजी नहुने संविधानको मौलिक हकविपरीत यस्तो कार्यविधि लगभग सबैजसो स्थानीय तहले जारी गरिसकेका छन्।पछिल्लो समयमा प्रदेश सरकार पनि एफएम रेडियोलगायत सञ्चारमाध्यमको स्वतन्त्रतामाथि अंकुश लगाउने गरी नीति बनाउन उद्यत् छन् । नेपालमा पहुँचका हिसाबले एफएम रेडियो सबैभन्दा बढी नेपालीमाझ पुग्ने सञ्चारमाध्यम हो।राष्ट्रिय आमसञ्चार नीति २०७३ को विषय प्रवेशमै नेपालमा सबैभन्दा बढी नागरिकसम्म सूचना पुयाउने सञ्चारमाध्यम एफएम रेडियो स्टेसनहरू हुन् भन्ने उल्लेख छ।नीतिको विषय प्रवेशमै भनिएको छ, एफएम रेडियोको देशव्यापी विस्तारसँगै मुलुकको जनसंख्याको ठूलो हिस्साले सुसूचित हुने अवसर प्राप्त गरेका छन् । साक्षरताको कमी, यातायात र विद्युत् अभावलगायतका कारणले अखबार र टेलिभिजनका तुलनामा बहुसंख्यक नेपालीको पहुँचमा रेडियो मिडिया छ।तर सरकार रेडियोबाट विभिन्न शीर्षकमा कर असुल्नेबाहेक रेडियोहरूको अभिभावक बन्न नसक्दा देशभर सञ्चालनमा रहेका झन्डै ७ सय एफएम रेडियोहरूले विभिन्न खालका समस्या झेलिरहेका छन्।रेडियोका छाता संस्थाहरूले निर्णायक पैरवी गर्न सकेका छैनन् । प्रति रेडियो औसतमा ३५ लाख रुपैयाँ मात्रै लगानी भएको मान्ने हो भने पनि झन्डै साढे दुई अर्ब रुपैयाँ नागरिक स्तरबाट लगानी भएको छ।सामुदायिक रेडियोमा मात्रै झन्डै सवा एक अर्ब रुपैयाँ लगानी गरिएको छ।त्यस्तै एउटा एफएम रेडियोमा औसतमा १५ जनाले मात्रै रोजगार पाएको मान्ने हो भने पनि नेपालमा झन्डै १० हजार ५ सय सञ्चारकर्मीलाई एफएम रेडियोले रोजगार दिएका छन् । तर सरकार रेडियो मिडियाप्रति कहिल्यै उदार बन्न सकेन।सुरुमा प्रसारण इजाजत रोकेर बस्यो।त्यो फुकेपछि रेडियोमैत्री नीति बनाउने कुरामा तालुकदार सञ्चार मन्त्रालय कहिल्यै उत्साही बनेन।रेडियोका छाता संस्थाहरूबाट भएको पहलमा पनि सरकारले खासै चासो दिएन । एफएम रेडियोहरू सरकारलाई नवीकरण, रोयल्टी जस्ता रकम बुझाउन मात्रै चारपटक मन्त्रालय वा पछिल्ला दिनमा जिल्ला हुलाक (हाल ५ सय वाटसम्मका रेडियोको नवीकरण जिल्ला हुलाकबाट हुन्छ) धाउनुपर्छ।पुस मसान्तमा सबै एफएम रेडियोले कुल कारोबारको दुई प्रतिशत रोयल्टी बुझाउनुपर्छ।यस वर्षदेखि तोकिएअनुसार संगीत रोयल्टी पनि बुझाउनुपर्छ।अनि असार मसान्तमा प्रसारण क्षमताअनुसारको इजाजत पत्र नवीकरण शुल्क बुझाउनुपर्छ । त्यति मात्र होइन, प्रसारण उपकरणको नवीकरण शुल्क छुट्टै बुझाउनुपर्छ।यसलाई समायोजना गर्न सके पनि पटकपटकको प्रशासकीय झन्झटबाट रेडियोकर्मी मुक्त हुन सक्छन् । तर सरकारले भने एफएम रेडियोहरूलाई विभेद गर्दै आएको छ।एकदुईजनाले निकाल्ने सबैभन्दा तल्लो तहको घ श्रेणीको पत्रिकालाई नै वर्षमा झन्डै लाख रुपैयाँको लोककल्याणकारी विज्ञापन दिन्छ।तर सामुदायिक लगानीका, धेरै जनशक्तिमा सञ्चालन भएका एफएम रेडियोहरूलाई वर्षमा चानचुन ४०५० हजार रुपैयाँको लोककल्याणकारी विज्ञापन शुल्क दिनेबाहेक सञ्चार मन्त्रालयले अहिलेसम्म कुनै पनि काम गरेको छैन।सीप, संस्थागत विकास, दीर्घकालीन विकास योजनाजस्ता विषयमा त मन्त्रालयले सिन्को भाँचेको छैन।जबकि कुल आम्दानीको दुई प्रतिशत रोयल्टी, उपकरण र इजाजतपत्र नवीकरणबाट मात्रै वर्षेनी करिब दस करोड रकम त रेडियोहरूले मात्रै बुझाउँछन्।राजस्व कार्यालयमा नियमानुसार सबैले तिरेसरहको कर त छँदैछ । यति हुँदा पनि न दिगो नीति बनाउन सरकार चिन्तित छ न त व्यवस्थित गर्न प्रयत्नशील देखिन्छ।सरकारले इजाजत दिने र कर असुल्ने काम मात्रै गरेको रेडियो सञ्चालकको आरोप तथ्यले नै सही सावित गरिरहेका छन् । सञ्चार मन्त्रालयले इजाजत तथा नवीकरण शुल्कजस्ता असुल्ने क्षेत्रमा एकलौटी रूपमा शतप्रतिशतसम्म रकम बढाउँदा पनि एफएमसम्बन्धी छाता संस्थाहरू मौनजस्तै बस्दै आएका छन्।संगीत रोयल्टी विवादका नाममा दुई वर्ष नवीकरण रोकिँदा पनि सशक्त प्रतिवाद हुन सकेन।सैद्धान्तिक रूपमा त सामुदायिक रेडियो प्रसारक संघले पोखरा साधारणसभाबाटै संगीत रोयल्टी तिर्ने कुरामा सहमति जनाइसकेको थियो।तर नवीकरण नै रोक्नु संविधानको मर्मविपरीत थियो । रेडियोमैत्री वातावरणका लागि सरकार र सम्बद्धहरूलाई ठोस दबाब दिन सामुदायिक रेडियोहरूको छाता संस्था सामुदायिक रेडियो प्रसारक संघ वा निजी रेडियोहरूको छाता संस्था ब्रोडकास्टिङ एसोसिएसन अफ नेपाललगायत सम्बद्धहरूको खुट्टो दरो हुन सकोस्, विश्व रेडियो दिवसको शुभकामना ! अधिकारी रेडियो पत्रकारितामा क्रियाशील छन् ।"
इतिहासले बिर्सने छुट दिँदैन,"स्थगित भयो भने सपना के हुन्छ ? के त्यो घाममा सुकाएको किसमिस झैं चाउरिन्छ ? कि घाउ झैं पाक्छ र पीप बहन्छ ? कि कुहिएको मासुजस्तै गनाउँछ त्यो ? सायद त्यो गह्रुँगो भारीजस्तो विस्तारै घर्सिने हुन्छ। कि विस्फोट हुन्छ सपना ? ल्याङ स्टन ह्युज जनयुद्ध ले १ फागुन ०५२ गते उद्घोष गरेका मर्म र सन्देश इतिहासका विषय बने। आखिर त्यत्रो उथलपुथलकारी विद्रोही शक्ति आफ्नै चारित्रिक आदर्शका बोझ धान्न नसकेर कसरी यो अवस्थामा पुग्दो रहेछ ? आफ्नै गौरवता नायकलाई नै किन गह्रांै बन्दो रहेछ ? राजनीतिक परिवर्तनको स्वामित्व स्वयं त्यसका अगुवाले लिन किन चुक्दा रहेछन् ? सत्ता प्राप्ति नै राजनीतिको केन्द्रीय विषय हो। तर नयाँ सत्ता चरित्रले जन्माउने नयाँ मान्छे, नयाँ समाज, अवस्था कस्तो हुने ? सम्पूर्ण क्रान्तिसँगै जन्मने प्रश्न हुन्। जे छ त्यो भन्न नसक्नु, जे छ त्यो देखाउन नसक्नुको पछाडिका कारक केके हुन् ? माओवादी पदावली कुनै पार्टीको मात्र नाम नभई सनातनी राजनीति, आर्थिक, सामाजिक र सांस्कृतिक हस्तक्षेपले पैदा गरेको नयाँ जागरण र आन्दोलन थियो। उत्पीडित र आवाजरहित भुइँमान्छेका लागि कुनै दिन शब्दशक्ति थियो। सनातनसँग विद्रोह थियो। सत्ता थियो। आशा, भरोसा र सपना थियो। हरेकखाले उत्पीडक र वर्चस्वशाली वर्ग र समुदायका लागि भने आतंक थियो। विद्रोहको सशक्त हस्तक्षेपले केन्द्रदेखि सबै प्रकारका स्थानीय सत्तामा प्रहार गर्दा सामाजिक सौन्दर्यशास्त्रका मानक मूल्यमाथि नै प्रहार गर्यो। हस्तक्षेपले सुषुप्त बस्ती र सनातनी चेतना खजमजिए। निर्धा र सुदूरबस्तीले आफ्ना शक्ति चिन्यो। हरेक क्षेत्रमा महत्वाकांक्षा र पहिचानको भोक पनि जाग्यो। ०६२६३ सम्म आइपुग्दा जनयुद्ध र जनआन्दोलनको सहमतीय यात्रा राजनीतिक सामन्तवादको प्रतीक राजतन्त्रको अन्त्य र गणतन्त्रको स्थापना, केन्द्रीकृत राज्यसत्तालाई संघात्मक सोच, बहुजातीय बहुसांस्कृतिक समाजको राज्यमा समानुपातिक प्रतिनिधित्व र धर्म निरपेक्षताको हुँकार बन्न पुग्यो। क्रान्ति र विद्रोहले एकअर्कालाई रक्तपात निषेध गर्थे। तर यहाँ त्यस्तो नभई शक्ति सन्तुलनको अनिवार्य वि श्राम सहमतीय राजनीतिको सुरुवात भएर विकसित राजनीतिक घटनाक्रममा शास्त्रीय र सक्रिय सामन्तवादबाट सम्बन्धविच्छेद गर्दै समाज अगाडि बढ्ने कडी बन्न पुग्यो। जनयुद्ध शान्तियुद्धमा फेरियो। युद्ध निरन्तर चल्न सक्थ्यो, सक्दैनथ्यो त्यो भिन्नै बहसको विषय हो। माओवादी युद्ध भन्नेबित्तिकै प्रचण्ड र बाबुरामको नाम अगाडि आउने गर्छ। तर दुवैलाई अब युद्धकालीन माओवादी न नामसँग न कामसँग महत्व राख्छन्। कमान्डरहरूकै यो अवस्था भनेको विश्व इतिहासको भद्दा ठट्टा पनि हो। सैद्धान्तिक रूपमा मोहन वैद्य किरणहरू सक्रिय भए पनि पार्टीलाई सामाजिक र व्यवहारीकरण गर्न अझै सकेका छैनन्। विप्लवको एकीकृत जनक्रान्ति पाँच वर्ष पुग्न थाल्दा अझै पनि विद्रोही आकार ग्रहण गर्न सकिरहेको छैन। आदेशले मात्रै समाज परिवर्तन पनि हुँदैन। माओवादी विरोधीले जे चाहन्थे, त्यो हुँदै गयो। पार्टी फुट्दै गए। स्वत्वका टकराहट सिद्धान्तका नाममा, व्यवहार र आचरणमा टसल बढ्दै गए। जे नारा र आदश थियो, समग्रमा युद्धको धरापबाट त उम्क्यो तर मनोयुद्धको धराप भने छिचल्न सकेन। समग्र माओवादी युद्धको समीक्षा नै नगरी फुट्यो। अझै पनि विश्लेषण हुन नसकेको धोबीघाट भेलाका आयोजक त देखिए तर प्रायोजक भने देखिएनन्। इतिहास बिर्साउने खेल प्रसिद्ध जनइतिहासकार प्रो लालबहादुर बर्मा भन्छन् अपूरो क्रान्तिका पनि इतिहासबोध आवश्यक हुन्छ। इतिहास अणु पनि हो परमाणु पनि। वर्तमानको औचित्य सावित गर्ने र प्रतिकारको औजारसमेत हो। पक्षधारिताकै आधारमा अहिले इतिहास बिर्साउने वा वीभत्सकरण गर्ने युद्धविरोधी एक खेल मञ्चन हुँदैछ। त्यसको सौन्दर्यकरण गर्ने नैतिक पुँजी अगुवामा स्खलित हुँदै जाँदा प्रतिपक्षले मौका पाएका हुन्। माओवादीमै पनि आर्थिक सांस्कृतिक वर्ग रूपान्तरणको तीव्र गति बढ्दै जाँदा विरोधीका काम पनि उनीहरूबाटै भयो। कसैले चाहोस् वा नचाहोस् ! अगुवाहरू जो, जहाँ हुन् ? तर नेपाली राजनीतिक इतिहासका लागि फागुने संक्रान्ति राजनीतिक क्रमभंगताको कोसेढुंगा भइसक्यो। सकारनकार पक्षधारिताका आधार हुन् तर दसबर्से युद्ध र १४ वर्षको शान्तिपूर्ण टकराहटलाई अब नेपाली इतिहासबाट खारेज गर्नै सकिँदैन। राजनीतिक, आर्थिक, सांस्कृतिक र सामाजिक क्षेत्रमा पारेको प्रभावलाई सन्दर्भबाट कटाउनै सकिँदैन। पहिचान र सामथ्र्यको खोजी, त्यसको मूल्य भुक्तान र सामाजिक उथलपुथलले बनेका केन्द्रीय मुद्दा, पैदा गरेको राजनीतिक अवस्थाबारे आआफ्नै कोण, सोच र पक्षधरताका आधारमा समीक्षा हुँदै जाला। सहमतीय राजनीतिका अगुवाले शान्ति अभ्यासलाई सकारात्मक दिशा दिन सकेनन् भने त्यो अवसर बन्दुकबाट छुटेको गोलीजस्तै हुनेछ। चौबीस वर्ष पहिला र अहिलेको अवस्था, परिस्थिति, बहस र अभ्यास धेरै फरक छन्। विद्रोहरत पक्षका मित्र र दुस्मनका परिभाषा फेरिए। क्रान्ति एकाध शूर, वीर, योद्धाहरूले मात्रै होइन, कविता मात्रै होइन भन्ने कुरा पनि यो अवधि र अभ्यासले देखाइदियो। एउटा गर्भे शिशु अहिले लोर्के भइसकेर हरेक क्षेत्रको नीतिनिर्माता तहमा पुगिसके। तर पनि इतिहास गर्भमा पुरिएका सबैका आग्रह, पीडा थेग्रिएर सोच र भूमिकामा भने प्रभाव पारिरहेका छन्। कुनै न कुनै नै रूपमा देखा परिरहेका छन्। जुन कारणले विद्रोहको उद्घोष भयो त्यसैले गणतन्त्र शब्दमा आए पनि अझै परिवर्तन व्यवहारमा पाउन भने सकिएको छैन। रूपमा हैन गुणमै सत्ता चरित्रमा फेरबदल गर्ने र नगर्ने बीचको टकराहट झन् बढेको छ। सहमतीय राजनीतिका अगुवाले शान्ति अभ्यासलाई सकारात्मक दिशा दिन सकेनन् भने त्यो अवसर बन्दुकबाट छुटेको गोलीजस्तै हुनेछ। इतिहासमा विद्रोहको पूर्णविराम कहिल्यै हुँदैन, त्यो अवस्थाका जनक अहिले शान्तिको सकारात्मक व्यवस्थापन नगर्ने, नचाहने, घर्काउने, तन्काउने, मर्म ध्वस्त गर्नेहरूलाई नै जान्छ। छिचल्न नसकेको मनोयुद्ध विद्रोहकाल १० वर्ष २ महिना १२ दिन चल्यो। शान्ति टसलका १४ वर्ष बित्दैछन्। यो समय भनेको नेपाली इतिहासकै महाउथलपुथल कालखण्ड हो। जनयुद्ध अहिले मनोयुद्धमा फेरिएको छ र सुषुप्त टकराहट घनीभूत भइरहेका छन्। विगत चौबीस वर्षमा राजनीतिक घटनाक्रमः यति तीव्रता साथ बढे कि त्यसको गति पक्रनसमेत सामान्यजनलाई सहज र सरल भएन। धेरैका भविष्यवाणी हावादारी भए। जे पर्ला सोही टर्ला भन्ने नेतृत्वसँग शान्ति प्रक्रियामा आउँदा न कुनै योजना थियो, न मार्गचित्र। मनोयुद्धको धरापमा फस्दै जाँदा आपस भ्रम, अन्योल, अकर्मण्यता र प्रतिक्रिया मौलाउँदै पार्टी फुट भए। द्वन्द्व र शान्तिका अभ्यासमा विद्रोही आदर्श स्खलन हुँदै बजार संस्कृतिको हावी हुँदा आफ्नै सुन्दर सपनाको बोझ गह्रुँगोे हुने, मित्र विमित्रमा फेरिने र विरोधी एवं दुस्मनहरू साखुल्ले बनेर कोखमा छुरी प्रहार गर्दै आन्दोलनका भाव, मर्म, भावना र सन्देशलाई अन्यन्त्र मोड्दै गए। शान्तियुद्धका जटिलतामा विद्रोहलाई विधिमा टेक्दै विधि भत्काउँदै विधि निर्माणका जटिलता र सहयात्रीबीचका भ्रम र त्यसका परिणाम दम्भ, अहंकार कुण्ठाले दिएन। दर्शनमा रहेको राजनीतिलाई सामाजिक परिवर्तनको ज्यावल बनाउन चाहिने योग्यता, क्षमता, पहल, कला र जोखिम उठाउन कुनै गणितीय सूत्र हुँदैनथ्यो। माक्र्स, लेनिन र माओले नेपाली माओवादीलाई यी विषय लेखिदिएनन्। यसै समाजको ऐतिहासिक विकासक्रमः, सांस्कृतिक सम्बन्ध, अर्थसंस्कृतिको प्रभावसँग जोडिएकाले युगका सपना मान्छेका भाग्यसँग जोडिएका हुन्थे। जब एकाध मान्छेले देखेका सपना ह्वात्त एकैसमयमा समाजले देख्न थाल्छ तब त्यो सपना विद्रोह बन्छ, आन्दोलन बन्छ र क्रान्तिमा फेरिन्छ भन्ने हेक्का नराख्नु मनोयुद्धको धराप थियो। मनोयुद्धको विश्वव्यापी अभ्यासको सशक्त प्रहार शान्तियुद्धको चोट झेल्न माओवादी बबुरोे बन्यो। अझै शीतयुद्ध जारी छ नयाँ कुरा सोच्ने सोचले नै सनातन वा परम्परामा जिउने समाजमा आतंक बन्ने गर्छ। घाउ निको हुन्छ तर खाटा बसे पनि दाग भने रहिरहन्छ। विद्रोहकालीन समयमा भएका टसललाई राजनीतिक समाधान भए पनि भावनात्मक रूपमा भने हुन सक्दैन। त्यसका खाटा धेरै समयसम्मै रहिरहन्छन्। सामाजिक सौहार्द र सहकार्यले मात्रै त्यसको उपचार हुन्छ। सत्ताका फेरिएका चरित्र र कार्यक्रमले नेतृत्व गर्नुपर्छ, तर त्यो अझै देखिँदैन। द्वन्द्वउद्यमी द्वन्द्व चर्काएर फसल काट्न व्यस्त छन् भने प्रतिगामी तत्व त्यसैमा खेल्न। जनयुद्ध सम्झने वाध्यता माओवादीमै सहिद अर्काका घरमा पैदा होस् र आन्दोलनको उपलब्धिको अग्र हिस्साको हकवाला म हुन पाऊँ भन्ने चरित्र देखिँदै गए। सहिदको जैविक हकवालाले आफ्नो सेयर पार्टीमा सबभन्दा ठूलो रहेको दाबी पनि रह्यो। योग्यता, दक्षता र आवश्यकताका परिभाषा फेरिए। युद्धले सत्ता दिलाएका र परिचय दिएकाहरूले त युद्धलाई नाटकै भए पनि सम्झन बाध्य भए भने जसका कारण वर्चस्वशाली वर्गबाट च्युत भएको स्वार्थ समूह छ, त्यो पनि यसलाई घृणा र षड्यन्त्रै गर्नसमेत सम्झन बाध्य छन्। अन्त्यमाः अब माओवादी युद्ध भने प्राज्ञिक अनुसन्धान, समाजशास्त्रीय अध्ययन, विद्रोही मनोविज्ञानको तत्कालीन राजनीतिक, आर्थिक, सामाजिक र सांस्कृतिक अवस्थाको उपज अध्ययन विषय बन्नेछन्। आआफ्ना आग्रहले तत्कालीन अवस्था, शब्द, अर्थ, कारक पक्ष कार्य, कारक र परिणामलाई व्याख्या गरेर स्वऔचित्य सावित गर्ने प्रयत्न त गर्ला। त्यो एकांकी हुन सक्छ। कर्ता नै विचलन र सत्ता प्राप्ति खेलमा रुमलिँदा पनि विद्रोहले पैदा गरेका सामाजिक र आर्थिक हस्तक्षेपले राजनीतिक क्रमभंगता जे गर्यो त्यो भने मेटिन सक्दो रहेनछ। सामाजिक अन्तरविरोधको कुशलतापूर्वक हल भनेको प्रगतिशील राजनीतिले दिने उपचार हो र दिनुपर्छ,। दिन सकेन भने कस्तै शक्तिले पनि विद्रोह र क्रान्ति रोक्न भने सक्दैन।"
महिला उद्यमशीलताका अल्झन,"महिला उद्यमशीलताको नेपाली इतिहास लामो छैन।२०४६ को परिवर्तनसँगै हजुरी विष्टले व्यावसायिक अचार उत्पादन सुरु गर्दा धेरैलाई अनौठो लाग्थ्यो।महिलाले पनि कमाइ हुने काम गर्न सक्छन् र भन्ने ठानिन्थ्यो।प्रजातन्त्रको उपलब्धि वा परिवर्तनको संयोग त्यसपछि महिला उद्यमशीलताले गति पायो।अहिले ठूलै संख्यामा महिला आत्मनिर्भर हुने गरी स्वरोजगारमा लागेका छन्।ती परिवर्तनका वाहक हुन्। नेपालमा महिलाको राजनीतिक सशक्तीकरण सन्तोषजनक ढंगले अघि बढेको छ।अब विकास, अवसर र उद्यममा सशक्त बनाउन खाँचो छ।राजनीतिमा समान अवसर नभए पनि विमुख नपारिने अवस्थासम्म सिर्जना भएको छ।कम्तीमा गर्वको विषय राष्ट्रपतिदेखि सभामुखसम्म महिला बन्ने अवसर देशले पाइसक्यो।उद्यमशीलताका हिसाबमा भने यसको अवस्था दयनीय छ।औंलामा गनिने संख्यामा महिला आफ्नै पौरखमा स्वरोजगारमा लाग्न सक्ने अवस्थामा छन्।यो अवस्थाको जिम्मेवारमा लगानी, शिक्षा, सामाजिक चेत आदि मुख्य हुन् । निःसन्देह महिला शिक्षामा पछाडि छन्।शिक्षा मन्त्रालयको सन् २०१७ को तथ्यांकअनुसार पोस्ट ग्य्राजुएटभन्दा माथि पास गर्ने पुरुको संख्या १ लाख १८ हजार ८ सय २९ छ।जब कि यति पढ्ने महिला मात्र ३९ हजार ६ सय ३ जना छन्।ग्य्राजुएट तहसम्मको अवस्था पनि उस्तै दुःखदायी छ।यसमा पुरुष ३ लाख ६ हजार ७ सय ७२ जना छन् भने महिला १ लाख ५० हजार ९ सय ७२।इन्टरमिडियट पास गर्ने पुरुष ६ लाख ५ हजार ११ रहेकामा महिलाको संख्या ४ लाख ३१ हजार ४ सय ३७ मात्र छ।सिंगो देशको पुरुष साक्षारता ७५१४ प्रतिशत छ भने महिला ५७३९ प्रतिशत मात्र।युनेस्कोको तथ्यांकले अझ दूरी देखाउँछ।उसका अनुसार नेपालमा १५ वर्षभन्दा माथिको साक्षरता दर पुरुषको ७२ प्रतिशत छ भने महिलाको ४९ प्रतिशत । यसले शिक्षाको खाडललाई देखाउँछ।त्यो खाडल भर्न नसकुन्जेल कुनै क्षेत्रको विभेद टुंगिँदैन।त्यसभन्दा महŒवपूर्ण यो छ कि उद्यमशीलता शिक्षामै गएर ठोकिन्छ।कम पढाइ, कमजोर स्कुलमा पढ्ने बाध्यता, प्रविधिमा कम दक्षता, सामाजिक संरचना, हिम्मतको अभावजस्ता कारण महिला उद्यमशीलता कम देखिएको हो । केही हजारलाई जागिरमा अल्झाउने नीति बनाउनुभन्दा स्वरोजगारमा अग्रसर गराउनु स्वयं महिला र राज्यका लागि हितकर हुन्छ । आर्थिक विकास, स्वावलम्बन र अग्रगमनमा उद्यमशीलताले सघाउँछ।त्यसैले पनि महिलाका लागि यो आवश्यक छ।राज्यको लगानी यता केन्द्रित हुनुपर्छ।महिला उद्यमका लागि छुट्टै कार्यक्रम ल्याइनुपर्छ।तिनलाई सघाउन सक्नुपर्छ।त्यसो त सन् १९९५ को बेइजिङ घोषणाले नेपाल सरकारलाई घचघच्याउन सहयोग गरेको थियो।त्यसले महिला सहभागिता, लैंगिक समानता पहल, माइक्रो फाइनान्स सहयोग प्रणाली आदिको पैरवी गयो।गैरसरकारी संस्थाले राम्रै गरी यसलाई मसला बनाए।ती पनि थाकिसके । तपाईं कुनै पनि गोष्ठी, सेमीनार, व्यापारिक जमघट आदिमा जानुहोस्, महिलाको संख्या अति कम पाउनुहुन्छ।यसले पनि स्वनिर्णयका कार्यमा तिनको कमजोर उपस्थितिलाई झल्काउँछ।आमाका नाममा नागरिकता दिनसम्म राज्यले अझै आनाकानी गरिरहेको छ।पुरुषको टेकोनटेकी महिला अघि बढ्न सक्दैनन् भन्ने संकीर्ण सोचाइ सर्वत्र व्याप्त छ।महिलालाई एक्लै देखेमा अरूले त छाडौं, राज्यले नै पत्याउँदैन।महिला मात्रै अग्रसर हुने हो भने तिनले बैंकबाट ऋण पाउन गाह्रो छ।व्यापारव्यवसायमा पुरुषलाई जति सजिलै उधारो पत्याइन्छ, महिलालाई त्यति सजिलो छैन।परिवारले पनि महिलामाथि कम भरोसा गर्छन्।जे गर्न पनि तिनले पूर्णतः लगानी गर्नुपर्छ।दुःखको कुरो लगानीको स्रोत तिनैसँग हुँदैन।त्यही भएर महिला स्वरोजगारमा पछि परेका हुन् । अर्कोतिर परिवार महिलाको मुख्य दायित्व हो।महिलाले एउटा व्यवसायी मात्र होइन, एउटा आमा, श्रीमती वा घर धान्ने मुख्य पात्रको दायित्व बहन गर्नुपर्ने हुन्छ।कुनै गतिलो काम गरौं न त भन्दा दोहोरो भारले थिच्छ।त्यही भएर नेपालमा महिला पछि परेका हुन्।ग्लोबल इन्टरपेनरसिप एन्ड डेभलपमेन्ट इन्स्टिच्युटको अध्ययनअनुसार महिला उद्यमशीलतामा अमेरिका सबैभन्दा अगाडि छ।त्यसपछि क्रमशः अस्ट्रेलिया, बेलायत, डेनमार्क, नेदरल्यान्ड्स, स्विडेन, फ्रान्स, जर्मनीलगायत पर्छन्।नेपाल यसमा पिँधैमा छ । सरकारले समृद्ध नेपाल सुखी नेपाली को नारा अघि सारेको छ।यी दुवै लक्ष पूर्ति गर्न महिला सशक्तीकरण अत्यावश्यक छ।त्यसमा महिलाको आर्थिक सशक्तीकरण अति जरुरी छ।त्यसका लागि केही हजारका जागिरमा अल्झाउने नीति बनाउनुभन्दा स्वरोजगारमा अग्रसर गराउनु स्वयं ती महिला र राज्यका लागि हितकर हुन्छ।महिला बन्दा देश पनि सँगै बन्ने छ।महिला उद्यमशील भए त्यसको फल यही देशले पाउनेछ।त्यता किन नसोच्ने ? शर्मा प्रभु बैंककी निर्देशक हुन् ।"
नेपाल आज इरानसँग भिड्दै,"काठमाडौं : भारतको भुवनेश्वरमा जारी हिरो गोल्डकप फुटबल प्रतियोगितामा नेपाली महिला टोलीले बुधबार इरानसँग प्रतिस्पर्धा गर्दैछ । चार टोली सहभागी प्रतियोगितामा नेपाललाई अगाडि बढ्न इरानसँग स्पष्ट जितको खाँचो छ । नेपालले सोमबार भएको दोस्रो खेलमा आयोजक भारतलाई २१ गोलले पराजित गर्दै अगाडि बढ्ने आधार तय गरेको थियो । नेपाल पहिलो खेलमा म्यानमारसँग ३० गोलले पराजित भएको थियो । इरान भने यसअघिका दुई खेलमा पराजित भएको छ । पहिलो खेलमा भारतसँग १० गोलले पराजित भएको इरान दोस्रो खेलमा म्यानमारसँग २० गोलले पराजित भएको थियो । यसैगरी बुधबारको अर्को खेलमा भारत र म्यानमार भिड्नेछन् । लगातार दुई जित निकालेको म्यानमार ६ अंकसहित शीर्ष स्थानमा छ । नेपाल र भारतले तीनतीन अंक बनाएका छन् । राउन्ड रोबिन लिगका आधारमा सञ्चालित प्रतियोगिताका शीर्ष दुई टोलीले फाइनल खेल्नेछन् । अन्तिम खेलमा नेपालले स्पस्ट जित हात पारेमा, म्यानमारले भारतलाई हराएमा वा बराबरीमा मात्र रोके पनि नेपाल प्रतियोगिताको फाइनलमा पुग्नेछ । भारतले नेपालको विराटनगरमा फागुन २८ देखि ८ गतेसम्म आयोजना हुने पाँचौं महिला साफ च्याम्पियनसिपको तयारीका लागि हिरो गोल्डकप आयोजना गरेको हो । यही प्रतियोगितामा नेपाली महिला टोलीले पहिलो पटक भारतलाई हराउन सफल भयो ।"
क्यामरुनको डाउफिन्स क्लब बुढासुब्बा गोल्डकपको सेमिफाइनलमा,धरान : क्यामरुनको डाउफिन्स क्लब २१ औँ अन्तर्राष्ट्रिय रेडबुल बुढासु्ब्बा गोल्डकपको सेमिफाइनल प्रवेश गरेको छ। सुनसरीको धरानमा जारी खेलको अन्तिम क्वार्टर फाइनलमा सशस्त्र प्रहरीको एपीएफ क्लबलाई २० गोल अन्तरले पराजित गर्दै क्यामरुनले अन्तिम चारमा स्थान सुरक्षित गरेको हो। क्यामरुनले फाइनल प्रवेशका लागि नेपाल पुलिस क्लबसँग प्रतिष्पर्धा गर्ने छ। खेलको सुरुवातदेखि नै एपीएफविरुद्ध आक्रमक देखिएको क्यामरुनले खेलको नवौँ मिनेटमा पहिलो गोल गर्दै अग्रता लिएको थियो। पहिलो हाफमा १० को अग्रता लिएको क्यामरुनले खेलको ४९ औं मिनेटमा दोस्रो गोल गर्दै एपीएफविरुद्ध सहज जित हासिल गरेको छ। क्यामरुनको जितमा दुबै गोल एञ्जमा यानिकले गरे। खेलको म्यान आफ दि म्याच पनि क्वामरुनका यानिक नै घोषित भए। उनले नगद १५ हजार पुरस्कार प्राप्त गरेका छन्। केही दिन अगाडि पोखरामा सम्पन्न मनकामना केवलकार गोल्डकप प्रतियोगितामा समेत क्यामरुनले एपीएफलाई १० गोल अन्तरले पराजित गर्दे उपाधि जितेको थियो। प्रतियोगितामा गोल गर्ने तीनवटा उतकृष्ट अवसर प्राप्त गरेको एपीएफले गोल गर्ने अवसर गुमाउँदा बदला लिन भने सकेन। दोस्रो हाफमा खेलको लयमा फर्किन खोजेको एपीएफले शारीरिक रुपमा अब्बल देखिएका क्यामरुनका खेलाडि सामु कुनै चमत्कार भने देखाउन नसक्दा पहिलो चरणबाटै बाहिरिनु पर्यो। खेलको १७ र ३६ औं मिनेटमा एपीएफका रुपबहादुर लामाको फ्रि किक बललाई क्यामरुनका गोलरक्षक मोस्सीले विफल पारे। २७ औं मिनेटमा रुपबहादुरले गोल गर्ने उत्कृष्ट अवसरलाई सदुपयोग गर्न सकेनन्। पहिलो हाफको इन्जुरी समयमा एपीएफका हरी कार्कीले डि बक्स एरियामा वान भर्सेज वानमा गोल गर्न असफल भए। कार्कीले पोस्टको नजिकैबाट प्रहार गरेको बल आकासिएको थियो। भोलिको पहिलो सेमिफाइनल खेल आयोजक धरान फुटबल क्लब र संकटा क्लबबीच प्रतिष्पर्धा हुने आयोजकले जनाएको छ। प्रतियोगिताको विजेताले ८ लाख र उपविजेताले ४ लाख नगद प्राप्त गर्नेछन्।
इरानविरुद्ध शानदार जितसहित नेपाल हिरो कपको फाइनल नजिक,काठमाडौँ : बलियो टोली इरानलाई ३० गोल अन्तरले पराजित गर्दै नेपाली महिला फुटबल टोली भारतमा जारी हिरोकपको फाइनल नजिक पुगेको छ । भारतको भुवनेश्वरस्थित कालिङ्गा स्टेडियममा भएको जित्नै पर्ने खेलमा फिफा वरियताको १०६ औं स्थानको नेपालले ६० औं वरियताको बलियो टोली इरानलाई ३० ले हराएको हो । नेपालको प्रभावशाली जितमा पहिलो गोल खेलको ४१ औं मिनेटमा अनिता बस्नेतले गरिन् । नेपालको जितमा थप दुई गोल स्ट्राइकर साबित्रा भण्डारीले गरिन् । उनले खेलको दोस्रो हाफमा दुवै गोल गरिन् ।खेलको ५९ औँ र ८९ औं मिनेटमा साबित्राले गोल गर्न सफल भइन् । महिला फुटबल टोलीले भारतमा खेल्ने हिरो गोल्डकपमा म्यानमारसँग हार्यो नेपाल भारतविरूद्ध उसकै भूमिमा नेपालको ऐतिहासिक जित हिरो कपमा साबित्राले चार गोल गरिसकेकी छन् । सावित्राले बलियो प्रतिद्वन्द्वी भारतविरुद्ध पनि दुई गोल गरेकी थिइन् । आफ्नो पहिलो खेलमा नेपाल म्यानमारसँग पराजित भएको थियो । नेपालले त्यसयताका दुवै खेलमा जित निकालेको छ। लगातार दुई खेलमा नतिजा आफ्नो पक्षमा पार्न सफल भएकाले नेपालले फाइनलको सम्भावना बलियो बनाएको हो । नेपालले अब फाइनलका लागि स्थान पक्का गर्न आजै (बुधबार) हुने म्यानमार र आयोजक भारतबीचको खेलको नतिजा कुर्नुपर्ने भएको छ ।
धनगढी प्रिमियर लिग : बल समाउने क्रममा अमिर घाइते,धनगढी : धनगढी प्रिमियर लिग अन्तर्गत बुधबारको खेलमा बल समाउने क्रममा धनगढी स्टारका बलर अमिर हायत घाइते घएका छन्। विराटनगर र धनगढीबीचको खेलको अन्तिम ओभरमा दुई बल बाँकी हुँदा बल क्याच गर्ने क्रममा अमिर र राजु रिजाल ठोक्किएका थिए। विकेट किपर राजु सामान्य घाइते भएका छन् भने अमिर गम्भीर बनेपछि मैदानबाट बाहिरिएका थिए । सामान्य उपचारपछि उनी फेरि टिममा फर्किएकाे मेडिकल टिमले जानकारी दिएकाे छ । राजु सामान्य उपचारपछि खेलमा फर्किएका थिए। अमिर घाइते भएर मैदानबाट बाहिरिएपछि अन्तिम ओभरको बाँकी दुई बल सुनिल धमलाले पूरा गरे। विरानगरले ९ विकेटको क्षतिमा १०३ रन बनाएको छ। अहिले धनगढीले १०४ रनको लक्ष्य पछ्याइरहेको छ।
पीएसजीसँग घरमै हार्यो म्यानचेस्टर युनाइटेड,"लन्डन : युरोपियन फुटबलको सबैभन्दा ठूलो क्लब फुटबल प्रतियोगिता च्याम्पियन्स लिग को बुधबार बिहान खेलिएको खेलमा फ्रान्सको पेरिस सेन्ट जर्मन (पीएसजी) र इटालीको एएस रोमाले महत्वपूर्ण जित हात पारेका छन्। प्रिक्वार्टरफाइनलको पहिलो लेग खेलमा पीएसजीले बलियो इङ्लिस क्लब म्यानचेस्टर युनाइटेडलाई उसैको मैदानमा २० गोलले हरायो। एएस रोमाले भने घरेलु मैदानको फाइदा उठाउँदै पोर्चुगिज क्लब एफसी पोर्टोमाथि २१ गोलको प्रतिस्पर्धात्मक जित हासिल गर्यो। घरेलु मैदान ओल्ड ट्राफोर्डमै पीएसजीसँग हारेपछि म्यानचेस्टर युनाइटेडको क्वार्टरफाइनल सम्भावना पनि कमजोर बनेको छ। अब प्रिक्वार्टरफाइनलको दोस्रो लेग खेल आगामी मार्च ६ तारिखमा पीएसजीको घरेलु मैदानमा खेलिने छ। घाइते भएका कारण आफ्ना प्रभावशाली ब्राजिलियन खेलाडी नेमार बिना नै मैदानमा ओर्लिएको पीएसजीका लागि आठ मिनेटको बीचमा प्रेसनल किमपेम्बे र केलियन एमबाप्पेले एकएक गोलको योगदान गरेका थिए। पहिलो हाफ गोलरहित बराबरीमा सकिएको उक्त खेलको ५३ औं मिनेटमा किमपेम्बेले फ्रान्सेली लिग च्याम्पियन पीएसजीका लागि पहिलो गोल गरे। ६० औं मिनेटमा एमबाप्पेले अर्को गोल थप्दै भ्रमणकारी टोलीलाई पीएसजीलाई सजिलो जित दिलाए। निर्धारित समयको खेल सकिनुभन्दा एक मिनेटअघि म्यानचेस्टर युनाइटेडका अनुभवी खेलाडी पल पोग्बा लगातार दोस्रो पहेँलो कार्ड पाउँदै मैदानबाट बाहिरिएका थिए। त्यसअघि उनले खेल सुरु भएको २६ औं मिनेटमै पहिलो कार्ड पाएका थिए। प्रशिक्षक सोल्सकरले आफ्ना खेलाडीले स्वभाविक खेल प्रदर्शन गर्न नसक्दा पराजय भोग्नु परेको प्रतिक्रिया दिए। उनले टोलीको अगाडि बढ्ने सम्भावना अझै कायम रहेको धारणा पनि वयक्त गरे। अबको यात्रा हाम्रा लागि निकै कठिन छ तर, सबै सम्भावना भने अझै समाप्त भइसकेको छैन, उनले भनेका छन्। यसैगरी पीएसजीका प्रशिक्षक थोमस टुचेलले पहिलो हाफमा आफ्ना खेलाडीले गोल गर्ने थुप्रै गतिला अवसरलाई खेर फाले पनि दोस्रो हाफमा खेलाडी लयमा फर्किएको बताए। हामीले पहिलो हाफमा गोल गर्ने थुप्रै अवसर खेर फाल्यौं। दोस्रो हाफको सशक्त प्रदर्शनले नै हामीलाई बलियो प्रतिद्वन्द्वीविरुद्ध जित दिलायो, उनले भने। उनले आफ्नो टोली जितको हकदार भएको धारणा पनि व्यक्त गरे। अन्तरिम प्रशिक्षक ओले गनर सोल्सजरको नेतृत्वमा १२ खेल खेलेको म्यानचेस्टर युनाइटेडले भोगेको यो पहिलो पराजय हो। उनको प्रशिक्षकत्वमा खेलेको १२ मध्ये १० खेलमा म्यानचेस्टर युनाइटेड विजयी भएको छ भने एक खेल बराबरीमा सकिएको थियो। युरोपियन प्रतियोगितामा म्यानचेस्टर युनाइटेडले घरेलु मैदानमा भोगेको यो सबैभन्दा ठूलो अन्तरको हारसमेत हो। पीएसजी भने कुनै पनि युरोपियन प्रतियोगितामा म्यान युनाइटेडलाई उसैको घरेलु मैदानमा हराउने पहिलो फ्रान्सेली क्लब बनेको छ। यसअघि ओल्ड ट्राफोर्डमा खेलिएका १४ मध्ये १० खेलमा फ्रान्सेली क्लब पराजित भएका थिए भने चार खेल बराबरीमा सकिएको थिए। पीएसजीका एमबाप्पे सन् २०१६१७ सिजनपछि च्याम्पियन्स लिगको नकआउट चरणमा सर्वाधिक गोल गर्ने दोस्रो खेलाडी बनेका छन्। उनले यस अवधिमा पीएसजीका लागि सात गोल गरेका छन्। यस अवधिमा उनीभन्दा बढी गोल गर्ने खेलाडी क्रिस्टियानो रोनाल्डो (१६ गोल) हुन्। यसैगरी एमबाप्पे च्याम्पियन्स लिगको आफ्नो सुरुवाती तीन अवे खेल मा गोल गर्ने इङ्ल्यान्डका तेस्रो खेलाडी पनि बनेका छन्। यसअघि यस्तो सफलता हात पार्ने दुईजना इङ्लिस खेलाडी लुइस एनरिक र एडिन डेको हुन्। बुधबार बिहान भएको म्यानचेस्टर युनाइटेडविरुद्धको खेलमा दुबै गोलका लागि पीएसजीका एन्जल डी मारियाले पास उपलब्ध गराएका थिए। उनले च्याम्पियन्स लिगमा दुई गोलका लागि पास उपलब्ध गराएको यो तेस्रो पटक हो। पीएसजीका गोलरक्षक जियानलुइगी बुफोन ४१ वर्षको उमेरमा च्याम्पियन्स लिग खेल्ने विश्वकै चौथो खेलाडी बनेका छन्। यसअघि मार्को बोलोट्टा, मार्क स्वार्जर र ओलेक्जेन्डर सोभकोभस्कीले यस्तो कीर्तिमान बनाएका थिए। यसैगरी एफसी पोर्टोविरुद्धको खेलमा रोमाका लागि सात मिनेटको बीचमा निकोलो जानिलोले दुबै गोल गरेका थिए। ७० औं मिनेटमा पहिलो गोल गरेका जानिलोले ७६ औं मिनेटमा टोलीका लागि अर्को गोल थपेका थिए। एफसी पोर्टोका लागि भने एकमात्र गोल ७९ औं मिनेटमा एड्रिन लोपेजले गरे।"
डीपीएल क्रिकेटमा काठमाडौँको लगातार दोस्रो जित,"काठमाडौं : धनगढी प्रिमियर लिग (डीपीएल) क्रिकेट प्रतियोगितामा काठमाडौँ गोल्डेन्सले लगातार दोस्रो जित निकालेको छ । बुधबार बिहान भएको खेलमा महेन्द्रनगर युनाइटेडलाई ७ रनले पराजित गर्दै दुई खेलमा शतप्रतिशत नतिजासहित काठमाडौँ लिगको दोस्रो स्थानमा चढेको छ। फाप्ला क्रिकेट मैदानमा टस हारेर पहिले ब्याटिङमा गएको काठमाडौँले १३३ रन बनाएको थियो । काठमाडौँले दिएक १३५ रनको चुनौती पछ्याउने क्रममा महेन्द्रनगर पुरै २० ओभर खेल्दै ८ विकेटको क्षतिमा १२७ रनमै समेटिएको हो । पहिलो खेल गुमाइसकेको महेन्द्रनगरका लागि काठमाडौँविरुद्धको खेल पनि बिर्सन लायक रह्यो । महेन्द्रनगरका लागि अमरसिंह राउटेलाले नटआउट २८ रन जोडे । यसैगरी कप्तान शरद भेषावकरले २३ रन जोड्दा आरिफ शेखले १८ रन बनाए । महेन्द्रनगरका लागि सुब्रमुन्यम आनन्दले १५ रन र रोहितकुमार पौडेलले १० रनमात्रै बनाउन सफल भए । महेन्द्रनगरलाई हराउने क्रममा काठमाडौँका राशिद खान बलिङतर्फ उत्कृष्ट प्रर्दशन गरे । खानले ४ ओभर बलिङ गर्दै १७ रन दिएर ३ विकेट झारे । यसैगरी अङ्कित डबासले २ विकेट लिँदा नन्दन यादव, ललितनारायण राजवंशी र योगेन्द्रसिंह कार्कीले समान ११ विकेट झार्न सफल भए । यसअघि पहिले ब्याटिङको निम्तो पाएको काठमाडौँका लागि अङ्कित डबासले सर्वाधिक ६५ रनको गतिलो स्कोर गरे । त्यसैगी योगेन्द्रसिंह कार्कीले २२ रन, कप्तान ज्ञानेन्द्र मल्लले १४ रन र मेहबुब आलमले १३ रनको योगदान दिए । महेन्द्रनगरका लागि अमरसिंह राउटेलाले २ विकेट झारे । मोहमद नाभेद, अभिनास बोहरा र सागर ढकालले समान ११ विकेट झारेका थिए । योसँगै काठमाडौँ गोल्डेन्स लगातार दुई खेलमा जितसहित डीपीएलको दोस्रो स्थानमा पुगेको छ । दुई खेलबाट ४ अंक बनाएको काठमाडौँ रन रेटका आधारमा समान ४ अंक जोडेको रुपन्देही भन्दा पछि परेको छ।"
मौराखारा गुरिल्ला म्याराथनको उपाधि गुरुङलाई,"रुकुमपश्चिम : २४ औं जनयुद्ध दिवसको अवसरमा आयोजित मौराखारा गुरिल्ला म्याराथनको उपाधि गोरखाका भिमबहादुर गुरुङले जितेका छन्। रुकुमपश्चिमको सानीभेरी गाउँपालिकाले गरेको म्याराथनमा गुरुङ ६० प्रतिस्पर्धीलाई उछिन्दै पहिलो भएका हुन्। उनले निर्धारित २३ किलोमिटरको दुरी तीन ३ घण्टा १८ मिनेटमा पार गरेका थिए। त्यसैगरी निर्धारित दुरी ३ घण्टा २२ मिनेटमा पार गर्ने सानीभेरी गाउँपालिकां ३ गरायला तिमिलेका अर्जुन वस्नेत दोस्रो तथा जिल्लाको मुसीकोट नगरपालिकाका ७ साँखका दुर्गाराज बुढा तेस्रो भएका छन्। बुढाले निर्धारित दुरी ३ घण्टा २४ मिनेटमा पुरा गरेका थिए। त्यस्तै ३ घण्टा २८ मिनेटमा दौड पुरा गरेका प्युठानका दामोदर बुढामगर चौथो भए। प्रतियोगिताका विजेतालाई ६० हजार नगद, उप विजेतालाई ४५ हजार नगद तथा तेस्रा हुनेलाई ३५ हजार नगद र शान्त्वना हुनेलाई १० हजार नगद साथै ट्रफी, मेडल र प्रमाणपत्र प्रदान गरिएको छ। त्यस्तै उत्कृष्ट १० खेलाडीलाई आयोजकले सम्मान गरिएको थियो। प्रतियोगितामा रुकुम पश्चिमसहित गोरखा, प्युठान र रोल्पा जिल्लाका जम्मा ६१ जना धावकले सहभागिता जनाएका थिए। तत्कालीन नेकपा माओवादीले संचालन गरेको १० वर्षे जनयुद्धमा माओवादी लडाकु (गुरिल्ला)ले हिडेको बाटोलाई आधार मानेर यो म्याराथन संचालन गरिएको गाउँपालिका अध्यक्ष नगरबहादुर पुनले जानकारी दिए। सानीभेरी गाउँपालिकाको कार्यालय सिम्लीबाट सुरु हुने प्रतियोगिता मौराखारा, चाख्लेमेला, रिम्ना दोभान, जाजरकोटको रिम्ना हुँदै सोही ठाउँमा पुगेर समाप्त भएको थियो। हरेक वर्ष जनयुद्ध दिवसको अवसरमा संञ्चालन हुने यो प्रतियोगिता यसपल्ट दोस्रो पटक आयोजना गरिएको हो।"
फक्रिँदै फाप्ला,"धनगढी : धनगढी उपमहानगरपालिकाको वडा नम्बर ३ मोहना नदी छेउमा रहेको फाप्ला खेलमैदानमा वरिपरि अस्थायी प्याराफिटमा खचाखच भरिएका दर्शक छन्। खेलाडीको चौका, छक्का प्रहारपछि दर्शकको हुटिङ सुरु हुन्छ। सोमबारदेखि धनगढीमा सुरु भएको धनगढी प्रिमियर लिग (डीपीएल) मा देखिएको दृश्य हो यो। प्रतिकूल मौसमका कारण उद्घाटन दुई दिनअगाडि भए पनि खेल प्रतियोगिता सोमबारबाट मात्र सुरु भएको हो। फाप्लामा पहिलो पटक डीपीएल प्रतियोगिता भएको हो। यसअघिका दुईवटा संस्करण धनगढीको संघीय प्रहरी इकाइको मैदानमा सम्पन्न भएका थिए। अन्तर्राष्ट्रिय क्रिकेट परिषद् (आईसीसी) को मापदण्डअनुसार अन्तर्राष्ट्रिय स्तरको मैदानमा क्रिकेट सुरु भएपछि त्यस क्षेत्रको रौनक नै फरक देखिएको क्रिकेटप्रेमी रामचन्द्र शाहीले बताए। पहिलो पटक अन्तर्राष्ट्रिय स्तरको खेल मैदानमा यहाँको खेलाडी तथा अभिभावकले हेर्न पाएका छन्, उनले भने यसले गर्दा यहाँको क्रिकेटको विकाससँगै अभिभावकमा पनि आफ्नो नानीहरूलाई खेल क्षेत्रमा लगाउन उत्साह थपिनेछ। फाप्लामा १० लाख रकम खर्च गरेर पाँच हजार बढी दर्शक अट्ने अस्थायी प्याराफिट निर्माण गरिएको छ। एक सय ९५ फिट लम्बाइ बाउन्ड्री लाइन रहेको मैदानमा पाँचवटा पिचमा पहिलो पटक क्रिकेट खेलिएको हो। डीपीएअघिका दुई संस्करण दुईवटा पिचमा खेलाइएको थियो। दुई महिनाको प्रयासपछि फाप्लालाई अन्तर्राष्ट्रिय स्तरको खेल मैदान तयार पारिएको हो। यूएईका मोहम्मद नाभिद, रोहन मुस्ताफा, हङकङका बाबर हायत, भारतका सन्नी पटेल, जयकिसन कोल्सावाला, गौरव तोमारलगायत विदेशी खेलाडी डीपीएल खेल्न धनगढी आइपुगेका छन् । आईसीसीबाट डीपीएलले तेस्रो संस्करणलाई मान्यता दिएसँगै यस प्रतियोगिताले विश्व क्रिकेट जगत्को ध्यान आकर्षित गर्न सफल भएको आयोजक धनगढी क्रिकेट एकेडेमीको अध्यक्ष सुवास शाहीले बताए। शाहीले क्रिकेटको विकासका लागि नै सात वर्षपहिले ड्रिम फाप्ला कै नारा लिएर अगाडि बढेको बताए। ड्रिम फाप्लाको अभियानका कारण स्थानीय सामुदायिक वन, जिल्ला वन कार्यालयबाट क्रिकेट रंगशाला निर्माणका लागि स्वीकृत भइसकेको छ उनले भने। आर्थिक वर्ष २०७२०७३ बाट रंगशाला निर्माणका लागि थोरै भए पनि बजेट समेत विनियोजन भएको छ । उनले सरकारले आर्थिक वर्ष २०७२०७३ मा विनियोजन गरेको ४० लाख बजेटबाट मैदान सम्याउने र माटो फिलिङ गर्ने काम गरेको बताए । सुदूरपश्चिममा धेरै व्यक्तिमा क्रिकेटको मोह देखिएको फाप्लामा देखिएको सहभागिताले देखाएको कञ्चनपुरबाट क्रिकेट हेर्न आइपुगेका प्रताप सिंहले बताए। यस प्रकारको प्रतियोगिताले खेलाडीलाई टिकाइराख्न मात्र होइन, क्षमतावान् खेलाडीलाई राष्ट्रिय, अन्तर्राष्ट्रियस्तरका प्रतियोगिताका लागि तयार पार्ने काम गर्ने उनले बताए। सुदूरपश्चिम प्रदेश सरकारले क्रिकेट क्रेज देखेर फाप्ला मैदानलाई अत्याधुनिक क्रिकेट मैदानका रूपमा विकास गर्न डीपीआर निर्माणका लागि भन्दै चालू आर्थिक वर्षमा पाँच करोड रकम विनियोजन गरेको छ। धनगढी उपमहानगरपालिकाले पनि फाप्लाका लागि एक करोड रकम छुट्ट्याएको छ। फाप्ला मैदान निर्माणलाई लिएर राष्ट्रिय क्रिकेट खेलाडी सोमपाल कामीले पनि उत्साही देखिए। सरकारले क्रिकेट खेलाडीका लागि प्रत्यक्ष रूपमा केही गर्न नसके पनि उपयुक्त खेलमैदान र प्रशिक्षकको व्यवस्था मात्र गर्न सके राम्रो हुनेछ, कामीले भने।"
हिरो गोल्डकप : पहिलो हाफमा भारतविरुद्ध म्यानमार १० ले अगाडि,काठमाडौं : हिरो गोल्डकपप अन्तर्गत भारत र म्यानमालको खेल जारी छ। महिला च्याम्पियनसिप अन्तरगत पहिलो हाफमा म्यानमारले भारतमाथि एक गोल गरेको छ। भारत भने पहिलो हाफमा १० ले पछाडि परेको छ। पहिलो हाफमा म्यानमारका लागि जुली क्यावले गोल गर्दै अग्रता दिलाएकी हुन्। यो खेलमा म्यानमार विजयी भए वा बराबरी मात्र गरे नेपाल नेपाल पाइनल पुग्ने छ। भारत प्रतियोगिताबाट बाहिरिदा फाइनलमा नेपालले म्यानमारको सामना गर्नेछ।
आइस भट्टराईको सतक,"भक्तपुर : भक्तपुरमा जारी विद्यालयस्तरीय १२ औं प्रधानसेनापति कप टी ट्वेन्टी क्रिकेट प्रतियोगितामा जेम्स स्कुलका व्याट्सम्यान आइस भट्टराईले एकसय एक रन बनाउँदै सतक पूरा गरेका छन्। भक्तपुरको सल्लाघारीस्थित सैनिक आवासीय महाविद्यालयद्वारा आयोजित प्रतियोगिताअन्तर्गत बुधबार आइसले ग्यालेक्सीविरुद्ध सतक प्रहार गरेका हुन्। उनको सतक प्रहारसँगै जेम्सले ग्यालेक्सीलाई ४५ रनले हराएको छ। बुधबारको जीतसँगै जेम्सको क्वार्टरफाइनल पुग्ने सम्भावना बढेको छ। मंगलबार भएको पहिलो खेलमा समेत जीत निकालेको जेम्स स्कुल रहेको समूह डीमा पाँच स्कुल रहेका छन्। उक्त खेलमा टस हारेर व्याटिङमा ओर्लेको जेम्सले २० ओभरमा ६ विकेट गुमाएर एकसय ५१ रनको योगफल तयार गरेको थियो। जसमा उक्त खेलका म्यान अफ द म्याच बन्न सफल आइसले ७४ बलको सामना गरेर १३ चौका प्रहार गर्दै एकसय एक रन जोडे। त्यस्तै सुजल ओलीले १६ रनको योगदान गरे। अरु खेलाडीले दोहोरो अंकको रन जोड्न सकेनन्। बलिङतर्फ ग्यालेक्सीका हृदय गिरीले दुई र असिम केसी तथा दावा शेर्पाले एकएक विकेट लिए। जवाफी व्याटिङमा ओर्लेको ग्यालेक्सी २० ओभरमा एकसय ६ रनमै अल आउट भए। उसको लागि दावा शेर्पाले २६, प्रतीक शाहले १३ र हृदय गिरी १२ रनको योगदान दिए। बलिङतर्फ जेम्सका अर्पण अधिकारीले दुई र शुभम बस्नेत र आयुष उपाध्यायले एकएक विकेट लिए। त्यस्तै बुधबार नै भएको अर्को खेलमा डीउभीले ज्ञान निकेतन स्कुललाई नौ विकेटले हराएको छ। टस जितेर व्याटिङमा ओर्लेको ज्ञान निकेतनले १२१ ओभरमा अल आउट हुँदै ३५ रनमात्रै जोडेको थियो। उसका कुनै पनि व्याट्सम्यानले दुई अंकको रन जोड्न सकेनन्। बलिङतर्फ भने डीउभीका सौरभ श्रेष्ठले पाँच रनको क्षतिमा तीन विकेट झारे। सौरभ उक्त खेलको म्यान अफ द म्याच घोषित हुने सफल भए। अर्पित खेतानले पनि सात रन दिएर अर्को तीन विकेट झारे। दुई विकेट भने आशिष शाहले लिए। जवाफी व्याटिङमा आएको डीएभीले ४२ ओभरमै एकमात्रै विकेटको क्षतिमा लक्ष्य भेट्टाएको थियो। उसको लागि रोनक गोयल र मोहम्मद समीर अन्सारी नटआउट क्रमशः १२ र ६ रनको योगदान दिए। बलिङतर्फ डीउभीका विकास रावलले मात्रै एक विकेट लिन सफल भए। प्रतियोगितामा काठमाडौं उपत्यका र काभ्रेका १७ वटा विद्यालयहरुको सहभागिता रहेको छ। सैनिक महाविद्यालयका खेलकुद इन्चार्ज रञ्जित राणाका अनुसार बिहीबार पहिलो खेल हर्टल्याण्ड र त्रियोग तथा दोस्रो खेल राजन मेमोरियल र सेन्ट जेभियर्सबीच हुनेछन्। विद्यालयस्तरीय १२ औं प्रधानसेनापति कप टी ट्वेन्टी क्रिकेट प्रतियोगितामा बुधबार जेम्सविरुद्ध व्याटिङ गर्दै ग्यालेक्सीका व्याट्सम्यान। तस्बिर : ईश्वरकाजी खाइजू"
नेपाल हिरो गोल्ड कपको फाइनलमा,काठमाडौं : नेपाल हिरो गोल्ड कप महिला च्याम्पियनसिपको फाइनलमा पुगेको छ । पछिल्लो महत्वपूर्ण खेलमा म्यानमारले भारलाई २० ले पराजित गरेपछि नेपाल फाइनलमा प्रवेश गरेको हो । भारतको भुवनेश्वरमा जारी हिरो गोल्डकप फुटबल प्रतियोगितामा नेपालको महिला टोली फाइनलमा प्रवेश गरेको हो । बुधबार भएको खेलमा नेपालले इरानलाई ३० र म्यानमारले भारतलाई २० गोलले पराजित गर्दै शुक्रबार हुने फाइनलमा स्थान बनाएका हुन् । बलियो टोली इरानलाई ३० गोल अन्तरले पराजित गर्दै नेपाली महिला फुटबल टोली फाइनल पुगेको हो ।भुवनेश्वरस्थित कालिङ्गा स्टेडियममा भएको जित्नै पर्ने खेलमा फिफा वरियताको १०६ औं स्थानको नेपालले ६० औं वरियताको बलियो टोली इरानलाई ३० ले हराएको हो । नेपालको प्रभावशाली जितमा पहिलो गोल खेलको ४१ औं मिनेटमा अनिता बस्नेतले गरिन् । नेपालको जितमा थप दुई गोल स्ट्राइकर साबित्रा भण्डारीले गरिन् । उनले खेलको दोस्रो हाफमा दुवै गोल गरिन् ।खेलको ५९ औँ र ८९ औं मिनेटमा साबित्राले गोल गर्न सफल भइन् । हिरो कपमा साबित्राले चार गोल गरिसकेकी छन् । सावित्राले बलियो प्रतिद्वन्द्वी भारतविरुद्ध पनि दुई गोल गरेकी थिइन् । आफ्नो पहिलो खेलमा नेपाल म्यानमारसँग पराजित भएको थियो । नेपालले त्यसयताका दुवै खेलमा जित निकालेको छ।
