शीर्षक,विवरण
बलात्कारका बहुपक्ष,"कुनै पनि कोणबाट लेखिने विषय होइन बलात्कार र जबरजस्ती करणी, तर दिनहुँ आउने समाचारले लेख्न बाध्य बनाएको छ। आखिर किन सिकार भइरहेका छन् महिला यसरी बलात्कार र प्रताडनाका ? जरामा लुकेको छ हाम्रो सामाजिक चिन्तन। मुख्यकारण हो, पुरुषवादी चिन्तन। हामी त्यो समाजमा बाँचिरहेका छौं जहाँ गर्भमा रहँदा छोरी भएकै कारणले फालिन्छन् र फाल्ने पनि तिनै छोरी वा महिला हुन्। विरोधाभाषको यो समाजमा पुरुषलाई मात्र दोषी देखायौं भने गलत हुनेछ। गर्भमै छोरी तुहाइने काम पहिलेका अशिक्षित आमाभन्दा अहिलेका शिक्षित आमाले बढी गरिरहेका छन्। शिक्षित हुनु र पढेर उच्च शिक्षा हासिल गर्नुको तात्पर्य सोच र समाज बदल्नु पनि होइन र ? त्यसैले पुरुषवादलाई केवल पुरुषसँग मात्र जोडेर हेरिनु हुँदैन, यो त सोच र चिन्तनको हो। सबै पुरुष पुरुषवादी र सबै महिला नारीवादी हुँदैनन्। सामाजिक परम्परा र संस्कृतिको नाममा हामीले आफ्ना चिन्तन र सोचलाई बदल्न सकेनौं। नारी र पुरुषबीचका सम्बन्ध अधिकांशतः यौनमा आधारित भएर परिभाषित गरिए। जेन्डर र सेक्स लाई एउटै परिभाषा दिइयो। प्रश्न गर्ने र प्रतिप्रश्न गर्ने विषयलाई बढी बोलेको अर्थमा लिइयो। परिवारले जे भन्छ, त्यस्तै मान्ने छोरीलाई असल र ज्ञानी चित्रण गरियो। छोरीको अध्ययन, रोजगारी र जीवनशैलीलाई परिवारको इज्जत र मानसँग मात्र जोडियो। स्वतन्त्रताको माग र विषयलाई स्वच्छन्दता र छाडापनसँग जोडेर हेरियो। एउटा असल र सबल सन्तान बनाउने भन्दा बढी असल बुहारीको रूपमा घर गरेर खान्छे वा खादिन, परिवार रिझाउन सक्छे वा सक्दिन यो रूपमा छोरीलाई हुर्काइयो। हो, यही सामाजिक अवस्थाबाट अधिकांशतः महिला हुर्किए, बढे र त्यस्तै जीवन बिताइरहेछन् हालसम्म केही अपवादबाहेक। अहिले पनि महिला आफ्नैबारे भएका निर्णयप्रति प्रश्न गर्न सक्दैनन्। आफ्नो विचारसम्मत निर्णय लिन सक्दैनन्। परिणामतः उनीहरूले न छोरीलाई असल शिक्षा दिन सक्छन् न त छोरालाई समेत। महिलाको सम्मान गनुर्पर्छ र समान व्यवहार गर्नुपर्छ भनेर सिकाउन सक्छन्। घरबाटैै बालबालिकाले सही शिक्षा नपाउनु अर्को जड कारण हो। समाज कुपोषित छ, हाम्रा विचार कुपोषित छन् र हाम्रा व्यवहार दूषित, त्यसैले समाज महिला हिंसाका विविध रोगको सिकार भइरहेको छ। अर्को कारण हो, बजार। उत्तर आधुनिकता, बजारको अधिकतम विकास र विश्वव्यापी सञ्जालीकृत व्यापार विनिमयको कारण समाज पुँजीवादी बनिरहेको छ। पुँजीवादी व्यवस्थामा हरेक विषयलाई वस्तुसँग र हरेक वस्तुलाई व्यापारसँग तुलना र आकलन गरिन्छ। सौन्दर्यको नाममा विभिन्न मालवस्तु उत्पादन गर्नु र त्यसको प्रयोग महिलामाथि बढी गरिनु ठूलो व्यापार बनिरहेको छ। सुन्दर देखिने नाममा बजारका उत्पादनजति सबै प्रयोग गर्न खोज्ने र त्यसको परीक्षणपर्याय बनिरहेको यथार्थ कति महिलाले बुझिरहेका छैनन् भने कति त्यसमै रमाइरहेका छन्। दिनहुँ भइरहने विभिन्न नामका सुन्दरी प्रतियोगिता यसैका उदाहरण हुन्। पहिलेपहिले यस्ता प्रतियोगिताको सडकसम्मै नारा जुलुस गरेर नथाक्ने महिला प्रतिनिधि र नेतृहरू आजकाल आफ्नै छोरीचेलीलाई तिनै प्रतियोगितामा भिडाउने गरेको देख्न पाइन्छ, बजारले भित्रभित्रै खाइरहेको पत्तै नपाई। कमजोर कानुनी व्यवस्था र भएका बन्दोबस्तको पनि कमजोर प्रभाव अर्को कारण हो। नेपालको फौजदारी कानुनको अवस्था हेर्दा यौनजन्य दूराचार र अपराधसम्बन्धी हालसम्मको कानुनी व्यवस्था पर्याप्त नभएको र अहिले पनि व्याख्या र परिभाषा नै अर्पयाप्त र अपूर्ण देखिन्छ। कानुनमा भनिएको जबर्जस्ती करणी प्रयोगमा आइरहेको बलात्कार भन्ने शब्दले एउटै अर्थ राख्छन् वा राख्दैनन् ? हालैमात्र लागू भएको देवानी र फौजदारी संहितामा समेत विरोधाभाषी व्याख्या छन्। विवाह र बहुविवाहको व्यवस्थासम्बन्धी व्याख्या पनि बाझिएको छ। तर पनि कानुन निरन्तर सुधारोन्मुख छ। बलात्कारीलाई फाँसीको माग गरिएको छ। मानिसको बाँच्न पाउने अधिकारलाई संरक्षण गर्ने अन्तर्राष्ट्रिय मानव अधिकारसम्बन्धी महासन्धिमा नेपालले हस्ताक्षर गरेका कारण फाँसीको सजाय हुन नसक्ला। तर के अबोध बालबालिकाको ज्यानै जाने गरी भएका बलात्कारका अपराधीले बाँच्न पाउने हकको नाममा यो विषयमा नसोच्नु नै पर्ने हो ? हामीकहाँ भएका कानुनी व्यवस्थाको समेत पूर्णतः प्रयोग भएको छैन। गर्न सकिने कारबाही र दण्ड व्यवस्थाको समेत कार्यान्वयन हुन सकेको छैन। यस्ता घटनालाई पारिवारिक र सामाजिक आवरणभित्र दबाएर राख्ने, आर्थिक प्रलोभन तथा मोलमोलाइमा मिलाउने र प्रतिष्ठाको विषय बनाउने प्रवृत्ति बढ्दो छ। बलात्कार र महिला हिंसाका बहुआयामिक पक्ष छन्। बहुआयामिक सामाजिक रोगको एउटै मात्र उपचार सम्भव हुँदैन। त्यसका लागि रोगका कारण र प्रकार अनुसार नै न्यूनीकरणका प्रयास हुनुपर्छ। कुपोषण लागेको बिरामीलाई पोषणका अनेकन् प्रयास गरेर मात्र स्वस्थ बनाउन सकिन्छ। समाज कुपोषित छ, हाम्रा विचार कुपोषित छन् र हाम्रा व्यवहार दूषित छन्। त्यसैकारण समाज महिला हिंसाका विविध रोगको सिकार भइरहेको छ। जबर्जस्ती करणी वा बलात्कार, अंगभंग र त्यसपछि हत्याका प्रकरण यी सबै घट्ना एक अर्कासँग अन्तरनिर्भर बनिरहेका देखिन्छन्। ज्ञवाली नेपाल सरकारकी शाखा अधिकृत हुन्।"
गर्मीयामका स्वास्थ्य समस्या,"महेन्द्रनगर, राजविराज, वीरगन्ज, जनकपुर, भैरहवा, विराटनगर, कैलालीको सेती र बुटवलको लुम्बिनी अञ्चल अस्पताललगायतका स्वास्थ्य संस्थामा गर्मीजन्य भाइरल संक्रमण, झाडापखाला, विषम ज्वरो, कमलपित्तलगायत बिरामीको चाप बढेको छ। आकस्मिक कक्षमा एक शड्ढयामा चार जनासम्म र करिडोर तथा बरन्डामा बिरामी राख्दा नयाँ ऐनले स्वास्थ्यकर्मीलाई चुनौती दिने भएपछि प्रयोगशाला, प्रेषण कक्ष, आदिको खोज बढी हुन थालेको छ। जलवायु परिवर्तन, जनसंख्या वृद्धि, वातावरण प्रदूषण, बाक्लो वस्ती तथा फोहोरमैलाका कारण तराई क्षेत्रमा मात्र होइन, पहाडमा समेत गर्मीले समस्या उत्पन्न गर्दैछ। गर्मी मौसममा केही श्वासप्रश्वास र धेरैजसो पाचन प्रणाली तथा छालासँग सम्बन्धित सरुवा रोग आफ्नै लापबाही र सचेतना अभावका कारण लाग्ने गर्छ। हेर्दा एकैखालको देखिए पनि ज्वरो कारणअनुसार फरकफरक हुने गर्छ। कुनै ज्वरो आफैं सन्चो हुन्छ, कुनै ज्वरो औषधिले पनि नछोएर अस्पताल भर्ना हुनुपर्ने खालको हुन्छ। शरीरको तापक्रम ९८ देखि ९९ डिग्री फरेनहाइटभन्दा बढी भएमा ज्वरो आएको मानिन्छ। गर्मीसँगै टाइफाइड, झाडापखाला, भाइरल फ्लु, पेट दुखाइ, रुघाखोकी, बान्ता, जन्डिस, हेपाटाइटिस ए, आँखा सुक्खा हुने, चिलाउने, धागो जस्ता चिरा आउने एलर्जिक कन्ज, टाइभाइटिस तथा आँखाको संक्रमणका बिरामी बढ्दै गएका छन्। सर्पदंश, उच्च ज्वरो, छालाको रोग, जलवियोजन, पिसाब र मिर्गौला समस्या तथा लू बढ्दै छ। गर्मी मौसममा टाउको दुख्ने, आलस्य, बान्ता, पानीको मात्रा कम हुनेजस्ता समस्याका कारण बिरामी पर्ने सम्भावना बढी हुन्छ भने केहीको त मृत्यु पनि हुनसक्छ। गर्मी तथा वर्षायाममा बढी मात्रामा देखिने समस्या विषाक्त खाना हो। विशेषगरी काँचो र नपाकेको मासु, बासी खाना, खाना बढी खाने, अपाच्य खाद्य पदार्थ, खासगरी चिल्लोका कारण फुड प्वाइजनिङ हुन्छ। भिब्रियो कोलेरा नामक ब्याक्टेरियाले आन्द्रामा संक्रमण गर्दा हैजा लाग्छ। बान्ता र पखालासँगै भयो भने स्वास्थ्यका दृष्टिले त्यसलाई खतरनाक मानिन्छ। सरसफाइको कमी, चर्पीको राम्रो व्यवस्था नहुनु, शुद्ध खानेपानीको अभाव, झिंगा र अन्य किरा फट्याङ्ग्राको बढी प्रकोप भएको ठाउँमा प्रायः देखिने संक्रामक रोग टाइफाइड हो। झिंगा, संक्रमित माटो र फोहर हातले खानेकुरा बनाउँदा रोग सर्न सक्छ। पेट दुख्ने, कराउनेलगायतका पाचन प्रणालीसँग सम्बन्धित लक्षणका साथै धेरै ज्वरो आउँछ। बिरामीको दिसापिसाबबाट दूषित पानी तथा खानाबाट यो रोग सर्छ। हात्तीपाइले, गोलो जुका, फित्तेजुका, अंकुशे जुका र चुर्ना दिसाबाट उत्सर्जित हुन्छ। त्यसरी उत्सर्जित परजीवीको फुल माटो, सागसब्जी, फलफूल, पानी, दूध र अन्य खाद्यपदार्थका माध्यमबाट निरोगीको मुखमा सर्ने गर्छ। दिसा गरिसकेपछि राम्रोसँग हात नधुँदा, मासु काँचै खाँदा जुका सर्न सक्छ। बढी देखिने अर्को रोग आउँ हो। आउँ परेको बेलामा बिरामीलाई पटक पटक दिसा लाग्छ। पातलो र रगतसमेत लागेको दिसा गर्ने, ज्वरो आउने, पेट दुख्ने हुन्छ। पखाला, झाडाबान्ता, आउँ, टाइफाइड, हैजामा शरीरबाट जति पानी खेर जान्छ, त्यति नै पानी र लवण दिनुपर्छ। गर्मीमा अधिक पसिना आउने, केटाकेटीलाई घमौरा आउने तथा वयष्कलाई समेत छालामा विभिन्न प्रकारका संक्रमण तथा समस्या देखा पर्छन्। केटाकेटीमा घमौरा आउँदा अझ बाक्लो कपडा लगाएर गुम्स्याउने चलन हुन्छ। त्यसले पसिना आउने ग्रन्थी थुनिएर घमौरा झन् बढ्छ र पाक्न थाल्छ। शरीरबाट पसिना बढी निस्किँदा सरसफाइ गरिरहनुपर्छ। अन्यथा गुम्सिएर, धुलोधुवाँ टाँसिएर डन्डीफोर र फंगस संक्रमण हुने गर्छ। गर्मीमा घाम कडा हुने भएकाले अल्ट्राभायोलेट ए र बी विकिरणले छाला चिलाउने, डढाउने गर्छ। लू पनि लाग्न सक्छ। जलवायु परिवर्तनका कारण लामखुट्टे पहाड र हिमालतिर पनि उक्लिएका छन्। जापानिज इन्सेफ्लाइटिस, फिलेरिया, मेनेन्जाइटिस, डेंगु, चिकन गुनिया, लेप्टोइस्पाइरोसिस पनि नेपालमा देखा परिसकेको छ। नयाँ स्थानमा नयाँ रोग र समस्या देखिन थालेका छन्। स्यान्डफलाइले बिरामीको छाला कालो हुने, कलेजो सुन्निने, कालाजर लगाउँछ। पछिल्लो समय नेपाल किटजन्य जीवबाट हुने १० प्रकारका रोगको उच्च जोखिममा छ। भुसुना र मुसाबाट सर्ने ३७ रोगको जोखिम छ, जनशक्ति अभाव छ, मुलुकमै एकजना मात्र किटविज्ञ छन्। गर्मीमा अत्यधिक प्रयोग गरिने चिसो पेयलाई जंक फुड भनिन्छ। यसमा धेरै चिनी र अम्ल हुन्छ तर भिटामिन, खनिज र फाइबर तथा पोÈकतत्व हुँदैन। त्यसैले यस्ता खानेकुरा हानिकारक हुन्छन्। यसले दाँत खिइने, कुपोÈण, मोटोपना, क्यान्सर, मुटुरोग, मधुमेह, दीर्घकालीन श्वासप्रश्वास समस्या र तिनका जटिलता निम्त्याउँछ। बेलायती खोजकर्ताले खाने बानीमा देखिएको परिवर्तन महँगो साबित भएको बताएका छन्। अमेरिकाले डिसेम्बर २०११ देखि फास्टफुड तथा पोÈणहीन खाद्यपदाथका ब्राण्डले खेलौना उपहार दिन नपाउने नियम बनाएको छ। कोकाकोला र पेप्सी जस्ता पेयपदार्थमा मिसाइने रङ कारामेलले शरीरमा क्यान्सर निम्त्याउन सक्ने क्यालिफोर्निया युनिभर्सिटी, अमेरिकाले जनाएको छ। पेय पदार्थमा मिसाइने रसायन साइक्लोमेट अम्लले पित्तको क्यान्सर बनाउँछ, मिर्गौलामा पत्थरी पार्छ। भोजनमा सर्तकता, सफा शुद्ध र धोएको खाना, उमालेको किटाणुरहित पानी प्रयोग गर्नुका साथै खाना खानुअघि र पछि साबुनपानीले हात धुनुपर्छ। जथाभावी दिसापिसाब नगर्ने, बासी, सडेगलेका र अपच हुनेगरी खाना खानु हुँदैन। वातावरण सफा राख्नुपर्छ। सूर्तीको कपडा लगाउने, दिनहुँ नुहाउने, प्रशस्त पानी र झोल पदार्थ पिउने, व्यक्तिगत सरसफाइ तथा सुरक्षामा ध्यान दिने, छाता, चस्मा, सनक्रिम, पाउडर आदि अपनाउँदा गर्मी मौसममा पनि अन्य मौसमसरह स्वस्थ, सफा रहन सकिन्छ। यसका लागि जुनसुकै उमेरसमूहका मानिस स्वास्थ्यप्रति सचेत बन्नुपर्छ।"
आर्थिक विकासका प्राथमिकता,"उद्योगको विकास नहुनुको प्रमुख कारण राज्यको नीति तथा व्यवहार उद्योगमैत्री हुन नसक्नु हो समृद्धिको चर्चा चलिरहँदा आर्थिक समृद्धिका लागि हामीसँग सम्भावना केकति छन् त ? छ हजारभन्दा बढी नदीनालाबाट कम्तिमा ४२ हजार मेगावाट जलविद्युत् उत्पादन, हजारौं हेक्टर सिँचाइ तथा शुद्ध खानेपानी विदेशमा निर्यात गर्न सकिने सम्भावना छ। सुन, फलाम, तामा, जिंक, चुनढुंगा, युरेनियम जस्ता कयौं खनिज हाम्रै डाँडामा पाइन्छन्। विश्वको सर्वोच्च शिखर सगरमाथालगायत संसारका ठूला १० मध्ये आठ हिमाल यहीं छन्। राष्ट्रिय जनगणना, २०६८ को तथ्यांकअनुसार देशको ५७ प्रतिशत जनसंख्या श्रमयोग्य मानिने १५ देखि ५९ उमेरसमूहको छ। सीमापार व्यापारको लागि आर्थिक रूपमा विश्वका दुई ठूला मुलुक चीन र भारत हाम्रै छिमेकी हुन्। यत्तिका सम्भावना भएको मुलुक विश्वमा विरलै छन्। यी सम्भावनालाई हेर्ने हो भने त हाम्रो मुलुक सम्पन्न हुनुपर्ने हो। दुर्भाग्य, आर्थिक रूपले हामी दक्षिण एसियामै अफगानिस्तानबाहेक सबैभन्दा गरिब छौं। आजभन्दा १० वर्षअघि भारत, बंगलादेश र पाकिस्तानकै हाराहारीमा रहेको नेपालीको प्रतिव्यक्ति आय हाल ती मुलुकको भन्दा आधा कम छ। हामी सम्पन्न हुन नसक्नुका कैयन् कारण होलान्। तर यहाँ हाम्रा विगतदेखिका सरकारले मुलुकको आर्थिक विकासका सम्भावनाको प्राथमिकीकरण नगर्दा कसरी हामी गरिब भयौं भन्नेबारे विश्लेषण गरिन्छ। कृषिप्रधान देश भएकोले विगतदेखिकै सरकारले कृषि विकासलाई प्राथमिकतामा राखेको सुनिन्छ। तर करिब ६५ प्रतिशत रोजगार प्रदान गर्ने र झन्डै ३१ प्रतिशतले कुल ग्राहस्थ उत्पादनमा योगदान पुयाउने कृषि क्षेत्रलाई कुनैपनि सरकारले आधुनिकीकरण र बजारीकरण गर्न आवश्यक नीति निर्माणतिर ध्यान दिएको देखिँदैन। तराई तथा पहाडमा सयौं बिगाहा जमिन अझै पनि वर्षाको पानीमा निर्भर छ। सिँचाइको व्यवस्थापन नगन्य छ। १४ वर्षपहिले सुरु भएर अझै सञ्चालनमा आउन नसकेको सिक्टा परियोजनालाई मात्रै हेर्ने हो भने सरकारको प्राथमिकताबारे बुझ्न सकिन्छ। हरेक वर्ष कृषकलाई चाहिने बीउबिजन र मलको हाहाकार हुन्छ। राज्यले प्राथमिकतामा राखेर नीति निर्माणमा ध्यान दियो भने कृषि क्षेत्रले राज्यको आर्थिक स्थितिलाई कसरी रुपान्तरण गर्न सक्छ भन्ने उदाहरण हेर्न धेरै टाढा जानै पर्दैन। वर्षौंसम्म फ्रान्स र अमेरिकीसँग लडेर आर्थिक रूपले टाट पल्टिएको र चामललगायत सम्पूर्ण खाद्यान्न आयात गर्ने एसियाली मुलुक भियतनामलाई हेर्न सकिन्छ। सन् १९८० देखि कृषिलाई मुख्य प्राथमिकतामा राखेर सोहीअनुसार राज्यले नीति निर्माण गरी कृषकलाई सेवासुविधा दिएकाले नै करिब एकदशकमै भियतनाम भारत र थाइल्यान्डपछि विश्वमै तेस्रो ठूलो खाद्यान्न निर्यातक बनेको छ। उद्योग क्षेत्रको विकासमा समेत हामी दक्षिण एसियामै अफगानिस्तानलाई छोडेर सबैभन्दा तल छौं। कुनै समय हाम्रोभन्दा कमजोर तर हाल उदाउँदो अर्थतन्त्र भएका भियतनाम, कम्बोडिया, इथियोपिया, म्यानमारजस्ता मुलुक उद्योगधन्दामा अघि बढेर उच्च मूल्यका वस्तु उत्पादन र निर्यात गर्छन्। हाम्रा उद्योगपति भने उद्योग चलाउने होइन भारतलगायत तेस्रो मुलुकबाट सामान ल्याएर बिक्री गर्ने व्यापारीमा रुपान्तरित भइरहेका छन्। जसले गर्दा न रोजगारी बढ्न सकेको छ न त राज्यको आम्दानी नै। उद्योगको विकास नहुनुको प्रमुख कारण राज्यको नीति तथा व्यवहार उद्योगमैत्री हुन नसक्नु हो। राज्यले केही उद्योगीको व्यवहारलाई आधार मानेर लुटाहा र ठगको रूपमा हेरिरह्यो। कम्बोडिया, भियतनाम, श्रीलंका, म्यानमार, चीन, भारत, बंगलादेशजस्ता मुलुक द्रूत आर्थिक विकासका लागि प्रत्यक्ष वैदेशिक लगानी भित्र्याउन तीव्र प्रतिस्पर्धा गरिरहेका छन्। संयुक्त राष्ट्रसंघीय व्यापार तथा विकास सम्मेलनको प्रतिवेदनअनुसार सन् २०१७१८ मा विश्वभरका वैदेशिक लगानी भित्र्याउने मुलुकको सूचीमा चीन चौथो (१३४ अर्ब अमेरिकी डलर) र भारत दशौं (४० अर्ब अमेरिकी डलर) स्थानमा छन् भने बंगलादेश, म्यानमार, श्रीलंका र भियतनाम हामीभन्दा कैयौं गुणा अघि छन्। उक्त प्रतिवेदनअनुसार सन् २०१७ मा नेपालले करिब १९ करोड अमेरिकी डलर मात्र विदेशी लगानी भित्र्याउन सफल भयो। प्राकृतिक बरदान पाए पनि दैनिक एक हजार डलर खर्च गर्ने पर्यटक आकर्षित गर्न हामीले त्यस्तो गन्तव्य र पूर्वाधार निर्माण गर्न सकेकै छैनौं। ती देशले लगानीकर्ताका लागि नीति, नियम सरल र लगानीकर्तामैत्री बनाइसकेका छन्। उनीहरू हरेक लगानीकर्तालाई विशिष्ट सम्मान दिन्छन्। लगानीकर्ताको सुविधाका लागि एकै स्थानबाट सेवा प्रदान गर्न एकद्वार सेवा दिने अलग्गै लगानी बोर्ड गठन गरेका छन्। तर हाम्रोमा एउटा लगानीकर्ताले आफ्नो व्यवसाय सुरु गर्न अझै २० देखि २५ वटा निकायमा धाउनुपर्ने र महिनौं कुर्नुपर्ने बाध्यता छ। हुन त हाम्रोमा पनि लगानीकर्तालाई एकद्वार सेवा प्रदान गर्न २०११ मा लगानी बोर्डको गठन भयो तर राजनीतिक नेतृत्वको उद्देश्यविपरीत बोर्डको अधिकारलाई असाध्यै खुम्च्याइयो र ऐनलाई कमजोर पारियो। त्यतिमात्रै होइन हाम्रो परम्परागत कर्मचारीतन्त्रले बोर्डलाई प्रतिस्पर्धी निकायको रूपमा हेयो र असहयोगको नीति लियो जसले गर्दा बोर्डले उद्देश्यअनुरूप काम गर्न सकिरहेको छैन। नयाँ सरकारले २०७५७६ को बजेट व्यक्तव्यमा निजी लगानीलाई प्राथमिकतामा राखेर लगानीकर्तालाई एकद्वार सेवा प्रदान गर्न लगानी बोर्ड ऐनलाई संशोधन गर्ने प्रतिबद्धता गरेको छ। सोहीअनुसार लगानी बोर्डलाई यथार्थमै एकद्वार सेवा प्रदान गर्ने अधिकारसम्पन्न निकायको रूपमा अघि बढ्न सके नेपालमा वैदेशिक लगानी उल्लेख्य रूपले बढ्ने सम्भावना भने कायमै छ। जलस्रोतको क्षेत्र पनि सरकारको प्राथमिकतामा पर्न सकेको देखिँदैन। एसियामा जलविद्युत् आयोजना निर्माणको सुरुवाती चरणमै तत्कालीन प्रधानमन्त्री चन्द्रशमशेरले फर्पिङमा पाँच सय किलोवाट विद्युत् उत्पादन गरेका थिए। त्यसको एक शताब्दीपछि पनि हामीले ७५० मेगावाटको मात्रै विद्युत् उत्पादन गर्न सकेका छौं। ३० करोडभन्दा बढी जनसंख्या भएको र बिजुलीको अत्यधिक माग भएको उत्तर भारत र बिहारमा बिजुली बेचेर भुटान र लाओस जस्तै छोटो समयमै धनी हुने मिठो सपना त हामीले पनि देखेको छौं तर जलविद्युत् विकाससम्बन्धी हाम्रा समग्र नीति रुढीग्रस्त छन्। उदाहरणका लागि,कुनै जलविद्युत विकासकर्तालाई सरकारी जग्गा प्राप्त गर्न फलामको च्युरा चपाएसरह हुन्छ। अझ वन क्षेत्रको प्राप्ति त असम्भवप्रायः छ। कुनै वन क्षेत्र प्राप्त गर्नुपर्यो भने सोही भूगोलको उस्तै वातावरणीय परिवेश भएको जग्गा नेपाल सरकारलाई बुझाउनुपर्ने र प्रत्येक रुख काटेबापत २५ वटा बिरुवा रोपेर पाँच वर्षसम्म हेरचाह गरेर छैठौं वर्षमा नेपाल सरकारलाई हस्तान्तरण गर्नुपर्ने जस्ता अव्यवहारिक नीति नियमका कारण नेपालमा जलविद्युत् विकास गर्न कुनैपनि कम्पनी इच्छुक हुँदैनन्। यस्ता नीतिगत अप्ठेरा समाधान नगरी सरकार भने अबको १० वर्षमा १० हजार मेगावाट बिजुली उत्पादन गर्छौं भनेर कस्सिएको छ। करिब २३ हजार मेगावाट विद्युत् उत्पादनको सम्भावना रहेको भुटानले भने जलविद्युत्लाई मुख्य प्राथमिकतामा राखेर सोहीअनुसार नीति नियम बनाएको छ। करिब एक हजार सात सय मेगावाट जलविद्युत् उत्पादन भएको भुटानले सन् २०२० सम्ममा १० हजार मेगावाट जलविद्युत् उत्पादन गर्ने लक्ष्य राखेको छ। उत्पादनको ७० प्रतिशतभन्दा बढी बिजुली भारतमा निर्यात गर्दै आएको भुटान अब छिट्टै भारत, बंगलादेश, भुटान र नेपालबीच भएको सम्झौताअनुसार कार्यप्रगति भए बंगलादेशमा समेत बिजुली बेच्ने तरखरमा छ। यता हाम्रोमा भने प्राविधिक र वित्तीय रूपमा ४२ हजार मेगावाट सम्भाव्य भनिए पनि आजको मितिमा समेत भारतबाट करिब चार सय मेगावाट बिजुली आयात गरिरहेका छौं। हुन त नयाँ सरकारले हालै बंगलादेश सरकारसँग नेपालको बिजुली बिक्री गर्ने सम्झौता गरेको छ। प्राकृतिको बरदान र विश्व शान्तिका दूत गौतम बुद्ध जन्मेको मुलुकमा स्वाभाविक रूपमा पर्यटन क्षेत्रले प्राथमिकता पाउनुपर्ने हो। तर प्रतिवर्ष ५ लाख पर्यटक भित्र्याउन हामीलाई धौधौ हुन्छ, जबकि श्रीलंका, मालदिभ्स, सिंगापुर, इन्डोनेसिया, दुबईजस्ता मुलुकमा हरेक वर्ष सामान्यतयाः २० देखि ३० लाख पर्यटक जान्छन्। सन् २०१७ मा मात्रै सिंगापुरले एक करोड ७० लाख पर्यटक भित्र्यायो। अझ उनीहरू गुणात्मक पर्यटकमा विश्वास गर्छन् र त्यहाँ जाने हरेक पर्यटकले प्रतिदिन कम्तिमा दुई सय डलर खर्च गर्छन्। तर हाम्रोमा प्रतिदिन ५० डलर खर्च गरे खुसी हुनुपर्ने अवस्था छ। प्राकृतिक बरदान पाए पनि दैनिक एक हजार डलर खर्च गर्ने पर्यटक आकर्षित गर्न हामीले त्यस्तो गन्तव्य र पूर्वाधार निर्माण गर्न सकेकै छैनौं। सरकारको अर्को प्राथमिकतामा परेको क्षेत्र हो वैदेशिक रोजगार। नेपालमा भित्रिने रेमिटेन्स कुल गार्हस्थ उत्पादनको २९ प्रतिशतबराबर हुन आउँछ। तर यो क्षेत्र पनि समस्याग्रस्त छ। सरकारले कानुन र नीति निर्माण गर्न नसक्दा स्वदेशमै दलालबाट हाम्रा युवायुवती ठगिने रोग त छँदैछ, त्यसबाहेक सरकारले रोजगारदाता मुलुकसँग द्विपक्षीय सम्झौता नगर्नाले समेत ती मुलुकमा नेपाली ठगिने क्रम जारी छ। वैदेशिक रोजगारीलाई दीर्घकालसम्म प्राथमिकतामा राख्नु मुलुकको हितमा हुँदैन। हाम्रा युवायुवतीको उत्पादनशील ऊर्जा अर्काकै मुलुक बनाउँदा खर्च भइरहन्छ र श्रमयोग्य उमेर विदेशमै सकिन्छ। त्यसैले यदि समृद्ध नेपाल र सुखी नेपाली को नाराअनुसार नै मुलुकको विकास गर्ने हो भने ठोसरूपमै आर्थिक विकासका लागि आवश्यक क्षेत्रको प्राथमिकीकरण र सोअनुसार नीतिनिर्माण र वातावरण बनाउनु अपरिहार्य छ।"
के पोर्नबाट खतरा छ ?,"मानिसहरू हत्याबाट भन्दा चुरोट र रक्सीबाट धेरै मर्छन्। तर कुनै पनि देशको सरकारले रक्सी र चुरोटमाथि प्रतिबन्ध लाउँदैन। यसको एउटा मुख्य कारण हो राजस्वबाट हुने आम्दानी। बरु सरकारले करौडौं खर्च गरेर चुरोट र रक्सी खान हुँदैन भनेर शिक्षा दिन्छ, प्रचार गर्छ, अस्पताल खोल्छ, औषधी उपचार गर्छ, तर ती हानिकारक वस्तुको उत्पादन र आयात रोक्दैन। चुरोट र रक्सीबाट लोभलाग्दो आम्दानी भए जस्तै इन्टरनेटको व्यवसायमा सबैभन्दा बढी आम्दानी पोर्न साइटको ट्राफिकबाट हुने डेटाको कारोबारमा छ। भनिन्छ इन्टरनेटको कुल ट्राफिकमा झन्डै ७० प्रतिशत हिस्सा पोर्न साइटले लिन्छ। यसको अर्थ हो पोर्न साइट बन्द भयो भने इन्टरनेट व्यवसायीको आम्दानी स्वात्तै घ्टन सक्छ। सरकारको राजस्व पनि सँगसँगै घट्छ। इन्टरनेटमा व्यापारीहरू मात्रै छैनन्। त्यहाँ विभिन्न स्वार्थ भएका सिकारी र अपराधीहरू पनि छन्। उनीहरूले आफ्नो शिकारलाई जालमा पार्न विभिन्न किसिमका चाल, उपाय र प्रविधि अपनाउँछन् र इन्टरनेटको प्रविधि नै यस्तो छ कि यसलाई धेरै बेरको लागि रोक्न सकिन्न र अपराधीका लागि यसको सबैभन्दा ठूलो आकर्षण भनेको लुकेर, नक्कली पहिचान दिएर अपराध गर्ने सुविधा यसमा छ। जस्तो हुलाकबाट पठाइने चिठीभित्र विष राखेर पठाए पनि हुलाकीलाई थाहा हुँदैन र हुलाकलाई कार्बाही गर्न वा बन्द गर्न मिल्दैन त्यसैगरी इन्टरनेटबाट आउने वा जाने कन्टेन्टको आधारमा इन्टरनेट व्यववसायीलाई कार्बाही गर्न मिल्दैन। इन्टरनेट अहिले कुनै पनि देशको आर्थिक, सामाजिक, राजनीतिक, स्वास्थ्य, शिक्षा, सञ्चार आदि विभिन्न विषयको रक्तसञ्चार जस्तै भएको हुँदा त्यसलाई बन्द गर्ने दुस्साहस कसैले गर्न सक्तैन। कुन वेबसाइट पोर्न साइट हो र कुन हैन भन्ने कुराको पत्ता लगाउने वा निर्णय गर्ने आधार के हो ? अहिले विकिपिडिया सूचना र ज्ञानका लागि प्रयोग गरिने सबैभन्दा लोकप्रिय साइट हो। त्यसमा यौनसम्बन्धी विषयका टेक्स्ट चित्र र भिडियोहरू अनगिन्ती छन्। त्यस्तै गुगल सर्च इन्जिनले के पोर्न के नपोर्न जुनसुकै विषय पनि तत्कालै खोजेर देखाइदिन्छ। यस्ता हजारौं साइट छन् जसमा हाम्रो परम्परा र संस्कृतिले अश्लील भन्ने विषयवस्तु चित्र र चलचित्र छन्। इन्टरनेटको कुनै पनि च्यानल वा वेबसाइट बन्द गर्नु भनेको जनताको सूचना अधिकार र अभिव्यक्ति स्वतन्त्रता साँगुरिनु हो। सरकारको चिठीको आधारमा दूरसञ्चार प्राधिकरणले र प्राधिकरणको आदेशको आधारमा इन्टरनेट सेवाप्रदायकले वेबसाइट बन्द गर्नु भनेको ती निकायलाई सेन्सर गर्ने र बन्द गर्ने अधिकार दिनु हो। पहिलो कुरा त व्यापारीले आफ्नो पेटमा लात हान्ने काम गर्दैन। अर्को महत्वपूर्ण कुरा कानुनबाट अधिकार पाएको निकायबाहेक अरू कसैले सूचना र सञ्चारका माध्यम बन्द गर्न पाउँदैन। सेन्सर पनि गर्न पाउँदैन। यसैले पोर्न साइट रोक्नु त्यति सजिलो छैन। कुनै अधिकार प्राप्त निकायले यो काम गर्न खोजे पनि उसले कुन साइट पोर्न हो र कुन होइन भन्ने छुट्याउने आधार छैन। यो समस्याबाट हामी मात्रै पीडित छैनौं। संसारका अधिकांश देश पीडित छन्। एक्काइसौं शताब्दीको नयाँ प्रविधिले जन्माएको यो नयाँ खालको समस्या हो। समस्या नै नयाँ खालको भएको हुँदा समाधान पनि नयाँ हुनुपर्छ। कन्ट्रोल र कमान्डबाट समस्या समाधान गर्न खोज्ने पुरानो तरिकाबाट इन्टरनेटलाई परिचालन गर्न सकिन्न, रोक्न त सकिँदै सकिन्न। कतिपय अधिनायकवादी शासन व्यवस्था भएका मुलुकहरूलाई पनि यसलाई नियन्त्रित गर्न हम्मेहम्मे परिरहेको छ। वास्तवमा प्रविधि आफैं असल वा खराब हुँदैन। मानिसले प्रविधिलाई कसरी, के कामका लागि उपयोग वा दुरुपयोग गर्छ भन्ने मुख्य कुरा हो। अहिले बलात्कारका घटना अचानक बढेको समाचार आइरहेका छन्। यसका लागि केही जिम्मेवार व्यक्तिहरूले इन्टरनेट र पोर्न साइटलाई जिम्मेवार ठानेका छन्। तर वास्तविकता के हो भन्ने कुराको अध्ययन अनुसन्धान भएको छैन। कान नछामी कौवाको पछि लागे झैं मानिसहरूले इन्टरनेटलाई दोषी देख्न थालेका छन्। के पोर्न साइट बन्द गर्दैमा बलात्कार, हिंसा र हत्या बन्द हुन्छ भन्ने ग्यारेन्टी छ ? इन्टरनेट नभएको युगमा पनि ब्रह्माले आफ्नै छोरी सरस्वतीमाथि आँखा गाडेका थिए, पछि बिहे नै गरे र छोरा मनु जन्म्यो भन्ने कथा वेद र पुराणमा छ। भ्रम वा हल्ला फैलाउन इन्टरनेट नै चाहिन्छ भन्ने पनि छैन किनकि महाभारतको लडाईं भइरहँदा अश्वत्थामा मरेको फेक न्युज फैलाएर उनका पिता द्रोणाचार्यलाई मारेको कथा पनि छ। बलात्कारीलाई फाँसीको सजाय दिने व्यवस्था भएको देश भारतमा पनि बलात्कार र हत्याका घटनाले सिंगै देश तातेको ताजै छ र तर त्यहाँ इन्टरनेटलाई बन्द गर्ने कुरा कसैले गरेन। यसैले खतरा इन्टरनेटमा हैन नियतमा छ। पोर्न साइट बन्द गर्ने नाममा जनताको इन्टरनेटमाथि निर्वाध पहुँचको अधिकारलाई खुम्च्याउनु कदापि हुँदैन, पाइँदैन।"
कानुन निर्माणमा विदेशी प्रभाव,"फ्रेन्चकोडको प्रभावमा जंगबहादुरले पहिलो मुलुकी ऐन बनाएका थिए भन्ने भ्रमपूर्ण अभिव्यक्ति चलाएर कानुन निर्माणमा विदेशीलाई स्वीकार्य बनाइँदै त छैन ? नेपालमा कानुन निर्माण गर्न विदेशीको भर पर्ने प्रवृत्ति बढ्दो छ। कानुनको मस्यौदा तयार गर्न र छलफल चलाउन विदेशीले आफ्ना स्थानीय औजार प्रयोग गरिरहेछन्। सरकारी र गैरसरकारी तहमा यस प्रयोजनका लागि विदेशी संस्थाले गर्ने खर्च, तिनका एजेन्डा र त्यसमा प्रयोग हुने व्यक्तिबारे अध्ययन हुन सकेको छैन। संविधानसभामा संविधान तयार पार्ने क्रममा एस घइहरू देखिनेगरी राष्ट्र संघको टोपीमा आएर बसे। संवैधानिक संवाद केन्द्रले समानान्तर संविधानसभासरह काम गरेको देखाएर संविधानसभाकै मानमर्दन गरियो। पराइचरहरूको चरनमा चरेर कानुन चलाउन चरण चाहर्ने चलनचल्तीमा त छैन ? ६ वटा संविधान बनाउनेको अनुभव भएकालाई एउटै लिखित संविधान नभएका देशका नागरिकले संविधान निर्माणको अनुभव बाँडे। अरू मुलकमा अस्वीकृत व्यक्ति (पर्सोना नन ग्राटा) बन्ने खतरामा रहेका व्यक्तिले जातजाति र क्षेत्र उचाले। आफ्नो देशको संविधानमा एभान्जेलिक पन्थ कायम राखेर कसैले यता धर्म निरपेक्षता सिकाउन भ्याए। कोही आफ्नो देशको राजतन्त्र जोगाएर नेपालमा गणतन्त्रको वकालत गर्न आए। कोही आफ्नो देशको झन्डामा पन्थवाचक चिन्ह भएर पनि सहिष्णुता सिकाउन आए। कोही आफ्ना देशका बैंकमा संसारको कालोधन जम्मा गरेर सदाचार सिकाउन आए। कोही नेपाललाई धेरै भन्दा धेरै जमिनसहित र जमिनबिनाका बतासे राज्यमा विभाजित गरी नेपालको राष्ट्रिय एकतामा आँशु बगाउन आए। कोही नेपालीलाई कित्ता कित्तामा बाँडी नेपाल राष्ट्र संवद्र्धन गर्न आए। फर्केर जानेमा भने नेपालका सभासद्लाई रैतीसरह ठानी चिठी लेख्ने एकजना राजदूत मात्र थिए। यी सबै मिलेर नेपालको संविधान निर्माणलाई प्रभाव पार्न सक्दो प्रयत्न गरे। तिनका अलगअलग अनुहार संविधानका शब्द र अन्तर्यमा ठाउँठाउँमा भेटिन्छन्। सम्झनामा पहिलो मुलुकी ऐन नेपालमा सामाजिक कानुनको रूपमा रहेको देवानी संहिताको मस्यौदा गर्न ऐनबमोजिम गठन भएको नेपाल कानुन आयोगलाई अक्षम र अयोग्य ठानियो। कानुन आयोगले विगतमा विभिन्न कानुनको मस्यौदा गरेको इतिहास नभएको होइन। कानुन आयोगलाई पन्छाएर र कानुन मन्त्रालयलाई संस्थागत रूपमा किनारा लगाएर ती संहिता तयार भए। अझ बहालवाला न्यायाधीशलाई नेतृत्व दिइयो। जतिसुकै ज्ञानीगुनी भए पनि कानुन तर्जुमा बहालवाला न्यायाधीशको नियमित काम पनि होइन। कानुन आयोगसँग पूर्व न्यायाधीश आबद्ध गर्न नसकिने पनि थिएन। त्यो बेला कानुन आयोगले विदेशी धन र न्यारेटिभमा काम गर्ने सम्भावना नदेखेर बहालवाला न्यायाधीशको संयोजकत्वमा कानुन मस्यौदा गर्ने उपाय निकालियो। यो आफ्ना संस्था कमजोर गर्ने र पराइ एजेन्डा र धनमा काम गर्ने सहज उपाय त थिएन ? १९१० को ऐन बनाउँदा समाजमा प्रचलित रीतिथितिका आधारमा बनाउनु परेकाले पुराना सनद सवालका सबै अभिलेख ऐनखानाका डिठ्ठाका जिम्मामा मगाइएको थियो। सो ऐन तयार गर्न जम्मा पारिएका सनदसवाल पछि अलमल नहोस् भनी सडाइएको थियो। सो ऐन बनाउन कुनै विदेशी व्यक्तिको सहायता लिइएको थिएन। काभेनाघ भन्ने अंग्रेजले नेपालको पुरानो कानुनलाई वर्तमान प्रधानमन्त्रीले हालै धेरै सुधार गरी बनाएका छन् भनी १९०८ मा नै भनेका थिए जबकि उक्त ऐन कौशलले तैयार गरी १९१० मा लागू भएको थियो (रेवतीरमण खनाल, नेपालको कानुनी इतिहासको रूपरेखा)। यो ऐन बनाउन निम्न व्यक्ति सहभागी थिए मुख्य जनरल कृष्ण बहादुर राणा, विजयराज पण्डित, नगेन्द्रराज पण्डित, तीर्थराज पण्डित, हेमदल थापा, रत्नमानसिंह राजभण्डारी, लक्ष्मीदास, कालिदास, रेवतीरमण सत्याल आदि। उनीहरू कौशलमा र ऐन पारित गर्नेमा पनि थिए। यो ऐन मस्यौदा गर्दा आकार प्रकारका निम्ति आधार ग्रन्थको रूपमा दिल्लीका मुगल शासक अकबरले जारी गरेको आइने अकबरी हेरिएको थियो। आइने अकबरीमा विभिन्न क्षेत्रका कानुन एउटै ग्रन्थमा रहेकाले यस ऐनमा पनि सबै कानुन एउटै किताबमा राखिएको थियो। त्यसबेला भारतमा लेखापढी गर्दा उर्दु फारसीमा गर्ने चलन भएकाले यस ऐनमा ती भाषाका कतिपय शब्द परेका पनि छन्। कतिपय विधिविधानमा मनुस्मृति र याज्ञवल्क्य स्मृतिलाई आधार मानेकाले त्यसको प्रभाव सो ऐनमा छ। उच्चस्तरीय न्यायिक सुधार आयोग २०२८ मा पनि नेपालको कानुन प्रणालीमा फ्रेन्च कानुन प्रणालीको प्रभाव छैन भन्ने उल्लेख भएको छ (रेवतीरमण खनाल, उही)। राम्रा नराम्रा जे भएपनि यसका व्यवस्था यहींको बुद्धि, विवेक, मन, व्यवहार र माटोको उपज थियोे, १९१० को मुलुकी ऐन। सर्वोच्च अदालतका पूर्व न्यायाधीश ज्ञाइन्द्रबहादुर श्रेष्ठले आफ्नो पुस्तक हिन्दु विधिशास्त्र र नेपालको कानुनी व्यवस्था मा उल्लेख गरेअनुसार जंगबहादुरले यो मुलुकी ऐन जलेश्वरका लोकपति र लेखपति झालाई तैयार गर्न लगाएका थिए। यो ऐन तयार गरेबापत उनीहरूले जलेश्वरको पचुहुवी गाउँको पाँचसय बिघा जमिन विर्ता पाएका थिए। सो ऐन दलान कचहरी वा कौशलले बनाएको थियो। रेवतीरमण खनालका अनुसार, जंगबहादुरले यो ऐनको मसौदा जलेश्वरका लोकपति झा र लेस (ख) पति झाले गरेका हुन्। सो बापत उनीहरूले महोत्तरीको पचहवीको पाँच सय बिगाहा जग्गा पाएका पुष्टि गर्न उनले सुब्बा रामगोपाल राजबाहकलाई उद्धृत गरेका छन्। राजबाहकका अनुसार महोत्तरी कचर्वाका झाद्वयले मनुस्मृति आदि शास्त्र हेरी ऐन तर्जुमा गरेकाले श्री ५ सुरेन्द्रले उक्त जग्गा दिएका थिए। उनीहरूका सन्तान नभएकाले सो विर्तामा सरकार लाग्नुपर्ने भनी मुद्दा परेको थियो। सो जग्गा सरकारी ठहर्ने गरी विसं१९७८ सालमा खड्ग निशानाबाट फैसला भई सो जग्गा रैकर भएको थियो। १९१० को मुलुकी ऐन न्यायिक र अर्धन्यायिक काम गर्दै आएका संस्था र पदाधिकारीले दण्ड गर्दा घटीबढी सजाय नगरी कसुरअनुसार सजाय गर्न कौसलले तयार गरेको थियो। यसले कानुनमा लेखे भन्दा घटीबढी पारी दण्ड दिनुलाई पनि दण्डनीय हुने भनेको छ। यसमा अब उप्रान्त नयाँ कानुन बनाउनु, सच्याउनु वा यसका व्यवस्था खारेज गर्नुपर्दा कसरी गर्ने भन्ने भन्नेबारेमा उल्लेख छ। कौशलले सहमति जनाएको यो कानुन बनाउन श्री ३ को हुकुम र श्री ५ का तीन पुस्ताको मन्जुरी थियो। सो कौशलमा प्राइममिनिस्टरदेखि खरदार, मुखिया, द्वारे र सुबेदारसम्मका दर्जाका नेपाली संलग्न थिए। यो ऐन नेपाली विशेषज्ञले प्रचलनमा रहेका कानुन र व्यवहारका आधारमा बनाएका थिए। कानुन अति विस्तृत र विवरणात्मक प्रकृतिको छ। यसमा आजका कानुनले सम्बोधन नगर्ने अति सामान्य र आज अनुपयुक्त मानिने विषय पनि छन् भने कति अहिले पनि महत्वपूर्ण मानिने विषयवस्तु छन्। राम्रानराम्रा जे भएपनि यसका व्यवस्था यहींको बुद्धि, विवेक, मन, व्यवहार र माटोको उपज हो, १९१० को मुलुकी ऐन। यसको तर्जुमा पराई परामर्शदाताको रोहबर, मन्जुरी, धनधान्य, दबाब वा प्रभाव प्रयोग गरी भएको देखिँदैन। जंगबहादुर बेलायत र फ्रान्सबाट फर्कंदा दाता र तिनका एजेन्डा बोकेर ल्याई यो ऐन बनाउन लगाएको देखिँदैन। यस ऐनका केही रोचक प्रसंग यहाँ उधृत गरिएको छः यस ऐनको दत्त गुठीको महलको १ नम्बरमा अंग्रेजको अत्याचारको कुरा छ। नेपालीले श्रीकेदारमा पूजा गर्न र यात्रुलाई खान दिन राखेको सदावर्त गुठीको जमिन अंग्रेजले जफत गरेको भनिएको छ। गुरु विजयराजले धार्मिक प्रयोजनका लागि दिएको रुपैयाँमा कबुल गरेको ब्याज नदिएको र पछि रकम पचाउने सम्भावना भएको बताइएको छ। नेपालमा नै पशुपति गुह्येश्वरी हुँदा र नेपालमा हिन्दुराज हुँदा अब शिवालय, धर्मशाला बनाउने र गुठी राख्ने काम राजादेखि रैयत कसैले बिराना मुलुकमा नगर्नु भन्दै आफ्नै राज्यमा गर्न भनिएको छ। विदेशमा गुठी राख्नुका बेफाइदा भए र के हुने सम्भावना छ तथा नेपालमै गुठी राख्दा के फाइदा हुन्छ भन्नेबारे आधार र कारणसहित उल्लेख छ। बाटो, घाटो, पुल, धारो, कुवा, पोखरी, पाटी, पौवा, धर्मशाला आदि विदेशमा नबनाउन र बनाउन नदिन भनिएको छ। यस ऐनको अदालती फिरादीको ५ नम्बरमा अदालतका हाकिमलाई घुस्याहा भनी आरोप लगाएकोमा पुष्टि गर्न नसके उसले जति रकम घुस खाएको भनी पोलेको छ त्यति नै दण्ड गर्ने र घुस खाएको पुष्टि गरे सजाय नहुने उल्लेख छ। सोही महलको ११ नम्बरमा कुनै वकिल (हालको राजदूत) ले विदेशी मुलुकमा रही तक्सिर (अपराधरगलत काम) गरे उसलाई नेपालमा फर्केपछि नेपालमा अपराध गरेसरह सजाय हुने उल्लेख छ। यस्तै २१ नम्बरमा कुनै कर्मचारीले अन्याय गर्यो भनी उजुर परे सम्बन्धित व्यक्तिलाई सुनुवाइको मौका दिई कारबाही गर्ने उल्लेख छ। साटो कैद बस्छु भन्याको १ नम्बरमा कुनै स्वास्नीमानिसले दामल हुनेबाहेकको कसुर गरेकोमा कुनै नातेदार लोग्ने मानिसले उनको सट्टा कैद बस्न मन्जुर गरे लोग्ने मानिसलाई कैदमा राखी स्वास्नीमानिसलाई छोडिदिनु भनिएको छ। त्यस्तै कुनै महिलाले ससानो कसुर गरेकोमा परिवारका सदस्यले ती महिला अड्डामा नआउने भन्दै त्यसबापत बुझाउनुपर्ने कुरा बुझाउने बताए महिलालाई कचहरीमा ल्याउन नपर्ने कुरा सोही महलको २ नं मा उल्लेख छ। यस्तै ३ नम्बरमा गम्भीरबाहेकका कसुरमा परिवारका सदस्यले जमानी बसेमा महिलालाई छोडिदिनुपर्ने र कदाचित महिलालाई उपस्थित गराउनुपर्दा सकेसम्म महिला प्यादा (सिपाही) पठाउने र महिला सिपाही नभए दुईजना सिपाही खटाइ डाकी ल्याउने। महिलालाई डाक्न एकजनामात्र पुरुष सिपाही पठाउन नहुने र पक्रनु पर्दा वैद्यले नाडी हेर्ने ठाउँमा समाई ल्याउनुपर्ने उल्लेख छ। सिधा दिन्या र सडक खोदाउन्याको महलमा कैदीलाई म्याद पुगेपछि पनि थुन्नेलाई जति बढी सजाय भोग्न बाध्य पारेको छ सोहीअनुसार हिसाब गरी जरिबाना गर्ने। कैदीलाई बाटो खन्न लगाए पनि महिला भए बाटो खन्न नलगाई कुट्ने, पिँधने र सिलाउने काममा लगाउने। महिला र पुरुष कैदीलाई भिन्नभिन्नै राख्ने, गर्भिणी महिला कैदीलाई थप सीधा खर्च र सुविधा दिने भनिएको छ। रोचक त उक्त ऐनमा काट्छु भनी हतियार झिक्नु, खुर्सानी हाल्नु, स्त्री जाति चौपाय (गाई लगायत भैंसी, बाख्री, भेडी, च्यान्ग्री र सुगुर्नी) मार्नु, जादुटुना, मोहनी, बसीकरण गर्नु, गल्लीबाटोमा वा कसैको घर दरबार लिगलगामा फोहर फाल्नु, जागिरेले जाँड रक्सी खाई बाटोमा लोट्नु (लड्नु) आदिलाई पनि कसुर मानिएको छ। उक्त ऐनको उत्तराधिकारीको रूपमा रहेको मुलुकी ऐन अब खारेज भइसकेको छ। मुलुकी ऐनका अधिकतर प्रावधान राखेर पनि संहिताको नाममा कानुन आएको छ। अरू देशमा मानिस आफ्नो सामाजिक कानुनमा आफ्ना प्रथा परम्परा र व्यवहारलाई आफैं अघि बढाउँछन्। सुधार गर्नुपर्ने विषय आफैं सुधार्छन्। विदेशीलाई हालीमुहाली गर्न दिँदैनन्। अरूका कानुन सारेर गर्व गर्दैनन्। हामी भने अरूको विश्वास, प्रथा, परम्परा, व्यवहार र चलनअनुसारका सामाजिक र पारिवारिक कानुन बनाएर वा अनुवाद गरेर गर्व गर्दै त छैनौं ? जंगबहादुर पनि उतैबाट प्रभावित थिए भनेर नक्कल र प्रभावलाई वैधता दिँदै त छैनौं ?"
लय समात्दै रोनाल्डो,"मिलान : क्रिस्टियानो रोनाल्डोको गोलको मद्दतमा युभेन्टसले इटालियन सिरी ए लिगमा यो सिजन आफ्नो जितको यात्रालाई कायमै राखेको छ। युभेन्टसले आइतबार अबेर राति भएको खेलमा यसै सिजन शीर्ष डिभिजनमा उक्लिएको फ्रोसिनोनमाथि २० गोलको जित हात पारेको छ। खेलमा युभेन्टसलाई विजयी बनाउन दुईमध्ये पहिलो गोल उनै रोनाल्डोले गरेका थिए। गत बुधबार युरोपियन च्याम्पियन्स लिगअन्तर्गत समूहगत चरणको आफ्नो पहिलो खेलको क्रममा स्पेनिस क्लब भ्यालेन्सियाविरुद्ध पहिलो हाफमै रातो कार्ड बेहोरेपछि रोनाल्डो निक्कै दुःखी देखिएका थिए। नयाँ क्लब युभेन्टसमा अभ्यस्त हुन संघर्ष गरिरहेका रोनाल्डोमाथि बुधबारको रातो कार्डको घटनाले अझ बढी दबाब थपिने अनुमान गरिएको थियो। यद्यपि त्यसपछिको पहिलो खेलमै गोल गर्दै रोनाल्डोले अन्य कुनै पनि आशंका र आलोचनालाई असफल पारिदिएका छन्। यसै सिजन स्पेनिस टोली रियल म्याड्रिड छाडेर युभेन्टससँग अनुबन्ध भएका रोनाल्डो नयाँ टोलीबाट सिजनको सुरुआती खेलमा गोल गर्न असफल देखिएका थिए। यद्यपि उनले घरेलु लिग सिजनको अन्तिम दुई खेलमा भने लगातार गोल गर्न सफल भएका छन्। खेलको निर्धारित समय सकिनु मात्रै नौ मिनेट अघि गोल गर्दै रोनाल्डोले युभेन्टसलाई १० ले अघि बढाएका थिए। मिरालेम पिजानिकले प्रहार गरेको बल रोनाल्डो भएतर्फ आएको थियो, जसलाई उनले गोलमा परिणत गराएका हुन्। यससँगै युभेन्टसका लागि उनको यो तेस्रो गोल बनेको छ। उनले अघिल्लो साता सोसुलोविरुद्ध भएको खेलमा समेत टोलीका लागि दुई गोल गरेका थिए। त्यसपछि टोलीको दोस्रो गोलमा पनि उनको योगदान रह्यो। काउन्टर एट्याकमा उनको पनि योगदानमा फेडेरिको बर्नार्डेचीले अतिरिक्त समयमा गोल गरेपछि युभेन्टस २० गोलले विजयी बनेको थियो। रोनाल्डोको प्रदर्शनमा युभेन्टसका कप्तान जियोर्जियो चिलेनीले पनि खुसी व्यक्त गरे। रोनाल्डोले अझै धेरै गोल गर्नेछन्। उनी कुनै पनि समस्याभन्दा माथि छन्, जितपछि युभेन्टसका कप्तान चिलेनीले भनेका छन्, गत बुधबारको खेलमा रातो कार्ड पाउनुमा उनको दुर्भाग्य रह्यो। तर, उनी हाम्रा सबै खेलमा निर्णायक बन्ने छन्। इटालियन सिरी ए लिगमा आइतबार पाँचांै खेलमा लगातार जित हात पारेको युभेन्टस १५ अंकसहित अंकतालिकाको शीर्ष स्थानमा आसीन छ। हालसम्म कुनै पनि टोलीविरुद्ध गोलसमेत गर्न नसकेको फ्रोसिनोन भने २० टोली सहभागी रहेको लिगको अन्तिमबाट दोस्रो स्थानमा पुगेको छ।"
माहिका र प्रेरणा फाइनलमा,"काठमाडौं : ललितपुर जिल्ला राष्ट्रिय खुला टेनिस प्रतियोगिताको महिला एकलतर्फको उपाधिका लागि माहिका राणा र प्रेरणा कोइरालाबीच भिडन्त हुने भएको छ। सातदोबाटोस्थित टेनिस कोर्टमा सोमबार भएको सेमिफाइनल खेलमा माहिकाले अभिलाषा विष्टमाथि ६२, ६१ अंकको सजिलो जित हासिल गरिन्। प्रेरणा भने सेमिफाइनल खेलमा मायांका राणालाई ३६, ७६ (५), ६४ ले हराउँदै उपाधि नजिक पुगेकी हुन्। यसैगरी महिला डबल्सतर्फ जुम्ल्याहा दिदीबहिनी माहिका र मायांकाको जोडी तथा अभिलाषा विष्ट र ईरा रावतको जोडी फाइनलमा पुगेका छन्। माहिका र मायांकाको जोडीले सेमिफाइनल खेलमा एनी माथेमा र प्रेरणा कोइरालाको जोडीलाई ६४, ६० को सोझो सेटमा पराजित गर्यो। अर्को सेमिफाइनलमा अभिलाषा र ईराको जोडीले अस्लेषा लिसानोभिच र क्याथ्रिन माथेमाको जोडीलाई पाखा लगायो। यसैगरी पुरुष डबल्सतर्फ सन्तोष खत्री र जितेन्द्र परियार तथा कमल भण्डारी र प्रणव खनालको जोडी फाइनलमा पुगे। पुरुष एकलतर्फ प्रदीप खड्का, जितेन्द्र परियार, सन्तोष खत्री र निक रास्त्रुप सेमिफाइनलमा प्रवेश गरेका छन्।"
भारत एसिया कप क्रिकेटको फाइनलमा,"दुबई : भारत एसियाली क्रिकेट काउन्सिल (एसीसी) एसिया कप क्रिकेट प्रतियोगिताको फाइनलमा प्रवेश गरेको छ। सुपर फोर चरणमा लगातार दोस्रो जित हात पार्दै भारतले प्रतियोगिताको फाइनलमा स्थान सुरक्षित गरेको हो। भारतले आइतबार राति भएको खेलमा कट्टर प्रतिद्वन्द्वी पाकिस्तानलाई नौ विकेटको भारीअन्तरले पराजित गर्दै प्रतियोगिताको अन्तिम दुईको यात्रा पक्का गरेको हो। पाकिस्तानले भारतविरुद्ध निक्कै कमजोर प्रदर्शन गर्दा फाइनल प्रवेशका लागि बंगलादेशविरुद्ध हुने सुपर फोर चरणको आफ्नो अन्तिम खेलमा कुनै पनि अवस्थामा जित हात पार्नुपर्ने बाध्यता थपिएको छ। भारतले पाकिस्तानविरुद्ध जारी प्रतियोगितामा लगातार दोस्रो जित निकालेको हो। यस अघि समूहगत चरणको खेलमा पनि पाकिस्तान भारतसँग पराजित हुन पुगेको थियो। आइतबार दुबई अन्तर्राष्ट्रिय क्रिकेट स्टेडियममा प्रारम्भिक ब्याट्सम्यानद्वय शिखर धवन र रोहित शर्माले शतकीय पाली खेल्दा भारतले सहज जित हात पारेको हो। टस जिती पहिले ब्याटिङको निर्णय गरेको पाकिस्तानले निर्धारित ५० ओभरमा सात विकेट गुमाउँदै दुई सय ३७ रनको योगफल खडा गरेको थियो। जवाफमा भारतले शिखर र रोहितको शतकीय पालीको मद्दतले ३९३ ओभरमा मात्रै एक विकेट गुमाएर जित पक्का गर्यो। भारतको जितमा शिखरले एक सय बलमा एक सय १४ र कप्तान रोहितले एक सय १९ बलमा अविजित रहँदै एक सय ११ रनको दिए। शिखरले आफ्नो पालीमा दुई छक्का र १६ चौका प्रहार गर्दा रोहितले चार छक्का र सात चौका प्रहार गरे। रोहितसँगै अम्बाती रायडु १८ बलमा १२ रन जोड्दै अविजित रहे। त्यसअघि सोएब मालिकले सशक्त प्रदर्शन गर्दै ७८ रनको योगदान गरे पनि उनलाई अन्य ब्याट्सम्यानले गतिलो साथ दिन नसक्दा पाकिस्तान सहज पराजय बेहोर्न बाध्य बन्यो। मालिकले ९० बलमा दुई छक्का र चार चौका प्रहार गरेका थिए। उनीभन्दा पछि कप्तान सफ्र्रज अहमेदले ४४, फकर जमामले ३१ तथा असिफ अलीले ३० रन जोडे। अन्य पाकिस्तानी ब्याट्सम्यानले भने गतिलो प्रदर्शन गर्न सकेनन्। पाकिस्तानलाई सहज योगफलमै रोक्न भारतका युजभेन्द्र चहल, कुलदीप यादव र जसप्रीत बुमराहले दुईदुई विकेट लिएका थिए। प्रतियोगिताअन्तर्गत आइतबार नै भएको अर्काे खेलमा बंगलादेशले अफगानिस्तानसँग तीन रनको झिनोअन्तरमा पराजय बेहोरेको छ। यो पराजयसँगै अफगानिस्तान प्रतियोगिताबाटै बाहिरिएको छ भने जितले बंगलादेशको फाइनल पुग्ने सम्भावना जीवित बनेको छ। समूहगत चरणको खेलमा बंगलादेशसहित श्रीलंकालाई पनि पराजित गरेर सनसनी मच्चाएको अफगानिस्तानले आइतबारको खेलमा भने जितको लयलाई कायम राख्न सकेन। आबुधावीस्थित शेख जायद स्टेडियममा टस जिती पहिले ब्याटिङ गरेको बंगलादेशले निर्धारित ५० ओभरमा सात विकेट गुमाउँदै दुई सय ४९ रनको योगफल तय गरेको थियो। सोही लक्ष्य पछ्याउने क्रममा निर्धारित ५० ओभरमा सातै विकेट गुमाएको अफगानिस्तान दुई सय ४६ रनमै रोकिएपछि जितको निक्कै नजिक पुगेर रोकियो। अफगानिस्तानका लागि हस्मतुल्लाह सहिदीले ७१ रनको योगदान दिए पनि जिततर्फ अग्रसर बनाउन सकेनन्। उनीबाहेक प्रारम्भिक ब्याट्सम्यान मोहम्मद सेहजाद ५३, कप्तान अस्घर अफ्गानले ३९ तथा मोहम्मद नाबीले ३८ रन जोड्दा समिउल्लाह सेन्वारी २३ रनमा अविजित रहे। बंगलादेशको जितमा इमरुल कायेस र मोहमदुल्लाको ब्याटिङ प्रदर्शन महŒवपूर्ण रह्यो। टोलीका लागि इमरुलले अविजित ७२ तथा मोहमदुल्लाले ७४ रनको योगदान दिएका थिए। बंगलादेश कुनै समय ८५ रन जोड्दा पाँच विकेट गुमाउँदै कमजोर अवस्थामा पुगेको बेला उनै इमरुल र मोहमदुल्लाले छैटौं विकेटका लागि एक सय २८ रनको साझेदारी गर्दै टोलीलाई सम्मानजनक योगफलतर्फ अग्रसर गराएका थिए। ब्याटिङतर्फ अफगानिस्तानका अफ्ताब आलम एक्लैले तीन विकेट लिए भने बंगलादेशका मुस्तफिजुर रहमान र मस्रफे मोर्टाजाले दुईदुई विकेट लिए। सुपर फोर चरणको आफ्नो अन्तिम खेलमा मंगलबार भारत र अफगानिस्तान भिड्ने छन्। यद्यपि यो खेलको नतिजाले प्रतियोगिताको समीकरणमा दुवै टोलीलाई फरक पार्ने छैन। बुधबार हुने बंगलादेश र पाकिस्तानबीचको खेलले भने फाइनल पुग्ने दोस्रो टोलीको टुंगो लगाउनेछ।"
नेपाली हापकिडो टोली अस्ट्रिया जाने,काठमाडौं : यसै साता अस्ट्रियाको ग्राडमा हुने युरोपियन हापकिडो शिखर सम्मेलनमा सहभागी हुन नेपाली हापकिडो संघको दुई सदस्यीय टोली त्यसतर्फ प्रस्थान गर्ने भएको छ। सम्मेलनमा सहभागी हुन नेपाल मार्सल आर्ट्स हापकिडो एसोसिएनका अध्यक्ष कालीबहादुर घर्तीमगर र मुख्य प्रशिक्षक लानम लामा मंगलबार त्यसतर्फ प्रस्थान गर्न लागेका हुन्। अध्यक्ष घर्तीमगरले ग्राडमा हुने शिखर सम्मेलनमा नेपालको प्रतिनिधित्व गर्नेछन् भने मुख्य प्रशिक्षक लामाले प्रशिक्षक प्रशिक्षणमा सहभागिता जनाउनेछन्। सम्मेलन यही सेप्टेम्बरको २७ देखि ३० तारिखसम्म सञ्चालन हुनेछ ।
४३औं चेस ओलम्पियाड सुरु,"जर्जिया : बुद्धिचाल खेलको सर्वाधिक ठूलो प्रतियोगिता ४३औं चेस ओलम्पियाड सोमबारदेखि जर्जियाको बटुमी सहरमा सुरु भएको छ। ओलम्पियाडको उद्घाटन सत्र आइतबार राति भव्य समारोहबीच सम्पन्न भएको थियो। प्रतियोगिताको औपचारिक सुरुआत भने सोमबार साँझबाट भएको हो। ओलम्पियाडको पहिलो दिन सोमबार नेपालको पुरुष टोलीले क्यानडासँग प्रतिस्पर्धा गर्यो। पुरुषतर्फ पहिलो चरणमा नेपाल च्याम्पियन मदनकृष्ण कायस्थ, विवेक थिङ, रूपेश जैसवाल र रिजेन्द्रराज भण्डारीले प्रतिस्पर्धा गरे। विवेक र रूपेश ओलम्पियाडमा सहभागी हुन रुसबाट सोझै जर्जिया आएका हुन्। यी दुई खेलाडीले रुसमा अध्ययन र बुद्धिचाल खेलका लागि तीन वर्षअघि छात्रवृत्ति पाएका थिए। पुरुषतर्फ हिमाल लामाको खेल मंगलबारदेखि सुरु हुनेछ। अध्ययनका लागि आठ महिनाअघि अस्ट्रेलिया गएका हिमाल पनि उतैबाट आइतबार जर्जिया आइपुगेका हुन्। यसैगरी महिलातर्फ सोमबार नेपाली टोलीले लात्भियासँग प्रतिस्पर्धा सुरु गरेको छ। पहिलो दिन नेपालकी मोनालिसा खम्बु, सिन्दिरा जोशी, सुजना लोहनी र सुशीला गुरुङले प्रतिस्पर्धा सुरु गरेका छन्। खुश्बु थापाको खेल भने मंगलबारबाट सुरु हुनेछ। १७ सदस्यीय ओलम्पियाड टोली आइतबार अबेर बटुमी आइपुगेको थियो। असोज १९ गतेसम्म सञ्चालन हुने चेस ओलम्पियाडमा विश्व एक सय ८५ देशका एक हजार ६ सय ६८ जना खेलाडीले प्रतिस्पर्धा गर्दैछन्। ओलम्पियाडको खेल ११औं चरणसम्म चल्नेछ। नेपालले चेस ओलम्पियाडमा सहभागिता जनाउन लागेको यो सातौं पटक हो। महिला खेलाडीले भने तेस्रो पटक भाग लिन लागेका हुन्।"
सात वर्षपछि भक्तपुरमा कराते प्रतियोगिता,"भक्तपुर : भक्तपुरमा सात वर्षपछि पहिलोपटक सितेरियो कराते तथा किक बक्सिङको उपत्यकाव्यापी प्रतियोगिता हुने भएको छ । भक्तपुरस्थित विद्या आर्जन सितेरियो कराते शाखा डोजोले यही असोज १२ र १३ गते प्रतियोगिता गर्ने भएको हो । आयोजक डोजोले मंगलबार यहाँ पत्रकार सम्मेलन गरी प्रतियोगितामा काभ्रे जिल्लासहित उपत्यकाका करिब ३ सय खेलाडीको सहभागिता रहने जानकारी दिएको छ । डोजोका अध्यक्ष सूर्यबहादुर लामाले भक्तपुरमा सितेरियो करातेतर्फ पुरुषका ९ र महिलाका आठ गरी १७ तथा किक बक्सिङमा पुरुषतर्फ ४ र महिलातर्फ ३ गरी ७ वटा विधामा भिडन्त गराइने जानकारी दिए । उनका सितेरियो करातेमा पुरुषतर्फ २० देखि ६० केजीभन्दा माथिको तौल समूह र खुला तथा महिलातफए २० देखि ५५ केजी तौल समूह र खुलामा भिडाइनेछ । त्यस्तै किक बक्सिङमा पुरुषतर्फ ४५ देखि ६० केजी तौल समूह र खुला तथा महिलातर्फ पनि ४५ देखि ५५ केजी तौल समूह र खुलामा स्पर्धा गराइनेछ । दुई दिनसम्म चल्ने उक्त स्पर्धाको लागि करिब ४ लाख रुपैयाँ खर्च हुने अनुमान गरिएको आयोजक डोजोका सचिव प्रेम थापामगरले बताए । उनका अनुसार प्रतियोगिताका सबै तौल समूहमा पहिलो, दोस्रो र तेस्रो हुने खेलाडीहरुलाई स्वर्ण, रजत र कास्य पदक र शिल्डले पुरस्कृत गरिनेछ । त्यस्तै सितेरियो कराते र किक बक्सिङतर्फ सर्वोत्कृष्ट एकएक महिला र पुरुष खेलाडीसमेत घोषणा गरिने उनले बताए । प्रतियोगिताको रेफ्री संयोजकमा एकेएफका मुख्य सहायक प्रशिक्षक एवं अन्तर्राष्ट्रिय रेफ्री राजेन्द्र कपाली छन् । नेपाल कराते महासंघका रेफ्री संयोजक समेत रहेका कपालीले प्रतियोगिता डब्ल्यूकेएफको नियमानुसार खेलाइने जानकारी दिए । प्रतियोगिता नेपाल कराते महासंघ तथा नेपाल सितेरियो कराते संघको स्वीकृतिमा सञ्चालन हुने आयोजक संस्थाले बताएको छ । भक्तपुर जिल्ला सितेरियो कराते संघको आयोजनामा २०६८ सालमा प्रतियोगिता भएपछि भक्तपुरमा यस्तो खेलको प्रतियोगिता हुन सकेको थिएन।"
"फिफा वर्ष खेलाडी : मेसीको भोट रोनाल्डोलाई, रोनाल्डोको कसलाई ?","एजेन्सी : विश्व फुटबल दुनियाँमा यतिबेला सर्वाधिक चर्चाको चुलीमा छन् क्रोएसियामा स्टार फुटबलर लुका मोड्रिच । रसियामा सम्पन्न विश्वकप फुटबल उत्कृष्ट प्रदर्शन गर्दै क्रोएसियालाई फाइनलसम्म पुर्याएका क्रोएसियन क्याप्टेन मोड्रिचले सोमबार राति फिफा वर्ष खेलाडी बनेपछि त विश्वभर झनै चर्चा कमाए । फिफा वर्ष खेलाडीमा सन् २००८ देखि लियोनेल मेसी र क्रिस्टियानो रोनाल्डोको बर्चस्वलार्इ तोड्दै मोड्रिच फिफा वर्ष खेलाडी बन्न सफल भए । रसिया विश्वकपका उत्कृष्ट खेलाडी उनले मिडफिल्डमा देखाउने जादुयी प्रदर्शनको प्रेरणामा स्पेनिस क्लब रियल मड्रिडले लगातार तीन पटक च्याम्पियन्स लिगको उपाधि पनि जितेको छ । फिफा वर्ष खेलाडी चयनको क्रममा खेलाडी र कोचको उत्कृष्ट ३ खेलाडी छनोट शैली यस वर्ष केही व्यक्तिका कारण रोचक बन्यो । प्रभावशाली खेलाडीहरू कसले कसलाई भोट दियो ? भन्ने कुरा धेरैको चासोको विषय बनेको छ । लुका मोड्रिच यो विश्वकपका सर्वोत्कृष्ट खेलाडी लुका मोड्रिचले भने: हामीले हार मानेनौँ, उत्सव त मनाउँछौँ रोनाल्डो र सलाहलाई पछि पार्दै लुका मोड्रिच बने युरोपको सर्वाेत्कृष्ट खेलाडी क्रोएसियाका लुका मोड्रिच फिफा वर्ष खेलाडी ब्राजिलियन फुटबलर मार्टा महिलातर्फ वर्ष खेलाडी खासगरी लियोनल मेस्सी, क्रिस्टियानो रोनाल्डो, लुका मोड्रिच, कोलियन एम्बापे लगायत प्रभावशाली खेलाडी कसले कसलाई भोट दिए ? फिफाले यसको विवरण सार्वजनिक गरिसकेको छ । जहाँ लियोनल मेस्सीले आफ्ना मुख्य प्रतिष्पर्धीका रुपमा रहेका क्रिस्टियानो रोनाल्डोलाई उत्कृष्ट ३ खेलाडीको सूचीमा भोट हाले । अर्थात्, आफ्नै देशका खेलाडीलाई छोडेर फरक क्लब र देशका प्रमुख प्रतिस्पर्धी रोनाल्डोलाई उनले भोट दिए । मेसीले यसरी पहिलो पटक रोनाल्डोलाई भोट दिएका हुन् । सन् २०११ देखि नै आफ्नै देश वा क्लबका खेलाडीलाई नै उनले भोट दिँदै आएका थिए । यसको जबाफमा रोनाल्डोले भने मेस्सीलाई भोट नै दिएनन् । रोचक त के छ भने, मेसी र रोनाल्डो दुवैको रोजाइमा परे फिफा वर्ष खेलाडी बन्न सफल लुका मोड्रिच । यहाँ हेरौँ कसले कसलाई भोट दिए ? सूचीसहित : लियोनल मेस्सी : लुका मोड्रिच केलिएन एम्बापे क्रिस्टियानो रोनाल्डो लुका मोड्रिच : राफेल भाराने क्रिस्टियानो रोनाल्डो एन्टोनियो ग्रिजम्यान क्रिस्टियानो रोनाल्डो : राफेल भाराने लुका मोड्रिच एन्टोइन ग्रिजम्यान ह्यारी केन : क्रिस्टियानो रोनाल्डो लियोनल मेसी केभीन डे ब्रायन डिडियर डिस्च्याम्प्स, फ्रान्सेली कोच एन्टोनियो ग्रिजम्यान राफेल भाराने केलियन एम्बापे ग्यारे साउथगेट (इंग्ल्याण्डका कोच) : लुका मोड्रिच राफेल भाराने एडेन हाजार्ड सर्जिओ रामोस (स्पेनिस कप्तान) : लुका मोड्रिच क्रिस्टियानो रोनाल्डो लियोनल मेस्सी एडेन हाजार्ड (बेल्जियनका कप्तान) : लुका मोड्रिच राफाल भाराने केलियन एम्बापे जेलाट्को डेलिक, क्रोएसियन कोच : लुका मोड्रिच लियोनल मेसी क्रिस्टियानो रोनाल्डो रोबोर्टो मार्टिनेज, बेल्जियमका कोच : लुका मोड्रिच राफेल वाराने लियोनेल मेसी टिटे, ब्राजिलियन कोच : लुका मोड्रिच मोहम्मद सलाह क्रिस्टियानो रोनाल्डो लुइस इन्रिक, स्पेनिस कोच : लियोनेल मेसी लुका मोड्रिच मोहम्मद सलाह मिरान्डा, ब्राजिलियन कप्तान : क्रिस्टियानो रोनाल्डो केलियन एम्बापे लियोनेल मेसी ह्युगो लियोरिस, फ्रेन्च कप्तान : राफेल वाराने एन्टोनियो ग्रिजम्यान केलियन एम्बापे म्यानुअल निउर, जर्मनीका कप्तान : एडेन हजार्ड लुका मोड्रिच राफेल भाराने भर्जिल भान्डिक, नेदरल्यान्ड कप्तान : मोहम्मद सलाह केभिन डे ब्रायन केलियन एम्बापे रोबर्ट लियोन्डोस्की, पोल्यान्डका कप्तान : लुका मोड्रिच राफेल वाराने केलियन एम्बापे डिएगो गोडिन, उरुग्वेका कप्तान : एन्टोनियो ग्रिजम्यान मोहम्मद सलाह लुका मोड्रिच जोकिम लो, जर्मन कोच : लुका मोड्रिच केलियन एम्बापे एडेन हाजार्ड ओस्कार टाबरेज, उरुग्वेका कोच : एन्टोनियो ग्रिजम्यान एडेन हाजार्ड लियोनल मेस्सी एन्द्रेस ग्वार्दादो, मेक्सिकन कप्तान : लुका मोड्रिच लियोनल मेस्सी एन्टोनियो ग्रिजम्यान फर्नान्डो स्यान्तोस, पोर्चुगिज कोच : क्रिस्टियानो रोनाल्डो लुका मोड्रिच एडेन हाजार्ड रोबर्ट म्यानसिनी, इटालीयन कोच : क्रिस्टियानो रोनाल्डो केलियन एम्बापे लुका मोड्रिच जर्जिओ सिलिनी, इटालीयन क्याप्टेन : क्रिस्टियानो रोनाल्डो लुका मोड्रिच मोहम्मद सलाह"
नेपाली राष्ट्रिय क्रिकेट टोलीका पूर्वकप्तानको आत्मसंस्मरण,"नेपालगन्ज : नेपाली राष्ट्रिय क्रिकेट टोलीका पूर्वकप्तान लेखबहादुर (एलबी) क्षेत्रीले आत्मसंस्मरण लेखेका छन्। बाँके जिल्लाको कोहलपुर नगरपालिका १० शान्ति टोल निवासी क्षेत्रीले लेखेको आत्मसंस्मरणमा नेपालगन्जको क्रियटिभ बुक्सले पुस्तक प्रकाशन गर्दैछ। सोमबार नेपालगन्जमा सञ्चारकर्मीसँगको भेटमा पूर्वकप्तान क्षेत्रीले नेपाली क्रिकेटको इतिहास जान्नका लागि पुस्तक उपयोगी हुने विश्वास व्यक्त गरे। उनले भने, नेपाली क्रिकेटसम्बन्धी यो नै पहिलो पुस्तक हुनेछ। जसमा बाँकेको क्रिकेट इतिहास र महिला क्रिकेटको विषयमा पनि धेरै कुरा समावेश गरिएका छन्। सन् १९९६ मा नेपाली क्रिकेट टोलीले मलेसियामा पहिलो अन्तर्राष्ट्रिय प्रतियोगिता खेल्दा क्षेत्री टोलीका उपकप्तान थिए। उनी सन् १९९८ मा राष्ट्रिय टोलीका कप्तान बनेका थिए। क्षेत्रीले क्षेत्रीय क्रिकेट विकास समिति क्षेत्र नम्बर ५ को अध्यक्ष हुँदा नेपालमा महिला क्रिकेटको सुरुआत गराएका थिए। उनी २०६१ सालदेखि सुरु भएको छात्रा क्रिकेटको परिकल्पनाकार पनि हुन्। अहिले उनी अन्तर्राष्ट्रिय क्रिकेट काउन्सिल (आईसीसी) ले क्यानलाई चलायमान गराउन बनाएको स्वतन्त्र समूहको सदस्यको भूमिकामा छन्। यी सबै भोगाइ र अनुभवलाई क्षेत्रीले आफ्नो आत्मसंस्मरणमा समेटेका छन्। क्रियटिभ बुक्सका अध्यक्ष टीएस ठकुरीले एक महिनाभित्रै पुस्तक सार्वजनिक गरिने जानकारी दिए। नेपाली खेलप्रेमीका लागि यो पुस्तक निकै उपयोगी सिद्ध हुनेछ। यो नेपाली खेलकुदको ऐतिहासिक दस्तावेज पनि बन्नेछ। अबको एक महिनाभित्रै पुस्तक सार्वजनिक गरिनेछ, ठकुरीले भने।"
नेपालको लगातार दोस्रो पराजय,"आगरा (भारत) : नेपालले भारतको आगरामा जारी ४६औं यू१८ एसियन स्कुल च्याम्पियनसिपमा दोस्रो पराजय बेहोरेको छ। नेपाल सोमबार भएको खेलमा इन्डोनेसियासँग २१ गोलअन्तरले पराजित भएको हो। प्रतियोगितामा लगातार दोस्रो पराजयसँगै नेपालको सेमिफाइनल यात्रा मुस्किल बनेको छ। प्रतियोगिताको समूह एमा रहेको नेपाललाई सेमिफाइनल यात्रा तय गर्न अब बाँकी रहेको आफ्नो दुईमध्ये दुवै खेलमा जित हात पारेर मात्रै पुग्ने छैन। अन्य टोलीको खेलको नतिजासमेत कुर्नु पर्नेछ। समूहगत चरणमा नेपालले अब चीन र अफगानिस्तानसँग खेल्न बाँकी रहेको छ। समूहगत चरण पार गर्दै सेमिफाइनल पुग्नलाई नेपालले चीन र अफगानिस्तानविरुद्धको दुवै खेलमा जित हात पार्दा अर्काे खेलमा चीनले पनि इन्डोनेसियालाई पराजित गरेको नतिजा कुर्नु पर्नेछ। नेपाल यसअघि आफ्नो पहिलो खेलमा थाइल्यान्डसँग २० गोलले पराजित भएको थियो। सोमबार भएको खेलमा आफूले लिएको अग्रतालाई जोगाउन नसक्दा नेपाल पराजित हुन पुग्यो। नेपालले खेलको ५०औं मिनेटमा राजन गुरुङको उत्कृष्ट गोलमार्फत १० को अग्रता लिएको थियो। दिनेश हेन्जनले प्रहार गरेको कर्नरमा हेडिङ गोल गर्दै राजनले नेपाललाई अगाडि बढाएका थिए। तर, नेपालले आफ्नो अग्रतालाई लामो समय टिकाउन सकेन। नेपालले गोलको खुसी मनाउन नपाउँदै इन्डोनेसियाले खेलमा बराबरी गोल फर्कायो। खेलको ५१औं मिनेटमा इन्डोनेसियाका एलेनले लामो प्रहारमार्फत गोल गरेका थिए। त्यसपछि खेलको ६७ औं मिनेटमा अल्फएड्राले पेनाल्टीमार्फत गोल गर्दा इन्डोनेसियाले २१ गोलले जित पक्का गरेको थियो। नेपालले एसियन स्कुल च्याम्पियनसिपमा पहिलो पटक सहभागिता जनाएको हो।"
"सन्दीपको अर्काे छलाङ, ३० हजार डलरमा भारतीय क्लबमा अनुबन्ध",काठमाडौं : पछिल्लो समय अन्तर्राष्ट्रिय व्यवसायिक क्रिकेट लिग खेल्न ब्यस्त रहेका नेपाली युवा स्पिनर सन्दीप लामिछानेले अर्काे सफलता प्राप्त गरेका छन् । सन्दीप संयुक्त अरब इमिरेट्स (यूएई) मा हुने नयाँ फर्म्याट को टी१० लिगमा केलरा किङ्ससँग सोमबार अनुबन्ध भएका छन् । जुन आर्थिक पाटोबाट हेर्दा उनको क्रिकेट करियरकै अहिलेसम्मको ठूलो छलाङ पनि हो । सोमबार भएको खेलाडी अक्सनबाट केरला किङ्सले सन्दीपलाई ३० हजार अमेरिकी डलर (करिब ३४ लाख ९० हजार रुपैयाँ) मा अनुबन्ध गरेको हो । गत वर्ष इन्डियन प्रिमियर लिग (आईपीएल) मा छनोट भएर दिल्ली डेयर डेभिल्सबाट खेलेयता सन्दीप निरन्तर अन्तर्राष्ट्रिय व्यवसायिक क्रिकेट लिग खेल्न ब्यस्त भएका छन् । गत वर्ष सन्दीप आईपीएल अन्तरगत दिल्ली डेयर डेभिल्ससँग २० लाख रुपैयाँ (३२ लाख नेपाली रुपैयाँ) मा अनुबन्धित भएका थिए । त्यसपछि वेष्ट इन्डिजको क्यारेबियन प्रिमियर लिग (सीपीएल) मा समेत छनोट भएका थिए । उनलाई सेन्ट् किट्स एन्ड नेभिस प्याट्रिवट्सले पाँच हजार अमेरिकी डलरमा अनुबन्ध गरेको थियो । आईपीएल र सीपीएल खेल्ने पहिलो नेपाली खेलाडी बनेका सन्दीप सबैभन्दा बढी बिदेशी लिग खेल्ने पनि पहिलो नेपाली खेलाडी बनेका छन् । उनी अघिल्लो साता मात्रै युएईमा हुने अफगानिस्तान प्रिमियर लिगका लागि छनोट भएका थिए । अफगानिस्तान प्रिमियर लिगमा उनलाई नान्गहर क्लबले १५ हजार डलरमा लिएको थियो । सन्दीपलाई आईसीसीसि एशोसियट राष्ट्र अन्तर्गत अनुबन्धन गरिएको थियो । इन्डियन प्रिमियर लिग खेलेर अन्तर्राष्ट्रिय उडान सुरू गरेका सन्दीप क्यारेबियन लिगमा समेत छाएका थिए। यसअघि हङकङ र क्यानडामासमेत लिग क्रिकेट खेलेका सन्दीप सबैभन्दा बढी विदेशी लिग खेल्ने नेपाली खेलाडी पनि बनेका छन् । सन्दीप लामिछाने वर्षको उत्कृष्ट युवा खेलाडी सन्दीप लामिछानेको बलमा सुरेश रैना आउट दिल्लीले भन्यो: सन्दीप लामिछाने सबैभन्दा प्रतिभावान क्रिकेटर देश फर्केलगत्तै सन्दीप लामिछानेलाई कार ! सन्दीप लामिछानेलार्इ कार उपहार (फोटो फिचर) सन्दीप लामिछानेको पहिलो गीत सार्वजनिक : उदास थियो मेरो यो मन आईपीएलपछि क्यानडामा चम्किँदै सन्दीप लामिछाने नेपाली क्रिकेटमा सन्दीप लामिछानेको नयाँ कीर्तिमान
एन्फा नेतृत्वमाथि गम्भीर आरोप,"काठमाडौं : नयाँ नेतृत्वले अखिल नेपाल फुटबल संघ (एन्फा) को जिम्मेवारी सम्हालेको पाँच महिना पनि बित्न नपाउँदै पूर्ववरिष्ठ उपाध्यक्ष मणि कुँवरले बुँदागत रूपमै विभिन्न ६ वटा विषयमा गम्भीर आरोप लगाउँदै वर्तमान कार्यसमितिका पदाधिकारीमाथि छानबिन र कारबाहीको माग राखेका छन्। दक्षिण एसियाली फुटबल महासंघका उपाध्यक्षसमेत रहेका कुँवरले सोमबार राजधानीमा पत्रकार सम्मेलन गरी सार्वजनिक रूपमै एन्फाका पदाधिकारीमाथि निर्वाचन कमिटीका सदस्यलाई ज्यान मार्ने धम्की दिएकोदेखि लिएर मतदातालाई पैसा बाँडेर चुनाव जितेकोसम्मका संगीन आरोप लगाए। उनले एन्फा पदाधिकारीमाथि लगाइएका हरेक आरोपलाई पुष्टि गर्न आफूसँग पर्याप्त प्रमाण रहेको दाबी पनि गरेका छन्। गत वैशाख २२ गते काठमाडौंमा भएको एन्फाको निर्वाचनका क्रममा वर्तमान पदाधिकारीहरूले नतिजा आफ्नो पक्षमा पार्न निर्वाचन कमिटीका सदस्य र मतदातालाई धम्क्याउनेदेखि लिएर आर्थिक प्रलोभनमा पार्नेसम्मका काम गरेको कुँवरको आरोप छ। मैले निराधार रूपमा कसैमाथि आरोप लगाएको होइन। मसँग प्रत्येक आरोपलाई पुष्टि गर्ने प्रमाणहरू छन्, कुँवरको दाबी छ। यद्यपि, आफूसँग भएका प्रमाण अहिले नै सार्वजनिक गर्दा अर्को पक्ष बाट चलखेल हुन सक्ने कारण देखाउँदै उनले आफ्ना आरोपलाई पुष्टि गर्ने कुनै पनि प्रमाण सञ्चारकर्मीलाई उपलब्ध गराएनन्। मैले लगाएका आरोपहरू गलत सावित भए म जस्तोसुकै सजाय भोग्न पनि तयार छु, कार्यक्रममा कुँवरले भने, मसँग भएका प्रमाणहरू अहिले नै सार्वजनिक गर्दा ती प्रमाण नष्ट गरिने सम्भावना भएकाले यस विषयमा गम्भीर बनेको हुँ। एन्फाको गत वैशाखमा सम्पन्न निर्वाचनले कर्माछिरिङ शेर्पाको नेतृत्वमा नयाँ कार्यसमिति चयन गरेको थियो। निर्वाचनमा शेर्पासँगै कुँवरले पनि अध्यक्ष पदमा उम्मेदवारी दिएका थिए। तर, अन्तिम समयमा आएर निर्वाचन निष्पक्ष हुने संकेत नदेखिएको भन्दै चुनावी कार्यक्रममा समेत भाग नलिने घोषणा गरेका थिए। त्यतिबेला पनि उनले पत्रकार सम्मेलन गरी निर्वाचनका क्रममा एन्फाको विधानविपरीत विभिन्न गतिविधि र मतदातालाई प्रभावित पार्न व्यापक आर्थिक चलखेल भएको आरोप लगाएका थिए। निर्वाचनकै क्रममा मलाई फिफा र एएफसीको कोड अफ इथिक्स विपरीतका कामहरू भइरहेको जानकारी रहे पनि प्रमाण थिएन तर, अहिले मसँग आफ्ना आरोपलाई पुष्टि गर्ने पर्याप्त प्रमाण छन्, सोमबार आयोजित पत्रकार सम्मेलनमा कुँवरले भने, यी सबै गतिविधिमा एन्फाका वर्तमान अध्यक्ष कर्माछिरिङ शेर्पा, उपाध्यक्ष पंकजविक्रम नेम्बाङ र नवीन पाण्डेलगायत थुप्रै पदाधिकारीको प्रत्यक्ष संलग्नता रहेको छ। आफूसँग भएका प्रमाणहरू संलग्न गरी एन्फामा भएका सबै गलत कार्यहरूको फेहरिस्त अगस्ट ८ तारिखमै फिफा र एएफसीमा समेत पठाइसकेको जानकारी पनि कुँवरले दिए। फिफा र एएफसीले पनि आवश्यक छानबिनका लागि आफ्नो इथिक्स कमिटीलाई निर्देशन दिइएसकेको जानकारी आफूलाई प्राप्त भएको उनले बताए। एन्फामा भएका गलत कामहरूको विषयमा यसअघि आफूले युवा तथा खेलकुद मन्त्रालय र राष्ट्रिय खेलकुद परिषद् (राखेप) मा समेत ज्ञापनपत्र बुझाए पनि हालसम्म कुनै सुनुवाइ नभएको कुँवरको आरोप छ। यसअघि पनि मैले जिम्मेवार निकायमा विज्ञप्ति बुझाएको थिएँ तर, अझै जवाफ आएको छैन। विदेशी नागरिक नवीन पाण्डेलाई फिफा कंग्रेसमा नेपालको प्रतिनिधिका रूपमा कसरी पठाइयो, रूस विश्वकपका लागि फिफा टिकट कसरी खरिद गरियो र कुन मापदण्डअनुसार वितरण गरियो भन्ने विषयमा मन्त्रालय र खेलकुद परिषद्को स्पष्ट धारणा सार्वजनिक हुनुपर्छ, कुँवरले भने। पत्रकार सम्मेलनमा विभिन्न जिल्ला फुटबल संघ र क्लबका पदाधिकारी पनि उपस्थित थिए।"
ला लिगामा मेसीको अर्को कीर्तिमान,"म्याड्रिड : स्पेनिस घरेलु लिग फुटबलमा लियोनल मेसीले कीर्तिमानी खेल खेल्दा ।ले सिजनको पहिलो बराबरी नतिजा बेहोरेको छ। बार्सिलोना आइतबार राति गिरोनाविरुद्ध मैदानमा उत्रँदा मेसीले स्पेनिस ला लिगाको सबैभन्दा बढी खेल खेल्ने गैरस्पेनी खेलाडीको कीर्तिमान आफ्नो नाममा बनाए। यद्यपि उनी यही खेलमा टोलीलाई विजयी बनाउन भने असफल रहे। बार्सिलोना गिरोनासँग २२ गोलको बराबरीमा रोकिन पुग्यो। युरोपेली च्याम्पियन्स लिगको समूहगत चरणको पहिलो खेलसँगै सिजनको सुरुआती चार खेलमा लगातार जित हात पारेको बार्सिलोनाले आइतबार पहिलो पटक बराबरीको नतिजा बेहोरेको हो। स्पेनिस ला लिगाका सर्वाधिक गोलकर्ता मेसीले नयाँ कीर्तिमानका लागि ब्राजिलियन रक्षक डानी अल्भेसलाई पछि पारे। मेसीले आइतबार स्पेनिस ला लिगामा आफ्नो चार सय २३औं खेल खेले। उनीभन्दा अघि यो कीर्तिमान कायम गरेका अल्भेसले चार सय २२ खेल खेलेका थिए। घरेलु मैदान क्याम्प नाउँमा भएको खेलमा उनै मेसीले बार्सिलोनालाई १० ले अघि बढाएका थिए। खेलको १९औं मिनेटमा अर्तुरो भिदालले क्रस गरेको बललाई गोलमा परिणत गर्दै मेसीले बार्सिलोनालाई १० ले अघि बढाएका थिए। यद्यपि खेलको ३५औं मिनेटमा रक्षक क्लिमेन्ट लेङ्गलेटले रातो कार्डमा मैदान छाड्दा बार्सिलोना १० जनामा सीमित हुन पुग्यो। गिरोनाका पेरी पोन्सको अनुहारमा कुहिनाले प्रहार गरेपछि रेफ्री गिल माञ्जानोले लेङ्गलेटलाई सीधै रातो कार्ड देखाएका थिए। त्यसपछि स्ट्राइकर क्रिस्टियन सुआनीको लगातार दुई गोलमा पाहुना टोली गिरोनाले २१ को अग्रता बनायो। सुआनीले खेलको ४५औं र ५१औं मिनेटमा टोलीका लागि गोल गरेका थिए। यद्यपि खेलको ६३औं मिनेटमा रक्षक जेरार्ड पिकेले गोल गर्दा बार्सिलोना पराजयबाट भने जोगिएको थियो। बार्सिलोनाका प्रशिक्षक अर्नेस्टो भालभर्दीले लेङ्गलेटले रातो कार्ड पाउँदा अंक बाँड्नु परेको प्रतिक्रिया दिए। यो स्पष्ट देखिएको छ, लेङ्गलेटले रातो कार्ड पाएपछि यो सिजनको खेलमा पहिलो पटक बराबरीमा रोकिनु परेको छ, प्रशिक्षक भालभर्दीले भने। लेङ्गलेटले रातो कार्ड पाएपछि प्रशिक्षक भालभर्दीले मैदान बाहिरै रहेका आफ्ना मुख्य रक्षक सामुइल उम्टिटीलाई चाँडै नै मैदानमा नपठाउनु पनि घातक बन्यो। त्यसकै फाइदा उठाउँदै सुआनीले गिरोनाका लागि लगातार दुई गोल गरेका थिए। बराबरीको नतिजासँगै स्पेनिस ला लिगा अंकतालिकामा बार्सिलोना र रियल म्याड्रिडको १३१३ अंक भएको छ। गोलअन्तरको आधार भने बार्सिलोना अझै शीर्ष स्थानमा आसीछ। आइतबार नै भएका अन्य खेलमा विसाम बेन येड्डेरले ह्याट्रिक गोल गर्दा सेभिलले लेभान्तेविरुद्ध ६२ गोलको भारी अन्तरमा जित हात पारेको छ। त्यसबाहेक सिजनको पहिलो जितको खोजीमा रहेको भ्यालेन्सिया आइतबार पनि असफल भयो। भ्यालेन्सिया भिल्लारियलसँग गोलरहित बराबरीमा रोकिएको हो। यस्तै रियल बेटिसले पनि एथलेटिक बिलबाओलाई २२ गोलको बराबरीमा रोकेको छ। बेटिसले दुई गोलले पछि परेको अवस्थाबाट फर्केर बिलबाओसँग अंक खोस्न सफल भएको हो।"
