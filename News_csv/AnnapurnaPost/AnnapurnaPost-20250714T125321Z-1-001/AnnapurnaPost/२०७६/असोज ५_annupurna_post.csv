शीर्षक,विवरण
उपभोक्ता सचेत बनौं,"चाडपर्व नजिकिँदै गर्दा उपभोक्ता ठगिने क्रम बढ्न थाल्छ। अरू समयमा भन्दा चाडपर्वको बेलामा बढी वस्तुको उपभोग गरिन्छ। आफ्नो आयस्रोतले नधाने ऋण खोजेर भए पनि चाडपर्व मनाउने हाम्रो संस्कृति छ। अरू बेलामा एकाध महिनामा एक किलो मासु खाने विकट गाउँघरमा समेत दसैंतिहारका बेलामा एक परिवारले सिंगै खसी, बोका, राँगा आदि खाने प्रचलन छ। दसैंतिहारलाई लक्षित गरी खोलिने सस्ता पसलको नाममा झन् गुणस्तरहीन सामान बेच्ने गर्छन्। किलोमा जम्मा एकदुई रुपैयाँ सस्तो दिएर गुणस्तरहीन र लामो समय स्टकमा रहेका सामान बेच्न खप्पिस हुन्छन् व्यापारी। उपभोक्ता चनाखो नहुने हो भने चाडपर्वको समयमा झन् पैसाको नोक्सानी मात्र नभई बल्लबल्ल जोगाएर राखेको स्वास्थ्यसमेत बर्बाद हुन्छ। दसैंको समयमा सरकारले बजारको नियमन नाममात्रैको गर्ने परिपाटी एकातिर छ भने अर्कोतिर उपभोक्ता हचुवाका भरमा सामान खरिद गर्दा गुणस्तरहीन सामानलाई चर्को मूल्य तिर्न बाध्य हुन्छन्। नेपालको संविधानमा मौलिक हकका रूपमा उपभोक्ताको हक उल्लेख छ। प्रत्येक उपभोक्तालाई गुणस्तरीय वस्तु तथा सेवा प्राप्त गर्ने हक हुनेछ। गुणस्तरहीन वस्तु वा सेवाबाट क्षति पुगेको व्यक्तिलाई कानुनबमोजिम क्षतिपूर्ति पाउने हक हुनेछ भन्ने उल्लेख छ। उपभोक्तालाई एक त मौलिक हकमा के उल्लेख छ भन्ने नै थाहा छैन एकातिर भने अर्कोतिर क्षतिपूर्ति पाउने कानुनी बाटा पनि जटिल छन्। यसले मौलिक हकमा उल्लेख भएका व्यवस्था पनि देखाउने र भन्ने हकमा मात्र सीमित भएको छ। बजारमा सामान किन्दा शिक्षित मानिस नै दिनहुँ ठगिइरहेका हुन्छन् भने सामान्य उपभोक्ता कति ठगिएका होलान् ? उपभोग गर्ने मिति सकिएका तमाम खाद्यपदार्थ ठूलाठूला डिपार्टमेन्ट स्टोर्सहरूले नै खुलेआम बेचिरहेका छन्। उपभोक्तालाई जतिबेला पनि हतारहतार हुन्छ। आफूले खाने सामान किन्दा एक मिनेट ध्यान दिँदैनौं। यसले अखाद्य वस्तुको उपभोग गरेर हामीले आफ्नै सम्पत्ति र स्वास्थ्य बिगारिरहेका छौं। यसैगरी धेरै व्यापारीले जानीजानी उपभोग्य मिति सकिएको सामान बेचिरहन्छन्। केही व्यापारीले पसलका सामान प्याकिङ गर्दा चाहिलेभन्दा केही कम तौल राखेर प्याकिङ गरेका हुन्छन्। केही फुटकर तरकारी र फलपूल बेच्ने व्यापारीले पुरानो ढकतराजुले तौलिँदा आफ्नो हातको औंलाको सहायताले कम तौललाई बढी देखाएर ठगिरहेका हुन्छन्। व्यापारीले जस्तो सामान दिए पनि र जति मूल्य लिए पनि हामी सोझो भएर बसिरहेसम्म ठगिने र लुटिने क्रम रहिरहने छ। रत्नपार्क, न्युरोडलगायत अन्य सडक किनारमा बसेर फलपूल बेच्ने व्यापारीले त झन् उनीहरूले लिने गरेको सानो स्प्रिङ भएको किरिङले तौल लिँदा त झन् चालीसदेखि पचास प्रतिशतसम्म तौलमा ठग्ने गर्छन्। हामीलाई सुन्दा अन्य ठाउँको भन्दा निकै सस्तो पैसा भन्छन्, तर तौलमा आधा नै ठगेपछि कसरी सस्तो मान्ने ? म आफैंले कतिपटक एकएक पाउको काजु, किसमिस, बदाम, ल्वाङ, सुकमेल, मरिचलगायत काप्याकेटका सामान लिएर पछि डिजिटल तराजुमा जोख्दा हरेक प्याकेटमा एक सय पचास ग्रामदेखि एक सय असी ग्राम सम्म मात्र थियो। कुनै प्याकेटमा पनि दुई सय ग्राम थिएन। सामान्य त एक पाउ भनेको दुई सय पचास ग्राम हो। तर, काठमाडौंको चलनचल्तीअनुसार एक पाउमा दुई सय ग्राम हुनुपर्छ। हामीले नै एक पाउको मूल्य तिरेर कम ग्रामको सामान किन्छौं भने अरूले हामीलाई क्षतिपूर्ति दिनेवाला छैनन्। हरेक उपभोक्ता सामान खरिद गर्दा निकै चनाखो नहुने हो भने अरूले जेसुकै गरे पनि उपभोक्ता ठगिने क्रम रोकिँदैन। हरेक वर्ष सरकारले चाडपर्वसँगै कर्मचारीलाई बजार अनुगमनमा पठाएकै छ। ठाउँठाउँमा चाडपर्वलक्ष्यित सस्ता पसल पनि खुलेका छन् तर पनि उपभोक्ता ठगिने क्रम घट्न सकेको छैन। खाद्य पदार्थमा मिसावट उस्तै छ। विषादीले सीमा नाघेकै छ। जनावरले खाँदा जनावर मर्ने सामान हामी उपभोक्तालाई व्यापारीले निर्धक्कसँग बेचिरहेकै छन्। महँगा ब्रान्डका लोगो राखेर निकै कमसल लत्ताकपडालाई चर्को मूल्य लिएका छन्। उपभोग्य मितिको ट्याग झिकेर आफैंले अर्को मितिको ट्याग राखेका छन्। हामी उपभोक्ताभन्दा यहाँका व्यापारी त कति बाठा छन् कति ? अनुगमनमा आएका कर्मचारीलाई समेत व्यापारीले सजिलै ठगिदिन्छन् भने हामी सोझा उपभोक्ता कसरी चनाखो बन्ने ? यसबारे सोच्न जरुरी छ। हामीसँग के छैन र ? उपभोक्ता ऐन छ। मौलिक हककै रूपमा स्वास्थ्यसम्बन्धी हक, खाद्यसम्बन्धी हक, उपभोक्ताको हक छ। उपभोक्ताकै हितमा काम गर्ने थुप्रै एनजीओ र आईएनजीओहरू छन्। थुप्रै ऐन, कानुन र नियमावली छन्। नागरिक समाज छ। जेजे भए पनि हामी ठगिने क्रम भने जस्ताको तस्तै छ। सूचना र प्रविधिमा आएको प्रगतिसँगै झन् आधुनिक तरिकाले उपभोक्ता ठगिएका छन्। नाम मात्रको लोकतान्त्रिक सरकार, नाफा मात्र खान खोज्ने प्राइभेट सेक्टर दुवैको मारमा भने हामी आम नागरिक परेका छौं। व्यापारीले यसरी ठगे भन्ने हामीले प्रशस्तै सुनेका छौं। फलानो होटलमा भोज खाएका यतिजना बिरामी परे भनेर मिडियाले प्रचार गर्छ, तर फलानो होटललाई यस्तो कारबाही गरियो भन्ने अहिलेसम्म सुनेका छैनौं। कारबाही नै गर्दैन के सुन्नु ? अबको समय भनेको उपभोक्ताहरू नै होसियारी र सजग हुनुपर्ने बेला हो। सुरुमा आफ्नो आम्दानीअनुसारको खर्च गर्ने बानी विकास गरौं। देखासिकी नगरी आफ्नो घाँटी हेरेर हाड निल्न कोसिस गरौं। सामान किन्नभन्दा पहिला अत्यावश्यक सामानको सूची तयार पारौं। आफ्नो मेहनतको कमाइ खर्च गर्नलाई हतार होइन, थुप्रै समय निकालौं। आफूलाई अनुकूल हुने ठाउँमा गएर सामान किनौं। सामान किन्दा आफूलाई चाहिएअनुसारको ब्रान्ड, तयारी मिति, उपभोग गर्न सकिने मिति, मूल्य, तौल, ट्रेडमार्क आदि अनिवार्य हेरेर सामान खरिद गरौं। व्यापारीले ठगेको थाहा पाउनासाथ आफूले पनि कडा विरोध गरौं। अरूलाई पनि सचेत बनाई क्षतिपूर्ति लिने गरौं। दुईचार रुपैयाँको लोभले गुणस्तरहीन सामान खरिद नगरौं। स्वास्थ्यभन्दा ठूलो धन होइन। जब हरेक उपभोक्ता सामान खरिद गर्नुभन्दा पहिला सचेत हुन्छन् तब हरेक ठग व्यापारीहरू क्रमशः होसियार हुन थाल्छन्। व्यापारीले जस्तो सामान दिए पनि र जति मूल्य लिए पनि हामी सोझो भएर बसिरहेसम्म ठगिने र लुटिने क्रम रहिरहने छ।"
किन आर्थिक रूपान्तरण ?,"नेपालका सहरीकरण प्रक्रियालाई प्रोसेस अफ बानेश्वराइजेसन बाट सुविधासम्पन्न सेवा केन्द्र र गाउँलाई पनि निर्जनताबाट आधुनिक सुविधा भएका उत्पादन क्षेत्र बनाउन रूपान्तरणको एजेण्डा चाहिएको हो राष्ट्रले उपलब्ध अवसरलाई ठीकसँग उपयोग गर्न सकेन भने त्यो सधैंका लागि गुम्न पुग्छ। अवसर सूचना वा संकेत दिएर आउने गर्दैनन्, परिवेश र प्रवृत्तिको सही आकलन र विश्लेषण गरेरै अवसरको पहिचान र उपयोग गर्न सक्नुपर्छ। कसैले उपयोग गर्न नसकेको अवसर अर्कोले उपयोग गरिदिन्छ, अवसरले कसैलाई पर्खेर बस्दैन। अवसर आफैंमा प्रतिस्पर्धी विषय हो। तर, एउटा अवसरलाई सही उपयोग गर्न सकियो भने अरू अवसर ठम्याउन र उपयोग गर्न सजिलो पर्छ। अवसर समय भएकाले गतिशील हुन्छ, भनिन्छ। अवसर टोकियोबाट ओसाकाका लागि छुटेको सिन्कानसेन (बुलेट ट्रेन) जस्तै हो। छुट्यो त छुट्यो छुट्यो। घण्टौं नकुरी अर्को आउँदैन। चढ्नेहरू अरू ट्रेनमा निकै अगाडि नै हुन्छन्। छुटेकाले पछिसम्म पछ्याइरहने हो। नेपाली अर्थतन्त्रले विगत दशकहरू बित्थामा गुमाउन पुग्यो र ती लस्ट डिकेड मात्र बन्न गए। मानिसको जीवनजस्तै राष्ट्रको जीवनमा पनि अवसर गुम्न दिनु हुँदैन। अवसर लिन नसक्नु जिम्मेवारीमा रहेका पुस्ताको अपराध हो। यो नैतिक अपराधबाट मुक्त हुन पनि विकास, समृद्धि र रूपान्तरणको द्रूत मार्ग औंल्याउन आवश्यक छ। एसिया अहिले आर्थिक रूपान्तरणको प्रक्रियामा तीव्रत्तर छ। सन् २०५० सम्ममा विश्वको कूल गार्हस्थ्य उत्पादनमा एसियाको हिस्सा आधा हुने अनुमान छ भने हाम्रा छिमेकी मुलुक चीन तथा भारत विश्वका दोस्रो तथा तेस्रो अर्थतन्त्र बन्ने महत्त्वाकांक्षी योजनामा छन्। यी दुईबाहेक जापान, सिंगापुर तथा दक्षिण कोरियाजस्ता विकसित मुलुकहरू एवम् मलेसिया, इन्डोनेसिया तथा थाइल्यान्डजस्ता उदीयमान अर्थतन्त्रहरू उत्पादन तथा उत्पादकत्व सुधारमार्फत विश्व अर्थतन्त्रमा आफ्नो स्पेसका लागि कुदिरहेका छन्। एसियाका सात अर्थतन्त्र यस शताब्दीका आधाआधी नपुग्दै यस शताब्दीलाई एसियाको शताब्दी बनाउन तीव्र छन्। र, लाग्छ, यही प्रवृत्ति रहिरहेमा यो शताब्दी आर्थिकऔद्योगिक हिसाबमा एसियाको हुनेछ। नेपालको राष्ट्रिय जीवनमा यस्ता कैयन् अवसर आए, तर गति र प्रवृत्ति पक्डिन नसक्दा पर्याप्त सम्भावनाबीच हामी आवश्यकता र अभावमा बाँचिरहेका छौं। पञ्चायतकालीन समयमा पञ्चहरू परिवेशले ल्याएका अवसरको पक्डिनभन्दा राजाको परिक्रमा गरेर आफ्नै स्वार्थमा रमाए। विश्वका सबैजसो विकासोन्मुख मुलुकहरू विकासको नयाँ ढाँचा आविष्कार गर्न केन्द्रित रहँदा पञ्चायती नेतृत्वले राष्ट्रिय जीवनको ३० वर्ष ख्यालख्यालमा गुमायो। समकालीन चीनका देङ, कोरियाका पार्क, इजिप्टका सादात, इन्डोनेसियाका सुकार्नो र सिंगापुरका यु सबैले पञ्चायतजस्तै निर्देशित व्यवस्थामा सत्ता चलाए। लोकतन्त्रका अवसर उनीहरूले पक्डिन नसके पनि विकासका अवसर भने कसिलो गरी पक्डिए। लोकतन्त्र र विकासमा कुन पहिला भन्नेमा विकासको मूल्य बढी देखे। सायद विकासको आधारशिलापछि लोकतन्त्र र मानवअधिकारलाई मजबुत बनाउन सकिन्छ भन्ने निष्कर्ष उनीहरूमा थियो। कतिपय अनुदार नेताहरू अनुदारताको क्षतिपूर्ति विकासमार्फत दिने गर्छन्। राजा र पञ्चले प्रजातन्त्र खोसे पनि देशलाई आर्थिक रूपमा समृद्ध बनाउने अवसर पाएका थिए। तर, समयप्रति संवेदनशीलता देखाउन नसक्दा उनीहरूको समय राजतन्त्र र पञ्चायत संस्थागत गराउन बित्यो। आधुनिक नेपालको जग हाल्ने तीन दशकको समय बित्थामा खेर गयो। त्यो गुमेको अवसरका कारण समयले त्यतिबेलाको नेतृत्वलाई निर्मम वैता लगाइदियो। इतिहासमा उनीहरू सुरक्षित र सम्मानित रहेनन्। राष्ट्रिय अवसर गुमाउनेलाई इतिहासले दण्डित गरेको कैयन् उदाहरण छन्। पञ्चायत आएपछि जन्मेका बालक चालीसको दशकमा जँुगामुठे बनिसक्दा पनि आशालाग्दो भविष्य नदेखेपछि सुरक्षित भविष्यको खोजीमा आन्दोलित बन्यो। पञ्चायत गयो र लोकतान्त्रिक र वामपन्थी शक्तिलाई तीनै युवाहरूको भविष्य सुरक्षित बनाउने अख्तियारी सुम्पियो। युगले तत्कालीन अवस्थामा त्यो अवसरलाई दोहन गर्न लोकतान्त्रिक शक्तिलाई नेतृत्व र वामशक्तिलाई पहरेदारीको जिम्मा दियो, ताकि राजापञ्चभारदार बीचको स्वार्थको नेक्ससजस्तै अर्को नेक्सस फेरि नबनोस्। ऐतिहासिक जिम्मेवारी पूरा गर्न बनेको गिरिजाप्रसाद कोइरालाले पहिलो पुस्ताको सुधार अभियान पनि थाल्यो, जसले थुप्रै उपलब्धि पनि दियो। गैरराज्य क्षेत्रको सम्भावना, सीप र क्षमताको उपयोग गरी राष्ट्रिय अर्थतन्त्र निर्माणको थालनी भयो। बाह्य र आन्तरिक लगानीमार्फत सेवा र उद्योग क्षेत्रले आशालाग्दो स्थिति देखायो। तर मुलुक पुनः राजनीतिक खिचातानीमा फस्यो। पुँजी र प्रविधि हच्किनदच्किन थाल्योे। परिणामतः लोकतन्त्र प्राप्तिपछिका दशकहरू पनि हाम्रा लागि गुमेको अवसर नै भए। आर्थिक विकास प्राकृतिक स्रोत, मानव साधन, पुँजी र प्रविधिको अन्तरक्रियाको नतिजा हो। पुँजी स्थिरतामा रमाउँछ, प्रविधि प्रतिस्पर्धामा अग्रसर हुन्छ र श्रम क्षणमै नाश हुने र संवेदनशील स्वभावको हुन्छ। द्वन्द्व, अस्थिरता र अविश्वासले पुँजी, प्रविधि र श्रमको अभ्यास हुन सकेन। पर्याप्त सम्भावनाबीच जलविद्युत्, उद्योग र पर्यटनलगायतका सेवा क्षेत्रको उपयोग गरी राष्ट्रिय अर्थतन्त्र निर्माण गर्न सकिएन। मुलुकले राजनीतिक आन्दोलन र द्वन्द्व गर्न जति सिक्योे; विकास, अर्थतन्त्र निर्माण र सम्भावना उपयोगमा त्यति नै चुक्यो। एक दलले अर्कोलाई, एक व्यक्तिले अर्कोमाथि आलोचना र आरोपमा खर्चिंदा भविष्य निर्माणको अवसर भने गुम्दै गयो। अरुण बनेन, बरु नबनाउन देशव्यापी आन्दोलन नै भयो। अरुण बनाउन पो आन्दोलन हुनुपथ्र्यो। अन्य ठूला आयोजनामा पनि प्राविधिक होइन, सस्तो र क्षणिक तौरले विश्लेषण गरियो। कुनै पनि कुरामा गहिरो विश्लेषणबिना रौसिने, हौसिने र बतासिने अनि समय बितेपछि तड्पिने, प्रताडिने र प्रायश्चित गर्ने बानी नेपालीमा बसिसकेको छ। निराशा धेरै दिनसम्म रहन दिनु हुन्न, समाज विग्रहतिर जाने खतरा बढ्छ। यसर्थ समग्र रूपान्तरण अहिलेको आवश्यकता हो। अरू धेरै कारणले नेपाली समाज समग्र रूपान्तरणको पर्खाइमा छ। लोकतन्त्र स्थापना भयो, लोकतन्त्रका अवसर वितरण हुन सकेका छैनन्। सर्वसाधारण डिमान्डिङ छन्, माग र अपेक्षा चुलिँदो छ। लोकतान्त्रिक संस्थाहरूको क्रियाशील सक्रियता, जनस्तरमा आर्थिक संरचनाहरूको निर्माण र तिनीहरूलाई जनताका दैनिकीसँग आबद्ध गर्न नसकिएमा निराशा कुण्ठाले स्थान पाउने छ। आशाको दियो जगाउन पनि रूपान्तरण चाहिएको छ। नेपाली समाज सहरोन्मुख बन्दै गएको छ। नेपालीहरू सहरवासी बन्न आतुर छन्। तर सहरहरू सुविधाका केन्द्र बनिसकेका छैनन्। गाउँमा उत्पादन सम्भावना र स्रोत छ, सहर उपभोगको केन्द्र हो। गाउँ र सहरबीच द्वैधताको स्थिति छ। गाउँ र सहरलाई अन्तरआबद्धतामा व्यवस्थित गरी परिपूरक सम्बन्ध स्थापना गर्न नसके सहरहरू असुरक्षित बस्तीको भीड र गाउँहरू निर्जन खण्डहर बन्नेछन्। नेपालको सहरीकरण प्रक्रियालाई प्रोसेस अफ बानेश्वराइजेसन बाट सुविधासम्पन्न सेवा केन्द्र र गाउँलाई पनि निर्जनताबाट आधुनिक सुविधा भएका उत्पादन क्षेत्र बनाउन रूपान्तरणको एजेण्डा चाहिएको हो। नेपाली मन लिएर ६० लाख परिश्रमी हातहरू विश्वका कुनाकन्दरामा पसिना बगाइरहेका छन् र नेपालको समृद्धिका लागि सद्भावना दूत बनेर कर्म गरिरहेका छन्। यी नेपाली डायस्पोरा अब हाम्रै विकासमा परिचालन गर्न जरुरी छ। युवाहरू आकांक्षी बन्दै छन्। प्रविधि र परि श्रममा औधि रमाउने आदत उनीहरूमा छ। युवा उत्कण्ठा र उन्मेदले नै आविष्कार र अग्रगमनलाई पनि सहज पार्ने गरेको छ। प्रविधि अभ्यस्त युवाहरू प्रत्येक वर्ष नयाँ पुस्ताका रूपमा बदलिँदै गएका छन्। यो पुस्तान्तरण प्रक्रियालाई प्रविधिले औधि सघाएको छ। उसले पढ्ने, बोल्ने, मनोरञ्जन गर्ने, मेहनत गर्ने, व्यवहार शैली सबै बदलिएको छ। लबाई खवाई, रहनसहन र आशाअपेक्षा फेरिएका छन्। ऊ समूहबाट व्यक्तिकेन्द्रित बन्दै छ। मानिसलाई आवश्यकता र अवसरले पनि आफू केन्द्रित हुन सिकाएको हो। तर निकै डरलाग्दो कुरा युवा समुदाय आफ्नो सुरक्षित भविष्य आफ्नै मुलुकमा देख्न छाडेको छ। युवाहरू सम्भावना, उत्साह र जोखिम मोल्ने जुझारुहरूको समूह हो, उपयोग गर्न नसके कुण्ठा, विद्रोह र विसर्जन पनि उसभित्रै लुकेको छ। रूपान्तरणका एजेण्डा यसकारण पनि ओजनदार छ। संविधान निर्माणपछि मुलुक समृद्धिको यात्रामा छ। संविधानको अभीष्ट आर्थिक समृद्धि र सामाजिक रूपान्तरण हो। यो नै अनन्त समयसम्म राज्य प्रणालीलाई निर्देश गर्ने एजेण्डा हो। विकास र समृद्धिको यात्रा कसरी सुरु गर्ने र तीव्रता दिने भन्ने प्रतिस्पर्धामा राजनीतिक नेतृत्व छ। राजनेताका चाख र चाहना समृद्धितर्फ धकेलिएका छन्। परिवेशले ल्याएका थेग्नै नसक्ने चुनौती र दबाब सामनाका लागि पनि अब आर्थिक समृद्धि र सामाजिक रूपान्तरण जबर्जस्त एजेण्डा अपनाउनुको विकल्प छैन। यसर्थ रूपान्तरण बाध्यता र अभीष्ट दुवै हो नेपाली राजनीतिका लागि। राज्यको भूमिकामाथि बहस भइरहेको छ। शासकीय वैधता पुष्टिका लागि पनि अभाव, आवश्यकता, उत्पीडन, वञ्चितीबाट सामाजिक न्यायसहितको विकास यात्रा चाहिएको छ। छिमेकीहरू बाघ अर्थतन्त्र बनिसके। सन् २०१३ मा बजेट प्रस्तुत गर्दा भारतका तत्कालीन वित्तमन्त्री पी चिदाम्बरम्ले तीन दशकभित्र भारत विश्वको तेस्रो अर्थतन्त्र बनाउने सपनासहितको रणनीतिलाई मोदीको नेतृत्वले निकै आक्रामक बनाएको छ। सन् १९७८ मा देङले आर्थिक उदारीकरणको नीति लिएपछि चीन लगातारको दोहोरो आर्थिक वृद्धिपछि विश्वको दोस्रो अर्थतन्त्र बन्ने यात्रा पूरा गयो। उदीयमान छिमेकी अर्थतन्त्रको फाइदा लिने अवसर पनि नेपाली अर्थतन्त्रसँगै छ। उनीहरूले छाडेको स्पेस मात्र पूरा गर्न सके मलेसिया र इन्डोनेसियाबीचको सिंगापुरको स्थानमा नेपाल पुग्ने सम्भावना छ। औद्योगिक विकासका लागि लेबर र लोकेसन पनि नेपालकै पक्षमा छन्। यी सम्भावनामा खिया लाग्न दिनुभएको छैन। अहिले पनि मुलुकसँग आर्थिक विकासका थुप्रै सम्भावना छन्। सबैजसो मुलुकले प्राकृतिक स्रोतको अन्धाधुन्ध प्रयोग गरिसक्दा पनि हामीसँग भएका जलस्रोत, वन, भूमि र खानी भर्जिन छन्। जलविद्युत्को उपयोग गर्न सकिएमा नेपाल यस क्षेत्रकै रणनीतिक महत्त्वमा देखिने छ। सुशील कोइरालाको प्रधानमन्त्रीत्वमा भएका पीडीए र पीटीएले आशाको संकेत गरेको थियो। तर ढिला गरे छिमेकीहरू अर्को विकल्पतिर जानेछन्। सन् २०२० पछि जलविद्युत्भन्दा सौर्य ऊर्जा सस्तो बन्ने सम्भावना छ। त्यसो भएमा हाम्रा सम्भावना र स्रोतबाट फेरि पनि हामी ठगिने छौं। विकास साझेदारका सहयोगी हातहरू पनि हाम्रा साथ छन्, तर हाम्रा प्राथमिकता र प्रणालीमा समेट्ने चुनौती हामीसँग छ। नेपाली मन लिएर ६० लाख परि श्रमी हातहरू विश्वका कुनाकन्दरामा पसिना बगाइरहेका छन् र नेपालको समृद्धिका लागि सद्भावना दूत बनेर कर्म गरिरहेका छन्। यी नेपाली डायस्पोरा हाम्रै विकासमा परिचालन गर्न सकिने सम्भावना छ। तर फेरि पनि भुल्नु हुन्न विकासको सूत्र सजिलो हुन्छ, तर अनुशासनचाहिँ गाह्रो। त्यसैले रूपान्तरणको कठिन यात्रा तय गर्नुको हाम्रो विकल्प छैन। रूपान्तरणको अभियान यसकारण कठिन यत्रा हो कि यसले विद्यमान सांगठनिक ढाँचा, उत्पादन संगठन, वितरण विधि, निर्णय विधान र कार्यसम्पादन शैलीमा आमूल परिवर्तनको माग गर्छ, आन्तरिक क्षमता निर्माणमार्फत उत्पादकत्व बढाउने माग गर्छ। यसले आर्थिकसामाजिक व्यवस्थालाई उल्लेख्य परिवर्तन गरी निर्दिष्ट गन्तव्यमा पुयाउँछ। यो ससानो प्रयास, सानातिना कार्यप्रक्रिया, मौजुदा सांगठनिक विधि र सीमान्त वृद्धि लक्ष्यभन्दा माथि उठेर परिवर्तनको राष्ट्रिय अभीष्ट सम्भव गराउँछ। जसको तीव्र पखाईमा मुलुक छ।"
कस्तो र कसको संविधान ?,"संविधानको पूर्ण कार्यान्वयन, संशोधन र शासन यही उत्पीडित समुदायलाई बढी आवश्यक छ नेपालको संविधान २०७२ घोषणाको चौथो वर्ष पूरा गरी पाँचौं वर्षमा प्रवेश गरेको छ। यस संविधानका ३५ भाग, ३०८ धारा र ९ अनुसूची छन्। संविधान घोषणा भई कार्यान्वयन समेत भइसक्दा पनि अझै किन विवाद समाधान हुन सकेन ? सर्वस्वीकृत र विवादरहित बन्न यस संविधानमा केके आवश्यक छन् ? सबै पक्ष, जातजाति, धर्म, क्षेत्र, समुदाय, वर्ग र लिंगले राम्रो र हाम्रो संविधान भनी गौरव गर्न किन सकिरहेका छैनन् ? यी सवाल महत्त्वपूर्ण छन्। नेपालको संविधान, २०७२ बुझ्न तत्कालीन परिस्थिति, राजनीतिक अवस्था र शक्ति केन्द्रहरूका सम्बन्धमा जान्नैपर्ने हुन्छ। तत्कालीन शक्तिहरूमा एक २०४७ सालको संविधान पक्षधर संसद्वादी राजनीतिक शक्ति जसलाई संसद्वादी सात दलहरू पनि भन्न सकिन्छ। दुई राजसंस्था र तीन सशस्त्र विद्रोह गरिरहेको माओवादी पार्टी। यी तीन प्रमुख शक्तिमध्ये कुनै दुईबीच सहमति या सम्झौता गर्न सके तत्कालीन समस्या समाधान हुने राजनीतिक वृत्तमा बुभाइ थियो। तथापि माओवादी अनिवार्य शक्तिका रूपमा उदाउन पुग्यो। अर्थात् राजा र माओवादीबीच सहकार्य गरी संसद्वादी दलहरूलाई कमजोर बनाउने या संसद्वादी दलहरू र माओवादी मिलेर राजसंस्था समाप्त गर्ने भन्ने दुवै विकल्पमा थुप्रै प्रयास नभएका पनि होइनन्। तत्कालीन राजा ज्ञानेन्द्र शाह र माओवादीबीच सत्ता साझेदारी, सहमति र सहकार्य गर्ने प्रयास विभिन्न कारणले सफल हुन नसकेपछि, सात दलहरूसँग माओवादीको २०६२ मंसिर ७ गते ऐतिहासिक बाह्रबुँदे सहमति हुन पुग्यो। सो सहमति नै संविधानसभाको निर्वाचन, संविधान निर्माण, शान्ति प्रक्रिया, लोकतन्त्र, गणतन्त्रजस्ता उपलब्धिको संरक्षण र रक्षाका आधार बन्न पुग्यो। निष्कर्षमा सशस्त्र विद्रोहमा परी ज्ञात १७ हजार र अज्ञात थुप्रै नेपालीको सहादत, २०६२६३ सालको जनआन्दोलनमा जनताको बलिदानी, मधेस जनविद्रोह, आदिवासीजनजाति, महिला, दलित र अन्य उत्पीडित समुदायको आन्दोलनद्वारा प्राप्त उपलब्धि नै नेपालको संविधान, २०७२ हो। संशोधन कि पुनर्लेखन ? यो संविधानको संशोधन आवश्यक छ र त्यो नागरिकको संवैधानिक हक पनि हो। तथापि संविधान दिवसलाई कालो दिनको रूपमा मान्ने, संविधानविरोधी र यसलाई अस्वीकार गर्नेहरूले जवाफ दिनुपर्छ संघीय लोकतान्त्रिक गणतन्त्र, धर्मनिरपेक्षता, विधिको शासन, समानता र समावेशीकरणजस्ता महŒवपूर्ण उपलब्धिप्रति विश्वास छैन ? गणतन्त्र, संघीयता, धर्म निरपेक्षता र लोकतन्त्रविरोधी होइन भने यो संविधान दिवसलाई कालो दिन भन्नुको अर्थ छ ? अधिकारसम्पन्न संघीयतामा जान दिइएन, त्यो अलग कुरा हो। तापनि मुलुक एकात्मक शासन व्यवस्थाबाट संघीयतामा प्रवेश गरेको छ। प्रदेश सरकारलाई अधिकारसम्पन्न बनाउन जुटौंला तर प्राप्त भएका उपलब्धिलाई पहिले बचाऔं। अझै ठूलो भ्रम र विडम्बना त राजपालगायत दलहरू संसद् र सरकारमा पनि बस्ने, आफ्नै नेतृत्वमा प्रदेश सरकार पनि बनाउने र यता संविधान मान्दैनौं पनि भन्ने ? सरकार र संसद्मा बसेर नै संविधान दिवसलाई कालो दिन भन्नु राजनीतिक चरित्र हुनै सक्दैन। कतिपय दल, शक्ति र व्यक्ति संविधानको पुनर्लेखन हुनुपर्ने माग गर्छन्। यस्तो सवाल उठाउनुभन्दा पहिले दुइटा प्रश्नको जवाफ खोज्नुपर्छ। संशोधनद्वारा सच्याउन नसकिने र पुनर्लेखन गर्नुपर्ने त्यस्तो कुन विषय छ ? पुनर्लेखन कुन निकायले गर्ने ? स्मरण रहोस्, संविधानको भाग ३१, धारा २७४ मा संविधान संशोधनबारे लेखिएको छ, नेपालको सार्वभौमिकता, भौगोलिक अखण्डता, स्वाधीनता र जनतामा निहित सार्वभौमसत्ताको प्रतिकूल हुने गरी यो संविधान सशोधन गर्न सकिने छैन। माथि उल्लिखित चार विषयमा बाहेक अन्य जुनसुकै विषयमा संविधान संशोधन गर्न पाइन्छ र सकिन्छ। अनि पुनर्लेखनको माग किन र कसका लागि ? संविधानविरोधी तत्व दुई प्रकारले क्रियाशील देखिन्छन् संविधानभित्रका धमिरा र अनेक रूपका संविधानविरोधी शक्ति। संविधानको पुनः लेखनको मुद्दा उठाउनेहरू संविधानविरोधी हुन्। संविधानसभाले लेखेर तयार गरी घोषणा गरेको वर्तमान संविधानको पुनर्लेखन कसले गर्ने ? वर्तमान संसद्ले ? यो संसद्लाई त्यो अधिकार छैन। तेस्रो संविधानसभाको माग कहींकतै उठाइएको छैन। त्यसको आवश्यकता र सम्भावना पनि स्वीकार्य देखिँदैन। फेरि पुनः संविधान लेखिँदा पनि योभन्दा बढी उपलब्धि प्राप्त हुने ग्यारेन्टी के छ ? बरु प्राप्त उपलब्धि गुमाउनु नपर्ला भन्न सकिन्न। त्यसैले संविधानको समयानुकूल संशोधन नै उत्तम विकल्प हो। संशोधन गर्नुपर्ने विषय विश्वकै संविधान निर्माण गर्ने आधार एउटै हुन्। त्यो भनेको तत्कालीन समयमा शक्तिमा रहेका तत्वहरूबीच स्वार्थ मिलाएर निर्माण गरिने राजनीतिक दस्ताबेज नै संविधान हो। त्यसैले संविधान निर्माण गरिँदा कुनकुन र कस्ताकस्ता स्वार्थतत्वहरू शक्तिमा थिए भन्नेबारे जान्नैपर्ने हुन्छ। पछि स्वार्थी तत्वहरू फेरिँदै जाँदा संविधानको सान्दर्भिक संशोधन हुँदै जानेछ। हाम्रो संविधान निर्माण गरिँदा या संविधानसभाको गठन हँुदाका बखत दलहरू अर्थात् आवरण एकै जातीय समुदाय आर्यखस याने बाहुनक्षेत्री, पुरुष, हिन्दु र पहाडेको नश्लवादी वर्चश्व थियो। संविधानसभाको माग, गठन र निर्वाचन साथै नेतृत्व सोही समुदायको अधीनमा रह्यो। विवादित विषयको समाधान निकाल्ने शीर्ष नेतृत्वमा माओवादी नेता पुष्पकमल दाहाल, कांग्रेसका पहिले गिरिजाप्रसाद र पछि सुशील कोइराला र एमालेका केपी ओली रहन्थे। न कुनै मधेसी, न कुनै महिला, न कुनै दलित र न कुनै आदिवासीजनजाति ! अनि संविधान कस्तो र कसको हित र पक्षमा बन्छ ? एउटै स्वार्थ समूह सधैं शक्तिमा रसिरहन्छ भन्ने छैन। तत्कालीन माओवादी आज कहाँ छ ? नेपाली कांग्रेस कमजोर बन्न पुग्यो। मुसाजस्तै दुलाभित्र पसेका पूर्वदरबारिया पश्चगामी शक्ति आज संगठित हुँदै छन्। संघीय लोकतान्त्रिक गणतन्त्र, धर्म निरपेक्षतामाथि षड्यन्त्र गर्न तम्सिँदै छन्। यस्तो जटिल परिस्थितिमा संविधानको पूर्ण कार्यान्वयन गरी जनतामा परिवर्तनको प्रत्याभूति दिलाउनुपर्छ। तथापि संविधानको संशोधनमार्फत सर्वस्वीकार्य बनाउन आवश्यक छ। संशोधनमार्फत जातीय जनसंख्याका आधारमा पूर्ण समानुपातिक प्रतिनिधित्व (आरक्षण) को ग्यारेन्टी गर्न जरुरी छ। त्यति मात्रै होइन, ऐनकानुन बनाउँदा षड्यन्त्र गर्ने कार्य तत्काल सच्याउनुपर्छ। कसका लागि संविधान ? आदिवासीजनजाति, दलित, मधेसी, महिला र मुस्लिम समुदाय उपेक्षा र बहिष्करणमा परेका छन्। अधिकार सुनिश्चित हुन नसकेको गुनासो सुनिन्छ। उता नेत्रविक्रम चन्द नेतृत्वको नेकपा सशस्त्र विद्रोहको तयारीमा जुटेको छ। दलाल संसदीय पुँजीवाद को अन्त्य उसको लक्ष्य हो भनिन्छ। एउटा महत्त्वाकांक्षायुद्धद्वारा अर्थात् सशस्त्र विद्रोहबाट राज्यसत्ता कब्जा गर्ने उद्देश्यबाहेक चन्दका अन्य राजनीतिक मुद्दा यही संविधानले समाधान गर्न सक्छ। अन्य जातिजनजाति, महिला, क्षेत्र, समुदाय र वर्गको असन्तुष्टि र मागको सम्बोधन यसै संविधानमार्फत सम्भव छ। आदिवासीजनजाति, दलित, मधेसी र मुस्लिम समुदाय बाहुनक्षेत्री नेतृत्वबाट अधिकार प्राप्त हुन नसकेको गुनासो गर्ने गर्छन्। त्यसो हो भन्ने लाग्छ भने उत्पीडित समुदाय एक भएर आफ्नै नेतृत्वमा दल स्थापित गर्न किन नसक्ने ? जनसंख्या, उपस्थिति, श्रम, योगदान व्यापक छ, तर बाहुनको नेतृत्व त्याग्ने आँट खोइ त ? गुनासो मात्रै गरेर केही हुँदैन। नेतृत्व गर्ने हिम्मत चाहिन्छ। बहुजन, बहुमत जाति र समुदायको चेत कहिले खुल्ने हो ? विभिन्न दलहरू जस्तै नेकपा, नेपाली कांग्रेस आदिमा रहेका आदिवासीजनजाति, दलित, मधेसी, मुस्लिम र अन्य उत्पीडित जाति, समुदाय र क्षेत्रका राजनीतिकर्मीहरू एक बन्ने बेला आएको छ। भइरहेको दलसमेत त्याग्न नसक्ने हो भने यो जातीय, क्षेत्रीय र समुदायको मुक्तिका लागि भनिने राजनीति त्यागौं। आफ्नै नेतृत्वमा संविधानको संशोधन गर्नतर्फ लागौं र सत्ताको बागडोर सम्हालौं। अब शासित हुन छाडौं, शासन गर्न जुटौं। संविधानको पूर्ण कार्यान्वयन, संशोधन र शासन यही उत्पीडित समुदायलाई बढी आवश्यक छ। त्यसका लागि यो संविधानको विरोध होइन, प्रयोग गरौं।"
किन डराउँछन् नेताहरू,"कुनै आदर्श र सिद्धान्तका लागि समर्पित भएर राजनीतिमा होमिनु सामान्य होइन। जनताका हक, हित र मुक्तिका लागि टाउकोमा कफन बाँधेर संघर्षमा उत्रने काम जोकोहीले गर्न सक्दैन। यसका लागि ठूला आँट, अठोट र दृढ इच्छाशक्ति चाहिन्छ। यस्तै दृढ संकल्प र अठोटका साथ कुनै दिन राजनीतिमा उत्रिएका थिए हाम्रा आजका नेताहरू। राजनीतिक संघर्षको सिलसिलामा अनेक दुःखकष्ट, प्रताडना र जेलनेल खेप्नुपरेको थियो। त्यसको परवाह नगरी कुनै दिन सडकमा उभिएर तत्कालीन व्यवस्थाविरुद्ध विद्रोहको बिगुल फुकेका थिए यिनै नेताहरूले। त्यस्तो अदम्य साहस, आत्मविश्वास र दृढ इच्छाशक्ति भएका यिनै नेताहरू पालोपालो सत्ताभोग गरेपछि किन यतिविघ्न काँथर र त्रसित हुनु पुगेका होलान् ? यस्तो कि कसैले कुनै समुद्रपारिको सहरको नाम मात्रै लिँदा पनि सातोपुत्लो उड्ने। कुनै विदेशी बैंकको नाम उच्चारण गर्दा पनि नौ नाडी गलेर आउने। कस्ताकस्ता सैन्यबल, जेलनेलसित नडराउने नेताहरू हिजोआज मान्छेको आवाजसित, पत्रपत्रिकाका अक्षरहरूसित, सामाजिक सञ्जालका स्ट्याट्ससित झस्किन थालेका छन्। जनताको भारी मत पाएर सत्तामा पुगेका जननेताहरू जनतासित किन डराउँछन् ? हिजो जस्तै आज पनि घण्टौं पहिलेदेखि आम जनताको हिँडडुल बन्द गरेर सडक पूरै रित्तो गराइसकेपछि पनि अगाडिपछाडि सुरक्षा दस्ताको लाबालस्करका साथ साइरन बजाउँदै कालो सिसाभित्र बुलेटप्रुफ गाडीमा नेताहरूको सवारी चल्ने गर्छ। सत्तासीनहरूको त कुरै छाडौं, भूतपूर्व भएर सामान्य जीवन बिताइरहेका नेताहरू पनि सशस्त्र सैनिकको सुरक्षा घेरामा डराइडराई बाँचिरहेका छन्। भर्खरै पत्रिकामा प्रकाशित समाचारअनुसार भूतपूर्व उपप्रधानमन्त्री र मन्त्रीहरूले पनि आफ्नो सुरक्षाका लागि सरकारी खर्चमा न्यूनतम ७ देखि १३ जनासम्म सुरक्षाकर्मी राख्ने गरेका छन्। भूतपूर्व प्रधानमन्त्रीको त झन् बढी नै होला। पदअनुसार सम्मानस्वरूप सुरक्षाकर्मी खटाइएको भन्ने हो भने त्यो पनि मिल्दैन। समान पदका भूतपूर्वहरूलाई कसैलाई बढी कसैलाई घटी संख्यामा सुरक्षाकर्मी खटाएको देखिन्छ। यसको अर्थ उनीहरूमाथिको खतराको मात्रा र सुरक्षाको आवश्यकता पनि फरकफरक रहेको छ। अब प्रश्न उठ्छ कोबाट कस्तो किसिमको खतरा होेला हाम्रा जनप्रिय नेताहरूलाई ? दुई भीमकाय मुलुकबीच रहेको भौगोलिक दृष्टिले सानो हाम्रो देश कुनै पनि शक्ति राष्ट्रको गुटमा संलग्न छैन। कुनै बेला शान्ति क्षेत्र घोषित गरियोस् भनेर आह्वान गर्ने हाम्रो असंलग्न देश शक्तिराष्ट्रहरूको सामरिक क्रीडास्थल पनि होइन। सबैसित समानताका आधारमा मित्रवत् सम्बन्ध राख्ने नीति अख्तियार गर्दै आएको छ हाम्रो देशले। सामान्य आँखाले बाहिरबाट हेर्दा हाम्रा नेताहरू कुनै खास राष्ट्रका पक्षमा काम गरिरहेको जस्तो पनि लाग्दैन। यसरी विचार गर्दा हाम्रा नेताहरू कुनै खास राष्ट्रको आँखामा बिझाउनुपर्ने कुनै कारण देखिँदैन भने खतरा, असुरक्षा कहाँबाट ? कोबाट ? सत्तासीनहरूको त कुरै छाडौं, भूतपूर्व भएर सामान्य जीवन बिताइरहेका नेताहरू पनि सशस्त्र सैनिकको सुरक्षा घेरामा डराइडराई बाँचिरहेका छन्। कुनै खास राष्ट्रको आँखामा बिझाउनुपर्ने कुनै कारण देखिँदैन भने खतरा, असुरक्षा कहाँबाट ?कोबाट ? फेरि हाम्रो मुलुकमा अनौठो राजनीतिक व्यवस्थाको प्रयोग भइरहेको छ। यथार्थमा हाम्रो मुलुकमा सत्तापक्ष र प्रतिपक्ष भन्ने नै छैन। राज्यको सिंहासनमा जोसुकै बसे पनि एक प्रकारले भन्ने हो भने सत्तापक्षले अरू दलसित मिलेर संयुक्त रूपमा राज्य सञ्चालन गर्दै आएको छ। देश अनौठो किसिमको साझेदारी र भागबन्डामा चलिरहेको छ। सबै महत्त्वपूर्ण नियुक्ति, विनियोजन, ठेक्कापट्टा र कामकारबाहीमा दलहरूको कोटा निर्धारित गरिएजस्तो देखिन्छ। नियुक्ति हुन नपाउँदै फलानो देशका राजदूत, फलानो आयोगका पदाधिकारी, फलानो प्रतिष्ठान तथा विश्वविद्यालयका कुलपति, उपकुलपतिहरू फलानोफलानो दलको कोटामा नियुक्त भएको भनेर समाचार प्रकाशित हुन्छ। त्यो विश्वास सूत्रको समाचार शतप्रतिशत सत्य सिद्ध हुने गर्छ। हाम्रो देशले अहिले प्रतिपक्षविहीन प्रजातान्त्रिक व्यवस्थाको अनुपम उदाहरण विश्वसामु प्रस्तुत गरेर देखाइदिएको छ। यस्तो भागबन्डा र साझेदारीमा चलेको राज्यव्यवस्थामा दलका नेतालाई ए अर्काबाट कुनै खतरा हुने त प्रश्नै उठ्दैन। पत्रपत्रिका पल्टाएर हेर्नुस्। भ्रष्टाचार, अनियमितता, तस्करी, मानव बेचबिखन र विभिन्न प्रकारका घोटालाका समाचार प्रकाशित भइरहन्छन्। देखाउनकै लागि भए पनि छानबिन समिति, जाँच आयोगहरू गठन गरिन्छन्। स्थलगत अध्ययन गरेर कारबाही चलाएको पनि सुनिन्छ। तर केही समयपछि त्यो त्यसै हराएर जान्छ। यहाँसम्म कि बलात्कार र हत्याका घटना पनि हात लाग्यो शून्य भएर फास्सफुस्समा टुंगिन्छन्। कतैबाट कुनै दलले कारबाही कहाँ पुग्यो ? सत्यतथ्य जनसमक्ष किन राखिँदैन ? देखाउनका लागि थोरबहुत विरोध गरिटोपले पनि अन्ततः तै चुप मै चुपमा सबै कुरा सेलाएर जान्छ। मुख्य कुरो प्रायः सबै कामकारबाही मिलोमतो र साझेदारीमा भइरहेको हुन्छ। चाहे सुन तस्करीको, वाइड बडी र न्यारोबडीको कुरा होस् या अहिले चर्चित बालुवाटार जग्गा घोटालाको विषय होस्, त्यसमा सबै दलका नेताकार्यकर्ताको सक्रिय भूमिका रहँदै आएको छ। यस्तो परिस्थिति, शक्ति सन्तुलनको अवस्थामा नेताहरूलाई एकअर्काबाट कुनै खतरा रहने कुराको कल्पना पनि गर्न सकिँदैन। अनि किन असुरक्षित अनुभव गरेर डराइरहेका छन् त नेताहरू ? सम्झेर ल्याउँदा यिनै दलका पूर्ववर्ती नेताहरूले यस्तो अधिनायकवादी शासनकालमा पनि आफू असुरक्षित रहेको अनुभव गरेका थिएनन्। तिनीहरू खुलेआम हिँड्डुल गर्थे, संगठन गर्थे, विरोधका कार्यक्रमको अगुवायी गर्थे, निसंकोच जनताबीच जान्थे। तर, तिनै नेताका उत्तराधिकारीहरूलाई चाहिँ गणतान्त्रिक नेपालमा पनि असुरक्षा र खतरा के कारणबाट उत्पन्न भयो ? मैले बुझेअनुसार जसले जघन्य अपराध गरेको छ, राष्ट्रियअन्तर्राष्ट्रिय कानुन र आचारसंहिता उल्लंघन गरेर अमानवीय कृत्य गरेको छ, भ्रष्टाचार गरेको छ, विभिन्न घोटालामा मुछिएर गैरकानुनी माध्यमबाट अकूत सम्पत्ति आर्जन गरेको छ, त्यस्ता मान्छेलाई सधैं कानुनको डरले सताइरहेको हुन्छ। आफ्नो कुकृत्य र कलुषित कारनामाले हरपल तर्साइरहेको हुन्छ। तर हाम्रा नेताहरू त उल्टै राजनीतिमा लागेर पैत्रिक सम्पत्ति पनि स्वाहा पारेको दाबी गर्छन्। हाम्रो को छ र कसका लागि कमाउने भनेर प्रतिप्रश्न गर्छन्। यिनीहरूलाई विदेशमा गएर उपचार गराउने खर्च पनि राष्ट्रले बेहोरिदिनुपर्ने अवस्था छ। यो सही हो भने कसैले औंला ठड्याउँदैमा किन डराउँछन् त हाम्रा नेताहरू ? मैले यो कुरो यसरी यहाँ उठाउनुपर्ने कारण छ। पहिलेका शासकहरू आफ्नो र आफ्ना परिवारको समृद्धिमा मात्र केन्द्रित भए, देश र जनताका लागि केही गरेनन् भनेरै ठूलो त्याग, उत्सर्ग र बलिदानबाट देशमा यति ठूलो परिवर्तन आएको हो। जनताले ठूलो आशा र विश्वासका साथ नेताहरूलाई सत्तामा पुयाएका हुन्। आफ्नो सुख समृद्धि र समुन्नतिको सपना साकार हुने अपेक्षा राखेर देशको तालाकुन्जी नेताहरूलाई सुम्पिएका छन्। तर दसकौं बितिसक्यो। अन्तरिम काल पनि सकियो। संक्रमणकाल पनि समाप्त भयो। शिशु प्रजातन्त्र अब त लक्का जवान भइसकेर गणतन्त्रकालमा प्रवेश गरिसक्यो। तर पनि जनताको सुख, समृद्धि र देशले प्रगतिपथमा फट्को मार्ने कुरा भाषणमै मात्र सीमित भइरहेको छ। तर, गाईपरानी सोझा जनताको धैर्यको बाँध फुटेको छैन। अझै पनि यिनै नेताहरूप्रति आशा विश्वास राखेर सुखका दिन आउने आशामा औंला गनेर बसेका छन्। नेताज्यूको पाउपोस भिज्ला, पेन्ट मैलिएला भनेर आफ्नो काँधमा बोकेर खोलो पार गराउने जनताबाट आजको दिनसम्म कुनै खतरा देखिँदैन। उनीहरूको भक्तिभावमा कुनै कमी आइसकेको जस्तो पनि लाग्दैन। अनि किन र कोबाट डराइरहेका छन् त हाम्रा त्यागी तपस्वी नेताहरू ? नेताहरू डराएको देख्ता जनतालाई पीर पर्नु स्वाभाविकै हो। यिनीहरूकै भरोसामा अब सुखका दिन आउँछन् भनेर व्यग्रताका साथ पर्खेर बसेका बेला नेताहरू डराएको देख्ता जनतालाई चिन्ता लाग्ने नै भयो। यस्तो अवस्थामा नचाहँदानचाहँदै पनि जनताका मनमा शंकाउपशंका उठ्दो रहेछ। र, विचलित मनले आफैंसित प्रश्न गर्न थाल्दो रहेछ कहीं डराउनुपर्ने काम त गरेका छैनन्, गरिरहेका छैनन् हाम्रा श्रद्धेय नेताहरूले ? अनि निस्सासिँदै ईश्वरसित पुकारा गर्न पुग्दोरहेछ विचरो मन, परमेश्वर, यस्तो नभइदियोस्!"
माफ गर्नुस् प्रधानमन्त्रीज्यू,"बनिया चरित्रका पूर्वराजा र उनका टापटिपे कार्यकर्ताबाट भन्दा यो व्यवस्थालाई तपाईँहरूका अलोकप्रिय क्रियाकलाप र शैलीबाट बढी खतरा छ कुनै पनि व्यवस्थाको आयु त्रासबाट होइन, नागरिकको विश्वासबाट निर्धारण हुन्छ। नागरिकले स्थापना गरेको व्यवस्था स्थायी हुन्छ। नागरिकको स्वामित्व अपनत्व र संरक्षकत्व रहेसम्म त्यस्तो व्यवस्थालाई भुरेटाकुरे षड्यन्त्रकारीले हल्लाउन सक्दैनन्। तर यसो भन्दैमा सत्ता सञ्चालकको अयोग्यता र अक्षमता ढाकछोप हुन सक्दैन। सत्ताको नशाले जब शासक बर्बराउँछ, नागरिकमा क्रोध उत्पन्न हुन थाल्छ। सत्तामा बस्नेले नागरिक क्रोधलाई सहज ढंगले स्विकार्दैन, उल्टो बाह्रसत्ताइस कुरा गरेर ध्यान अन्यत्र मोड्ने प्रयत्न गर्छ। जब कुनै व्यक्तिसंस्थाको नैतिक शक्ति समाप्त हुन्छ, बौद्धिक क्षमतामा ह्रास आउँछ, त्यसपछि भौतिक कारबाहीको कुरा गर्न थाल्छ। प्रधानमन्त्री खड्गप्रसाद शर्मा ओलीको अरिंगालवाद र नेकपाका अध्यक्ष प्रचण्डको प्रतिकारवाद निर्देशन त्यसको पछिल्लो उदाहरण हो। प्रधानमन्त्री ओलीले केही साताअघि बोलाएको सर्वदलीय बैठकमा प्रतिगामीहरूले चलखेल गर्न थालेको र व्यवस्था अर्थात् लोकतान्त्रिक गणतन्त्रमाथि खतरा उत्पन्न भएको व्याख्या गरेका थिए। त्यसको केही सातापछि नेकपाका कार्यकर्ताहरू बाँके जिल्लामा नेपाली कांग्रेसले आयोजना गरेको कार्यक्रमस्थल अर्थात् सभाकक्षभित्र अरिंगाल भएर प्रवेश गरे। तिनीहरूले सहभागीहरूलाई डस्नुका अतिरिक्त ७० वर्षीया नारीको हात पनि भाँचिदिए। गुण्डागर्दीमा संलग्न त्यस्ता कुपात्रहरूलाई कानुनी कारबाही गर्दै भविष्यमा त्यस्ता घटना दोहोरिने छैन भन्ने सुनिश्चित गर्नु सरकारको दायित्व हो। तर, सरकार त्यस्ता गुण्डाहरूलाई कारबाही गर्न इच्छुक छैन। माफ गर्नुस् प्रधानमन्त्रीज्यू, यो व्यवस्था अर्थात् लोकतान्त्रिक गणतन्त्रलाई खतरा छ भने यस्तै गुण्डातन्त्र बाट खतरा छ, जसलाई तपाईंहरूले मलजल र संरक्षण गर्नुभएको छ। यो व्यवस्थालाई खतरा छ भने कुशासन बाट छ, दण्डहीनता बाट छ, अराजकता बाट छ। संयोग भनौं, अपव्याख्या गर्ने कुरामा नेकपा र पूर्वराजाको मण्डलीबीच समानता छ। जस्तो सरकारको खराब नीति र आचरणका कारण अहिले नागरिकहरू क्रूद्ध छन्। त्यसैको झिल्को बेलाबखत देखिने गर्छ। नागरिकको त्यो आक्रोश र झिल्कोलाई खड्गप्रसाद र प्रचण्डद्वयले व्यवस्था अर्थात् लोकतान्त्रिक गणतन्त्रविरुद्ध षड्यन्त्र बताएर आफू पानीमाथिको ओभानो बन्ने प्रयत्न गरेका छन्। माफ गर्नुस् प्रधानमन्त्रीज्यू, त्यो गणतन्त्रविरुद्धको आक्रोश होइन, त्यो सरकारविरुद्धको आक्रोश हो। सरकारविरुद्धको आक्रोशलाई गणतन्त्रविरुद्धको षड्यन्त्र बताएर तपाईंहरू जालझेल गर्दै हुनुहुन्छ। यसैगरी पूर्वराजा ज्ञानेन्द्र शाह मण्डलीले पनि कुशासन र बेथितिविरुद्धको आक्रोशलाई गणतन्त्रविरुद्धको आक्रोश भन्दै हल्ला गर्न थालेको देखिन्छ। २०६२६३ को अभूतपूर्व जनआन्दोलन चुलिँदै गएपछि तत्कालीन राजा ज्ञानेन्द्र आत्मसमर्पण गर्न बाध्य भए। त्यसपछि गिरिजाप्रसाद कोइरालाको नेतृत्वमा सरकार गठन भयो, जसमा उपप्रधान एवं परराष्ट्रमन्त्रीका रूपमा अहिलेका प्रधानमन्त्री ओली विराजमान थिए। जनआन्दोलनलाई दबाएरै छाड्ने रणनीतिसहित शाही सत्ताले दमन गर्दा, गोली चलाउँदा दुई दर्जन बढी नागरिक सहिद भए, हजारौं घाइते भए। त्यस्तो दमनका लागि प्रमुख दोषी तत्कालीन मन्त्रिपरिषद्का अध्यक्ष ज्ञानेन्द्र शाह थिए। त्यसकारण नागरिक आन्दोलनले जनआन्दोलनमाथि दमन गर्ने त्यो बेलाका मन्त्रिपरिषद्का अध्यक्ष, ज्ञानेन्द्र शाहमाथि कानुनी कारबाही गर्न माग गर्दै दबाब बढायो। यस क्रममा हामी कहिले प्रधानमन्त्रीनिवास बालुवाटारअगाडि त कहिले प्रधानमन्त्री कार्यालय सिंहदरबारअगाडि धर्ना बस्थ्यौं, जुलुस र आमसभा गथ्र्यौं। त्यो बेला प्रतिगमन शिरोमणि ज्ञानेन्द्र शाहलाई कारबाही गर्नु हुँदैन भनेर मन्त्रिपरिषद्मा तीन हात उफ्रिने केपी ओली थिए। त्यति मात्र होइन, ओलीले गणतन्त्रलाई गफ र हावादारी कल्पना भनेर अनेकौं प्रलाप गरे र गणतन्त्रवादीमाथि खनिए। गणतन्त्रको आन्दोलनलाई ओलीले जतिसुकै होच्याउन खोजे पनि नेपालमा गणतन्त्र स्थापना भयो। तर, यो गणतन्त्र साम्यवादीजनवादी प्रकारको होइन, लोकतान्त्रिक गणतन्त्र हो। कुनै परिवर्तन धनको कारणले आउँछ, जुन क्षणिक हुन्छ। कुनै परिवर्तन गन अर्थात् हतियारका कारणले आउँछ, जुन अस्थायी हुन्छ। असली परिवर्तन मनबाट आउँछ, नागरिकका मनबाट आएको त्यस्तो परिवर्तन दिगो हुन्छ। त्यस्तो परिवर्तनले सद्भावलाई आत्मसात गर्छ। २०६२६३ को अद्भुत जनआन्दोलनको परिणामस्वरूप नेपालमा गणतन्त्र स्थापित भएको हो। अर्थात् नागरिकका मनबाटै आएको परिवर्तन हो। तसर्थ दिगो पनि छ। अनेकौं विकृतिहरू चिर्दैै यो व्यवस्था संस्थागत हुँुदै गइरहेको छ। साम्यवादी गणतन्त्रमा साम्यवाद र सत्तासीनहरूको विरोध निषेध गरिएको हुन्छ। त्यस्तै एकदलीय व्यवस्थामा पनि व्यवस्था र शासकहरूको विरोध निषेध गरिएको हुन्छ। जस्तो पञ्चायतको विरोध गर्दा विगतमा जेल जानुपथ्र्यो, राजतन्त्रको विरोध गर्दा जीवन समाप्त हुन सक्थ्यो। माफ गर्नुस् प्रधानमन्त्रीज्यू, नेपालमा अहिले स्थापित यो लोकतान्त्रिक गणतन्त्र भनेको सहयोगात्मक गणतन्त्र हो, साम्यवादी व्यवस्थाजस्तो निषेधात्मक गणतन्त्र होइन। फोहोरी, अराजक र उच्छृंखल पात्रहरूलाई कानुनी कारबाही गर्न सरकार स्वतन्त्र छ, तर जस्तोसुकै अवस्थामा पनि संविधानप्रदत्त मौलिक हक र आधारभूत स्वतन्त्रताको सरकारले संरक्षण गर्नैपर्छ। यही लोकतान्त्रिक गणतन्त्रको सुन्दर विशेषता हो। आधारभूत स्वतन्त्रता लोकतान्त्रिक गणतन्त्रको प्राण हो। त्यसैले साम्यवादी गणतन्त्र, एकदलीय शासनतन्त्रभन्दा लोकतान्त्रिक गणतन्त्र पृथक् छ। तर लोकतान्त्रिक गणतन्त्रबारे सत्तारुढ नेकपाका शीर्ष नेताहरूको बुझाइमा कमजोरी देखियो। गणतन्त्रको भविष्यप्रति साँच्चै चिन्तित हुनुहुन्छ भने शैली बदल्नुस, सुध्रनुस् तर तपाईंहरू नागरिकको अनुरोध स्विकार्न तयार हुनु हुन्न किनकि राजतन्त्रको प्रेतरूपी काँचो वायु तपाईंहरूमा सरेको छ। खड्गप्रसाद ओली हुन् वा प्रचण्ड विगतमा साम्यवादी सत्ता स्थापनाको नारासहित हिंसात्मक आन्दोलनमा सामेल भएको र सञ्चालन गरेको पृष्ठभूमिका कारण निषेधात्मक दर्शनको धङधङी बाँकी रहेको देखिन्छ। शान्तिपूर्ण तवरमा वैचारिक हिसाबले व्यवस्थाको विरोध कसैले गरे त्यही कारणले जेल हाल्नु हँुदैन, पाइँदैन। होइन भने पञ्चायत र यो व्यवस्थामा भिन्नता के रहन्छ ? यो व्यवस्था कुनै नेता र निकायको कृपाबाट नभई नागरिकका मनबाट स्थापित भएको व्यवस्था हो। यो व्यवस्थामा जोेकोहीले पनि सत्ताको सपना देख्न पाउँछ, तर त्यसका लागि निर्वाचन एक मात्र विकल्प हो। निर्वाचनमार्फत प्रतिस्पर्धा गर्न नचाहने पूर्वदरबारीया गफाडीहरूको विरोधमा धेरै ऊर्जा खर्च गर्नु आवश्यक छैन। तर त्यही निर्वाचनबाट अपार सफलता हासिल गरेको नेकपा किन यति आकुलव्याकुल छ ? वनको बाघले नखाए पनि मनको बाघले प्रचण्डलाई किन खाइरहेको छ ? सरकारलाई के पुगेको छैन ? संसद्मा दुईतिहाइ बढी बहुमत छ। राज्यकोषमा दाइँ र देशभरि रजाइँ छ। डाडुपन्यु सबै नेकपा सरकारको हातमा छ। प्रहरी प्रशासन सबै मातहत छँदै छ। संवैधानिक अंगमा कब्जा छ, दुईतिहाइको धारे तरबारले न्यायालयलाई थुरथुर पारेकै छ। यस्तो अवस्थामा प्रतिकारका नाममा किन कार्यकर्ता गुहार्नुपर्यो ? माफ गर्नुस् प्रधानमन्त्रीज्यू, विगतमा लोकतन्त्रका लागि योगदान गरेका आफ्ना युवा कार्यकर्तालाई तपाईं गुण्डामा अनुवाद गर्न खोजिरहनुभएको छ। जोसुकै हुन्, प्रतिकारकोे भाषा बोल्न र गुण्डागर्दीमा उत्रन थाले भने बुझ्नुस्, पतन अवश्यम्भावी छ। मसानमा गाडेको नलिहाड फुकेर राजतन्त्र ब्युँतिदैन भन्ने ज्ञान खड्गप्रसादलाई छ, तर त्यस्तो नलिहाड फुक्ने पात्रलाई संसद्मा छिराउनु हुँदैन भन्ने विवेक खड्गप्रसादमा रहेन। गएको प्रतिनिधिसभा निर्वाचनमा राजतन्त्र पुनस्र्थापनाको कार्यसूची बोकेका राप्रपाजस्ता दलहरूले तीन प्रतिशत मत पनि नघाउन सकेनन्। प्रतिनिधिसभामा लगभग शून्य उपस्थितिमा पुगेको कमल थापा नेतृत्वको राप्रपालाई आफ्नो गृहजिल्ला झापामा काँधमा बोकेर संसद्मा एक सिटको बीउ खड्गप्रसादले भित्र्याएको इतिहास साक्षी छ। हो, पूर्वराजा ज्ञानेन्द्र र उनको संयन्त्र अहिले सर्वाधिक सक्रिय र षड्यन्त्ररत छ, किनकि, तिनको जिनमै षड्यन्त्र छ। आफूलाई मालिक र नागरिकलाई दास बनाउँदै जसले २४० वर्षसम्म ढलीमली गरे, तिनले हृदयबाट कहिल्यै गणतन्त्रलाई स्विकार्ने छैनन्। त्यसैले भेटे र पाएसम्म गणतन्त्रको जरो उखेल्ने प्रयास गर्छन्। स्पष्ट छ पूर्वराजाको संयन्त्रले राजतन्त्र पुनस्र्थापनाका लागि कालो धन खर्च गरिरहेको छ। प्रधानमन्त्रीज्यू, तपाईं गणतन्त्रप्रति निष्ठावान् हुनुहुन्छ भने धेरै केही गर्नु पर्दैन, पूर्वराजा ज्ञानेन्द्र र पूर्व राजपरिवारको चलअचल सम्पत्तिको विवरण माग्नुस्, दूधको दूध पानीको पानी आफंै छुट्टिनेछ। तर पूर्वराजाले बुनेको माकुरे जालोमा कतै तपाईंकै मन्त्री र नेकपाकै नेताहरू अल्झिरहेका त छैनन् ? जस्तो उपप्रधानमन्त्री ईश्वर पोख्रेलले पूर्वराजासँग भेटघाट गरेको हल्ला बाक्लियो, जसको ठोस खण्डन हुन सकेन। ज्ञानेन्द्र मण्डलीले उक्त कथित भेटघाटलाई राजतन्त्र पुनस्र्थापना अभियानसँग जोडेर सक्दो दुष्प्रचार गरे। मन्त्रिमण्डलका एकजना सदस्यले भेट्दैमा वा लत्तो छाड्दैमा कसरी राजतन्त्र पुनस्र्थापना हुन्छ ? सध्दे मान्छेले यस्तो कुरा पत्याउँदैनन् तर माछाभन्दा चिप्लो चरित्रका नेकपाका कतिपय नेताहरू ठाउँ हेरी जथाभावी कुरा गर्छन् र चिप्लिन्छन्। ईश्वर पोख्रेल पनि चिप्लिएका हुन सक्छन्। होइन भने त्यस्तो अनर्गल प्रचारमा सरकार किन मौन छ ? चिप्ला कुरा गर्ने मामलामा नेकपाका अध्यक्ष प्रचण्ड स्वयं अग्रपंक्तिमा छन्। भर्खरै चिनियाँ विदेशमन्त्रीसँग बन्द कोठामा चिप्ला कुरा गर्दा चीनले विज्ञप्तिमार्फत प्रचण्डलाई चिप्ल्याइदियो। चिप्ला कुरा मात्र होइन, पूर्वराजासँग राष्ट्रपति विद्यादेवी भण्डारीको चिप्ला व्यवहार पनि आलोचनानिन्दाको विषय बन्यो। पूर्वराजा ज्ञानेन्द्र शाहका नातिको पास्नीमा राष्ट्रपतिको सहभागितादेखि राष्ट्रपतिकी छोरीको विवाहमा ज्ञानेन्द्रको उपस्थितिसम्म कतिपयलाई निजी विषय लाग्ला तर एकजना व्यापारीले आफ्नो व्यापारिक परिसरमा निर्माण गरेको संरचनाको उद्घाटनमा राष्ट्रपति र पूर्वराजाको संयुक्त उपस्थिति गणतन्त्रका लागि योगदान गर्ने योद्धाहरूलाई बिझायो। सम्माननीय प्रधानमन्त्रीज्यू, आजका मितिमा राष्ट्रपति विद्या भण्डारी अलोकप्रिय हुनुहुन्छ। राष्ट्रपतिको ठस्सा र पीडक मानसिकताको विरोध गर्नु भनेको गणतन्त्रको विरोध होइन। गणतन्त्रको भविष्यप्रति साँच्चै चिन्तित हुनुहुन्छ भने शैली बदल्नुस, सुध्रनुस् तर तपाईंहरू नागरिकको अनुरोध स्विकार्न तयार हुनु हुन्न। किनकि, राजतन्त्रको प्रेतरूपी काँचो वायु तपार्इंहरूमा सरेको छ। नागरिकको आक्रोशलाई प्रशंसामा बदल्न धेरै केही गर्नुपर्दैन, दण्डहीनता अन्त्य गरे पुग्छ। तर गर्नुहुन्न। किनकि, अनेकौं काण्डका दोषीलाई कारबाही गर्दा लहरो तान्दा पहरो गर्जने डर जो तपाईंहरूमा छ। दिनप्रतिदिन तपाईंहरू नैतिक रूपमा च्युत हुँदै जानुभएको छ। माफ गर्नुस् प्रधानमन्त्रीज्यू, बनिया चरित्रका पूर्वराजा र उनका टापटिपे कार्यकर्ताबाट भन्दा यो व्यवस्थालाई तपाईँहरूका अलोकप्रिय क्रियाकलाप र शैलीबाट बढी खतरा छ।"
धरानको विजयी सुरुवात,"विराटनगर : धरान फुटबल क्लबले मोरङको लक्ष्मीमार्गमा सुरु भएको तेस्रो बेलबारी अन्तर्राष्ट्रिय आमन्त्रण गोल्डकप फुटबल प्रतियोगितामा विजयी सुरुवात गरेको छ। शनिबार आयोजक डाँगीहाट युथ क्लबलाई टाइब्रेकरमा ४३ गोलले पराजित गर्दै धरानले सेमिफाइनलको यात्रा सुरक्षित गरेको हो। निर्धारित समय गोलरहित बराबरीमा सकिएपछि खेलको निर्णय टाइब्रेकरबाट लिइएको थियो। धरानका वर्तमान राई, बुद्ध चेम्जोङ, मनोज राई र विष्णु सुनारले गोल गरे। मनिष गुरुङको प्रहार पोलमा लागेर फर्किएको थियो। आयोजकका तर्फबाट साइमन राई, विक्रम लिम्बू र अनुज मगरको प्रहार मात्रै गोलमा परिणत भएको थियो। सुनिल खड्काको प्रहार धरानका गोलरक्षक लक्की कार्कीले विफल पारिदिएका थिए। मिलन राईको प्रहार पोलमा लागेर फर्किएपछि घरेलु मैदानमा आयोजक हार बेहोर्न बाध्य बन्यो। खेलको म्यान अफ दी म्याच धरानका गोलरक्षक लक्की कार्की घोषित भए। उनले नगद पाँच हजार रुपैयाँ पाए। बेलबारी नगरपालिका११ लक्ष्मीमार्गमा सुरु प्रतियोगिता असोज १० गतेसम्म सञ्चालन हुनेछ। आठ टोली सहभागी प्रतियोगिताको विजेताले पाँच लाख र उपविजेताले दुई लाख ५० हजार रुपैयाँ नगद पुरस्कार पाउने छन्। आइतबार झापा११ र एपीएफ क्लबबीच प्रतिस्पर्धा हुने छ।"
इङ्लिस प्रिमियर लिग : साविक विजेता सिटीको गोल वर्षा,एजेन्सी : इङ्लिस प्रिमियर लिगमा शनिबार राति भएको खेलमा साविक विजेता म्यानचेस्टर सिटीले विपक्षीको पोस्टमा गोल वर्षा गरेको छ । म्यानचेस्टर सिटीले पुच्छारको टोली वाट्फोर्डलाई ८० को फराकिलो अन्तरले हराएको हो । सिटीका लागि बर्नाडो सिल्भाले ह्याट्रिक गरे । घरेलु मैदानमा भएको खेलमा सिटीले एकपक्षीय दबाब बनाउँदै खेल सुरु भएको १८ मिनेटमा ५ गोल गरिसकेको थियो । कप्तान डेभिड सिल्भाले पहिलो मिनेटै गोल गरेका थिए । ७औं मिनेटमा पेनाल्टीमार्फत अगुएरोले गोल गरे । १२औं मिनेटमा रियाद महरेज गोल गरे । सिल्भाले १५औं मिनेटमा र निकोलास ओतामेन्डीले १८औँ मिनेटमा गोल गरे । पहिलो हाफमा ५० ले अगाडी रहेको सिटीका लागि दोस्रो हाफको ४८औं र ६०औं मिनेटमा सिल्भाले गोल गरे भने ८५औँ मिनेटमा केविन डी ब्राउनले गोल गरी वाट्फोर्डलाई थप निराश बनाए । ६ खेलबाट १३ अंक बनाएको सिटी अंक तालिकाको दोस्रो स्थानमा छ । एक खेल कम खेल्दा १५ अंक रहेको लिभरपुल शीर्ष स्थानमा छ । प्रिमियर लिग अन्तर्गत शनिबार राति नै भएको खेलमा लेस्टर सिटीले टोटनह्यामलाई २० ले हरायो। लेस्टर सिटी ६ खेलबाट ११ अंकसहित तेस्रो स्थानमा उक्लिएको छ । अन्य खेलमा शेफिल्ड युनाइटेडले एभर्टनलाई २० ले पराजित गर्दा क्यासल र ब्राइटनले गोलरहित बराबरी खेले । शीर्ष स्थानको टोली लिभरपुल आइतबार बलियो टोली चेल्सीसँग उकैको मैदानमा भिड्दै छ । लिभरपुलले ५ खेलमा सबैमा जित निकालेको छ भने समान खेलमा चेल्सीले २ जित दुईमा हार र एकमा बराबरी खेलेको छ ।
"अन्नपूर्ण पोस्ट् ब्याडमिन्टनको तयारी पूरा, ११ देशका खेलाडी भिड्ने","काठमाडौं : अन्नपूर्ण पोस्ट् इन्टरनेसनल कर्पोरेट ब्याडमिन्टन प्रतियोगिताको सम्पूर्ण तयारी पूरा भएको छ। विश्व ब्याडमिन्टन महासंघ (बीडब्लूएफ)को वार्षिक क्यालेन्डरमा समावेश यस प्रतियोगिता असोज ६ देखि १२ सम्म राष्ट्रिय खेलकुद परिषद्को कभर्डहलमा हुनेछ। नेपाल ब्याडमिन्टन संघको सहकार्यमा सञ्चालन हुँदै आएको यस प्रतियोगितालाई पहिलो पटक बीडब्लूएफले आफ्नो क्यालेन्डरमा समावेश गरेको हो। यस वर्षदेखि अन्नपूर्ण पोस्ट् नेपाल इन्टरनेसनल सिरिज र अन्नपूर्ण पोस्ट् कर्पोरेट ब्याडमिन्टन च्याम्पियनसिप गरी दुईवटा प्रतियोगिता हुनेछ। इन्टरनेसनल सिरिजमा पुरुष एकल र डबल्स, महिला एकल र डबल्स तथा मिक्स विधा समावेश गरिएको छ। कर्पोरेटतर्फ पुरुष एकल ४५ वर्षमुनि, पुरुष डबल्स ४५ वर्षमाथि र पुरुष एक्जुकेटिभ एकल र डबल्स स्पर्धा समावेश गरिएको अन्नपूर्ण मिडिया नेटवर्कका कर्पोरेट स्ट्राटिजी एन्ड ब्रान्ड विभाग प्रमुख प्रनिल अर्यालले जानकारी दिए। प्रतियोगितामा भारत, पाकिस्तान, बंगलादेश, अस्ट्रेलिया, मलेसिया, इरान, चाइनिज ताइपेईसहित ११ देशका खेलाडीको सहभागिता रहनेछ। प्रतियोगिातामा कर्पोरेटतर्फ एक सय ३२ खेलाडीको सहभागिता रहनेछ। यसैगरी प्रतियोगितामा करिब एक सय जना विदेशी खेलाडीले प्रतिस्पर्धा गर्नेछन्। कर्पोरेटतर्फ विभिन्न संस्थाका खेलाडी तथा सिनियर अफिसरलगायतको सहभागिता रहनेछ। नेपाल ब्याडमिन्टन संघका अध्यक्ष रामजीबहादुर श्रेष्ठले बीडब्लूएफको क्यालेन्डरमा अन्नपूर्ण नेपाल इन्टरनेसनल सिरिज समेटिनु समग्र नेपाली खेलकुदका लागि गर्वको विषय भएको बताए। नेपालको ब्याडमिन्टन खेल विकासमा अन्नपूर्ण मिडिया नेटवर्कले ठूलो योगदान गरेको छ। यस प्रतियोगिताको व्यवस्थापन पक्ष विश्वको उत्कृष्टमध्येको एक भएको छ। प्रतियोगिताले खेलाडीको विश्व वरीयतामा समेत प्रभाव पार्नेछ, श्रेष्ठले भने। अध्यक्ष श्रेष्ठले विश्वका राम्रा खेलाडीको जमघटले नेपालको इज्जत र प्रतिष्ठालाई माथि उठाउन सहयोग पुग्ने पनि बताए। नेपालले स्तरीय प्रतियोगिता आयोजना गर्न पाउनु धेरै राम्रो हो। विदेशका राम्रा खेलाडीको आगमनले नेपालको खेल स्तर बढ्नुका साथै पर्यटकको दृष्टिले पनि धेरै राम्रो हुनेछ। नेपालका खेलाडीले अन्तर्राष्ट्रिय स्तरका राम्रा खेलाडीसँग खेल्न पाउनु आफैंमा महत्वपूर्ण उपलब्धि हुनेछ। यो प्रतियोगिता नेपाललाई विश्वमा चिनाउने अर्को माध्यम पनि बन्नेछ, श्रेष्ठले भने। नेपालमा बीडब्लूएफको क्यालेन्डरमा समावेश भएको अन्नपूर्ण नेपाल इन्टरनेसनल सिरिज दोस्रो प्रतियोगिता हो। यसअघि योनेक्स ब्याडमिन्टन प्रतियोगिता बीडब्लूएफको क्यालेन्डरमा परेको थियो। यसैगरी काठमाडौं जिल्ला ब्याडमिन्टन संघका अध्यक्ष दीपक थापाले अन्नपूर्ण मिडिया नेटवर्कको सक्रियतामा सञ्चालन हुँदै आएको यस प्रतियोगिताले अन्तर्राष्ट्रिय रूप धारण गरेकोमा खुसी व्यक्त गरे। यस प्रतियोगिताले नेपालमा ब्याडमिन्टन खेलको चार्म अझै बढाएको छ। स्वदेशी, विदेशी र कर्पोरेट क्षेत्रका मानिसलाई एकै ठाउँमा भेला गरेर खेलसँगै एकआपसमा भाइचारा स्थापित गर्न प्रतियोगिता थप फलदायी भएको छ, थापाले भने। उनले यो प्रतियोगिता नेपाली खेलकुदको आइडल प्रतियोगिता भएकाले थप राम्रो गर्न हौसला मिलेको पनि बताए। प्रतियोगिताको मुख्य व्यवस्थापन काठमाडौं जिल्ला ब्याडमिन्टन संघले गरेको छ।"
कमल थापा विजयी,"पोखरा : नेपाल आईटीएफ सिनियर विश्व वरीयता ग्रेड४ टेनिस प्रतियोगिता सुरु भएको छ । कास्की जिल्ला टेनिस संघको आयोजनामा भएको प्रतियोगिताको उद्घाटन खेलमा भेट्रान अन्तर्राष्ट्रिय खेलाडी कमल थापाले विजयी सुरुआत गरेका छन् । पूर्वउपप्रधानमन्त्रीसमेत रहेका थापाले ५५ वर्ष माथिको एकलमा भारतीय खेलाडी एसएन वशिष्ठलाई ६०, ६२ ले पराजित गरे । अर्को खेलमा अनिल तुलाचनले करिमुल्ला मुस्लिमलाई ६०, ४६, ६० ले पराजित गरे । ४५ वर्षमाथि विमलकुमार गुरुङले कुलबहादुर तामाङलाई ६२, ६२ र उत्तम बोगटीलाई विकास गुरुङले ६३, ६१ को सेटमा पराजित गरे ।"
सबै स्टार खेलाडी मैदान उत्रिएको खेलमा बार्सिलोना स्तब्ध,"स्पेन : स्पेनिस ला लिगाको यस सिजनमा साविक विजेता बार्सिलोनाको खराब प्रदर्शन जारी छ । शनिबार भएको यस सिजनको ५औं खेलमा बार्सिलोना ग्रानाडासँग २० ले पराजित भएको छ। ग्रानाडाको मैदानमा भएको खेलमा ग्रानाडाले बार्सिलोनालाई पूर्ण नियन्त्रणमा राख्यो । खेलको दोस्रो मिनेटमा नै रमोन अजिजले गोल गरि ग्रानाडालाई अग्रता दिलाए । दोस्रो हाफको ६६औं मिनेटमा आल्भारो भाडिल्लोले पेनाल्टीमार्फत गोल गर्दा बार्सिलोना झन पछि पर्यो । शनिबारको खेलमा बार्सिलोनाले सबै स्टार खेलाडीलाई मैदानमा उतारेको थियो । यस सिजनका लागि ला लिगामा कप्तानसमेत रहेका स्टार फर्वाड मेसी पहिलो पटक मैदानमा उत्रिएका थिए। पहिलो हाफमा स्वारेज, ग्रिजम्यानले अग्रपंतीको मोर्चा सम्मालेका थिए । दोस्रो हाफको सुरुमै मेसी मैदान प्रवेश गरे। अघिल्ला खेलमा प्रभावशाली प्रदर्शन गरेका १६ वर्षीय अन्सु फातीलाई पनि बार्सिलोनाले दोस्रो हाफ सुरु भएसँगै मैदानमा उतारेको थियो । बार्सिलोनाका सबै प्रयासले पनि हार टार्न सकेन। हारसँग बार्सिलोना उपाधि होडमा निकै पछि परेको छ । ५ खेलबाट ७ अंक रहेका बार्सिलोना ७औं स्थानमा छ । बार्सिलोनामाथि जित निकाल्दै ग्रानाडा ५ खेलबाट १० अंक बनाउँदै शीर्ष स्थानमा उक्लिएको छ। एक खेल कम खेलेको सेभिल्ला १० अंकका साथ दोस्रो स्थानमा छ। निरन्तर खराब प्रर्दशन पछि लगातार तीन सिजन उपाधि जित्ने बार्सिलोनाको योजना कठिन अवस्थामा पुगेको छ । ला लिगा अन्तर्गत शनिबारको खेलमा उपाधि दाबेदार मध्येको एक एट्लेटिको मड्रिड सेल्टाभिगोसँग गोलरहित बराबरीमा रोकिएको छ । भिल्लारियलले रियल भाल्लाडोलिडलाई २० ले हरायो । लेभान्टे र एआइबारले गोलरहित बराबरी खेले । आइतबार बलिया टोली सेभिल्ला र रियल मड्रिड भिड्दै छन् ।"
धरानको विजयी सुरुवात,"विराटनगर : धरान फुटबल क्लबले मोरङको लक्ष्मीमार्गमा सुरु भएको तेस्रो बेलबारी अन्तर्राष्ट्रिय आमन्त्रण गोल्डकप फुटबल प्रतियोगितामा विजयी सुरुवात गरेको छ। शनिबार आयोजक डाँगीहाट युथ क्लबलाई टाइब्रेकरमा ४३ गोलले पराजित गर्दै धरानले सेमिफाइनलको यात्रा सुरक्षित गरेको हो। निर्धारित समय गोलरहित बराबरीमा सकिएपछि खेलको निर्णय टाइब्रेकरबाट लिइएको थियो। धरानका वर्तमान राई, बुद्ध चेम्जोङ, मनोज राई र विष्णु सुनारले गोल गरे। मनिष गुरुङको प्रहार पोलमा लागेर फर्किएको थियो। आयोजकका तर्फबाट साइमन राई, विक्रम लिम्बू र अनुज मगरको प्रहार मात्रै गोलमा परिणत भएको थियो। सुनिल खड्काको प्रहार धरानका गोलरक्षक लक्की कार्कीले विफल पारिदिएका थिए। मिलन राईको प्रहार पोलमा लागेर फर्किएपछि घरेलु मैदानमा आयोजक हार बेहोर्न बाध्य बन्यो। खेलको म्यान अफ दी म्याच धरानका गोलरक्षक लक्की कार्की घोषित भए। उनले नगद पाँच हजार रुपैयाँ पाए। बेलबारी नगरपालिका११ लक्ष्मीमार्गमा सुरु प्रतियोगिता असोज १० गतेसम्म सञ्चालन हुनेछ। आठ टोली सहभागी प्रतियोगिताको विजेताले पाँच लाख र उपविजेताले दुई लाख ५० हजार रुपैयाँ नगद पुरस्कार पाउने छन्। आइतबार झापा११ र एपीएफ क्लबबीच प्रतिस्पर्धा हुने छ।"
सबै स्टार खेलाडी मैदान उत्रिएको खेलमा बार्सिलोना स्तब्ध,"स्पेन : स्पेनिस ला लिगाको यस सिजनमा साविक विजेता बार्सिलोनाको खराब प्रदर्शन जारी छ । शनिबार भएको यस सिजनको ५औं खेलमा बार्सिलोना ग्रानाडासँग २० ले पराजित भएको छ। ग्रानाडाको मैदानमा भएको खेलमा ग्रानाडाले बार्सिलोनालाई पूर्ण नियन्त्रणमा राख्यो । खेलको दोस्रो मिनेटमा नै रमोन अजिजले गोल गरि ग्रानाडालाई अग्रता दिलाए । दोस्रो हाफको ६६औं मिनेटमा आल्भारो भाडिल्लोले पेनाल्टीमार्फत गोल गर्दा बार्सिलोना झन पछि पर्यो । शनिबारको खेलमा बार्सिलोनाले सबै स्टार खेलाडीलाई मैदानमा उतारेको थियो । यस सिजनका लागि ला लिगामा कप्तानसमेत रहेका स्टार फर्वाड मेसी पहिलो पटक मैदानमा उत्रिएका थिए। पहिलो हाफमा स्वारेज, ग्रिजम्यानले अग्रपंतीको मोर्चा सम्मालेका थिए । दोस्रो हाफको सुरुमै मेसी मैदान प्रवेश गरे। अघिल्ला खेलमा प्रभावशाली प्रदर्शन गरेका १६ वर्षीय अन्सु फातीलाई पनि बार्सिलोनाले दोस्रो हाफ सुरु भएसँगै मैदानमा उतारेको थियो । बार्सिलोनाका सबै प्रयासले पनि हार टार्न सकेन। हारसँग बार्सिलोना उपाधि होडमा निकै पछि परेको छ । ५ खेलबाट ७ अंक रहेका बार्सिलोना ७औं स्थानमा छ । बार्सिलोनामाथि जित निकाल्दै ग्रानाडा ५ खेलबाट १० अंक बनाउँदै शीर्ष स्थानमा उक्लिएको छ। एक खेल कम खेलेको सेभिल्ला १० अंकका साथ दोस्रो स्थानमा छ। निरन्तर खराब प्रर्दशन पछि लगातार तीन सिजन उपाधि जित्ने बार्सिलोनाको योजना कठिन अवस्थामा पुगेको छ । ला लिगा अन्तर्गत शनिबारको खेलमा उपाधि दाबेदार मध्येको एक एट्लेटिको मड्रिड सेल्टाभिगोसँग गोलरहित बराबरीमा रोकिएको छ । भिल्लारियलले रियल भाल्लाडोलिडलाई २० ले हरायो । लेभान्टे र एआइबारले गोलरहित बराबरी खेले । आइतबार बलिया टोली सेभिल्ला र रियल मड्रिड भिड्दै छन् ।"
"अन्नपूर्ण पोस्ट् ब्याडमिन्टनको तयारी पूरा, ११ देशका खेलाडी भिड्ने","काठमाडौं : अन्नपूर्ण पोस्ट् इन्टरनेसनल कर्पोरेट ब्याडमिन्टन प्रतियोगिताको सम्पूर्ण तयारी पूरा भएको छ। विश्व ब्याडमिन्टन महासंघ (बीडब्लूएफ)को वार्षिक क्यालेन्डरमा समावेश यस प्रतियोगिता असोज ६ देखि १२ सम्म राष्ट्रिय खेलकुद परिषद्को कभर्डहलमा हुनेछ। नेपाल ब्याडमिन्टन संघको सहकार्यमा सञ्चालन हुँदै आएको यस प्रतियोगितालाई पहिलो पटक बीडब्लूएफले आफ्नो क्यालेन्डरमा समावेश गरेको हो। यस वर्षदेखि अन्नपूर्ण पोस्ट् नेपाल इन्टरनेसनल सिरिज र अन्नपूर्ण पोस्ट् कर्पोरेट ब्याडमिन्टन च्याम्पियनसिप गरी दुईवटा प्रतियोगिता हुनेछ। इन्टरनेसनल सिरिजमा पुरुष एकल र डबल्स, महिला एकल र डबल्स तथा मिक्स विधा समावेश गरिएको छ। कर्पोरेटतर्फ पुरुष एकल ४५ वर्षमुनि, पुरुष डबल्स ४५ वर्षमाथि र पुरुष एक्जुकेटिभ एकल र डबल्स स्पर्धा समावेश गरिएको अन्नपूर्ण मिडिया नेटवर्कका कर्पोरेट स्ट्राटिजी एन्ड ब्रान्ड विभाग प्रमुख प्रनिल अर्यालले जानकारी दिए। प्रतियोगितामा भारत, पाकिस्तान, बंगलादेश, अस्ट्रेलिया, मलेसिया, इरान, चाइनिज ताइपेईसहित ११ देशका खेलाडीको सहभागिता रहनेछ। प्रतियोगिातामा कर्पोरेटतर्फ एक सय ३२ खेलाडीको सहभागिता रहनेछ। यसैगरी प्रतियोगितामा करिब एक सय जना विदेशी खेलाडीले प्रतिस्पर्धा गर्नेछन्। कर्पोरेटतर्फ विभिन्न संस्थाका खेलाडी तथा सिनियर अफिसरलगायतको सहभागिता रहनेछ। नेपाल ब्याडमिन्टन संघका अध्यक्ष रामजीबहादुर श्रेष्ठले बीडब्लूएफको क्यालेन्डरमा अन्नपूर्ण नेपाल इन्टरनेसनल सिरिज समेटिनु समग्र नेपाली खेलकुदका लागि गर्वको विषय भएको बताए। नेपालको ब्याडमिन्टन खेल विकासमा अन्नपूर्ण मिडिया नेटवर्कले ठूलो योगदान गरेको छ। यस प्रतियोगिताको व्यवस्थापन पक्ष विश्वको उत्कृष्टमध्येको एक भएको छ। प्रतियोगिताले खेलाडीको विश्व वरीयतामा समेत प्रभाव पार्नेछ, श्रेष्ठले भने। अध्यक्ष श्रेष्ठले विश्वका राम्रा खेलाडीको जमघटले नेपालको इज्जत र प्रतिष्ठालाई माथि उठाउन सहयोग पुग्ने पनि बताए। नेपालले स्तरीय प्रतियोगिता आयोजना गर्न पाउनु धेरै राम्रो हो। विदेशका राम्रा खेलाडीको आगमनले नेपालको खेल स्तर बढ्नुका साथै पर्यटकको दृष्टिले पनि धेरै राम्रो हुनेछ। नेपालका खेलाडीले अन्तर्राष्ट्रिय स्तरका राम्रा खेलाडीसँग खेल्न पाउनु आफैंमा महत्वपूर्ण उपलब्धि हुनेछ। यो प्रतियोगिता नेपाललाई विश्वमा चिनाउने अर्को माध्यम पनि बन्नेछ, श्रेष्ठले भने। नेपालमा बीडब्लूएफको क्यालेन्डरमा समावेश भएको अन्नपूर्ण नेपाल इन्टरनेसनल सिरिज दोस्रो प्रतियोगिता हो। यसअघि योनेक्स ब्याडमिन्टन प्रतियोगिता बीडब्लूएफको क्यालेन्डरमा परेको थियो। यसैगरी काठमाडौं जिल्ला ब्याडमिन्टन संघका अध्यक्ष दीपक थापाले अन्नपूर्ण मिडिया नेटवर्कको सक्रियतामा सञ्चालन हुँदै आएको यस प्रतियोगिताले अन्तर्राष्ट्रिय रूप धारण गरेकोमा खुसी व्यक्त गरे। यस प्रतियोगिताले नेपालमा ब्याडमिन्टन खेलको चार्म अझै बढाएको छ। स्वदेशी, विदेशी र कर्पोरेट क्षेत्रका मानिसलाई एकै ठाउँमा भेला गरेर खेलसँगै एकआपसमा भाइचारा स्थापित गर्न प्रतियोगिता थप फलदायी भएको छ, थापाले भने। उनले यो प्रतियोगिता नेपाली खेलकुदको आइडल प्रतियोगिता भएकाले थप राम्रो गर्न हौसला मिलेको पनि बताए। प्रतियोगिताको मुख्य व्यवस्थापन काठमाडौं जिल्ला ब्याडमिन्टन संघले गरेको छ।"
कमल थापा विजयी,"पोखरा : नेपाल आईटीएफ सिनियर विश्व वरीयता ग्रेड४ टेनिस प्रतियोगिता सुरु भएको छ । कास्की जिल्ला टेनिस संघको आयोजनामा भएको प्रतियोगिताको उद्घाटन खेलमा भेट्रान अन्तर्राष्ट्रिय खेलाडी कमल थापाले विजयी सुरुआत गरेका छन् । पूर्वउपप्रधानमन्त्रीसमेत रहेका थापाले ५५ वर्ष माथिको एकलमा भारतीय खेलाडी एसएन वशिष्ठलाई ६०, ६२ ले पराजित गरे । अर्को खेलमा अनिल तुलाचनले करिमुल्ला मुस्लिमलाई ६०, ४६, ६० ले पराजित गरे । ४५ वर्षमाथि विमलकुमार गुरुङले कुलबहादुर तामाङलाई ६२, ६२ र उत्तम बोगटीलाई विकास गुरुङले ६३, ६१ को सेटमा पराजित गरे ।"
इङ्लिस प्रिमियर लिग : साविक विजेता सिटीको गोल वर्षा,एजेन्सी : इङ्लिस प्रिमियर लिगमा शनिबार राति भएको खेलमा साविक विजेता म्यानचेस्टर सिटीले विपक्षीको पोस्टमा गोल वर्षा गरेको छ । म्यानचेस्टर सिटीले पुच्छारको टोली वाट्फोर्डलाई ८० को फराकिलो अन्तरले हराएको हो । सिटीका लागि बर्नाडो सिल्भाले ह्याट्रिक गरे । घरेलु मैदानमा भएको खेलमा सिटीले एकपक्षीय दबाब बनाउँदै खेल सुरु भएको १८ मिनेटमा ५ गोल गरिसकेको थियो । कप्तान डेभिड सिल्भाले पहिलो मिनेटै गोल गरेका थिए । ७औं मिनेटमा पेनाल्टीमार्फत अगुएरोले गोल गरे । १२औं मिनेटमा रियाद महरेज गोल गरे । सिल्भाले १५औं मिनेटमा र निकोलास ओतामेन्डीले १८औँ मिनेटमा गोल गरे । पहिलो हाफमा ५० ले अगाडी रहेको सिटीका लागि दोस्रो हाफको ४८औं र ६०औं मिनेटमा सिल्भाले गोल गरे भने ८५औँ मिनेटमा केविन डी ब्राउनले गोल गरी वाट्फोर्डलाई थप निराश बनाए । ६ खेलबाट १३ अंक बनाएको सिटी अंक तालिकाको दोस्रो स्थानमा छ । एक खेल कम खेल्दा १५ अंक रहेको लिभरपुल शीर्ष स्थानमा छ । प्रिमियर लिग अन्तर्गत शनिबार राति नै भएको खेलमा लेस्टर सिटीले टोटनह्यामलाई २० ले हरायो। लेस्टर सिटी ६ खेलबाट ११ अंकसहित तेस्रो स्थानमा उक्लिएको छ । अन्य खेलमा शेफिल्ड युनाइटेडले एभर्टनलाई २० ले पराजित गर्दा क्यासल र ब्राइटनले गोलरहित बराबरी खेले । शीर्ष स्थानको टोली लिभरपुल आइतबार बलियो टोली चेल्सीसँग उकैको मैदानमा भिड्दै छ । लिभरपुलले ५ खेलमा सबैमा जित निकालेको छ भने समान खेलमा चेल्सीले २ जित दुईमा हार र एकमा बराबरी खेलेको छ ।
