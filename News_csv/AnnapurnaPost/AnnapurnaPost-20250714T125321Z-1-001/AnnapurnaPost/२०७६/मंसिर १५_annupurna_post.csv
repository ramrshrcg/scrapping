शीर्षक,विवरण
सामाजिक सुरक्षाको ग्यारेन्टी,"भौगोलिक दृष्टिले विकट क्षेत्र हो कर्णाली प्रदेश। यो प्रदेशमा चुनौतीसँगै अथाह अवसर पनि छन्। ११ महिनाअघि प्रदेश योजना आयोगको उपाध्यक्षको जिम्मेवारी पाएका प्राध्यापक डा पुण्यप्रसाद रेग्मीले पहिलो आवधिक योजनाको आधार पत्रमा पूर्वाधार विकास, सामाजिक सुरक्षा, उत्पादन, पर्यटन र सुशासन गरी समग्र विकास गर्न पाँच प्राथमिकता अघि सारेका छन्। थाइल्यान्डको एसियन इन्स्टिच्युट अफ टेक्नोलोजी (एआईटी) बाट एमएस्सी र पीएचडी गरेर त्यहीं प्राध्यापन र अनुसन्धान गरेका उनले जापानको हिरोसिमा विश्वविद्यालयमा भिजिटिङ प्रोफेसर भएर काम गरे। यसअघि अर्थ मन्त्रालयमा प्रमुख आर्थिक सल्लाहकार बनेका रेग्मीसँग अन्नपूर्णकर्मी गोपीकृष्ण ढुंगानाले गरेको कुराकानी : कर्णाली प्रदेशको विकास कसरी हुँदैछ? सातवटै प्रदेशको विकास योजनाको तालमेलमा राष्ट्रिय योजना आयोगले काम गर्ने हो। यसले पन्ध्रौं पञ्चवर्षीय योजनाको आधारपत्र तयार पारिसकेको छ। यसकै आधारमा सबै प्रदेशले जस्तै ६ नम्बर प्रदेश कर्णालीले पनि काम गरिरहेको छ। समृद्ध कर्णाली, सुखारी कर्णालीवासी नारा प्रदेशले तयार पारेर सोहीअनुसार आवधिक योजना बनाउँदैछ। यहाँ दुःख पाउनेलाई दुःखारी र सुख पाउनेलाई सुखारी भनिने भएकाले यस्तो नारा तय गर्यौं। पच्चीसबर्से भिजन सोच २१०० पुग्दा कर्णाली कहाँ पुग्छ भनेर सोहीअनुसार पाँचवटा आवधिक योजना बनाउँदै छौं। यसका लागि अहिले पाँचवटा प्राथमिकता क्षेत्र तोकेका छौं। यो आयोग गठन भएको ११ महिना भयो। कर्णाली प्रदेशका नीति तथा कार्यक्रम, प्रिबजेट, मन्त्रालयहरूमा सहयोग गर्ने, मध्यकालीन खर्च संरचना, आवधिक योजना र प्रोफाइल बनाउने काम भइसकेको छ। कर्णाली प्रदेशको पहिलो पञ्चवर्षीय योजना हामी निर्माण अन्तिम चरणमा छौं। कर्णाली विकासका लागि पाँच प्राथमिकता केके हुन्? कर्णाली प्रदेशको समग्र विकासका लागि पाँच प्राथमिकता तोकेका छौं। पूर्वाधार विकास, सामाजिक सुरक्षा, उत्पादन, पर्यटन र सुशासन गरी पाँच छन्। सडक प्रमुख पूर्वाधार हो। त्यसैले पहिलो प्राथमिकतामा यातायात र यसमा पनि सडक राखेका छौं। यो प्रदेशको हुम्ला जिल्लामा सडक पुगेको छैन। डोल्पाको दुनैमा सडक पुगे पनि ठाउँठाउँमा करिब १५ वटा पुल निर्माण काम बाँकी छ। यो प्रदेशको अथाह सम्भावना बोकेको क्षेत्र विद्युत् हो। यहाँबाट २५ हजार मेगावाट बिजुली निकाल्न सकिन्छ तर हालसम्म सात मेगावाट मात्र उत्पादित छ। यो जलस्रोतको धनी प्रदेश हो। पूर्वाधारमा ऊर्जा बढी महŒवपूर्ण छ। यो नभए उद्योग, कलकारखाना, विद्यालय, अस्पताल, कार्यालय सबै क्षेत्रमा असर पुग्छ। राज्यले अझैसम्म नेपाल सरकारले ध्यान पुर्याएको छैन। सामाजिक सुरक्षाको योजना केकस्तो छ? कर्णाली प्रदेशमा ५१ प्रतिशत मान्छे गरिबीको रेखामुनि छन्। सात प्रदेशमध्ये सबैभन्दा बढी गरिबीको संख्या यहीं छ। प्रदेशको आधा जनसंख्या गरिब छन्। दुईजनामा एकजना गरिब छन्। गरिबी घटाउन प्रदेशले बालबालिकालाई लगानी, युवालाई रोजगार र ज्येष्ठ नागरिकलाई सम्मान गर्ने तयारी छ। यहाँ बालविवाह छ, निरुत्साहित गर्न बैंक खाता छोरीको, सुरक्षा जीवनभरिको नारा छ। यसमा प्रदेशले जन्मेलगत्तै छोरीको नाममा खाता खोल्ने र प्रत्येक महिना पाँच सय रुपैयाँ जम्मा गरिदिन्छ। यो २० वर्षसम्म राखिन्छ। उच्च शिक्षाका लागि उपयोगी हुन्छ तर विद्यालय नगए वा बालविवाह गरे खाता बन्द हुन्छ। प्रदेशका सबै करिब १७ लाख नागरिकको बिमा गरिदिएका छौं। शिक्षा, स्वास्थ्य, उत्पादन र रोजगार ः त्यसका लागि पूर्वाधार विकासको नारासहितको कार्ययोजना बनाएर सामाजिक सुरक्षाको ग्यारेन्टी गरेका छौं। तेस्रो प्राथमिकतामा राखेको उत्पादनलाई कसरी बढावा दिनुभएको छ? उत्पादनलाई तेस्रो प्राथमिकतामा राखेका छौं। कृषिजन्य, वनजन्य, खानीजन्य, पानीजन्य आदिसँगै औद्योगिक उत्पादनमा जोड दिएका हौं। प्रदेशलाई प्रांगारिक कृषि बनाउने भनेका छौं। माथिल्लो भूभागका पाँच जिल्ला जुम्ला, मुगु, कालीकोट, हुम्ला र डोल्पा त पहिलो बाटोघाटो नपुग्दा रासायनिक र कीटनाशक आदि नपुगेकाले अझैसम्म यसै पनि प्राकृतिक नै छ। तलका पाँच जिल्ला सुर्खेत, दैलेख, जाजरकोट, पश्चिम रुकुम र सल्यानमा प्रांगारिकमा जोड दिएका छौं। कर्णाली करिडोर, भेरी करिडोर र तेस्रोमा महाबो हुँदै नाक्चेदाङ्लाको करिडोरआसपास त्यहाँ हुने र हिँड्नेले प्रशस्त फलफूल र माछामासु खान पाऊन् भनेर लागेका छौं। खानी तामा र फलामको सम्भावना भएअनुसार काम गर्दैछौं। सेफोक्सुन्डो र रारा यहीँ छ, पर्यटन प्रवद्र्धनका योजना कसरी बनाउनुभएको छ? कर्णाली प्रदेश पर्यटनको अथाह सम्भावना भएको क्षेत्र हो। कर्णाली सभ्यता, सिँजा सभ्यता, नेपाली भाषाको उद्गमस्थल, ऐतिहासिक, धार्मिक र सम्पदा त्यत्तिकै छन्। मनोरञ्जन र भ्रमणमा से फोक्सुन्डो, रारा आदि ताल छन्। छायानाथ आदि छन्। बुलुबुल ताल, कुपिण्डे ताल, काँक्रेविहार, स्यार्पु ताल आदि छन् र हुम्लामा मात्रै १२३ ताल छन्। यी सबै लुकेको अवस्थामा छन्। विगतमा केही नगरेर मात्र हो, यो त पर्यटनको धनी प्रदेश हो यो। पर्यापर्यटनदेखि धार्मिक पर्यटनसम्म सञ्चालन गर्न सकिन्छ। कर्णालीमा र्याफ्टिङ छ, जुन संसारकै जोखिमपूर्ण हो साहसिक खेलकै रूपमा छ। कर्णालीको शुद्ध शिरमा नुहाउन सकिन्छ। विकास खाने मानसिकता रहेको ठाउँमा सुशासन कसरी सम्भव छ? विकास खाने प्रचलन छ कर्णालीमा। विकास गर्ने होइन, विकासका लागि आएको रकम काममा प्रयोग गर्ने होइन, धेरै योजनामा खाने चलन छ। विकास भनेकै बाटो खन्ने भन्ने बुझाइ छ। डोजर आतंक हुनु पनि गर्नेभन्दा खानेतिरकै उदाहरण हुनसक्छ। त्यसैले यी र यस्ता थुप्रै सन्दर्भले सुशासनमा जोड दिएका छौं। ईगभर्नेन्सको अवधारणा ल्याएका छौं। डिजिटल कर्णाली बनाउने लक्ष्यका साथ काम गर्दैछौं। डोल्पामा सोलार मात्र छ। साँझ परेपछि इन्टरनेट र टेलिफोन पनि बन्द हुन्छन्। बिजुली पुगेको छैन, सडक पुगेको छैन। टेलिफोन र नेट पनि पुगेको छैन। सडकको अवस्था कस्तो छ, सञ्जाल कसरी कहिलेसम्म बन्ला? यो प्रदेशमा तीनवटा करिडोर बनाउन सके यसै समृद्ध हुनेछौं। उत्तरदक्षिण जोड्ने यी करिडोर यहाँका लाइफलाइन नै हुन्। पहिलो कर्णाली करिडोरको चाहिँ चीनले सर्भे गरेर ६४ अर्बमा पाँच वर्षभित्रै यो बाटो सुर्खेतहिल्सा करिब आठदस घण्टामा पुग्ने गरी बनाउँछौं भनेका छन्। दोस्रो भेरी करिडोर डोल्पाको धुमरीदेखि चीन जोड्ने करिडोर हो। यसका बीचमा १७ जति पुल बनाउन बाँकी छ। पुल छिटो बनाइदिएर बाटोको स्तर बढाउनुपर्यो केन्द्रीय सरकारबाट। तेस्रो करिडोर मुगुको रारादेखि चीनसम्म हो। दैलेख, कालीकोट, जुम्ला हुँदै रारा जोड्ने करिडोर बनाउनु छ। करिब १७०० किलोमिटर सडक मात्र छ यो प्रदेशमा। तीन सय किलोमिटर सडक (हाइवेबाहेक) पनि कालोपत्रे भएको छैन। सडक खन्नुपर्ने त प्रशस्तै छ। गाउँ र नगरपालिकाका केन्द्र जोड्नुपर्ने र ती केन्द्रसँग जिल्ला सदरमुकाम जोड्नुपर्ने टड्कारो छ। अहिलेसम्म १४ पालिकाका केन्द्रसँग सडक पुर्याउनु छ। प्रदेशमा २५ नगरपालिका र ५४ गाउँपालिका छन्। भएकालाई चौडा बनाउनु छ। त्यसैले गुणस्तरीय र दिगो विकासमा जोड दिँदैछौं। चुनौती र अवसर केके छन्? हाम्रा लागि भूगोल ठूलो चुनौती हो। यातायात, शिक्षा र स्वास्थ्य पनि उत्तिकै छ। साक्षरता प्रतिशत ६० छ। सडक त समस्या भइहाल्यो। गरिबी अर्को चुनौती छ, ५१ प्रतिशत छ। सुर्खेत, डोल्पा, हुम्ला, जुम्ला र मुगुमा एयरपोर्ट छ। दैलेख, सल्यान, जाजरकोट र कालीकोटमा छैन। रुकुममा भए पनि चालु छैन। अथाह गरिबी घटाउन नयाँ सोच बनाएको छु, अनिवार्य आयआर्जन कार्यक्रम। पाँच वर्षभित्र सय मेगावाट मात्र बिजुली निकाल्न सके प्रतिव्यक्ति आम्दानी एक हजार ८३ डलर पुग्छ भनेर लागेका छौं। प्रस्तुति  गोपीकृष्ण ढुंगाना"
भारतीय नक्साको परकम्प र मौका,"भारतको नयाँ नक्साले दुई देशबीचको वर्षौंदेखिका समस्या फेरि सतहमा ल्याएको मात्र छैन, नेपाल सरकारलाई दृढ अडानसहितको कूटनीतिक क्षमता प्रदर्शन गर्दै समस्या समाधान गर्ने मौकासमेत प्रदान गरेको छ। प्रधानमन्त्री केपी शर्मा ओलीले भन्नुभएजस्तै कालापानीको सीमा अतिक्रमण यही सरकारका पालामा अहिले भएको होइन। अहिले मात्र कालापानीमा भारतीय फौज बसेको पनि होइन। यो वर्षौंदेखिको समस्या हो। तर उहाँका सामु वर्षौंदेखिको योलगायत नेपालभारत सीमासम्बन्धी अन्य क्षेत्रका समस्याहरूसमेत निराकरण गर्ने अवसर आइपरेको छ। यो समस्या उहाँका लागि अवसर किन हो ? प्रमुख प्रतिपक्षी नेता देउवाको गम्भीर आरोप छ प्रधानमन्त्रीसँग सल्लाह गरेरै भारतले नक्सामा कालापानीलाई गाभेको हो। तर भारतकै भूमिमा उभिएर तत्कालीन भारतीय संस्थापन पक्षको इच्छाबमोजिम संविधान संशोधन गर्नेछु भन्ने वाचाकबोल गर्ने देउवाको आरोपलाई जति सतही ठानिएको छ, प्रधानमन्त्री ओलीको लिम्पियाधुरा, लिपुलेक र कालापानीसहितको भूभाग भारतसँगको कूटनीतिक संवादबाटै फिर्ता लिने दाबी उत्तिकै विश्वासयोग्य मानिएको छ। यो विश्वासका केही बलिया आधार छन्। तसर्थ भारत सरकारको नयाँ नक्साले दुई देशबीचको वर्षौंदेखिको समस्या फेरि सतहमा ल्याएको मात्र छैन, नेपाल सरकारलाई दृढ अडानसहितको कूटनीतिक क्षमता प्रदर्शन गर्दै समस्या समाधान गर्ने मौकासमेत प्रदान गरेको छ। गत महिना भारत सरकारले कालापानी क्षेत्रको नेपाली भूभागसमेत गाभेर नयाँ नक्सा प्रकाशित गरेको चार दिनपछि नेपालको परराष्ट्र मन्त्रालयले प्रस्ट शब्दमा असहमति जनायो। त्यसपछि ओलीले बालुवाटारमा बोलाउनुभएको सर्वपक्षीय बैठकमा पूर्वपञ्च कमल थापादेखि प्रमुख प्रतिपक्ष कांग्रेसका नेतासम्मले कालापानी क्षेत्र नेपालकै भूभाग भएको पर्याप्त प्रमाण सुरक्षित रहेको बताए। सीमाविद् र विज्ञहरूले पुराना नक्साका प्रतिलिपि र जनगणना गरिएको अभिलेखसहित अनेक आधिकारिक प्रमाणले नेपालको हक स्थापना गर्न सकिने तर्क प्रस्तुत गरे। पूर्वपरराष्ट्रमन्त्री र नेपाली कटूनीतिकहरूसँगको त्यो परामर्शले सरकारलाई यो विषयमा भारतसँग दृढ अडान प्रस्तुत गर्न ऊर्जा प्राप्त भएको देखिन्छ। त्यसैकारण नेकपाका अर्का अध्यक्ष प्रचण्डलाई पनि यो सरकारले राष्ट्रिय एकताको बलमा कूटनीतिक पहल तीव्र तुल्याउँदै कालापानी समस्या समाधान गर्ने अवसर पाएको छ भन्ने लागेको हुनुपर्छ। उहाँका अनुसार नकारात्मकजस्तो देखिएको वातावरणलाई पनि विवेकसंगत ढंगले सम्हालेको खण्डमा चुनौतीकै बीचबाट उपलब्धि हासिल गर्न सकिन्छ। बलियो राष्ट्रिय एकताको धरातलमा उभिएर नेपालभारत सीमा समस्यालाई सदाका लागि समाधान गर्ने अवसर उहाँले देख्नुभएको छ। यसबीच विगतमा जिम्मेवार निकायमा पुगिसकेका नेपालका कैयन् वरिष्ठ नागरिकहरूले प्रस्ट पारिसकेका छन् कालापानी क्षेत्र नेपाली भूभाग हो भन्ने तथ्यलाई नकार्ने आधार भारतसँग छैन, यो विषय शक्तिशाली राष्ट्रको बलमिच्याइँको दृष्टान्त मात्र हो। दुई देशको सीमा सम्बन्धमा भारतले एकपक्षीय रूपमा जारी गरेको राजनीतिक नक्सा नेपालका लागि मान्य छैन भन्नेमा अपूर्व राष्ट्रिय एकता कायम भएको छ। यससम्बन्धी दृष्टिकोण र अडानका लागि सरकारले संस्थागत रूपमा प्रतिपक्षीहरूबाट धन्यवादसमेत पाएको छ। यस परिस्थितिमा दृढ निश्चय, सुदृढ अडान र सुस्पष्ट दृष्टिकोण भारतसमक्ष प्रस्तुत गर्न सक्ने ओलीको दाबीमा विश्वास गर्ने आधार बनेको हो। त्यसैले ओलीसामु वर्षौंदेखिको समस्या समाधानका लागि तथ्य र राष्ट्रिय भावनालाई पटक्कै नलुकाई भारतसमक्ष प्रस्तुत गर्ने अवसर आएको छ। सीमावारिपारि पेट्रोलियम लाइन बिछ्याएर दुवै देशको विकास र समद्धिका लागि आपसी एकतालाई मजबुत बनाउन अघि बढेका दुई देश सीमा विवादमा अल्झिरहनु हुँदैन। सार्वभौमसत्तासम्पन्न संविधानसभाबाट निर्माण भएको संविधान र त्यसपछिका लोकतान्त्रिक प्रक्रियाहरूले नेपाललाई सुदृढ राष्ट्रका रूपमा स्थापित गर्दैछन्। नेपाल वास्तवमै विश्व राजनीतिक मानचित्रमा देखिने र सुनिने भएको छ। नेपाली जनतामाझ आत्मविश्वास जागेको छ। त्यसैले आजको नेपाल सरकार लिम्पियाधुरा उहिल्यैदेखि भारतको कब्जामा थियो भन्दैमा चुप बस्ने खालको छैन। कालापानी क्षेत्रमा भारतले अतिक्रमण गरेको कुरा नेपालीले बल्ल सन् ९० को दशकमा महाकाली सन्धिको विवादका क्रममा थाहा पाएका हुन्। तर त्यसपछिका आन्तरिक द्वन्द्व र राजनीतिक अस्थिरता अब इतिहास भइसकेका छन। त्यसैले आजको नेपाल सरकार पहिलोपटक यति सुस्पष्ट शब्दमा नेपाली जनतालाई भन्दै छ सरकार अन्तर्राष्ट्रिय सीमा रक्षाका लागि प्रतिबद्ध छ र दुई मित्रराष्ट्रबीचको सीमा समस्याको समाधान ऐतिहासिक दस्ताबेज एवं तथ्य प्रमाणहरूका आधारमा कूटनीतिक माध्यमबाट हुनुपर्ने मान्यतामा दृढ रहेको छ। दुई दशकअघि तत्कालीन एमालेका स्थायी समिति सदस्य वा अहिलेका प्रधानमन्त्री ओलीकै पहलमा एउटा कार्यदलले लिम्पियाधुराबाट उत्पत्ति भई बग्ने काली नदी नै महाकालीको वास्तविक उद्गम भएको सावित गरेको थियो। त्यही बेला महाकालीपूर्वका लिपुलेकलगायत कालापानी क्षेत्र नेपालकै भएको सत्य उजागर भएको थियो। त्यसपछि बल्ल कालापानी क्षेत्रमा भारतीय फौजले वर्षौंदेखि कब्जा गरिरहेको तथ्यका बारेमा नेपाली जनताबीच सार्वजनिक जानकारी स्थापित भएको थियो। अहिले सबैले बुझ्न थालेका छन् लामो समयदेखि क्रमशः पहिले लिम्प्यिाधुरा, त्यसपछि लिपुलेक र कालापानी अतिक्रमणमा परेका थिए। आज लिपुलेक र लिम्पियाधुरासहित कालापानी क्षेत्र नेपालको भूभाग हो भन्ने विषय सामान्य ज्ञानमा रूपान्तरण भइसक्यो। त्यसैले पटकपटक गरी त्यस क्षेत्रमा अतिक्रमित नेपाली भूभाग फिर्ताका लागि परिणाममुखी पहल गर्ने अवसर यही सरकारसामु आएको छ। ओलीले दोस्रोपटक प्रधानमन्त्री भएपछि नेपाल र भारतबीचका समस्याहरूलाई सतहमा ल्याएर समाधानको बाटो पहिल्याउन अडानसहितको कूटनीतिक क्षमता प्रदर्शन गरिसक्नुभएको छ। प्रधानमन्त्रीका रूपमा दोस्रो भारत भ्रमणका क्रममा उहाँले यही क्षमता प्रदर्शन गर्दै एक्काइसौं शताब्दीको नेपालभारत सम्बन्धका विषयमा पर्याप्त व्याख्या गर्नुभएको थियो। नयाँदिल्लीमा बन्द कोठामा भएका वार्ताहरूमा मात्र होइन, उहाँले नागरिक सम्मानका अवसरमा समेत प्रस्ट शब्दमा एउटा असल छिमेकीले नाकाबन्दी गर्नु हुँदैन, गर्नु गलत थियो भन्नुभएको थियो। उहाँले मानिस र उपभोग्य वस्तुको आवागमनमा वाधा उत्पन्न गर्ने कुरा आधुनिक युगमा सुहाउँदैन भन्ने प्रस्ट धारणा सार्वजनिक रूपमै प्रस्तुत गर्नुभएको थियो। त्यसअघि त्यस स्तरको कुनै पनि नेपाली नेताले दिल्लीमा त्यसरी सार्वजनिक रूपमै भारतले गरेको नाकाबन्दीका विषयमा कुरा उठाएको थिएन। उहाँको स्पष्ट वक्ताको छविकै कारण दुई देशबीचको सम्बन्ध सुमधुर भएको देख्न चाहनेहरूले विगतमा चर्किएका ठाउँहरूको मर्मत ओलीले नै गर्नु हुनेछ भन्ने आशा गरेका थिए। विषयवस्तुलाई गहिराइमा पुगेर आफैं अध्ययन गर्न खोज्ने ओलीको बानी थाहा पाउनेहरू आज पनि विश्वस्त छन् उहाँले नेपालभारत सम्बन्धमा तनाव उत्पन्न गर्ने सीमा विवादमा खुट्टा नकमाई आफ्नो अडान कायम राख्नु हुनेछ। भारतको रणनीतिक सुरक्षाका प्रश्नमा नेपाल संवेदनशील अवश्य छ। तर नेपालको सार्वभौमसत्ता र भूअखण्डताका शर्तमा एउटा असल छिमेकीले एकपक्षीय रेखांकन गर्दै सीमा अतिक्रमण गर्नु हुँदैन भन्ने कुरा प्रस्ट शब्दमा यही सरकारले बताउन सक्ने आशा गरिएको छ। किनकि बुभिएको कुरा के छ भने भारतीय प्रधानमन्त्री मोदीलाई उहाँको छिमेकी पहिलो भन्ने नीतिको स्मरण गराउन सक्ने व्यक्ति ओली नै हुनुहुन्छ। नाकाबन्दीको ज्यादती बिर्साउने क्रममा मोदी जनकपुरमा ओलीसँगै उस्तै पोसाकमा उभिनुभएको थियो। काठमाडौंमा द्विपक्षीय वार्ताको सुरुवातमै मुस्ताङमा चिसो हुन्छ, यो काम लाग्ला भन्दै ओलीले न्यानो ज्याकेट उपहार दिँदा मोदी निकै भावुक हुनुभएको थियो। त्यसअघि ओलीको दिल्ली भ्रमणकै बेला भनिएको थियो मोदी र ओली सम्बन्धको पुनर्सुरुवात गर्दै छन्। ओलीको विश्वास छ नेपालभारत सीमाको विषय न्यायको विषयसमेत भएकाले पुरानो र निकटतम मित्रराष्ट्र भारतले न्यायका दृष्टिले समेत नेपालको भूमि फिर्ता गर्नेछ। नेपालभारत द्विपक्षीय सम्बन्धको पुनर्सुरुवातका वाहक ओलीको त्यस विश्वासमाथि भरोसा गरिएको छ। भारतलाई मैत्रीपूर्ण ढंगले प्रमाणहरू अगाडि राखेर सम्झाउने हिम्मत उहाँले नै जुटाउनु हुनेछ। किनकि एक समयका परराष्ट्रमन्त्री ओलीले भारतीय पक्षलाई नै पनि भन्नुभएको छ मैले आफू परराष्ट्रमन्त्री भएको बिर्सिसकें, प्रस्ट कुरा राख्ने मेरो स्वभाव छ। सरकारले कूटनीतिक पहलबाट यो समस्या समाधान गर्नुपर्छ भन्ने राष्ट्रिय भावनाको अगुवाइ गर्दै दृढता र स्पष्टताका साथ कूटनीतिक रूपमा अग्रसर हुने अवसर सरकारले पाएको छ। ढिलै भए पनि कालापानी क्षेत्रका बारेमा नेपालसँग पर्याप्त प्रमाणहरू जुटिसकेका छन्। अब उग्र प्रदर्शन र अन्धराष्ट्रवादको देखावटी व्यवहारबाट होइन, गम्भीर, निरन्तर र गहिरो संवादबाट भारतलाई सत्य आत्मसात गर्न दबाब दिन आवश्यक छ। ओलीले भारतका कतिपय व्यवहारमा परिवर्तन गराउन सक्नुभएको छ। हिजो सिमानामा बाटो र बाँध बन्थे, आज नेपालको डुबान समस्या समधानका विषयमा भारतले सुन्न कर लागेको छ, बाँध खुल्न थालेका छन्। मोदीले नै उहाँको सबका साथ सबका विकास र ओलीको समृद्ध नेपाल, सुखी नेपाली को अभियानबीच तादात्म्य कायम हुनुपर्ने धारणा राख्दै आउनुभएको छ। सीमावारिपारि पेट्रोलियम लाइन बिछ्याएर दुवै देशको विकास र समद्धिका लागि आपसी एकतालाई मजबुत बनाउन अघि बढेका दुई देश सीमा विवादमा अल्झिरहनु हुँदैन। त्यसैले ओली भन्ने गर्नुहुन्छ हामी समग्र दक्षिण एसियामा विकास र आर्थिक रूपान्तरण देख्न चाहन्छौं। उहाँले यस्ता विवादमा अल्झिएर नेपाल र भारत दुवैले विकास र आर्थिक सामाजिक रूपान्तरणको बाटोलाई अवरुद्ध गर्नु हुँदैन भन्ने विषयमा आफ्ना समकक्षीलाई सहमत गराउन सक्नु हुन्छ। यो विश्वासको आधार के हो भने उहाँले प्रतिपक्षी नेताहरू र विज्ञहरूमार्फत सारा राष्ट्रलाई भनिसक्नुभएको छ नेपालले पर्याप्त तथ्य, प्रमाणहरूसहित कालापानी क्षेत्र नेपालको हो भनिसकेपछि विवाद समाधान गर्ने आवश्यकता हाम्रा लागि मात्र होइन, भारतका लागि पनि छ। नेपालको प्रभावकारी कूटनीतिक पहलका क्रममा आवश्यक परे ओली र मोदीबीच सोझै वार्ता हुन पनि सक्ला। उहाँहरूबीच कुराकानी हुन नसक्ने अवस्था छैन। त्यसैले विभिन्न तहमा संवाद अघि बढ्दै गएर समाधान सादृश्य हुने विश्वास गरिएको छ। ओलीले यस प्रसंगमा यही साता देशको अखण्डता र सीमा जोगाउन ज्यान अर्पण गर्ने भक्ति थापा, बलभद्रको स्मरण मात्र गर्नुभएन, पदभन्दा ठूलो राष्ट्रको भूमि ठूलो हो भन्ने भावनाका साथ अघि बढ्ने सार्वजनिक प्रतिबद्धतासमेत व्यक्त गर्नुभयो। उहाँको यो इच्छाशक्तिले देशलाई आश्वस्त पारेको छ नेपाल नयाँ युगमा अघि बढिसकेको छ, यसले अब आफ्नो सार्वभौमिक अखण्डताको प्रश्नमा कुनै सम्झौता नगरी छिमेकीहरूसँग नयाँ उचाइमा सम्बन्ध स्थापित गर्ने क्षमता हासिल गरिसकेको छ।"
मृत्युशय्यामा नेविसंघ,"पूर्वजहरूको बलिदान हृदयंगम गरेर संघ मृत्युशड्ढयाबाट उठ्नैपर्छ, अन्यथा ती महान् सपूतहरूको आत्माले धिक्कार्नेछ नेपालको प्रजातान्त्रिक आन्दोलनको संवाहक र लाखौं विद्यार्थीको आस्था र विश्वासको केन्द्र नेपाल विद्यार्थी संघ यतिबेला मातृसंस्था नेपाली कांग्रेसका नेताहरूको अकर्मण्यता, सैद्धान्तिक विचलन र स्वयं विद्यार्थी नेताहरूमाझ आत्मविश्वासको कमीले मृत्युशड्ढयामा पुगेको छ। पंक्तिकारका निम्ति पनि नेविसंघ मृत्युशड्ढयामा पुगेको लेख्नुपर्दा पीडाबोध भएको छ। यसले तरुणहरूको भावनामा आघात पुगेको छ। तर जतिसुकै पीडा भए पनि सत्य सत्य नै हुन्छ। अहिले त नेविसंघ मृत्युशड्ढयामा छ। उपचारको शल्यक्रिया समयमै नहुने हो भने यसको मृत्यु अवश्यम्भावी छ। यो प्राकृतिक नियम हो। विश्वका कैयन् मुलुकमा क्रान्तिकारी संस्था जन्मेर समयसान्दर्भिक चलाउन नसक्दा तिनको मृत्यु भएको इतिहास छ। हाम्र्रै मुलुकको हकमा पनि त्यही अवस्था छ। २०१७ साल पुस १ गते ठीक १२ बजे तरुणहरूलाई सम्बोधन गरिरहेका प्रधानमन्त्री बीपी कोइराला, उनको मन्त्रिपरिषद्का सदस्यहरू र अन्य नेतालाई सेनाले गिरफ्तार गर्यो। त्यसको दुई घण्टापछि दुई बजे काठमाडौंको मुटु नयाँ सडकमा माइकिङ भयो, होसियार, होसियार !! प्रधानमन्त्री बीपी र अन्य नेताहरूलाई शाही सेनाले पक्रेर लग्यो, राजाले प्रजातन्त्र समाप्त गरे ! यो नारा लगाएर माइकिङ गर्ने अरू कोही थिएनन्, तिनै तरुण विद्यार्थी थिए। तिनलाई यस्तो नारा लगाएर हिँड्न कसैले सिकाएका थिएनन्, स्वतस्फूर्त घन्काएका थिए। तिनै तरुण विद्यार्थीका अनुयायी भन्नेहरू अहिले नेविसंघ गठनको अनुमति माग्न धर्नामा बसेका छन्। लाग्छ, तिनीहरूभित्रको अन्तरआत्माको स्वविवेकीय भावना मरिसकेछ। २०२७ सालमा नेपाल विद्यार्थी संघ स्थापना भयो। त्यसको एक वर्षपछि राजा वीरेन्द्रले तथाकथित नयाँ शिक्षा योजना लागू गरे। नयाँ भनिएको नीति सरकारको नियन्त्रणमुखी थियो। कुन विषयमा कति विद्यार्थीले पढ्न पाउने त्यसमा विद्यार्थीले आफूखुसी रोज्न नपाउने, राष्ट्रिय योजना आयोगले तोकिदिएअनुसार पढ्न पाउने भनियो। प्रमाणपत्र लिनुभन्दा पहिले ६ महिना दुर्गम जिल्लामा गएर पढाउनुपर्ने र विकास निर्माणका काम गरेको प्रमाणपत्र ल्याएपछि मात्र अन्तिम परीक्षा दिन पाउने गरी निरंकुश निर्दलीय पञ्चायतभक्त विद्यार्थी उत्पादन गर्ने वीरेन्द्रको योजनाको नेविसंघले तत्काल विरोध गर्यो। काठमाडौं, विराटनगर, पोखरा आदि ठाउँमा विद्यार्थीले गोष्ठी गरेर विरोध गरे। काठमाडौंमा नेविसंघले आयोजना गरेको गोष्ठीमा बोल्ने कैयन् प्राध्यापक कारबाहीमा परे। एनडीएस गरेको प्रमाणपत्र नल्याउने विद्यार्थी विदेशमा पढ्न जान नपाउने गरियो। आफूलाई मन लागेको शिक्षा आर्जन गर्न पाउने जनताको नैसर्गिक अधिकार कुण्ठित गर्ने शिक्षा नीतिको नेविसंघले विरोध गरिरह्यो र २०३६ सालको जनमत संग्रहमा निरंकुुशताको पक्षपोषण गर्ने शिक्षा नीति सरकारले फिर्ता लियो। शिक्षा र स्वास्थ्यमा गरिब जनताको पहुँच सहज हुनुपर्छ भन्दै समाजवादउन्मुख नीतिका कुरा गर्ने वर्तमान कम्युनिस्ट सरकारले अबको उच्च शिक्षा कस्तो हुने, त्यसको अध्ययन गरेर सरकारलाई प्रतिवेदन दिन प्राध्यापक केदारभक्त माथेमाको अध्यक्षतामा उच्चस्तरीय समिति गठन गर्यो। माथेमा आयोगले देशको आवश्यकता र अन्तर्राष्ट्रिय क्षेत्रमा स्वास्थ्य र शिक्षा नीति कुन दिशातर्फ गइरहेछ त्यसको गहन अध्ययन गरेर शिक्षामन्त्रीलाई प्रतिवेदन बुझायो। उक्त प्रतिवेदन शिक्षामन्त्रीले प्रधानमन्त्रीलाई बुझाएको समाचार बाहिर आएको पनि महिनौं भयो। त्यो नीति सार्वजनिक भएको छैन। अहिले उच्च शिक्षामा जसलाई जे मन लाग्यो त्यही गरिएको छ भने स्वास्थ्य शिक्षा पूरै बिचौलियाको नियन्त्रणमा छ। एमबीबीएस पढाउने काठमाडौं बाहिरका मेडिकल कलेजहरूले मनपरीसँग शुल्क असुल गरेका छन्। यसरी मनपरी गर्ने मेडिकल कलेजमा वीरगञ्जको नेसनल मेडिकल कलेज, चितवन मेडिकल कलेज, पोखरा मेडिकल कलेजहरू र काठमाडौं विश्वविद्यालयबाट सम्बन्धन लिएका अन्य मेडिकल कलेजहरू छन्। सरकारले तोकेभन्दा बढी लिएको शुल्क फिर्ता गर्न पटकपटक विद्यार्थीहरूले धर्ना दिए, आन्दोलन गरे तर सुनुवाइ भएन। सुनुवाइ नभएको मात्र होइन, गुण्डाहरू प्रयोग गरी विद्यार्थी खास गरेर छात्राहरूलाई धम्क्याउने स्थानीय गुण्डाहरू प्रयोग गरेर ज्यानै लिनेसम्मको धम्की आउन थालेपछि केन्द्र सरकारले आफ्ना गुनासा सुन्छ कि भनेर विद्यार्थी काठमाडौं आएर सरकारसँग न्यायको माग गर्दै प्रदर्शन गरे, धर्ना बसे, अपशोच सरकारले सुनेन सुनेन। विद्यार्थीका हकहित गर्ने भनी गठन भएका अखिल नेपाल स्वतन्त्र विद्यार्थी युनियन र नेविसंघले समेत सहयोग गरेनन्। काठमाडौंमा कुनै सहयोग सहानुभूति नपाएपछि आन्दोलनरत विद्यार्थी आफ्नै कलेजमा फर्किएर पुनः आन्दोलन गर्दा उनीहरूमाथि सञ्चालकहरूका तर्फबाट ज्यान मार्नेसमेतको धम्की आएको विद्यार्थी भनाइ छ। आफैंले निर्धारण गरेभन्दा बढी शुल्क लिने मेडिकल कलेजहरूमाथि कारबाही गर्नुको साटो शिक्षा मन्त्रालय बढी शुल्क लिनेहरूविरुद्ध कारबाही गर्नू भनी गृह मन्त्रालयमा पत्र पठाएको विज्ञप्ति निकालेर आफ्नो जिम्मेवारीबाट पन्छिरहेछ भने गृहमन्त्रालय मौन छ। जनताका पिरमर्का हेर्ने संसद्का समितिहरू मौन छन्। बारम्बार यस्ता विषयमा ध्यानाकर्षण गराउने नागरिक समाज पनि यतिबेला मौन छ। लाग्छ, मुलुक बिचौलिया र माफियाको पूर्ण नियन्त्रणमा छ। उनीहरूले जे चाहन्छन् त्यही हुन्छ। प्रश्न उठ्छ यसमा सरकार किन निरिह छ ? निजी मेडिकलहरूको संस्थाको अध्यक्ष छन् वीरगन्ज नेसनल मेडिकल कलेजका सञ्चालक बसरुद्दिन। उनको पहुँच प्रधानमन्त्रीसम्म रहेको कम्युनिस्ट नेताहरू नै स्वीकार गर्छन्। गरिब जनताका छोराछोरीबाट लिएको गैरकानुनी रकम बसरुद्दिनमार्फत नेताहरूको निर्वाचन र स्वास्थ्योपचारमा खर्च हुने गर्छ। प्रधानमन्त्री केपी ओली मिर्गौला उपचार गर्न सिंगापुर जाँदा उनको उपचारमा सरकारका तर्फबाट खर्च गरिएन भनियो। प्रश्न उठ्छ खर्च कसले गर्यो ? प्रधानमन्त्रीको उपचारको खर्चको स्रोत के हो ? सार्वजनिक हुनुपर्छ भनी नागरिक समाजका अगुवाबाट प्रश्न उठ्दा पनि सरकार मौन छ। सिंगापुरले हाम्रा प्रधानमन्त्रीको उपचार निःशुल्क गरिदिएको हो त ? तर आफूलाई गरिब निमुखाको हिमायती भन्ने सरकार र सत्ताधारी दल मौन छन्। सरकारको मौनताले पनि बसरुद्दिनहरूप्रति प्रश्न उठ्ने गरेको छ सिंगापुरको खर्च मेडिकल कलेजहरूबाट भएको रहेछ भनेर। यतिबेला नेपालको स्वास्थ्य शिक्षा र समग्र शिक्षाका कुरा हुँदा एकजना नागरिक डा गोविन्द केसीको सम्झना हुन्छ। दुर्गमका गरिब जनताले स्वास्थ्य शिक्षा सुलभ तरिकाले पाउनुपर्छ भनी उनी कहिले इलाम, कहिले हुम्ला, कहिले डडेलधुरामा गएर अनशन बस्छन्। उनको माग पूरा गर्ने भनेर सरकार सहमत हुन्छ। कहाँसम्म भने डाक्टर केसी र प्रधानमन्त्रीका बीच सम्झौता नै हुन्छन् तर कार्यान्वयन हुँदैनन्। फेरि केसी अनशन बस्छन् र सरकार किरिया खान्छ सत्य सत्य यसपटक केसीका माग पूरा हुन्छन् र सरकारको तर्फबाट प्रतिबद्धता आउँछ। तर प्रधानमन्त्रीको तहबाट भएको लिखित प्रतिबद्धता लागू हुँदैन। दुईतिहाइ बहुमतको सरकार बसरुद्दिनहरूको अगाडि निरीह छ। यस्तैयस्तै कुरालाई लिएर हाम्रा पुर्खाहरूले भनेको होला, अजब नेपालको गजब कहानी। विद्यार्थीले शिक्षाबारेमा चासो लिनु स्वाभाविकै हो। २०२७ सालको शिक्षा नीतिले जनताका मौलिक हकमाथि नै प्रहार गर्न खोजेको हुँदा नेविसंघले विरोध गर्नु स्वाभाविक थियो। तर संघको स्थापना मुलुकमा राजा महेन्द्रबाट खोसिएको जनताको मौलिक हक पुनस्र्थापना गर्नु प्रमुख थियो। २०२७ सालपछि देशमा प्रजातन्त्रका लागि जेजति आन्दोलन भए, त्यसको अग्रस्थानमा बसेर नेविसंघ लड्यो। कांग्रेसले गरेका आन्दोलनभन्दा कैयन् गुणा बढी नेविसंघले गरेका आन्दोलनहरूको प्रभाव जनमानसमा थियो। चाहे नख्खु जेलअगाडि रातको १२ बजे गोली खाने लीला, ठगी, खगेन्द्र वा गोकर्ण हुन्, चाहे ओखलढुंगा काण्डमा मारिएका नेविसंघका नेता राम, लक्ष्मण वा धनुषामा दिनदहाडै प्रहरीको गोली खाएर शहादत प्राप्त गर्ने कामेश्वर कुशेश्वर र २०४६ सालको जनआन्दोलनमा झापामा प्रहरीबाट मारिएका राम खड्का हुन्, ती महान् सपूतहरू नेविसंघका नेता थिए। यस्तो क्रान्तिकारी इतिहास भएको संघ आफ्नो संगठन खोल्ने अनुमति पाऊँ भनी यतिबेला नेताहरूसँग हारगुहार मागिरहेका छन्। आफ्ना पूर्वजहरूको आत्माले के भन्ला अलिकति पनि लज्जा भएन नेविसंघको नेतृत्वको दाबी गर्नेहरूमा। अहिलेको कम्युनिस्ट सरकार पनि पञ्चायतकै बाटोमा हिँड्न खोजेको छ। चिनियाँ कम्युनिस्ट पार्टीबाट प्रशिक्षण लिएपछि सरकार अधिनायकवादतर्फ तीव्र गतिमा अघि बढेको छ। निवृत्तिभरण पाउने राष्ट्रसेवकहरूले सरकारको खिलापमा टीकाटिप्पणी गर्न नपाउने, संवैधानिक परिषद्को ऐनमा सम्बोधन गरेर परिषद्ले निर्णय गर्दा सर्वसम्मत हुनुपर्ने र प्रमुख प्रतिपक्ष दलको नेता पनि सहभागी हुनुपर्ने हालको व्यवस्थामा परिवर्तन गरी तीनजना मात्र भएर गरेको निर्णय पनि मान्य हुने गरी हुन लागेको व्यवस्थाले सरकार अधिनायकवादतर्फ उन्मुख रहेको देखाउँछ। लोकतन्त्रको मर्म र भावनाविपरीत काम दुईतिहाइको दम्भमा रहेको सरकार प्रतिपक्ष वा सञ्चार क्षेत्रको आवाज सुन्ने पक्षमा छैन। ओली सरकारले संसद्मा पेस गरेका जनविरोधी विधेयकमध्ये गुठी विधेयक जनताले सडकबाट कडा प्रतिरोध गरेपछि फिर्ता लियो। बाँकी संसद्मा प्रस्तुत मिडिया काउन्सिल विधेयक, नागरिकतासम्बन्धी विधेयकहरू सरकारले फिर्ता लिएको छैन। दुईतिहाइको बहुमतका आधारमा खुसुक्क पारित गर्ने पक्षमा सरकार रहेको छ। यसैगरी संसद्मा समेत उठेका ठूलाठूला भ्रष्टाचारका प्रश्न छानबिन गर्नमा सरकारले कुनै चासो देखाएको छैन। कम्युनिस्ट सरकारले घरघरमा सिंहदरबार होइन, घरघर र गाउँगाउँमा भ्रष्टाचार पुर्याएको छ। विकास निर्माणका ठूलाठूला आयोजना कम्युनिस्ट नेताका आसेपासेले पाएका छन्। ठेकेदारले पेश्की खर्च लिने समयमा काम सम्पन्न नगर्ने दर्जनौं आयोजना अलपत्र पारेका छन्। यसको सबैभन्दा ज्वलन्त उदाहरण मेलम्ची खानेपानी आयोजना हो। काठमाडौंका ४० लाख जनता काकाकूल बनेर मेलम्ची हेरिराखेका छन्। योजना कहिले सम्पन्न हुने हो, कुनै निश्चित छैन। मेलम्ची राजधानीका जनतासँग जोडिएको हुँदा पटकपटक चर्चामा आउँछ। तर देशका अन्य भागमा योभन्दा संवेदनशील योजना अलपत्र परेका छन्। यसरी मुलुकको राजनीतिक क्षेत्रमा होस् वा आर्थिक क्षेत्रका ठूलाठूला योजना अलपत्र परेका छन्। सबैभन्दा ठूलो लोकतन्त्रमाथि नै प्रहार हुन थालेको छ। मुलुकको यस्तो अवस्था हुँदा पनि जनताको अधिकारनिम्ति निरन्तर संघर्ष गरेको पार्टी नेपाली कांग्रेस कलहमा रुमलिइरहेको छ। यस पार्टीलाई गुटबन्दीको दलदलबाट निकाल्न पनि सशक्त नेविसंघको आवश्यकता छ। पूर्वजहरूको बलिदानलाई हृदयंगम गरेर संघ मृत्युशड्ढयाबाट उठ्नैपर्छ। अन्यथा ती महान् सपूतहरूका आत्माले धिक्कार्ने छन्।"
सुरक्षामा प्रहरी सफलता,"अन्ततः नेपालले विश्वका कुनै पनि भीभीआईपीलाई आतिथ्यता प्रदान गर्न सक्छ भन्ने प्रमाणित गरेको छ। खासगरी सुरक्षा निकाय र फ्रन्टलाइनमा खटिने नेपाल प्रहरीको सक्षमताले विश्वका कुनै पनि राष्ट्रका राष्ट्रप्रमुखलाई नेपालले सुरक्षित ढंगले आतिथ्यता प्रदान गर्न सक्ने पुष्टि भएको हो। झण्डै डेढ वर्षको अवधिमा नेपालमा विभिन्न देशका राष्ट्रप्रमुख सम्मिलित आधा दर्जन बढी भीभीआईपी भ्रमणहरू भए, जुन भ्रमणका क्रममा कुनै पनि अप्रिय घटना हुन पाएन। यसको सम्पूर्ण जस नेपालको सुरक्षा र त्यसमा पनि फ्रन्टलाइनमा खट्ने नेपाल प्रहरीलाई नै जान्छ, जसको नेतृत्व सर्वेन्द्र खनालले गरिरहेका छन्। सन् २०१८ को अगस्त ३० र ३१ मा बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास बिम्स्टेक सम्मेलन काठमाडौंमा सम्पन्न भयो। विगतका तीनवटा सम्मेलन थाइल्यान्ड, भारत र म्यानमारमा भएकोमा चौथो सम्मेलन नेपालमा भएको हो। बंगालादेश, भुटान, भारत, म्यानमार, नेपाल, श्रीलंका र थाइल्यान्ड सदस्य रहेको बिम्स्टेक सम्मेलनमा भारत, बंगालादेश र थाइल्यान्डका प्रधानमन्त्रीहरू तथा म्यानमार र श्रीलंकाका राष्ट्रपतिहरू सहभागी थिए। भीभीआईपीहरूसम्मिलित उक्त सम्मेलनमा कुनै पनि सुरक्षा खतराको अनुभव गर्नुपरेन। सुरक्षा निकायले सचेततापूर्वक त्यसको प्रबन्ध गरेको थियो। त्यस्तै सन् २०१८ को डिसेम्बरमा दुई दिनसम्म भएको एसिया प्यासिफिक समिटका बेलामा गरिएको सुरक्षा प्रबन्ध पनि उल्लेखनीय रहेको छ। ४५ देशका १५ सयभन्दा धेरै सहभागी उक्त समिटमा म्यानमारकी नेत्री आङ साङ सुची, भारतका पूर्वप्रधानमन्त्री एचडी देवेगौडालयायतका विशिष्टहरूको उपस्थिति थियो। त्यस्तै ४० देशका ६ सयभन्दा धेरै लगानीकर्ता र प्रतिनिधिहरू सहभागी मार्च २९ र ३० मा काठमाडौंमा सम्पन्न लगानी सम्मेलनका क्रममा पनि सुरक्षा प्रबन्ध कायम गर्न र सुरक्षा घुसपैठ रोक्न नेपाली सुरक्षा निकाय सफल भएको थियो। छिमेकी चिनियाँ राष्ट्रपतिसहित अन्य मुलुकबाट भएका नेपालको उच्चस्तरीय भ्रमण कुनै सुरक्षा खतराको अनुभव हुन नदिई सफलतासाथ सम्पन्न गराउन नेपाल प्रहरीको भूमिका प्रशंसनीय छ। त्यस्तै गत सेप्टेम्बरमा १५ देशका उच्च सुरक्षा अधिकारीहरूको सहभागितामा काठमाडौंमा नेपाल प्रहरी र आईसीआरसीको संयुक्त आयोजनामा तीनदिने प्रहरी सम्मेलन भयो। १५ एसियन राष्ट्रका २५ उच्च सुरक्षा अधिकारीहरूको सहभागिता रहेको उक्त सम्मेलन सुरक्षाका दृष्टिकोणले संवेदनशील थियो। पाकिस्तानदेखि श्रीलंकासम्मका उच्च तहका सुरक्षा अधिकारीहरू सहभागी भएको उक्त सम्मेलनमा कुनै सुरक्षा खतराको अनुभव हुन नदिई सफलताका साथ सम्पन्न गराउन नेपाल प्रहरीको भूमिका प्रशंसनीय छ। यस्ता महŒवपूर्ण कार्यक्रमहरू विनासुरक्षा खतरा सम्पन्न भएको परिदृश्यमा अक्टोबरमा चीनका राष्ट्रपति सी चिनफिङ नेपाल भ्रमणमा आए। भारतदेखि अमेरिकासम्मको ध्यानाकर्षण गरेको यो भ्रमणमा सुरक्षा प्रबन्धको विषय निकै चुनौतीपूर्ण रहेको थियो। तिब्बतको विषयले चर्चा पाएको र चीनविरुद्ध प्रदर्शन हुन सक्ने सम्भावना उच्च थियो। मिडियाहरू पनि कतै चीनविरुद्ध तिब्बतीहरूको प्रदर्शन होला कि भन्दै कभरेजका लागि निकै चनाखो देखिन्थे। सानो प्रदर्शन भएको भए पनि त्यसले सिंगै राष्ट्रपतिको भ्रमणलाई ओझेलमा पार्ने गरी अन्तर्राष्ट्रिय मिडियामा समेत कभरेज पाउने निश्चित थियो। खासगरी नेपालमा चीनविरोधी गतिविधि हुन नदिने प्रतिबद्धता जनाउँदै आएको नेपालका लागि यो विषयले ठूलै राजनीतिक महŒवसमेत राख्थ्यो। तर उच्च सुरक्षा सतर्कताका कारण भ्रमण अवधिभर न त कुनै चीनविरोधी गतिविधि वा प्रदर्शन हुन पायो न त कुनै सुरक्षा खतराको अनुभव नै हुन पायो। चारवटै सुरक्षा निकायहरू नेपाली सेना, नेपाल प्रहरी, सशस्त्र प्रहरी र राष्ट्रिय अनुसन्धान विभागका कर्मचारीहरू परिचालन गरिएको थियो भने सबैको भूमिका प्रभावकारी देखिएको थियो। तर प्रदर्शन वा कुनै पनि गतिविधि रोक्नुपर्ने फ्रन्टलाइनमा भने नेपाल प्रहरी खटिएकाले त्यस्ता गतिविधिको जस वा अपसज नेपाल प्रहरीले बेहोर्नुपर्ने थियो। अन्तत ः नेपाल प्रहरीले कुनै अपजस बेहोर्नुपरेन, सबै सुरक्षा निकायहरूको राम्रो प्रशंसा भयो। सुरक्षा प्रबन्ध हेर्न प्रधानमन्त्री आफैं सडकमा निस्कनुका साथै भ्रमणपछि सुरक्षा निकायहरूको प्रशंसा गरेका थिए। त्यस्तै चीनका राष्ट्रपति पनि आफ्नो भ्रमणका बेलामा चीनविरोधी कुनै गतिविधि नहुँदा निकै खुसी भएर फर्किए। बरू त्यसको ठीक अगाडि भारत भ्रमणका रहेका बेला उनले चीनविरोधी प्रदर्शनहरूको सामना गर्नुपरेको थियो। तिब्बती समूहहरूले चीनविरोधी नारा लगाउँदै विभिन्न स्थानमा प्रदर्शनसमेत गरेका थिए। यसको कभरेज विभिन्न अन्तर्राष्ट्रिय मिडियाहरूले प्राथमिकताका साथ गरेका थिए। तर नेपालमा त्यस्तो कुनै पनि अवस्थाको सामना गर्नुनपरेपछि चीनका राष्ट्रपति मात्र खुसी भएनन्, यसले सुरक्षाका दृष्टिले नेपालले जस्तोसुकै भीभीआईपी भ्रमणको पनि आयोजना गर्न सक्छ भन्ने प्रमाणित भयो। त्यसैबाट उत्साहित भएको नेपाल सरकारले रूसका वा अमेरिकाका राष्ट्रपतिको समेत भ्रमण गराउन इच्छा देखाएको थियो। चीनका राष्ट्रपतिको भ्रमणलगत्तै केही दिनअगाडि बंगालादेशका राष्ट्रपति मोहम्मद अब्दुल हमिदको चारदिने नेपाल भ्रमण सम्पन्न भयो। उनको भ्रमणमा पनि चारवटै सुरक्षा निकायको परिचालन गरिएको थियो। र, चुस्तदुरुस्त सुरक्षा प्रबन्धका साथमा उनको भ्रमण सकियो। काठमाडौं, भक्तपुर र पोखराका विभिन्न स्थानको भ्रमण गरेर उनी खुसीसाथ स्वदेश फर्किए। यीबाहेक चीनका विदेशमन्त्रीलगायत कैयन भ्रमण विनाकुनै सुरक्षा खतरा सम्पन्न भएका छन्। नेपालभारत खुला सिमाना र विमानस्थलको कमजोर सुरक्षा हुँदाहुँदै पनि कुनै घुसपैठ वा गतिविधि हुन नदिई विश्वका विभिन्न देशका राष्ट्रप्रमुखहरूको भ्रमण विनासुरक्षा खतरा सम्पन्न गराउन सक्नुले रूस, अमेरिका वा कुनै पनि देशका राष्ट्रप्रमुखहरूलाई नेपालमा विनाआशंका भ्रमण गर्नका लागि बाटो खोलिदिएको छ। यसका लागि नेपालका सबै सुरक्षा निकायहरू तालीका भागीदार छन् भने नेपाल प्रहरीले दक्षिण एसियाका अन्य प्रहरी संगठनको तुलनामा अब्बल र उत्कृष्ट रहेको दाबीलाई पुष्टि गरिदिएको छ। यो प्रशंसाको भागीदार नेपाली प्रहरीको सिंगो संगठन, त्यसका अधिकारीहरू र नेतृत्व गरिरहेका सर्वेन्द्र खनाल छन्। तर एकदुई घटनालाई देखाएर सिंगो सुरक्षा व्यवस्थामा प्रहरीको क्षमतामाथि प्रश्न उठाउन मिल्दैन।"
महिला हिंसा : मानवअधिकार मुद्दा,"महिला भएकै आधारबाट मानव अधिकारको उपयोगमा गरिने विभेद, शारीरिक तथा मानसिक रूपमा दिइने पीडालगायतका जुनसुकै तरिकाबाट महिलाको आत्मसम्मानमा पुर्याइने सबै किसिमका आघातलाई महिला हिंसाको रूपमा बुभ्नुपर्छ। समाजमा महिला हिंसाको स्थिति कायम भइरहनुमा विभिन्न तत्वहरूले भूमिकानिर्वाह गरिरहेका हुन्छन्। नेपालको सन्दर्भमाकूल जनसंख्याको आधाभन्दा बढी हिस्सा ओगोटेका महिला अहिलेसम्म पनि विभेद, असमानता, अन्याय तथा विभिन्नखालका हिंसाको शिकार भइरहेका छन्। परम्परागत धार्मिक तथा सांस्कृतिक मान्यताले महिलाहरूलाई असमान बनाएकै छ भने देशमा विद्यमान भएका कानुनबमोजिम दोषीलाई कार्बाही नभएर पनि हिंसाका घट्ना भइरहेका छन्। महिला हिंसा समाजको त्यो रूप हो जसले महिलाका सामान्यभन्दा सामान्य अधिकारहरू पनि लुटिरहेको हुन्छ। त्यसैले यो एउटा जघन्य अपराध हो। हाम्रो समाजले आज चरम महिला हिंसाको नियति भोगिरहेको छ। राष्ट्रिय अन्तर्राष्ट्रिय समुदाय महिला हिंसाकै विरुद्धमा सडकमा छन्। यो सबैको सरोकारको विषय पनि बन्न पुगेको छ। महिला हिंसाका विभिन्न स्वरूपहरू हुन सक्छन्, बलात्कार, कुटपिट, बोक्सीको आरोपमा गाउ निकाला, बहुविवाह,बालबिवाह तथा अन्य मानसिक तथा शारीरिक यातनादेखि महिलालाई अपहेलना महसुस हुने क्रियाकलाप पर्छंन्। महिला हिंसाविरुद्ध अन्तर्राष्ट्रिय १६ दिने अभियान राष्ट्रिय र अन्तर्राष्ट्रिय क्षेत्रमा विभिन्न कार्यक्रमका साथ चलिरहेको छ। तर महिला हिंसाका घटनाहरू दिनप्रतिदिन बढिरहेका छन्। यसको मुख्यकारण पितृसत्तात्मक सामाजिक संरचना, परम्परागत रुढीवादी सोचका साथै अन्य विभेदकारी सामाजिक संरचनाले गर्दा महिलाहरू सामाजिक, आर्थिक, राजनीतिक तथा सांस्कृतिक रूपमा पछाडि परेका छन्। लैंगिक हिंसाविरुद्ध सबै जुटौं कोही नछुटौंं भन्ने नारासहित करिब २० वर्षदेखि निरन्तर मनाउन थालिएको महिलामाथि हिंसाविरुद्धको १६ दिने अभियान विभिन्न कार्यक्रमसहित सरकारी र गैरसरकारी निकायले मनाइरहेका छन्। वास्तवमा यो अभियान १६ दिन सम्म किन मनाइन्छ यसबारे जान्नैपर्ने हुन्छ। सन् १९६० मा डोमिनिकन गणतन्त्रका मिरावेल परिवारका ३ जनादिदीबहिनीलाई तत्कालीन त्रुजिलो तानाशाही सरकारले निर्मम हत्या गर्यो। उक्त हत्यालाई लिंगका आधारमा हुने राजनीतिक हिंसाको रूपमा लिने गरिन्छ। एकै परिवारका ३ जनादिदीबहिनी पेट्रिया, निनर्भा र मरियाको हत्यालाई महिलाविरुद्धको हिंसाको रूपमा लिएर उनीहरूको सम्मानतथा सम्झनाको लागि १६ दिने महिला हिंसा अभियान मनाउन थालिएको हो। विश्व भरिका महिलाहरूले समान कामका लागि समान ज्याला तथा कार्यस्थलमा हुने यौनजन्य हिंसा जस्ता सरोकारका मुद्दा उठाएको पनि १०९ वर्ष पुगिसकेको छ। तर अभै पनि परिणाममा समानता आउन सकेको छैन। यो समस्या आफैंमा विकराल र जटिल बन्दै गइरहेको छ। वल्र्ड इकोनमिक फोरमको सन् २०१९ को प्रतिवेदनले लैंगिक समानता ल्याउन विश्वलाई १०८ वर्ष लाग्यो तर नेपाल जस्ता एसिया प्रशान्त क्षेत्रका मुलुकलाई भने १७१ वर्ष लाग्ने अनुमान गरेको छ। नेपालको सन्दर्भलाई हेर्ने हो भने मुलुकमा ठूलै राजनीतिक परिवर्तन पश्चातमात्र सामाजिक सांस्कृतिक रुपान्तरणको आधारशिला तय भएको पाइन्छ। अहिलेको तीनै तहको सरकार, स्थानियप्रदेश र संघिय सरकारको मुख्य राष्ट्रिय एजेण्डा महिलामाथिको हिंसाविरुद्धको अभियानलाई विशेष प्राथमिकता साथ विशेष नीति बनाएर अभियान देशव्यापी सञ्चालन गरिनुपर्ने आजको आवश्यकता हो। तर त्यो हुन सकेको छैन। केवल १६ दिने महिला हिंसाको अभियान आउदा सरकारको तर्पबाट प्रतिवद्धता आउने, कार्यक्रम सञ्चालन हुने, तर यसलाई रोक्न र कार्यान्वयन पक्ष एकदम फितलो भएको पाइन्छ। नेपालको संविधान २०७२ को धारा ३८ को उपधारा ९३० ले महिलाविरुद्ध धार्मिक, सामाजिक, सांस्कृतिक, परम्परा, प्रचलन वा अन्य कुनै पनि आधारमा शारीरिक मानसिक यौनजन्य मनोवैज्ञानिक वा अन्य कुनै किसिमको शोषण गर्न नपाइने उल्लेख छ। यस्तै महिलाविरुद्धको भेदभाव उन्मुलनको महासन्धि सिडमा पनि नेपाल सरकारले हस्ताक्षर गरेको छ। तर व्यवहारमा हेर्ने हो भने नेपालमा अहिलेसम्म भएका घटनाहरूको स्वरुप हेर्दा हरेक दिन औषत ३ जना महिला बलात्कृत हुने गरेका छन् भने अन्य २ महिलामाथि बलात्कारको प्रयास हुने गरेको छ। घटनाको तथ्यांक हेर्ने हो भने प्रत्येक वर्ष १००० भन्दा बढी महिलाहरू बलत्कारको शिकार भएका छन् भने बलात्कारका घटना हरेक वर्ष १० प्रतिशतको दरले बढ्ने गरेको डरलाग्दो अवस्था छ। भने बलात्कारका प्रयासका घटनाहरू हरेक वर्ष १६ प्रतिशतका दरले बढेको पाइन्छ। यसरी नेपालमा घटेका बलात्कारका घटनाको प्रवृत्ति हेर्दा उत्पीडन र वर्वरता नै बढी पाइन्छ। पछिल्ला घटनामा अवोध बालिका बलात्कृत भएका छन् भने बलात्कारपछि हत्याको प्रवृत्ति पनि बढ्दो छ। अन्य लैंगिक र यौनजन्य घटनाहरु पनि वढीरहेका छन्। यसको लागि नियमकानुनको कार्यान्वयन गर्दैैं सरकारको दरो प्रतिवद्धता चाहिन्छ जुन हुन नसकेको स्थिति छ। विश्वस्वास्थ्य संगठन अनुसार प्रत्येक ३ मध्ये १ महिलाले शारीरिक या यौन हिंसा सहन्छन्। महिलाले भोग्ने मानसिक पिडा, रक्सी आन्तक, यौन दुव्र्यहार, बलात्कार, एसिड आक्रमण, चरित्र हत्यादेखि असहज परिस्थितिमा काम गर्नुपर्ने वाध्यता, असमान ज्याला, वेचविखन, बालविवाह, भेदभाव, छाउपडी, यौनिक तथा अल्पसंख्यक लैंगिक हिंसा आदि जस्ता धेरै प्रकारका समस्या छन् भने छोरा जन्माउने नाउँमा छोरीको गर्भमै भ्रुण हत्या गर्ने क्रियाकलाप तराईमा बढी नै देखिन्छ। हिंसाका कारण महिला तथा बालबालिकामा नकारात्मक असरको साथै, शिक्षा, स्वास्थ्य रोजगार र सार्वजनिक जीवनमा असर परेको छ यसको न्यूनीकरणको दायित्व राज्यको रहनुपर्छ। विश्व समुदायले दिगो विकास लक्ष्य २०१५३० मा महिला र बालबालिकाको हिंसा अन्त्य गर्ने महत्वाकांक्षी लक्ष्य लिएको छ। त्यसैले यसलाई अवसरको रूपमा लिँदै यसको लक्ष्य महिला र किशोरीविरुद्ध सबै प्रकारको विभेद अन्त्य गर्ने, यौन र अरु प्रकारका शोषण अन्त्य गर्ने, बालबिवाह अन्त्य गर्ने, घरायसी कामलाई कदर गर्ने, राजनीतिक र आर्थिक, सार्वजनिक सबै तहमा महिलाको सहभागिता सुनिश्चित गर्ने, यौनिक तथा प्रजनन अधिकार सुनिश्चित गर्ने, यो उद्देश्यलाई नेपालले पनि आत्मसात गर्नुपर्छ। नेपालमा एकचौथाइ महिलाले हिंसा भोगेको देखिन्छ। २०६८ सालको जनगणना अनुसार बालिका जन्मने अनुपात घटे पनि आर्थिक क्षेत्रमा महिलाको पहुँच देखिँदैन। ८० प्रतिशत घरपरिवारले महिलाको नाममा घरजग्गा नराखेको, १८ वर्ष मुनिका ३० प्रतिशत बालविवाह हुने गरेको देखिन्छ। विश्व वैंकको प्रतिवेदन २०१९ अनुसार नेपालमा बालिका भर्नादर वृद्धि भए पनि छात्रा र छात्रको बीचको विभेद अभै हटेको छैन। सन् २०१७को श्रम सर्वेक्षणले पुरुषको रोजगारीको अनुपातमा महिला पछाडि छन् जस्तो पुरुष ४८ प्रतिशत महिला २२ प्रतिशतमात्र रोजगारीमा देखिन्छन्। यसैले आर्थिक परनिर्भता नै महिला हिंसाको प्रमुख कारण हो। महिला हिंसा सम्बोधन गर्न संविधान, देवानी, तथा फौजदारी ऐनलगायत महिला तथा बालबालिकामा हुने हिंसा अन्त्यका लागि पुरुषको सहभागिता २०७५ पारित भए पनि कार्यक्रम कार्यान्वयनको पक्ष फितलो छ। यस्तै अन्तर्राष्ट्रिय मानवअधिकारमा पनि नेपालले हस्ताक्षर गरेको छ। त्यसैले महिला हिंसाविरुद्धको मुद्दालाई मानव अधिकारको रूपमा सम्बोधन गरिनुपर्छ।"
साग खेलकुद : ब्याडमिन्टनमा बंगलादेश र पाकिस्तान भिड्दै,"पोखरा : पोखरामा आइतबारदेखि १३ औं दक्षिण एसियाली खेलकुद (साग) सुरु भएको छ । पोखरामा हुने ८ खेल प्रतियोगिताअन्तर्गत व्याडमिण्टनको टीम इभेण्ट खेलबाट पोखरामा दक्षिण एसियाली खेलकुदको औपचारिक सुरुवात भएको हो । सागअन्तर्गत पोखरामा उद्घाटन खेलमा बंगलादेश र पाकिस्तान भइरहेको छ । ब्याडमिन्टनअन्र्तगत टिम इभेन्टतर्फ आइतबार महिला तथा पुरुष क्वाटरफाइनलका खेल हुनेछन् भने सोमबार सेमिफाइनल तथा फाइनल खेल हुनेछन्। त्यस्तै, व्यक्तिगत इभेन्टतर्फ मंसिर १७ गते महिला एकल तथा डबल्स, पुरुष एकल डबल र मिक्स डबलतर्फको प्रारम्भिक खेल हुनेछ । १८ गते महिला तथा पुरुष सिङ्गल र डबल्सको क्वाटरफाइनल खेल हुने छ भने १९ गते सबै इभेन्टका सेमिफाइनल र २० गते सबै इभेन्टका फाइनल खेल हुने प्राविधिक समितिका संयोजक विद्याप्रसाद मर्सानिले जानकारी दिए । सहभागी सबै सात देशले सहभागी जनाउने एक मात्र खेल ब्याडमिन्टनका लागि ९४ जना खेलाडीले प्रतिस्पर्धा गर्ने प्रतियोगिता २० मंसिरसम्म चल्नेछ । प्रतियोगितामा ७ स्वर्ण, ७ रजत र १४ कास्य गरि २८ पदकका लागि खेल हुनेछ । महिला टिमतर्फ भारत र श्रीलका वाई पाएर क्वाटरफाइनमा प्रवेश गरेका छन् । यसैगरी पाकिस्तान र माल्दिभ्स अर्को खेलमा नेपाल र बंगलादेश भिड्ने भएका छन् । यसैगरी पुरुषतर्फ भारत र श्रीलकाले वाई पाएर सिधै क्वाटरफाइनलको यात्रा बनाएका छन् । पाकिस्तान र बंगलादेश र अर्को खेलमा नेपाल र भुटानले प्रतिस्पर्धा गर्नेछन् । गण्डकी प्रदेशका सामाजिक विकास मन्त्री नरदेवी पुनले पोखरामा १३ औं साग खेलकुदको उद्घाटन गरिन । 'पोखरा खेलकुदका लागि आकर्षक सहर भएको उनले बताइन् । साग पोखरामा आयोजना गर्न पाउनु गौरवको विषय भएको भन्दै मन्त्री पुनले गण्डकी प्रदेशको राजधानीका सुन्दर हिमाल, तालहरुको अवलोकन गरि आनन्द लिन पनि उनले अनुरोध गरिन्।"
बिडिसिए कप निङ्गलाशैनी क्रिकेट क्लबलाई,"बैतडी : बैतडीमा सम्पन्न बिडिसिए कप टी ट्वान्टी क्रिकेट प्रतियोगिताको १९औं संस्करणको उपाधि निङ्गलाशैनी क्रिकेट क्लब (एनसिसी)ले हात पारेको छ । उपाधि भिडन्तमा एनसिसीले पञ्चकोटी युवा क्लवलाई १२९ रनले पराजित गरेको हो । निङ्गलाशैनी मैदानमा सम्पन्न फाइनल खेलमा एनसिसीले दिएको २१३ रनको विशाल लक्ष्य पच्छ्याएको पञ्चकोटी १६ दशमलब ४ ओभरमा ८३ रनमा सिमित रह्यो । जसमा किसन बुडालले १४ र आशिष बुडालले ११ रन बनाउनु बाहेक अन्य दोहोरो अंकमा रन समेत बनाउन सकेनन् । एनसिसीका ऋषिकेश बोहराले ४, गजेन्द्र बोहराले २ र विरेन्द्र नाथले १ विकेट लिए । यसअघि टस जितेर पहिला ब्याटिङ गरेको एनसिसीले निर्धारित २० ओभरमा ५ विकेटको क्षतिमा २१२ रन बनायो । जसमा विरेन्द्र नाथले अर्धसतकीय पारी खेल्दै ८६ रनको योगदान गरे । उत्कृष्ट प्रदर्शन गरेका विरेन्द्रले ५० बलको सामना गर्दै ६ छक्का र ९ चौकासहित ८६ रन जोडेको हो । यस्तै खडक बोहराले ४५ र प्रकास नाथले ४२ रन बनाए । पञ्चकोटीका दिनेश बुडाल, प्रकास बुडाल, डम्बर बुडाल र दीपक दमाईले समान ११ विकेट लिए । एनसिसीका लागि अलराउण्डर प्रदर्शन गरेका विरेन्द्र नाथ म्यान अफ द फाइनल चुनिए । उपाधिसँगै एनसिसीले ३० हजार पुरस्कार पायो भने पञ्चकोटीले २० हजारमा चित्त बुझायो । यस्तै प्रतियोगिताभर २ सतक, १ अर्धसतक सहित व्यक्तिगत ४०५ रन र ११ विकेट हात पारेका एनसिसीका दीपक बोहरा म्यान अफ द सिरिज र बेस्ट ब्याट्सम्यान पनि भए । उनले ५ हजार पुरस्कार पनि पाए । यस्तै एनसिसीका लागि प्रतियोगिताभर १६ विकेट हात पारेका गजेन्द्र बोहरा बेस्ट बलर चुनिए । पञ्चकोटीका लागि प्रतियोगिताभर २५१ रन जोडेका डम्बर बुडाल उदीयमान ब्याट्सम्यान घोषित भए ।"
तस्बिरमा सागको भव्य उद्घाटन,"काठमाडौं : १३ औं दक्षिण एसियाली खेलकुद प्रतियोगिता (साग) को आइतबार भव्य उद्घाटन भएको छ । त्रिपुरेश्वरस्थित दशरथ रंगशालामा आइतबार साँझ राष्ट्रपति विद्यादेवी भण्डारीले औपचारिक उद्घाटन गरेकी हुन् । दक्षिण एसियाली खेलकुदको महाकुम्भ मेला मानिने सागको उद्घाटन गर्दै राष्ट्रपति भण्डारीले भनिन्, 'म साग खेलकुद सुरु भएको घोषणा गर्दछु।' तस्बिर : विकास कार्की, सुनिता डंगोल, दिपेन श्रेष्ठ र अशोक दुलाल उद्घाटन बेला गरिएको आतिशबाजीले चिटिक्क रंगशाल क्षेत्र निरन्तर चम्किएको थियो। नेपालको मौलिकता झल्किने विभिन्न सांस्कृतिक झाँकीहरुको प्रदर्शन गरिएको छ ।राष्ट्रपतिको सम्बोधनअघि सातै राष्ट्रका खेलाडीले मार्चपास गरेका थिए ।यस्तै कीर्तिमानी तेक्वान्दो खेलाडी दिपक विष्टले सागको दिप प्रज्वलन गरेका थिए ।त्यसपछि खेलाडी, रेफ्री र निर्णायकले शपथ खाएका थिए ।"
साग पुरुष भलिबल : फाइनलमा भारत र पाकिस्तानको भिडन्त,काठमाडौं : १३ औँ दक्षिण एसियाली खेलकुद (साग) अन्तर्गत पुरुष भलिबलको दोस्रो सेमिफाइनलमा बंगलादेशलाई हराउँदै पाकिस्तान फाइनल प्रवेश गरेको छ। पाकिस्तानको यो जितसँगै उसले फाइनलमा भारतसँग भिड्ने निश्चित भएको छ। आइतबार राष्ट्रिय खेलकुद परिषद (राखेप) को कभर्डहल त्रिपुरेश्वरमा भएको खेलमा पाकिस्तानले बंगलादेशलाई ३० को सोझो सेटले पराजित गरेको हो। पहिलो सेट २५१५ ले सहज रूपमा जित हात पारेको पाकिस्तान दोस्रो र तेस्रो सेटमा भने केही दबाबमा पर्यो। दोस्रो सेटमा २५२१ ले विजयी हुँदा तेस्रो सेटमा २६२४ को संघर्षपूर्ण जित निकाल्यो। पाकिस्तानले अब स्वर्ण पदकका लागि फाइनलमा मंगलबार भारतसँग भिड्नेछ। भारत श्रीलंकालाई ३१ को सेटमा पराजित गर्दै फाइनल पुगेको हो।
साग खेलकुद : पोखरामा व्याडमिण्टन टिम इभेन्टबाट सुरु हुँदै,"पोखरा : १३ औं दक्षिण एसियाली खेलकुद (साग) अन्तर्गत पोखरामा आइतबार व्याडमिण्टनको टीम इभेन्ट खेलबाट औपचारिक प्रतियोगिता सुरु हुँदैछ । साग खेलकुद प्रतियोगिताअन्तर्गत पोखरामा ८ खेल हुँदैछन् । व्याडमिण्टनमा सहभागी हुन सातै देशका खेलाडी तथा अफिसियल पोखरा आइसकेको कास्की जिल्ला व्याडमिण्टन संघका अध्यक्ष डम्बरसिँह गुरुङ जानकारी दिए । भोलीबाट टिम इभेन्टसुरु हुन्छ र टिम इभेन्टसकिएपछि अरु इभेन्टहुनेछन् ।' ब्याडमिन्टनअन्तर्गत टिम इभेन्टतर्फ मंसिर आइतबार महिला तथा पुरुष क्वाटर फाइनलका खेल हुनेछन्। मंसिर १६ गते सेमिफाइनल तथा फाइनल खेल हुनेछन् । त्यस्तै, व्यक्तिगत इभेन्टतर्फ मंसिर १७ गते महिला एकल तथा डबल्स, पुरुष एकल डबल र मिक्स डबलतर्फको प्रारम्भिक खेल हुने उनले जानकारी दिए । १८ गते महिला तथा पुरुष सिङ्गल र डबल्सको क्वाटरफाइनल खेल हुने तालिका रहेको छ । यस्तैगरी १९ गते सबै इभेन्टका सेमिफाइनल र २० गते सबै इभेन्टका फाइनल खेल हुने प्राविधिक समितिका संयोजक विद्याप्रसाद मर्सानिले जानकारी दिए । महिला टिमतर्फ भारत र श्रीलंका वाई पाएर क्वाटरफाइनमा प्रवेश गरेका छन् । यसैगरी पाकिस्तान र माल्दिभ्स अर्को खेलमा नेपाल र बंगलादेश भिड्ने भएका छन् । यसैगरी पुरुषतर्फ भारत र श्रीलकाले वाई पाएर सिधै क्वाटरफाइनलको यात्रा तय गरेका छन्। पाकिस्तान र बंगलादेश र अर्को खेलमा नेपाल र भुटानले प्रतिस्पर्धा गर्नेछन् । गण्डकी प्रदेशका सामाजिक विकास मन्त्री नरदेवी पुनले पोखरामा हुने १३ औं साग खेलकुदको उद्घाटन गर्ने कार्यक्रम रहेको छ । पोखरामा हुने व्याडमिण्टनमा टिम इभेण्टसँगै महिला पुरुष सिंगल, डबल्स र मिक्स इभेन्टपनि समावेश गरिएको छ । सातै देशले सहभागी जनाउने एक मात्र खेल ब्याडमिन्टनका लागि ९४ जना खेलाडीले प्रतिस्पर्धा गर्ने प्रतियोगिता २० मंसिरसम्म चल्नेछ । प्रतियोगितामा ७ स्वर्ण, ७ रजत र १४ कास्य गरी २८ पदकका लागि खेल हुनेछ । पोखरा फुटबल स्टेडियम तयार १३ औं दक्षिण एसियाली खेलकुद प्रतियोगिता (साग) अन्तर्गत पोखरामा फुटबल मैदानमा महिला फुटबल प्रतियोगिता हुँदैछ । साग फुटबल प्रतियोगिताका लागि प्यारापिटसहित फुटबल मैदान तयार भएको छ । खेलकुद प्रतियोगिताका लागि करिब दश हजार सिट क्षमताको फुटबल स्टेडियम लगभग तयार भएको हो । पोखरा फुटबल स्टेडियममा १६ हजार ५ सय दर्शक क्षमताका प्यारापिट बन्ने भए पनि साग खेलकुदकालागि करिब दश हजार सिट तयार पारिएको हो । प्यारापिटका लागि आवश्यक सामाग्री फ्रान्सबाट ल्याएर फिट गरिएको हो । फुटबल मैदानमा दुबोको चपरी भारतबाट ल्याएर बिच्छयाइएको हो । पूर्व तिर ५५ सय सिट क्षमता पश्चिम तर्फ ३५ सय र भिआइपी सिटसहित करिब दश हजार क्षमताको प्यारापिट सागका लागि लगभग तयार भएको निर्माण कम्पनीका प्रोजेक्ट मेनेजर इन्जिनियर दिपक बरालले जानकारी दिए । पोखरा फुटबल मैदानमा मंसिर १७ देखि २४ गते सम्म साग फुटबल प्रतियोगिताअन्तर्गत महिला फुटबल प्रतियोगिता हुँदैछ । साग खेलकुदअन्र्तगत पोखरामा महिला फुटबल, महिला क्रिकेट, ट्रायथोलन, आर्चरी, बिच भलिबल, ह्यान्डबल, ब्याटमिण्टन र भारत्तोलन लगायत ८ खेल हुने छ । अन्तर्राष्ट्रिय खेलकुद प्रतियोगिता नजिकिदै गर्दा पोखरा रंगशालामा अन्तर्राष्ट्रिय स्तरको फुटबल स्टेडियम यसरी पारिएको छ तयार । पोखरामा ४८ स्वार्णसहित कुल ९ सय ४६ पदकका लागि प्रतिस्पर्धा हुने छ । ८ खेलका लागि ६ सय ७६ खेलाडी सहभागी हुँदै छन । प्रतियोगितामा ७ देशका खेलाडीको सहभागीता रहने छ । महिला खेलाडी ४ सय ४ जना र पुरुष खेलाडी २ सय ७२ जना रहने सागका टेक्नीकल कमिटीका अध्यक्ष विद्याप्रसाद मर्शानीले जानकारी दिए ।"
"साग आजदेखि, तयारी भव्य","काठमाडौं : दक्षिण एसियाली खेलकुद (साग) को १३औं संस्करण आइतबार सुरु हुँदै छ। नेपालले सन् २०१६ मा यो प्रतियोगिता आयोजनाको जिम्मेवारी पाएको थियो। नेपालले जिम्मेवारी पाएको दुई वर्षभित्र यो प्रतियोगिता आयोजना गर्नुपथ्र्यो। तर, अपर्याप्त भौतिक पूर्वाधारका कारण पटकपटक प्रतियोगिता स्थगित हुँदै आएको थियो। चौथो पटक तोकिएको मितिमा आएर १३औं सागले साकार रूप लिने अवसर जुरेको छ। त्रिपुरेश्वरस्थित दशरथ रंगशालामा आइतबार राष्ट्रपति विद्यादेवी भण्डारीले प्रतियोगिता उद्घाटन गर्नेछिन्। १३औं सागकै लागि रंगशाला पुनर्निर्माण गरिएको हो। विनाशकारी भूकम्पले रंगशालामा समेत क्षति पुर्याएको थियो। त्यसयता रंगशालामा हुन लागेको यो पहिलो प्रतियोगिता हो। सागलाई दक्षिण एसियाली क्षेत्रको मिनी ओलम्पिक का रूपमा हेरिन्छ। यसपटक प्रतियोगितामा नेपाल, भारत, पाकिस्तान, बंगलादेश, श्रीलंका, माल्दिभ्स र भुटान गरी सात राष्ट्र सहभागी छन्। यसअघि सागमा आठ राष्ट्रको सहभागिता रहने गरेको थियो। यो संस्करणदेखि अफगानिस्तानले सागमा भाग नलिने निर्णय गरेको छ। यद्यपि अन्तिम समयमा आएर अफगानिस्तानले केही खेलमा भाग लिने प्रस्ताव गरेको थियो। तर, अफगानिस्तानको उक्त प्रस्ताव अस्वीकार भयो। नेपाली खेल अधिकारीहरुले १३औं सागको सम्पूर्ण तयारी पूरा भएको बताएका छन्। युवा तथा खेलकुदमन्त्री जगतबहादुर सुनार (विश्वकर्मा) ले प्रतियोगिताको सम्पूर्ण तयारी पूरा भएको बताए। मंसिर १५ गते साँझ ५ बजे दशरथ रंगशालामा राष्ट्रपतिज्यूले साग समुद्घाटन गर्नुहुनेछ। यसका लागि सम्पूर्ण तयारी पूरा भइसकेको छ, उनले भने। उनले सागमा सहभागी हुन आउने विशिष्ट पाहुना र अतिथिलाई स्वागत गर्न आफूहरू व्यग्र प्रतीक्षामा रहेको बताए। राष्ट्रिय खेलकुद परिषद् (राखेप) का सदस्यसचिव रमेशकुमार सिलवालले प्रतियोगिताको तयारी पूरा भएको बताए। उनले भौतिक संरचना निर्माणकार्य सम्पन्न भएको जानकारी दिए। विदेशी पाहुना र खेलाडीको बसोबाससम्मको सम्पूर्ण तयारी पूरा भइसकेको सिलवालले बताए। प्रतियोगिता समापन समारोह मंसिर २४ साँझ दशरथ रंगशालामा हुनेछ। १३औं सागमा २७ वटा खेल समावेश गर्ने घोषणा गरिएको थियो। तर, प्याराग्लाइडिङमा नेपालबाहेक अन्य देशले सहभागिता नजनाएपछि खेल संख्या घटेर २६ पुगेको छ। १३औं सागका खेल नेपालका तीन सहरमा हुनेछन्। एक खेल जनकपुरमा हुनेछ भने आठवटा खेल पोखरामा खेलाइनेछ। अन्य खेल भने काठमाडौं र ललितपुरका विभिन्न स्थानमा हुनेछन्। प्रतियोगितामा तीन सय १७ स्वर्ण, सोही संख्यामा रजत र चार सय ८१ कांस्य गरी कुल एक हजार एक सय १५ वटा पदकका लागि प्रतिस्पर्धा हुनेछ। खेलसंख्या र पदकसंख्याका आधारमा यो हालसम्मकै सबैभन्दा बृहत् साग हो। १३औं सागका लागि गठित प्राविधिक समितिका संयोजक गंगाबहादुर थापामगरले सागका लागि आवश्यक प्रशिक्षक, रेफ्री, निर्णायक, पदक, खेलस्थल, खेल सञ्चालनको समय, उच्चस्तरीय प्राविधिक डेलिगेट्सको व्यवस्थापन, खेल तालिकालगायत सम्पूर्ण तयारी पूरा भएको बताए। उनले सागमा राष्ट्रिय र अन्तर्राष्ट्रिय गरी दुई हजार ३५ जना प्राविधिक जनशक्ति सक्रिय रहने जानकारी दिए। १३औं सागका लागि सुरक्षा व्यवस्था पनि कडा पारिने भएको छ। सागका लागि गठित सुरक्षा समितिका संयोजक एवं नेपाल प्रहरीका महानिरीक्षक सर्वेन्द्र खनालले सागको सुरक्षा व्यवस्थामा कमजोरी नहुने दाबी गरे। खनालले सागका लागि १८ हजारभन्दा बढी सुरक्षाकर्मी तैनाथ गरिने बताए। सागका लागि नेपाल प्रहरी, नेपाली सेना, सशस्त्र प्रहरी र राष्ट्रिय अनुसन्धान विभागसहितको सुरक्षा टोली खडा गरिएको छ। ट्राफिक व्यवस्थापनलगायत विशिष्ट पाहुनाको सुरक्षामा हामी कुनै कमजोरी हुन दिने छैनौं, महानिरीक्षक खनालले भने। उनले खेलाडी र पाहुनाका लागि विमानस्थल, समारोह र खेलस्थल, आवास, सपिङ मल, सवारीमार्ग, पार्किङस्थललगायतका ठाउँमा विशेष सुरक्षा प्रदान गरिने जानकारी दिए। यसपटक सागमा फुटबल, क्रिकेट, भलिबल र बास्केटबल खेलमा दर्शकका लागि शुल्कको व्यवस्था गरिएको छ। अन्य खेल भने दर्शकका लागि निःशुल्क गरिएको छ। पहिलोपटक दशरथ रंगशालामा दर्शकलाई सिट नम्बरसहितको टिकटको व्यवस्था गरिएको राखेपले जनाएको छ। दर्शकले टिकट लिन फोटोसहितको परिचयपत्र अनिवार्य देखाउनुपर्नेछ। दशरथ रंगशालाको क्षमता १५ हजार नौ सय भए पनि सुरक्षालाई ध्यानमा राखी १४ हजार टिकट मात्र बिक्री गरिने बताइएको छ। काठमाडौंको ट्राफिक चापलाई दृष्टिगत गरी सागको उद्घाटनका दिन मंसिर १५ गते बिजोर र समापनका दिन मंसिर २४ गते जोर नम्बरको गाडी मात्र चलाउन पाउने व्यवस्था गरिएको छ। नेपालले यसपटक सागमा ऐतिहासिक सफलता हासिल गर्ने लक्ष्य राखेको छ। राखेप सदस्यसचिव सिलवालले १३औं सागमा कम्तीमा ५० वटा स्वर्ण पदक जित्ने दाबी गरेका छन्। १३औं सागका लागि हामीले निकै राम्रो तयारी गरेका छौं। अधिकांश खेलका खेलाडीलाई वैदेशिक प्रशिक्षणमा पठाएका छौं। देशभित्रै तयारी गरेका खेलका लागि पनि विदेशी प्रशिक्षकको व्यवस्था गरेका छौं। खेलाडीको सेवासुविधामा पनि विशेष ध्यान दिएका छौं। त्यसैले हाम्रो लक्ष्य भनेको ऐतिहासिक सफलता हात पार्नु हुनेछ, उनको दाबी छ। प्रतियोगिता उद्घाटन समारोहमा दीप प्रज्वलन गरिने ओलम्पिक टर्चको र्याली पनि देशका विभिन्न भागको परिक्रमा गरी काठमाडौं फर्कने क्रममा छ। टर्च र्याली गत शुक्रबार काठमाडौंको स्वयम्भू स्तूपबाट सुरु भएको थियो। सातवटै प्रदेशका मुख्य सहर भ्रमणपछि टर्च र्याली उद्घाटन स्थलमा ल्याइनेछ। राखेपले नेपाल राष्ट्रिय तथा अन्तर्राष्ट्रिय खेलाडी संघको समन्वयमा टर्च र्याली आयोजना गरेको हो। उद्घाटन समारोहमा कीर्तिमान तेक्वान्दो खेलाडी दीपक बिष्टले ओलम्पिक ज्योति प्रज्ज्वलन गर्ने बताइएको छ। खेलाडी संघका अध्यक्ष दीपक श्रेष्ठका अनुसार ओलम्पिक ज्योति प्रज्ज्वल गर्न बिष्टको नाममात्र प्रस्ताव गरिएको छ। बिष्ट दक्षिण एसियाली खेलकुदको इतिहासमा लगातार चारवटा संस्करणमा स्वर्ण पदक जित्ने एकमात्र खेलाडी हुन्। विभिन्न समयमा देशका लागि ओलम्पिक खेल्ने १२ जना ओलम्पियनले ओलम्पिक टर्च उद्घाटन समारोहमा पुर्याउनेछन्। ओलम्पिक टर्च बोक्ने ओलम्पियनहरू जितबहादुर केसी, वैकुण्ठ मान्धर, उमेश मास्के, दीपक बिष्ट, राजेन्द्र भण्डारी, नयना शाक्य, देवु थापा, ज्ञानबहादुर बोहरा, टीकाराम श्रेष्ठ, राजकुमारी पाण्डे, कान्छीमाया कोजू र मुकुन्दहरि श्रेष्ठ हुन्। प्रतियोगितामा सहभागी हुन विभिन्न राष्ट्रबाट खेलाडी, पदाधिकारी, निर्णायक, सञ्चारकर्मी र विदेशी पाहुना नेपाल आउने क्रम सुरु भइसकेको छ। प्रतियोगिताका लागि सात हजारभन्दा बढी विदेशी खेलकर्मी र पाहुना नेपाल आउने अनुमान छ। प्रतियोगितामा नेपालले मात्रै २६ वटै खेलमा सहभागिता जनाएको छ। भलिबल खेल भने बुधबार नै सुरु भइसकेको छ। प्रतियोगिताका लागि काठमाडौंलाई झकिझकाउ पारिएको छ। सहरका विभिन्न भागमा स्वागतद्वार बनाइएको छ। यसैगरी सहरका मुख्यमुख्य चोकमा साग सफलताको कामना गर्दै डिजिटल डिसप्ले बोर्ड, फ्लेक्स र ब्यानर राखिएका छन्। सागका लागि गठित प्रचारप्रसार तथा प्रकाशन समितिका संयोजक शिव कोइराला साग सफलताको सन्देश प्रवाह गर्न आफूहरू तयार रहेको बताउँछन्। प्रतियोगिता प्रचारप्रसारका लागि कुनै कसर बाँकी राखिएको छैन। स्वदेशी तथा विदेशी सञ्चारकर्मीलाई छिटोछरितो रुपमा प्रतियोगिताका गतिविधि उपलब्ध गराउन पनि हामी तम्तयार अवस्थामा छौं, उनी भन्छन्।प्रतियोगितामा नेपालले सबैभन्दा ठूलो पाँच सय ९४ र भुटानले सबैभन्दा सानो एक सय १७ सदस्यीय टोली सहभागी गराउँदै छ। यसैगरी श्रीलंकाले पाँच सय ५६, भारतले पाँच सय ३५, बंगलादेशले चार सय ७८, पाकिस्तानले तीन सय ७८ र माल्दिभ्सले दुई सय ५२ सदस्यीय टोली सहभागी गराउने भएको छ। नेपालले दक्षिण एसियाली खेलकुद आयोजना गर्न लागेको यो तेस्रो पटक हो। सन् १९८४ को सेप्टेम्बर १७ देखि २३ तारिखसम्म नेपालमा साफ खेलकुदको पहिलो संस्करण आयोजना भएको थियो। त्यसपछि सन् १९९९ को सेप्टेम्बर २५ देखि अक्टोबर ४ तारिखसम्म आठौं संस्करण पनि नेपालमै आयोजना भएको थियो। आठौं संस्करणमा नेपाल ३२ स्वर्ण, १० रजत र २४ कांस्य पदक जित्दै तालिकामा दोस्रो भएको थियो। सागको इतिहासमा नेपालको यो सबैभन्दा ठूलो उपलब्धि हो। दक्षिण एसियाली खेलकुदको योजनाकार पनि नेपाल हो। पहिले यो प्रतियोगिता दक्षिण एसियाली महासंघीय खेलकुद (साफ) का रूपमा सुरु भएको थियो। सन् २००४ पछि यो प्रतियोगिताको नाम परिवर्तन गरेर दक्षिण एसियाली खेलकुद (साग) राख्ने निर्णय गरियो। सम्पूर्ण खेलकुद गतिविधि ओलम्पिक अभियानअन्तर्गत सञ्चालन हुने भएकाले सागको नाम परिवर्तन गरी साग र महासंघको नाम दक्षिण एसियाली ओलम्पिक काउन्सिल राख्ने निर्णय गरिएको थियो। यो निर्णय दक्षिण एसियाली खेलकुद महासंघको सन् २००४ मा बसेको ३२औं बैठकले गरेको थियो।"
साग पुरुष भलिबल : भारत फाइनलमा प्रवेश,काठमाडौं : १३ औँ दक्षिण एसियाली खेलकुद (साग) को पुरुष भलिबल अन्तर्गत भारत फाइनलमा प्रवेश गरेको छ। आइतबार त्रिपुरेश्वरस्थित राष्ट्रिय खेलकुद परिषद् (राखेप)को कभर्ड हलमा भएको सेमिफाइनलमा श्रीलंकालाई ३१ सेटमा हराउँदै भारत फाइनल प्रवेश गरेको हो। पहिलो सेट निकै प्रतिस्पर्धात्मक भएको थियो । उक्त सेट भारतले २७२५ ले आफ्नो पक्षमा पार्यो । लगातार दोस्रो सेट २५१९ ले जितेको भारतले तेस्रो सेट भने गुमायो । उत्कृष्ट पुनरागमन गरेको श्रीलंकाले तेस्रो सेट २५२१ ले आफ्नो पक्षमा पार्यो । तर चौँथो सेटमा भारत २५२१ ले विजयी हुँदै स्वर्ण पदकका लागि फाइनल प्रवेश गर्यो । पुरुष भलिबलको दोस्रो सेमिफाइनल खेल पाकिस्तान र बंगलादेशबीच दिउँसो १:३० बजे राखेपको कभर्डहल त्रिपुरेश्वरमा हुनेछ । नेपाल भने समूह चरणबाटै बाहिरिसकेको छ।
यसरी हुँदैछ सागको भव्य उद्घाटन,"काठमाडौं : १३औं दक्षिण एसियाली खेलकुद (साग)को उद्घाटन सत्र भव्य हुने भएको छ। सागको औपचारिक उद्घाटन आइतबार साँझ ५ः०० बजे राष्ट्रपति विद्यादेवी भण्डारीले गर्नेछिन्। तीन घण्टा लामो उद्घाटन सत्रलाई नेपालकै गौरव गर्ने खालको भव्य र सभ्य बनाइने १३औं साग समारोह समितिका सचिव कुलबहादुर थापाले जानकारी दिए। उद्घाटनलाई लक्षित गरी हजारौं कलाकारले लामो समयदेखि तयारी गरिरहेको जानकारी पनि थापाले दिए। उद्घाटन सत्रमा विशेषगरी नेपाली मौलिकता र कला प्रस्तुत गरिनेछ। हामी सागमार्फत नेपाललाई प्रकृति, कला र संस्कृतिको धनी देश भनेर चिनाउन चाहन्छौं। संघीय नेपालका सातवटै प्रदेश तथा हिमाल, पहाड र तराईको कलाले उद्घाटन समारोह मनमोहक बन्नेछ। उद्घाटनको यो अवसरलाई छुटाउनै नहुने र सबैले मन पराउने खालको बनाउने हिसाबले तयारी गरेका छौं, थापाले भने। उद्घाटन समारोहमा विशेषगरी नेपाली सेना, प्रहरी, सशस्त्र प्रहरी बल, कलाकार, विद्यार्थी र विभिन्न जातजातिका झाँकी प्रस्तुत गरिनेछ। उद्घाटनसँगै समापनको पनि उस्तै तयारी गरिएको छ। उद्घाटन र समापान दुवैमा १५ हजार जना कलाकारको प्रस्तुति रहने पनि थापाले जानकारी दिए। उद्घाटनलाई सागको ऐना ठानेका छौं। ग्रान्ड रिहर्सलबाटै उद्घाटन सत्र भव्य हुने स्पष्ट भएको छ, थापाले अन्नपूर्ण पोस्ट्सँग भने। सागका लागि सशस्त्र प्रहरी बलका महानिरीक्षक शैलेन्द्र खनालको संयोजकत्वमा समारोह समिति गठन गरिएको छ। उद्घाटनमा सबैभन्दा बढी सशस्त्रका चार हजार पाँच सय कलाकारले प्रस्तुति दिनेछन्। त्यसपछि सेनाका दुई हजार पाँच सय, नेपाल प्रहरीका एक हजार, उपत्यकाका विभिन्न ३० विद्यालयका तीन हजार विद्यार्थी, विभिन्न झाँकी चार हजार र तीन सय जनाभन्दा बढी व्यावसायिक कलाकारले विशेष प्रस्तुति दिनेछन्।उद्घाटन सत्रलाई थप रोचक बनाउन सेना, प्रहरी र सशस्त्रको छुट्टाछुट्टै ब्यान्डले प्रस्तुति दिनेछन्। ब्यान्डको प्रस्तुति सागको इतिहासमै ठूलो हुने दाबी थापाले गरे। त्यसबाहेक पाँच सय कलाकारले नेपालका विभिन्न मौलिक बाजा बजाउनेछन्। १५ सय जनाको मास क्यालिसथेनिक्स प्रदर्शन पनि हुनेछ । राष्ट्रपति विद्यादेवी भण्डारीको प्रमुख आतिथ्यतापछि सातवटै देशका खेलाडी मार्चपासबाट सुरु हुने उद्घाटनमा स्वागत भाषण, सांस्कृतिक कार्यक्रम र आतिसबाजी पनि हुनेछ। लेजर बिम, लाइटिङ, इलेक्ट्रोनिक प्रदर्शनले पनि सागको उद्घाटनलाई थप उल्लासमय बनाउनेछ। कार्यक्रममा दीपक वज्राचार्यको मनमगन बोलको गीतले थप रोमाञ्चकता प्रदान गर्नेछ। यस्तै मुकुन्द शर्माको रचना, प्रकाश गुरुङको संगीतमा कुन्ती मोक्तान, इन्दिरा जोशी, आनन्द कार्की, सत्यराज आचार्यलगायतको टोलीले सार्कको गीत गाउनेछन्। सातवटै प्रदेशको प्रतिनिधित्व हुने स्वागत नृत्य पनि प्रस्तुत गरिनेछ। सागको उद्घाटन र समापनको बजेट १५ करोड रुपैयाँ रहेको बताइएको छ। साग आजदेखि, तयारी भव्य सागमा २६ खेलमा सात देशका २९१० खेलाडीले तीन सय १७ स्वर्ण, सोही संख्यामा रजत र चार सय ८१ कांस्य पदकका लागि प्रतिस्पर्धा गर्ने छन्। सागमा नेपालले सबै खेलमा भाग लिएको छ। सागका खेलहरू काठमाडौं, पोखरा र जनकपुरमा सञ्चालन हुनेछ। नेपालले तेस्रो पटक साग आयोजना गरेको हो। यसअघि नेपालले सन् १९८४ मा पहिलो र सन् १९९९ मा आठौं साग आयोजना गरेको थियो। नेपालको झन्डा कमलले बोक्ने सागको उद्घाटनको मार्च पासमा नेपालको झन्डा ओलम्पियन एवं भारोत्तोलन खेलाडी कमलबहादुर अधिकारीले बोक्ने भएका छन्। नेपाल ओलम्पिक कमिटी (एनओसी)ले शनिबार प्रेस विज्ञप्ति जारी गर्दै उद्घाटन सत्रको मार्च पासमा नेपालको झन्डा कमललाई बोक्न दिने निर्णय गरेको हो। १३औं साग राष्ट्रिय टिम तयारी समिति र प्राविधिक समितिले यसअघि झन्डा बोक्न कमलसहित विभिन्न पाँच खेलाडीको नाम सिफारिस गरेको थियो। एनओसीले सिफारिस भएको नामबाट कमललाई छनोट गरेको हो। सागको ओलम्पिक फ्लेम ओलम्पियन एवं तेक्वान्दोका कीर्तिमानी चार स्वर्ण विजेता दीपक विष्टले बाल्नेछन्। खेलाडीको तर्फबाट सागको शपथ क्रिकेट खेलाडी पारस खड्काले लिनेछन्। रेफ्री एवं ब्याडमिन्टनका अम्पायर दीपक थापाले निर्णायकको शपथ लिनेछन्।"
