शीर्षक,विवरण
पिल्सिँदै निजी क्षेत्र,"वर्तमान सरकारले आफूलाई उदार अर्थव्यवस्थाको पक्षपाती भने पनि बजार स्वेच्छाचारिताको विरुद्धमा आफ्ना नीतिहरू केन्द्रित हुने बताएको छ। त्यही बजार स्वेच्छाचारिता अन्त्य गर्ने सन्देश दिन यातायातको सिन्डिकेट तोड्न सरकार गठन भएलगत्तै कदम चालिएको थियो। सिन्डिकेट अन्त्य गरेर बजारका सबै खेलाडीलाई समान अवसर सिर्जना गर्ने, प्रतिस्पर्धी बजार प्रणाली प्रवद्र्धन गर्ने सरकारको निर्णय सकारात्मक थियो। तर यातायात सिन्डिकेट अन्त्य गर्नुको साटो सिन्डिकेटभित्र आफू निकट एकादुई व्यवसायीलाई प्रवेश गराउन र सञ्चालनमा रहेका केही यातायातमा सत्तारुढ केही नेताको स्वामित्व दिलाउन सफल भएपछि सिन्डिकेटको ढाड भाँच्ने गृहमन्त्रीको कथन सेलाएर गयो। बरु अहिले सरकारको सहभागितासहितको अर्थात् सरकारले स्वामित्व लिएको बलियो सिन्डिकेट कायम भएको छ। अब यसमा नवप्रवेशी व्यवसायी र प्रतिस्पर्धात्मक बजार प्रणालीको गुञ्जायस छैन भन्न सकिन्छ। यो सरकार गठन भएदेखि नै सरोकारवालासँग राय परामर्श गर्नेभन्दा पनि सरकारको खटनपटनमा अर्थतन्त्रका अन्य एक्टरहरू चल्नुपर्ने व्यवस्था गरियो। निर्माण व्यवसायीलगायत निजी क्षेत्रका अन्य सरोकारवालाको हुर्मत लिने काम भएको छ। लगानीकर्तालाई सहजीकरणभन्दा पनि सरकारका सबै अवयव नियमनमा तल्लीन छन्। नियमन या अनुपालनाको नाममा सरकारको भूमिका बढाइएको छ। जब सरकारको भूमिका बढ्छ, त्यसले सँगसँगै भ्रष्टाचार पनि बढाउँछ। सरकारी संस्थानहरू दक्षतापूर्वक चल्न नसकेको तीतो यथार्थ एकातिर छ। संस्थानमा योग्यता (मेरिट) का आधारमा नियुक्तिका लागि गठित संस्थान निर्देशन बोर्डलाई कामविहीन बनाउँदै अन्ततः वर्तमान सरकारले खारेज गरिदियो। अहिले सरकारको आफ्नै निर्माण कम्पनी खोलेर फेरि राज्यमाथि व्ययभार थप्न सरोकारवाला मन्त्रालय उद्यत् छ। जहाँ सरकारले निजी क्षेत्रलाई सहयात्रीको व्यवहार गर्न सक्दैन, उनीहरूलाई उत्प्रेरित गर्न सक्दैन भने लगानी कसरी आकर्षित होला ? यसले स्वदेशी र विदेशी दुवैथरी लगानीमा आघात पुर्याउने निश्चित छ। नयाँ आर्थिक वर्ष सुरु भएसँगै निजी क्षेत्रमाथि थप अनुपालना (कम्प्लायन्स) थपिएका छन्। व्यावसायिक फर्म, कम्पनीले गर्ने एक हजारमाथिको खर्चमा स्थायी लेखा नम्बर (प्यान) सहितको बिल राख्नुपर्नेछ। तलब लिने सबैलाई प्यान अनिवार्य भएको छ। चियापसल सञ्चालन गर्नेले एक हजार रुपैयाँ बढीको चिया एकपटक आपूर्ति गर्दा प्यान बिल काट्नुपर्यो। हिसाबकिताब राख्नुपर्यो। त्यसो त सरकारले व्यक्तिको हकमा वार्षिक चार लाख रुपैयाँ र विवाहित जोडीको हकमा चार लाख ५० हजार रुपैयाँसम्म आयकर लाग्ने सीमा बाहिर राखेको छ। अघिल्लो आर्थिक वर्षसम्म वार्षिक २० लाख रुपैयाँसम्मको वार्षिक कारोबारलाई करको अनुपालना गराउने कानुन थिएन। ठूला कम्पनीहरूका लागि लेखा राख्नु ठूलो विषय भएन। तर लघु, घरेलु र साना उद्यमहरू त यही अनुपालनाले थिचिने भए। लघु, घरेलु र साना उद्यमको जोखिम बढी हुने भएकाले उनीहरूलाई सरकारले सोहीअनुरूप संरक्षण र सुविधा दिनुपर्ने हो। नयाँ आर्थिक वर्षदेखि नै प्रधानमन्त्री कार्यालयमा धुमधामका साथ भेहिकल ट्र्याकिङ सिस्टमको सुरुवात गरिएको छ। मालवाहक सवारी साधनको यथार्थ समयमा अनुगमन गरेर राजस्व चुहावट नियन्त्रण गर्ने यो कदम आफैंमा राम्रो भए पनि सरोकारवालालाई विश्वासमा लिएर या चरणबद्ध रूपमा लागू गर्दै लैजाँदा यसको प्रभावकारिता वृद्धि हुन्थ्यो। सरकारले नबुझेको या बुझ्न नचाहेको कुरा के हो भने प्रशासनिक झन्झट, ढिलाइ, पूर्वाधार अभाव निजी क्षेत्रका लागि लागत हो। सरकारले लागू गरेका एकपछि अर्को नियम पालना गर्ने राप र तापमा निजी क्षेत्रको सामथ्र्य नाश भएर गएको छ। आर्थिक वर्षको सुरुवातदेखि नै ढुवानीमा भ्याट लगाइएको छ। एक त मुलुकको ढुवानी लागत नै उच्च छ। सवारीसाधन आयात गर्दा नै साढे दुई सय प्रतिशत कर लिएर फेरि ढुवानी सेवामा पनि भ्याट लगाउँदा ढुवानी लागतले नयाँ कीर्तिमान कायम गर्नेछ। विदेशबाट मालवस्तु ढुवानी भएर आउँदा ठूलो परिमाणमा कार्गो झिकाउने व्यापारी उद्योगीसँग मिलेर ससाना उद्योगले कच्चा पदार्थ मगाउँछन्। व्यापारिक वस्तु पनि त्यसरी नै आउँछन्। ढुवानी लागत वृद्धिले तिनलाई अवश्य असर पार्नेछ। ठूला उद्योग र ठूला व्यवसायले यस्ता नियम पालना गर्ने सामथ्र्य राख्छन्। तर ससाना उद्यम व्यवसायका लागि त्यही अनुपालनाको लागत उच्च हुन्छ। ठूलै उद्योग र व्यवसायमा पनि प्रतिस्पर्धी क्षमताको सवाल रहन्छ। सानालाई त टिक्नै गाह्रो हुने भइहाल्यो। भारत, चीन या तेस्रो मुलुकमा बनेका सवारी साधन आयातमा साढे दुई सय प्रतिशत कर उठाएर त्यसले पनि नपुगेर ढुवानीको छुट्टै भ्याटसमेत उठाएपछि अब हाम्रो प्रतिस्पर्धी क्षमता सबल होला कि दुर्बल होला ? त्यी भाग्यशाली नै हुन्, जसले सरकारका यी निर्णय कार्यान्वयनका लागि तयारी गर्न केही समय भए पनि पाए। केही निर्णय यस्ता छन् हठात् आउँछन् र तत्काल कार्यान्वयनमा गइहाल्छन्। केही दिनअघि सरकारको एउटा निर्णय आयो। विद्यार्थीलाई विदेशमा डिप्लोमा र भाषा पढ्नका लागि प्रतिबन्ध लगाउने। आज निर्णय भयो, आजैका मितिदेखि कार्यान्वयनमा आइहाल्यो। कति विद्यार्थीले तयारी गरेका छन्, कति खर्च भएको छ। त्यसको लेखाजोखा गर्नु जरुरत ठानिएन। सरकारले आवश्यक ठानेमा यस्ता निर्णय लिन नसक्ने होइन। तर, निर्णय लिँदा एउटा निश्चित समयावधि दिएर मात्र कार्यान्वयन गरिन्छ, ताकि प्रक्रियामा भएकालाई अप्ठेरो नहोस्। निजी क्षेत्रलाई त्यसमा पनि साना, मध्यम उद्यम र व्यवसाय हेर्ने सरकारको दृष्टिकोण उचित हुन सकेन। सरकारमा बस्नेले जवाफदेही हुनु नपर्ने बाँकीले सयथरी नियम पालना गर्नुपर्ने सोचाइ आफैंमा गलत हो। आर्थिक वर्षको अन्तिम तीन दिनमा मात्रै सरकारले ७८ अर्ब रुपैयाँ करदाताको पैसा असारे विकासमा उडायो। सरकारको खर्चको प्रभावकारिता शून्य छ र सरकारको जवाफदेहिता पनि शून्य नै छ। पहिला बजार खुला गरिदिने, अनि नियमन गर्न कानुन बनाउन वर्षौं लगाउने भएपछि बजार छाडा भएन र ? भन्ने प्रश्न झट्ट सुन्दा सहमति जनाउन सकिला। तर, हामीकहाँ कानुनको अभाव छैन। भइरहेका कानुनले बजारलाई अनुशासनमा हिँडाउने, उपभोक्ता संरक्षण गर्ने, वातावरण संरक्षण गर्ने, कर छली गरे कारबाही गर्ने जति पनि कानुन हामीसँग छन्। कानुन अनगिन्ती छन्। खालि खाँचो त कार्यान्वयनको हो। त्यसमा पनि पारदर्शी, जवाफदेही र सबैलाई बराबर न्याय गर्ने कानुन कार्यान्वयन हामीलाई चाहिएको हो। बजार फैलिँदै गयो र क्षेत्रविशेषलाई नियमन गर्नुपर्ने भयो भने कानुन ल्याउन, नियामक निकाय स्थापना गर्न सरकारलाई बाटो खुला छ। नियमन गर्नुअघि बजारको फैलावट महŒवपूर्ण हुन्छ। अझै हाम्रोजस्तो मुलुकमा लगानीका लागि निजी क्षेत्रलाई धेरै नियमन र कानुनले टसमस गर्न नदिनेभन्दा पनि सरकारबाट सहजीकरण प्राप्त हुनुपर्छ। केही समयअघि संयुक्त राष्ट्रसंघअन्तर्गतको अन्तर्राष्ट्रिय व्यापार केन्द्र (आईटीसी) ले काठमाडौं विश्वविद्यालयसँग मिलेर गरेको अध्ययनअनुसार यस्ता प्रक्रियात्मक र नियामकीय अवरोधहरू निर्यात गन्तव्यमा भन्दा हाम्रो आफ्नै देशमा उच्च छ। आईटीसीका अनुसार, निर्यात प्रवद्र्धन गर्ने देशले निकासीका लागि प्रक्रियात्मक तथा नियामकीय आवश्यकताहरू सकेसम्म छोट्ट्याउनुपर्छ। आईटीसीको अध्ययनअनुसार एउटा निर्यातकर्ताले भन्सारमा १४९ ओटा प्रक्रिया पूरा गर्नुपर्छ। गुणस्तर र नापतौल विभागमा ४४, वनस्पतिजन्य निर्यात भए वनस्पति विभागमा ३७ ओटा प्रक्रिया पूरा गर्नुपर्छ। खाद्य प्रविधि तथा गुण नियन्त्रण विभागमा २६, वनस्पति क्वारेन्टाइनमा २२, पुरातत्व विभागमा १४, हवाई कार्गो भए त्रिभुवन अन्तर्राष्ट्रिय विमानस्थलको भन्सार कार्यालयमा ८ ओटा प्रक्रिया पूरा गर्नुपर्छ। खाद्यवस्तु, प्राणीजन्य या उपभोक्ता स्वास्थ्यसँग सम्बन्धित वस्तु भए स्वास्थ्य सेवा विभागमा पनि दुईओटा प्रक्रिया पूरा गर्नैपर्छ भने सरोकारवाला उद्योग, वाणिज्य तथा आपूर्ति मन्त्रालयबाट दुईओटा प्रक्रिया अवलम्बन गर्नुपर्छ। सरकारी निकायमा जति धेरै टेबल चहार्नुपर्ने र काम बनाउन अनुरोध गर्नुपर्ने बनायो, त्यसमा सरकारको भूमिका बढेको देखिन्छ। तर, सरकारको भूमिका बढ्दा निजी क्षेत्रले त गुमाइरहेकै छ। सरकारले नबुझेको या बुझ्न नचाहेको कुरा के हो भने प्रशासनिक झन्झट, ढिलाइ, पूर्वाधार अभाव निजी क्षेत्रका लागि लागत हो। सरकारले लागू गरेका एकपछि अर्को नियम पालना गर्ने राप र तापमा निजी क्षेत्रको सामथ्र्य नाश भएर गएको छ।"
"साउन, महिला र प्रेम","प्रत्येक वर्ष साउन महिना सुरु हुनुअगावै बजारमा हरिया र पहेंला पोते, चुरा, सिउँदोमा सिन्दूर, निधारमा टीका र साउन लाग्नासाथ हत्केलामा मेहेन्दी लगाउने रन्को र सबै महिलाले अरू समयमा नलगाए पनि साउनमा लगाउने प्रचलन देखासिखीमै सीमित भएको सहज अनुमान गर्न सकिन्छ। अवश्य पनि पौराणिक प्रचलन र संस्कार हेर्ने हो भने साउन महिनामा देवी पार्वतीले कठोर तपस्या र साधना गरेर भगवान् शिवलाई प्रसन्न बनाएको प्रसंग जोडिएर आउँछ। यसले पति पत्नीबीचको प्रेम र श्रद्धालाई कायम राख्न थप मद्दत अवश्य पुग्छ, तर भगवान् शिव र देवी पार्वतीको ध्यान, साधना, कल्याणकारी सबै पक्षलाई बिर्सेर केवल शृंगार र शारीरिक सौन्दर्यमा ध्यान दिएर मात्र, पतिका लागि प्रेम दर्शाएको भन्दा व्यावहारिक नहोला। आज व्यक्ति, समाज, राष्ट्र र संसारमै जुन अस्थिरता, बेचैनी, अराजकता र अपूर्णताको महसुस हुन्छ, त्यसको मुक्तिका लागि ध्यान गर्नु र मानसिक शान्ति एवं प्रसन्नतालाई बढाउनुको विकल्प छैन। बेचैनी, अराजक र तनावपूर्ण गरिएका कुनै पनि कर्मले व्यक्तिको जीवनमा आनन्द प्राप्त हुँदैन र राष्ट्रमा समृद्धि पनि आउँदैन। शान्ति, प्रसन्नता, आनन्द र सफलताको राज ध्यान नै हो। भगवान् शिवले देवी पार्वतीलाई १०८ ध्यान विधिद्वारा साधना गराई जीवनको सार्थकता बताउनुको रहस्य पनि त्यही थियो। हामी भने महŒवपूर्ण पक्ष छोडेर बाहिरी शृंगार र व्रतमा मात्र जोड दिइरहेका हुन्छौं। शृंगार महिलाको बाहिरी आकर्षण हो, तर जति बाहिर हामी आकर्षित देखिन प्रयास गर्दछौं, त्यति नै भित्रबाट मन पनि सफा, पवित्र र प्रफुल्ल हुन जरुरी छ। हामीले प्रेम, सद्भाव, कल्याणकारी र सत्यम्, शिवम्, सुन्दरम् जस्ता भावलाई आफ्ना कर्म र आचरणमा जोड्न बिर्सेका छौं। त्यसैले त जति व्रत बसे पनि, जति शृंगारले सजिए पनि हाम्रोभित्र अशान्ति, बेचैनी र अपूर्णता नै बाँकी छ। पति पत्नी या प्रेमीप्रेमिकाबीच कटुता बाँकी नै रहन्छ। ध्यानको अभ्यासद्वारा भित्रका विकार नहटाउँदासम्म जीवनमा प्रेम, सहजता र पूर्णता मिल्दै मिल्दैन। किनकि सांसारिक सम्पन्नता पूर्णताको परिचायक होइन। हाँसोउठ्दो कुरा त के छ भने समाजमा हामी महिला नारीवादका कुरा गर्छौं, अर्कोतिर नारीले नगरे पुरुषले पाउँदैन भन्ने मान्यता पनि राख्छौं। हो, प्रत्येक राष्ट्र र समाजका आफ्नै मान्यता हुन्छन्। यसमा भाषा, संस्कार, नियम, आचरण र अनुशासन मान्यताकै आधारमा चल्ने गर्दछन्। ती मान्यता पूर्वज र समाजका अग्रज व्यक्तिबाट बनेका हुन्छन्। हाम्रो संस्कार र समाजका पनि आफ्नै मान्यता छन्। हाम्रै सोच, विचार र उक्तिमा विरोधाभास खडा गर्ने काम भइरहेको छ। समाज या घरमा, घरेलु हिंसा बढून् या बलात्कारका घटना, या अन्य कुनै सामाजिक कुरीति, विकृति र अराजकता हुन् आवाज उठ्छ पितृसत्तात्मक सोच हावी भएका कारण यी सब अराजकता भइरहेका छन्। अर्कोतिर फेरि नारी शक्तिको उपासना यही समाजले गर्ने गरेको छ। देवी, पार्वतीले नदिए शक्ति प्राप्त हुँदैन भने लक्ष्मीले नदिए धन प्राप्त हुँदैन। पतिले व्रत नबसे पनि पत्नीको आयु नघट्ने तर पत्नीले व्रत नबसे पतिको आयु घट्छ हाम्रो समाजमा। पतिको व्यापार व्यवसाय, नोकरीमा पदोन्नति, सफलता सबैमा महिलाको हात हुन्छ। महिलाले गर्ने पूजाआजा, व्रत, ग्रहदशा, शान्ति आदि कर्मले नै पुरुषको भाग्य या अभाग्य निर्धारण हुन्छ भने समाज कसरी, कुन आधारमा पुरुषप्रधान भएको मान्ने ? खेतमा धान नफले पनि कृषिप्रधान देशको मान्यता हटेको छैन भने घरमा दाल नगले पनि पुरुषप्रधान भन्ने मान्यता छुटेको छैन। पति भान्छामा पसेर दाल गलाउँदा धन्यवादको सट्टा यसो भएन र त्यसो भएन, फोहोर भयो भनेर निरुत्साहित गर्ने गृहलक्ष्मीको संख्या कति होला ? हाम्रा आवाज र गुनासा आफैंमा विरोधाभासपूर्ण छन्। गहिराइबाट, व्यावहारिक पक्षबाट नहेरी सतहमा हामी कुर्लिने गर्दछौं। के यथार्थ हो र के मान्यता हुन् छुट्ट्याएका हुँदैनौं। महिलालाई निम्नकोटीमा राख्ने र कमजोर मान्ने घर र समाजलाई प्रमाणले होइन, व्यवहारले परिवर्तन गरेर देखाउन जरुरी छ। भावना मानिसको अन्तस्करणबाट प्रस्फुटन हुने गुण हो। यसलाई महिला र पुरुष भनी लैंगिक आधारमा अलग गर्न खोज्नु अर्थपूर्ण छैन। गल्ती, अन्याय, अराजकता महिला या पुरुष जसले गरे पनि त्यो मानसिक समस्या र मानसिक अस्थिरताबाट उत्पन्न हुने कुरा हुन्। भावनात्मक रूपमा मानिस हृदय उस्तै हुन्छ महिला र पुरुष दुवैको। महिलाले पुरुषलाई पनि मानवीयता, भावनात्मकता, प्रेम र सौहार्दताबाट बराबर अस्तित्वले सृजित अस्तित्वको सुन्दर सृष्टि हो भनेर हेर्ने बोध नहुँदासम्म समाजमा महिला र पुरुषबीचको खाडल बनी नै रहन्छ। आफ्नै पतिलाई राजा र छोरालाई राजकुमार बराबर मानेर सम्बोधन गर्नेले नै समाज पुरुषप्रधान भयो भन्दै आवाज उठाउने गरेको पाइन्छ। आफ्नो छोरा र पतिलाई राजकुमार, राजाबराबर मान्नुको अर्थ हो प्रेमको दृष्टिले आफ्ना मान्छेलाई उच्च तहमा राख्नू। अर्कोतिर त्यही घरकी छोरीलाई अनेक संस्कार सिकाइन्छ घरबाट एक्लै बाहिर ननिस्कनु, साँझ नपर्दै घर आउनु, केटा साथीसँग नजिकिएर नबोल्नु, छोटो लुगा नलगाउनु, छोरी भएका कारण घरको काम सबै सिक्नु, पाहुना र आफन्त आउँदा झुकेर नमस्कार गर्नु आदि। नजानिँदो तरिकाले लैंगिक विभेदका संस्कार र शिक्षा घरैबाट सुरु भएका हुन्छन्। छोरीलाई छोरासरह हिम्मतवर बनाउने शिक्षा घरबाटै सुरु हुनुपर्छ। घरबाटै फरक दृष्टिले हेरिनुको कारण हो परम्परा तोड्न सजिलो छैन। परिवर्तन सजिलै आउँदैन, जति हामी भाषण र कागजमा कुर्लिने गर्छौं। नारीवाद र पुरुषवाद भनेर महिला नै आफूलाई फरक कोटीमा राख्न चाहन्छन्। कुनै पुरुषले महिलावादको पराकाष्ठा भनेर समाचार बाहिर ल्याएको पाइन्न, तर समाजमा जे घटना भए पनि पुरुषवाद भनेर चित्रण गरिहाल्ने प्रवृत्तिले महिलाले आफ्नो अस्तित्वलाई सधैं पुरुषसँग तुलना गरेर हेरेको पाइन्छ। पति पत्नीका बीचमा, समानता, सौहार्दता, आत्मीयता, सहयोग र प्रेमपूर्ण वातावरणमा जीवन बिताएका कथा समाचारमा आउँदैनन्। जुन घरमा सौहार्दता, प्रेम र श्रद्धा छैन, कलह र दुस्मनी मात्र छ, अंश र वंशमा मुद्दा परेको हुन्छ तिनै कथा समाचार बनेर आउँछन् अनि सिंगो समाजलाई पुरुषप्रधानको ज्यादती भनेर चित्रण गरिएको हुन्छ। कलह र दुस्मनी लैंगिक विभेदको कारणले हुने होइन, संस्कार अभाव, प्रेम अभाव र बाहिरी घटनाका प्रभावबाट हुने गर्छन्। यसमा महिला र पुरुष कसैको पनि दोष छैन। दोष छ त मान्यता, संस्कार र मनस्थितिमा। दृष्टि बदल्न सके मात्र सृष्टि बदलिन्छ। मनस्थितिमा सधैं विभेद देख्न थालेपछि परिस्थितिमा पनि विभेद आउनु स्वाभाविक हो। परिवारको प्रेममा प्रमाण हुँदैन। प्रमाण त अदालतमा मात्र काम लाग्छ किनकि प्रमाणले त आवेशलाई बढाउन मात्रै मद्दत गर्छ। वास्तवमै सकारात्मक परिवर्तन चाहने हो भने परिस्थिति र घटना सच्याउनतिर होइन, आफ्नो कथा सच्याउनतिर लाग्नुपर्छ। आफ्नो कथा कसरी लेख्ने त्यो स्वयंमा निर्भर गर्छ। एक हुल जन्ती लिएर बेहुली लिन जाने समाजमा बेहुली एक्लै बेहुलाको घर प्रवेश गर्छिन् भने कसरी महिला कमजोर भए ? महिलालाई निम्नकोटीमा राख्ने र कमजोर मान्ने घर र समाजलाई प्रमाणले होइन, व्यवहारले परिवर्तन गरेर देखाउन जरुरी छ। शृंगार र व्रतले मात्र पुग्दैन, भावनात्मक सहयोग र प्रेमले रूपान्तरण गर्न जरुरी छ।"
स्वतन्त्र नेपालमै बलियो मित्रता,"नेपाललाई दुवै छिमेकीले शान्त देश मान्नुपर्छ। हाम्रो राजनीतिक मान्यता पनि यसै अनुकूल हुनुपर्छ। कम्युनिस्टहरूको राजनीतिक दलले दुईतिहाइ ल्याउँछ भन्ने कसैले सोचेका थिएनन्। सरकारको नेतृत्व तिनै राजा नमान्नेहरूले गर्छन् भन्नेमा पनि कसैलाई विश्वास थिएन । जो सरकारमा आए हतियार उठाउनेहरू नै आए । राजतन्त्र नमान्नेहरू आए । संविधान बनाउनेमा उनीहरू नै थिए । उनीहरूकै अनुकूल संविधान बन्यो । उनीहरू आफूलाई बढी राष्ट्रवादी भन्छन् र उत्तरको छिमेकतिर बढी झुकाव राख्छन्। जबकि हाम्रो सम्बन्ध उत्तरभन्दा दक्षिण छिमेकीतिर बढी छ । हाम्रो आर्थिक सम्बन्ध पनि भारतीय सहसम्बन्ध भएका मान्छेसँग नै बढी छ । नेपालका औद्योगिक, बैंकिङ, व्यापारिकलगायतका क्षेत्रमा लगानीकर्ताको संख्या हेर्दा पनि यो कुरा अझ प्रस्ट हुन्छ । त्यसैगरी दक्षिण सीमातिर सबै खुला छ । कतै पर्खाल छैन । सीमावारि र सीमापारि दुवैतिरका मानिस सहज रूपमा ओहोरदोहोर गर्न सक्छन्। दक्षिण सीमापारि जानुपर्यो भने हिँडे भइहाल्छ । केही सोच्नु पर्दैन । व्यवहारका कारणले कहिलेकाहीं तलमाथि भए पनि त्यसले द्विपक्षीय सम्बन्धमा केही फरक पार्दैन । उत्तरी सीमातिर हेर्ने हो भने त्यो अवस्था छैन । उत्तरी सीमामा हिमाल उभिएको छ । हिमाल नाघेर आउजाउ गर्न पहिलेभन्दा सहज गर्न सकिएला, तर धेरै बन्देज यथावत् रहनेछ । अर्को कुरा, उत्तरी नाकाबाट कति मान्छे आउँछन् त ? सामान पनि कति नै आवतजावत हुन्छ र ? नियमित रूपमा नाकाहरू खुलेका छैनन्। केही न केही कमजोरी या खोट देखाएर या आश्वासन दिएर तातोपानी नाका खोल्न उसले अहिले पनि मानेको छैन । उत्तर र दक्षिण दुवै छिमेकी हुन् तर एउटै होइनन् र मित्रता पनि बराबरी छैन । यस अवस्थामा हामीले उत्तरतिर हेरेर फूर्ति देखाउनु हुँदैन । करोडौं रुपैयाँको व्यापार हुने ठाउँ र अर्बौं रुपैयाँको व्यापार हुने ठाउँको बीचमा तुलना गर्नु हुँदैन । उत्तरमा हिमाल नभएको भए नेपाल हरियो हुने थिएन । हिमालले नै हामीलाई हरियो बनाइराखेको छ । तिब्बतको चिसो हावा यहाँ आउन पाएको भए हाम्रो भूमि पनि पठार हुने थियो । दक्षिणको मौसमी हावा हिमालमा नठोक्किई तिब्बततिर बग्न पाए यहाँ पानी नै पर्दैन । उत्तरतिरको हावा मात्र होइन, पानी पनि दक्षिणतिर नै बगेको छ । तिब्बतबाट समेत खोला मिसिएर कर्णाली, गण्डकी र कोसीहरू सबै दक्षिणतिरै बगेका छन्। प्रकृतिले पनि हामीलाई दक्षिणमुखी नै बनाएको छ । गिरिजाप्रसाद मरेपछि चर्चामा उनै प्रचण्ड छन्। उनको प्रवृत्ति व्यक्तिवादी छ। मलाई शंका छ भोलिका दिन यी दुईको झगडा भयो भने मुलुकले दुःख पाउने पो हो कि ? पहिलो कुरा विकास मुख्य हो, कुरा होइन । विकास नभई केही हुँदैन । तर हाम्रो चरित्र न आफू विकास गर्छौं न त अरूले गरिदिएको विकासलाई सम्मान गरेर उपयोग गर्छौं । चीनले बनाइदिएको सूर्यविनायकदेखि त्रिपुरेश्वरसम्मको ट्रलीबस पनि जोगाउन सकेनौं । त्यसलाई हटाउनुपर्ने कुनै कारण थिएन । यस्तैगरी चीनबाहेक अन्य मुलुकले बनाइदिएका उद्योग तथा कलकारखाना पनि जोगाउन सकेका छैनौं । भृकुटी कागज कारखाना, गोरखकाली टाय उद्योग, बाँसबारी छाला कारखाना, कृषि औजार कारखाना हामीले जोगाएर राख्न सक्यौं त ? राजाको पालाको रेल समाप्त गरेर अब उत्तरदक्षिण दुवैतिरबाट रेल कुदाएर विकास गर्ने कुरा भइरहेछ । धनी मानिसहरू गरिबका राम्रो जग्गा देख्यो भने बडो दयालु भएर कति रिन दिन तयार हुन्छन् र रेखोपाखो धितो राख्न लगाउँछन्। पछि गरिबलाई धितो निखन्न गाह्रो पर्छ । अन्ततः जग्गा गुम्न जान्छ । हामीले पनि चीन र भारतबाट रेल वे र पानीजहाज ल्याउने नाममा बाह्य मुलुकसँग भारी कर्जा लिएर काम गर्यौं हो भने भोलि त्यही गरिबको जस्तो अवस्था हाम्रो मुलुकलाई नआउला भन्न सकिन्न । त्यसै भएको होइन युगोस्लाभिया पाँच स्वतन्त्र राष्ट्र (स्लोभेनिया, क्रोसिया, मेसेडोनिया, बस्निया र हर्जगोभिना) मा विभाजन । स्टालिनको निधन भएपछि सोभियत संघबाट ११ वटा गणराज्यहरू (युक्रेन, कजाकिस्तान, किर्गिस्तान, लात्भिया, लिथुआनिया, जर्जिया, तुर्केमेनिस्तान, अर्मानिया, माल्डोभा, इस्टोनिया, अजरबैजान, बेलारुस, उज्वेकिस्तान) टुक्रिएर स्वतन्त्र राष्ट्र भए । फिनल्यान्डले आफ्नो सीमा क्षेत्र बन्दरगाह बनाइदिन छिमेकी मुलुक रूसलाई दियो । पछि त्यो रूसले नै लियो । त्यो आफ्नो भूमिमा बनेको बन्दरगाह फिनल्यान्डले अहिलेसम्म पनि तागत र पैसा नहुँदा फिर्ता लिन सकेको छैन । मेरो भनाइ के हो भने सानाठूला राष्ट्रबाट टुक्रिएर भिन्न राज्य बनिरहेको परिदृश्यबाट हाम्रा नेताहरूले पाठ सिक्नुपर्छ । भोलि भारत र चीनको बीचमा झगडा भयो भने त्यसको चर्को असर नेपालमाथि पर्न सक्छ । प्रचण्ड र ओली मिलेका छन्। आफ्नैसँग नमिलेका प्रचण्ड ओलीसँग कसरी मिल्न सके त ? गिरिजाप्रसाद मरेपछि चर्चामा उनै प्रचण्ड छन्। उनको प्रवृत्ति व्यक्तिवादी छ । मलाई शंका छ भोलिका दिन यी दुईको झगडा भयो भने मुलुकले दुःख पाउने पो हो कि ? भारतको गुनासो छ ओलीले सत्तामा आएदेखि नै उत्तरसँग बढी सम्बन्ध बढायो । अतीतदेखिको प्रवृत्ति छ सत्तामा पुगेपछि भारत जाने । सबै राजनीतिक सम्झौता दिल्लीमै भयो । माओवादी पनि त्यहींबाट फस्टाएर आयो । ऊ अहिले सत्तामा छ । अहिलेसम्मको सबै राजनीतिक परिवर्तनमा दिल्लीको प्रभाव छ । एउटा खेल छ बाघचाल । बाख्राले बाघलाई थुन्ने तर नाघ्न दिने होइन । यस खेलमा बाघले छिद्र पाउँदा बाख्रा मारिन्छ । होसियारीपूर्वक खेलेमा बाघ घेरिन्छ मात्र । तसर्थ ठूलाठूला कुरा गर्नुभन्दा हामीले पनि होसियारपूर्वक काम गर्ने हो भने सबैको मन जित्न सकिन्छ । सम्बन्धको दृष्टिले हेर्दा पनि हामी भारतसँग नै बढी नजिक छौं । तर नजिक छौं भन्दैमा छिमेकीमाथि नै धेरै भर नपरौं । आफ््नै दाइले पनि भाउजू ल्याएपछि अन्याय गर्न सक्छ । ओलीले भारतको धेरै भर पर्न चाहेका छैनन्। राम्रो गर्न खोज्दै छन्। नाकाबन्दीको बेलामा पनि उनले राम्रो भूमिका निर्वाह गरेका थिए । यो स्वतन्त्र राष्ट्रलाई सबै मिली बचाएर राख्नुपर्छ । हामीले आत्मनिर्भर हुन जान्नुपरेको छ । एकअर्कालाई गुहारेर अथवा सम्बन्धको फूर्ति देखाएर हामी आत्मनिर्भर हुन सक्दैनौं । चीन भारत दुवै हाम्रा भिन्न देश हुन्। दुवै छिमेकीलाई हामीले प्रस्ट भन्नुपर्छ नेपाल बुद्धको बुद्धको भूमि हो, जहाँ शान्ति मात्र सम्भव छ । भारत र चीनको आफ्नै सीमा रेखा छन्। नेपाललाई दुवैले शान्त देश मान्नुपर्छ । हाम्रो राजनीतिक मान्यता पनि यसै अनुकूल हुनुपर्छ । अनि मात्र नेपालमा विकास सम्भव छ । हाम्रो स्वतन्त्रतामा दुवै देशको मित्रताले प्रभाव पार्छ । दुवै देशको महानताले हाम्रो स्वतन्त्रतालाई स्वीकार गर्न सक्नुपर्छ ।"
आमसभामा बीपी रुँदा,"हिजो बीपीलाई फाँसी दिनुपर्छ भनी विदेशको दलाल र पुँजीवादी देख्नेहरूले पनि आज बीपीलाई देशभक्त देख्न थालेका छन् बीपीमा राजनीतिक र साहित्यिक व्यक्तित्व अन्योन्याश्रित रूपमा थियो। उहाँ आफैं भन्नुहुन्थ्यो साहित्यमा म अराजकतावादी हुँ, जहाँ सम्राट् पनि नांगो हुन्छ, राजनीतिमा प्रजातान्त्रिक समाजवादी। उहाँका यी दुवै व्यक्तित्वमाथि धेरै विचारविमर्श भएको छ। हप्तामा एकदुईवटा लेख विभिन्न विद्वान्हरूले लेख्ने गरेका छन्। हिजो उहाँलाई फाँसी दिनुपर्छ भन्नेहरूका लागि आज बीपीको विचार चाहिएको छ। त्यसैगरी विदेशको दलाल पुँजीवादी देख्नेहरूले पनि आज बीपीलाई देशभक्त देख्न थालेका छन्। राजनीतिक विधामाथि उहाँ आफैंले पनि धेरै लेख्नुभएको छ र विभिन्न व्यक्तिले लेखेका छन्। कतिपयले विद्यावारिधि नै गरेका छन्। साहित्यिक विधालाई लिएर दुई दर्जन विद्वान्ले विद्यावारिधि गरिसकेका छन्। समसामयिक नेपालमा अर्को कुनै नेपाली छैन, जसका सम्बन्धमा यति धेरै विचारविमर्श भएको होस्। उहाँको निधन भएको पनि साउन ६ गते ३७ वर्ष पूरा हुँदैछ। यही सन्दर्भ पारेर अहिलेसम्म उहाँको सम्बन्धमा अनुद्घाटित सन्दर्भहरू यहाँ चर्चा गर्नेछु। राष्ट्रमाथि खतरा आइपर्यो, सबै राष्ट्रवादी शक्ति मिलेर देश बचाउनुपर्छ भन्ने नारा लिएर ०३३ सालमा अनन्य सखा गणेमानजीसँग नेपाल फर्कंदा उहाँहरूलाई गिरफ्तार गरियो र सुन्दरीजल जेलमा राखियो, जहाँ ०१७ साल पुस १ गते राजा महेन्द्रले सैन्य कू गरी गिरफ्तार गरेर आठ वर्षसम्म राखेका थिए। ०३३ सालमा स्वदेश फर्केपछि जेलमा बस्दा नै क्यान्सर रोगबाट ग्रस्त भई राजा वीरेन्द्रले अमेरिकामा औषधोपचार गर्न पठाए। उहाँ अमेरिकामा भएको बेलामै दुई वर्षअघि फाँसीको फैसला गरेर पनि फाँसी नदिई फैसला थाँती राखेका दुईजना कार्यकर्ता क्या यज्ञबहादुर थापा र भीमनारायण श्रेष्ठलाई फाँसी दिइयो तर पनि उहाँ स्वदेश फर्कनुभयो। स्वदेशी फर्कंदा अहिले देश बचाउन बीपीको विचार आवश्यक छ भन्ने मण्डले हरूबाट त्रिभुवन विमानस्थलमा हिंसात्मक प्रदर्शन भयो। स्वागत गर्न उपस्थित कार्यकर्तामाथि हमला गरियो। हमलामा घाइते केहीलाई अस्पताल भर्ना गर्नुपर्यो। बीपी स्वदेश फर्केपछि छिमेकमा र अन्तर्राष्ट्रिय राजनीतिमा आएको परिवर्तनको दबाबका कारण ट्रिव्युजनलमा रहेको मुद्दा थाँती राखेर बीपी र गणेशमानजीलाई रिहा गर्न राजा वीरेन्द्र बाध्य भए। अमेरिका जानुभन्दा पहिले राजासँगको भेटमा बीपीले देशको राजनीतिका सम्बन्धमा कुरा गर्दा राजाले भनेका थिए, पहिले तिमी उपचार गरेर फर्क अनि मुलुकको परिस्थितिको अध्ययन गरेपछि केकस्तो सुधार गर्ने भेटेर सल्लाह गरौंला। राजासँगको सल्लाहअनुसार बीपीले अमेरिकाबाट फर्केपछि पहिलो भ्रमण पोखरामा राख्नुभयो। बीपी पोखरा आउने भएपछि पश्चिमाञ्चलका कांग्रेसका कार्यकर्ता पोखरामा जम्मा भए। सर्वसाधारण मानिस र व्यापारी ठूलो उत्सुकताका साथ स्वागतमा जुटे। प्रशासन पनि प्रतिकूल थिएन। बीपीको स्वागतमा सबै उत्सुक देखिन्थे। यस्तो उल्लासमय वातावरणमा बीपी पोखरा जाने अघिल्लो दिन राति ०३२ सालको दोस्रो संविधान संशोधनपछि अघोषित रूपमा पोलिटब्युरोको भूमिकामा रहेको पञ्चायत नीति तथा जाँचबुझ समितिको तर्फबाट पूर्व कम्युनिस्ट राधेश्याम कमारो पोखरा गएर अञ्चलाधीशसँग कुरा गरेपछि एकाएक कांग्रेसका कार्यकर्ता पक्राउ गर्न थालियो। कतिपयमाथि हातपात भयो। पोखराका अति सम्मानित नेता करुणानिधि कोइरालाको दारी नै उखेलियो। धरपकडमा परेका नेता तथा कार्यकर्ता कास्की जेलमा नअटेपछि दमौली, गोरखा र स्याङजाका जेलमा राखियो। हवाईजहाज आइपुग्नुअघि मण्डलेले हवाई मैदान कब्जा गरेर धर्ना बसे। जहाज पुग्यो तर बस्ने अवस्था नभएपछि काठमाडौं फर्कियो। पञ्चहरूको यो कुकृत्यको सर्वत्र निन्दा भयो। पहिलो भेटमै बीपीले उनका पिता महेन्द्रजस्तो कुटिल नभएर राजनीतिका विषयमा खुला छलफल गर्ने राजा भएको ठहर्याउनुभयो। वीरेन्द्र अन्तर्राष्ट्रिय परिस्थितिका जानकार र खुला विचारका राजा लाग्यो। अन्तर्राष्ट्रिय परिस्थितिको दबाब र पञ्चहरूमा देखा परेको गुटगत स्वार्थ यस्तो परिस्थिति राजालाई परिवर्तन गर्न सकिन्छ भन्ने विश्वास भेटपछि बीपीलाई लाग्यो। त्यसैको परीक्षण गर्न पोखरापछि गृह जिल्ला विराटनगरको कार्यक्रम राख्नुभयो। पोखरामा पञ्चायत नीति तथा जाँचबुझ समितिका तर्फबाट भएको गुन्डागर्दीको सर्वत्र निन्दा भयो। त्यसको बदला भनी कांग्रेसका कार्यकर्ता ठूलो उत्साहका साथ विराटनगरमा बीपीको स्वागतमा तल्लीन भए। पूर्वाञ्चलका १६ जिल्लाका कार्यकर्ता विराटनगरमा जम्मा भएर पोखरामा बीपीको जहाज बस्न नदिएको बदला लिन तल्लीन कार्यकर्ता भव्य स्वागतको तयारीमा लागे। बीपी विराटनगर जानुभन्दा दुई दिनपहिले म विराटनगर गएँ। त्यतिबेला कोशी अञ्चलाधीश थिए प्रा सुरेन्द्रबहादुर श्रेष्ठ। प्रजातन्त्रप्रति आस्था राख्ने श्रेष्ठ पहिल्यैदेखि नै परिचित थिए। उनलाई भेट्न अञ्चलाधीश कार्यालय गएँ। आत्मीय रूपमा उनले भने विराटनगर बीपीको घर पनि हो। यहाँ पोखरामा जस्तो गुन्डागर्दीको व्यवहार हुन प्रशासनले दिने छैन। बीपीलाई विमानस्थलबाट प्रहरीको संरक्षणमा उहाँको निवासमा ल्याएर प्रहरी बाहिरिनेछ। आफ्नो घर कम्पाउन्डभित्र अरू सर्वसाधारणजस्तै उहाँले कसलाई भेट्नुहुन्छ हाम्रो सरोकारका विषय होइन। यो कुरा कांग्रेसका स्थानीय नेता तथा कार्यकर्तालाई मैले भनेको छु तपाईंले पनि सम्झाइदिनुहोला यतिबेला बीपी आउनु नै ठूलो उपलब्धि हो। धेरै हौसिएर पञ्चहरूलाई उत्तेजित पार्ने काम कांग्रेसबाट हुनु भएन। यही कुरा साथीहरूलाई भनिदिनु होला। भोलि बिहान आउनुहोस् न, चिया खाएर कुरा गरौंला अञ्चलाधीशले भने। उनीसँग बिदा भएर पार्टी अफिसमा गएँ। अञ्चलाधीशसँग भएका कुरा राखें। धेरै कार्यकर्ता अञ्चलाधीशको विचारसँग सहमत थिए। अहिलेको परिस्थितिमा बीपी विराटनगर आउनु नै ठूलो उपलब्धि हुनेछ भन्नेमा सबै सहमत भए। अघिल्लो दिन बिदा हुँदा अञ्चलाधीशले भनेका थिए भोलि बिहान चिया खान आउनुहोला। भोलिपल्ट निवासमा पुग्दा उनको मुखमुद्रा अलि मलिन थियो। उनले नै कुरा सुरु गरे, होमनाथजी, यहाँ पनि पोखराकै वातावरण दोहोरिने भयो। राती पञ्चायत नीति तथा जाँचबुझ समितिका सदस्य पूर्वकम्युनिस्ट यज्ञप्रसाद आचार्य राति आए। उनी आएको केही समयपछि माथिबाट फोन आयो, बीपीका सम्बन्धमा यज्ञप्रसादले जे भन्छन् सोहीअनुसार गर्नू। अब मेरो हातमा केही छैन। यहाँ पनि पोखराकै जस्तो गुन्डागर्दी हुनेछ। तपाईं सुरक्षित हुनुहोला मित्रको नाताले भनेको। त्यसपछि अरू कुराकानी हुने कुरै भएन। बीपी आउनुभन्दा एक घन्टापहिल्यै विमानस्थल पुग्ने भन्ने निर्णयअनुसार कार्यकर्ता विमानस्थलतिर जाँदा बाटोमा प्रहरीले रोक्योे। निर्धारित समयमै विमान विराटनगर पुग्यो। त्योभन्दा पहिले मण्डलेले विमानस्थल नियन्त्रणमा लिइसकेका थिए। केही मण्डले विमानस्थल कब्जा गरेर बसे। केही कांग्रेस र सर्वसाधारण जनता उभिएको ठाउँमा आएर ढुंगा प्रहार गर्न थाले। स्वागत गर्न गएका मानिसलाई चोटपटक लाग्यो। प्रमुख नेता तथा कार्यकर्तालाई प्रहरीले गिरफ्तार गर्न थाल्यो। केही भागे र केही पक्राउ परे। पोखराकै घटना विराटनगरमा पनि दोहोरियो। मण्डलेको यो कुकृत्यको राष्ट्रियअन्तर्राष्ट्रिय प्रेसले निन्दा गथ्र्यो बीबीसी हिन्दी सेवाले लामो समाचार प्रसारण गर्यो। देशविदेशमा पञ्चको कुकृत्यको निन्दा भयो। राजा महेन्द्रको महत्त्वाकांक्षा र नेपालको विकास देख्न नचाहने बाह्य शक्तिले ०१७ सालको काण्ड गरी मुलुकलाई यस्तो दरिद्र अवस्थामा पुर्याएको हो, गरिब जनता देखेपछि भावुक बीपी सार्वजनिक सभामा नै रुनुहुन्थ्यो। बीपी स्वदेश फर्केको मन नपराउने शक्ति राजा र बीपीका बीचमा मेलमिलाप नहोस् भन्नेमा लागेको थियो। केही समयअघि दुईजना कांग्रेसका कार्यकर्ताको हत्या हुँदा कुनै प्रतिक्रिया नजनाउने विद्यार्थीहरू पाकिस्तानमा पूर्वप्रधानमन्त्री जुल्फिकर अलि भुट्टोलाई फाँसी दिँदा काठमाडौंमा उग्र प्रदर्शनमा उत्रिए। ०१७ सालपछि काठमाडौंमा सबभन्दा ठूलो प्रदर्शन भयो। बीपी यो प्रदर्शनीको विरोधमा हुनुहुन्थ्यो। प्रदर्शनीलाई चर्काउन बीपीलाई घरमै नजरबन्द गरियो। प्रदर्शनकारीले आरएनएसीमा आगो लगाएर गोरखापत्र संस्थान जलाउन लाग्दा प्रहरीले हस्तक्षेप गर्यो। हवाई फायरिङसम्म गर्नुपर्यो। एक हप्ताजति विरोध भइरहेपछि राजा वीरेन्द्रले जनमतसंग्रह गराउने घोषणा गरे। आफैं वा अन्य नेतासँग कुनै सरसल्लाह नगरी गरेको जनमतसंग्रहको घोषणा भए पनि राजनीतिक विवाद जनताको अभिमतबाट टुंग्याउने राजाको घोषणाको बीपीले तत्काल स्वागत गर्नुभयो। कार्यकर्ता र सबै प्रजातन्त्रवादी शक्तिलाई जनमतसंग्रहमा बहुदललाई जिताउन अपिल गर्नुभयो। बीपीको अपिलपछि विद्यार्थी आन्दोलन स्थगित भयो। उनीहरू बहुदलको पक्षमा प्रचारमा लागे। जनमतसंग्रहको घोषणापछि बीपीको काठमाडौंपछि पहिलो कार्यक्रम पोखरामा राखियो। बीपी पोखरा जानुभन्दा दुई दिनपहिले दमननाथ ढुंगाना, डा रामशरण महत, राधेश्याम अधिकारी, देवेन्द्रलाल नेपाली र पंक्तिकार पोखरा गयौं। पोखराको वातावरण उल्लासमय थियो। ०३५ सालमा बीपीलाई आउन नदिएको बदला लिन कांग्रेसका कार्यकर्ता मात्र होइन, सर्वसाधारण जनता सतर्क थिए। ०१७ सालपछिको यो सबभन्दा ठूलो राजनीतिक वातावरण थियो। पोखरामा भव्य स्वागत भयो। कुनै किसिमको प्रतिरोध भएन। पोखराको कार्यक्रम सकेर बीपी दमौली जानुभयो। पोखराको भन्दा दमौलीको वातावरण भावुक थियो। गुरुङ र मगर समुदायका महिला गरगहनामा सज्जिएर ठूलो संख्यामा उपस्थित थिए। आमसभालाई सम्बोधन गर्ने क्रममा सर्वसाधारण जनतासहित महिलाको असंख्य उपस्थिति देखेपछि बीपीले भन्नुभयो, मैले गल्ती गरेको थिएँ भने मलाई फाँसी दिएको भए हुन्थ्यो। यी गरिब जनताले के गल्ती गरेका थिए ? मुलुकलाई आज विश्वको गरिब राष्ट्रमा पुर्याइयो यो भावुक भाषण गर्दागर्दै मञ्चमै बीपी रुनुभयो। बोली बन्द भयो। केही दिनपछि रुमाल निकालेर आँसु पुछ्नुभयो। उपस्थित महिला पनि रुन थाले। बीपी रोएको देखेपछि उपस्थित जनता पनि भावुक बने। पाकिस्तानी कूटनीतिज्ञसँग बिहे गरेकी बीपीकी बहिनी बनु, बुहारी रोषा कोइराला, गोरखापत्रका पूर्वसम्पादक गोपालप्रसाद भट्टराई पनि बीपीसँग जानुभएको थियो। उपस्थित सबैका आँखाबाट आँसु झरे। सबै भावुक भए आफूलाई सम्हाल्दै बीपीले जनतासँग अनुरोध गर्नुभयो बहुदलको पक्षमा मतदान गर्न। अघिल्लोपटक विमान बस्न नदिएको र व्यापक रूपमा धरपकड गरेको बदला लिन सम्पूर्ण कार्यकर्ता, बुद्धिजीवी र सर्वसाधारण जनता बीपीको स्वागतमा लागे। कास्कीको वातावरण बहुदलको पक्षमा देखियो। जुन शक्तिले पहिले पोखरा र विराटनगरमा हवाईजहाज बस्न दिएको थिएन, त्यो शक्तिका लागि बीपीको भव्य स्वागत असह्य भयो। दमौलीबाट स्याङजा जाँदा अप्ठ्यारो भीरको माझमा लुकेर बसेका पूर्वकम्युनिस्ट मण्डलेले बीपीलाई लक्ष्य गरेर गोली चलाए। गोली बीपीलाई नलागेर लमजुङ जिल्लाका पार्टी सभापति तारानाथ कोइरालालाई लाग्यो। सौभाग्यवश गोली हान्नेमाथि कारबाही भएन। उहाँ बच्नुभयो। यी घटनाबाट बीपी झन् विश्वस्त हुनुभयो। विदेशी शक्ति पञ्चायतभित्र घुसेर राजा र जनताबीच सम्बन्ध सुध्रन नदिने राष्ट्रवादी शक्तिबीच विभाजन ल्याएर आफ्नो कुटिल अभीष्ट पूरा गर्न चाहन्छ भन्नेमा बीपीको झन् बढ्यो। त्यसपछि नै उहाँले राजासँग आफ्नो गर्धन जोडिएको उद्घोष गरी बाह्य शक्तिलाई चुनौती दिनुभयोराजाको गर्धन छिनाउनुभन्दाअघि मेरो गर्धन दिनाउनुपर्छ किनकि राजाको गर्धनमाथि मेरो गर्धन छ। गण्डकी अञ्चलपछि सुदूर पश्चिमका बाँके, बर्दिया, कैलाली र कञ्चनपुर कार्यक्रम राखेर बीपी नेपालगन्ज जानुभयो। त्यसबेलासम्म निर्दलको तर्फबाट कार्यक्रम भएको थिएन। नेपालगन्जमा भव्य स्वागत भयो। आमसभाको भोलिपल्ट कार्यकर्ता र स्थानीय बुद्धिजीवीसँग भेटघाट कार्यक्रम थियो। भेटघाटपछि सबै हिँडिसक्दा पनि कमजोर अवस्थामा रहेका ४५ जना वृद्ध महिला बसिरहे। तिनको नजिक गएर मैले सोधें सबै हिँडिसके तपाईंहरू किन बसिरहनुभएको ? उपस्थितमध्येकी एकजना अति दरिद्र अवस्थामा रहेकी वृद्धले भनिन् हामीलाई राजाले जग्गा दिन्छ भनेर दैलेख पहाडमा भएको जेथाजमिन बेचेर यहाँ आयौं, यहाँ न जमिन दिए न त बसोबासको व्यवस्था छ, यी ठूला मान्छे रे, राजासँग पनि लड्न सक्ने उनीहरूसँग हाम्रो बसोवासको व्यवस्था हुनुपर्यो भनेर आएका हौं, तिमीले हामीलाई भेटाइदेऊ। उनीहरूले दैलेखी भाषामा अरू केके भने सबै बुझिनँ। बीपीलाई भनें, दैलेखबाट आएका वृद्धाहरू भेट्न चाहन्छन्। उहाँले बोलाउनु भन्नुभयो। बीपीलाई भेटेर तिनले गुनासो गरे पञ्चले छक्याएर यहाँ ल्याए। १२१५ वर्ष भयो, न जग्गा दिन्छन् न त कुनै घरवास छ। पुरुषजति भारत गएका छन्। हामी मर्ने बेलामा आफ्नो घरमा मर्न पाऊँ। बीपीले सम्झाउनुभयो अब छिटै चुनाव हुन्छ। हाम्रा मानिस आएर बहुदलमा भोट हाल्नु भन्नेछन्, तपाईंहरूले भोट हाल्नुभयो भने पञ्चायत हार्छ र बहुदलले जित्छ अनि तपाईंहरूको गाँसबासको व्यवस्था हुन्छ। वृद्धाहरूको शारीरिक अवस्था हेर्दा तिनको प्रस्तुुति सुनेर बीपी भावुक हुनुभयो। राजा महेन्द्रको महत्त्वाकांक्षाले मुलुक यस्तो दरिद्र अवस्थामा पुग्यो। गरिब किसानका लागि काम गर्ने उहाँको योजना भताभुंग भएकोमा बीपी भावुक बन्नुभयो। नेपालगञ्जबाट गुलरिया जाँदा त्यहाँको आमसभाको दृश्य अझ वीभत्स र कारुणिक थियो। मञ्चमा सुकिलामुकिला भए पनि आमसभामा उपस्थित हुनेको आङमा वस्त्र थिएन। सबैले कछाडले लाज छोपेका थिए। यस्तो दृश्य देख्दा जोकोहीको मन खिन्न हुन्थ्यो। पहाडबाट आएका र २०२१ सालमा भूमिसुधार लागू हुँदा ठूलाठालु पञ्चले जग्गा हडपेका थारूहरूको अवस्था कारुणिक थियो। बाबु र बाबुसाहेब सबै पञ्च थिए। बहुदल घोषणापछि केही बाबु (ब्राह्मण) बहुदलको पक्षमा आए। बाबुसाहेब पञ्चायतमा नै बसे। त्यहाँको दृश्यले देखाउँथ्यो धनी पञ्चायतमा र गरिब बहुदलमा। मंगल थारू बीपीको अगाडि धक मानेर बोल्न सकिरहेका थिएनन्। जननेताले भने, अपने भाषामा कहो त्यसपछि बोल्दै उनले भने, मान्छे घोडामाथि चढ्यो भने त्यो स्वाभाविक हुन्छ, तर पञ्चायत व्यवस्था त मान्छेमाथि घोडा चढ्ने व्यवस्था हो। हामी सबै मिलेर गरिबमाथि घोडा चढ्ने यो व्यवस्था फाल्नुपर्छ। त्यसपछि बोल्दै बीपीले मंगल थारूको भनाइको समर्थन गर्नुभयो र धेरै ठाउँमा त्यसलाई दोहोर्याउनुभयो। मंगल थारू बहुदल आएपछि कांग्रेसको तर्फबाट चुनाव लडेर सहायक मन्त्री बने। नेपालगन्जपछि बीपीको कार्यक्रम धनगढी र महेन्द्रनगरमा थियो। हवाई जहाजमा मसँगै थिए। कर्णाली आफ्नो गतिमा थियो। बर्दिया र कञ्चनपुरको जमिन सुक्खा, जनताका घर सबै झुपडी मात्र, पक्की घर एउटा पनि थिएन। प्रधानमन्त्री हुँदा इजरायलको भ्रमण गरेको र त्यहाँको संसदलाई सम्बोधन गर्दै इजरायल एक मरुभूमि मुलुक भएर पनि आज हराभरा र समृद्ध छ, नेपाल प्राकृतिक रूपमा अति सुन्दर भएर पनि अति गरिब छ। मैले यहाँका प्रधानमन्त्री र अन्य मन्त्रीसँग कुरा गरिसकेको छु, इजरायलले कृषिमा हासिल गरेको प्रगतिबाट नेपाल पनि लाभ लिन चाहन्छ, इजरायली कृषि वैज्ञानिकलाई नेपाल पठाउन इजरायल र नेपालबीच सहमति भइसकेको छ। इजरायलको संसद्लाई सम्बोधन गर्दा आफूले भनेको प्रसंग सुनाउनुभयो। जसको जोत उसको पोत भन्ने नारा साकार पार्न बिर्ता उन्मूलन योजना लागू भइसकेको थियो। पूर्वको मोरङ, बीचको चितवन, पहाडको पोखरा र पश्चिम कैलाली जिल्लामा कृषक अगुवा तालिम केन्द्र स्थापना गर्ने र इजरायली कृषि विशेषज्ञहरूले तालिम दिने परिकल्पना राखेर अघि बढेको सरकारलाई महेन्द्रले डेढ वर्षमै विघटन गरे। बीपीलगायत नेताहरूलाई जेल हालेर पार्टीमाथि प्रतिबन्ध लगाएर मुलुकलाई विश्वका गरिब राष्ट्रहरूका समकक्षमा पुर्याए। बीपीको यो योजना सफल पार्न अमेरिका तयार थियो। केही विशेषज्ञ आएर झापामा भूमिसुधार कार्यक्रम सञ्चालन हुन थालेको थियो। ०२१ सालमा भूमिसुधार लागू भएपछि अमेरिकी विशेषज्ञलाई पञ्चायत सरकारले देशनिकाला गरेको थियो। राजा महेन्द्रको महत्त्वाकांक्षा र नेपालको विकास देख्न नचाहने बाह्य शक्तिले ०१७ सालको काण्ड गरी मुलुकलाई यस्तो दरिद्र अवस्थामा पुर्याएको र गरिब जनता देखेपछि भावुक बीपी सार्वजनिक सभामा नै रुनुहुन्थ्यो।"
टीट्वेन्टी विश्वकप छनोट : पहिलो खेलमा सिंगापुर विजयी,"सिंगापुर : सिंगापुरमा आजबाट सुरु भएको आईसीसी टीट्वेन्टी विश्वकप क्रिकेट अन्तर्गत एसियाली छनोट प्रतियोगिताको पहिलो खेलमा सिंगापुले जित हात पारेको छ । सोमबार बिहान भएको खेलमा सिंगापुरले कतारमाथि ३३ रनको जित निकालेको हो । सिंगापुरको इन्डियन एशोसिएट मैदानमा भएको खेलमा सिंगापुरले टस जितेर पहिले ब्याटिङ रोजेको थियो । पहिले ब्याटिङ गरी सिंगापुरले २० ओभरमा ७ विकेट गुमाएर १८६ रन बनाएको थियो । १८७ रनको लक्ष्य पाएको कतारले २० ओभरमा ९ विकेट गुमाएर १५३ रन मात्रै बनाउन सक्यो । सिंगापुरका लागि सुरेन्द्र चन्द्र मोहनले सर्वाधिक ४७ रन बनाए। टीम डेभिडले ३८, मनप्रिट सिंहले ३४ र रोहन रंगर्जनले ३२ रन बनाए । कतारका इकबल हसनले ४ र नौमान सरवाले सिंगापुरको २ विकेट लिए। १८७ रनको लक्ष्य लक्ष्य पाएको कतारले गतिलो सुरुवात नगरे पनि फाइसल जावेद(१४ बलमा २९ रन), मोहमद तानवीर(१४ बलमा २६ रन), तमुर साहजाद(२९ बलमा ३४ रन) आक्रामक ब्याटिङ गरी सिंगापुरमाथि दबाब बनाएका थिए । मोहमद रिजलान ३३ बलमा ३३ रन बनाएर नट आउट रहे । सिंगापुरका लागि जनक प्रकाश र अहमजाद महबुबले ३३ विकेट लिए । नेपालले पहिलो खेल मंगलबार बिहान कतारविरुद्ध खेल्दैछ नेपालले दोस्रो खेल मलेसियासँग २४ जुलाईमा, तेस्रो खेल कुवेतसँग २७ जुलाई र आयोजक सिंगापुरसँग जुलाई २८ तारिखमा खेल्नेछ। यस प्रतियोगतामा नेपालसहित सिंगापुर, कुवेत, मलेसिया र कतार गरी पाँच राष्ट्र सहभागी छन्। राउन्ड रोविन लिगका आधारमा सञ्चालन हुने प्रतियोगिताको शीर्ष टोली अक्टोबरमा यूएईमा आयोजना हुने ग्लोबल क्वालिफायरमा छनोट हुनेछ। ग्लोबल क्वालिफायरमा १४ टोलीको सहभागिता रहनेछ। त्यसमा शीर्ष ६ मा रहने टोलीले सन् २०२० मा अस्ट्रेलियामा आयोजना हुने टीट्वेन्टी विश्वकप खेल्न पाउनेछन्।"
लुकाकुको विषयमा इन्टरको प्रस्ताव अस्वीकार,"लन्डन : बेल्जियन स्ट्राइकर रोमेलु लुकाकुका लागि इटालियन सिरीए क्लब इन्टर मिलानले राखेको प्रस्तावलाई इङ्लिस प्रिमियर लिग क्लब म्यानचेस्टर युनाइटेडले अस्वीकार गरेको छ । इन्टर मिलानले २६ वर्षीय अनुभवी खेलाडी लुकाकुका लागि ६ करोड पाउन्डको प्रस्ताव अघि सारेको थियो । लुकाकुका लागि आफूले निर्धारण गरेकोभन्दा कम मूल्यको प्रस्ताव आएकाले म्यानचेस्टर युनाइटेडले त्यसलाई अस्वीकार गरेको हो । लुकाकु दुई वर्षअघि अर्को इङ्लिस क्लब एभर्टनबाट म्यानचेस्टर युनाइटेडमा आबद्ध भएका थिए । त्यतिबेला म्यानचेस्टर युनाइटेडले लुकाकुका लागि सात करोड ५० लाख पाउन्ड खर्चिएको थियो। नयाँ सिजनको घरेलु लिग सुरु हुनुअघि शनिबार खेलिएको अभ्यास खेलमा म्यानचेस्टर युनाइटेडले इन्टर मिलानलाई १० गोलले हराएको थियो । उक्त खेलमा म्यानचेस्टर युनाइटेडका लागि किशोर खेलाडी मासन ग्रिनउडले निर्णायक गोल गरेका थिए । सोही खेलपछि इन्टर मिलानका प्रशिक्षक एन्टोनियो कोन्टेले लुकाकु पनि आफ्नो सूचीमा रहेको बताएका थिए । मेरो विचारमा लुकाकुको आगमनले क्लबको प्रदर्शनमा सुधार आउन सक्छ, प्रशिक्षक कोन्टेले भनेका थिए, लुकाकु अहिले म्यानचेस्टर युनाइटेडका खेलाडी हुन् त्यसैले उनको बारेमा अहिले नै केही बोल्नु उपयुक्त हुँदैन । तर, उनी मेरो रोजाइमा परेका खेलाडी हुन् । त्यसअघि पनि उनले लुकाकुप्रति चासो देखाउँदै आएका थिए। इन्टर मिलानले लुकाकुलाई अर्जेन्टिनी खेलाडी माउरो इकार्डीको विकल्पका रूपमा लिएको छ । सन् २०१३ देखि इन्टर मिलानमा आबद्ध २६ वर्षीय इकार्डीले क्लब छाड्न लागेको बताइएको छ । त्यसैले इन्टर मिलानले इकार्डीलाई प्रिसिजन एसिया भ्रमणमा पनि समावेश गरेका थिएन । प्रशिक्षक कोन्टेले पनि इकार्डीले क्लब छाड्ने निश्चित भइसकेको बताएका छन् । इकार्डी इन्टर मिलानबाट बाहिरिने निश्चित भइसकेको छ, कोन्टेले भनेका छन् । अर्कोतिर लुकाकु पनि घाइते भएका कारण म्यानचेस्टर युनाइटेडको अस्ट्रेलिया भ्रमणमा उपस्थित थिएनन् । यसैगरी शनिबार सिंगापुरमा खेलिएको इन्टर मिलानविरुद्घको खेलमा पनि लुकाकु मैदानमा देखा परेनन् । म्यानचेस्टर युनाइटेड लुकाकुलाई बिक्री गर्ने योजनामा छ ।"
मुक्केबाज सांसदलाई उपाधि,"लस भेगास : फिलिपिन्सका चर्चित मुक्केबाज मानी पाक्विओले डब्लूबीए सुपर वेल्टरवेट उपाधिमाथि कब्जा जमाएका छन् । ४० वर्षीय बक्सर मानीले शनिबार राति लस भेगासमा भएको भिडन्तमा ३० वर्षीय अमेरिकी मुक्केबाज केथ थरम्यानलाई हराउँदै उपाधि हात पारेका हुन् । मानी फिलिपिन्सको संसद्का सदस्य पनि हुन् । मानी डब्लूबीए वेल्टरवेट उपाधि जित्ने विश्वकै सबैभन्दा बढी उमेरका खेलाडी पनि बनेका छन् । उपाधि आफैंमा ठूलो उपलब्धि हो । त्यसमाथि अर्को सफलता पनि जोडिन पुगेको छ । म सबैभन्दा बढी उमेरमा डब्लूबीए वेल्टरवेट उपाधि जित्ने खेलाडी बनेको छु । यो मेरा लागि निकै खुसीको क्षण हो, उपाधि हात पारेपछि मानीले भनेका छन् । केही समयअघि बढ्दो उमेरका कारण मानीले सक्रिय खेलजीवनबाट सन्न्यास लिने योजना बनाएका थिए । तर, पछि सन्न्यासका योजनाबाट पछि हटेका मानीले थरम्यानसँगको भिडन्त पक्का गरेका थिए । भिडन्त निकै रोमाञ्चक थियो । मैले मानीलाई गतिलो चुनौती दिएको थिएँ । तर, उनले आफ्नो उत्कृष्ट प्रमाणित गरेरै छाडे, खेलपछि अमेरिकी मुक्केबाज थरम्यानले भने, पक्कै पनि बक्सिङको इतिहासमै यो एउटा सुन्दर भिडन्त थियो । थरम्यान यसअघि अपराजित रहँदै आएका थिए । मानीसँगको भिडन्तमा उनी लगातार ३०औं जितको खोजीमा थिए । तर, बक्सिङ रिङसँगै राजनीतिका समेत चतुर खेलाडी मानीका अगाडि थरम्यानको केही लागेन । मानी विभिन्न आठवटा तौलसमूहमा विश्व च्याम्पियन रहिसकेका मुक्केबाज हुन् । थरम्यानलाई हराएपछि मानीले आफू तत्काल फिलिपिन्स फर्किएर सांसदको भूमिकामा आफ्नो जिम्मेवारी निर्वाह गर्न आतुर रहेको प्रतिक्रिया दिए । तत्कालका लागि बक्सिङ रिङमा मेरो भूमिका सकियो । अब म छिट्टै फिलिपिन्स फर्किएर सांसदको भूमिकामा आफ्नो कामलाई निरन्तरता दिन चाहन्छु, उनले भनेका छन् । मानीले आफू अब अर्को वर्ष फेरि रिङमा ओर्लने बताएका छन् । सम्भवतः म अब अर्को वर्ष रिङमा ओर्लनेछु, मानीले भने । उनले आफ्नो प्रतिद्वन्द्वी थरम्यानको प्रशंसा पनि गरेका छन् । थरम्यान निकै प्रभावशाली मुक्केबाज हुन् । उनले सुरुदेखि नै मलाई गतिलो चुनौती दिएका थिए । खेलमा हारजित स्वाभाविक प्रक्रिया हो, मानी भन्छन् ।"
टीट्वेन्टी विश्वकप एसिया छनोट आजबाट,"काठमाडौं : आईसीसी टीट्वेन्टी विश्वकप क्रिकेटअन्तर्गत एसियाली छनोट प्रतियोगिता आजबाट सिंगापुरमा सुरु भएको छ । पहिलो खेलमा अहिले घरेलु टोली सिंगापुर र कतारले प्रतिस्पर्धा गरिरहेका छन्। आजै दोस्रो खेलमा नेपाली समयअनुसार साढे ११ बजे कुवेत र मलेसिया भिड्ने छन् । नेपालले पहिलो खेल मंगलबार बिहान कतारविरुद्ध खेल्दैछ । प्रतियोगिताका लागि नेपाली क्रिकेट टोली शनिबार सिंगापुर पुगेको थियो । नेपालले दोस्रो खेल मलेसियासँग २४ जुलाईमा, तेस्रो खेल कुवेतसँग २७ जुलाई र आयोजक सिंगापुरसँग जुलाई २८ तारिखमा खेल्नेछ। यस प्रतियोगतामा नेपालसहित सिंगापुर, कुवेत, मलेसिया र कतार गरी पाँच राष्ट्र सहभागी छन् । राउन्ड रोविन लिगका आधारमा सञ्चालन हुने प्रतियोगिताको शीर्ष टोली अक्टोबरमा यूएईमा आयोजना हुने ग्लोबल क्वालिफायरमा छनोट हुनेछ। ग्लोबल क्वालिफायरमा १४ टोलीको सहभागिता रहनेछ। त्यसमा शीर्ष ६ मा रहने टोलीले सन् २०२० मा अस्ट्रेलियामा आयोजना हुने टीट्वेन्टी विश्वकप खेल्न पाउनेछन्। यस प्रतियोगितामा नेपाल सबैभन्दा बलियो टोली हो । नेपालले सबै प्रतियोगितामा अनुकूल नतिजा निकाल्दै ग्लोबल क्वालिफायरमा स्थान बनाउनेमा नै ध्यान केन्द्रित गरेको छ ।"
रियल छाड्दै दी गल्फर,"म्याड्रिड : वेल्सका प्रभावशाली खेलाडी गारेथ बेलले स्पेनिस क्लब रियल म्याड्रिड छाड्ने भएका छन् । स्पेनिस पावर हाउस रियलका प्रशिक्षक जिनेदिन जिदानले पनि बेलले क्लब छाड्न लागेको समाचारको पुष्टि गरेका छन् । बेलले छिट्टै नै रियल म्याड्रिड छाड्दै छन्, प्रशिक्षक जिदानले भनेका छन् । युरोपियन क्लब फुटबलको नयाँ सिजनको तयारीका क्रममा शनिबार राति खेलिएको इन्टरनेसनल च्याम्पियनसिपमा पनि ३० वर्षीय बेल उपस्थिति थिएनन् । अमेरिकामा खेलिएको उक्त खेलमा जर्मन क्लब बायर्न म्युनिखले रियललाई ३१ गोलले हराएको थियो । सोही खेलपछि जिदानले बेलको विषयमा आफ्नो धारणा सार्वजनिक गरेका हुन् । हाम्रो विचारमा बेलले छिट्टै नै रियल छाड्दै छन् । उनको यो निर्णय सबैका लागि राम्रो हुनेछ । उनको स्थानान्तरको विषयलाई लिएर आवश्यक प्रक्रिया अघि बढिसकेको छ, जिदानले भनेका छन् । जिदानले व्यक्तिगत रूपमा बेलसँग आफ्नो कुनै पूर्वाग्रह नरहेको पनि बताएका छन् । बेलप्रति मेरो कुनै पूर्वाग्रह छैन । तर, हाम्रो विचारमा उनले क्लब छाड्दा सबैलाई राम्रो हुन्छ, जिदानले भने । बेल सन् २०१३ मा इङ्लिस क्लब टोट्टनहामबाट आठ करोड ५० लाख पाउन्डमा रियलमा आबद्ध भएका थिए । त्यतिबेला रियलले बेलका लागि खर्चिएको उक्त रकम कीर्तिमानी थियो । रियलसँग उनको सम्झौता अवधि अझै तीन वर्ष बाँकी छ । रियलबाट खेल्दा उनले चार पटक च्याम्पियन्स लिगको उपाधि जितेका थिए । च्याम्पियन्स लिग युरोपेली क्लब फुटबलको सबैभन्दा ठूलो प्रतियोगिता हो । पछिल्लो समय बेललाई भित्रयाउन इङ्लिस प्रिमियर लिग क्लब म्यानचेस्टर युनाइटेड र टोट्टनहाम तथा जर्मन च्याम्पियन बायर्न म्युनिख इच्छुक देखिएका छन् । यसका अतिरिक्त चाइनिज सुपर लिग क्लबसँग पनि उनको कुरा चलिरहेको समाचारमा जनाइएको छ । पछिल्लो समय चोटको समस्याले गर्दा उनी लामो समय मैदान बाहिरै रहेका छन् । पटकपटक घाइते भएका कारण उनले पछिल्लो चार वर्षमा स्पेनिस ला लिगामा ७९ खेलमात्र खेलेका छन् । त्यसमध्ये पनि अधिकांश खेलमा उनी परिवर्तित खेलाडीका रूपमा मैदान प्रवेश गरेका छन् । फ्रान्सेली राष्ट्रिय टोलीका पूर्वखेलाडी जिदान रियलको प्रशिक्षक भएलगत्तै बेलले क्लब छाड्ने चर्चा सुरु भएको थियो । अघिल्लो सिजनको ला लिगामा रियलले निकै निराशाजनक प्रदर्शन गरेको थियो । यस अवधिमा १२ हार भोगेको रियल ६८ अंकसहित तालिकामा तेस्रो भएको थियो । ला लिगा च्याम्पियन बार्सिलोनाभन्दा रियल १९ अंकले पछाडि परेको थियो । पछिल्लो २० वर्षमा रियलको यो सबैभन्दा निराशाजनक प्रदर्शन हो । गत सिजनको च्याम्पियन्स लिगमा पनि रियल प्रिक्वार्टरफाइनल चरणभन्दा अगाडि बढ्न सकेको थिएन । अन्तिम १६ टोलीबीचको भिडन्तमा रियललाई डच क्लब आयाक्सले हराएको थियो । त्यसपछि गत मार्चमा रियलले जिदानलाई पुनः प्रशिक्षकमा नियुक्त गरेको थियो । रियलले एकै सिजनमा तेस्रो पटक प्रशिक्षक परिवर्तन गरेको थियो । जिदान दोस्रो पटक रियलको प्रशिक्षक नियुक्त भएपछि बेलका प्रतिनिधि जोनाथन बार्नेटले उनको नियुक्तिलाई खराब समाचारको संज्ञा दिएका थिए । यसका प्रमुख कारण जिदान र बेलबीचको खराब सम्बन्धलाई लिइएको थियो । चारवटा च्याम्पियन्स लिगका अतिरिक्त बेलले रियलका लागि एउटा ला लिगा र एउटा कोपा डेल रेको उपाधि पनि जितेका छन् । यसैगरी बेलले रियलबाट तीनवटा सुपर कप र तीनवटा क्लब विश्वकपको उपाधि पनि हात पारेका छन् । आफ्ना साथीहरूबाट दी गल्फर को उपनाम पाएका बेलले स्पेनिस क्लबका लागि एक सयभन्दा बढी गोल गरेका छन् । विभिन्न क्लबसँग छलफल चलिरहे पनि बेलको नयाँ क्लबको विषयमा टुंगो लाग्न भने बाँकी छ ।"
उपाधि जोगायो ब्रिगेडले,"काठमाडौं : ब्रिगेड ब्वाइज क्लबले ललित स्मृति कप यू१८ फुटबल प्रतियोगिताको उपाधि जितेको छ। सातदोबाटोस्थित एन्फा कम्प्लेक्स मैदानमा आइतबार भएको फाइनलमा ब्रिगेडले विभागीय टोली नेपाल पुलिस क्लबलाई १० गोलले हराउँदै उपाधि जितेको हो। ब्रिगेडको यो लगातार दोस्रो उपाधि हो। अघिल्लो संस्करणमा पनि ब्रिगेड च्याम्पियन बनेको थियो। ब्रिगेडको उपाधि रक्षामा वृजेश चौधरी नायक बने। वृजेशले २३औं मिनेटमा गरेको गोल ब्रिगेडका लागि पर्याप्त बन्यो। विजय चौधरीको पहिलो प्रहार पुलिसका गोलरक्षकले फर्काएको बलमा वृजेशले गोल गरेका थिए। ब्रिगेडले यसअघि खेलको छैटौं मिनेटमा उत्कृष्ट अवसर गुमाएको थियो। जग गुरुङको फ्रिकिकमा अञ्जन महर्जनले पोस्ट नजिकको हेड बाहिरिएको थियो। लगत्तै रेजिन सुब्बा पोस्ट नजिक चुकेका थिए। खेलमा अधिकांश समय रक्षात्मक रणनीति अपनाएको पुलिसले दोस्रो हाफमा एउटा सुनौलो मौका गुमाएको थियो। ७०औं मिनेटमा पुलिसका रविन राईको प्रहार क्रसबारमा लागेर बाहिरिएको थियो। उपाधिसँगै ब्रिगेडले तीन लाख रुपैयाँ पुरस्कार पायो। उपविजेता पुलिसले एक लाख ५० हजार रुपैयाँमा चित्त बुझायो। प्रतियोगितामा उत्कृष्ट रक्षक पुलिसका विशाल बस्नेत भए। उत्कृष्ट गोलरक्षकको पुरस्कार त्रिभुवन आर्मी क्लबका विशाल सुनारले हात पारे। उत्कृष्ट मिडफिल्डर ब्रिगेडका शिशिर लेखी र उत्कृष्ट स्ट्राइकर ब्रिगेडका वृजेश चौधरी घोषित भए। उत्कृष्ट प्रशिक्षकको पुरस्कार ब्रिगेडका सुवित कार्कीले पाए। उत्कृष्ट सबैलाई जनही १० हजार रुपैयाँ प्रदान गरियो। खेलपछि ब्रिगेडका प्रशिक्षक सुवितले खेलाडीले सुरुआतदेखि नै उत्कृष्ट प्रदर्शन गरेकाले उपाधि यात्रा सम्भव भएको बताए। साविक विजेता भएकाले पनि हामी उपाधिको हकदार थियौं। टोलीमा एन्फा एकेडेमीका ६ जना र अघिल्लो वर्ष खेलेका ६ जना राम्रा खेलाडी थिए। बाहिरबाट समावेश गरिएको खेलाडीले पनि राम्रो खेले। पुलिसले रक्षात्मक खेल्यो। हामीले आक्रामक खेल खेल्दै पहिलो हाफमै गोल गर्न सफल भयौं। युवा समूहको उपाधिले व्यक्तिगत रूपमा केही गर्ने हौसला मिलेको छ, एएफसीबाट सी लाइसन्स प्रशिक्षक कोर्स गरेका सुमितले भने। यसैगरी पुलिसका प्रशिक्षक भोला सिलवालले प्रशिक्षकका रूपमा पहिलो सहभागितामै टोलीलाई फाइनल पुर्याउन सक्नु खुसीको क्षण भएको बताए। टोलीमा बटुलेका खेलाडी धेरै थिए। एन्फाले सबै क्लबलाई खेलाडी बाँडिदिएको भए राम्रो हुन्थ्यो। तर पनि फाइनलसम्म खेलाडीले राम्रो खेले। आजको खेल ५०५० थियो। सानो गल्तीले हामीले एक गोल खायौं। लगातार मौका पाएर पनि गोल नहुनु दुर्भाग्य भयो। यस नतिजाबाट खुसी छु, भोलाले भने। राष्ट्रिय टोलीका खेलाडी भोलाले पनि दुई वर्षअघि सी लेभल प्रशिक्षक कोर्स गरेका छन्। अखिल नेपाल फुटबल फुटबल संघ (एन्फा) ले पूर्वउपाध्यक्ष स्वर्गीय ललितकृष्ण श्रेष्ठको स्मृतिमा आयोजना गरेको प्रतियोगिताको विजेता टोली र खेलाडीलाई राष्ट्रिय खेलकुद परिषद् (राखेप) का सदस्यसचिव रमेशकुमार सिलवाल, एन्फा अध्यक्ष कर्माछिरिङ शेर्पालगायतले पुरस्कार प्रदान गरे। प्रतियोगितामा ए डिभिजनका १४ क्लबले भाग लिएका थिए। लिगकम नकआउटका आधारमा सञ्चालित प्रतियोगितामा सहभागी टोलीलाई तीन समूहमा विभाजन गरी खेलाइएको थियो।"
टीट्वेन्टी विश्वकप एसिया छनोट आजबाट,"काठमाडौं : आईसीसी टीट्वेन्टी विश्वकप क्रिकेटअन्तर्गत एसियाली छनोट प्रतियोगिता आजबाट सिंगापुरमा सुरु भएको छ । पहिलो खेलमा अहिले घरेलु टोली सिंगापुर र कतारले प्रतिस्पर्धा गरिरहेका छन्। आजै दोस्रो खेलमा नेपाली समयअनुसार साढे ११ बजे कुवेत र मलेसिया भिड्ने छन् । नेपालले पहिलो खेल मंगलबार बिहान कतारविरुद्ध खेल्दैछ । प्रतियोगिताका लागि नेपाली क्रिकेट टोली शनिबार सिंगापुर पुगेको थियो । नेपालले दोस्रो खेल मलेसियासँग २४ जुलाईमा, तेस्रो खेल कुवेतसँग २७ जुलाई र आयोजक सिंगापुरसँग जुलाई २८ तारिखमा खेल्नेछ। यस प्रतियोगतामा नेपालसहित सिंगापुर, कुवेत, मलेसिया र कतार गरी पाँच राष्ट्र सहभागी छन् । राउन्ड रोविन लिगका आधारमा सञ्चालन हुने प्रतियोगिताको शीर्ष टोली अक्टोबरमा यूएईमा आयोजना हुने ग्लोबल क्वालिफायरमा छनोट हुनेछ। ग्लोबल क्वालिफायरमा १४ टोलीको सहभागिता रहनेछ। त्यसमा शीर्ष ६ मा रहने टोलीले सन् २०२० मा अस्ट्रेलियामा आयोजना हुने टीट्वेन्टी विश्वकप खेल्न पाउनेछन्। यस प्रतियोगितामा नेपाल सबैभन्दा बलियो टोली हो । नेपालले सबै प्रतियोगितामा अनुकूल नतिजा निकाल्दै ग्लोबल क्वालिफायरमा स्थान बनाउनेमा नै ध्यान केन्द्रित गरेको छ ।"
रियल छाड्दै दी गल्फर,"म्याड्रिड : वेल्सका प्रभावशाली खेलाडी गारेथ बेलले स्पेनिस क्लब रियल म्याड्रिड छाड्ने भएका छन् । स्पेनिस पावर हाउस रियलका प्रशिक्षक जिनेदिन जिदानले पनि बेलले क्लब छाड्न लागेको समाचारको पुष्टि गरेका छन् । बेलले छिट्टै नै रियल म्याड्रिड छाड्दै छन्, प्रशिक्षक जिदानले भनेका छन् । युरोपियन क्लब फुटबलको नयाँ सिजनको तयारीका क्रममा शनिबार राति खेलिएको इन्टरनेसनल च्याम्पियनसिपमा पनि ३० वर्षीय बेल उपस्थिति थिएनन् । अमेरिकामा खेलिएको उक्त खेलमा जर्मन क्लब बायर्न म्युनिखले रियललाई ३१ गोलले हराएको थियो । सोही खेलपछि जिदानले बेलको विषयमा आफ्नो धारणा सार्वजनिक गरेका हुन् । हाम्रो विचारमा बेलले छिट्टै नै रियल छाड्दै छन् । उनको यो निर्णय सबैका लागि राम्रो हुनेछ । उनको स्थानान्तरको विषयलाई लिएर आवश्यक प्रक्रिया अघि बढिसकेको छ, जिदानले भनेका छन् । जिदानले व्यक्तिगत रूपमा बेलसँग आफ्नो कुनै पूर्वाग्रह नरहेको पनि बताएका छन् । बेलप्रति मेरो कुनै पूर्वाग्रह छैन । तर, हाम्रो विचारमा उनले क्लब छाड्दा सबैलाई राम्रो हुन्छ, जिदानले भने । बेल सन् २०१३ मा इङ्लिस क्लब टोट्टनहामबाट आठ करोड ५० लाख पाउन्डमा रियलमा आबद्ध भएका थिए । त्यतिबेला रियलले बेलका लागि खर्चिएको उक्त रकम कीर्तिमानी थियो । रियलसँग उनको सम्झौता अवधि अझै तीन वर्ष बाँकी छ । रियलबाट खेल्दा उनले चार पटक च्याम्पियन्स लिगको उपाधि जितेका थिए । च्याम्पियन्स लिग युरोपेली क्लब फुटबलको सबैभन्दा ठूलो प्रतियोगिता हो । पछिल्लो समय बेललाई भित्रयाउन इङ्लिस प्रिमियर लिग क्लब म्यानचेस्टर युनाइटेड र टोट्टनहाम तथा जर्मन च्याम्पियन बायर्न म्युनिख इच्छुक देखिएका छन् । यसका अतिरिक्त चाइनिज सुपर लिग क्लबसँग पनि उनको कुरा चलिरहेको समाचारमा जनाइएको छ । पछिल्लो समय चोटको समस्याले गर्दा उनी लामो समय मैदान बाहिरै रहेका छन् । पटकपटक घाइते भएका कारण उनले पछिल्लो चार वर्षमा स्पेनिस ला लिगामा ७९ खेलमात्र खेलेका छन् । त्यसमध्ये पनि अधिकांश खेलमा उनी परिवर्तित खेलाडीका रूपमा मैदान प्रवेश गरेका छन् । फ्रान्सेली राष्ट्रिय टोलीका पूर्वखेलाडी जिदान रियलको प्रशिक्षक भएलगत्तै बेलले क्लब छाड्ने चर्चा सुरु भएको थियो । अघिल्लो सिजनको ला लिगामा रियलले निकै निराशाजनक प्रदर्शन गरेको थियो । यस अवधिमा १२ हार भोगेको रियल ६८ अंकसहित तालिकामा तेस्रो भएको थियो । ला लिगा च्याम्पियन बार्सिलोनाभन्दा रियल १९ अंकले पछाडि परेको थियो । पछिल्लो २० वर्षमा रियलको यो सबैभन्दा निराशाजनक प्रदर्शन हो । गत सिजनको च्याम्पियन्स लिगमा पनि रियल प्रिक्वार्टरफाइनल चरणभन्दा अगाडि बढ्न सकेको थिएन । अन्तिम १६ टोलीबीचको भिडन्तमा रियललाई डच क्लब आयाक्सले हराएको थियो । त्यसपछि गत मार्चमा रियलले जिदानलाई पुनः प्रशिक्षकमा नियुक्त गरेको थियो । रियलले एकै सिजनमा तेस्रो पटक प्रशिक्षक परिवर्तन गरेको थियो । जिदान दोस्रो पटक रियलको प्रशिक्षक नियुक्त भएपछि बेलका प्रतिनिधि जोनाथन बार्नेटले उनको नियुक्तिलाई खराब समाचारको संज्ञा दिएका थिए । यसका प्रमुख कारण जिदान र बेलबीचको खराब सम्बन्धलाई लिइएको थियो । चारवटा च्याम्पियन्स लिगका अतिरिक्त बेलले रियलका लागि एउटा ला लिगा र एउटा कोपा डेल रेको उपाधि पनि जितेका छन् । यसैगरी बेलले रियलबाट तीनवटा सुपर कप र तीनवटा क्लब विश्वकपको उपाधि पनि हात पारेका छन् । आफ्ना साथीहरूबाट दी गल्फर को उपनाम पाएका बेलले स्पेनिस क्लबका लागि एक सयभन्दा बढी गोल गरेका छन् । विभिन्न क्लबसँग छलफल चलिरहे पनि बेलको नयाँ क्लबको विषयमा टुंगो लाग्न भने बाँकी छ ।"
उपाधि जोगायो ब्रिगेडले,"काठमाडौं : ब्रिगेड ब्वाइज क्लबले ललित स्मृति कप यू१८ फुटबल प्रतियोगिताको उपाधि जितेको छ। सातदोबाटोस्थित एन्फा कम्प्लेक्स मैदानमा आइतबार भएको फाइनलमा ब्रिगेडले विभागीय टोली नेपाल पुलिस क्लबलाई १० गोलले हराउँदै उपाधि जितेको हो। ब्रिगेडको यो लगातार दोस्रो उपाधि हो। अघिल्लो संस्करणमा पनि ब्रिगेड च्याम्पियन बनेको थियो। ब्रिगेडको उपाधि रक्षामा वृजेश चौधरी नायक बने। वृजेशले २३औं मिनेटमा गरेको गोल ब्रिगेडका लागि पर्याप्त बन्यो। विजय चौधरीको पहिलो प्रहार पुलिसका गोलरक्षकले फर्काएको बलमा वृजेशले गोल गरेका थिए। ब्रिगेडले यसअघि खेलको छैटौं मिनेटमा उत्कृष्ट अवसर गुमाएको थियो। जग गुरुङको फ्रिकिकमा अञ्जन महर्जनले पोस्ट नजिकको हेड बाहिरिएको थियो। लगत्तै रेजिन सुब्बा पोस्ट नजिक चुकेका थिए। खेलमा अधिकांश समय रक्षात्मक रणनीति अपनाएको पुलिसले दोस्रो हाफमा एउटा सुनौलो मौका गुमाएको थियो। ७०औं मिनेटमा पुलिसका रविन राईको प्रहार क्रसबारमा लागेर बाहिरिएको थियो। उपाधिसँगै ब्रिगेडले तीन लाख रुपैयाँ पुरस्कार पायो। उपविजेता पुलिसले एक लाख ५० हजार रुपैयाँमा चित्त बुझायो। प्रतियोगितामा उत्कृष्ट रक्षक पुलिसका विशाल बस्नेत भए। उत्कृष्ट गोलरक्षकको पुरस्कार त्रिभुवन आर्मी क्लबका विशाल सुनारले हात पारे। उत्कृष्ट मिडफिल्डर ब्रिगेडका शिशिर लेखी र उत्कृष्ट स्ट्राइकर ब्रिगेडका वृजेश चौधरी घोषित भए। उत्कृष्ट प्रशिक्षकको पुरस्कार ब्रिगेडका सुवित कार्कीले पाए। उत्कृष्ट सबैलाई जनही १० हजार रुपैयाँ प्रदान गरियो। खेलपछि ब्रिगेडका प्रशिक्षक सुवितले खेलाडीले सुरुआतदेखि नै उत्कृष्ट प्रदर्शन गरेकाले उपाधि यात्रा सम्भव भएको बताए। साविक विजेता भएकाले पनि हामी उपाधिको हकदार थियौं। टोलीमा एन्फा एकेडेमीका ६ जना र अघिल्लो वर्ष खेलेका ६ जना राम्रा खेलाडी थिए। बाहिरबाट समावेश गरिएको खेलाडीले पनि राम्रो खेले। पुलिसले रक्षात्मक खेल्यो। हामीले आक्रामक खेल खेल्दै पहिलो हाफमै गोल गर्न सफल भयौं। युवा समूहको उपाधिले व्यक्तिगत रूपमा केही गर्ने हौसला मिलेको छ, एएफसीबाट सी लाइसन्स प्रशिक्षक कोर्स गरेका सुमितले भने। यसैगरी पुलिसका प्रशिक्षक भोला सिलवालले प्रशिक्षकका रूपमा पहिलो सहभागितामै टोलीलाई फाइनल पुर्याउन सक्नु खुसीको क्षण भएको बताए। टोलीमा बटुलेका खेलाडी धेरै थिए। एन्फाले सबै क्लबलाई खेलाडी बाँडिदिएको भए राम्रो हुन्थ्यो। तर पनि फाइनलसम्म खेलाडीले राम्रो खेले। आजको खेल ५०५० थियो। सानो गल्तीले हामीले एक गोल खायौं। लगातार मौका पाएर पनि गोल नहुनु दुर्भाग्य भयो। यस नतिजाबाट खुसी छु, भोलाले भने। राष्ट्रिय टोलीका खेलाडी भोलाले पनि दुई वर्षअघि सी लेभल प्रशिक्षक कोर्स गरेका छन्। अखिल नेपाल फुटबल फुटबल संघ (एन्फा) ले पूर्वउपाध्यक्ष स्वर्गीय ललितकृष्ण श्रेष्ठको स्मृतिमा आयोजना गरेको प्रतियोगिताको विजेता टोली र खेलाडीलाई राष्ट्रिय खेलकुद परिषद् (राखेप) का सदस्यसचिव रमेशकुमार सिलवाल, एन्फा अध्यक्ष कर्माछिरिङ शेर्पालगायतले पुरस्कार प्रदान गरे। प्रतियोगितामा ए डिभिजनका १४ क्लबले भाग लिएका थिए। लिगकम नकआउटका आधारमा सञ्चालित प्रतियोगितामा सहभागी टोलीलाई तीन समूहमा विभाजन गरी खेलाइएको थियो।"
मुक्केबाज सांसदलाई उपाधि,"लस भेगास : फिलिपिन्सका चर्चित मुक्केबाज मानी पाक्विओले डब्लूबीए सुपर वेल्टरवेट उपाधिमाथि कब्जा जमाएका छन् । ४० वर्षीय बक्सर मानीले शनिबार राति लस भेगासमा भएको भिडन्तमा ३० वर्षीय अमेरिकी मुक्केबाज केथ थरम्यानलाई हराउँदै उपाधि हात पारेका हुन् । मानी फिलिपिन्सको संसद्का सदस्य पनि हुन् । मानी डब्लूबीए वेल्टरवेट उपाधि जित्ने विश्वकै सबैभन्दा बढी उमेरका खेलाडी पनि बनेका छन् । उपाधि आफैंमा ठूलो उपलब्धि हो । त्यसमाथि अर्को सफलता पनि जोडिन पुगेको छ । म सबैभन्दा बढी उमेरमा डब्लूबीए वेल्टरवेट उपाधि जित्ने खेलाडी बनेको छु । यो मेरा लागि निकै खुसीको क्षण हो, उपाधि हात पारेपछि मानीले भनेका छन् । केही समयअघि बढ्दो उमेरका कारण मानीले सक्रिय खेलजीवनबाट सन्न्यास लिने योजना बनाएका थिए । तर, पछि सन्न्यासका योजनाबाट पछि हटेका मानीले थरम्यानसँगको भिडन्त पक्का गरेका थिए । भिडन्त निकै रोमाञ्चक थियो । मैले मानीलाई गतिलो चुनौती दिएको थिएँ । तर, उनले आफ्नो उत्कृष्ट प्रमाणित गरेरै छाडे, खेलपछि अमेरिकी मुक्केबाज थरम्यानले भने, पक्कै पनि बक्सिङको इतिहासमै यो एउटा सुन्दर भिडन्त थियो । थरम्यान यसअघि अपराजित रहँदै आएका थिए । मानीसँगको भिडन्तमा उनी लगातार ३०औं जितको खोजीमा थिए । तर, बक्सिङ रिङसँगै राजनीतिका समेत चतुर खेलाडी मानीका अगाडि थरम्यानको केही लागेन । मानी विभिन्न आठवटा तौलसमूहमा विश्व च्याम्पियन रहिसकेका मुक्केबाज हुन् । थरम्यानलाई हराएपछि मानीले आफू तत्काल फिलिपिन्स फर्किएर सांसदको भूमिकामा आफ्नो जिम्मेवारी निर्वाह गर्न आतुर रहेको प्रतिक्रिया दिए । तत्कालका लागि बक्सिङ रिङमा मेरो भूमिका सकियो । अब म छिट्टै फिलिपिन्स फर्किएर सांसदको भूमिकामा आफ्नो कामलाई निरन्तरता दिन चाहन्छु, उनले भनेका छन् । मानीले आफू अब अर्को वर्ष फेरि रिङमा ओर्लने बताएका छन् । सम्भवतः म अब अर्को वर्ष रिङमा ओर्लनेछु, मानीले भने । उनले आफ्नो प्रतिद्वन्द्वी थरम्यानको प्रशंसा पनि गरेका छन् । थरम्यान निकै प्रभावशाली मुक्केबाज हुन् । उनले सुरुदेखि नै मलाई गतिलो चुनौती दिएका थिए । खेलमा हारजित स्वाभाविक प्रक्रिया हो, मानी भन्छन् ।"
लुकाकुको विषयमा इन्टरको प्रस्ताव अस्वीकार,"लन्डन : बेल्जियन स्ट्राइकर रोमेलु लुकाकुका लागि इटालियन सिरीए क्लब इन्टर मिलानले राखेको प्रस्तावलाई इङ्लिस प्रिमियर लिग क्लब म्यानचेस्टर युनाइटेडले अस्वीकार गरेको छ । इन्टर मिलानले २६ वर्षीय अनुभवी खेलाडी लुकाकुका लागि ६ करोड पाउन्डको प्रस्ताव अघि सारेको थियो । लुकाकुका लागि आफूले निर्धारण गरेकोभन्दा कम मूल्यको प्रस्ताव आएकाले म्यानचेस्टर युनाइटेडले त्यसलाई अस्वीकार गरेको हो । लुकाकु दुई वर्षअघि अर्को इङ्लिस क्लब एभर्टनबाट म्यानचेस्टर युनाइटेडमा आबद्ध भएका थिए । त्यतिबेला म्यानचेस्टर युनाइटेडले लुकाकुका लागि सात करोड ५० लाख पाउन्ड खर्चिएको थियो। नयाँ सिजनको घरेलु लिग सुरु हुनुअघि शनिबार खेलिएको अभ्यास खेलमा म्यानचेस्टर युनाइटेडले इन्टर मिलानलाई १० गोलले हराएको थियो । उक्त खेलमा म्यानचेस्टर युनाइटेडका लागि किशोर खेलाडी मासन ग्रिनउडले निर्णायक गोल गरेका थिए । सोही खेलपछि इन्टर मिलानका प्रशिक्षक एन्टोनियो कोन्टेले लुकाकु पनि आफ्नो सूचीमा रहेको बताएका थिए । मेरो विचारमा लुकाकुको आगमनले क्लबको प्रदर्शनमा सुधार आउन सक्छ, प्रशिक्षक कोन्टेले भनेका थिए, लुकाकु अहिले म्यानचेस्टर युनाइटेडका खेलाडी हुन् त्यसैले उनको बारेमा अहिले नै केही बोल्नु उपयुक्त हुँदैन । तर, उनी मेरो रोजाइमा परेका खेलाडी हुन् । त्यसअघि पनि उनले लुकाकुप्रति चासो देखाउँदै आएका थिए। इन्टर मिलानले लुकाकुलाई अर्जेन्टिनी खेलाडी माउरो इकार्डीको विकल्पका रूपमा लिएको छ । सन् २०१३ देखि इन्टर मिलानमा आबद्ध २६ वर्षीय इकार्डीले क्लब छाड्न लागेको बताइएको छ । त्यसैले इन्टर मिलानले इकार्डीलाई प्रिसिजन एसिया भ्रमणमा पनि समावेश गरेका थिएन । प्रशिक्षक कोन्टेले पनि इकार्डीले क्लब छाड्ने निश्चित भइसकेको बताएका छन् । इकार्डी इन्टर मिलानबाट बाहिरिने निश्चित भइसकेको छ, कोन्टेले भनेका छन् । अर्कोतिर लुकाकु पनि घाइते भएका कारण म्यानचेस्टर युनाइटेडको अस्ट्रेलिया भ्रमणमा उपस्थित थिएनन् । यसैगरी शनिबार सिंगापुरमा खेलिएको इन्टर मिलानविरुद्घको खेलमा पनि लुकाकु मैदानमा देखा परेनन् । म्यानचेस्टर युनाइटेड लुकाकुलाई बिक्री गर्ने योजनामा छ ।"
टीट्वेन्टी विश्वकप छनोट : पहिलो खेलमा सिंगापुर विजयी,"सिंगापुर : सिंगापुरमा आजबाट सुरु भएको आईसीसी टीट्वेन्टी विश्वकप क्रिकेट अन्तर्गत एसियाली छनोट प्रतियोगिताको पहिलो खेलमा सिंगापुले जित हात पारेको छ । सोमबार बिहान भएको खेलमा सिंगापुरले कतारमाथि ३३ रनको जित निकालेको हो । सिंगापुरको इन्डियन एशोसिएट मैदानमा भएको खेलमा सिंगापुरले टस जितेर पहिले ब्याटिङ रोजेको थियो । पहिले ब्याटिङ गरी सिंगापुरले २० ओभरमा ७ विकेट गुमाएर १८६ रन बनाएको थियो । १८७ रनको लक्ष्य पाएको कतारले २० ओभरमा ९ विकेट गुमाएर १५३ रन मात्रै बनाउन सक्यो । सिंगापुरका लागि सुरेन्द्र चन्द्र मोहनले सर्वाधिक ४७ रन बनाए। टीम डेभिडले ३८, मनप्रिट सिंहले ३४ र रोहन रंगर्जनले ३२ रन बनाए । कतारका इकबल हसनले ४ र नौमान सरवाले सिंगापुरको २ विकेट लिए। १८७ रनको लक्ष्य लक्ष्य पाएको कतारले गतिलो सुरुवात नगरे पनि फाइसल जावेद(१४ बलमा २९ रन), मोहमद तानवीर(१४ बलमा २६ रन), तमुर साहजाद(२९ बलमा ३४ रन) आक्रामक ब्याटिङ गरी सिंगापुरमाथि दबाब बनाएका थिए । मोहमद रिजलान ३३ बलमा ३३ रन बनाएर नट आउट रहे । सिंगापुरका लागि जनक प्रकाश र अहमजाद महबुबले ३३ विकेट लिए । नेपालले पहिलो खेल मंगलबार बिहान कतारविरुद्ध खेल्दैछ नेपालले दोस्रो खेल मलेसियासँग २४ जुलाईमा, तेस्रो खेल कुवेतसँग २७ जुलाई र आयोजक सिंगापुरसँग जुलाई २८ तारिखमा खेल्नेछ। यस प्रतियोगतामा नेपालसहित सिंगापुर, कुवेत, मलेसिया र कतार गरी पाँच राष्ट्र सहभागी छन्। राउन्ड रोविन लिगका आधारमा सञ्चालन हुने प्रतियोगिताको शीर्ष टोली अक्टोबरमा यूएईमा आयोजना हुने ग्लोबल क्वालिफायरमा छनोट हुनेछ। ग्लोबल क्वालिफायरमा १४ टोलीको सहभागिता रहनेछ। त्यसमा शीर्ष ६ मा रहने टोलीले सन् २०२० मा अस्ट्रेलियामा आयोजना हुने टीट्वेन्टी विश्वकप खेल्न पाउनेछन्।"
