शीर्षक,विवरण
कलेजो क्रान्ति,"सफलताको अन्त्य छैन। असफलता घातक छैन। यी गणनालाई निरन्तरता दिनु नै साहस हो। बेलायतका प्रसिद्ध कूटनीतिज्ञ एवं प्रखर वक्ता विन्स्टन चर्चिलको यो भनाइ बेलाबखत प्राडा रमेशसिंह भण्डारी स्मरण गर्छन्। गत शनिबार उनीसहितको टिमले कलेजो प्रत्यारोपणमा सफलता पायो। फलस्वरूप त्रिभुवन विश्वविद्यालय शिक्षण अस्पताल महाराजगञ्जमा १६ घण्टाको प्रयासपछि पहिलोपटक कलेजो प्रत्यारोपण भयो। यो सफलताले भण्डारी पुलकित छन्। त्यत्तिकै उनलाई थप जिम्मेवारी बोध पनि भएको छ। भण्डारीको जीवनकालमा यो वर्ष कोसेढुंगाको रूपमा रहने छ। दुई महिनाअघि मात्र उनी प्राध्यापक भए। सात दिनयता अर्को बधाई ग्रहण गर्न भ्याइनभ्याइ छ। चर्चिलले भने झैं यो सफलतालाई उनले अन्तिम मानेका छैनन्। बैतडीदेखि अस्ट्रेलिया बैतडीको रोडिदेवलमा जन्मेका भण्डारी पाँच भाइबहिनीमध्ये दोस्रा हुन्। मध्यमवर्गीय उनी अध्ययनका क्रममा काठमाडौं आए। भीएस निकेतनमा नर्सरीदेखि एसएलसी दिँदासम्म उनी मेधावी छात्रका रूपमा परिचित थिए। वीरेन्द्र सैनिक विद्यालयमा उनले होस्टेल बसेर पढे। आईएस्सी सकेपछि बीपी कोइराला स्वास्थ्य विज्ञान प्रतिष्ठानबाट एमबीबीएस सके। सन् २००१ मा एमबीबीएस गरेपछि डाक्टर बने। तर, कुनै निश्चित विधामा विज्ञता हासिल गर्नेबारे उनी अन्योलमा थिए। इच्छाचाहिँ पेडियाट्रिसियन बन्ने थियो। समय र परिस्थितिले सर्जन बनायो, उनले सुनाए। जे पढे पनि मज्जाले पढ्ने र त्यस विधामा उल्लेखनीय कार्य गर्ने उनमा हुटुहुटी थियो। सन् २००३ मा उनले त्रिभुवन विश्वविद्यालय, चिकित्साशास्त्र अध्ययन संस्थान महाराजगन्जमा नाम निकाले। तीन वर्षमा उनले मास्टर्स इन सर्जरी (एमएस) सके। त्यसपछि शिक्षण अस्पताल (टिचिङ) मा कार्य गर्न थाले। यसैबीच उनले ग्यास्ट्रोइन्टेसटाइनल सर्जरी (जीआई) मा तीनबर्से एमसीएच गरे। सन् २०१० मा उनी अस्टेलिया पुगे। उनले कलेजो र प्यांक्रियाजबारे अध्ययन गर्न रोयल अस्ट्रेलेसियन कलेज अफ सर्जन्समा छात्रवृत्ति पाए। त्यहीबेला नेपालमा पनि प्रत्यारोपण सेवा सुरु गर्न पाए त गजब हुन्थ्यो भन्ने विचार आयो। त्यसपछि पुनः प्रत्यारोपणमै थप ज्ञान हासिल गर्न एक वर्षका लागि अस्ट्रेलिया गएँ, उनले यात्रा शृंखला कहे। सन् २०१५ मा अस्टेलियाबाट फर्कंदा नै उनले स्वदेशमै कलेजो प्रत्यारोपण गर्ने अठोट लिइसकेका थिए। तर, वातावरण अनुकूल एवं सहज थिएन। धेरैले त कलेजो प्रत्यारोपण सम्भव नभएको सुनाए। कतिपय साथीहरूले यस्तो सपना नदेख्दा राम्रो भन्दै उडाए। तर, उनी अठोटमा अविचलित थिए। शिक्षण (टिचिङ) अस्पतालमा बिरामीको सेवा गर्दै प्रत्यारोपणको माहोलका लागि दौडधूप सुरु गरे। उनले भने, कहिलेकाहीं दिक्क लाग्थ्यो। कहिले फेरि हरेश खानु हुँदैन भन्दै उत्साह जाग्थ्यो। जति गर्न सकिन्छ गर्दै जाऊँ। आफूले गर्न नपाए पछिल्लो पुस्तालाई त सजिलो हुन्छ भन्दै निरन्तर लागिरहें। अन्नतः त्यो सम्भव भयो। त्यो दिन आयो। बिरामीको खुसी उनले कलेजोका बिरामी भेटिरहन्छन्। जसमध्ये कतिपयको कलेजो फेल भएको हुन्छ। उनीहरू मृत्युको नजिक पुगेको थाहा पाउँदा दुःखी हुन्छन्। बिरामीलाई नयाँ जीवन दिन उनी लालायित हुन्छन्। यसै क्रममा उनले बाबु र छोरी भेटे। ५८ वर्षीय बुवाको कलेजो फेल भएको थियो। ३३ वर्षीय छोरी कलेजो दिन तयार थिइन्। गत शनिबार उनै छोरीको कलेजोको केही भाग काटेर बुवामा प्रत्यारोपण गरिएको थियो। प्रत्यारोपणमा नेतृत्व गर्नुपर्ने अवस्था आउँदा उनलाई एक खालको दबाब महसुस भयो। कलेजो दिने व्यक्ति स्वस्थ र बच्चाबच्चीकी आमा भएकाले उनको स्वास्थ्यप्रति चिन्तित थिएँ, उनले स्मरण गरे। स्वदेशमा बसेर बिरामीको सेवा गर्न पाउँदाको खुसी यहाँबाहेक अन्यत्र पाउँदिनँ। यसर्थ म कहीं जानेवाला छैन। यसमा ढुक्क भए हुन्छ। उनी फेरि भन्छन्, शुक्रबार बिहान ८ बजेदेखि प्रत्यारोपण सुरु भएको थियो। शनिबार मध्यराति साढे १२ बजे अर्थात् १६ घण्टा लाग्यो। उनी सपना साकार भएकोमा खुसी भएँ। मध्यरातमा खानपानतिर ध्यानै गएन। सुत्न मन पनि लागेन। बिहान साढे चार बजेसम्म बिरामी र कलेजो दाताको वरपर रहेर सूक्ष्म अवलोेकन गरिरहें। शनिबार बेलुका चार बजे सुत्न गएँ। चार घण्टा सुतेर पुनः बिरामी भएका ठाउँमा आएँ। प्रत्यारोपणपछि कलेजो दाता पनि वार्डमा सरिसकेकी छिन्। बिरामी पनि सघन उपचार कक्षमा हुनुहुन्छ। केही समयपछि वार्डमा सार्ने योजना छ, उनले खुसी व्यक्त गरे। प्रत्यारोपणमा अगुवाइ गरेका कारण बधाई उनले धेरै पाएका छन्। तर, बधाईको हकदार सम्पूर्ण टिम भएको उनी बताउँछन्। प्रत्यारोपण कार्यलाई दिगो बनाई बिरामीहरूलाई पुनर्जीवन दिएर खुसी बनाउने आगामी योजना सुनाउँछन्। नेपालमा बर्सेनि झण्डै एक हजार बिरामीको कलेजो बिग्रने अनुमान गरिएको छ। कलेजोका बिरामी र दाताबीच ब्लड ग्रुप मिलेको र दाता स्वस्थ भएको अवस्थामा दान दिन सकिन्छ। बिरामीलाई सहुलियत कलेजो प्रत्यारोपण सबैभन्दा जटिल र संवदेनशील मानिन्छ। कलेजो प्रत्यारोपणले निरन्तरता पाएको अवस्थामा त्यसको फाइदा चौतर्फी पर्छ। डा भण्डारीका अनुसार, कलेजो प्रत्यारोपण जटिल र संवेदनशील भएका कारण आईसीयू, एनेस्थेसिया, ल्याबलगायत अस्पतालका सबै सेवाहरू गुणस्तरीय हुन पुग्छन्। कलेजोका बिरामीलाई मात्र होइन, सबै बिरामीलाई यसले प्रत्यक्षपरोक्ष फाइदा पुग्छ, उनले भने। कलेजो प्रत्यारोपण गर्ने अस्पतालका सबै सेवा राम्रो भएको सन्देश जाने डा भण्डारीको भनाइ छ। स्वदेशमा कलेजो प्रत्यारोपणमा झण्डै २५ लाख खर्च लाग्छ। त्यो रकम बिरामीलाई जुटाउन सकस पर्ने डा भण्डारीलाई थाहा छ। यसका लागि सरकारले मिर्गौला प्रत्यारोपणका बिरामीलाई जस्तै उपचार सहयोग गर्दा सबैको पहुँचमा पुग्ने उनको आशा छ। फुटबल खेल्न रुचाउने डा भण्डारीले कलेजो प्रत्यारोपणमा क्याप्टेनको भूमिका निर्वाह गर्दै गोल गरेका छन्। उनका साथीहरूमध्ये अधिकांश अमेरिका र बेलायतमा छन्। तर, तालिम लिन मात्र विदेश जाने उनको योजना छ। स्वदेशमै बिरामीको सेवा गर्न पाएकामा गौरवबोध गर्छन्। स्वदेशमा बसेर बिरामीको सेवा गर्न पाउँदाको खुसी यहाँबाहेक अन्यत्र पाउँदिनँ। यसर्थ म कहीं जानेवाला छैन। यसमा ढुक्क भए हुन्छ, ४२ बर्से प्राध्यापकले मुस्कुराउँदै भने।"
पूर्वीय र पाश्चात्य खानपिन,"विदेशमा आफू बसेको ठाउँमा यस्तो नराम्रो छ, उस्तो नराम्रो छ भन्दै आफ्नै देशको उछितो काटेर नथाक्नेहरूका लागि हाम्रो संस्कार र चालचलन कति वैज्ञानिक छ भन्नेबारेमा यहाँ तुलनात्मक विश्लेषण गर्ने प्रयास गरिएको छ। पंक्तिकार यस सम्बन्धमा कुनै विशेषज्ञ हैन। आफ्नो बाल्यकालमा गाउँमा देखेभोगेको अनुभव र पाश्तात्य देशमा बसिरहँदा देखेभोगेको अनुभवलाई तुलना मात्रै गरेको हुँ। हाम्रो जेनेरेसन जो ७० देखि ९० दशकको बीचमा गाउँमा जन्मियो उनीहरूले एउटै जीवनमा धेरै कुरा देख्न पाए। पूर्णरूपमा प्रविधिविहीन बाल्यकाल हुर्केर, बाल्यकालमा कल्पनै नगरेको प्रविधिसँग वैश्यककाल बिताइरहेको छ यो पुस्ताले। मेरो ३९ वर्षको जीवनलाई तीन भागमा विभाजन गरिएको छ एसएलसी दिँदासम्मको गाउँको बसाइ, क्याम्पस पढ्दा र क्याम्पस अध्यापक हुँदा र अहिले बिताइरहेको विदेशको जिन्दगी। मेरो यो लेखाइको लक्ष्य मैले पहिलो चरणमा बिताएको जीवनमा देखेभोगेको चालचलन जुन पूर्णतया पूर्वीय थियो र तेस्रो (अहिले बिताइरहेको) जिन्दगीमा देखेभोगेको चालचलन जुन पूर्णतया पाश्तात्य हो। त्यसको तुलना गर्नु हो। मैले यी जीवनशैलीलाई चार भागमा विभाजन गरेको छु खानपिन शैली, बिहानको जीवनशैली, दिसापिसाब शैली र मनोरञ्जन शैली। अहिले चर्चा गरौं खानपिन शैलीबारेमा। पूर्वीय चलनअनुसार बिहानको ब्रेकफास्ट खाने चलन हुँदैन। बिहानको खाना ओजिलो खाने चलन रहन्छ। किनकि दिनमा काम गर्नुपर्ने हुन्छ। लन्च र डिनर हल्का खाने चलन हुन्छ। मेरी हजुरआमा बेलुकाको खाना थोरै खाए बल धेरै खाए मल भन्नुहुन्थ्यो। किनकि बेलुका खाएपछि काम केही हुँदैन। खासमा बेलुकाको खाना ओजनदार खाइयो भने पाचन प्रक्रियाको शरीर सक्रिय हुन्छ जसले गर्दा सुताइमा असर गर्छ त्यसले तागत सृजना गर्छ तर त्यो प्रयोगमा नआउने भएकाले पनि शरीरलाई हानिकारक हुन्छ। अझ आयुर्वेदले त रोगी, अशक्त, बालबच्चा र बूढाबूढीबाहेकले दिनमा दुईपटक मात्र खानुलाई स्वस्थकर मान्छ। आयुर्वेदको एउटा भनाइ छ ः स्वस्थ रहन चाहनेले अघिल्लो खाना पचिसकेपछि मात्रै दोस्रो खाना खानुपर्छ। जोगी एवं सन्न्यासीहरूले दिनको एकपटक मात्रै खाने गर्छन् र उनीहरू बढी स्वस्थ रहन्छन्। हाम्रो खाना दाल, भात, तरकारी र अचार खानाको उत्तम मि श्रण हो। दाल प्रोटिन, भात कार्बोहाइडेट, तरकारी भिटामिन एवं मिनरल र अचार पाचक हो। त्यसमा अझ दूध, दही र मही थपेपछि सबैभन्दा उत्तम खानाको प्याकेज तयार हुन्छ। हाम्रो परम्परागत शैलीमा खाना बनाउनका लागि भान्साघरको अलि भित्री भाग कुनामा अरू भुइँभन्दा अलि उचो बनाउने गरिन्छ। भान्सा उचो र अलि भित्री भागमा बनाउनुको अर्थ बाहिरका कीटाणु हतपत प्रवेश गर्न नसकून् भनेर हो। भान्सालाई हरेक बिहान खाना बनाउनुभन्दा पहिला र खाइसकेपछि ताजा गोबर माटोले पोत्ने चलन हुन्छ। जसले गर्दा कुनै विषाक्त कीटाणु भान्सामा प्रवेश गर्न पाउँदैन। भान्सामा जुठो रह्यो वा जुठो भाँडा राखियो भने अलच्छिन लाग्छ भन्नुको तात्पर्यन ै जुठो रह्यो भने त्यसले दूषित बनाउँछ भन्नु हो। खाना पकाउने महिलाले पनि खाना पकाउने बेलामा छुट्टै चोखो कपडा लगाएर पकाउने गरेका हुन्छन्। अझै सेतो कपडा नै भान्साका लागि उत्तम मानिन्छ। यहाँ पाश्चात्य देशहरूमा पनि खानेकुरा उत्पादन गर्ने फ्याक्ट्रीहरूमा बाहिरको कपडा लगाएर भित्र जान पाइँदैन। हाम्रो परम्परामा खाना खाने बेलामा लुगा फेर्ने चलन पनि त्यही नै हो। बाहिर गएर आएको कपडामा कीटाणु हुन सक्छ र खानालाई त्यसले दूषित बनाउन सक्छ भनेरै हो। खाना खाने बेलामा औसेनी गर्ने चलन पनि वैज्ञानिकनै छ। खाना खाने वरिपरि पानी छर्कनु धुलोहरू नउडोस् भनेर हो भने थोरै खानालाई बाहिर राख्नु झिँगा माखा आयो भने पहिला बाहिरको खानामा बसोस् भनेरै हो। खाना खाएको बेलामा नबोल्ने चलन पनि पूर्वीय नै हो। आधुनिकतासँग घुलमिल भएका पछिल्लो पुस्तामा पूर्वीय संस्कारको ज्ञानसमेत छैन। हामी बाहिर बस्नेले पनि आफ्नो संस्कृति र चालचलन अरूलाई सिकाउन जरुरी छ। अँगेनामा गाईवस्तुहरूका लागि कुँडो पकाउने भएकाले र बोकेर लगेको खाना चिसो हुने र बाटोमा कीटाणुको संक्रमण हुन भएकाले बाहिर पकाएको खाना खाइँदैन। बूढापाकाहरू जहाँ गयो त्यहीं पकाएर खान्छन् तर अन्यत्रै पकाएर बोकेर लगेको खाना खाँदैनन्। बासी खाना खान हँुदैन भन्ने चलन छ। तर पाश्तात्य संस्कृतिमा एक दिन खाना बनाएर हप्ताभरि खाने चलन हुन्छ। त्यस्तै सुपर मार्केटबाट खाना किनेर खाने गर्छन्। त्यो फ्याक्ट्रीमा मेसिनद्वारा उत्पादन भएको खाना कसरी स्वस्थकर हुन्छ र ? वासी खानालाई माइक्रोवेभमा तताएर खाने चलन पनि ठीक हैन। माइक्रोवेभमा तताउँदा त्यसले सृजना गर्ने तरंगले सबै पौष्टिकता नष्ट हुन्छ। पाश्तात्य देशमा जंकफुड खाने चलन हुन्छ। हुन त त्यसकै देखासिकी गरेर नेपालमा पनि अनिवार्य खानाजस्तै जंकफुडको प्रयोग हुन थालिसक्यो। त्यसमा न त पानीको मात्रा नै हुन्छ। सबै कृत्रिम रङ मिसाएर आकर्षक मात्र बनाइएको हुन्छ। अझ भन्नुपर्दा जंकफुड एक प्रकारको विष नै हो। हाम्रो पूर्वीय संस्कारमा मासु पनि एकदमै कम खाने प्रचलन छ। मासुलाई एक अशुद्ध भोजनको रूपमा लिइन्छ। त्यसैले औंसी, पूर्णिमा, एकादशी, श्राद्ध, पूजापाठ लगाउँदा मासुलाई बिटुलो मानिन्छ। गाउँघरतिर शाकाहारीले मान्छे मरे घाट, जन्तु मरे पेट भनेर मासु खानेलाई व्यंग्य गर्थे। पाश्चात्य खानपिनमा अत्यधिक मात्रामा मासुको प्रयोग हुन्छ। सुपर मार्केटतिर कुनै न कुनै मासु नमिसिएको खान नै हुँदैन। मासुमा अझ धेरै गाईको मासु प्रयोग हुन्छ। यहाँ त मासु भनेकै गाईको भनेर बुझिन्छ। गाईको मासुमा अत्यधिक रातोपना हुन्छ, जुन एकदमै हानिकारक हो। गाईको मासु हिन्दुहरूले किन खाँदैनन् भन्ने सन्दर्भमा एउटा अनुभव सुनाउन मन लाग्यो। म केही वर्षअघि एउटा फ्रेन्च मल्टिनेसनल कम्पनीमा काम गर्थें। त्यहाँ प्रवेश गर्दा पुराना कामदार मुस्लिम धर्मावलम्बीसँग गाईको मासुको विषयमा विवाद भएको थियो। मानिस सर्व श्रेष्ठ भएकाले एकै ठाउँमा दिसापिसाब गर्ने प्राणीको पूजा किन गर्ने ? अनि मैले उनलाई छुट्टै बोलाएर गाईको महŒवका विषयमा सम्झाएँ। परापूर्वकालमा जतिखेर मान्छेहरू जंगलमा बस्दा जीवजन्तु निकै सीमित पाइन्थे। गर्भवतीले बच्चा जन्माएर आफू मरेको अवस्थामा गाईको दुध बच्चालाई बचाउने एक मात्र उपाय हुन्थ्यो। गाईको दूधले नै बच्चाको जीवन जोगिने हुनाले गाईलाई आमा वा भगवान्का रूपमा पूजा गरिएको हो। बाँधेर राख्ने भएकै कारण गाईले बसैकै ठाउँमा दिसापिसाब गर्छ भनेर सम्झाएँ। हिन्दु धर्मको हरेक चालचलन वैज्ञानिक छन् र सान्दर्भिक पनि। गाउँमा जीवनभर एउटा सिटामोल पनि नखाएर एक सय वर्ष बढी बाँचेका मानिस पनि देखेको छु। उनीहरू सधैं स्वस्थ हृस्टपुस्ट हुनुको कारण नै स्वच्छ खानपिन हो। पश्चिमामा पूर्वीय चलनविपरीत छ। खाना पटकपटक खाने चलन छ। हामीकहाँ पवित्र मानिएको भान्सा उनीहरूको शौचालयछेउमै राखिएको हुन्छ। यो एकदमै अवैज्ञानिक हो। यसैले गहिरिएर विश्लेषण गर्ने हो भने हाम्रो हिन्दु परम्परा वा पूर्वीय जीवनशैली हरेक हिसाबले वैज्ञानिक छ। आधुनिकतासँग घुलमिल भएका पछिल्लो पुस्तामा पूर्वीय संस्कारको ज्ञानसमेत छैन। आफ्नो देशभित्र मात्रै होइन, हामी बाहिर बस्नेहरूले पनि आफ्नो संस्कृति र चालचलन अरूलाई सिकाउन जरुरी छ।"
शिक्षकले गर्न सक्ने फरक काम,"शिक्षकहरूका अगाडि यहाँ एउटा सुनौलो अवसर उभिएको छ। यो अवसरको सदुपयोग गर्दा शिक्षा क्षेत्रमा एउटा क्रान्ति आउनेछ। यसबाट विद्यार्थीले गाउँसहर बुझ्ने र देश चिन्ने अवसर पाउने छन्। एक ठाउँको ज्ञान अर्को ठाउँमा वितरण हुनेछ। विद्यार्थीको प्रतिभा निखारिनेछ र क्रमशः यो उपलब्धिलाई अन्तर्राष्ट्रिय समुदायसम्म जोड्न सकिनेछ। हो, यहाँ चर्चा गर्न थालिएको विषय हरेक विद्यालयले आफ्नो परिवेश चिनाउने र विद्यालयले ओगटेको ठाउँमा भएका कृषि, सामाजिक, सांस्कृतिक, औद्योगिक र वैज्ञानिक उपलब्धिहरूको भिडियो निर्माण गर्नेबारे हो। विद्यार्थीहरू नियमित रूपमा विद्यालय आएकै छन् र अध्ययन गरिरहेकै छन्। उनीहरूले निश्चित तह पार गरेपछि विद्यालय छाड्ने छन्। तर, शिक्षकले चाहेमा विद्यार्थीको कार्यकाललाई अविस्मरणीय बनाउन सक्छन्। भिडियो निर्माणमा शिक्षकले नेतृत्व लिन सक्छन्। १ देखि ३ कक्षासम्म सञ्चालित विद्यालयका शिक्षकले विद्यार्थीलाई सहभागी गराउने तर विभिन्न कार्य आफैं गर्नेछन्। कक्षा ५ सम्मका विद्यालयमा ४ र ५ का विद्यार्थीलाई विशेष रूपमा सहभागी गराउन सकिनेछ। ८ कक्षासम्म सञ्चालित विद्यालयमा ४ देखि ८ कक्षाकै विद्यार्थी सहभागी हुन सक्छन्। यसैगरी १० सम्म र १२ सम्म सञ्चालित विद्यालयमा त्यहीअनुसारको अवस्था सिर्जना गर्न सकिन्छ। हरेक विद्यालयमा प्रविधिमा विशेष चासो राख्ने शिक्षक हुन्छन्। कक्षा ८, १० वा १२ सम्म सञ्चालित विद्यालयमा त विद्यार्थी नै पनि यस विषयमा केही मेसो पाएका र कतिपय त दक्ष नै हुन्छन्। शिक्षकले प्रतिभा पहिचान गरेर र बाँकीलाई अवसर दिएर सहकार्यको वातावरण बनाउन सक्छन्। सरकारको आर्थिक सर्वेक्षण ०७४७५ मा नेपालमा ३५ हजार ६०१ विद्यालय रहेको उल्लेख छ। यसमा सामुदायिक विद्यालय २७ हजार ८८३, संस्थागत ६ हजार ५६६ र धार्मिक १,१५२ छन्। आधारभूत तहमा ५८ लाख ३७ हजार, माध्यमिक तहमा ९ लाख ७१ हजार र विभिन्न विश्वविद्यालय र अन्तर्गतका क्याम्पसमा अध्ययनरत विद्यार्थीको संख्या ४ लाख ५३ हजार छन्। तिनलाई शिक्षणप्रशिक्षण गर्ने शिक्षकको संख्या नै ३ लाख २२ हजार रहेको तथ्यांक छ। नेपालमा एक करोड ६५ लाख इन्टरनेट प्रयोगकर्ता रहेका छन्। यसमा १५६५ उमेर समूहका ७२ प्रतिशत नेपाली मोबाइलसँग जोडिएका छन्। यसमध्ये ६० प्रतिशत फोन इन्टरनेट चल्ने स्मार्टफोन छन् र ४६ प्रतिशत उपभोक्ता इन्टरनेटबारे जानकार छन्। यो तथ्यांक एसियाली देशहरू भारत, पाकिस्तान, म्यानमार, बंगलादेश र कम्बोडियाभन्दा उच्च स्थिति हो। जस्तो एक संस्था वा एक घरमा एक डीएसएलआर क्यामेरा, ल्यापटप वा डेक्सटप पाइने अवस्था छ। अनलाइन डाटा वा वाइफाई सुविधा अब पहुँचबाहिरको विषय बन्न छाडेका छन्। अर्थात्, सहज छ। हरेक दिन एक विद्यालयमा सानोठूलो खुसी प्रकट भइरहेकै हुन्छ। त्यो विद्यार्थीका गतिविधि, कक्षाकोठा र वरिपरिको वातावरणमा सहज भेटिन्छ। कथा, कविता, निबन्ध, खेलकुद, सरसफाइ, वतृत्वकला, नृत्यकला, अभिनयकला, नक्कल कलादेखि विज्ञानप्रविधिको विकास र प्रयोग, सामाजिक एवम् मानवीय उत्तरदायित्व बहन, अनुसन्धान तथा अध्ययन भ्रमण आदि यसका विषयगत पाटो हुन सक्छन्। विद्यार्थीका सफलताका कथा, अभिभावकका प्रेरणादायी भावना, स्थानीय समुदायका सकारात्मक विचार यसको हिस्सा बन्न सक्छन्। यसले एकातर्फ विद्यालयको प्रचार अभियानलाई सघाइरहेको हुन्छ भने अर्कोतर्फ ठूलो खुसीको खोजीमा रुमलिनुभन्दा ससाना खुसीमा रमाउने परिपाटी निर्माण गर्छ। एक विद्यालयले एक दिनमा एक श्रव्यदृश्य सामग्री सम्प्रेषण गर्ने हो भने २६ दिनमा नौ लाख २५ हजारभन्दा बढी खुसी बाँडिनेछ। यस अनुपातमा वर्षमा १ करोडभन्दा बढी खुसी सार्वजनिक हुनेछन्। यसले नेपालीमा व्याप्त निराशालाई आशावादितामा बदल्न मद्दत गर्छ। नकारात्मक भावनामाथि सकारात्मक दृष्टिकोण दिन भूमिका खेल्छ। विद्यालय र शिक्षकको भूमिकामाथि थप विश्वास र भरोसा बढाउन यो क्रिया शक्ति बन्छ। अर्थात् सकारात्मक ऊर्जा, चिन्तन, विश्वास र भरोसाका लागि हामीले समाजको मात्र होइन, देशका प्रत्येक जसो घर र मनसँग जोडिएको तत्वलाई रूपान्तरणको सशक्त माध्यम बनाउने बाटो खुला छ। क्यामेरा एवम् छायांकन दृश्यांकनका लागि क्यामेरा अनिवार्य सामग्री हो। क्यामेराले घटना, पात्र, क्रियाकलाप तथा बिम्बलाई दृश्य र ध्वनिमा रूपान्तरण गर्छ। क्यामेराको स्तरसँग श्रव्यदृश्य गुणस्तर सम्बन्धित हुन्छ। सामान्यतया संसारभर १९२० बाई १०८० रेजुलेसनको भिडियो चलनमा छ। यसलाई फूल एचडी पनि भनिन्छ। डीएसएलआर, क्यामकोडर, ह्यान्डीक्यामसँगै अहिले आधुनिक मोडलका मोबाइलमा उक्त रेजुलेसन उपलब्ध छ। विकल्पमा एसडी रेजुलेसनमा छायांकन गर्न पनि सकिन्छ। यी क्यामेरा तपाईंहामी सबैको सहज पहुँचमा छन्। महत्त्वपूर्ण कुरा, क्यामेरा चलाउने व्यक्तिले विषयको गहिराइ बुझेको हुनुपर्छ भन्ने हो। सुझबुझका आधारमा विषयमाथि न्याय गर्नु छायाकारको कर्तव्य हो। घटना वा गतिविधि भइरहेको स्थान कस्तो छ, पात्र एवम् चरित्र कुन अवस्थामा कहाँ र कसरी रहेका छन्, यसको अध्ययन तत्कालै गर्न सक्ने क्षमताचाहिँ खिच्ने व्यक्तिमा हुनैपर्छ। यसले ध्वनि र प्रकाश व्यवस्थापनमा मद्दत पुर्याउँछ। भीडभाडको हल्ला वा वरिपरिको मोटो ध्वनिले मूल विषयलाई कमजोर बनाउँछ। अनावश्यक प्रकाश परावर्तन तथा विपरीत वा नकारात्मक प्रकाश (एन्टीलाइट) ले दृश्यलाई धमिल र अस्पष्ट बनाउँछ। श्रव्यदृश्य कमजोर हुँदा विषयवस्तुको गाम्भीर्य नै कमजोर हुन्छ र दर्शक असन्तुष्ट बन्न सक्छन्। हल्लाको होइन, विवेक र सीप उपयोग गरेर आफैं र अरूलाई पनि खुसी बनाउन भर्चुअल टुल्स जानेर सकेको प्रयोग गरौं, दुरुपयोग होइन। पात्रमाथि दबाब बनाइराख्ने, बीचमा रोक्ने अथवा असहज हुने गतिविधि छायांकनको अस्वाभाविक प्रक्रिया हो। पात्रको स्वाभाविक तथा यथार्थपरक क्रियाकलाप श्रव्यदृश्यको सरलता हो। यसर्थ, क्यामेरा चलाउने व्यक्ति अनुसन्धान गर्ने, सामाजिक संरचनाको जानकार, पात्रको मनोविज्ञान पढ्न सक्ने, कथाको गहिराइ बुझ्ने र दृश्य गुणस्तर बनाउने क्षमताको हुनुपर्छ। छायांकन गरिरहँदा अब तत्काल के हुँदै छ वा हुन सक्छ भन्ने अनुमान गर्न सक्ने र त्यहीअनुरूप आफूलाई ढाल्न सक्ने वा तयार गर्न सक्ने क्षमता छायाकारमा हुनु भनेको सोच, विचार र चिन्तनमा रूपान्तरण र जागरणको पनि प्रक्रिया श्रव्यदृष्यमार्फत सुरु हुनु हो भनेर बुझ्नुपर्छ। क्यामेराको फोकस एरिया विषयकेन्द्रित हो। मानौं, एउटा पात्र केही वस्तु देखेर हाँसिरहेको छ, यसबेला विषयको केन्द्र पक्ष पात्रमा झल्केको भाव हो। केन्द्रीय पक्षको छायांकनपछिको चरणमा स्वाभाविक क्रिया वा सृजित प्रतिक्रियामा ध्यान पुर्याउन आवश्यक हुन्छ। पात्र कुन वस्तु देखेर हाँसेको रहेछ, यसको खुलासा महत्त्वपूर्ण छ। तत्पश्चात् पात्र, स्थान, सन्दर्भको वास्तविकता उजागर हुनुपर्छ। ऊ कहाँ छ, को हो र के गर्दै छ भन्ने जिज्ञासा मेटिनुपर्छ। प्रविधिगत रूपमा कम्पोजिट सट, मिडियम सट, क्लोजअप सटजस्ता सट साइजको माध्यमद्वारा कथामा अनुभूति र पात्रप्रतिको भाव जगाउन सकिन्छ। दृश्य सम्पादन दृश्य सम्पादनलाई हामी उत्पादनअघिको चरण मान्छौं। अर्थात्, यसलाई पोस्ट प्रोडक्सन पनि भनिन्छ। यहाँ दृश्य, ध्वनि, तस्बिर, चित्र, अक्षरहरू सम्पादन सामग्री हुन्। ल्यापटप वा डेक्सटप कम्युटरबाट श्रव्यदृश्य सम्पादन गर्न सफ्टवेयरको प्रयोग अनिवार्य छ। यो काम मोबाइलबाट पनि गर्न सकिन्छ। एडोभ प्रिमियर, फाइनलकट प्रो, एबिट सफ्टवेयरहरू व्यावसायिक सम्पादनमा चल्तीमा छन्। यसबाहेक मुभिमेकरबाट पनि सम्पादन गर्न सकिन्छ। तर, यो त्यति प्रभावशालीचाहिँ हुँदैन। यी सफ्टवेयरहरू सर्च इन्जिनबाट पनि उपलब्ध हुन्छन्। मोबाइलबाट दृश्य सम्पादन असजिलो त छ तर समय र उपलब्धतालाई ध्यानमा राखी आधारभूत सम्पादन गर्न भने सकिन्छ। एन्ड्रोएड सिस्टम भए प्ले स्टोर र आईओएस (एप्पल सिस्टम) भए एप्पल स्टोरबाट सफ्टवेयर स्थापित गर्नुपर्छ। धेरैजसो सफ्टवेयर वा एप्लिकेसन निःशुल्क पाइन्छ। एप्पलका लागि आईमुभी र एन्ड्रोएडका लागि एक्सन डाइरेक्टर भिडियो एडिटरजस्ता एप्लिकेसन आजभोलि निकै प्रयोगमा छन्। अझ गुणस्तरीय र प्रभावकारी बनाउन एडोभ प्रिमियर कामकाजी हुन सक्छ। यो सफ्टवेयरमा अंकित टुल्स र प्रोसेसबाट श्रव्यदृश्य सामग्री तयार पारिन्छ। एक नयाँ प्रोजेक्ट सृजना गरेपश्चात् आफूलाई चाहिएको फाइल इम्पोर्ट (स्टोर गरिएको फाइलबाट आयात) गर्नुपर्छ। अनुक्रम (सिक्वेन्स) बनाएपछि समयरेखा (टाइमलाइन) मा दृश्य लयबद्ध हुन्छ। ध्वनि तथा दृश्य ट्र्याकहरूमा विषयवस्तुअनुरूप टुल्स प्रयोग गर्न सकिन्छ। श्रव्यदृश्य जोड्न, काट्न, बढाउन, घटाउन, तन्काउन, दौडाउन, खुम्च्याउन, हटाउन टुल्सको प्रयोग हुन्छ। दृश्यमाथि इन्सर्ट दृश्य राख्नुपरे वा शब्दमा विवरण दिनुपरे अर्को ट्र्याक प्रयोग गर्ने विकल्प उत्तम हुन्छ। पाश्र्व संगीत पनि यसैगरी राख्न सकिन्छ। मोबाइल डिभाइसबाट सम्पादन गर्ने शैली झन्झटिलो त हुन्छ तर प्रक्रिया उस्तै हो। एक ढिक्का भिडियो बनाउने कार्य (रेण्डरिङ) सम्पादनको अन्तिम चरण हो। आवश्यकताअनुसारको फाइल फम्र्याटमा वा पूर्वनिर्धारित व्यवस्थाअनुरूपका प्रारूपमा भिडियो मास्टर बनाउनेचाहिँ सम्पादनको पनि अन्तिम चरणको काम हो। दृश्य सम्पादक उत्पादन हुने सामग्रीको पहिलो दर्शक मात्र होइन, पहिलो न्यायाधीश वा निर्णायक पनि हो। अतः उत्तम नतिजा प्राप्त गर्न सम्पादकको विवेक, धैर्य र लगनशीलताले अहम् भूमिका खेल्छ। विषयको जीवन्तता र यथार्थ अवलोकन गर्ने दर्शकको अधिकारलाई सधैं अंगीकार गर्नु सम्पादकको मूलभूत दायित्व बन्छ। लेख्ने, खिच्ने र सम्पादन गर्नेको सोच र चिन्तन मिल्यो भने मान्नुहोस् बजारमा केही गुणस्तरीय उत्पादन आउँदै छ। भिडियो सम्प्रेषण उत्पादन गरिएका भिडियोहरू सम्प्रेषण गर्ने किफायती माध्यम सामाजिक सञ्जाल हो। भर्चुअल दुनियाँका लागि सामाजिक सञ्जाल औजार मात्र होइनन्, हतियार पनि हुन्। अर्थात्, सामाजिक सञ्जाल व्यक्ति, समूह, समाज, राष्ट्र, विश्वमै सञ्चार र सूचनाको सशक्त माध्यम हुन्। हामीले सुनेको नागरिक पत्रकारिता (सिटिजन जर्नालिजम) को योभन्दा ठूलो मैदान नै अरू छैन। ब्लग र माइक्रो ब्लगको रूपमा ट्विटर, सामग्री समुदायका रूपमा युट्युब, सामाजिक नेटवर्किङ साइटका रूपमा फेसबुक, आभासी सामाजिक दुनियाँका रूपमा सेकेन्ड लाइफलगायत दर्जनौं साइट सक्रिय छन्। यसमा मानिसले आफ्नो विचार विनारोकतोक राख्न सक्नेछन्। द सोसल मिडिया टुडेका अनुसार नेपालमा एक करोड ८० लाख सामाजिक सञ्जाल प्रयोगकर्ता छन्। फेसबुक प्रयोगकर्ता मात्र ९० लाख छन्। सन् २०१६ मा विश्वभरका विद्यार्थीमाझ गरिएको अध्ययनले फेसबुक चलाउनेको संख्या अरूभन्दा बढी रहेको देखाएको थियो। फेसबुकमा एकअर्कासँग साथी बनाउनेदेखि भिडियो अपलोड गर्नेसम्मका सुविधा उपलब्ध छन्। युट्युब भिडियो राख्न, निकाल्न तथा हेर्न मिल्ने क्षेत्र हो। यहाँ कथानक चलचित्र, चलचित्रका अंश, टेलिभिजन कार्यक्रम, म्युजिक भिडियो, वृत्तचित्र फिल्म, व्यक्तिगत सामग्री भण्डारण सुविधा छ। सूचना तथा भिडियो अपलोड एवम् संग्रहस्थल गुगल पनि हो। ट्विटर, इस्टाग्राम, प्रिन्टरेस्ट आदिको प्रयोग बढ्दो छ। कैयन् वेबसाइटले निश्चित मापदण्डका आधारमा व्यापार प्रवर्धन गर्न र त्यसबाट आम्दानी हुने व्यवस्था पनि गरेको छ। यी माध्यम सृजनात्मक र विध्वंस दुवै कार्यका लागि शक्तिशाली छन्। सामाजिक सञ्जालमार्फत भिडियो सम्प्रेषण एवम् सार्वजनिक गर्नु लाभदायक छ र बहुउपयोगी छ। अन्तर्जाल वा अन्य माध्यमद्वारा निर्मित भर्चुअल दुनियाँको दौडमा तपाईंहामीले कुन विचार दिएर पाइला बढाउने छौं, भावी पुस्ता त्यही विचारको प्रतिनिधि हो। यसर्थ, आभासी समूहलाई उच्च पारस्परिक मञ्च बनाऔं। खुसी बाँडौं। हल्लाको होइन, विवेक र सीप उपयोग गरेर आफैं र अरूलाई पनि खुसी बनाउन भर्चुअल टुल्स जानेर सकेको प्रयोग गरौं, दुरुपयोग होइन। प्याकुरेल वरिष्ठ वृत्तचित्र फिल्म सम्पादक हुन्।"
ललिता निवास प्रकरण : निर्णयकर्ताहरूको दोषी चस्मा,"शारदाप्रसाद त्रिताल नेतृत्वको छानबिन समितिको प्रतिवेदनका आधारमा गैरकानुनी तरिकाले व्यक्तिका नाममा दर्ता गरिएको बालुवाटारस्थित ललिता निवासपरिसरको ११३०३० रोपनी जग्गा सरकारी स्वामित्वमा फर्काउन प्रधानमन्त्री केपी शर्मा ओली नेतृत्वको सरकारको निर्णय यतिबेला राष्ट्रिय चर्चाको विषय बनेको छ। २०२१ मा सुवर्णशमशेर राणा र उनका अंशियारहरूलाई मुआब्जा दिएर अधिग्रहण गरिएको सरकारी स्वामित्वको जग्गा व्यक्तिका नाममा फर्काउन भूमिका खेलेको भन्दै पूर्वप्रधानमन्त्रीहरू कृष्णप्रसाद भट्टराई, शेरबहादुर देउवा, माधवकुमार नेपाल, बाबुराम भट्टराई, तत्कालीन उपप्रधानमन्त्री विजय गच्छेदार र मन्त्रीहरू डम्बर श्रेष्ठ, चन्द्रदेव जोशीलगायतका व्यक्तिहरूका नाम जोडिएपछि यो विषय झनै गम्भीर बनेको छ। उक्त जग्गाको पृष्ठभूमि, प्रधानमन्त्री तथा मन्त्रीहरूका निर्णय, ती निर्णयका प्रभाव एवं परिणाम र निर्णयहरूसँग गाँसिएका प्रश्नहरूबारे तथ्यहरू प्रस्तुत गरिएको छ। सुवर्णशमशेर राणा स्वामित्व राजा महेन्द्रले २०१७ पुस १ मा राजनीतिक दलमाथि प्रतिबन्ध लगाए। त्यसपछि निरंकुश एवं निर्दलीय पञ्चायती व्यवस्था लाद्नुअघि बालुवाटारस्थित ललिता निवासपरिसरको जग्गा नेपाली कांग्रेसका नेता सुवर्णशमशेर राणा र उनका अंशियारको स्वामित्वमा थियो। पञ्चायती व्यवस्थासँगै सुवर्ण शमशेर भारत प्रवासित भए। त्रिताल समितिको प्रतिवेदनमा सुवर्णशमशेर राणाबाट उक्त जग्गा २०१७ असार १९ मा श्वेतप्रभा राणा, कनकशमशेर राणा, रुक्मशमशेर राणा, शैलजा राणा, हाटकशमशेर राणाका नाममा मालपोत कार्यालय काठमाडौंमा बकसपत्र नं १५४७ बाट पािरत भएको देखिन्छ। (पृष्ठ ४१) राजा महेन्द्र नेतृत्वको सरकारको निर्णय पञ्चायतसँगै राजा महेन्द्रले विशेष परिस्थिति ऐन, २०१७ जारी गरे। उक्त ऐनका आधारमा २०१८ फागुन १९ गते नेपाल गजेट, भाग ३, खण्ड ११, अतिरिक्तांक ४३ मा सुवर्णशमशेर राणाको नामको सम्पत्ति रोक्का राखी २१ दिनभित्र आफ्नो घर ठेगानामा आई नबसेमा रोक्का रहेको सम्पत्ति जफत हुने सूचना प्रकाशित गरेको पाइन्छ। त्यसपछि महेन्द्रले भूमि ऐन, २०२१ जारी गरेर जमिनमा हदबन्दी लगाउने निर्णय गरे। उक्त ऐनमा हदबन्दीको सीमा तराईमा २८ बिघा, पहाडमा ९६ रोपनी र काठमाडौं उपत्यकामा ५८ रोपनी तोकेको देखिन्छ। महेन्द्रकै शासनकालमा २०२१ मंसिर १७ मा नेपाल गजेट, भाग ३, खण्ड १४, अतिरिक्तांक २३ मा ललिता निवास क्याम्पको २९९९३० रोपनीमध्ये सुवर्णशमशेर राणा र कञ्चनशमशेर राणाको भागमा रहेको १४११०० रोपनीमा श्री ५ को सरकार लागिसकेकाले सो कट्टा गरी बाँकी २८४१४३० रोपनी जग्गा प्राप्त गर्ने भनी सूचना प्रकाशित भएको देखिन्छ। २०२१ मंसिर १७ मा प्रकशित श्री ५ को सरकारको सूचनाका आधारमा ललिता निवासपरिसरको सुवर्णशमशेर राणा र कञ्चनशमशेर राणाको भागमध्येकोे १४११०० रोपनी जग्गा जफत गरेको र २८४१४३० रोपनी जग्गा मुआब्जा दिएर अधिग्रहण गरेको त्रिताल समितिको प्रतिवेदन (पृष्ठ १४) मा औंल्याइएको छ। भट्टराई मन्त्रिपरिषद्को निर्णय २०४७ जेठ १४ को मन्त्रिपरिषद् बैठकले २०१७ सालपछि प्रजातन्त्रको पुनस्र्थापनाका लागि भएका संघर्षहरूमा संलग्न भएको कारणबाट व्यक्तिहरूको हरण भएको सम्पत्तिको विषयमा गृह मन्त्रालयले गर्दै आएको छानबिन प्रक्रियालाई अझ तदारुकतासाथ गर्ने, साथै सोही सिलसिलामा रोक्का रहेको सुवर्णशमशेर राणासमेत विभिन्न व्यक्तिहरूको सम्पत्ति फुकुवा गर्ने निर्णय गरेको देखिन्छ। २०४७ साउन ८ को मन्त्रिपरिषद् बैठकले २०१७ सालपछि प्रजातन्त्र पुनस्र्थापनाका लागि भएका संघर्षहरूमा संलग्न रहेको कारणबाट विभिन्न व्यक्तिहरूको हरण भएको सम्पत्तिका विषयमा गृह मन्त्रालयले छानबिन गर्ने गरी श्री ५ को सरकार (मप) बाट २०४७ जेठ १४ मा निर्णय भएकोमा त्यसरी छानबिनबाट फिर्ता दिनुपर्ने देखिएको सम्पत्ति देहायबमोजिम फिर्ता दिने : जफत भएका घरजग्गा तथा अन्य सम्पत्तिमध्ये जग्गाको हकमा प्रचलित कानुनले दिएको हदसम्मको मात्र फिर्ता दिने। जफत भएका घर, जग्गा तथा सम्पत्तिमध्ये श्री ५ को सरकारकै अधीनमा रहेका जति जानकारीमा आउनासाथ तुरुन्त फिर्ता दिने। श्री ५ को सरकारबाट अन्यत्र स्वामित्व हस्तान्तरण भइसकेका घर, जग्गा तथा सम्पत्तिको हकमा केकस्तो प्रक्रिया अपनाई केकसरी दिन सकिन्छ, तत्सम्बन्धमा पेस गर्ने। फिर्ता दिनुपर्ने यस्ता सम्पत्तिहरूमध्ये पत्ता लाग्न बाँकीको हकमा फिर्ता दिने कारबाहीको क्रमलाई गृह मन्त्रालयले अझ छिटो गर्ने निर्णय गरेको देखिन्छ। २०४७ भदौ ३ को मन्त्रिपरिषद् बैठकले जग्गाको हकमा प्रचलित कानुनले दिएको हदसम्मको मात्र फिर्ता दिने गरी मन्त्रिपरिषद्बाट २०४७ साउन ८ मा निर्णय भएकोमा भूमिसुधार व्यवस्था लागु हुनुअगावै जफत भएका जग्गाको सम्बन्धमा देहायबमोजिम गर्ने : अंशियारको अंश छुट्ट्याएर मात्र सर्वस्व हुने कानुनी व्यवस्था रहेको हुँदा कुनै कारणले सो नभई सम्बन्धित व्यक्तिका नाममा भएका सबै जग्गा जफत भएको भए उक्त मौका प्रदान गर्ने। साथै, ७ नं फाराम भर्ने मौका नपाएको भएमा सोका लागि पनि मौका दिने। अंशियारको अंश छुट्ट्याइसकेपछि पनि सम्बन्धित व्यक्तिका नाममा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा भएको देखिएमा हदबन्दी व्यवस्था लागू हुने भएकाले सो लागू नगरी सबै जग्गा फिर्ता दिएमा भूमिसम्बन्धी ऐनको बर्खिलाप हुने हुनाले राख्न पाउने हदसम्मको जग्गा रोजी राख्न दिने र हदभन्दा बढी जग्गाको मुआब्जा मात्र दिने निर्णय गरेको देखिन्छ। कोइराला र देउवाका निर्णय गृह मन्त्रालयले २०४७ सालमा कृष्णप्रसाद भट्टराई नेतृत्वको मन्त्रिपरिषद्का माथि उल्लिखित निर्णयहरूअनुरूप जफत भएको, अधिग्रहण भएको र हदभन्दा बढी भएनभएको छानबिन गरी यकिन भएपछि मात्र हदबन्दीभित्रको सरकार लागिसकेको (जफत गरिएको) सुवर्णशमशेर राणा र कञ्चनशमशेर राणाको १४११०० रोपनी जग्गा फिर्ता गर्ने निर्णय कार्यान्वयन गर्नुपर्नेमा त्यसो नगरी २०४९ सालमा २०४७ सालको मन्त्रिपरिषद्को निर्णय कार्यान्वयन गर्न मालपोत कार्यालय, डिल्लीबजारलाई निर्देशन दिएको देखिन्छ। गृह मन्त्रालयको उक्त निर्देशनका आधारमा मालपोत कार्यालय, डिल्लीबजारले २०२१ सालमा अधिग्रहण गरिएको जग्गालाई समेत जफत गरिएको भनी गलत अर्थ लगाएर सुवर्णशमशेर राणा र कञ्चनशमशेर राणाका अंशियारहरूका नाममा ११३०३० रोपनी जग्गा फिर्ता गरेको देखिन्छ। माधवकुमार नेपाल मन्त्रिपरिषद् उपप्रधानमन्त्री एवं भौतिक योजना तथा निर्माणमन्त्री विजयकुमार गच्छदारबाट २०६६ चैत १९ मा स्वीकृत प्रस्ताव गयो र मन्त्रिपरिषद्ले निर्णय लियो, सरकारी जग्गामा मोही भएनभएको, भए केकति छन् ? सो को यकिन गर्न निर्देशन प्राप्त भएबमोजिम सरकारी जग्गामा रहेका मोहीहरूको लगत तयार गरिएको र सम्बन्धित जग्गाधनीहरूसँग समेत छलफल गरी मोही लगत कट्टा गरी खुद सरकारी जग्गा यकिन गरी पेस गर्न प्राप्त निर्देशनका आधारमा विभिन्न मितिमा सम्माननीय प्रधानमन्त्रीज्यूको कार्यकक्षमा भएका छलफलहरू तथा निर्देशनसमेतका आधारमा सम्माननीय प्रधानमन्त्रीज्यूबाट २०६६ फागुन २७ मा भएको निर्देशनका आधारमा देहायबमोजिम हुन नेपाल सरकार मन्त्रिपरिषद्समक्ष पेस गर्ने : नेपाल सरकार समरजंग कम्पनीको नाममा (मोही जनिएको) ललिता निवासको क्याम्प क्षेत्रको चार किल्लाभित्र जम्मा क्षेत्र २७७२१ रोपनी सरकारी जग्गामध्ये मोही भाग कट्टा गरी बाँकी रहने १३११३०५ रोपनी जग्गा र साबिक बाटो तथा राजकुलोसमेतको क्षेत्रफल ०१५०२ रोपनी गरी जम्मा क्षेत्रफल १४१०३२५ रोपनी अनुसूची १ मा उल्लेख भएबमोजिमका जग्गा मिलान गरी नक्साबमोजिम दक्षिणतर्फ (प्रधानमन्त्री निवास क्षेत्रपरिसर) विस्तार गर्ने। मोहीको हिस्सामा पर्ने क्षेत्रफल १३११३०५ रोपनी जग्गा र परिसर विस्तार गर्दा विस्तारित क्षेत्रमा पर्ने अनुसूची २ मा उल्लेख भएबमोजिम व्यक्तिका नाममा दर्ता रहेको जग्गाको सोधभर्ना तथा सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने। सम्माननीय प्रधानन्यायाधीश निवासको पश्चिमतर्फदेखि सम्माननीय प्रधानमन्त्रीको निवासको प्रस्तावित विस्तारित क्षेत्रको दक्षिणतर्फ भई सम्माननीय सभामुखको निवासबाट निस्की सुवर्णशमशेर मार्गमा जोड्ने गरी करिब ५७० मिटर लामो ८ मिटर चौडाइ बाटो निर्माण गर्ने। उक्त प्रस्तावका सम्बन्धमा २०६६ चैत २९ गते सम्पन्न मन्त्रिपरिषद् बैठकले प्रस्तावमा लेखिएबमोजिम गर्ने निर्णय गरेको छ। भूमिसुधार तथा व्यवस्थामन्त्री डम्बर श्रेष्ठबाट २०६७ वैशाख २७ मा स्वीकृत प्रस्ताव र मन्त्रिपरिषद्को निर्णय नेपाल सरकार मन्त्रिपरिषदको २०६६ चैत २९ को निर्णय कार्यान्वयनको सिलसिलामा मालपोत कार्यालय, डिल्लीबजार काठमाडौंले देहायबमोजिम गर्ने : अनुुसूची १ मा उल्लेख भएका मोहीमध्ये प्रधानमन्त्री निवासको दक्षिणतर्फ परिसर विस्तार क्षेत्र बाहिर परेको जग्गाका मोहीको हकमा तत्तत् जग्गा (कित्ता) मध्ये आधा जग्गा मोहीले रोजेतर्फको जग्गाको नेपाल सरकार (समरजंग कम्पनी वा राजकुलो वा बाटो) को नामबाट सम्बन्धित मोहीको नाममा दाखिल खारेज गर्ने र प्रधानमन्त्री निवासको दक्षिणतर्फ परिसर विस्तार क्षेत्रभित्र परेका जग्गाको मोहीको हक निजले मोहीवापत पाउने आधा क्षेत्रफल बराबरको जग्गा उक्त परिसर विस्तार क्षेत्र बाहिरको जग्गाको मोहीका नाममा दाखिल खारेज गरी बाँकी रहेको जग्गामध्ये नेपाल सरकार (समरजंग कम्पनी, राजकलो, बाटो) को नामबाट त्यस्ता मोहीका नाममा दाखिल खारेज गर्ने। अनुसूची २ मा जग्गा परेका जग्गावाला व्यक्तिको हकमा उक्त परिसर विस्तार क्षेत्र बाहिरको जग्गामा मोहीको नाम उल्लेख गरी नेपाल सरकार (समरजंग कम्पनी वा राजकुलो वा बाटो) को नाममा दर्ता भई आधा जग्गा मोहीका नाममा दाखिल खारेज गरी बाँकी रहेको जग्गामध्येबाट सम्बन्धित जग्गाधनी (व्यक्ति) को नाममा (विस्तार क्षेत्रमा परेको क्षेत्रफल बराबरको जग्गा सोधभर्नावापत) दाखिल खारेज गर्ने। उक्त प्रस्तावका सम्बन्धमा २०६७ वैशाख ३१ गते सम्पन्न मन्त्रिपरिषद्को बैठकले प्रस्तावमा लेखिएबमोजिम गर्ने निर्णय गरेको छ। उपप्रधान एवं भौतिक योजना तथा निर्माणमन्त्री विजय गच्छेदारबाट २०६७ असार २८ मा स्वीकृत प्रस्ताव र मन्त्रिपरिषद्को निर्णय : विभिन्न मितिमा प्रधानमन्त्रीको कार्यकक्षमा भएका छलफलहरू तथा निर्देशनसमेतका आधारमा मालपोत कार्यालय, नापी कार्यालयसँग समन्वय गरी नापी कार्यालय, डिल्लीबजारबाट निर्देशित नक्साबमोजिम नापीनक्सामा परिसर विस्तार गरिने क्षेत्र तथा विस्तारपछि नक्सामा उल्लेख भएबमोजिम ८ मिटरको बाटो बनाउने सम्बन्धमा उक्त विस्तारित क्षेत्रको बाटोमा पर्ने जग्गाधनी र मोहीहरूको विवरणमा मानवीय गल्तीले त्रुटि हुन गई यसरी विस्तार गरिने जग्गाको जग्गाधनी र मोहीको नाम र जग्गाको क्षेत्रफलसमेत केही फरक परेकाले निर्णय कार्यान्वयनमा अप्ठ्यारो महसुस गरिएको हुँदा नेपाल सरकार (मप) को २०६६ चैत २९ मा भएको निर्णयको अनुसूची १, २ र ३ मा यसैसाथ संलग्न गरिएको विवरण समावेश गरी संशोधन गर्न नेपाल सरकार मन्त्रिपरिषद्समक्ष प्रस्ताव पेस गर्ने। उक्त प्रस्तावका सम्बन्धमा २०६७ साउन २८ गते सम्पन्न मन्त्रिपरिषद्को बैठकले प्रस्तावमा लेखिएबमोजिम गर्ने भन्ने निर्णय गरेको छ। माधवकुमार नेपाल मन्त्रिपरिषद्का सदस्यका भनाइ गृहमन्त्री भीम रावल : त्यस्तो प्रस्ताव आएको मेरो जानकारीमा छैन। म मन्त्रिपरिषद्मा आउने प्रस्तावहरू संवेदनशील ढंगले लिन्छु र गम्भीरताका साथ पढ्छु। सबै प्रस्ताव पढेर क्याबिनेट बैठकमा जाने मान्छे हुँ म। तर, प्रधानमन्त्रीपरिसरको जग्गा सट्टापट्टा दिने प्रस्ताव मन्त्रिपरिषद्मा आएको मेरो स्मरणमा छैन। संस्कृतिमन्त्री मीनेन्द्र रिजाल: प्रधानमन्त्रीपरिसरभित्रको जग्गा सट्टापट्टा दिने प्रस्ताव आएको मेरो स्मरणमा छैन। भूमिसुधार तथा व्यवस्थामन्त्री डम्बर श्रेष्ठ : मैले त्यस्तो प्रस्ताव लगेको छैन। प्रधानमन्त्री निवास विस्तार हुने र त्यहाँको जग्गा सट्टापट्टा दिनेबारे भएको निर्णय मलाई याद छैन। (सेतोपाटी २० वैशाख २०७६) तत्कालीन मन्त्रीहरूबाट सार्वजनिक भएका यस्ता अभिव्यक्तिलाई आधार मान्ने हो भने प्रधानमन्त्री निवासपरिसर विस्तारका नाममा गरिएका उपरोक्त गैरकानुनी निर्णयहरू मन्त्रिपरिषद्लाई छलेर प्रधानमन्त्री एक्लैले गरेको भन्ने अर्थ लाग्छ। तर, यथार्थ भने फरक भेटिएको छ। ती प्रस्तावहरू ठाडो प्रस्तावका रूपमा नभई नियमित प्रस्तावका रूपमा मन्त्रिपरिषद् बैठकमा प्रस्तुत गरिएको, प्रस्ताव एवं निर्णयका लागि तात्कालीन प्रधानमन्त्रीले अग्रसरता लिनुभएको, प्रस्तावहरू मन्त्रिपरिषद्का सदस्यहरूसमक्ष अग्रिमरूपमा वितरण गरिएको र निर्णय हुँदाका मन्त्रिपरिषद्का बैठकहरूमा विजय गच्छेदार, भीम रावल, मिनेन्द्र रिजाल र डम्बर श्रेष्ठसमेतको उपस्थिति रहेको पाइएको छ। विजय गच्छेदार र डम्बर श्रेष्ठद्वारा स्वीकृत गरिएका प्रस्तावहरूउपर छलफल गरेर मन्त्रिपरिषद्ले ती निर्णयहरू गरेको देखिएको छ। यस्ता तथ्यहरूलाई ओझेल पार्ने गरी तत्कालीन मन्त्री भीम रावलद्वारा बारम्बार निर्णय प्रक्रियामा आफ्नो संलग्नता नरहेको भन्ने गलत सूचना सम्प्रेषण हुनुले विषयलाई झनै रहस्यमय बनाएको छ। बाबुराम भट्टराई मन्त्रिपरिषद्को निर्णय भूमिसुधार तथा व्यवस्थामन्त्री चन्द्रदेव जोशीबाट २०६९ साउन ८ मा स्वीकृत प्रस्ताव र मन्त्रिपरिषद्को निर्णय नेपाल सरकार, समरजंग कम्पनीको नाममा रहेको दर्ता सच्याई श्री पशुपति टिकिन्छा गुठीको नाममा दर्ता गर्न स्वीकृति दिने। उक्त प्रस्ताव मन्त्रिपरिषद्को २०६९ साउन १७ को बैठकमा प्रस्तुत हुँदा मन्त्रिपरिषद्को सामाजिक समितिमा पठाउने निर्णय भएको देखिएको छ। विजय गच्छेदारको अध्यक्षतामा सम्पन्न सामाजिक समितिको बैठकको २०६९ असोज १४ को निर्णय सोही दिनकै मन्त्रिपरिषद् बैठकमा प्रस्तुत हुँदा प्रस्तावमा लेखिएबमोजिम गर्ने निर्णय भएको देखिएको छ। केपी शर्मा ओली मन्त्रिपरिषद्का निर्णय मन्त्रिपरिषद्को २०७५ असार १५ को निर्णयअनुसार गठित शारदाप्रसाद त्रिताल संयोजक रहेको समितिको प्रतिवेदनमा बालुवाटारस्थित ललिता निवासपरिसरको जग्गा सम्बन्धमा निम्नानुसार उल्लेख गरिएको छ : २०४७ सालमा तत्कालीन सरकार (कृष्णप्रसाद भट्टराईको नेतृत्व) ले निर्णय गर्दा मुआब्जा पाएनपाएको सम्बन्धमा समेत ध्यान दिएको देखिँदैन। केवल राजनीतिक कारणले जफत गरिएको भन्नेमा मात्र ध्यान दिई कानुनबमोजिम अधिग्रहण भई सरकारको नाममा आएको जग्गासमेत जफत गरिएको भन्ने नाममा कुनै कानुनी व्यवस्थाका आधारमा नभई भावनामा बगी राजनीतिक निर्णय गरेको देखिन आयो। जग्गाजमिनका सम्बन्धमा निर्णय गर्दा प्रचलित कानुनका प्रावधानको उल्लेख नगरेमा कानुनको बर्खिलाफ हुन जान्छ भन्नेतर्फ ध्यान नदिएका कारण गलत र गैरकानुनी निर्णय भएको देखियो। (पृष्ठ ६३) जग्गाजमिन वा सम्पत्तिका सम्बन्धमा मन्त्रिपरिषद् (माधवकुमार नेपाल र बाबुराम भट्टराईका नेतृत्व) ले गरेका निर्णयहरू तथ्यपूर्ण, कानुनसम्मत र विवेकपूर्ण हुनुपर्नेमा प्रस्तुत विषयमा कतिपय निर्णयहरू त्रुटिपूर्ण भएको देखिन आयो। यसमा मुख्यत: सम्बन्धित मन्त्रालयले मन्त्रिपरिषद्मा पेस गर्ने प्रस्ताव तयार गर्दा नै कानुनी र तथ्यगत विषयमा प्रवेश नै नगरी नियतवश गलत मनसायले मन्त्रिपरिषद्बाट नीतिगत निर्णय गराउन प्रयास गरेको देखियो। प्रस्ताव पेस गर्न टिप्पणी उठाउने, राय दिने, निर्णय गर्न मन्त्रीसमक्ष पेस गर्ने सचिव र प्रस्ताव उठाउन निर्णय गर्ने मन्त्रीहरूसमेत उपर अधिकारसम्पन्न निकायले अनुसन्धान गर्नुपर्नेसमेत देखिन आयो। ललिता निवासपरिसरको सुवर्णशमशेर राणा र कञ्चनशमशेर राणाको अधिग्रहण गरिएको सम्पूर्ण जग्गा अविलम्ब नेपाल सरकारको नाममा फर्काउन र सरकारी सम्पत्ति हिनामिना गर्नमा भूमिका खेल्ने जोकोहीमाथि कडा कानुनी कारबाही गर्न जरुरी छ। सम्बन्धित मन्त्रालयबाट पेस भएको प्रस्तावको तथ्यगत पक्ष र कानुनी आधारका बारेमा ध्यानै नदिई प्रस्ताव स्वीकृतिका लागि पेस गर्ने तत्कालीन मुख्य सचिवहरू (माधव घिमिरे र लीलामणि पौडेल) को पनि ठूलो कमजोरी देखिन आयो। माथि उल्लेख भएका २०६७ वैशाख ३१ र २०६९ असोज १८ का मन्त्रिपरिषद्का निर्णयहरू कानुनी र तथ्यगत आधारमा त्रुटिपूर्ण देखियो, जसलाई पुन: मन्त्रिपरिषद्ले सच्याउनैपर्ने देखियो। (पृष्ठ ६५) तत्कालीन नेपाल सरकार (मन्त्रिपरिषद्) को २०६७ वैशाख ३१ को निर्णयसँग सम्बन्धित प्रस्ताव तथ्यपूर्ण र कानुनी प्रावधानको अभावमा गलत मनसायले पेस भएको र सो निर्णयका आधारमा सार्वजनिक, सरकारी र गुठी जग्गा व्यक्तिविशेषका नाममा दर्ता हुन गई सरकारी, सार्वजनिक र गुठी जग्गासमेतको सम्पत्ति हानिनोक्सानी भएको देखिँदा नेपाल सरकार (मन्त्रिपरिषद्) बाट भएको सो निर्णय मन्त्रिपरिषद्बाटै निर्णय गरी खारेज गर्ने। (पृष्ठ ७०) गृहमन्त्री रामबहादुर थापाबाट २०७५ फागुन ६ गते स्वीकृत प्रस्ताव र मन्त्रिपरिषद्को निर्णय नेपाल सरकार (मन्त्रिपरिषद्) को २०६७ वैशाख ३१ को निर्णय राज्यको हित र प्रचलित कानुनविपरीत भई उक्त निर्णयका आधारमा सरकारी, सार्वजनिक र गुठी जग्गा व्यक्तिविशेषका नाममा गई मुलुकलाई हानिनोक्सानी हुन गएको देखिएको हुँदा मन्त्रिपरिषद्बाटै उक्त निर्णय खारेज गर्ने। बालुवाटारस्थित ललिता निवास क्याम्पभित्र विशिष्ट व्यक्तिहरूको सरकारी निवासपरिसर विस्तारका क्रममा भएको नेपाल सरकार (मन्त्रिपरिषद्) को २०६६ चैत २९ को निर्णय कार्यान्वयनका सन्दर्भमा नेपाल सरकार (मन्त्रिपरिषद्) बाट २०६७ वैशाख ३१ गते सरकारी, सार्वजनिक बाटो, राजकुलोमा पनि मोहीको हकहिस्सा मालपोत कार्यालयले कायम गर्नेसमेत गरी भएको निर्णय प्रचलित ऐनकानुनको बर्खिलाप हुने गरी भएको देखिएकाले उक्त निर्णयहरू अध्ययनविश्लेषण गरी ती निर्णयहरूका आधारमा भएगरेका दूषित कार्यहरू प्रचलित कानुनबमोजिम खारेज गर्न भूमिव्यवस्था, सहकारी तथा गरिबी निवारण मन्त्रालयले नेपाल सरकार (मन्त्रिपरिषद्) मा प्रस्ताव पेस गर्ने। उक्त कार्यको टुंगो नलागेसम्म ललिता निवास क्याम्पभित्र उल्लिखित निर्णयका आधारमा जेजति सरकारी, सार्वजनिक बाटो, राजकुलो आदि जग्गा व्यक्तिका नाममा दाखिल खारेज गरिएको छ। ती जग्गा तत्काल रोक्का राख्ने व्यवस्थासमेत भूमिव्यवस्था, सहकारी तथा गरिबी निवारण मन्त्रालयले गर्ने। नेपाल सरकार (मन्त्रिपरिषद्) को २०६९ असोज १८ को निर्णयका आधारमा समरजंग कम्पनीको नाममा रहेको जग्गा दर्ता सच्याई पशुपति टिकिन्छा गुठीको लगत भिड्ने भनी गुठीको नाममा दर्ता गरी व्यक्तिविशेषका नाममा मोही कायम गरी भएगरेको कार्यबाट सरकारी जग्गामा हानिनोक्सानी भएको यस निर्णयका आधारमा पशुपति टिकिन्छा गुठीको नाममा दर्ता स्रेस्ता कायम गरी व्यक्तिका नाममा मोहीयानी कायम हुन गएको, साविक कामनपा वडा नं २३ क्ष र ह समेतको जग्गा क्षेत्रफल ३१२३० व्यवस्था भूमिव्यवस्था, सहकारी तथा गरिबी निवारण मन्त्रालयले तत्काल रोक्का राख्ने। उक्त प्रस्तावका सम्बन्धमा २०७५ फागुन २८ को मन्त्रिपरिषद् बैठकले गरेको निर्णय : गृह मन्त्रालयको प्रस्तावको क्रम संख्या ३ का सम्बन्धमा देहायबमोजिम गर्ने सरकारी सम्पत्ति हानिनोक्सानी पुयाउने सरकारी कर्मचारी, सो जग्गा पहिलोपटक आफ्नो नाममा कायम गरी लिने व्यक्ति तथा सो प्रक्रियामा संलग्न अन्य व्यक्तिहरूलाई कानुनबमोजिम कारबाहीका लागि प्रधानमन्त्री तथा मन्त्रिपरिषद्को कार्यालयले अख्तियार दुरुपयोग आयोगमा लेखिपठाउने। र, अन्य विषय प्रस्तावमा लेखिएबमोजिम गर्ने। आफ्नो निर्णयमा आफैं जवाफदेही २०६९ सालमा कृष्णप्रसाद भट्टराई नेतृत्वको मन्त्रिपरिषद्का निर्णयहरूसँग सम्बन्धित त्रिताल समितिको प्रतिवेदनमा उल्लेख भए झैं मन्त्रिपरिषद्बाट कानुनीभन्दा पनि सैद्धान्तिक निर्णय गरेको र जग्गाजमिनको सम्बन्धमा निर्णय गर्दा प्रचलित कानुनका प्रावधानको उल्लेख नगरी गलत र गैरकानुनी निर्णय गरेको देखियो। त्यसर्थ, तत्कालीन प्रधानमन्त्री कृष्णप्रसाद भट्टराई, मुख्यसचिव लोकबहादुर श्रेष्ठलगायत सम्बन्धित पदाधिकारीहरूले आफूबाट भएका गैरकानुनी निर्णयका लागि नैतिक जिम्मेवारी लिनुपर्छ। २०४७ सालको मन्त्रिपरिषद् बैठकका निर्णयहरूलाई आधार मानेर २०४९ सालमा सरकारी जग्गा व्यक्तिका नाममा कायम गर्ने निर्णयसँग सम्बन्धित कृष्णप्रसाद भट्टराई नेतृत्वको मन्त्रिपरिषद्को निर्णय कार्यान्वयन गर्नुपूर्व सुवर्णशमशेर राणा र कञ्चनशमशेर राणाको जमिन जफत भएको, अधिग्रहण भएको र हदभन्दा बढी भएनभएको यकिन गर्नुपर्नेमा सो नगरी गृह मन्त्रालयबाट २०४७ सालको मन्त्रिपरिषद्को निर्णय कार्यान्वयन गर्न भन्दै २०४९ सालमा मालपोत कार्यालयलाई निर्देशन दिएकाले सरकारी स्वामित्वको जग्गा व्यक्तिका नाममा दर्ता गरिएको देखियो। अधिग्रहण गरिएको जग्गालाई जफत गरिएको भन्ने गलत अर्थ लगाएर ललित निवासपरिसरको ११३०३० रोपनी जग्गा सुवर्णशमशेर राणा र कञ्चनशमशेर राणाका अंशियारहरूका नाममा फिर्ता गरियो। ललिता निवास जग्गा प्रकरणमा सबैभन्दा ठूलो अपराध यहींनेर भएको छ। सरकारी सम्पत्ति हानिनोक्सानी गर्ने उपरोक्त निर्णय एवं कार्यका लागि तत्कालीन गृहमन्त्री शेरबहादुर देउवा, गृह सचिव योगेन्द्रनाथ ओझा, भूमिसुधार तथा व्यवस्थामन्त्री सिद्धराज ओझा, भूमिसुधार सचिव सूर्यनाथ सुवेदी र डिल्लीबजार मालपोत कार्यालयका सम्बन्धित कर्मचारीहरूले कानुनी एवं नैतिक जिम्मेवारी लिनुपर्छ। माधवकुमार नेपाल नेतृत्वको मन्त्रिपरिषद्का निर्णयहरूसँग सम्बन्धित : मन्त्रिपरिषद्मा भूमिसम्बन्धी प्रस्ताव भूमिसधार तथा व्यवस्था मन्त्रालयबाट नलगी भौतिक योजना तथा तथा निर्माण मन्त्रालयबाट लग्नु र त्यसका लागि प्रधानमन्त्रीले भौतिक योजना तथा निर्माणमन्त्रीलाई बारम्बार निर्देशन दिनु अस्वाभाविक र आश्चर्यजनक कार्य हो। त्यसैगरी प्रधानमन्त्री निवासपरिसर विस्तारसँग सम्बन्धित प्रस्ताव कहिले भौतिक योजना तथा निर्माण मन्त्रालयबाट त कहिले भूमिसुधार तथा व्यवस्था मन्त्रालयबाट मन्त्रिपरिषद्मा पठाउनु झनै रहस्यमय छ। प्रधानमन्त्रीबाट भौतिक योजना तथा तथा निर्माणमन्त्रीलाई बारम्बार निर्देशन किन ? मन्त्रिपरिषद्मा एउटै विषयको प्रस्ताव फरकफरक मन्त्रालयबाट लगिएको किन ? यसको कुनै कानुन एवं नैतिकता र तर्कयुक्त जवाफ भेटिँदैन। प्रधानमन्त्री निवासपरिसर विस्तारका नाममा ललिता निवासपरिसरका नक्कली जग्गाधनी तथा नक्कली मोहीलाई सक्कली जग्गाधनी तथा सक्कली मोही मानेर सरकारी जग्गा सट्टाभर्ना दिने निर्णय भएको देखियो। उक्त निर्णयका आधारमा सरकारी स्वामित्वको १४ रोपनीभन्दा बढी जग्गा व्यक्ति (नक्कली मोही र नक्कली जग्गाधनी) का नाममा दर्ता भएको देखियो। नक्कली जग्गाधनी र मोहीका नाममा सरकारी स्वामित्वको जग्गा दर्ता गर्ने मन्त्रिपरिषद्को निर्णय कानुनी व्यवस्था एवं नैतिक मूल्यविपरीत छ र यसबाट अख्तियारको दुरुपयोग भएको छ। भूमिसम्बन्धी ऐन, २०२१ ले मोही कायम गर्ने, मोही हटाउनेजस्तो अधिकार भूमिसुधार कार्यालयलाई दिएको छ। तर मन्त्रिपरिषद्को २०६७ वैशाख ३१ को निर्णयले प्रधानमन्त्री निवासपरिसरभित्र मोही कायम गर्ने भूमिसुधार कार्यालयको अधिकार खोसेर मालपोत कार्यालयलाई दिएको देखियो। मन्त्रिपरिषद्को यस निर्णयबाट प्रचलित कानुनी व्यवस्थाको उल्लंघन भएको छ। राजकुलो, बाटोजस्तो सार्वजनिक जग्गा मन्त्रिपरिषद्को निर्णयबाट समेत व्यक्तिका नाममा दर्ता गर्न मिल्दैन भन्ने स्पष्ट कानुनी व्यवस्था छ। तर मन्त्रिपरिषद्ले समरजंग कम्पनीका नाममा रहेको सरकारी जग्गा, सार्वजनिक बाटो र राजकुलोमा पनि मोहीयानी हक कायम हुने र त्यस्तो जग्गा नक्कली मोही र नक्कली जग्गाधनीका नाममा दर्ता गर्ने निर्णय गरेको छ। उक्त निर्णयबाट प्रचलित कानुनको उल्लंघन मात्र होइन, अख्तियारको दुरुपयोगसमेत भएको छ। प्रधानमन्त्री निवासपरिसर विस्तारका नाममा परिसर क्षेत्र बाहिर ५७० मिटर लामो र आठ मिटर चौडा बाटो खोल्ने निर्णय गर्नुको कारण के हो ? प्रधानमन्त्री निवाससँग कुनै सम्बन्ध नभएको यो बाटोको प्रयोजन के हो र यो कसको हितमा खोलिएको हो ? स्पष्ट छैन। त्रिताल समितिले गलत मनसाय, कानुनविपरीत र दूषित कार्य ठहर गरेको र हालै सम्पन्न मन्त्रिपरिषद् बैठकले खारेज गर्ने निर्णय गरेको उपरोक्त गैरकानुनी निर्णय एवं कार्यहरूको नैतिक एवं कानुनी जवाफदेही तत्कालीन प्रधानमन्त्री माधवकुमार नेपाल, उपप्रधानमन्त्री विजय गच्छेदार, मन्त्री डम्बर श्रेष्ठ, मुख्यसचिव माधव घिमिरे, सचिवहरू दीप बस्नेत, छविराज पन्त र डिल्लीबजार मालपोत कार्यालयका सम्बन्धित कर्मचारीहरूले लिनुपर्छ। बाबुराम भट्टराई नेतृत्वको मन्त्रिपरिषद्सँग सम्बन्धित : सरकारी स्वामित्वको समरजंग कम्पनीको नाममा रहेको ३१२३० रोपनी जग्गा पशुपति टिकिन्छा गुठीका नाममा र पशुपति टिकिन्छा गुठीबाट व्यक्तिका नाममा दर्ता गर्नाले सरकारी सम्पत्तिमा हानिनोक्सानी भएको छ। यो कार्य कानुनविपरीत र अख्तियारको दुरुपयोगसमेत हो भन्ने स्पष्ट छ। पशुपति टिकिन्छा गुठी नामक नक्कली संस्था र नक्कली मोही खडा गरेर सरकारी स्वामित्वको जग्गा व्यक्तिका नाममा दर्ता गर्ने कार्यमा सहभागी तत्कालीन प्रधानमन्त्री बाबुराम भट्टराई, मन्त्री चन्द्रदेव जोशी, मुख्यसचिव लीलामणि पौडेल, सचिव दिनेशहरि अधिकारी र डिल्लीबजार मालपोत कार्यालयका सम्बन्धित कर्मचारीहरूले गलत निर्णय एवं कार्यका लागि कानुनी एवं नैतिक जिम्मेवारी लिनुपर्छ। निष्कर्ष गैरकानुनी निर्णय गरेर वा निर्णयको गलत अर्थ लगाएर सरकारी जग्गा व्यक्तिका नाममा लैजाने निर्णयहरू अपराधजन्य र अक्षम्य छन्। ललिता निवासपरिसरको सुवर्णशमशेर राणा र कञ्चनशमशेर राणाको अधिग्रहण गरिएको सम्पूर्ण जग्गा अविलम्ब नेपाल सरकारको नाममा फर्काउन जरुरी छ। सरकारी सम्पत्ति हिनामिना गर्नमा भूमिका खेल्ने जोकोहीमाथि कडा कानुनी कारबाही गर्न जरुरी छ। यसरी मात्र आगामी दिनमा सरकारी एवं सार्वजनिक जग्गामा भूमाफियाबाट हुने गैरकानुनी अतिक्रमण रोक्न सकिन्छ। वर्तमान सरकारले भूमाफियाविरुद्ध र राज्यका पक्षमा साहसिक निर्णय गरेको छ। उक्त निर्णय कार्यान्वयन गर्नका लागि जनस्तरबाट पनि साथ, समर्थन र ऐक्यबद्धता जरुरत छ।"
वेस्ट इन्डिजका बलर कर्टनी वाल्सले मन जितेको विश्वकप,"सन् १९८७ को विश्वकप क्रिकेट भारत र पाकिस्तानले संयुक्त रूपमा आयोजना गरेका थिए । लाहोरमा पाकिस्तान र वेस्ट इन्डिजबीच समूहगत चरणको खेल हुँदै थियो । उक्त खेलमा पहिले ब्याटिङ गरेको वेस्ट इन्डिजले ४९३ ओभरमा अलआउट हुनुअघि दुई सय १६ रन बनाएको थियो । जवाफी ब्याटिङमा ओर्लिएको घरेलु टोली पाकिस्तानलाई अन्तिम बलमा जितका लागि दुई रन आवश्यक थियो । पाकिस्तानले आफ्नो नौ विकेट गुमाइसकेको थियो । वेस्ट इन्डिजका अनुभवी बलर कर्टनी वाल्स अन्तिम ओभर बलिङ गर्दै थिए । पाकिस्तानका ब्याट्सम्यान अब्दुल कादिर स्ट्राइक मा थिए भने सलिम जाफर नन स्ट्राइकर ब्याट्सम्यान थिए । तर, सलिम जाफर पटकपटक वाल्सले बल फाल्नुअघि नै रन लिन दौडन्थे । वाल्सले सलिम जाफरलाई पटकपटक आउट गर्ने चेतावनी दिए पनि आउट भने गरेनन् । सलिम जाफरलाई जीवनदान दिएका कारण नै अन्तत : उक्त खेलमा वेस्ट इन्डिज एक विकेटले पराजित भयो । अब्दुल कादिरले अन्तिम बलमा दुई रन लिँदै पाकिस्तानलाई विजयी बनाएका थिए । उक्त खेलमा वेस्ट इन्डिज पराजित भए पनि वाल्सले क्रिकेटप्रेमीमाझ गतिलै चर्चा बटुलेका थिए । सो विश्वकपमा वेस्ट इन्डिज समूहगत चरणबाटै बाहिरिएको थियो । भलादमी क्रिकेटरको छवि बनाएका वाल्सले एकदिवसीय अन्तर्राष्ट्रिय क्रिकेटमा वेस्ट इन्डिजका लागि दुई सय पाँच खेल खेल्दै कुल दुई सय २७ विकेट लिएका थिए । उनले सन् २००० को जनवरीमा न्युजिल्यान्डविरुद्घ आफ्नो खेल जीवनको अन्तिम एकदिवसीय प्रतियोगिता खेलेका थिए ।"
सहजाद बाहिरिएपछि अफगानिस्तान दबाबमा,"लन्डन : जारी विश्वकपमा सहभागी अफगानिस्तानी टोलीका विकेटकिपर ब्याट्सम्यान मोहम्मद सहजादले प्रतियोगिताको बाँकी खेल खेल्न नसक्ने भएका छन्। अनुभवी ओपनर ब्याट्सम्यान सहजाद विश्वकपबाट बाहिरिएपछि अफगानिस्तान दबाबमा परेको छ। ३२ वर्षीय सहजादको घुँडामा गम्भीर चोट लागेको समाचारमा जनाइएको छ। सहजादको ठाउँमा १८ वर्षीय इक्रम अली खिललाई टोलीमा समावेश गरिएको छ। अन्तर्राष्ट्रिय क्रिकेट काउन्सिल (आईसीसी) ले पनि सहजादको ठाउँमा इक्रमलाई समावेश गर्न अनुमति दिइसकेको छ। जारी विश्वकपमा अफगानिस्तानले हालसम्म दुई खेल खेलेको छ। ती दुवै खेलमा अफगानिस्तान पराजित भएको छ। पहिलो खेलमा अस्ट्रेलियासँग हारेको अफगानिस्तान दोस्रो खेलमा श्रीलंकासँग पराजित भएको थियो। अफगानिस्तानको क्रिकेटलाई माथि उठाउन पनि सहजादको महत्वपूर्ण योगदान रहेको छ। दायाँहाते ब्याट्सम्यान सहजादले अफगानिस्तानका लागि हालसम्म ८४ एकदिवसीय अन्तर्राष्ट्रिय प्रतियोगिता खेल्दै ३३६६ को औसतले कुल दुई हजार सात सय २७ रन बनाएका छन्। एकदिवसीय क्रिकेटमा उनको उच्च स्कोर अविजित एक सय ३१ रन हो। एकदिवसीय क्रिकेटमा ६ शतक र १४ वटा अर्धशतक प्रहार गरिसकेका सहजादले ६४ क्याच पनि लिएका छन्। उनले विभिन्न टोलीका २५ जना ब्याट्सम्यानलाई स्टम्पिङ पनि गरेका छन्। गत सेप्टेम्बरमा खेलिएको भारतविरुद्धको खेलमा पनि उनले शतक प्रहार गरेका थिए। गत महिना खेलिएको विश्वकपको अभ्यास खेलमा आयरल्यान्डविरुद्ध पनि उनले शतक हिर्काएका थिए। जारी विश्वकपमा भने उनले अघिल्ला दुवै खेलमा गतिलो प्रदर्शन गर्न सकेनन्। श्रीलंकाविरुद्धको खेलमा सात रनमा पेभेलियन फर्किएका सहजाद अस्ट्रेलियाविरुद्धको खेलमा शून्य रनमै आउट भएका थिए। तर, टोलीको निकै अनुभवी खेलाडी सहजाद घाइते भएर बाहिरिएपछि अफगानिस्तान अप्ठ्यारोमा परेको छ। सहजादको स्थानमा टोलीमा परेका इक्रमले भने हालसम्म दुईवटा एकदिवसीय अन्तर्राष्ट्रिय प्रतियोगितामात्र खेलेका छन्। गत मार्चमा आयरल्यान्डविरुद्धको खेलबाट उनले एकदिवसीय प्रतियोगितामा डेब्यु गरेका थिए। अफगानिस्तानले शनिबार बलियो न्युजिल्यान्डसँग आफ्नो तेस्रो खेल खेल्दै छ।"
आईसीसी विश्वकप : आजको खेलमा प्रभाव पार्न सक्ने खेलाडी,"मोइन अली (इङ्ल्यान्ड) मोइन अली इङ्ल्यान्डका अनुभवी अलराउन्डर खेलाडी हुन् । तीनवटै ढाँचाको क्रिकेटमा उनको उत्तिकै दक्खल छ । उनको उत्कृष्ट प्रदर्शनका कारण इङ्ल्यान्डले थुप्रै प्रतियोगितामा सफलता पनि हात पारेको छ । ३२औं वर्ष प्रवेशको संघारमा रहेका मोइन अलीले इङ्ल्यान्डका लागि ९८ एकदिवसीय प्रतियोगिताको ७९ पालीमा २५५६ को औसतले कुल एक हजार सात सय १३ रन बनाएका छन् । एकदिवसीय प्रतियोगितामा ब्याटिङतर्फ उनको उत्कृष्ट प्रदर्शन एक सय २८ रन हो । एकदिवसीय प्रतियोगितामा बलिङतर्फ पनि उनले ९२ पालीमा कुल ८३ विकेट लिइसकेका छन् । बलिङतर्फ उनको उत्कृष्ट प्रदर्शन ४६ रन दिएर चार विकेट हो । एकदिवसीय क्रिकेटमा उनले ३१ वटा क्याच पनि लिएका छन् । जारी विश्वकपमा पाकिस्तानविरुद्घको खेलमा पनि उनले तीन विकेट लिएका थिए । त्यसअघि दक्षिण अफ्रिकाविरुद्घको खेलमा पनि एक विकेट हात पारेका थिए । ब्याटिङतर्फ भने जारी विश्वकपको दुवै खेलमा उनी चल्न सकेका छैनन् । बंगलादेशविरुद्घको खेलमा उनलाई प्रभाव पार्न सक्ने खेलाडीका रूपमा हेरिएको छ । मुसफिकर रहिम (बंगलादेश) बंगलादेशी टोलीका प्रभावशाली ब्याट्सम्यान हुन्, मुसफिकर रहिम । उनले अन्तर्राष्ट्रिय क्रिकेटमा बंगलादेशी टोलीलाई थुप्रै महत्वपूर्ण सफलता दिलाएका छन् । उनी टोलीका विकेटकिपर पनि हुन् । दुई दिनपछि ३२औं जन्मदिन मनाउने तयारीमा रहेका मुसफिकर रहिम जारी विश्वकपमा पनि लयमा देखिएका छन् । उनले जारी विश्वकपको दक्षिण अफ्रिकाविरुद्घको खेलमा ८० बलको सामना गरी आठ चौकाको मद्दतले ७८ रनको योगदान दिएका थिए । सो खेलमा बंगलादेश २१ रनले विजयी भएको थियो । न्युजिल्यान्डविरुद्घको खेलमा भने उनी १९ रन बनाउँदै रनआउट भएका थिए । अनुभवी खेलाडी मुसफिकर रहिमले बंगलादेशका लागि दुई सय सात एकदिवसीय क्रिकेटको एक सय ९३ पालीमा ३५१२ को औसतले कुल पाँच हजार ६ सय ५५ रन बनाएका छन् । एकदिवसीय क्रिकेटमा उनको उत्कृष्ट प्रदर्शन एक सय ४४ रन हो । एकदिवसीय क्रिकेटमा उनले हालसम्म एक सय ७१ क्याच लिएका छन् भने ४२ ब्याट्सम्यानलाई स्टम्पिङ गरेका छन् । उनीबाट इङ्ल्यान्डविरुद्घको खेलमा पनि उत्कृष्ट प्रदर्शनको आशा गरिएको छ ।"
इङ्ल्यान्डलाई बंगलादेशको त्रास,"कार्डिफ : आईसीसी एकदिवसीय विश्वकप क्रिकेटमा शनिबार दुई खेल हुँदैछ। पहिलो खेलमा आयोजक इङ्ल्यान्डले बंगलादेशको सामना गर्दैछ। उक्त खेल नेपाली समयअनुसार दिउँसो ३:१५ बजे कार्डिफस्थित सोफिया गार्डेन्स रंगशालामा सुरु हुनेछ। दोस्रो खेल न्युजिल्यान्ड र अफगानिस्तानबीच हुनेछ। उक्त खेल साँझ ६ :१५ बजे ब्रिस्टलस्थित काउन्टी ग्राउन्डमा सुरु हुनेछ। शनिबार मैदानमा ओर्लने चारवटै टोलीले हालसम्म विश्वकपको उपाधि जित्न सकेका छैनन्। पाँचौं पटक एकदिवसीय विश्वकप आयोजना गरिरहेको इङ्ल्यान्ड हालसम्म तीन पटक फाइनलमा पुगेर पनि उपाधिबाट चुकेको टोली हो। इङ्ल्यान्ड सन् १९७९ को विश्वकपको फाइनलमा वेस्ट इन्डिजसँग ९२ रनले हारेको थियो। सन् १९८७ को फाइनलमा अस्ट्रेलियासँग सात रनले हारेको इङ्ल्यान्ड सन् १९९२ को फाइनलमा भने पाकिस्तानसँग २२ रनले पराजित भएको थियो। त्यसयता इङ्ल्यान्ड विश्वकपको फाइनलमा पुग्न सकेको छैन। इङ्ल्यान्डको प्रतिद्वन्द्वी बंगलादेशको भने यो छैटौं विश्वकप सहभागिता हो। सन् २००७ को विश्वकपमा सुपर एट चरणसम्म पुगेको बंगलादेश सन् २०१५ मा पनि क्वार्टरफाइनलमा प्रवेश गरेको थियो। सन् २०१५ को विश्वकपको क्वार्टरफाइनलमा बंगलादेशलाई भारतले एक सय नौ रनले हराएको थियो। विश्वकपमा यो नै बंगलादेशको सबैभन्दा उत्कृष्ट प्रदर्शन हो। जारी विश्वकपमा इङ्ल्यान्ड र बंगलादेश दुवैले यसअघि दुईदुई खेल खेलिसकेका छन्। आफूले खेलेका अघिल्ला दुईमध्ये इङ्ल्यान्ड र बंगलादेश दुवैले एकएक खेल जितेका छन् भने एकएक खेलमा पराजय भोगेका छन्। प्रतियोगिताको उद्घाटन खेलमा इङ्ल्यान्डले दक्षिण अफ्रिकालाई एक सय चार रनले हराएको थियो। दोस्रो खेलमा भने इङ्ल्यान्डलाई पाकिस्तानले १४ रनले पराजित गरेको थियो। बंगलादेशले आफ्नो पहिलो खेलमा दक्षिण अफ्रिकालाई नै २१ रनले पराजित गरेको थियो। दोस्रो खेलमा भने बंगलादेशी टोली न्युजिल्यान्डसँग दुई विकेटले पराजित भएको थियो। त्यसैले पनि यी दुवै टोली शनिबार हुने खेलमा जित हात पार्दै आफ्नो सेमिफाइनल प्रवेशको सम्भावनालाई बलियो बनाउने धुनमा छन्। यी दुई टोलीबीच हालसम्म खेलिएको एकदिवसीय क्रिकेटमा इङ्ल्यान्ड निकै बलियो देखिन्छ। हालसम्म इङ्ल्यान्ड र बंगलादेशबीच २० वटा एकदिवसीय खेल भएको छ। १६ खेलमा इङ्ल्यान्ड र चार खेलमा बंगलादेश विजयी भएका छन्। जारी विश्वकपमा इङ्लिस टोली बंगलादेशसँग केही त्रसित भने देखिएको छ। यसको मुख्य कारण हो सन् २०१५ को विश्वकप। सन् २०१५ को विश्वकपमा पनि यी दुवै टोली एउटै समूहमा परेका थिए। त्यतिबेला बंगलादेशले बलियो इङ्ल्यान्डलाई १५ रनले हराएको थियो। उक्त विश्वकपमा बंगलादेश क्वार्टरफाइनलमा पुगेको थियो भने इङ्ल्यान्ड लिग चरणबाटै घर फर्किएको थियो। जारी विश्वकपमा इङ्ल्यान्ड इयोन मोर्गन र बंगलादेश मसरफे मोर्तजाको कप्तानीमा छ। बंगलादेशका मुसफिकर रहिम, सकिब अल हसन, सौम्य सरकारजस्ता ब्याट्सम्यान र मुस्ताफिजुर रहमान, मोहम्मद सैफुद्धिनलगायतका बलर लयमा छन्। इङ्ल्यान्डको टोलीमा पनि जोए रुट, जासन रोय, जस बट्लर, बेन स्टोक्स, इयोन मोर्गनलगायतका ब्याट्सम्यानको प्रदर्शन उत्कृष्ट छ। बलिङतर्फ पनि युवा जोफरा आर्चर, लियाम प्लुनकेट, मोइन अली, क्रिस वाक्सजस्ता क्षमतावान् खेलाडी छन्। यसैगरी शनिबार साँझ न्युजिल्यान्ड र अफगानिस्तानबीच खेल हुँदैछ। यी दुवै टोलीले जारी विश्वकपमा दुईदुई खेल खेलिसकेका छन्। न्युजिल्यान्ड अघिल्ला दुवै खेल जित्दै चार अंकसहित तालिकाको पहिलो स्थानमा आसीन छ। अघिल्ला दुवै खेलमा पराजित भएको अफगानिस्तान भने तालिकाको सबैभन्दा पुछारमा छ। न्युजिल्यान्डले पहिलो खेलमा श्रीलंकालाई १० विकेट र दोस्रो खेलमा बंगलादेशलाई दुई विकेटले हराएको थियो। अफगानिस्तान भने पहिलो खेलमा अस्ट्रेलियासँग सात विकेट र श्रीलंकासँग डकवर्थ एन्ड लेविस नियमका आधारमा ३४ रनले पराजित भएको थियो। न्युजिल्यान्ड र अफगानिस्तानबीच हालसम्म विश्वकप क्रिकेटमा एक खेलमात्र भएको छ। सन् २०१५ मा भएको विश्वकपको समूहगत चरणमा न्युजिल्यान्डले अफगानिस्तानलाई ६ विकेटले हराएको थियो। उक्त खेलमा पहिले ब्याटिङ गरेको अफगानिस्तान एक सय ८६ रनमा अलआउट भएको थियो। जवाफमा न्युजिल्यान्डले ३६१ ओभरमा चार विकेट गुमाएर एक सय ८८ रन बनाउँदै विजयलक्ष्य पार गरेको थियो। एकदिवसीयमा दुई टोली कुल : २० खेल इङ्ल्यान्ड विजयी : १६ खेल बंगलादेश विजयी : ४ खेल आजको खेल इङ्ल्यान्डविरुद्ध बंगलादेश सोफिया गार्डेन्स (दिउँसो ३ :१५ बजे) कार्डिफ अफगानिस्तानविरुद्ध न्युजिल्यान्ड काउन्टी ग्राउन्ड (साँझ ६ :१५ बजे) ब्रिस्टल"
सहजाद बाहिरिएपछि अफगानिस्तान दबाबमा,"लन्डन : जारी विश्वकपमा सहभागी अफगानिस्तानी टोलीका विकेटकिपर ब्याट्सम्यान मोहम्मद सहजादले प्रतियोगिताको बाँकी खेल खेल्न नसक्ने भएका छन्। अनुभवी ओपनर ब्याट्सम्यान सहजाद विश्वकपबाट बाहिरिएपछि अफगानिस्तान दबाबमा परेको छ। ३२ वर्षीय सहजादको घुँडामा गम्भीर चोट लागेको समाचारमा जनाइएको छ। सहजादको ठाउँमा १८ वर्षीय इक्रम अली खिललाई टोलीमा समावेश गरिएको छ। अन्तर्राष्ट्रिय क्रिकेट काउन्सिल (आईसीसी) ले पनि सहजादको ठाउँमा इक्रमलाई समावेश गर्न अनुमति दिइसकेको छ। जारी विश्वकपमा अफगानिस्तानले हालसम्म दुई खेल खेलेको छ। ती दुवै खेलमा अफगानिस्तान पराजित भएको छ। पहिलो खेलमा अस्ट्रेलियासँग हारेको अफगानिस्तान दोस्रो खेलमा श्रीलंकासँग पराजित भएको थियो। अफगानिस्तानको क्रिकेटलाई माथि उठाउन पनि सहजादको महत्वपूर्ण योगदान रहेको छ। दायाँहाते ब्याट्सम्यान सहजादले अफगानिस्तानका लागि हालसम्म ८४ एकदिवसीय अन्तर्राष्ट्रिय प्रतियोगिता खेल्दै ३३६६ को औसतले कुल दुई हजार सात सय २७ रन बनाएका छन्। एकदिवसीय क्रिकेटमा उनको उच्च स्कोर अविजित एक सय ३१ रन हो। एकदिवसीय क्रिकेटमा ६ शतक र १४ वटा अर्धशतक प्रहार गरिसकेका सहजादले ६४ क्याच पनि लिएका छन्। उनले विभिन्न टोलीका २५ जना ब्याट्सम्यानलाई स्टम्पिङ पनि गरेका छन्। गत सेप्टेम्बरमा खेलिएको भारतविरुद्धको खेलमा पनि उनले शतक प्रहार गरेका थिए। गत महिना खेलिएको विश्वकपको अभ्यास खेलमा आयरल्यान्डविरुद्ध पनि उनले शतक हिर्काएका थिए। जारी विश्वकपमा भने उनले अघिल्ला दुवै खेलमा गतिलो प्रदर्शन गर्न सकेनन्। श्रीलंकाविरुद्धको खेलमा सात रनमा पेभेलियन फर्किएका सहजाद अस्ट्रेलियाविरुद्धको खेलमा शून्य रनमै आउट भएका थिए। तर, टोलीको निकै अनुभवी खेलाडी सहजाद घाइते भएर बाहिरिएपछि अफगानिस्तान अप्ठ्यारोमा परेको छ। सहजादको स्थानमा टोलीमा परेका इक्रमले भने हालसम्म दुईवटा एकदिवसीय अन्तर्राष्ट्रिय प्रतियोगितामात्र खेलेका छन्। गत मार्चमा आयरल्यान्डविरुद्धको खेलबाट उनले एकदिवसीय प्रतियोगितामा डेब्यु गरेका थिए। अफगानिस्तानले शनिबार बलियो न्युजिल्यान्डसँग आफ्नो तेस्रो खेल खेल्दै छ।"
इङ्ल्यान्डलाई बंगलादेशको त्रास,"कार्डिफ : आईसीसी एकदिवसीय विश्वकप क्रिकेटमा शनिबार दुई खेल हुँदैछ। पहिलो खेलमा आयोजक इङ्ल्यान्डले बंगलादेशको सामना गर्दैछ। उक्त खेल नेपाली समयअनुसार दिउँसो ३:१५ बजे कार्डिफस्थित सोफिया गार्डेन्स रंगशालामा सुरु हुनेछ। दोस्रो खेल न्युजिल्यान्ड र अफगानिस्तानबीच हुनेछ। उक्त खेल साँझ ६ :१५ बजे ब्रिस्टलस्थित काउन्टी ग्राउन्डमा सुरु हुनेछ। शनिबार मैदानमा ओर्लने चारवटै टोलीले हालसम्म विश्वकपको उपाधि जित्न सकेका छैनन्। पाँचौं पटक एकदिवसीय विश्वकप आयोजना गरिरहेको इङ्ल्यान्ड हालसम्म तीन पटक फाइनलमा पुगेर पनि उपाधिबाट चुकेको टोली हो। इङ्ल्यान्ड सन् १९७९ को विश्वकपको फाइनलमा वेस्ट इन्डिजसँग ९२ रनले हारेको थियो। सन् १९८७ को फाइनलमा अस्ट्रेलियासँग सात रनले हारेको इङ्ल्यान्ड सन् १९९२ को फाइनलमा भने पाकिस्तानसँग २२ रनले पराजित भएको थियो। त्यसयता इङ्ल्यान्ड विश्वकपको फाइनलमा पुग्न सकेको छैन। इङ्ल्यान्डको प्रतिद्वन्द्वी बंगलादेशको भने यो छैटौं विश्वकप सहभागिता हो। सन् २००७ को विश्वकपमा सुपर एट चरणसम्म पुगेको बंगलादेश सन् २०१५ मा पनि क्वार्टरफाइनलमा प्रवेश गरेको थियो। सन् २०१५ को विश्वकपको क्वार्टरफाइनलमा बंगलादेशलाई भारतले एक सय नौ रनले हराएको थियो। विश्वकपमा यो नै बंगलादेशको सबैभन्दा उत्कृष्ट प्रदर्शन हो। जारी विश्वकपमा इङ्ल्यान्ड र बंगलादेश दुवैले यसअघि दुईदुई खेल खेलिसकेका छन्। आफूले खेलेका अघिल्ला दुईमध्ये इङ्ल्यान्ड र बंगलादेश दुवैले एकएक खेल जितेका छन् भने एकएक खेलमा पराजय भोगेका छन्। प्रतियोगिताको उद्घाटन खेलमा इङ्ल्यान्डले दक्षिण अफ्रिकालाई एक सय चार रनले हराएको थियो। दोस्रो खेलमा भने इङ्ल्यान्डलाई पाकिस्तानले १४ रनले पराजित गरेको थियो। बंगलादेशले आफ्नो पहिलो खेलमा दक्षिण अफ्रिकालाई नै २१ रनले पराजित गरेको थियो। दोस्रो खेलमा भने बंगलादेशी टोली न्युजिल्यान्डसँग दुई विकेटले पराजित भएको थियो। त्यसैले पनि यी दुवै टोली शनिबार हुने खेलमा जित हात पार्दै आफ्नो सेमिफाइनल प्रवेशको सम्भावनालाई बलियो बनाउने धुनमा छन्। यी दुई टोलीबीच हालसम्म खेलिएको एकदिवसीय क्रिकेटमा इङ्ल्यान्ड निकै बलियो देखिन्छ। हालसम्म इङ्ल्यान्ड र बंगलादेशबीच २० वटा एकदिवसीय खेल भएको छ। १६ खेलमा इङ्ल्यान्ड र चार खेलमा बंगलादेश विजयी भएका छन्। जारी विश्वकपमा इङ्लिस टोली बंगलादेशसँग केही त्रसित भने देखिएको छ। यसको मुख्य कारण हो सन् २०१५ को विश्वकप। सन् २०१५ को विश्वकपमा पनि यी दुवै टोली एउटै समूहमा परेका थिए। त्यतिबेला बंगलादेशले बलियो इङ्ल्यान्डलाई १५ रनले हराएको थियो। उक्त विश्वकपमा बंगलादेश क्वार्टरफाइनलमा पुगेको थियो भने इङ्ल्यान्ड लिग चरणबाटै घर फर्किएको थियो। जारी विश्वकपमा इङ्ल्यान्ड इयोन मोर्गन र बंगलादेश मसरफे मोर्तजाको कप्तानीमा छ। बंगलादेशका मुसफिकर रहिम, सकिब अल हसन, सौम्य सरकारजस्ता ब्याट्सम्यान र मुस्ताफिजुर रहमान, मोहम्मद सैफुद्धिनलगायतका बलर लयमा छन्। इङ्ल्यान्डको टोलीमा पनि जोए रुट, जासन रोय, जस बट्लर, बेन स्टोक्स, इयोन मोर्गनलगायतका ब्याट्सम्यानको प्रदर्शन उत्कृष्ट छ। बलिङतर्फ पनि युवा जोफरा आर्चर, लियाम प्लुनकेट, मोइन अली, क्रिस वाक्सजस्ता क्षमतावान् खेलाडी छन्। यसैगरी शनिबार साँझ न्युजिल्यान्ड र अफगानिस्तानबीच खेल हुँदैछ। यी दुवै टोलीले जारी विश्वकपमा दुईदुई खेल खेलिसकेका छन्। न्युजिल्यान्ड अघिल्ला दुवै खेल जित्दै चार अंकसहित तालिकाको पहिलो स्थानमा आसीन छ। अघिल्ला दुवै खेलमा पराजित भएको अफगानिस्तान भने तालिकाको सबैभन्दा पुछारमा छ। न्युजिल्यान्डले पहिलो खेलमा श्रीलंकालाई १० विकेट र दोस्रो खेलमा बंगलादेशलाई दुई विकेटले हराएको थियो। अफगानिस्तान भने पहिलो खेलमा अस्ट्रेलियासँग सात विकेट र श्रीलंकासँग डकवर्थ एन्ड लेविस नियमका आधारमा ३४ रनले पराजित भएको थियो। न्युजिल्यान्ड र अफगानिस्तानबीच हालसम्म विश्वकप क्रिकेटमा एक खेलमात्र भएको छ। सन् २०१५ मा भएको विश्वकपको समूहगत चरणमा न्युजिल्यान्डले अफगानिस्तानलाई ६ विकेटले हराएको थियो। उक्त खेलमा पहिले ब्याटिङ गरेको अफगानिस्तान एक सय ८६ रनमा अलआउट भएको थियो। जवाफमा न्युजिल्यान्डले ३६१ ओभरमा चार विकेट गुमाएर एक सय ८८ रन बनाउँदै विजयलक्ष्य पार गरेको थियो। एकदिवसीयमा दुई टोली कुल : २० खेल इङ्ल्यान्ड विजयी : १६ खेल बंगलादेश विजयी : ४ खेल आजको खेल इङ्ल्यान्डविरुद्ध बंगलादेश सोफिया गार्डेन्स (दिउँसो ३ :१५ बजे) कार्डिफ अफगानिस्तानविरुद्ध न्युजिल्यान्ड काउन्टी ग्राउन्ड (साँझ ६ :१५ बजे) ब्रिस्टल"
आईसीसी विश्वकप : आजको खेलमा प्रभाव पार्न सक्ने खेलाडी,"मोइन अली (इङ्ल्यान्ड) मोइन अली इङ्ल्यान्डका अनुभवी अलराउन्डर खेलाडी हुन् । तीनवटै ढाँचाको क्रिकेटमा उनको उत्तिकै दक्खल छ । उनको उत्कृष्ट प्रदर्शनका कारण इङ्ल्यान्डले थुप्रै प्रतियोगितामा सफलता पनि हात पारेको छ । ३२औं वर्ष प्रवेशको संघारमा रहेका मोइन अलीले इङ्ल्यान्डका लागि ९८ एकदिवसीय प्रतियोगिताको ७९ पालीमा २५५६ को औसतले कुल एक हजार सात सय १३ रन बनाएका छन् । एकदिवसीय प्रतियोगितामा ब्याटिङतर्फ उनको उत्कृष्ट प्रदर्शन एक सय २८ रन हो । एकदिवसीय प्रतियोगितामा बलिङतर्फ पनि उनले ९२ पालीमा कुल ८३ विकेट लिइसकेका छन् । बलिङतर्फ उनको उत्कृष्ट प्रदर्शन ४६ रन दिएर चार विकेट हो । एकदिवसीय क्रिकेटमा उनले ३१ वटा क्याच पनि लिएका छन् । जारी विश्वकपमा पाकिस्तानविरुद्घको खेलमा पनि उनले तीन विकेट लिएका थिए । त्यसअघि दक्षिण अफ्रिकाविरुद्घको खेलमा पनि एक विकेट हात पारेका थिए । ब्याटिङतर्फ भने जारी विश्वकपको दुवै खेलमा उनी चल्न सकेका छैनन् । बंगलादेशविरुद्घको खेलमा उनलाई प्रभाव पार्न सक्ने खेलाडीका रूपमा हेरिएको छ । मुसफिकर रहिम (बंगलादेश) बंगलादेशी टोलीका प्रभावशाली ब्याट्सम्यान हुन्, मुसफिकर रहिम । उनले अन्तर्राष्ट्रिय क्रिकेटमा बंगलादेशी टोलीलाई थुप्रै महत्वपूर्ण सफलता दिलाएका छन् । उनी टोलीका विकेटकिपर पनि हुन् । दुई दिनपछि ३२औं जन्मदिन मनाउने तयारीमा रहेका मुसफिकर रहिम जारी विश्वकपमा पनि लयमा देखिएका छन् । उनले जारी विश्वकपको दक्षिण अफ्रिकाविरुद्घको खेलमा ८० बलको सामना गरी आठ चौकाको मद्दतले ७८ रनको योगदान दिएका थिए । सो खेलमा बंगलादेश २१ रनले विजयी भएको थियो । न्युजिल्यान्डविरुद्घको खेलमा भने उनी १९ रन बनाउँदै रनआउट भएका थिए । अनुभवी खेलाडी मुसफिकर रहिमले बंगलादेशका लागि दुई सय सात एकदिवसीय क्रिकेटको एक सय ९३ पालीमा ३५१२ को औसतले कुल पाँच हजार ६ सय ५५ रन बनाएका छन् । एकदिवसीय क्रिकेटमा उनको उत्कृष्ट प्रदर्शन एक सय ४४ रन हो । एकदिवसीय क्रिकेटमा उनले हालसम्म एक सय ७१ क्याच लिएका छन् भने ४२ ब्याट्सम्यानलाई स्टम्पिङ गरेका छन् । उनीबाट इङ्ल्यान्डविरुद्घको खेलमा पनि उत्कृष्ट प्रदर्शनको आशा गरिएको छ ।"
वेस्ट इन्डिजका बलर कर्टनी वाल्सले मन जितेको विश्वकप,"सन् १९८७ को विश्वकप क्रिकेट भारत र पाकिस्तानले संयुक्त रूपमा आयोजना गरेका थिए । लाहोरमा पाकिस्तान र वेस्ट इन्डिजबीच समूहगत चरणको खेल हुँदै थियो । उक्त खेलमा पहिले ब्याटिङ गरेको वेस्ट इन्डिजले ४९३ ओभरमा अलआउट हुनुअघि दुई सय १६ रन बनाएको थियो । जवाफी ब्याटिङमा ओर्लिएको घरेलु टोली पाकिस्तानलाई अन्तिम बलमा जितका लागि दुई रन आवश्यक थियो । पाकिस्तानले आफ्नो नौ विकेट गुमाइसकेको थियो । वेस्ट इन्डिजका अनुभवी बलर कर्टनी वाल्स अन्तिम ओभर बलिङ गर्दै थिए । पाकिस्तानका ब्याट्सम्यान अब्दुल कादिर स्ट्राइक मा थिए भने सलिम जाफर नन स्ट्राइकर ब्याट्सम्यान थिए । तर, सलिम जाफर पटकपटक वाल्सले बल फाल्नुअघि नै रन लिन दौडन्थे । वाल्सले सलिम जाफरलाई पटकपटक आउट गर्ने चेतावनी दिए पनि आउट भने गरेनन् । सलिम जाफरलाई जीवनदान दिएका कारण नै अन्तत : उक्त खेलमा वेस्ट इन्डिज एक विकेटले पराजित भयो । अब्दुल कादिरले अन्तिम बलमा दुई रन लिँदै पाकिस्तानलाई विजयी बनाएका थिए । उक्त खेलमा वेस्ट इन्डिज पराजित भए पनि वाल्सले क्रिकेटप्रेमीमाझ गतिलै चर्चा बटुलेका थिए । सो विश्वकपमा वेस्ट इन्डिज समूहगत चरणबाटै बाहिरिएको थियो । भलादमी क्रिकेटरको छवि बनाएका वाल्सले एकदिवसीय अन्तर्राष्ट्रिय क्रिकेटमा वेस्ट इन्डिजका लागि दुई सय पाँच खेल खेल्दै कुल दुई सय २७ विकेट लिएका थिए । उनले सन् २००० को जनवरीमा न्युजिल्यान्डविरुद्घ आफ्नो खेल जीवनको अन्तिम एकदिवसीय प्रतियोगिता खेलेका थिए ।"
