शीर्षक,विवरण
डियर वीर अस्पताल,"हाम्रो देशको प्रगति र वास्तविक यथार्थताको नमुना प्रत्यक्ष रूपमा सरकारी संरचनामा देखिन्छ, हाम्रो देशको स्वास्थ्य क्षेत्रको प्रष्ट अवस्था हो हामीहरू सबैको वीर अस्पताल। यो अस्पताल एउटा उदाहरण हो। हाम्रो समस्याको विगत, वर्तमान र आउँदो भविष्यको। तसर्थ यस अस्पतालको आउँदै भविष्य उज्ज्वल होस् भनी यसैसँग सम्बन्धित सबल र निर्बल पक्ष कोर्ने प्रयास गरेको छु। वीर अस्पतालका राम्रा पक्ष यस अस्पतालको आधारभूत संरचना हेर्न लायक नै छ। चिकित्सा विज्ञान राष्ट्रिय प्रतिष्ठानको गठन भएदेखि यसले स्वास्थ्यकर्मीको उत्पादनमा जुन सफलता पाएको छ त्यसको परिणाम हेर्ने हो भने अहिले देशको कुनाकाप्चामा विशेषज्ञ डास्टर, नर्स र अन्य स्वास्थ्यसेवक पर्याप्त उपलब्ध छन्। यस अस्पतालका जनशक्तिको मात्रा संसारकै ठूला अस्पतालको बराबरीमा छ। दिउँसो उपलब्ध हुने मानवशक्तिको कुरा गर्ने हो भने राति करिब २३ बजे पनि उपलब्ध भएको मानव शक्ति कम्तीमा १२५१५० जना हुन्छन्। जस्तोसुकै ठूला भन्दा ठूला विपत्ति आइपुगे पनि यहाँ उपलब्ध मानवशक्तिले यस्ताखाले स्थिति सजिलै सम्हाल्न सक्छन्। हरेक विभागमा विज्ञ डाक्टर पनि सजिलै भेटाउन सकिन्छ। अस्पतालका आफ्नै अनुभव पनि एक सय ३० वर्षको छ। केही दशकअघि सम्ममात्र यस अस्पतालले देशभरिको बिरामीको सेवा गथ्र्यो। स्वास्थ्य क्षेत्रको हरेक विकासमा यस अस्पतालको अनुभव प्रमुख महत्वपूर्ण छ। हाम्रो देशको धेरैजसो अब्बल तथा अनुभवी डाक्टर यसै अस्पतालले उत्पादन गरेको छ। यस अस्पतालमा संसारकै जटिल मानिने रोगको निदान र शल्यक्रिया सफलतापूर्वक गर्ने गरिएको छ। स्वास्थ्य क्षेत्रको हरेक विभागका सुरुआत यसैबाट भएको छ। यस अस्पतालले दिने गरेको सेवाबापत लिने रकम अति नै न्यून वा नगन्य नै छ। पैसा नभए पनि यस अस्पतालले हरेकको उपचार गरेकै छ। जस्तोसुकै अवस्थामा उपचारका लागि आएका हुन् वा ल्याइएका भए पनि उपचारमा ढिलाइ भएको पाइन्न, चाहे बेवारिसे होस् वा बेहोसीको अवस्था होस्। बिरामीको उपचारमा खासै कमी देखिँदैन। हाम्रै देशभित्र लाखौं पर्ने वा विदेशका ४०४० लाख पर्ने उपचार पनि यहाँ बढीमा सात हजारमा हुने गरेको छ। यस अस्पतालको हरेक विभागको उपचारको परिणम संसारकै राम्रो अस्पतालको दर्जामा पर्न कुनै कमी छैन। वीर अस्पतालमा सुरुदेखि र अझ चिकित्सा विज्ञान राष्ट्रिय प्रतिष्ठान यसले विभिन्न विधामा विशेषज्ञ जनशक्ति उत्पादन गरिराखेको छ। हरेक वर्ष सयौंको संख्यामा अनुसन्धानपत्र पनि प्रकाशन भइराखेको हुन्छ। यस अस्पतालले स्वदेशी मात्र नभई विदेशी डाक्टरलाई पनि विशेषज्ञ तालिम दिने गरेको छ। कमजोरी समयसँगै यस अस्पतालको सरसफाइमा निकै सुधार आएको छ। तर, अझै धेरै सफाइको व्यवस्था मिलाउन निकै जरुरी देखिन्छ। यहाँको शौचालयको प्रयोग अस्पतालका कर्मचारी, बिरामी वा बिरामीको आफन्तमात्र हैन, यस अस्पताल वरिपरि बाटोमा हिँड्ने बटुवाले पनि प्रयोग गर्छन्। जताततै शौचालयको प्रयोग गर्न नजानेकाले पनि यो अझै फोहोर भएको छ। स्मरण रहोस् हजारौं मानिस हरेक दिन यस अस्पताल आउने गरेका छन्। अस्पतालबाट निस्केका फोहोर व्यवस्थापनमा पनि चुस्तता देखिँदैन। फोहोर उठाउने, बिरामी ओसार्ने र बिरामीलाई खुवाउने खाना पनि एउटै लिफ्टको प्रयोगबाट गर्नुपर्ने बाध्यता छ। तसर्थ सरसफाइ चुस्त हुन अस्पताल प्रशासनको मात्र योगदान पूर्ण हुँदैन। यस जनमानसले पनि सहयोग गर्न उत्तिकै जरुरी छ। पाकिङको अस्तव्यस्तता यस अस्पतालको एउटा सबैभन्दा ठूलो कमजोरी हो। यहाँ काम गर्ने कर्मचारीका लागि पार्किङको व्यवस्था अपुग छ भने यहाँ आउने बिरामी तथा उनीहरूको परिवारको लागि यसको व्यवस्था शून्य नै छ। पार्किङकै कारणले गर्दा पनि धेरैजसोले यस अस्पतालबाट पाउने सेवा पाइरहेका छैनन्। यस अस्पताल अरू धेरैजसो सरकारी अस्पताल जस्तै प्रशासनिक कार्यमा धेरै कमजोर देखिन्छ। कार्यमा चाहिने चुस्तता तथा पूर्णताको अभाव छ। आदेशको शृंखला कार्यान्वयन हुन सकेको छैन। समयको पूर्ण प्रयोग कसरी गराउने त्यसमा कुनै निगरानी छैन। यहाँ धेरैजसो कर्मचारीको समय बिना कुनै लाभ नै व्यतित भइरहेको छ। दण्ड र पुरस्कारको व्यवस्था छैन। राजनीति भनेको राज्यको नीतिको व्यवस्था हो। यो सबैभन्दा सफल व्यवस्थामध्ये हो, कारण यसको चासो ठाडै जनता र देशसँग छ। तर, अस्पताल जस्ता अत्यावश्यक ठाउँमा राजनीतीकरण गरिने फाइदा निकै कम र बेफाइदा धेरै भएको देखिन्छ। वीर अस्पतालभित्र मात्र २० भन्दा बढी संख्यामा विभिन्न किसिमको राजनीतिक पार्टी  हुनु दुर्भाग्य नै छ। यहाँ गरिने सबैजसो विशेष नियुक्ति पूर्ण रूपमा पार्टीगत छ। भागबन्डाको व्यवस्था छ। विभिन्न राजनीति संगठनसँग आवद्ध हुनेको प्रगति चाँडै भएको देखिन्छ। जो कुनै दल वा संगठनसँग आवद्ध छैनन् उनीहरूको प्रगति हुँदैन। सुझाव हाम्रो देशका सरकारी अस्पताल बिरामीका लागि मात्र नभएर कुरुवाका लागि पनि सहज व्यवस्था मिलाउनुपर्छ। बिरामी कुरुवालाई बस्ने, खाने, नुहाउने जस्तो चाहिने आधारभूत आवश्यकताको पूर्णताको व्यवस्था हुनुपर्छ। अस्पताल परिसरमा राम्रो पार्किङको व्यवस्था हुन जरुरी छ। यसको लागि भूमिगत पार्किङ कसरी बनाउने भन्नेबारे बहस हुनुपर्छ।अस्पताल परिसरमा पर्याप्तमात्रामा सुरक्षागार्डको व्यवस्था गरी अनावश्यक भीडलाई कम गर्न जरुरी छ। समयसँगै आवश्यक जनशक्तिको पूर्ण नियुक्ति गरिनुपर्छ। रिटायर भएर जानेको संख्या नयाँ नियुक्तिभन्दा दोब्बर वा तेब्बर रूपमा बढी छ। हरेक कर्मचारीको वार्षिक वा अर्धवार्षिक रूपमा गरेको कार्यको प्रगति विवरणमा ध्यान दिन जरुरी छ। हरेक कर्मचारीलाई समयको पूर्ण प्रयोग कसरी गराउनेबारे थप कार्य योजना ल्याउन आवश्यक छ। हामी सबै कर्मचारीमा स्वच्छता र आफ्नो पेसाप्रतिको इमानदारीमा प्रतिबद्ध हुन निकै जरुरी छ।"
"इन्जिनियर, घुस र गुणस्तरको घनचक्कर","देश निर्माण गर्न सरकार, इन्जिनियर र निर्माण कम्पनीको मात्र दायित्व होइन हामी उपभोक्ताको पनि उत्तिकै दायित्व हुन्छ ठेकेदारहरूले कमसल निर्माण सामग्री प्रयोग र बिल अफ क्वान्टिटी भन्दा थोरै काम गरेर धेरै मुनाफा गर्ने प्रयास त गर्छन् नै। अर्कोतर्फ नभएका विषयहरूको भेरियसन गराउने प्रयत्न पनि उत्तिकै गर्छन्। यो काम इन्जिनियरको सहयोगबिना उनीहरूले गर्नसक्ने अवस्था हुँदैन तर पिसी को लोभमा परेर धेरै इन्जिनियरले ठेकेदारको यस्ता क्रियाकलापलाई सदर गर्छन्। असार मसान्तको चटारो एकतिर वर्षात्कै मेलोमा सडक कालोपत्रे गरिँदै थियो भने अर्कोतिर देशका विभिन्न ठाउँहरूबाट ठेकेदारले दिएको घुस रकमसहित कयौं इन्जिनियरहरू पक्डिँदै गरेको समाचार आउने क्रम जारी थियो। स्वाभाविक हो असार मसान्तमा हाम्रो आर्थिक फेरिने हुनाले अघिल्लो वर्षको कामको फरफारक हुँदा लेनदेन निकै बढेको हुन्छ, त्यही मेसोमा कतिपय प्रहरी अख्तियारको फन्दामा पर्छन्। देशभर हजारौं निर्माणकार्य दिनरात नभनी भइरहँदा असारभर यस्तो लाग्दथ्यो कि देशले छिट्टै काचुली फेर्दै छ। समृद्धिको लय समातिरहेको छ। छिट्टै चिल्ला सडक सम्पन्न हुनेछन्। सिँचाइ र ढल निकासलगायतका विकास रातारात हुनेछन् जस्तो भान हुन्थ्यो। विडम्बना हप्तादिन नहुँदै ती मर्मत र नयाँ निर्माण गरिएका अधिकांश संरचना पुरानै अवस्थामा पुगेका समाचार लगातार आइरहेका छन् र आउने क्रम जारी छ। सरकारी तवरबाट निर्माण हुने संरचनामा मूलत :तीन पक्ष संलग्न हुन्छन्। क्लाइन्ट अर्थात लगानीकर्ता, परामर्शदाता अर्थात इन्जिनियर र निर्माणकर्ता अर्थात ठेकेदार। हाम्रा सबैजसो सार्वजनिक निर्माणको क्लाइन्ट सरकार हो भने केही ठूला परियोजनाबाहेकका आयोजनामा इन्जिनियरको काम पनि सरकारले नै गरेको देखिन्छ। ठेकेदार छनोटको प्रक्रिया खरिद ऐनअनुसार गर्ने चलन छ। केही अपवादबाहेक अधिकांश निर्माणव्यवसायीले विभिन्न हथकन्डा प्रयोग गरेर कामको ठेक्का जितेका हुन्छन्। त्यो तिकडमभित्र तीनवटै पक्ष सहभागी नभई काममा गडबडी हुन सक्दैन। तसर्थ ठेकेदारलाई मात्र गलत देखाएर उम्किने प्रवृत्ति गलत हो। निर्माणकार्य भइरहँदा हामी सेवाग्राहीले उपयोग गर्ने संरचना कुन गुणस्तरमा निर्माण भइरहेका छन्, स्पेसिफिकेसन अनुसार काम भइरहेको छ कि छैन भनेर सेवाग्राहीको दायित्व हामीले कहिल्यै सम्झिएका छैनौ, जसले गर्दा गडबडी गर्ने पक्षहरूलाई सहज भइरहेको देखिन्छ। किन कमजोर हाम्रा संरचना कुनै पनि संरचना निर्माणको चरणसम्म पुग्न धेरै प्रक्रिया पार गर्नुपर्ने हुन्छ। सुरुवाती चरणमा इन्जिनियारइङ अध्ययन गरिन्छ जसमा विस्तृत डिजाइन पनि पर्दछ, त्यो अध्यायन नै दिगो र गुणस्तरीय निर्माणको आधार बन्नुपर्छ। जमिन ( जिओलोजी) को प्रकृति, जमिनभित्र रहेको पानीको सतह, वर्षभरि हुने मौसम (वर्षा र तापक्रम) को असर, निर्माण सामग्री र प्रविधिको सहजता र पहुँचलगायत धेरै विषयको गहन अध्ययन गरेर डिजाइन गर्नुपर्ने हुन्छ। ती डिजाइन र लागत इस्टिमेट गरेका आयोजनालाई निर्माण कम्पनी (उपभोक्ता समितिसमेत) मार्फत निर्माणका लागि जिम्मा दिने व्यवस्था छ। निर्माण भइरहँदा सम्पूर्ण कामको गुणस्तर कायम गर्ने जिम्मा सुपरभिजन इन्जिनियर र ठेकेदारको संयुक्त दायित्व हो। ठूला आयोजनामा ठेक्काको प्रकृति हेरेर केही फरक प्रावधान र दायित्व हुने भए पनि मोटामोटी प्रक्रिया यही नै हो। उपभोक्ता समितिमार्फत् गरिने कामको गुणस्तर कायम गर्ने जिम्मा पनि उपभोक्ता समिति र संलग्न प्राविधिककै हुन आउँछ। आयोजना निर्माण चरणमा पुग्ने प्रक्रिया भइरहँदा कमीकमजोरी र नियतवश गरिने गोलमालका कारण हाम्रा संरचना गुणस्तरको आधार कमजोर भइरहेको छ। भूगर्भ अध्ययनमै कमीकमजोरी हुन्छ, कतिपय अवस्थामा भूगर्भ अध्ययन नै गरिँदैन परिणामस्वरूप कयौं राजमार्गका पुलहरूको जग भासिन पुगेका छन्। सडक निर्माण गर्दा आवश्यक पर्ने सतही ढलान (दाहिने देव्रेतिरको स्लोप) को गहन अध्ययन नगरी जथाभावी कटान गरेर उचित व्यवस्थापन नगर्दा वर्षेनी पहिरोको चपेटामा पर्नु परेको छ। सडक सतहको जमिनको भारवहन क्षमता ठीक रूपमा पहिचान गर्न नसक्नु, बेस र सवबेसका निर्माण सामग्रीको गुणस्तर कायम गर्न नसक्नु, डिजाइनअनुसारको पिच र सवबेस नराख्नु अनि आवश्यक कम्प्याक्सन नगर्नु जस्ता कारणले हाम्रा सडक निकै न्यून गुणस्तरमा निर्माण भइरहेका छन्। बाढी नियन्त्रणका लागि भनेर निर्माण गरिएका स्पर र ग्रोएनलगायतका संरचना निर्माण गर्दा हाइड्रोलोजीको उचित अध्ययन नगर्नाले तिनै संरचनाका कारण डुबान र कटानको समस्या झेल्नु परिरहेको छ। बाढी नियन्त्रणका लागि भनेर निर्माण गरिएका स्पर र ग्रोएनलगायतका संरचना निर्माण गर्दा हाइड्रोलोजीको उचित अध्ययन नगर्नाले तिनै संरचनाका कारण डुबान र कटानको समस्या झेल्नु परिरहेको छ। तर, साना ठूला सबै काम गर्न गहिरो इन्जिनियरिङ अध्ययन गर्न समय र आर्थिक दृष्टिकोणबाट सम्भव रहँदैन। वर्षभरि लगातार निर्माण भइरहने ग्रामीण सडक, बेलाबेलामा मर्मत र सम्भार गर्न पर्ने सहरी र अन्य सडक, बाढीपहिरो रोकथामलगायतका धेरै काम गर्न सबै किसिमका इन्जिनियरिङ अध्ययन पूरा गर्न समयले साथ दिँदैन भने अर्कोतर्फ आर्थिक बोझ उत्तिकै हुन्छ। तसर्थ देशले विभिन्न रिसर्चहरूमा लगानी गर्नुपर्छ। यदि हाम्रो भूबनोट, मौसम र उपयोगिता धारअनुसार निश्चित इन्जिनियरिङ गाइडलाइन निर्माण गर्न सकियो भने आवश्यक परेको ठाउँमा सोहीअनुसार संरचना निर्माण र मर्मतसम्भार गर्न सकिने अवस्था हुने थियो तर विडम्बना इन्जिनियरिङ रिसर्चमा हाम्रो लगानी शून्यबराबर जस्तै छ। घुस र गुणस्तरको सम्बन्ध इन्जिनियरहरूले गर्ने अनियमिततासम्बन्धी एक कथाको सम्झना आउँछ, कुनै गाउँमा पोखरी खन्ने भनेर केही लाख रुपैयाँ विनियोजन गरेछन्, पछि त्यही खाल्डो (पोखरी) पुर्ने भन्दै अरू थप केही लाख पनि झ्वाम पारेछन्। पछि केन्द्रबाट निरीक्षण आउँदा पोखरी खनेको र पछि खाल्डो पुरेको भन्दै एक जमिन देखाएछन्। दुवै कामको पैसा पकेटमा तर खन्ने र पुर्ने काम भने भएकै थिएन। हो यस्तै प्रवृत्ति हाबी छ हाम्रो कर्मचारी प्रशासनमा। रौतहटका १६ आयोजनामा कुनै पनि काम नगरी सिँचाइ कार्यालयका प्रमुख ( इन्जिनियर नै हुन् ) को मिलेमतोमा नक्कली बिल बनाएर पैसा अपचलन पारेकाले अख्तियारले मुद्दा दायर गरेको समाचार आएको छ। सो अनियमिततामा डिभिजन प्रमुख, इन्जिनियर, सब इन्जिनियर र उपभोक्ता समितिका पधादिकारीसमेत संलग्न रहेको देखिन्छ। अर्थात तल्लो तहदेखि माथिल्लो तहसम्मका कर्मचारी मात्र होइन सेवाग्राही अर्थात उपभोक्ता समूहका नेतृत्वसमेत भ्रष्टाचारमा लिप्त छन्। सबैभन्दा पहिला इन्जिनियरिङ अध्यायन र लागत इस्टिमेट तयार पार्दा नै गोलमाल गर्ने प्रचलन छ, मुख्यतया कोटेसनमा दिन तयार पारिने साना काममा यस्तो गरिन्छ। कामको परिणाम जति प्रतिशतले वृद्धि गर्यो सोही अनुपातमा लागत पनि बढ्नु स्वाभाविक भयो। काम सकेर बिल फरफारक गर्ने बेलामा त्यही विषय नै ठेकेदारसँग रस्साकस्सी गर्ने विन्दु बन्छ। न्यून गुणस्तर र धेरै अनियमितता हुने भनेको निर्माणको चरणमा हो। ठेकेदारहरूले कमसल निर्माण सामग्री प्रयोग र बिल अफ क्वान्टिटी भन्दा थोरै काम गरेर धेरै मुनाफा गर्ने प्रयास त गर्छन् नै अर्कोतर्फ नभएका कुराको भेरियसन गराउने प्रयत्न पनि उत्तिकै गर्छन्। यो काम इन्जिनियरको सहयोगबिना उनीहरूले गर्न सक्ने अवस्था हुँदैन तर पिसी को लोभमा परेर धेरै इन्जिनियरहरूले ठेकेदारको यस्तो क्रियाकलापलाई सदर गर्छन्। परिणामस्वरूप निकै न्यून गुणस्तरका संरचना बनिरहेका छन्। हाम्रा सडकहरूको अवस्था हेरौं, पिच गरेको केही दिनमै कतिपय सडक फेरि पुरानै अवस्थामा फर्किन्छन्। यसको मूल कारण पिसी नै हो अर्थात घुस। पिच, बेस र सवबेस गर्ने सामग्रीको गुणस्तर कायम नगरिनु र चाहिने मोटाइ नराख्नु, आवश्यक कम्प्याक्सन नगर्नु र पानी परिरहेको बेलामा काम गर्दा अपनाउनुपर्ने प्राविधिक तरिका नअपनाउनेले हाम्रा सडकहरूको हरिबिजोग भइरहेको छ। स्पेसिफिकेसन एकातिर हुन्छ काम अर्कोतिर। यी सबै कामको निरीक्षण इन्जिनियरले नै गर्ने हो। स्पेसिफिकेसन अनुसारको काम नहुँदा काम रोक्ने, गुणस्तरहीन कामको सुधार गर्न लगाउने, आवश्यक परेमा भत्काएर नयाँ बनाउन लगाउने जिम्मा इन्जिनियरकै हुन्छ। यदि निर्माणकर्ताले इन्जिनियरको सुझाव वा आदेश मानेन भने बिल पास नगरिदिने अधिकार पनि इन्जिनियरमै निहित छ। तर, यस्तो भएगरेको सुन्न मा आउँदैन किनकि अन्तिममा कुरा फेरि पिसी मै टुंगिन्छ। इन्जिनियरको पकेटमा केही प्रतिशत पुग्दा देश निर्माणमा ठूलो धक्का लागिरहेको हुन्छ। यहाँनेर के भुल्नु हुँदैन भने गुणस्तर कायम गर्नु इन्जिनियरको मात्र दायित्व होइन ठेकेदारको पनि उत्तिकै व्यावसायिक दायित्व र जिम्मेवारी हुन आउँछ। तर, नेपालमा त्यस्ता जिम्मेवार निर्माण कम्पनी निकै न्यून मात्रामा छन्। कतिपय ठेक्कापट्टाको निर्णय गर्दा पनि मिलेमतो हुने गरेको, सिन्डिकेट लगाएर आफ्ना ग्रुपबाहिरका निर्माण कम्पनीलाई प्रतिस्पर्धा गर्न निषेध गरेको, कतै कतै डनहरूको प्रयोग गरी काम हत्याएको जस्ता अनेक काम हाम्रा सामुन्ने भइरहेका छन्। फर्जी प्रमाण बनाएर प्राविधिक क्षमता पुष्टि गर्ने गरेको पनि देखिन्छ तर यी सबैजसो अनियमिततामा पनि निर्णयकर्ताको कतै न कतै संलग्नता भएकै हुन्छ। यस्ता अनियमितताको अन्त्य पनि पिसी मै गएर टुंगिने गरेको छ। अन्त्यमा, इन्जिनियरिङ रिसर्चमा हाम्रो लगानी शून्यजस्तै छ। देशले यो क्षेत्रलाई विशेष महत्व दिँदै प्राथमिकतामा राख्नुपर्छ, जसले गर्दा निर्माणकार्यका लागि देश सुहाउँदो निर्देशिका निर्माण गर्न सकियोस्। सम्पूर्ण प्राविधिकले आफ्नो व्यावसायिक धर्म छोड्नु भएन भने निर्माण कम्पनीहरूले देश विकासमा आफ्नो दायित्व भुल्नु भएन। पैसाको पछि दौडिएर देश निर्माण र समृद्धिको बाटो अवरुद्ध गर्ने सबैलाई कानुनअनुसार कडा भन्दा कडा कार्बाही गर्न सम्बन्धित सरकारी निकायलाई बलियो बनाउनु आवश्यक छ। देश निर्माण गर्न सरकार, इन्जिनियर र निर्माण कम्पनीको मात्र दायित्व होइन हामी उपभोक्ताको पनि उत्तिकै दायित्व हुन्छ। हाम्रा वरिपरि निर्माण हुने सबै सार्वजनिक निर्माणको गुणस्तर के कस्तो छ, स्पेसिफिकेसन अनुसार काम भएको छ छैन जस्ता विषय जनस्तरबाट सबैले निगरानी राख्न सकियो भने दिगो र भरपर्दो संरचनाको निर्माण हुनेमा दुई मत छैन। धेरैजसो विरोध असारे मौसममा सडक निर्माण गरिएकाले गुणस्तर कायम हुन नसकेकोमा हुने गरेको छ। तर, वर्षातको समयमै पनि उचित प्रविधि र ध्यान पुर्याउन सकियो भने गुणस्तरमा कुनै सम्झौता नगरी काम सम्पन्न गर्न सकिन्छ। स्कटल्यान्ड, डेनमार्क, नर्वेलगायत धेरै देशमा जाडो मौसममा वर्षा हुने र हिँउ पर्ने हुन्छ (हाम्रो भन्दा ठीक उल्टो छ ) तर सोही समयमा उनीहरू सबै किसिमका निर्माण कार्य गरिरहेका हुन्छन्, गुणस्तरमा कुनै कमीकमजोरी हुँदैन स्पेसिफिकेसन अनुसार नै काम सम्पन्न गर्छन्। त्यसैले मौसमलाई गाली गर्नु भन्दा पनि त्यस्तो मौसममा कसरी के प्रविधि र तरिका अपनाउँदा गुणस्तरीय काम गर्न सकिन्छ भनेर सोच्नु आवश्यक छ। तर, नियत नै खराब भएपछि जस्तोसुकै राम्रो मौसममा निर्माण गरे पनि अहिले झैं सडक र अन्य संरचना निर्माण गरेको केही समयमै भात्किने क्रम रोकिने छैन।"
ज्ञानेन्द्रको उत्तेजना र अफवाह,"कुनै बेला बन्दुकको बलमा निर्णय थोपर्ने ज्ञानेन्द्र शाह अहिले धनको बलमा निर्णय गराउन खोज्दैछन् २०६५ जेठ १५ गते नेपालमा गणतन्त्र स्थापना भएपछि पूर्व राजा ज्ञानेन्द्र शाह कतिपय हिसाबले सुकुम्बासी जस्तो देखिए। सरकारी सुविधाभोगी भएकाले आर्थिक सुकुम्बासी र मानसिकता हेर्दा राजनीतिक सुकुम्बासी। २००७ सालअघि आर्थिक हिसाबले राजतन्त्र चाउरिएको र राणातन्त्र मोटाएको अवस्था थियो। २०१७ सालपछि राजतन्त्र मोटाउँदै गयो। वीरेन्द्रको वंशनाश, महेन्द्रका भाइहरूको सम्पत्तिसमेत स्थानान्तरण आदिका कारणले त्रिभुवन खलकको सम्पत्ति ज्ञानेन्द्रमा एकोहोरियो। २०५८ जेठमा ज्ञानेन्द्रले दोस्रो पटक श्रीपेच लगाउँदै राजगद्दी आसीन भए। तर, त्यो श्रीपेचमा श्री थिएन र पेच मा खिया लागिसकेको थियो। २०६२६३ को जनआन्दोलनले त्यो पेच पनि भाँचिदियो। सन् १९४७ मा भारत स्वतन्त्र भएपछि पाँच सय ६५ भन्दा बढी साना ठूला राज्यरियासतका राजा रजौटाले गच्छेअनुसार वार्षिक पाँच हजारदेखि लाखौं रुपैयाँसम्म भत्ता पाउने भए जसलाई प्रिवि पर्स भनिन्थ्यो। सन् १९७१ मा इन्दिरा गान्धी प्रधानमन्त्री छँदा त्यो प्रिवि पर्स खारेज भयो। प्रिवि पर्स खारेज भएपछि कतिपय राजा रजौटाले आफ्नो दरबारलाई होटेल बनाए, व्यवसाय गरे तर आ श्रयका लागि सरकार गुहारेनन्। तर, नेपालका धनाढ्य ज्ञानेन्द्र शाहसँग बस्नलाई एउटा गतिलो घर रहेनछ त्यसैले नारायणहिटी छोड्नुअघि नागार्जुनमा बस्न पाऊँ भनेर हत्ते हाले। कुनै बेला नेपालका नेताहरू दरबारमा बिन्तीपत्र हाल्थे, अपदस्थ हुनुअघि ज्ञानेन्द्रले सरकारसँग पहिलो बिन्ती बिसाए। यसकारण ज्ञानेन्द्र शाह आर्थिक सुकुम्बासी हुन्। कुनैबेला शाहवंशीय राजाहरूको निगाह का लागि कतिपय नागरिक स्वस्ती गर्थे। त्यही शाह वंशका अन्तिम राजा ज्ञानेन्द्र अहिले नेपाल सरकारको निगाहमा नागार्जुनमा बास बसेका छन्। ज्ञानेन्द्रको स्वामित्वमा सोल्टीलगायत पाँचतारे होटेलहरू छन्। साढे एक वर्षअघि नेपालगन्जमा ज्ञानेन्द्रकै स्वामित्वको चारतारे होटेल खुल्यो। ज्ञानेन्द्र बस्दै आएको महाराजगञ्जस्थित निर्मलनिवास आफैंमा कुनै तारे होटेलभन्दा कम छैन। तैपनि यिनलाई राज्य स्वामित्वको नागार्जुन नभई भएन। यी भन्दा दरिद्र र कंगाल अर्को को हुन सक्छ ? त्यसकारण यिनलाई आर्थिक सुकुम्बासी भनिएको हो। यसै पनि हुनेखाने र सक्नेले सरकारी सुविधा लिँदैनन्। सरकारी सुविधा भनेको गरिब र अशक्तका लागि हो। सक्नेहरूले राष्ट्रलाई दिन्छन्, राष्ट्रबाट लिँदैनन्। तर, यस मामलामा ज्ञानेन्द्र मात्र एक्लो छैनन्। पूर्व राष्ट्रपति रामवरण यादवले पनि काठमाडौंमा घर छँदाछँदै भाडाको घरमा बसेर राज्यको स्रोतको दोहन गरेका छन्, जसवापत मासिक लाखभन्दा बढी राज्यकोष रित्तिने गरेको छ। तैपनि यी पूर्व राष्ट्रपति सदाचारको गफ गर्छन् नैतिकता र स्वावलम्बनको उपदेश दिन्छन्। मन्त्रिपरिषद्का पूर्व अध्यक्षको रूपमा ज्ञानेन्द्रलाई कस्दा वर्तमान तथा पूर्व प्रधानमन्त्रीहरूको सम्पत्ति विवरण पनि सार्वजनिक गर्नुपर्ने हुन्छ र आफैं पनि नांगिने डरले शीर्ष नेताहरूलाई सताइरहेको छ। गणतन्त्रविरुद्ध ज्ञानेन्द्रको सक्रियता बढ्दै गएपछि नागार्जुनमा बस्न दिएर सरकारले सदासयता देखाएको भन्दै प्रचण्डले पूर्व राजाप्रति कटाक्ष गरेको सुनियो। वास्तवमा जुन दिनसम्म ज्ञानेन्द्र नागार्जुनमा बस्छन्, त्यस दिनसम्म उनको हैसियत आर्थिक सुकुम्बासीको रहिरहने हुँदा पूर्व राजालाई नागार्जुनमा बास मात्र होइन मासिक मानाचामलको पनि व्यवस्था गर्नु उचित हुन्छ, जसरी कारागारका बन्दीहरूलाई राज्यले सिदा को व्यवस्था गर्छ। अहिले ज्ञानेन्द्र र निजका समर्थकहरू गणतन्त्रविरुद्ध चिच्याउँदै हिँडेका छन्। शान्तिपूर्ण तवरमा गतिविधि गर्ने र शालीन ढंगले विचार पस्कने अधिकार जो कोहीलाई छ तर पूर्व राजा समर्थकहरू नियोजित तवरमा गालीगलौजमा उत्रिएका छन्। गणतन्त्रलाई धारे हात लाएर सराप्नु तिनको दिनचर्या भएको छ। २०१५ सालमा पहिलो आमनिर्वाचनपछि दरबारी संयन्त्र बहुदलीय प्रजातन्त्रलाई त्यसरी नै सराप्थ्यो। २०४६ सालपछि त्यसैको दोस्रो संस्करण देखियो र अहिले त्यसैको तेस्रो संस्करण देखिएको हो। तर, पहिलो र दोस्रो संस्करणका बेला पुराना श्री ५ हरूको शिरमा श्रीपेच थियो, तेस्रो संस्करणसम्म आइपुग्दा एउटा भुत्ते पेच पनि बाँकी छैन, छ भने पुरानो धङधङे मात्र बाँकी छ। सास रहेसम्म आस हुँदो रहेछ त्यसैले होला एउटा खास रणनीतिअन्तर्गत पूर्व राजा उत्तेजना को राजनीति गरिरहहेका छन् त्यसकारण पनि प्रचण्डलगायत अरू उत्तेजित हुनु जरुरी छैन। उत्तेजनाकै रणनीतिअन्तर्गत भर्खरै ससुरा ज्ञानेन्द्र शाहका सन्देशहरूको विमोचन गर्दै बुहारी हिमानीले पटकपटक ज्ञानेन्द्रलाई श्री ५ महाराजधिराज सरकार भनेर सम्बोधन गरिन्। स्वर बुहारीको भए पनि निर्देशक ससुरा भएको प्रष्ट बुझिन्छ। यसै पनि कैयन् शाहवंशीय राजाहरूले सत्तामा छँदा स्वतन्त्रताको घाँटी न्याकेका थिए। नागरिकहरूको आन्दोलनमाथि दमन गरेका कारण तिनले सदैव इतिहासलाई होच्याउँदै आएका छन् चाहे त्यो इतिहास २०४६ को परिवर्तनको होस् वा २०६३ को। तसर्थ तिनले आफूलाई श्री १० भने पनि, बहालवाला महाराजधिराज भने पनि धेरै महत्व दिनु जरुरी छैन। पूर्व राजाको संयन्त्र अन्तरद्वन्द्व चर्काउन, परिस्थिति भड्काउन सक्रिय छ। एकातिर हिन्दुराष्ट्र आन्दोलनको आवरणमा गुमेको गद्दी फर्किहाल्छ कि भन्ने झिनो आशा ज्ञानेन्द्रमा छ। हिन्दुहरू गाईको पूजा गर्छन्। तर ज्ञानेन्द्र स्वामित्वको होटेलहरूमा ज्ञानेन्द्र राजा हुँदा पनि गाईको मासु बेचिन्थ्यो अहिले पनि निर्वाध बेचिरहेका छन्। अहिले ज्ञानेन्द्रको मनोबल बढ्नुमा कुशासन जिम्मेवार छ भन्ने सत्यलाई नकार्न सकिँदैन। कुनै बेलाका शक्तिशाली राजा ज्ञानेन्द्रलाई विश्लेषकहरू बाघसँग तुलना गर्थे। बाघरुपी त्यो राजतन्त्रलाई थप्पड हान्दै लखेट्ने काम नागरिक आन्दोललने गरेको थियो। त्यसैले अहिले पनि पुराना राजावादी हामीलाई औधी सराप्छन्। कतिपय मानव अधिकार उल्लंघनकर्ता ज्ञानेन्द्रलाई सहिष्णु भन्छन् तर अहिलेको पुस्तालाई थाहा नहुन सक्छ २०६३ सालमा राजा छँदै ज्ञानेन्द्र निजका मतियारहरूले डा देवेन्द्रराज पाण्डे र मेरो निवासमा बम राख्न लगाएका थिए। कुनैबेला बन्दुकको बलमा निर्णय थोपर्ने ज्ञानेन्द्र शाह अहिले धनको बलमा निर्णय गराउन खोज्दैछन्। राजा बन्नासाथ ज्ञानेन्द्रले दिवंगत दाजुको परिवारको सम्पत्ति हडपेका थिए। नेपाल ट्रस्टको नाममा आइसकेको काठमाडौंको १५ रोपनी जग्गासम्बन्धी एउटा मुद्दा सर्वोच्च अदालतबाट अन्तिम फैसला भई टुंगो लागिसकेको अवस्थामा एउटा सूत्र समातेर पुनरावलोकनका लागि पुन :प्रवेश गराएपछि ज्ञानेन्द्र परिवारको मनोबल ह्वात्तै बढेको छ र सो मुद्दामा आफूअनुकुल फैसला गराउन शाह परिवार हत्ते हालेर लागेका छन्। नाफा नहुँदा नातासमेत बिर्सने पूर्व राजा ज्ञानेन्द्र आफ्नो स्वार्थका लागि ११ पुस्ताअघिको साइनो केलाउँदै अराजकवादी आन्दोलनको तानाबाना बुन्दै गरेको देखिन्छ। तर, तत्कालिन मन्त्रिपरिषद्को अध्यक्ष भएको बेला २०६२६३ को जनआन्दोलन दमन गर्ने प्रमुख दोषीका रूपमा अंकित ज्ञानेन्द्रलाई सरकारले आजसम्म कारबाही नगरे पनि जनताले क्षमा गरेका छैनन्। त्यसैले ज्ञानेन्द्र प्रतिस्पर्धा अर्थात चुनावी राजनीतिमा जाने आँट गर्दैनन्, तर षडयन्त्र गर्न पनि छोड्दैनन्। राजतन्त्र पुनस्र्थापनाको सपना देख्दै ज्ञानेन्द्रगणले अवलम्बन गरेको अर्को नीति हो अफवाहको रणनीति। यसैको जगमा अराजकवादी आन्दोलनको तानाबाना बुन्दै पूर्व राजावादीहरूले युट्युव जस्ता सञ्जालमार्फत भ्रामक अभियान तीव्र बनाएका छन्। युट्युवको कुरा गर्दा हालै एकजनाले तपाईंको अन्तर्वार्ता ७ लाखभन्दा बढीले हेरिसके भनेपछि म छक्क परें। कारण कुनै एउटा युट्युवमा ३ महिनाअघि दिएको अन्तर्वार्तालाई फरक शीर्षक राखेर पुन :अर्को सामाजिक सञ्जालमा प्रक्षेपण गरेपछि त्यो भाइरल भएको रहेछ, जबकि पुन :प्रसारित उक्त अन्तर्वार्ताको शीर्षकमा उल्लेख भएको कुरा मैले नबोलेको र अन्तर्वार्तामा कहीं पनि त्यो शब्द उल्लेख नभएको हुँदा त्यस्तो जालसाजीप्रति मेरो आपत्ति छ। सामाजिक सञ्जाललाई असामाजिक जञ्जाल बनाउँदै लगियो भने स्वतन्त्रतामाथि ठेस लाग्ने र स्वतन्त्रता विरोधीहरू झनै उत्साहित हुन सक्छन्। नेपाली नागरिकले नै लोकतान्त्रिक गणतन्त्र स्थापना गरेको हुँदा गणतन्त्र त्यति कमजोर छैन र कसैले हुइया चलाउँदैमा विचलित हुनुपर्ने अवस्था छैन। तर, यो सत्य हो, सरकारी असक्षमता, भ्रष्टाचार, दण्डहीनता र स्वेच्छाचारिताको विरोधमा असन्तोष बढ्दै छ, स्वर चुलिँदै छ। त्यसैमाथि टेकेर ज्ञानेन्द्र शाहको तृष्णा झन्झन् बढ्दो छ। एउटा कहावत अनुसार मरेपछि सुँगुरलाई यमदूतले कहाँ जान्छस् ? भनेर सोध्दा नर्क भन्ने जबाफ सुँगुरले दिएछ किनकि त्यहाँ फोहोर खान पाइन्छ। फोहोर खान पाइने आशामा पूर्व राजावादी अर्थात पहिलेका श्री ५ पक्षधर मात्र होइन राणातन्त्र अर्थात पहिलेका श्री ३ पक्षधरहरूबीच कार्यगत एकता भएको देखिन्छ। अनेकौं विरोधाभास हुँदाहुँदै त्रिभुवनका नाति ज्ञानेन्द्र र मोहन शमशेरका नाति पशुपतिशमशेरबीचको खानदानी सहमति र जुगलबन्दी त्यो एकताको पछिल्लो उदाहरण हो। प्रधानमन्त्रीलगायत नेपालका जीवित पूर्व प्रधानमन्त्री तथा मन्त्रिपरिषद्का अध्यक्षहरूको चलअचल सम्पत्ति विवरण सार्वजनिक गर्न कुनै बेला मैले आग्रह गरेको थिएँ। यसै पनि राज्यको सुविधा भोग गरेका पूर्व र वर्तमान शासकहरूको सम्पत्ति विवरण स्वत :सार्वजनिक गर्नुपर्र्ने हो। ज्ञानेन्द्रको वास्तविक सम्पत्ति कति हो ? तत्काल सार्वजनिक हुनु जरुरी छ। ढाँटे भने उल्लेख गरेभन्दा बाहिरको सम्पत्तिबाट ज्ञानेन्द्र विमुख हुनेछन्। साँचो लेखे भने सोको स्रोत खोल्नुपर्ने हुन्छ। स्रोत खुलेको सम्पत्तिको कर तिर्नुपर्छ, स्रोत नखुलेको सम्पत्ति स्वत :जफत हुन्छ। राजनीतिक सुकुम्बासीको आवरणमा ज्ञानेन्द्रको नाटक अकुत सम्पत्तिको संंरक्षण, भोगाधिकारमा केन्द्रित छ। देशका निकायलाई ज्ञानेन्द्रको सम्पत्ति विवरणको अभिलेख माग्ने, राख्ने अधिकार छ र पारदर्शिताको मापदण्डअनुसार त्यस्तो विवरण सार्वजनिक गर्नुपर्ने हो। तर, सरकारमा त्यसो गर्ने ल्याकत छैन किनकि मन्त्रिपरिषद्का पूर्व अध्यक्षको रूपमा ज्ञानेन्द्रलाई कस्दा वर्तमान तथा पूर्व प्रधानमन्त्रीहरूको सम्पत्ति विवरण पनि सार्वजनिक गर्नुपर्ने हुन्छ र आफैं पनि नांगिने डरले शीर्ष नेताहरूलाई सताइरहेको छ। यदि राष्ट्रपति, सरकार खराब काम गर्दै जान्छन् भने दुःखका साथ भन्नुपर्छ त्यही खराब कार्य पूर्व राजाको अराजकवादी अभियानका लागि ऊर्जा बन्दै गइरहेको छ।"
सरकारको खोजी गर्दा नपाएपछि,"तीनै तहमा स्थायी सरकारका आधार कर्मचारी समायोजन सकियो रे, मन्त्रालयको उद्घोष २०७६ असार अन्तिम साता मन्त्रीले गरे। यो समाचारले धेरै खुलदुली मच्यायो। सार्वजनिक सेवाका पेसागत सर्त सबै दृष्टिले सामाजिक तथा प्राकृतिक रूपमा न्यायिक रहे वा रहेनन् ? पदीय मर्यादा र पदसोपानमा कुनै विभेद रह्यो वा रहेन ? राज्य, सरकार तथा तिनका पदाधिकारी कति जिम्मेवार रहे ? अन्याय नहोस् भनी मौखिक, लिखित र ध्यानाकर्षणका विषय कति सुने ? ठूलो अन्यायलाई टुलुटुलु हेरेर नबस्नेलाई के व्यवहार गरे ? नेतृत्वप्रति आशा र त्रासमा राख्न के के उपाय गरे ? सार्वजनिक सेवामा न्यायको स्थिति बनाउन र पीडा हटाउन केके गरे ? आलेख यसै सेरोफेरोमा केन्द्रित छ। न्यायका खोजीका प्रयास :संघ, प्रदेश र स्थानीय तहमा कर्मचारी समायोजन गर्ने सिद्धान्त। दर्जनौं पटक सम्माननीय प्रधानमन्त्री, मुख्यसचिव, माननीय गृहमन्त्री, सचिव, संघीय मामिला तथा सामान्य प्रशासनमन्त्री, सचिव, शिक्षा, विज्ञान तथा प्रविधिमन्त्री, सचिव, लोक सेवा आयोगका अध्यक्ष, सांसदलगायतका धेरै पदाधिकारीलाई सम्बोधन गरी लिखित धारणा र निवेदन दिइयो। कथित समायोजन पत्र अस्वीकार गरियो। अवकाश लिन तयार भएको माग पनि गरियो। तर, चार महिना हुँदा पनि कुनै जानकारी दिन आवश्यक ठानिएको छैन। संघ, प्रदेश र स्थानीय तहमा कर्मचारी समायोजन विधि, प्रक्रिया, मापदण्ड समानताका आधारमा होस् भनी राजनीतिक दलहरू, सांसदसमक्ष लिखित धारणा दिने, लेख लेख्ने, पर्चा छापेर बाँड्ने र माइतीघर मण्डलामा धर्ना बस्नेसम्मको कार्य भए। सार्वजनिक सेवामा अभिभावकको खोजी :सार्वजनिक प्रशासन व्यवस्थापन महत्वपूर्ण मुद्दा हो। यसको आधिकारिक जिम्मा संघीय मामिला तथा सामान्य प्रशासन मन्त्रालयलाई प्राप्त छ। सबै मन्त्रालयमा प्रशासन सेवाका सहसचिवको नेतृत्वमा महाशाखा र शाखा स्थापना हुन्छन्। यिनले सबै मानवीय तथा साधनस्रोतमाथि नियन्त्रण गर्ने गर्छन्। समग्र प्रशासनिक व्यवस्थापनमा सामान्य प्रशासन समूहको एकलौटी अधिकार हुन्छ। संघीय मामिला तथा सामान्य प्रशासन मन्त्रालय सबै मन्त्रालयका र सेवाका कर्मचारीप्रति सही अभिभावक हुनुपर्ने हो। तर, सामन्त मन्त्रालयको रूपमा यो परिणत भएको पाइन्छ। यो समूह र मन्त्रालयले नेपालका सबै सार्वजनिक सेवा समूहप्रति अन्याय मात्र गर्छ। प्राविधिक र प्रशासन सेवाका बीच संसारमा कहीं कतै नभएको अपमानजनक संगठनको निर्माण गर्न संकोच मान्दैन। प्रशासन सेवासमूहलाई सर्वोच्च ठान्दछ र अरू सेवा समूहलाई कम महत्व दिने गर्छ। यसरी प्रशासन व्यवस्थापनमा एकलौटी हैकमको बोलबाला कायम गरेको छ। जतिसुकै कनिष्ठ वा तल्लो पदका कर्मचारी भए पनि सामान्य प्रशासन सेवाका प्रशासकीय प्रमुख अर्थात मालिक हुने व्यवस्था मिलाएको छ। यो अन्याय गर्न राज्यले जानेर वा नजानेर यो सेवालाई छुट दिएको अनुभव हुन्छ। किनभने, शिक्षालगायत प्राविधिक र व्यावसायिक विषयगत सेवाकाकर्मचारी धेरै अपमानित छन्। यी सेवाका जतिसुकै ज्येष्ठ र कार्यदक्षतायुक्त कर्मचारी भए पनि प्रदेश र स्थानीय तहमा प्रशासकीय प्रमुख हुन नपाउने र कामदार अर्थात दास नै हुनुपर्ने गरी विभेदजनक समायोजन गरिएको छ। केन्द्रमा प्राय :सबै विषय क्षेत्रका मन्त्रालय स्थापित छन् तर विवेक गुमाएर प्राविधिक र विषयगत सेवाको अस्तित्व नै सकिने गरी समायोजनको कार्य हुनाले सार्वजनिक सेवाको अभिभावक को हो ? सार्वजनिक प्रशासन व्यवस्थापनमा हुनुपर्ने :सबै मन्त्रालयहरूमा प्रशासनको जिम्मेवारी प्रशासन सेवाले लिने हुँदा अभिभावकत्व पनि मन्त्रालयको हुन्छ। प्रशासन सेवाका प्रतिनिधि सबै क्षेत्रको व्यवस्थापनमा अनिवार्य, दोहोरो चरित्र नबोक्ने र मालिक भूमिकामा नबसी समन्वय, सहजीकरण र सहभागितामा चल्नु उचित हुन्छ। यस्तै विषयगत र प्राविधिक मन्त्रालयका मन्त्री र सचिवहरू पनि बढी जिम्मेवार हुनुपर्छ। यी पदाधिकारी जागिरे संस्कारबाट माथि उठ्नुपर्छ। राजनीतिक शासन तथा कर्मचारी प्रशासन र व्यवस्थापनमा सुशासन र कार्यसम्पादनमा गुणात्मकताको मापन गर्न वैज्ञानिक आधार हुनु नै समस्याको अन्त्य हो। राज्यले जुनसुकै कानुन बनाउँदा सामाजिक र प्राकृतिक न्यायमा सर्वप्रथम संवेदनशीलतासाथ ध्यान दिनुपर्छ। यसरी नै संसद्बाट बन्ने सबै कानुन समावेशी र समन्यायिक हुनु आवश्यक हुन्छ। यसरी बनेका कानुनलाई नागरिकले निःसर्त स्वीकार्नुपर्छ। अत :सरकार र संसद्बाट बनेको कानुनका आधारमा गरिएको कर्मचारी समायोजनको प्रक्रियालाई अस्वीकार्ने अधिकार कोही कसैलाई हुँदैन। यदि कसैले अस्वीकार्छ भने, अनुशासनहीन कर्मचारीलाई कानुन बमोजिम जागिरबाट हटाउनु नै उपयुक्त हुन्छ। यद्यपि, सामाजिक तथा प्राकृतिक न्यायका लागि गरिने संघर्षको यो मुलुकमा कुनै अर्थ रहेनछ। जागिर खानु दासता र अपराध होइन, चाकरी नगर्नु, स्वाभिमानी हुनु तथा न्याय खोज्दा सजायको भागीदार हुनु अन्याय हो। अपराधको आधारमा दण्डित हुन तयार रहेकाले विभेदकारी समायोजनप्रति विमति छ। विभेदकारी समायोजनमा नजाने र जागिरबाट हट्न तयार हुनु सानो कुरा होइन। तर, कुनै कार्बाही नभएकाले सरकार कहाँ छ ? सरकार नै नभेटेपछि न्यायका लागि कहाँ जाने ? सरकारप्रतिको अविश्वास र विद्रोह भाव :कर्मचारी समायोजनमा सबभन्दा बढी जालझेली पात्रप्रमुख निर्वाचन आयुक्त सिफारिस। संसदीय सुनुवाइ समितिमा ३३ बुँदे असहमतिपत्र पनि दर्ज र बहस। अन्यायको सामना गर्दा एक्लो तर अवकाश हुने निर्णय। कर्मचारी समायोजन कार्य वैष्णवको भान्सा अघोरीले तयार पारे सरह। सेवा समूहका नाममा प्रशस्त काखा र पाखा। समायोजनको अपव्याख्या। ज्येष्ठता, निजामती सेवाको पदीय मर्यादाको बलि चढाइयो। कर्मचारी समायोजनका नाममा सेवागत समूह सबैलाई यथावत राखेर एउटै संरचनामा ढालियो। कसैलाई काँसको थाल, कसैलाई कोपरामा खाना पस्किने अपराध। नेपाल समृद्ध तथा शान्तमय हुन नेपाली सुखी, सुशासित भन्ने बिर्सियो। कोपरामा पस्किएको खाना नखाने, डाडूपन्यू हातमा हुनेले पद र सेवा तथा जिम्मेवारीको चरम दुरुपयोगको उत्कृष्ट उदाहरण कर्मचारी समायोजन ऐन बन्यो र कार्यान्वयन पनि गरियो। अन्यायपूर्ण कर्मचारी समायोजनलाई टुलुटुलु हेरेर बस्न नसकेका विद्रोही प्रशस्त पीडामा पारिए। सार्वजनिक प्रशासनको नेतृत्वमा नैतिकता नै समाप्त भयो। गणतान्त्रिक नेपालमा पनि सुशासनको आवाज उठाउने र शासकीय पद्धतिका विकृतिमाथि विवेचित रूपमा प्रस्तुत हुनेहरू दण्डित भइरहेका छन्। विगतमा सबै राजनीतिक दलहरूको ध्येय तानाशाहीको विरुद्ध हत्या, जेल र आजीवन कारावास र निस्वार्थ संघर्ष हुन्थ्यो। पुरस्कारमाप्राप्त बहुदलीय व्यवस्था र पूर्ण गणतन्त्रकालीन शासन व्यवस्था अराजक रूपमा परिणत भयो। शासन पद्धति बहुलाहा, हुल्याहा, दलाल र लफंगाहरूको पकडमा छ। सत्तामा पुग्नेहरू प्रशासनिक शक्तिको आडमा अराजनीतिक राजनीति र शासन, प्रशासनको अभ्यास गरेर धेरै आपराधिक कार्यमा संलग्न देखिन्छन्। सार्वजनिक नेतृत्वको दूरावस्था :सार्वजनिक प्रशासनको जुनसुकै तहको नेतृत्व कमजोर छ योग्यता भनेकै आफ्नो मौलिक विवेक र निर्णय क्षमता गुमाउनु। मुर्दा लाससरह जिम्मेवार पदाधिकारीले कुनै निर्णय क्षमता नराख्नु वा गुमाउनु। जुनसुकै निर्णयका लागि राजनीतिक नेतृत्वको निर्देशन पर्खिनु। आफैंले कुनै काम नगरेर विवादबाट बच्नु। उच्चपदको सेवासुविधा हासिल गर्नु र जीहजुरी प्राप्त हुनु नै चरम स्वर्गको प्राप्ति ठानिनु। नेपाली जनता समाजवादी राजनीतिबाट भ्रष्टाचार अन्त्य हुने र सुशासन दिनेमा विश्वस्त छ। भ्रष्ट, नालायक र निकम्मा प्रशासनयन्त्र आमूल परिवर्तन हुने ठान्नु। तर केन्द्र सरकार सार्वजनिक प्रशासनको भूमिकामा राजनीतिक नेतृत्व लिएर आयोग गठन गरी रुपान्तरणको प्रयासमा चुक्नु। सही अभिभावकत्व बहन नगर्ने प्रतिस्पर्धी अपराधी चरित्रको सामन्त मन्त्रालयका सचिवलाई नै कर्मचारी संगठन निर्माण र पदसोपान निर्धारण सर्वेक्षणको जिम्मा दिनु। फलत :कर्मचारी समायोजन प्रक्रियामा पूर्णत विफल छ सरकार। समायोजन प्रक्रियाप्रति असहमतिका पक्ष :बाबुआमाबाट सन्तान छिन्नभिन्न हुँदा सबै अंशियारका बीच आपसी सहमतिमा अंशबण्डा हुन्छ। तर समायोजनमा कुनै सहमति खोजिएन। शिक्षा सेवा तथा प्राविधिक सेवाका कर्मचारीको दरबन्दी निर्धारण तथा खटनपटनमा अन्याय भएको छ। सार्वजनिक सेवाप्रवाहमा कर्मचारीको दायित्व महत्वपूर्ण हुन्छ तर केन्द्रीय, प्रादेशिक र स्थानीय तहको सेवा,कर्मचारी समायोजन ढाँचा कस्तो हुने ? कुनै वैज्ञानिक विधि, प्रक्रिया र मापदण्ड पालना गरेको देखिँदैन। स्वार्थपूर्ण र खराब नियतयुक्त समायोजन भइरहेको छ। स्थानीय तहमा शिक्षाका संरचना महानगर, उपमहानगरपालिका बाहेक सबैतिर समान छ र अति अपमानजनक छ। स्थानीय तहका शिक्षा शाखामा कायम शिक्षा सेवाका उपसचिव तथा शाखा अधिकृतका पदको निर्धारणप्रति नै गम्भीर असहमति र आपत्ति छ। प्रशासन सेवाका जतिसुकै कनिष्ठ भए पनि प्रशासकीय प्रमुख र विषयगत कार्यालयले दोस्रो नागरिकका रूपमा आज्ञापालक हुनुपर्ने कानुनी व्यवस्था पदीय मर्यादाका लागि पीडादायी र अपमानजनक छ। नेपालको कर्मचारीतन्त्रभित्र प्रशासन सेवाबाहेकका अन्य सेवामा अभिभावकविहीन अवस्था देखियो। सामान्य प्रशासन सेवाको एकाधिकार अन्यायपूर्ण गोप्य, अपारदर्र्शी तथा पक्षपाती पाइयो। २०७५ मंसिर २३ गते जारी कर्मचारी समायोजन अध्यादेश त्रुटिपूर्ण छ। दफा ५ अनुसार २०७५ पुस ११ मा २१ दिनभित्र संघ, प्रदेश र स्थानीय तहमा समायोजन हुन निवेदन दिन सूचना जारी भयो। विधि, प्रक्रिया र समायोजनका मापदण्डसित असहमत हुँदा कुनै पनि तह रोजेर फारम भरिएन। यद्यपि दफा ५ को उपदफा १२ बमोजिम मिति २०७५ फागुन ५ मा सामन्त मन्त्रालयबाट अध्यादेशको दफा ७ सरकारी सेवाका कर्मचारीको समायोजन गरिने भनियो। सेवा सञ्चालन गर्ने निकायका हैसियतले शिक्षाबाट मिति २०७५ फागुन २१ को स्थानीय तह सरुवा। नगरपालिका अर्घाखाँचीमा समायोजन। तर ऐनको दफा १३ हाजिर हुनुपर्ने प्रावधानमा समायोजन भएको बाटो म्यादबाहेक २१ दिनमा हाजिर हुनुपर्ने, दफा १३ को उपदफा ३ कै आधारमा वा उपदफा ४, ५, ६ तथा ८ को आधारमा हुने जुनसुकै सजायको भागीदार हुन तयार भएर कथित समायोजन पत्र नबुझेको व्यहोरा नेपाल सरकारमा चढाएको चार महिना भएको छ। जागिर खानु दासता र अपराध होइन, चाकरी नगर्नु, स्वाभिमानी हुनु तथा न्याय खोज्दा सजायको भागीदार हुनु अन्याय हो। अपराधको आधारमा दण्डित हुन तयार रहेकाले विभेदकारी समायोजनप्रति विमति छ। कथित समायोजनलाई अस्वीकार र कानुनी आधारमा सजायको भागीदार हुने माग छ। कर्मचारी समायोजन प्रक्रियाले धेरैलाई सार्वभौम नेपाली नागरिक वा मुलुकभित्रकै कुनै शरणार्र्थी ? तर अन्योलता कायम छ। राज्य तहबाट सत्ता, शक्ति र साधनस्रोतको आडमा संविधान, ऐनकानुनका दफा, उपदफाको गलत अर्थ लगाएर बलपूर्वक न्यायिक आवाजलाई रोक्ने प्रयास। निरीह कर्मचारीलाई न्याय खोजेको अभियोगमा पदाधिकारीबाट सजाय गर्न सजिलो होला। सरकारी कानुन, माथिल्लो तहका पदाधिकारी र निकायको आज्ञा उल्लंघनको आरोपमा कानुनको दायरामा पारी सजाय दिन सकिएला। अपमानजनक दासको जीवनभन्दा भोको पेटमा बाँच्ने र स्वाभिमानी सार्वभौम नागरिक हुनु गर्वको विषय हो। निजामती सेवा ऐन, २०४९ को दफाका आधारमा सामान्य कार्बाही गरेर अवकाश वा विशेष सजायको प्रावधानअनुरूप जागिरबाट बर्खास्ती सबै स्वीकार्य छ। शिक्षाका उपसचिवले एकजना अधिकृत लिएर शिक्षा शाखामा सीमित हुनुपर्ने तर समान पदको प्रशासन सेवाको उपसचिवले ५० औं जनाको हाकिम हुने प्रावधान छ। ऐनको दफा २६ को सेवा, समूह वा उपसमूह परिवर्तनसम्बन्धी व्यवस्था र लोक सेवा आयोगको आन्तरिक प्रतिस्पर्धामा शिक्षा सेवाका उपसचिवका हकमा कहिल्यै प्रयोगमा ल्याइएन। दफा १८ को जिम्मेवारी नदिई राख्न नहुने प्रावधानविपरीत शिक्षा सेवाका उपसचिवलाई अपमानजनक रूपमा धेरै लामो समय राखियो। ७५३ स्थानीय तह कायम भएपछि प्रशासन सेवाका कनिष्ठ उपसचिव, शाखा अधिकृत र नायब सुब्बालाई कायममुकायम, निमित्त दिएर प्रशासकीय प्रमुख बनाइयो तर शिक्षा सेवाका ज्येष्ट उपसचिव, शाखा अधिकृतलाई पदीय जिम्मेवारी दिन आनाकानी गर्ने, कानुन नै शिक्षा सेवाका कर्मचारीलाई नदिने गरी बनाउने र सार्वजनिक पदको चरम दुरुपयोग गर्ने कार्य संघीय मामिला तथा सामान्य प्रशासन मन्त्रालय र नेतृत्वबाट निरन्तर छ। विषयगत र प्राविधिक सेवा सधैं सामान्य प्रशासनको मानमर्दन र थिचोमिचोमा छ।सुशासनका वाधक ऐनकानुन र संघसंस्थाको विकल्प खोजौं :मुलुक भ्रष्टाचारी, विचौलिया र कमिशन खोरको जालमा छ। ट्रेड युनियनवादी अधिकारको व्यापक दुरुपयोग भइरहेको छ। सुशासनभन्दा विकृति र विसंगति बढेको छ। सरकारका देश चलाउने शैली र सबै कामकार्बाही अपारदर्शी छ। राजनेता तथा सरकारका नेताको कथनी र करणी फरक छ। सरकार वा पार्र्टी नेतृत्वले सबै पार्टीसँग उचित समन्वय गर्नु त टाढा, सत्तासीन पार्र्टीका सबै नेता कार्यकर्ताको समेत अविश्वास छ। स्थायी सरकार मानिने राज्यका सरकारी संंयन्त्र नै राजनीतिक धारमा विभाजित। इमानदारिता र कार्यसम्पादनको औचित्य नै समाप्त भएको छ। यसर्थ धेरै बहस गरौं र सुशासनका आधार वैज्ञानिक पारौं, सबै संघसंस्था आवश्यक वा अनावश्यक निकास पनि निकालौं। पोखरेल शिक्षा तथा मानवस्रोत विकास केन्द्रका निर्देशक हुन्।"
सेन्ट्रल जोन भलिबलको तयारी पूरा,"काठमाडौं : पाँचौं एसियन भलिबल कन्फेडेरेसन (एभीसी) सेन्ट्रल जोन सिनियर पुरुष भलिबल प्रतियोगिताको सम्पूर्ण तयारी पूरा भएको छ । नेपाल भलिबल संघले मंगलबार पत्रकार सम्मेलन गर्दै प्रतियोगिताको सम्पूर्ण तयारी पूरा भएको जानकारी दिएको छ । लगनखेलस्थित नेपाली सेनाको सैनिक शारीरिक तथा तालिम केन्द्रको कभर्डहलमा हुने प्रतियोगिताका लागि आवश्यक सम्पूर्ण तयारी पूरा भएको संघले जनाएको छ । कभर्डहल पूर्ण तयारी अवस्थामा छ । खेलाडीका लागि चेन्जिङ रुम, शौचालय सबै तयारीमा अवस्थामा छ, मंगलबार आयोजित पत्रकार सम्मेलनमा संघका महासचिव जितेन्द्रबहादुर चन्दले भने । उनले विदेशी पाहुनाको स्वागत र सहजताका लागि त्रिभुवन अन्तर्राष्ट्रिय विमानस्थलमा हेल्प डेस्क स्थापना गरी लियाजो अफिसर राखिएको जानकारी दिए । पाँचौं संस्करणको प्रतियोगितामा आयोजक नेपालसहित बंगलादेश, अफगानिस्तान, माल्दिभ्स, किर्गिस्तान, तुर्कमेनिस्तान र उज्वेकिस्तानले प्रतिस्पर्धा गर्नेछन् । प्रतियोगिताअघि दुई मैत्रीपूर्ण खेलका लागि अफगानिस्तानको टोली नेपाल आइसकेको छ । नेपाल र अफगानिस्तानबीच बुधबार र बिहीबार मैत्रीपूर्ण खेल हुनेछ । प्रतियोगिताका लागि १४ सदस्यीय नेपाली टोलीको घोषणा गरिएको छ । नेदरल्यान्ड्सका हान एबिङले इम रानाको कप्तानीमा १४ सदस्यीय टोलीको घोषणा गरेका हुन् । नेपालको पुरुष टोलीले सेन्ट्रल जोन भलिबलमै ४१ वर्षपछि ऐतिहासिक पदक जितेको थियो । २०७३ चैतमा माल्दिभ्समा भएको तेस्रो संस्करणमा नेपालले कांस्य पदक जितेको थियो । जुन नेपाली महिला र पुरुष भलिबल टोलीले एभीसी र अन्तर्राष्ट्रिय भलिबल महासंघ (फिभ)बाट आयोजित तथा मान्यताप्राप्त प्रतियोगितामा जितेको पहिलो पदक हो । चार टोली सम्मिलित प्रतियोगितामा नेपाल तेस्रो बनेको थियो । सन् १९७६ मा पाकिस्तानमा भएको काइदेआजम भलिबल प्रतियोगितामार्फत अन्तर्राष्ट्रिय प्रतियोगिता खेल्न सुरु गरेको नेपाली भलिबलले यसअघि एभीसी र फिभको प्रतियोगितामा पदक जित्न सकेको थिएन । ४१ वर्षको अन्तर्राष्ट्रिय खडेरी तोड्दै तीन वर्षअघि कांस्य जितेको नेपाली टोली यसपटक आफ्नै देशमा हुने प्रतियोगितामा उत्कृष्ट प्रदर्शन गर्ने अभियानमा छ ।"
संगीताको तीन राष्ट्रिय कीर्तिमान,"काठमाडौं : सुनीललाल जोशी स्मृति राष्ट्रिय भारोत्तोलनको पहिलो दिन नेपाल पुलिस क्लबकी संगीता राईले सिनियर ४९ केजीमा तीन राष्ट्रिय कीर्तिमान बनाएकी छन् । उनले स्नाचमा ५९ केजी, क्लिन एन्ड जर्कमा ७६ केजीका साथ कुल १३५ केजी भार उचाल्दै तीनै विधामा कीर्तिमान बनाएकी हुन् । यसअघि उनकै नाममा ५८, ७५ र १३३ केजीको राष्ट्रिय कीर्तिमान थियो । उनले आठौं राष्ट्रिय खेलकुद प्रतियोगितामा उक्त कीर्तिमान बनाएकी थिइन । यस विधाको जुनियरतर्फ बर्दियाकी पवित्रा थापामगरले स्वर्ण जितिन । उनले स्नाचमा ४०, क्लिन एन्ड जर्कमा ५० गरी कुल ९० केजी भार उठाइन् । यस्तै एपीएफकी पल्लभीकुमारी चौधरीले ४०, ४८ केजी गरी कुल ८८ केजीका साथ रजत जित्दा सप्तरीकी पूजा मण्डलले ३७ र ४२ केजीका साथ कुल ७९ केजी उचाल्दै कांस्य जितिन् । महिला सिनियर ४५ केजीमा त्रिभुवन आर्मी क्लबकी रीता गुरुङले क्लिन एन्ड जर्क र कुलमा गरी दुई राष्ट्रिय कीर्तिमान कायम गरिन् । उनले क्लिनमा ६२ केजी भार बहन गर्दै नयाँ कीर्तिमान बनाइन् भने स्नाचमा ४२ केजी उचाल्दै कुल १०४ केजीका साथ कीर्तिमान कायम गरिन् । यस्तै दोस्रो स्थानमा रहेकी झापाकी करिना चौधरीले स्नाचमा ४७ केजी उचाल्दै नयाँ कीर्तिमान बनाइन् । उनले क्लिनमा ५६ केजीसहित कुल १०३ केजी भार बहन गरिन् । तेस्रो स्थानमा बर्दियाकी हिरामोती थारू रहिन् । उनले स्नाचमा ३०, क्लिन एन्ड जर्कमा ४५ र कुल ७५ केजी भार बहन गरिन् । यस तौलसमूहमा रीता गुरुङकै नाममा स्नाचमा ४५ केजी, क्लिनमा ५० केजी र कुलमा ९५ केजीको कीर्तिमान थियो । रीताले आठौं राष्ट्रिय खेलकुद प्रतियोगितामा यो कीर्तिमान बनाएकी थिइन् । ४५ केजी जुनियर महिलातर्फ ग्लोबल बीएसएए लि सप्तरीकी काजल सदाले स्वर्ण जितिन् । उनले स्नाचमा २७ र क्लिनमा ३७ गरी कुल ६४ केजी भार बहन गरिन् । दोस्रो स्थानमा रहेकी दाङकी सञ्जना चौधरीले ३० र ३२ केजीका साथ ६२ केजी भार उचालिन् । ५५ केजीको सिनियरतर्फ पुलिसकी देवीकुमारी चौधरीले स्वर्ण हात पारिन् । उनले स्नाचमा ६० क्लिन एन्ड जर्कमा ८२ गरी कुल १४२ केजी भार उचालिन् । दोस्रो स्थानमा रहेकी आर्मीकी गौरी चौधरीले स्नाचमा ५० र क्लिनमा ५८ गरी १०८ तथा तेस्रो भएकी एपीएफकी लीला राईले स्नाचमा ३०, क्लिनमा ४० गरी कुल ७० केजी भार बहन गरिन् । ५९ केजीको स्नाचतर्फ सञ्जु चौधरीले ७१ केजी भार उठाउँदै नयाँ कीर्तिमान बनाइन् । यसअघि यस विधामा आर्मीकी कमला श्रेष्ठको नाममा ७० केजीको कीर्तिमान थियो । कमलाले आठौं राष्ट्रिय खेलकुद प्रतियोगितामा सो कीर्तिमान बनाएकी थिइन् । ६४ केजीमा आर्मीकी शारदा चौधरीले स्नाचमा आफ्नै नाममा रहेको ६० केजी तौलमा सुधार गर्दै ६१ केजीको कीर्तिमान बनाइन् । राष्ट्रिय कीर्तिमान राख्ने क्रममा ७१ केजी तौलमा पुलिसकी राजलक्ष्मी थापाले स्नाचमा नै ६६ केजी भारका आफ्नै नाममा रहेको ६३ केजीको कीर्तिमान सुधार गरिन् । थापाले पनि आठौं राष्ट्रिय खेलकुदमा उक्त कीर्तिमान बनाएकी थिइन् ।"
बेनीमा पौडीको आकर्षण,"बेनी : गर्मीयाम सुरु भएयता बेनीका किरण कार्कीको फुर्सदको समय स्विमिङ पुलमा पौडी खेलेर बित्ने गरेको छ । सरकारी कार्यालयमा काम गर्ने वारि बेनीका सुभाष भुसाल पनि बिदाको दिन स्विमिङ पुलमा पुग्ने गर्छन् । बेनीको खाल्डोमा गर्मी छल्न मात्र नभएर पौडी खेल्न र शारीरिक स्मृतिका लागि पनि जान्छु, कार्कीले भने पहिले पौडिन जानेको थिइन् । नियमित पौडी पोखरी जान थालेपछि सिकेको छु । कार्की र भुसालजस्तै बेनी र आसपासका युवायुवती, प्रौढ र बालबालिकाहरू पछिल्लो समय पौडी खेलप्रति आकर्षित भएका छन् । यसअघि पौडी खेल्न कुश्मा र पोखरा पुग्ने गरेका उनीहरूलाई बजार नजिकै दुईवटा पौडी पोखरी सञ्चालन भएपछि सजिलो भएको छ । रघुगंगा गाउँपालिका३ घुमाउने ताल र जलजला गाउँपालिकाको लामाखेतमा गत वैशाखदेखि पौडी पोखरी सञ्चालन भएको थियो । पौडी पोखरीको अभावमा म्याग्दी र कालीगण्डकीमा जोखिम मोलेर पौडी खेल्ने गर्दथे । नदीमा पौडी खेल्ने क्रममा बर्सेनि दुईतीन जनाको डुबेर र बगेर मृत्यु हुने गर्दथ्यो । पौडी पोखरी बनेपछि पौडी खेल्ने सिक्नेहरूको आकर्षण बढेको हो । घुमाउने तालको एचबीसी पौडीका सञ्चालक हरि चन्दले पौडी खेल्न सिक्न आउनेहरू बढ्दै गएको बताए । बेनीको प्रकाश माविका खेल शिक्षक प्रवीण श्रेष्ठले पौडी खेलप्रति रुचि भएकाहरूका लागि मात्र नभएर गर्मी छल्न, बिदा तथा फुर्सदको समय बिताउन पनि पौडी पोखरी भएपछि बजारवासीलाई सहज भएको बताए । शारीरिक व्यायाम र स्फुर्तिका लागि पौडी उपयोगी हुने श्रेष्ठले बताए । २८ मिटर लम्बाइ र १० मिटर चौडाइको डेढ सय जना क्षमताको पोखरीमा शनिबार र बिदाको समय भीड लाग्ने गर्छ । युवा तथा प्रौढ सिकारु बनलबालिकाहरूले पौडी खेल्न मिल्ने गरी एउटै पोखरीलाई दुई भागमा विभाजन गरिएको सञ्चालन चन्दले बताए । पाँच वर्ष दक्षिण कोरियामा रोजगारीका क्रममा बिताएका चन्दले करिब ६ रोपनी जग्गामा पौडी पोखरीसहित रिसोर्ट सञ्चालन गरेका हुन् । रिसोर्ट र पौडी पुलमा दुई करोड ४५ लाख रुपैयाँ लगानी भएको छ । १२ जना अन्य र परिवारका ६ जनाले रोजगारी पाएका छन् ।"
राष्ट्रिय र अन्तर्राष्ट्रिय पदक जित्ने तीन खेलाडी सम्मानित,"काठमाडौं : चक्रदेवी सामुदायिक समाज सिद्धलेक धादिङले नेपाली खेलकुदमा राष्ट्रिय र अन्तर्राष्ट्रिय पदक दिलाउन सफल तीनजना खेलाडीलाई सम्मान गरेको छ । समाजले मंगलबार नेपाली महिला राष्ट्रिय भलिबल टोलीकी खेलाडी कोपिला उप्रेती, एथलेटिक्स खेलाडी सन्तोषी श्रेष्ठ र राष्ट्रिय भलिबल खेलाडी शरण सामरीलाई जनही १५ हजार रुपैयाँ पुरस्कारसहित सम्मानपत्रबाट सम्मान गरेको हो । सन्तोषी र शरण धादिङकै खेलाडी हुन् । सन्तोषीले प्रदेश ५ मा सम्पन्न आठौं राष्ट्रिय खेलकुद प्रतियोगितामा स्वर्ण जितेकी थिइन् । देशका लागि आआफ्नो क्षेत्रबाट उल्लेख्य योगदान दिएका खेलाडीलाई स्थानीय स्तरबाट पनि सम्मान गर्ने परम्परा बसाल्न सानै रकमबाट भए पनि सम्मानको थालनी गरिएको कार्यक्रमका संयोजक शंकर सिलवालले बताए । खेलाडीलाई नेदरल्यान्ड्स भलिबल संघका म्यानेजर पिटर भान तरेल, स्थानीय समाजसेवी रामबहादुर सिलवाललगायतले सम्मान गरेका थिए । समाजका संयोजक रामबहादुर सिलवालले आगामी दिनमा समाजले खेलकुद प्रतियोगिता आयोजनासँगै विभिन्न विधामा खेलाडीलाई सम्मान गर्ने बताए । समाजले छात्रा भलिबल खेलाडी उत्पादन गर्ने उद्देश्यले साउन २३ देखि २९ गतेसम्म छात्रा भलिबल प्रशिक्षण क्याम्प पनि सञ्चालन गरेको छ । प्रशिक्षणमा सहभागी खेलाडीलाई प्रशिक्षक एवं राष्ट्रिय खेलाडी कोपिला उप्रेती र नेदरल्यान्ड्सबाट आएका जुनियर प्रशिक्षकले प्रशिक्षण दिएका थिए । प्रशिक्षण क्याम्प बुधबार समापन हुनेछ ।"
मुस्ताङमा यार्तुङ महोत्सव : घोडा दौडमा गुरुङ च्याम्पियन,"मुस्ताङ : नेपाल भ्रमण वर्ष २०२० लाई लक्ष्य गर्दै मुस्ताङको वारागुङ मुक्तिक्षेत्र गाउँपालिका तथा जनप्रिय युथ क्लब पुराङ रानीपौवाको संयुक्त आयोजनामा भएको यार्तुङ महोत्सव २०७६ को साहसिक घोडा दौड प्रतियोगिता सम्पन्न भएको छ। लामो तथा छोटो दूरी गरी २ वटा विधामा प्रतियोगिता आयोजना भएको यार्तुङ आयोजकले जनाएको छ। घोडा दौडको लामो दूरीतर्फ चिम्ले अर्गानिक फार्मका कर्म गुरुङको घोडा कुदाएका नाम्क्या गुरुङ च्याम्पियन भएका छन् । यस्तै वीरबहादुर विक दोश्रो र सोनम लामाको घोडा कुदाएका तोप्चेन गुरुङ तेश्रो भए। लामो दूरीको घोडा दौड च्याम्पियनले नगद ५० हजार रुपैया, प्रमाणपत्र र ट्रफि पाए। दोश्रो र तेश्रो हुनेले ३० हजार र १५ हजार नगदसहित ट्रफि र प्रमाणपत्र प्राप्त गरे। यस्तै छोटो दूरीको घोडा दौडको च्याम्पियनमा ल्हाक्पा टसी धारा च्यामिपयन बने। यस्तै, वीरबहादुर विक र राजकुमार विक दोश्रो र तेश्रो भए। उनीहरुले क्रमशः १५ हजार, १० हजार र तेश्रो हुनेले ५ हजारसहित ट्रफी र मेटल पाए।घोडा प्रतियोगितमा ७ जनाको टोली सहभागी थियो। झारकोटदेखि रानीपौवासम्मको करिब ३ किलोमिटर दूरीमा प्रतियोगिता आयोजना भएको वारागुङका प्रमुख प्रशासकीय अधिकृत दिपक रेग्मीले जानकारी दिए। घोडा दौड प्रतियोगिमा जमिनमा राखिएको खादा टिपेर घोडा कुदाउने कोशलता प्रर्दशन गरिएको थियो। यार्तुङ महोत्सवकै अवसरमा भएको सेभेन ए साइड फुटबल तथा परम्परागत तारा खेल (आर्चरी) प्रतियोगिता पनि बुधबार सकिएको आयोजकले जनाएको छ। सेभेन ए साइड तर्फको फुटबल प्रतियोगितामा जनमुक्ति युवा क्लब ठिनी च्याम्पियन बनेको छ भने नर्साङ युथ क्लब छुसाङ उपबिजेतामै चित्त बुझायो। च्याम्पियन बनेको जनमुक्ति युथ क्लब ठिनीले नगद ५० हजारसहित ट्रफी र मेटल जित्यो भने उपबिजेता नर्साङ युथक्लब छुसाङले नगद २५ हजारसहित ट्रफी र मेटल हाता पार्यो। प्रतियोगितामा कुल १२ टिमले सहभागीता जनाएका थिए। यस्तै, हिमाली क्षेत्रको ऐतिहासिक परम्परागत लोकप्रिय तारा खेल (आर्चरी) प्रतियोगितामा म्याग्दीको दाना युथ क्लब दाना च्याम्पियन बन्यो। प्रतियोगितामा ढुम्बा युथक्लब ढुम्बा र मार्फा सनराईज युथ क्लब दोश्रो र तेश्रो भए। ६ जना खेलाडी सम्मिलित प्रतियोगितामा कुल १५ टिमले सहभागीता जनाएका थिए। च्याम्पियन बनेको दाना युथले ६५ अंक, ढुम्बा युथले ५७ अंक र मार्फा सनराईजले ५७ अंक जोडेको थियो। तारा खेलका बिजेताले क्रमशः ५० हजार, ३० हजार र १५ हजारसहित ट्रफी र मेटल प्राप्त गरे। प्राचीन कालमा हिमाली क्षेत्रका बासिन्दाले शिकार खेल्दा प्रयोग गरिने तारा हान्ने चलन पछिल्लो समय खेलका रुपमा विकास भएको हो। यार्तुङ महोत्सवमा आयोजित खेलको बिजेता टोलीलाई वारागुङ मुक्तिक्षेत्र गाउँपालिका अध्यक्ष फेञ्चोक छेप्तेन गुरुङले पुरस्कार र प्रमाणपत्र हस्तान्तर गरे। यार्तुङ महोत्सवमा स्थानीय भेषभुषा प्रर्दशनी, स्थानीय खानाका परिकार, लोपोन्मुख स्याब्रो नाच,याक सवार र साहसिक घोडा दौड प्रदर्शन गरिएको थियो।"
सेन्ट्रल जोन भलिबलको तयारी पूरा,"काठमाडौं : पाँचौं एसियन भलिबल कन्फेडेरेसन (एभीसी) सेन्ट्रल जोन सिनियर पुरुष भलिबल प्रतियोगिताको सम्पूर्ण तयारी पूरा भएको छ । नेपाल भलिबल संघले मंगलबार पत्रकार सम्मेलन गर्दै प्रतियोगिताको सम्पूर्ण तयारी पूरा भएको जानकारी दिएको छ । लगनखेलस्थित नेपाली सेनाको सैनिक शारीरिक तथा तालिम केन्द्रको कभर्डहलमा हुने प्रतियोगिताका लागि आवश्यक सम्पूर्ण तयारी पूरा भएको संघले जनाएको छ । कभर्डहल पूर्ण तयारी अवस्थामा छ । खेलाडीका लागि चेन्जिङ रुम, शौचालय सबै तयारीमा अवस्थामा छ, मंगलबार आयोजित पत्रकार सम्मेलनमा संघका महासचिव जितेन्द्रबहादुर चन्दले भने । उनले विदेशी पाहुनाको स्वागत र सहजताका लागि त्रिभुवन अन्तर्राष्ट्रिय विमानस्थलमा हेल्प डेस्क स्थापना गरी लियाजो अफिसर राखिएको जानकारी दिए । पाँचौं संस्करणको प्रतियोगितामा आयोजक नेपालसहित बंगलादेश, अफगानिस्तान, माल्दिभ्स, किर्गिस्तान, तुर्कमेनिस्तान र उज्वेकिस्तानले प्रतिस्पर्धा गर्नेछन् । प्रतियोगिताअघि दुई मैत्रीपूर्ण खेलका लागि अफगानिस्तानको टोली नेपाल आइसकेको छ । नेपाल र अफगानिस्तानबीच बुधबार र बिहीबार मैत्रीपूर्ण खेल हुनेछ । प्रतियोगिताका लागि १४ सदस्यीय नेपाली टोलीको घोषणा गरिएको छ । नेदरल्यान्ड्सका हान एबिङले इम रानाको कप्तानीमा १४ सदस्यीय टोलीको घोषणा गरेका हुन् । नेपालको पुरुष टोलीले सेन्ट्रल जोन भलिबलमै ४१ वर्षपछि ऐतिहासिक पदक जितेको थियो । २०७३ चैतमा माल्दिभ्समा भएको तेस्रो संस्करणमा नेपालले कांस्य पदक जितेको थियो । जुन नेपाली महिला र पुरुष भलिबल टोलीले एभीसी र अन्तर्राष्ट्रिय भलिबल महासंघ (फिभ)बाट आयोजित तथा मान्यताप्राप्त प्रतियोगितामा जितेको पहिलो पदक हो । चार टोली सम्मिलित प्रतियोगितामा नेपाल तेस्रो बनेको थियो । सन् १९७६ मा पाकिस्तानमा भएको काइदेआजम भलिबल प्रतियोगितामार्फत अन्तर्राष्ट्रिय प्रतियोगिता खेल्न सुरु गरेको नेपाली भलिबलले यसअघि एभीसी र फिभको प्रतियोगितामा पदक जित्न सकेको थिएन । ४१ वर्षको अन्तर्राष्ट्रिय खडेरी तोड्दै तीन वर्षअघि कांस्य जितेको नेपाली टोली यसपटक आफ्नै देशमा हुने प्रतियोगितामा उत्कृष्ट प्रदर्शन गर्ने अभियानमा छ ।"
संगीताको तीन राष्ट्रिय कीर्तिमान,"काठमाडौं : सुनीललाल जोशी स्मृति राष्ट्रिय भारोत्तोलनको पहिलो दिन नेपाल पुलिस क्लबकी संगीता राईले सिनियर ४९ केजीमा तीन राष्ट्रिय कीर्तिमान बनाएकी छन् । उनले स्नाचमा ५९ केजी, क्लिन एन्ड जर्कमा ७६ केजीका साथ कुल १३५ केजी भार उचाल्दै तीनै विधामा कीर्तिमान बनाएकी हुन् । यसअघि उनकै नाममा ५८, ७५ र १३३ केजीको राष्ट्रिय कीर्तिमान थियो । उनले आठौं राष्ट्रिय खेलकुद प्रतियोगितामा उक्त कीर्तिमान बनाएकी थिइन । यस विधाको जुनियरतर्फ बर्दियाकी पवित्रा थापामगरले स्वर्ण जितिन । उनले स्नाचमा ४०, क्लिन एन्ड जर्कमा ५० गरी कुल ९० केजी भार उठाइन् । यस्तै एपीएफकी पल्लभीकुमारी चौधरीले ४०, ४८ केजी गरी कुल ८८ केजीका साथ रजत जित्दा सप्तरीकी पूजा मण्डलले ३७ र ४२ केजीका साथ कुल ७९ केजी उचाल्दै कांस्य जितिन् । महिला सिनियर ४५ केजीमा त्रिभुवन आर्मी क्लबकी रीता गुरुङले क्लिन एन्ड जर्क र कुलमा गरी दुई राष्ट्रिय कीर्तिमान कायम गरिन् । उनले क्लिनमा ६२ केजी भार बहन गर्दै नयाँ कीर्तिमान बनाइन् भने स्नाचमा ४२ केजी उचाल्दै कुल १०४ केजीका साथ कीर्तिमान कायम गरिन् । यस्तै दोस्रो स्थानमा रहेकी झापाकी करिना चौधरीले स्नाचमा ४७ केजी उचाल्दै नयाँ कीर्तिमान बनाइन् । उनले क्लिनमा ५६ केजीसहित कुल १०३ केजी भार बहन गरिन् । तेस्रो स्थानमा बर्दियाकी हिरामोती थारू रहिन् । उनले स्नाचमा ३०, क्लिन एन्ड जर्कमा ४५ र कुल ७५ केजी भार बहन गरिन् । यस तौलसमूहमा रीता गुरुङकै नाममा स्नाचमा ४५ केजी, क्लिनमा ५० केजी र कुलमा ९५ केजीको कीर्तिमान थियो । रीताले आठौं राष्ट्रिय खेलकुद प्रतियोगितामा यो कीर्तिमान बनाएकी थिइन् । ४५ केजी जुनियर महिलातर्फ ग्लोबल बीएसएए लि सप्तरीकी काजल सदाले स्वर्ण जितिन् । उनले स्नाचमा २७ र क्लिनमा ३७ गरी कुल ६४ केजी भार बहन गरिन् । दोस्रो स्थानमा रहेकी दाङकी सञ्जना चौधरीले ३० र ३२ केजीका साथ ६२ केजी भार उचालिन् । ५५ केजीको सिनियरतर्फ पुलिसकी देवीकुमारी चौधरीले स्वर्ण हात पारिन् । उनले स्नाचमा ६० क्लिन एन्ड जर्कमा ८२ गरी कुल १४२ केजी भार उचालिन् । दोस्रो स्थानमा रहेकी आर्मीकी गौरी चौधरीले स्नाचमा ५० र क्लिनमा ५८ गरी १०८ तथा तेस्रो भएकी एपीएफकी लीला राईले स्नाचमा ३०, क्लिनमा ४० गरी कुल ७० केजी भार बहन गरिन् । ५९ केजीको स्नाचतर्फ सञ्जु चौधरीले ७१ केजी भार उठाउँदै नयाँ कीर्तिमान बनाइन् । यसअघि यस विधामा आर्मीकी कमला श्रेष्ठको नाममा ७० केजीको कीर्तिमान थियो । कमलाले आठौं राष्ट्रिय खेलकुद प्रतियोगितामा सो कीर्तिमान बनाएकी थिइन् । ६४ केजीमा आर्मीकी शारदा चौधरीले स्नाचमा आफ्नै नाममा रहेको ६० केजी तौलमा सुधार गर्दै ६१ केजीको कीर्तिमान बनाइन् । राष्ट्रिय कीर्तिमान राख्ने क्रममा ७१ केजी तौलमा पुलिसकी राजलक्ष्मी थापाले स्नाचमा नै ६६ केजी भारका आफ्नै नाममा रहेको ६३ केजीको कीर्तिमान सुधार गरिन् । थापाले पनि आठौं राष्ट्रिय खेलकुदमा उक्त कीर्तिमान बनाएकी थिइन् ।"
राष्ट्रिय र अन्तर्राष्ट्रिय पदक जित्ने तीन खेलाडी सम्मानित,"काठमाडौं : चक्रदेवी सामुदायिक समाज सिद्धलेक धादिङले नेपाली खेलकुदमा राष्ट्रिय र अन्तर्राष्ट्रिय पदक दिलाउन सफल तीनजना खेलाडीलाई सम्मान गरेको छ । समाजले मंगलबार नेपाली महिला राष्ट्रिय भलिबल टोलीकी खेलाडी कोपिला उप्रेती, एथलेटिक्स खेलाडी सन्तोषी श्रेष्ठ र राष्ट्रिय भलिबल खेलाडी शरण सामरीलाई जनही १५ हजार रुपैयाँ पुरस्कारसहित सम्मानपत्रबाट सम्मान गरेको हो । सन्तोषी र शरण धादिङकै खेलाडी हुन् । सन्तोषीले प्रदेश ५ मा सम्पन्न आठौं राष्ट्रिय खेलकुद प्रतियोगितामा स्वर्ण जितेकी थिइन् । देशका लागि आआफ्नो क्षेत्रबाट उल्लेख्य योगदान दिएका खेलाडीलाई स्थानीय स्तरबाट पनि सम्मान गर्ने परम्परा बसाल्न सानै रकमबाट भए पनि सम्मानको थालनी गरिएको कार्यक्रमका संयोजक शंकर सिलवालले बताए । खेलाडीलाई नेदरल्यान्ड्स भलिबल संघका म्यानेजर पिटर भान तरेल, स्थानीय समाजसेवी रामबहादुर सिलवाललगायतले सम्मान गरेका थिए । समाजका संयोजक रामबहादुर सिलवालले आगामी दिनमा समाजले खेलकुद प्रतियोगिता आयोजनासँगै विभिन्न विधामा खेलाडीलाई सम्मान गर्ने बताए । समाजले छात्रा भलिबल खेलाडी उत्पादन गर्ने उद्देश्यले साउन २३ देखि २९ गतेसम्म छात्रा भलिबल प्रशिक्षण क्याम्प पनि सञ्चालन गरेको छ । प्रशिक्षणमा सहभागी खेलाडीलाई प्रशिक्षक एवं राष्ट्रिय खेलाडी कोपिला उप्रेती र नेदरल्यान्ड्सबाट आएका जुनियर प्रशिक्षकले प्रशिक्षण दिएका थिए । प्रशिक्षण क्याम्प बुधबार समापन हुनेछ ।"
बेनीमा पौडीको आकर्षण,"बेनी : गर्मीयाम सुरु भएयता बेनीका किरण कार्कीको फुर्सदको समय स्विमिङ पुलमा पौडी खेलेर बित्ने गरेको छ । सरकारी कार्यालयमा काम गर्ने वारि बेनीका सुभाष भुसाल पनि बिदाको दिन स्विमिङ पुलमा पुग्ने गर्छन् । बेनीको खाल्डोमा गर्मी छल्न मात्र नभएर पौडी खेल्न र शारीरिक स्मृतिका लागि पनि जान्छु, कार्कीले भने पहिले पौडिन जानेको थिइन् । नियमित पौडी पोखरी जान थालेपछि सिकेको छु । कार्की र भुसालजस्तै बेनी र आसपासका युवायुवती, प्रौढ र बालबालिकाहरू पछिल्लो समय पौडी खेलप्रति आकर्षित भएका छन् । यसअघि पौडी खेल्न कुश्मा र पोखरा पुग्ने गरेका उनीहरूलाई बजार नजिकै दुईवटा पौडी पोखरी सञ्चालन भएपछि सजिलो भएको छ । रघुगंगा गाउँपालिका३ घुमाउने ताल र जलजला गाउँपालिकाको लामाखेतमा गत वैशाखदेखि पौडी पोखरी सञ्चालन भएको थियो । पौडी पोखरीको अभावमा म्याग्दी र कालीगण्डकीमा जोखिम मोलेर पौडी खेल्ने गर्दथे । नदीमा पौडी खेल्ने क्रममा बर्सेनि दुईतीन जनाको डुबेर र बगेर मृत्यु हुने गर्दथ्यो । पौडी पोखरी बनेपछि पौडी खेल्ने सिक्नेहरूको आकर्षण बढेको हो । घुमाउने तालको एचबीसी पौडीका सञ्चालक हरि चन्दले पौडी खेल्न सिक्न आउनेहरू बढ्दै गएको बताए । बेनीको प्रकाश माविका खेल शिक्षक प्रवीण श्रेष्ठले पौडी खेलप्रति रुचि भएकाहरूका लागि मात्र नभएर गर्मी छल्न, बिदा तथा फुर्सदको समय बिताउन पनि पौडी पोखरी भएपछि बजारवासीलाई सहज भएको बताए । शारीरिक व्यायाम र स्फुर्तिका लागि पौडी उपयोगी हुने श्रेष्ठले बताए । २८ मिटर लम्बाइ र १० मिटर चौडाइको डेढ सय जना क्षमताको पोखरीमा शनिबार र बिदाको समय भीड लाग्ने गर्छ । युवा तथा प्रौढ सिकारु बनलबालिकाहरूले पौडी खेल्न मिल्ने गरी एउटै पोखरीलाई दुई भागमा विभाजन गरिएको सञ्चालन चन्दले बताए । पाँच वर्ष दक्षिण कोरियामा रोजगारीका क्रममा बिताएका चन्दले करिब ६ रोपनी जग्गामा पौडी पोखरीसहित रिसोर्ट सञ्चालन गरेका हुन् । रिसोर्ट र पौडी पुलमा दुई करोड ४५ लाख रुपैयाँ लगानी भएको छ । १२ जना अन्य र परिवारका ६ जनाले रोजगारी पाएका छन् ।"
मुस्ताङमा यार्तुङ महोत्सव : घोडा दौडमा गुरुङ च्याम्पियन,"मुस्ताङ : नेपाल भ्रमण वर्ष २०२० लाई लक्ष्य गर्दै मुस्ताङको वारागुङ मुक्तिक्षेत्र गाउँपालिका तथा जनप्रिय युथ क्लब पुराङ रानीपौवाको संयुक्त आयोजनामा भएको यार्तुङ महोत्सव २०७६ को साहसिक घोडा दौड प्रतियोगिता सम्पन्न भएको छ। लामो तथा छोटो दूरी गरी २ वटा विधामा प्रतियोगिता आयोजना भएको यार्तुङ आयोजकले जनाएको छ। घोडा दौडको लामो दूरीतर्फ चिम्ले अर्गानिक फार्मका कर्म गुरुङको घोडा कुदाएका नाम्क्या गुरुङ च्याम्पियन भएका छन् । यस्तै वीरबहादुर विक दोश्रो र सोनम लामाको घोडा कुदाएका तोप्चेन गुरुङ तेश्रो भए। लामो दूरीको घोडा दौड च्याम्पियनले नगद ५० हजार रुपैया, प्रमाणपत्र र ट्रफि पाए। दोश्रो र तेश्रो हुनेले ३० हजार र १५ हजार नगदसहित ट्रफि र प्रमाणपत्र प्राप्त गरे। यस्तै छोटो दूरीको घोडा दौडको च्याम्पियनमा ल्हाक्पा टसी धारा च्यामिपयन बने। यस्तै, वीरबहादुर विक र राजकुमार विक दोश्रो र तेश्रो भए। उनीहरुले क्रमशः १५ हजार, १० हजार र तेश्रो हुनेले ५ हजारसहित ट्रफी र मेटल पाए।घोडा प्रतियोगितमा ७ जनाको टोली सहभागी थियो। झारकोटदेखि रानीपौवासम्मको करिब ३ किलोमिटर दूरीमा प्रतियोगिता आयोजना भएको वारागुङका प्रमुख प्रशासकीय अधिकृत दिपक रेग्मीले जानकारी दिए। घोडा दौड प्रतियोगिमा जमिनमा राखिएको खादा टिपेर घोडा कुदाउने कोशलता प्रर्दशन गरिएको थियो। यार्तुङ महोत्सवकै अवसरमा भएको सेभेन ए साइड फुटबल तथा परम्परागत तारा खेल (आर्चरी) प्रतियोगिता पनि बुधबार सकिएको आयोजकले जनाएको छ। सेभेन ए साइड तर्फको फुटबल प्रतियोगितामा जनमुक्ति युवा क्लब ठिनी च्याम्पियन बनेको छ भने नर्साङ युथ क्लब छुसाङ उपबिजेतामै चित्त बुझायो। च्याम्पियन बनेको जनमुक्ति युथ क्लब ठिनीले नगद ५० हजारसहित ट्रफी र मेटल जित्यो भने उपबिजेता नर्साङ युथक्लब छुसाङले नगद २५ हजारसहित ट्रफी र मेटल हाता पार्यो। प्रतियोगितामा कुल १२ टिमले सहभागीता जनाएका थिए। यस्तै, हिमाली क्षेत्रको ऐतिहासिक परम्परागत लोकप्रिय तारा खेल (आर्चरी) प्रतियोगितामा म्याग्दीको दाना युथ क्लब दाना च्याम्पियन बन्यो। प्रतियोगितामा ढुम्बा युथक्लब ढुम्बा र मार्फा सनराईज युथ क्लब दोश्रो र तेश्रो भए। ६ जना खेलाडी सम्मिलित प्रतियोगितामा कुल १५ टिमले सहभागीता जनाएका थिए। च्याम्पियन बनेको दाना युथले ६५ अंक, ढुम्बा युथले ५७ अंक र मार्फा सनराईजले ५७ अंक जोडेको थियो। तारा खेलका बिजेताले क्रमशः ५० हजार, ३० हजार र १५ हजारसहित ट्रफी र मेटल प्राप्त गरे। प्राचीन कालमा हिमाली क्षेत्रका बासिन्दाले शिकार खेल्दा प्रयोग गरिने तारा हान्ने चलन पछिल्लो समय खेलका रुपमा विकास भएको हो। यार्तुङ महोत्सवमा आयोजित खेलको बिजेता टोलीलाई वारागुङ मुक्तिक्षेत्र गाउँपालिका अध्यक्ष फेञ्चोक छेप्तेन गुरुङले पुरस्कार र प्रमाणपत्र हस्तान्तर गरे। यार्तुङ महोत्सवमा स्थानीय भेषभुषा प्रर्दशनी, स्थानीय खानाका परिकार, लोपोन्मुख स्याब्रो नाच,याक सवार र साहसिक घोडा दौड प्रदर्शन गरिएको थियो।"
