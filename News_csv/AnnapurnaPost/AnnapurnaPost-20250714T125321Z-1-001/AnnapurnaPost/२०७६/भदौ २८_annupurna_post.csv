शीर्षक,विवरण
डेंगु नियन्त्रण : कहाँ चुक्यो सरकार ?,"डेंगुको संक्रमणबाट एक विद्यार्थीसहित ६ जनाको ज्यान गएको छ। झण्डै चार महिनादेखि विस्तारित डेंगु संक्रमण अहिले ६२ जिल्लामा फैलिएको छ। मुलुक डेंगुमय भइसकेको छ। अझै तीन महिना डेंगुको संक्रमण देखिन सक्ने चिकित्सकको अनुमान छ। तीन सय मिटरसम्म टाढा उड्ने एडिस जातको संक्रमित लामखुट्टेको टोकाइले घरैपिच्छे पीडा दिएको छ। लामखुट्टे पैदा भएको ठाउँ वरपर घुमिरहन्छ। यसर्थ पनि डेंगुको उत्पत्ति घरमै पनि भइरहेको छ। घरका सदस्यलाई टोकेर संक्रमण बढाइरहेको छ। संक्रमण भएको एक सातापछि लक्षण देखिन्छन्। लक्षण नदेखिँदासम्म व्यक्ति घुमफिर गर्ने भएकाले डेंगु संक्रमणले विस्तारित रूप लिएको छ। सरकारले डेंगु नियन्त्रण गर्न खोज र नष्ट गर (सर्च एन्ड डिस्ट्रोय) अभियान सञ्चालन गरेको छ। टोलटोलमा लामुखुट्टे मार्न औषधि छर्कने (फगिङ) कार्य गरिरहेको छ। घरका गमला, सोफामुनि, एयरकन्डिसनरभित्र, छतमाथि राखिएको ड्रम, बट्टालगायतका स्थानमा लामखुट्टेले वासस्थान बनाइरहेको बेला विषादी छर्कने कार्य घरबाहिर भइरहेको छ। फलस्वरूप, डेंगु सार्ने एडिस जातको लामखुट्टेको अण्डा, प्युपा र लार्भा नष्ट गर्ने सरकारी अभियान प्रभावकारी हुन सकेको छैन। विश्व स्वास्थ्य संगठन (डब्लूएचओ) का दक्षिणपूर्वी एसिया क्षेत्रीय कार्यालयका वरिष्ठ कीट वैज्ञानिक डा बीएन नागपालका अनुसार घरघरका कोठाकोठामा फगिङ गर्न सके मात्र प्रभावकारी नतिजा हासिल हुन सक्छ। डा नागपाल भन्छन्, फगिङ महत्त्वपूर्ण छ। तर, घरका टेबुल, कुर्सी, सोफामुन्तिर लामखुट्टे बसेको हुन्छ। घरबाहिर फगिङ गरेर नतिजा प्रभावकारी हुन सक्दैन। अहिले सातवटै प्रदेशमा डेंगुको संक्रमण विस्तार भएको छ। विगतका वर्षहरूमा तराईमधेसमा देखा पर्ने डेंगुको संक्रमण पहाडी एवं हिमाली क्षेत्रतर्फ पनि विस्तार हुनुले चिन्ता बढाएको छ। तर, सरकारले भने डेंगु भाइरसको संक्रमण नियन्त्रण बाहिर नगएको दाबी गरेको छ। सुनसरीको सन्देश ३० वैशाखमा पहिलोपटक धरानमा डेंगुको संक्रमण देखा परेको थियो। काठमाडौंस्थित शुक्रराज ट्रपिकल तथा सरुवा रोग अस्पतालमा पनि वैशाखमा एक संक्रमित आएका थिए। मनसुनअघि नै डेंगुको संक्रमण देखिँंदा पनि स्वास्थ्य निकायको गम्भीर ध्यानाकर्षण हुन सकेन। घरघरमा डेंगुको संक्रमण भइरहँदा पनि न्यून तथ्यांक सार्वजनिक गरियो। संक्रमितको संख्या न्यून भएको देखाउने प्रयत्न गर्नु भूल थियो। डेंगुको संक्रमण यति धेरै विस्तार होला भन्ने अनुमानै गरिएन। नियन्त्रणका लागि कार्ययोजना बनाई कार्यान्वयनमा ल्याइएन। उपप्रधान एवं स्वास्थ्य तथा जनसंख्यामन्त्री उपेन्द्र यादव, राज्यमन्त्री डा सुरेन्द्र यादवसहितको टोलीले धरानबाट फर्केपछि पनि डेंगु नियन्त्रणमा सरकारको गम्भीर ध्यानाकर्षण गराउन सकेन। यो नै सरकारको पहिलो कमजोरी हो। विस्तारित डेंगु नियन्त्रणमा आउन नसक्ने भएपछि स्वास्थ्य तथा जनसंख्या मन्त्रालयले पत्रकार भेटघाट गरी एक्लै नियन्त्रण गर्न नसकिने जवाफ दियो। सुनसरीको धरानमा डेंगुको संक्रमण देखिनेबित्तिकै सरकारले जनस्तरबाटै अभियानका रूपमा जनचेतनामूलक कार्यक्रम सञ्चालन गर्न सकेन। समयमै नागरिक समाजस्तरबाटै जनचेतनामूलक कार्यक्रम सञ्चालन गर्न सकेको भए संक्रमण विस्तार हुनबाट रोकिने चिकित्सकको भनाइ छ। शासकीय मानसिकता डेंगुले काठमाडौंवासीलाई संक्रमण नगर्दासम्म धरानलगायत पूर्वीक्षेत्रका समस्याका रूपमा लिइयो। डब्लूएचओ र ईपिडिमियोलोजी तथा रोग नियन्त्रण महाशाखाले गरेको अध्ययनमा काठमाडौंमा डेंगु संक्रमण हुन सक्ने जोखिम देखिएको थियो। डेंगु संक्रमण हुनुअघि नै यो तथ्य सार्वजनिक भइसकेको थियो। डेंगु संक्रमण गराउने लामखुट्टेको प्रजनन स्थलसहित अण्डा, प्युपा र लार्भा नष्ट नगर्ने हो भने अर्को वर्ष झन् महामारी हुने जोखिम छ। काठमाडौंमा कृषि तथा पशुपक्षी विकासमन्त्री चक्रपाणि खनाल, डा सन्दुक रुइतलगायतलाई डेंगुले थला पारेपछि मात्र डेंगुप्रति सबैको चासो र चिन्ता बढेको ती चिकित्सकको भनाइ छ। शुक्रराज ट्रपिकल तथा सरुवा रोग अस्पतालमा कार्यरत ती चिकित्सक भन्छन्, काठमाडौंमा संक्रमण फैलिन थालेपछि मात्र यसबारे सबैतिर चासो बढ्यो। धरानमा संक्रमण भइरहँदा केन्द्र मूकदर्शक भएर हेरिरह्यो। अहिले बल्ल स्वास्थ्य मन्त्रालयले गृह र स्थानीय मन्त्रालयसँग समन्वय गरेको छ। जिल्ला प्रशासन कार्यालय, गाउँपालिका र नगरपालिकाबाट वडावडामा सन्देशमूलक जानकारी प्रवाह हुन थालेको छ। आगो लागेपछि कुवा खन्ने उखान चरितार्थ गर्दै सरकारी निकाय अहिले बल्ल डेंगु नियन्त्रणका लागि सामूहिक अभियान आवश्यक पर्ने निष्कर्षमा पुगेको छ। जिम्मेवारीविहीन जनशक्ति डेंगुले स्वास्थ्य समस्या बढिरहेको बेला दक्ष जनशक्तिहरू जिम्मेवारविहीन छन्। भेक्टर कन्ट्रोल निरीक्षकको दरबन्दी कटौती गरिएको छ। वरिष्ठ कीटविज्ञ डा नागपाल कीटजन्य रोग नियन्त्रणमा दक्ष जनशक्तिको भूमिका महत्त्वपूर्ण हुने बताउँछन्। वर्षभरि नै कीटजन्य रोग सम्बन्धमा जनचेतना फैलाउने, रोग नियन्त्रणमा प्रभावकारी भूमिका हुने हुँदा दक्ष जनशक्तिको आवश्यकता पर्ने उनको ठम्याइ छ। स्वास्थ्य निकायमा कार्यरत जनशक्तिको ज्ञान, सीप र क्षमता विकासमा पनि ध्यान दिइएन। विद्यमान जनशक्तिलाई आवश्यक दक्षताको विकास निरन्तर गराउने संस्कार अझै सुरु भएको छैन। समायोजनको सकस संघीयता कार्यान्वयनको सकस डेंगुको नियन्त्रणमा समेत देखिएको छ। डेंगु नियन्त्रणका लागि स्थानीय तहमा बजेट गएको र नियन्त्रणको काम पनि स्थानीय तवरमा हुनुपर्ने संघका अधिकारीहरू बताउँछन्। नीति बनाउने काम मात्र संघको भएको उनीहरूको दाबी छ। स्वास्थ्य सेवा विभागका पूर्वमहानिर्देशक डा सुशीलनाथ प्याकुरेलका अनुसार स्थानीय तहका कर्मचारी परिचालन गर्ने अधिकार संघलाई छैन। स्थानीय निकायमा पर्याप्त स्रोतसाधनको प्रबन्ध छैन। डा प्याकुरेलको आलंकारिक भनाइलाई आधार मान्ने हो भने गोली स्थानीय निकायमा छ। बन्दुक प्रदेशमा छ। सिपाही संघमा छ। तीन तहबीच तालमेलै छैन। यस्तो अवस्थामा कसरी सहकार्य र समन्वय हुन सक्छ ? संक्रमण विस्तार नहुँदै सरकारी निकायमा नियमित सूचना प्रवाह हुन सकेन। आर्थिकका साथै सूचना व्यवस्थापन हुन सकेन। लामखुट्टेको वासस्थान नष्ट गर्न चार लाख बजेट विनियोजन गर्दासमेत नतिजा फलदायी हुन सकेन। सूचनाको सञ्चार हुन नसक्दा समन्वय र सहकार्य नै भएन। सहकार्यबिना डेंगु नियन्त्रणमा प्रतिबद्धता नै हुन सकेन। व्यवस्थित अभिलेख पद्धतिको अभाव डेंगुको संक्रमण आकस्मिक ढंगले भएको होइन। हरेक वर्ष यसको संक्रमण हुने गरेको छ। यस वर्ष संक्रमण अलि चाँडै अर्थात् मनसुनअघि नै सुरु भयो। यसको संक्रमणलाई पूर्वानुमानयोग्य बनाउनका लागि अभिलेख व्यवस्थापन जरुरी रहन्छ। सूचना संगृहित गर्ने, संक्रमणपछि उपचारलाई व्यवस्थित बनाउन, रोग नियन्त्रणलाई प्रभावकारी रूपमा सञ्चालन गर्न अभिलेख पद्धति आवश्यक पर्छ। तर अभिलेख पद्धति नै व्यवस्थित हुन सकेन। अन्तरनिकाय समन्वय र सूचना संयन्त्रलाई प्रभावकारी बनाउन सूचना बैंकको प्रवद्र्धन गर्न सकेन। डेंगुको अफवाहले बिरामी भयभीत डेंगु प्रकोप : डेंगुबाट त्रसित होइन, सचेत रहौं डेंगु प्रकोप : दक्षिण एसियामा एकै भाइरस नागरिकको मौलिक अधिकारका रूपमा रहेको सूचनाको हकको सारभूत कार्यान्वयनलाई बेवास्ता गरियो। सूचना प्रविधिमा आधारित अनुगमन प्रणालीको पनि विकास गर्न सकिएन। ६ सामूहिक दायित्व वरिष्ठ कीटविज्ञ डा नागपाल डेंगु नियन्त्रणमा बंगलादेश सरकारले अपनाएको रणनीति उपयुक्त भएको बताउँछन्। डेंगु फैलाउने वाहकका रूपमा रहेको लामखुट्टेको वृद्धि रोक्नमा स्वास्थ्य मन्त्रालय एक्लैले नियन्त्रण गर्न असम्भव भएको उनको ठहर छ। शुक्रराज ट्रपिकल तथा सरुवा रोग अस्पतालका प्रमुख कन्सल्टेन्ट डा अनुप बाँस्तोला जनस्तरबाट महाअभियान नै सञ्चालन गर्नुपर्नेमा जोड दिन्छन्। अहिले लामखुट्टेका अण्डा, प्युपा र लार्भा नष्ट गर्न नसक्ने हो भने आगामी वर्ष डेंगुको प्रकोप झन् भयावह हुन सक्ने डा बाँस्तोलाको भनाइ छ। यस वर्ष लामखुट्टेको प्रजननथल नष्ट गर्न सकिएन भने डेंगु नियन्त्रण गर्न गाह्रो हुनेछ, बाँस्तोलाले भने। साझा समस्या एडिस एजेप्टाई र एडिस एल्बोपिक्स जातको संक्रमित लामखुट्टेको टोकाइबाट सर्ने डेंगु नेपालको मात्र समस्या होइन। यसले १२६ वटा मुलुकमा पिरोलिरहेको छ। जलवायु परिवर्तनले पनि लामखुट्टेको वासस्थान जहाँसुकै अनुकूल बन्दै गएको छ। विश्व स्वास्थ्य संगठन (डब्लूएचओ) की डा रुङतेन वाङचुकका अनुसार, डेंगु फैलिनुका कारकतत्व धेरै छन्। सरसरसफाइको कमीले डेंगु संक्रमण गराउने लामखुट्टेको वासस्थान बढिरहेको छ। त्यस्तै अव्यवस्थित सहरीकरणले पनि डेंगु संक्रमणमा सघाउ पुर्याइरहेको छ। आन्तरिक र बाह्य बसाइँसराइले पनि डेंगु एक ठाउँबाट अर्को ठाउँमा फैलाउनमा योगदान गरेको छ। बस्तीहरूमा रहेको उच्च जनघनत्व पनि शीघ्र डेंगु फैलाउने कारकका रूपमा रहेको छ। यसैगरी भवन एवं अन्य संरचना बनाउने क्रममा सावधानी नअपनाउँदा ती क्षेत्रमा पानी जम्मा भई लामखुट्टेको वासस्थान बन्न पुगेका छन्। विश्वको आधा जनसंख्या अहिले डेंगुको जोखिममा रहेको डब्लूएचओले जनाएको छ। नेपालको मात्र नभएर विश्वव्यापी समस्या बनिरहेको डेंगु संक्रमण नियन्त्रणका लागि सामूहिक दायित्व लिनुपर्ने आवश्यकता छ। सबैजना उत्तरदायी भए मात्र संक्रमण नियन्त्रण हुन सक्ने डा वाङचुक बताउँछिन्।"
मानसरोवर यात्रा र हाम्रो नियति,"एक साताअघि मात्र कार्यक्रम बनेपछि मानसरोवर यात्रामा निस्कने निधो गरें। गायत्री परिवार नेपालका अध्यक्ष केशव मरहट्टाले एक साताअघि भन्नुभएको थियो, हामी मानसरोवर यात्रामा निस्कने निर्णयमा पुग्यौं, तपाईंहरू पनि जानुहुन्छ कि ? मैले भनें, हुन्छ, हामी पनि जान्छौं। उहाँ झनै उत्साहित हुनुभयो। मानवरोवर भन्नेबित्तिकै कैलाश पर्वतको स्मरण भयो। भगवान् शिवले घुम्न गएर बिताएको ठाउँ पक्कै रमाइलो र आकर्षक होला भन्ने लाग्यो। मानसरोवर जीवनमा एकपटक पुग्नैपर्ने तीर्थस्थल हो भन्ने सुनेको थिएँ। उहाँसँगको टेलिफोन संवादकै क्रममा त्यो मौकाको सदुपयोग किन नगर्ने भनेरै हामी जाने निर्णयमा पुगेका हौं। मरहट्टा परिवार, निर्माण व्यवसायी केशव थापा र अन्य केही उद्योगी व्यवसायीसहित हाम्रो ३५ जनाको टोली, दुई गाइड र पाँच किचन स्टाफसहित ४२ जना साउन २६ गते मानसरोवर यात्रामा निस्क्यौं। यात्रामा खाने चिजवीज सबै यतैबाट लिएर गएका थियौं। किनकि, यसअघि जानेहरूकै सल्लाहअनुसार सडक यात्राका क्रममा खानपानको उचित प्रबन्ध हुँदैन भन्ने सुनेरै काठमाडौंबाटै लिएर जाने निधो गरेका हौं। साउन २६ गते राजधानी काठमाडौंबाट धादिङको गल्छी हुँदै नुवाकोटको कालिकास्थानसम्मको यात्रा सुखद नै भयो तर जब त्यसपछि अघि बढ्न थालियो सडकको दयनीय अवस्थाले चिन्तित तुल्याउन थाल्यो। नुवाकोटबाट स्याफ्रुबेंसीसम्मको करिब ३५ किलोमिटर सडक खण्डको अवस्थाले एकातिर यात्रालाई रोमाञ्चक बनाइरहेको थियो भने अर्कोतिर भयग्रस्त पनि। रसुवागढी नपुगुञ्जेल सडकको दुरवस्थाले पिरोलिरह्यो। नेपाली भूमिमा प्रकृतिले दिएका सुन्दर उपहार दृश्यावलोकन गर्दै हिँड्दाको मज्जा भने बेग्लै थियो। रसुवागढी नपुग्दासम्म नेपाल खण्डमा भोटेकोशीका तीनवटा विद्युत् परियोजनामा चीनले काम गरिरहेको छ। त्यो क्षेत्रमा सडक बिग्रियो भने चिनियाँले तत्काल मर्मत गरिहाल्दा रहेछन्। जतिबेला अवरुद्ध भयो क्षणभरमै खोलिहाल्ने तर हाम्रोतर्फबाट गल्छीदेखि रसुवागढीसम्मको सडकखण्डमा लामो समयदेखि परेका खाल्डासमेत पुरिएको रहेनछ। रेलका सपना बाँड्दै गर्दा र हाम्रोतर्फको काम गर्ने शैली र सडक दुरवस्था हेर्दा रेल धेरै दूरको कुरा लागिरह्यो यात्राकै क्रममा। साउन २६ गते रसुवागढी सीमानजिकैको घट्टे खोलामा वास बस्यौं। भोलिपल्ट २७ गते केरुङ पुग्यौं। २८ गते केरुङबाट करिब १९० किमिको यात्रापछि चीनको सागामा पुगेर होटेलमा वास बस्यौं। चिनियाँ पक्षले अध्यागमनको भव्य कार्यालय संरचना निर्माण गरिरहेको रहेछ। सुक्खा बन्दरगाह तयारी अवस्थामा पुर्याएको छ। तर हाम्रोतर्फ भने भर्खर भन्सार कार्यालयको जग हाल्ने काम मात्र भइरहेको छ। अर्बभन्दा बढी भन्सार उठ्ने बन्दरगाह पारि बन्ने तर वारि नबन्ने स्थितिले दुःखी बनायो। हाम्रो खण्डमा सामान बोक्ने कन्टेनरहरू सडकका किनारामा राखिएका छन्। त्यसको कुनै सुरक्षा छैन। पानी आयो भने पहिरोको डरले राति नै अन्यत्रै लैजानुपर्ने अवस्था रहेछ। कन्टेनरका चालकहरू दिनरात नभनी स्ट्यान्ड बाई बसिरहनुपर्ने। चिनियाँ भूमि टेक्नेबित्तिकै सडकको अवस्था राम्रो छ। नयाँनयाँ सहर निर्माण भइरहेका रहेछन्। बायापट्टि देखिने नेपाली प्रकृतिका उपहारले भने उत्साह जगाउँदो रहेछ। बर्खामा पर्ने पानीका कारण छिटोछिटो भत्किने सडक सिमेन्टेट गरिएका रहेछन्। सडकमा ससाना प्वाल परे तत्काल पुरिहाल्ने प्रचलन रहेछ। तर नेपाल खण्डतिर खाल्डो परेर यातायात अवरुद्ध नभएसम्म बनाउने चलन नभएको स्थानीयले बताए। तीन भञ्ज्याङ पार गर्न असजिलो भएको भन्दै उतापट्टि सुरुङ मार्ग बनाइँदै छन्, तर हामी भएका सडकलाई पनि सहज तरिकाले आवातजावत गर्न सक्ने स्तरको समेत बनाउन सकिरहेका छैनौं। हामी चीनबाट सामान ल्याएर नेपाली जीविका चलाउन सक्छौं भन्दै गर्दा सडकको यो दुरवस्थाप्रति सोच्ने फुर्सद भने छैन। मानसरोवर यात्रामा जाने भारतीय र नेपाली तीर्थयात्रीको घुइँचो दिनप्रतिदिन बढ्दो छ भन्ने यात्राका क्रममा हुने सवारी चापले देखाउँछ। मानसरोवर पनि पछि तिब्बतमा गाभिएको नेपाली भूमि भएकाले नेपाली र भारतीय तीर्थयात्रीलाई भिसा सहज तरिकाले मिल्दो रहेछ। त्यसैले पनि यात्रुको चाप बढेको छ। साउन २९ गते सागाबाट दार्चेन पुग्यौं। त्यहाँबाट मानसरोवर पुग्न आठ किमि रहेछ। समुद्री सतहबाट ५४०० मिटरको उचाइमा रहेको कैलाश पर्वत भने दार्चेनबाट ६ किमि दूरीमा पर्दो रहेछ। हाम्रो टोली ठूलो भए पनि टुर गाइड आवश्यक पर्ने रहेछ। गाइडको काम चिनियाँ आफैंले गर्दा रहेछन्। चीनले चिनियाँ गाइडबाहेक अरूलाई त्यो पेसा गर्ने अवसर दिएको रहेनछ। बीचबीचमा राखिएका सूचना पार्टी चिनियाँ भाषामा भएकाले भारतीय र नेपाली तीर्थयात्रीका लागि कागलाई बेल पाक्यो हर्ष न विस्मात जस्तै हुँदो रहेछ। मुस्किलले एकदुई ठाउँमा अंग्रेजी भाषा उल्लेख गरेको पाइयो सूचना पाटीमा। तिब्बत खण्डको हरेक वास बस्ने ठाउँमा नयाँनयाँ सहर बनाइएको रहेछ। सडकको अवस्था राम्रो भएकाले यात्रा सहज भए पनि बीच बाटोमा तीर्थयात्रीको स्वास्थ्यस्थिति खराब हुँदा औषधोपचारको कुनै व्यवस्था रहेनछ। प्राथमिक उपचारसमेतको अभाव छ। नेपाल सरकारले तीर्थयात्रीको हितलाई ध्यानमा राखेर चिनियाँ पक्षसँग कूटनीतिक तवरबाट छलफल चलाई उपचार र औषधिको प्रबन्ध गरिदिनुपर्छ। कम्तीमा यस्ता मानवीय सेवाबाट कुनै पनि तीर्थयात्री वञ्चित हुन नपरोस् भन्ने ख्याल चिनियाँ पक्षले गर्नुपर्छ। आफ्नै भूमिको तीर्थस्थलमा पुग्ने यात्रीको चाप बढ्दा आर्थिक उन्नतिमा थोरै भए पनि टेवा पुग्छ भन्ने भाव चिनियाँ पक्षमा विकास हुनुपर्छ। चीनले आफ्नो स्वशासित क्षेत्र तिब्बत सरकारलाई निर्देशन दिएर तीर्थयात्रीको मर्कामा सहयोगी बन्नुपर्छ। यसले उनीहरूकै पर्यटन प्रवद्र्धनमा सहयोग पुग्छ। कांग्रेस सभापति शेरबहादुर देउवाले पनि मानसरोवर यात्रालाई सहज बनाउन सहजीकरण गरिदिन चिनियाँ विदेशमन्त्री वाङ यीसँग हालै काठमाडौंमा भएको भेटवार्तामा आग्रह गरेका छन्। तीर्थयात्रीको उपचार प्रबन्ध र भोग्नुपरेका कठिनाइबारे सचेत हुनसमेत देउवाले सुझाए। देउवाको त्यो आग्रह सकारात्मक छ। तर त्यसले कार्यरूप पाउँछ कि पाउँदैन भन्नेमा पनि अनुगमन र निगरानी आवश्यक छ। यात्राका क्रममा एउटा अविस्मरणीय घटना भयो। हामी चढेको गाडीमा सानो चरा ठोक्कियो। चरा ठोक्किनेबित्तिकै तिब्बतीयन चालकले एउटा मन्त्र भन्यो। त्यो चरा गाडीको वाइपरमा अड्कियो। जहाँनेर ठोकिएको हो गाडी त्यहींनेर फर्काएर चालकले फेरि मन्त्र पढ्यो। त्यसपछि हातमा राखेर त्यो चरालाई उडाइदियो। चालकको त्यो धार्मिक आस्थाप्रति हामी चकित भयौं। त्यसभित्र उसको मानवीय गुण पनि बलशाली रहेछ भन्ने लाग्यो। युगौंदेखि स्थापित प्रकृतिले दिएका पर्यटकीय, धार्मिक र ऐतिहासिक महŒवका धरोहरहरूको अवमूल्यन हामीकहाँ हुने अनावश्यक विवादका कारण घटिरहेको छ। दसदिने तीर्थयात्रापछि फर्किंदै गर्दा मानसपटलमा त्यहाँको हिजोको अवस्था र आज विकासपछिको अवस्था नियाल्दा इच्छाशक्ति र चाहना हुने हो भने चाहेको काम गर्न सकिँदो रहेछ भन्ने लाग्यो। हिजो उजाड र केही उत्पादन नहुने जमिन आज हराभरा र सुविधानसम्पन्न देख्दा जोकोहीको मन पग्लिन्छ। तिब्बतमा तीनवटा आरक्षण, घाँसे मैदान (जहाँ भेडा, चौंरीका गोठ र घरगोठसहित) को आरक्षण, वन्यजन्तुको आरक्षण र हिमालय र्यान्जको आरक्षण गरी तिब्बतमा तीनवटा आरक्षणको व्यवस्था गरिएको रहेछ। यात्रा पूरा गरी नेपाल फर्कंने क्रममा भ्रमण दलका सबैले आआफ्नो अनुभव साटासाट गर्न थाले। पानीबिनाका खुलाजस्तै देखिने शौचालयका कथा कहिल्यै बिर्सन सकिन्न। संसारकै दोस्रो ठूलो अर्थतन्त्र भएको मुलुककै स्वशासित क्षेत्रमा पानीबिनाको शौचालय कल्पना गर्न सकिन्न। तर त्यो सत्य रहेछ। युरोपलाई माथ गर्ने चीनले तिब्बतमा सार्वजनिक शौचालय पनि व्यवस्थित गर्न सकेको रहेनछ। कसैले रोचक पक्ष त कसैले मानसरोवरमा भोगेका सप्ठेरोअप्ठेरोका कथा भन्दै आए। कसैले कति राम्रो मानसरोवर भनेर प्रशंसा गरे भने चिनियाँको एकलकाटे व्यवस्थापनबारे कसैले आलोचनासमेत गरे। हामीमा इच्छाशक्तिको अभाव छ। चाहने हो भने उजाड मरुभूमिमा पनि सुन फलाउन सकिँदो रहेछ भन्ने उदाहरण खाडी मुलुकबाट मात्र होइन, चीनबाट पनि सिक्नुपर्ने रहेछ। तर हाम्रो मानसिकता नै संकुचित छ। सिक्न हामी लाज मान्छौं। संसारका विकसित देश पनि अरूकै सिको गरेर सुविधासम्पन्न भएका हुन्। आध्यामिक र धार्मिक आस्था कति उचो, सहिष्णु र उदार हुँदो रहेछ भन्ने उदाहरण पनि मानसरोवर यात्राले सिकाएको छ। हो, हामी त्यसै पछि परेका रहेनछौं। यहाँ धार्मिक सद्भाव खलबल्याउन भएका जातीय आन्दोलन र त्यसअनुकूलका राज्य स्थापना गर्न अनेक प्रयास भए। अन्ततः ती प्रयासले मूर्तरूप लिन पाएनन्। व्यक्ति, समाज अनि मुलुक भन्ने भावनाबाट माथि उठेर मुलुक समाज अनि व्यक्तिलाई प्राथमिकता दिने हो भने हामी पनि केही कुरामा कमी छैनौं। प्रकृतिले उपहारस्वरूप दिएका मानसरोवरजस्ता पर्यटकीय, धार्मिक र ऐतिहासिक महŒवका धेरै धरोहर नेपालमा युगौंदेखि स्थापित छन्। तर हामीबीच आपसमा हुने वादविवादले ती धरोहरको मूल्य घटिरहेको छ। तीनै धरोहरलाई व्यवस्थित मात्र बनाउन सक्ने हो भने मुलुक बनाउन कठिन छैन।"
राई सरको सम्झनामा,"नमस्ते सर ! एकै छिन कुरें, कुनै प्रतिक्रिया छैन। सोचेंसायद मेरो मसिनो स्वरले विस्तारै नमस्ते भनेकाले नसुनिएको पो हो कि ? तर फेरि अर्को मनले सोचें म उनको निजी सहायकले भित्र जानु भनेकाले पसेको, कसरी हुन सक्छ थाहा नपाएको ? कोठामा एकजना ठूलो टेबलको बीचमा थुप्रै फाइलले पुरिएर बसेको अवस्था छ। कसरी पत्याऊँ कि म छिरेको थाहा भएन यिनलाई ? जब कि ढोका पनि चुँइइइ गरेर कराएको थियो म पस्दा। यिनै विभिन्न तर्कवितर्कमै मन झण्डै २ मिनेटजति बहलियो अनि सोचें अब दोहोर्याएर नमस्कार भन्नु पर्ला। र, फेरि पनि भनें नमस्ते सर। मेरो दोस्रो नमस्कारले सायद काम गरेछ क्यार ! चिम्साचिम्सा आँखाले पावरवाला चस्माको माथिल्लो भागबाट मलाई पुलुक्क चियाए र आवाज आयो किन आएको ? को ? के भयो ? न त कुनै मुस्कान छ, न त अन्य कुनै भाव नै देखिन्छ अनुहारमा, न त बस नै भनेको छ। बस्, त्यतिसम्म भनेर फेरि मेरो कुनै कुरै नसुनी उही फाइलमै डुबेको देख्छु। छक्क परें, म किन आएको भन्ने कुरा उनैका निजी सहायकले सबै बेलिविस्तार लगाइसकेका छन् मलाई भित्र छिर्ने अनुमति माग्ने क्रममा। ममाथि किन यस्तो प्रतिक्रिया होला भनेर फेरि यो मनमा अनेकौं तर्कवितर्कले ठाउँ पाए मभित्र। कामको मानिसलाई डिस्टर्ब गर्नु उचित होइन तापनि सोचें म यिनै फाइलको बोझबाट उनलाई सघाउने एउटा सहयोगकर्ताका रूपमा आएको सन्दर्भमा। अब मैंले ऊभिइरहनुभन्दा केही भन्नैपर्ने हुन्छ भन्ने लागेर आयो। मेरा कुरा एकतर्फी हिसाबले राख्न थालें सर, म मोरङको स्थानीय विकास अधिकारीबाट मन्त्रालयमा सरुवा भएर आएको। मेरो आन्तरिक पोस्टिङ स्थानीय विकास महाशाखाको उपसचिवमा भएको रहेछ। त्यसैले आफ्नो काम सम्हाल्न आजदेखि आएको। काम सुरु गर्नुअगाडि सरबाट ब्रिफिङ र दिग्दर्शनका लागि यहाँ आएको, एकै सासमा भनें। मेरो कुरा सकिएको करिब एक मिनेटपछि बल्ल पावरवाला चस्मा खोलेर मतिर हेरेर मुसुक्क मुस्कुराउँदै हेरेर सहसचिव सन्तबहादुर राईले भने, ए, भोजराज भनेको तिमी नै हो ? ल आएको राम्रो भयो। यी कुरा भन्दै आफू बसेको कुर्सीबाट उठेर कोठाको अर्को भागमा रहेको ठूलो मिटिङ गर्ने टेबलको एक साइडमा आफू बसेर मलाई अर्को साइडमा बस्ने आग्रह गरे। चिया ल्याउन ढिला गरेकोमा निजी सहायकले झण्डै गाली खाए। यो घडीसम्म पुग्दा मेरो उनीप्रतिको श्रद्धा घट्न थालिसकेको थियो। कोठामा बस्न असाध्य असहज महसुस भइरहेको थियो। मनमनै सोचें सायद यो मानिससँग लामो समयसम्म टिकिएला जस्तो छैन। एकदमै घमण्डी छन् क्यारे। अरूलाई मानिस नगन्ने यस्ता अहंकारीसँग कसरी टिकिएला र ? यी र यस्तै दूषित कुराले मेरो मन भरिएर भारी भइरहेको थियो। मनमनै सायद मन्त्रालयमा झगडा गरेर नै सरुवा मागेर आउनु ठूलो गल्ती भएछ आदिइत्यादि असंख्य कुरा मनमा खेलिरहेका थिए। तर के गर्ने ? उनी परे आफ्ना हाकिम तत्कालै दुत्कार्न सक्ने आँट पनि थिएन। आज्ञाकारी भएर बसें। परम्परागत निजामती कर्मचारीको धर्म निर्वाह गरें। मसँग कुनै कुरा गर्न मुख मात्र के खोल्न थालेका थिएँ उनीनगिचै राखिएको फोनको घण्टी बज्यो। त्यतिखेर घुमाउने सेट हुन्थ्यो, त्यसको एक्सटेन्सन त्यो ठूलो टेबलमा पनि राखिएको थियो उनी बस्ने मूल टेबलको साथसाथै। म जब त्यो संवाद सुन्न थालें, मलाई लाज लागेर आयो। बल्ल अलिअलि कुरा बुझ्न थालें उनी किन त्यसरी घोटिएका रहेछन् भनेर। त्यतिखेरको सर्वशक्तिशाली दरबारले कुनै कुराको विवरण तुरुन्तै पठाउनू भनेर तोकिदिएको समयसीमा सकिन लागेको रहेछ। त्यो कागज लिएर मन्त्री महोदयले दरबारमा जानुपर्ने रहेछ। मन्त्रीजी राईजीले तयार गरेको कागजातको प्रतीक्षामा रहेछन्। पटकपटक मन्त्रीजीका सचिवले फोन गरेका रहेछन्। त्यस्तो बितिसक्ने कामबाट एकैछिन भए पनि वि श्राम लिएर मसँग हँसिलो र ठट्यौली पारामा मैले सम्पादन गर्नुपर्ने काम र त्यसको तौरतरिका आदि बताउन थालें। यही बीचमा फेरि उही तागेता दोहोरिएपछि उनले हप्काए म यहाँ एउटा जरुरी काममा छु, यो सकेपछि मन्त्रीजीलाई भेट्न आउँछु भनी फोन राख्तै मसँग पो उल्टो गुनासो गर्दै भने हेर न यहाँ म तिमीसँग कामको कुरा गर्दै छु, काम न काज मन्त्री त्यत्तिकै बोलाउँछन्, सायद कुनै नेता आए होलान् योजना माग्न अनि काममा भएको मानिसलाई तुरुन्तै जरुरी छ भनेर बोलाएर अलमल्याउन। दरबारमा जाने कागजातको समयसीमा सायद उनलाई थाहा थियो होला। त्यसैले त्यति धेरै आत्तिएको देखिनँ उनैका अरू समकालीन सहकर्मीको तुलनामा। राई सरलाई मन पराउनेहरू भन्थे राई सरले तपाईं भन्यो अनि मीठो सम्बोधन गर्यो भने कुनै गडबड छ भनेर बुझ्नू। आफूले मन पराएको मानिसलाई माया गरेर तँतिमी आदि भन्छन्, समीपता देखाउँछन्। राई सर रिसायो भने भाग्य चम्कियो भन्ने ठान्नू र ऊ हाँस्यो भने कुनै गडबड छ भनेर लिनू। यसैबीचमा फेरि अर्को फोन आयो, मैले सोचें फेरि तागेता होला मन्त्रीको। उनले पनि सहायकलाई भने ए मन्त्रीको फोन भए म व्यस्त छु भनेर भन्दिनू र लाइन भित्र नदिनू, म भोजराजसँग एकछिन कुरा गर्छु, डिस्टर्ब नगर्नू। तर यो फोन भने कुनै दुर्गम जिल्लामा कार्यरत योजनासम्बन्धी प्राविधिकको रहेछ र त्यो थाहा पाउनेबित्तिकै ल देऊ उनलाई भनेर उनीसँग कुरा गर्न लागे। यो संवाद सुन्दै जाँदा लाग्यो यो मानिसलाई दुर्गमको त्यति सानो योजनाको पनि कति विस्तृत रूपमा जानकारी भएको होला। कस्तो माया गरेर परिवारको प्रिय सदस्यको व्यवहार पाए दुर्गममा काम गर्ने ती कर्मचारीले। उतापट्टिका समस्याको एकएक समाधानको बाटो मात्र बताएनन्, केन्द्रबाट हुने र गर्नुपर्ने काम तुरुन्तै गरेर पठाइदिने विश्वास दिलाउँदै दुर्गममा कठिनाइपूर्वक काम गरेकोमा उनको मुक्तकण्ठले प्रशंसा पनि गरे। हामीबीचमा कुरा भइरहेको बेला कुनै दुर्गमतिरका जिल्लास्तरका नेताको फोन आयो। कुनै योजनाका बारेमा कुरा भएजस्तो लाग्यो। दुईबीचको कुराको पनि म परें श्रोता। सायद उताबाट कर्णालीको कुनै खोलामा पुलको माग राखेजस्तो लागेको थियो। अब यी महानुभावले ती नेतालाई सोधेका प्रश्न र यिनको त्यो क्षेत्रका बारेमा भएको असीमित बुझाइ सुनेर म तीन छक्क परें। यो मानिसलाई कसरी नेपालको यो सबै भौगोलिक अवस्था कण्ठस्थ हुन सकेको होला भनेर अचम्म पनि लाग्यो। छोटो समयभित्रका यी संवाद, उनको कामप्रतिको समर्पण, दुर्गममा रहेर काम गरेका साना कर्मचारीप्रतिको माया र यअगाडिको नकारात्मक सोचमा परिवर्तन हुँदै गरेको मैले राम्ररी महसुस गर्न थालें। उनका यी कामकारबाही र व्यवहारले मेरो पहिलो नकारात्मक सोच जागेकोमा आफैंलाई लाज लागेर आयो। उनीप्रति आस्था र सम्मान जागेर आयो। सानो बसाइमै उनले मलाई स्थानीय विकासका चुनौती, मेरो भूमिका र उनको आकांक्षाबारेमा मलाई स्पष्ट मात्र गरेनन् कि पछिल्ला दिनसम्म ती कुराले मेरो मार्गनिर्देश गरिरहे। उनै राई सरको सान्निध्यमा रहेर मैले मन्त्रालयको उपसचिवको हैसियतले ग्रामीण खानेपानी, सिँचाइ, स्कुल सुधार कार्यक्रम, विश्व खाद्य कार्यक्रमअन्तर्गतका घोडेटोगोरेटो कार्यक्रम, न्यूनतम आधारभूत कार्यक्रम, दुर्गम क्षेत्र विकास समितिअन्तर्गतका कार्यक्रम र अन्तर्राष्ट्रिय स्वयंसेवक जस्ता जनताका दिनानुदिनका सरोकार भएका विविध तर महत्त्वपूर्ण कार्यक्रमको संयोजन गर्ने मौका पाएँ, जसले मलाई नेपालको ग्रामीण विकास र तिनका बहुआयामिक पक्षका बारेमा बुझ्न र काम गर्ने महत्त्वपूर्ण अवसर मिल्यो। राई सरका बारेमा उनका पछाडि धेरै किसिमका टुक्का बनेका थिए र मानिसले कुरा गर्ने र काट्ने गर्थे। मन्त्रालयमा उनका विरोधी र समर्थक दुवैखालेको कमी थिएन। तर विरोध गर्नेले उनको कार्यक्षमता र नैतिकताका विषयमा कहिल्यै पनि कुरा काट्न सकेनन् उनका पछाडि पनि। त्यसैले कुरा काट्नेहरू भन्ने गर्थे यसले त मानिसलाई अफिसमै मनपरी भन्छ। आफूलाई कति न ठूलो ठानेर सबैलाई हेपेर तँ तिमी भनेर सम्बोधन गर्छ। अरूका कुरा त्यति सुन्न पनि नचाहने र जहिले पनि ठुस्स परेर बस्न कसरी सकेको होला आदिइत्यादि। हुन त उनलाई मन पराउनेहरू पनि भन्थे हेर है राई सरले तपाईं भन्यो अनि मीठो सम्बोधन गर्यो भने कुनै गडबड छ भनेर बुझ्नू। उनी आफूले मन पराएको मानिसलाई माया गरेर तँतिमी आदि भन्छन्, समीपता देखाउँछन्। राई सर रिसायो भने भाग्य चम्कियो भन्ने ठान्नु र ऊ हाँस्यो भने कुनै गडबड छ भनेर लिनू। यस्तै कुरा हुन्थे उनका बारेमा। हुन पनि राई सरको थोरै र चाहिने कुरा मात्र गर्ने बानी थियो। अरू वरिष्ठ पदाधिकारीको जस्तो आफ्ना प्रशंसकलाई वरिपरि जम्मा गरेर आकाशपातालका गफ हाँक्ने समय कहिल्यै जुरेको मैले देखिनँ। उनीकहाँ अफिसियल विषयमा कुरा नभएका बखत पनि त्यो कोठामा हुने भनिएका फाल्तु कुरा भनेको पनि नेपालको दुर्गम क्षेत्रका चुनौती, बाटाघाटा, सिँचाइ कुला, गाउँका खानेपानी र चर्पी, सिँचाइका कुला र ट्युबेल, स्कुलका छाना, गुम्बाहरूको संरक्षणका चुनौती, झोलुंगे पुल, विश्व खाद्य कार्यक्रमले दिने खाद्यान्नको प्याकेज चामल, गहुँ, चिनी, तेल आदिको गुणस्तरजस्ता विषयमै केन्द्रित हुने गरेका थिए। हुन पनि लामो समयसम्म जिल्लाको विकास अधिकारी वा प्रमुख जिल्ला अधिकारी होस् वा स्थानीय विकास विभागको निर्देशक वा मन्त्रालयमा स्थानीय विकासको जिम्मेवारी बोकेको महाशाखाको लामो समयदेखि प्रमुख रहेको नाताले उनको सारा जीवन यी क्षेत्रका विकास, तिनका चुनौती र तिनको विस्तारका वरिपरि नै सीमित थियो भन्दा पनि हुन्छ। मैले वर्षौंसम्म राई सरको सामीप्यमा रहेर काम गर्दा उनले यी विषयबाहेक अरू कुरा खाली समयमा पनि गरेको थाहा छैन। मेरो वर्षौंको संगतमा उनले आफू र आफ्ना परिवारका बारेमा एउटै मात्र शब्द खर्चेको मेरो सम्झनामा छैन। लाग्थ्यो स्थानीय विकाससम्बन्धी कुरा राई सरको जीवन पद्धति जस्तै बनेका छन् सपना, जपना, परिवार, इष्टमित्र सबै यिनै हुन् जस्तो हुने गरी। यस हिसाबले हेर्दा मलाई भन्न हिच्किचावट छैन कि राई सरको सपना, विपना, भक्ति वा समर्पण सबै आम जनताका दैनिकीका यिनै विषयवस्तुमा सीमित भएको थियो। काम गर्दै जाँदा मैले थाहा पाएँ उनलाई कुन खोला कहाँबाट कता बग्छ, त्यो खोलामा कहाँकहाँ पुलको आवश्यकता छ, कुन गाउँमा खानेपानीको समस्या कस्तो छ र त्यसको मुहान कति टाढा छ, कुनकुन गाउँलाई जोड्ने घोडेटो बाटोले प्राथमिकता पाउनुपर्छ आदि सबै कुरा कण्ठस्थ छ। यी कार्यक्रमका विषयमा उनलाई प्राविधिक पक्ष पनि त्यत्तिकै थाहा हुने। खानेपानीको पाइप वा जोड्ने वस्तु वा अरू सामान। झोलुंगे पुलको त स्वयं प्राविधिकजस्तै थिए। त्यसैले कसैले दायाबाया गरेर उनलाई झुक्याउने सम्भावना कमै थिए। स्थानीय विकासका क्षेत्रमा काम गर्ने दातृ निकायका मानिस पनि धेरै विचार गरेर मात्र आफ्ना कुरा राख्थे राई सरसँग। किनकि, उनको क्षमता र अनुभव तथा जानकारीको कारणबाट सैद्धान्तिक भाषण गर्ने कमै आउँथे र धेरै त हाम्रै लेभलमा काम सकिदिए हुने थियो भनेर आग्रह पनि गरिरहेका हुन्थे। उनीसँग केही वर्ष एकदमै निकट भएर काम गर्ने मौका मिल्यो मलाई स्थानीय विकासका क्षेत्रमा। यस बीचमा उनीबाट मैले धेरै सिक्ने मौका पाएँ र ती भोगाइ र सिकाइले मेरा पछिल्ला दिनका कार्य सम्पादनमा धेरै सहयोगी भूमिका निर्वाह गरे। यहाँ मैले राई सरलाई भगवान्जस्तो रूपमा प्रस्तुत गर्न खोजेको पटक्कै होइन किनकि एउटा मानिसमा हुने गुण र दोष सबै उनमा पनि थिए। उनलाई नबुझ्ने मानिसले मलाई पहिलो दिनमा परे झैं घमण्डी, अरूलाई मानिस नगन्ने, आफू मात्रै जान्ने हुने, आफू मात्रै काम गर्ने अरू बेकार भनेर देखाउने प्रवृत्ति छ भनेर कुरा काट्ने गर्थे। यी कुरामा केही सत्यता होला, तर उनको कार्यशैलीको कारणले धेरै मानिसले तिनैलाई नकारात्मक गुण भनेर कुरा काट्ने गरेको मेरो बुझाइ हो। सचिवमा बढुवा भई आपूर्ति मन्त्रालयको जिम्मेवारी सम्हाल्न जाने बखत उनको अनुहार भाव तथा अभिव्यक्तिले स्पष्ट देखाउँथ्यो कि उनको बढुवा भएकोमा खुसीभन्दा जीवनको रक्तसञ्चार जस्तै बनेको स्थानीय विकाससम्बन्धी कामबाट अलग हुनुपरेकोमा बेसी दुःखी छन्। नभन्दै सचिव वा लोकसेवा आयोगको अध्यक्षको जिम्मेवारीमा रहँदा वा सार्वजनिक जिम्मेवारीबाट निवृत्त भइसकेपछिको पूर्ण अवकाशको समयका भेटघाटमा समेत हाम्रा कुराकानी तिनै पुलपुलेसा, घोडेटोगोरेटो बाटो, सिँचाइ कुला, ग्रामीण खानेपानी, स्कुल छाना, गुम्बाजस्ता समुदायका सरोकारकै कुराबाटै सुरु र अन्त्य हुन्थे। त्यो क्षेत्रप्रति उनको अपार माया र सरोकार कतिसम्म थियो भन्ने तथ्य यी कुराले उजागर गर्छन्। उनको जीवनको पछिल्ला घडीमा पनि कहिलेकाहीं उनीसँग मेरो भेट हुन्थ्यो। तर दुर्भाग्य भनौं त्यस्तो जिउँदो बाघको बच्चाजस्तो कडा राई सरलाई केही समययता भेट हुँदाका प्रत्येक भेटमा तिमी को ? नाम के ? कहाँबाट आएको ? भनेर पहिलो दिन भेट भए झैंको अवस्थामा फेरि पाउँदा पीडाको सीमा हुन्नथ्यो। तर, पछिल्ला यी नचिनाइ स्थानीय विकासका फाइलले छोपेर होइन, उनमा देखिएको अल्जाइमरको असर थियो भन्नुपर्दा दुःख लाग्छ। तर, यस्तो अवस्थामा पनि आफूलाई चिनाउन जब हामी स्थानीय विकासको नाता जोड्थ्यौं, अनि उनको अनुहारमा कहिले झलक्क मुस्कान देखिने र कतिपय अवस्थामा आँखाभरि आँसु टिलपिल भएको देख्ता सायद यो अवस्थामा पनि उनको अन्तरात्मामा तिनै सामुदायिक विकासका एजेण्डाले उत्साहित वा पिरोलेको होलान् भन्ने भान हुन्थ्यो। अल्जाइमरको परिणति थाहा पाउँदापाउँदै पनि सास छउञ्जेल आश भन्ने हाम्रो मान्यतालाई पछ्याउँदै मेरो पनि आशा र प्रार्थना थियो फेरि पनि उनको चेतना र सम्झना फर्कियोस् र वर्षौं पहिलेको मेरो उनीसँगको पहिलो भेटमा थाहा भएर पनि आफ्नो बानीअनुसार मलाई को, कहाँबाट, किन आएको भन्दिऊन्। तर, आज पीडाका साथ उनैको सम्झनामा अल बिदा राई सर भन्न बाध्य छु। मलाई विश्वास छ, भौतिक देह नरहे पनि तपाईंले नेपालको स्थानीय विकासमा लगाएको गुणले तपाईंलाई यो मुलुकले सधैं सम्झनामा राख्ने छ, अमर बनाउने छ। उनको आत्माको चीर शान्तिको कामनसहित परिवारजनमा हार्दिक समवेदना ! (सन्तबहादुर राईको इतिवृत्त नामक पुस्तकमा केही वर्षअघि प्रकाशित पूर्वप्रमुख निर्वाचन आयुक्त पोखरेलको संस्करणात्मक लेखको सम्पादित अंश। )"
"पछि हट्दै सरकार, अघि बढ्दै विधेयक","सरकार र संसद् जिम्मेवार नहुँदा केही विधेयक पारित भएर पनि विवादमा छन् सरकारले वैशाख २७ गते मिडिया काउन्सिल विधेयक संसद्मा दर्ता गर्यो। संसदीय प्रक्रियामा प्रवेश नपाउँदै विधेयक विवादमा पर्यो। नेपाल पत्रकार महासंघले विधेयकको विरोधमा सडक प्रदर्शन गर्यो। सत्तासीन नेकपाको संसदीय दलले मिडिया काउन्सिल विधेयक सच्याउने लिखित प्रतिबद्धता जनाएपछि काउन्सिल विधेयक चार महिनापछि मात्र राष्ट्रियसभामा पेस भयो। महासंघसँगको लिखित सहमतिअनुसार सत्तासीन नेकपाकै सांसदहरूले उक्त विधेयकमा संशोधन दर्ता गरेका छन्। पत्रकार महासंघका माग समेटेर विधेयक सच्याउन सरकार पनि तयार भएको छ। सरकारले वैशाख १० गते राष्ट्रिय मानवअधिकार आयोग ऐनमा संशोधन विधेयक दर्ता गर्यो। आयोगको क्षेत्राधिकार संकुचित पार्ने गरी विधेयक ल्याइएको भन्दै चौतर्फी विरोध भयो। आयोगको मागअनुसार विधेयक संशोधन गर्ने जनाउ सत्तापक्षले दिइसकेको छ। त्यसका लागि आयोगसँग कुराकानी गर्ने जिम्मा सत्तापक्षले विपक्षी कांग्रेसलाई दिएको छ। कांग्रेस नेताद्वय डा मीनेन्द्र रिजाल र रमेश लेखकले आयोगका पदाधिकारीसँग पटकपटक कुराकानी गरिसकेका छन्। सरकार पछि हटेकाले चालु अधिवेशनमै विधेयक अघि बढाउने गरी भद्र सहमति जुटिसकेको सत्तापक्षको भनाइ छ। मानवअधिकार आयोग संशोधन विधेयक चार महिनादेखि संसद्मा अडकिएको छ। चौतर्फी विरोध खेपेको सरकारले दबाब महसुस गर्दै गुठी विधेयक फिर्ता लियो। वैशाख १७ गते संसद्मा दर्ता भएको विधेयक असार १० गते सरकारले फिर्ता लिएको थियो। धार्मिक र सांस्कृतिक अधिकारमाथि हस्तक्षेप गर्ने गरी विधेयक ल्याएको भन्दै विरोध प्रदर्शनपछि सरकार पछि हटेको हो। राष्ट्रिय सुरक्षा परिषद्को काम, कर्तव्य र अधिकारसम्बन्धी विधेयक फागुन २९ गते संसद्मा दर्ता भएको थियो। तर, विपक्षी कांग्रेसलगायत सरोकारवालाले विरोध जनाएका कारण उक्त विधेयक संसद्को प्रक्रियामा अघि बढ्न सकेको छैन। बजेट अधिवेशनको अन्तिमतिर आइपुग्दा सरकारले सहमतिका लागि विपक्षी कांग्रेससँग छलफल गरिरहेको छ, तर सहमति जुट्न सकेको छैन। झट्ट हेर्दा सत्तापक्षसँग झण्डै दुईतिहाइ मत छ। विधेयक पास गर्न मात्र होइन, संविधान संशोधन गर्न पनि ऊसँग पर्याप्त मत छ। तर, सरकारले ल्याएका पछिल्ला विधेयकहरू विवादमा परेपछि संसदीय प्रक्रियामा सरकार पछि हट्ने र विधेयक अघि बढ्ने गरेका छन्। सरकारले जे गर्दा पनि लाञ्छना लाग्ने गरेकाले सहमतिकै आधारमा विधेयक अघि बढाउने काम भइरहेको सत्तासीन नेकपा संसदीय दलका उपनेता सुवास नेम्बाङ बताउँछन्। सरोकारवाला र विपक्षीको सहमतिमा हामी विधेयक पारित गरिरहेका छौं, नेम्बाङ भन्छन्, भित्र यस्तो सहमति हुन्छ, बाहिर तिनै साथीहरू सरकार अधिनायकवाद भयो, सरकारले दम्भ देखायो भन्ने गरेको सुन्दा अचम्म लाग्छ। दुईतिहाइको सरकारलाई काम गर्न नदिएर कांग्रेसले गलत नजिर राख्न खोजेको नेम्बाङको आरोप छ। आज नेकपासँग दुईतिहाइ छ, भोलि उहाँहरू (कांग्रेस) को सरकार आयो भने के गर्नुहुन्छ ? सरकारलाई काम गर्न अवरोध गर्नेभन्दा पनि लोकतान्त्रिक मूल्य र मान्यता, लोकतन्त्रका आधारभूत सिद्धान्तविपरीतका प्रावधान राखेर कानुन निर्माण गर्न खोज्दा समस्या सिर्जना भएको कांग्रेसका सचेतक पुष्पा भुसालको तर्क छ। प्रेस, मानवअधिकार, लोकसेवा, धर्म र संस्कृतिमाथि हस्तक्षेप हुने गरी कानुन बनाउने कुरा लोकतन्त्रमा सुहाउँदैन, सचेतक भूसाल भन्छिन्, सरकार आफैं गलत बाटोमा हिँड्न खोज्ने अनि विपक्षीले काम गर्न दिएन भन्ने आरोप लगाउन मिल्दैन, भुसालको तर्क छ। संसद्ले कानुन निर्माण गर्दा तत्कालीन लक्ष्य र स्वार्थभन्दा मुलुकका लागि दीर्घकालीन प्रभाव हेरेर बनाउनुपर्ने भुसालको तर्क छ। गत वर्ष संविधानसँग बाझिने पुराना कानुन संशोधन र मौलिक हकसम्बन्धी नयाँ कानुन बनाउँदा संसद्मा खासै विवाद देखिएन, तर सरकारले पछिल्लोपटक मिडिया काउन्सिल, मानवअधिकार आयोग संशोधन, गुठी संशोधन, भूमि र नागरिकतासम्बन्धी ऐनमा संशोधन विधेयक ल्याउँदा आलोचना र विवाद भए। केही त कमजोरी होलान्, तर भएको भन्दा नभएको हल्ला गरेर बढ्ता विवाद देखाउने चलन बढ्यो, सांसद रामनारायण विडारी भन्छन्, सरकारले विधेयक ल्याउँदैमा आत्तिनु पर्दैन। संसद्ले आवश्यक सुधार गरेर विधेयक राम्रो बनाउँछ। गलत नियत र मनसाय राखेर सरकारले विधेयकहरू ड्राफ्ट गर्ने गरेको बताउँछन्, संविधानविद् एवं सद्भावनाका नेता लक्ष्मणलाल कर्ण। प्रेस, मानवअधिकार, लोकसेवा सबैतिर राज्यले नियन्त्रण गरेर एकतर्फी शासन सञ्चालन गर्न खोजेको देखिन्छ कर्ण भन्छन्, बलियो नागरिक समाजका कारण मात्र सरकार पछि हट्न बाध्य भएको हो। सरकारले ल्याएका विधेयकमाथि संसद्मा गम्भीर भएर छलफल गर्नुपर्ने अवस्था रहेको उल्लेख गर्दै कर्ण भन्छन्, लोकतान्त्रिक मूल्य मान्यताविपरीतका कानुन जनप्रतिनिधि निकायले गर्न सक्दैन। सरकारले जे ल्याए पनि विरोध गर्नैैपर्ने विपक्षीको धर्मका कारण कतिपय विधेयकमा समस्या आएको तर्क गर्छिन्, नेकपाकी सचेतक शान्ता चौधरी। हामीले धेरैपछि आएर राष्ट्रिय सुरक्षा नीति बनायौं चौधरी भन्छिन्, त्यसलाई बोक्ने सुरक्षा परिषद्को काम र कर्तव्यसम्बन्धी विधेयकमा अनावश्यक विवाद सिर्जना गरियो। सरकारले फिर्ता लिएको गुठी विधेयक पनि नराम्रो नभएको चौधरीको तर्क छ। राजधानीको समस्या फरक होला, तर काठमाडौं बाहिर गुठीसम्बन्धी वर्षौको समस्या समाधान गर्ने त्यही विधेयक थियो चौधरी भन्छिन्, अब सरकारले सरोकारवालाहरूसँग छलफल गरेर गुठी समस्या समाधानमा जोड दिनैपर्छ। सरकार र संसद् जिम्मेवार नहुँदा केही विधेयक पारित भएर पनि विवादमा छन्। प्रतिनिधिसभाबाट पारित भएको राहदानी संशोधन र भूमिसम्बन्धी विधेयकमा सरकार र संसद् दुवैले अपेक्षित जिम्मेवारी बहन नगर्दाका परिणाम हुन्। कतिपय विधेयक सीमित स्वार्थ समूहका लागि मात्र पारित हुँदा सिंगो संसद्को गरिमामाथि पनि प्रश्न उठेका छन्। भूमि विधेयक सच्चिँदै प्रतिनिधिसभाले सर्वसम्मत पारित गरेको भूमिसम्बन्धी विधेयक पनि सच्चिने क्रममा छ। हदभन्दा बढी जमिन ओगट्ने जमिनदार र भूमाफियाका पक्षमा प्रतिनिधिसभाले उक्त विधेयक पारित गरेको भन्दै आलोचना भएपछि राष्ट्रियसभाबाट सच्याउने पहल भइरहेको छ। विधेयकमा एकपटकका लागि हदभन्दा बढी जमिन राख्न पाउने र बिक्रीवितरण गर्न पाउने व्यवस्था गरिएको छ। यसले विभिन्न कम्पनी, प्रतिष्ठान, निगम वा संस्थाले हदभन्दा बढी जमिन राख्न पाउने र प्लटिङ गरेर जग्गाजमिन बेचेर अथाह कमाउने अवस्था सिर्जना गरिदिएको भन्दै विरोध भएको थियो। अझ रोचक पक्ष त सरकारले प्रस्तावै नगरेको बुँदा राखेर समितिबाट विधेयकलाई भूमाफियाको पक्षमा पारियो। कसका कारण यस्तो चलखेल भयो भन्ने जवाफदेहिता समितिका कोही पनि सदस्य लिन चाहन्नन्। ध्यान पुग्न सकेन भन्ने समितिका सभापति कृष्ण दाहालको भनाइले मात्र समितिको प्राविधिक कमजोरी मान्न सकिन्न। राष्ट्रियसभाको विधायन व्यवस्थापन समितिले देशका विभिन्न भागमा विधेयकमाथि छलफल गर्दै सच्याउने पहल गरिरहेको छ। छलफलमा विधेयक सच्याउने सुझाव आएको छ। समितिका अधिकांश सदस्यहरू पनि विधेयक सच्याएर अघि बढाउने पक्षमा देखिएका छन्। राहदानीमा दुई सभाबीच जुँगाको लडाइँ राष्ट्रपति विद्यादेवी भण्डारीले केही बुँदा तोकेर थप छलफल गर्नुपर्ने भन्दै राहदानी विधेयक प्रतिनिधिसभालाई फिर्ता गरिन्। विधेयकका केही बुँदामा संशोधन हुनुपर्ने र प्रतिनिधिसभाले एकलौटी पारित गरेर पठाएको भन्दै राष्ट्रियसभाका केही सांसदले राष्ट्रपतिसमक्ष गुनासो पोखेका थिए। सबै प्रक्रिया पुर्याएर उक्त विधेयक पारित गरेकोे प्रतिनिधिसभाको दाबी थियो। आफ्नो दाबीलाई कायम राख्न प्रतिनिधिसभाले विधेयकमा छलफलै नगरी बिहीबार पुनः सभाबाट पारित गरेर राष्ट्रियसभामा पठायो। राष्ट्रियसभाले विधेयकका केही बुँदामा प्रश्न उठाएकाले राष्ट्रियसभाले नै थप छलफल गरोस् भनेर प्रतिनिधिसभाले छलफल गर्न नचाहेको संसद्का कर्मचारीहरू बताउँछन्। राहदानी विधेयकमा दुई सभाबीच जुँगाको लडाइँ भएकाले राष्ट्रियसभालाई अप्ठ्यारो पर्ने देखिन्छ। राष्ट्रियसभाले विधेयकमा परिमार्जन गरे पनि प्रतिनिधिसभाले त्यसलाई स्वीकार नगरे पुनः पुरानै विधेयक राष्ट्रपतिसमक्ष लालमोहरका लागि पुग्नेछ। काम पहिले, कानुन अहिले सरकारी निकायमा जनताका काम रोकिँदा अधिकांश कर्मचारीको एउटै जवाफ हुन्छ, कानुन नै छैन, कसरी काम गर्ने ? सम्भवतः पहिलोपटक संसद्बाट यस्तो कानुन बन्दै छ, जसको काम सरकारले एक वर्ष अघिदेखि नै गरिरहेको छ, तर कानुन भने बल्ल बन्दै छ। संसद्ले कानुन नबनाउँदै तामझामका साथ सरकारले राष्ट्रिय परिचयपत्र छाप्ने र वितरण गर्ने काम गरिसकेको छ। तर राष्ट्रिय परिचयपत्र तथा पञ्जीकरण सम्बन्धमा व्यवस्था गर्न बनेको विधेयक भने भदौ १० गते मात्र प्रतिनिधिसभाबाट पारित भयो। राष्ट्रियसभाबाट पारित हुनै बाँकी छ। सरकारलाई काम गर्न अवरोध गर्नेभन्दा पनि लोकतान्त्रिक मूल्य र मान्यता, लोकतन्त्रका आधारभूत सिद्धान्तविपरीतका प्रावधान राखेर कानुन निर्माण गर्न खोज्दा समस्या आउनु स्वाभाविक हो। केही सांसदहरूले परिचयपत्र बाँड्ने काम भइरहेकाले यतिखेर किन कानुन बनाउनुपर्यो भनी प्रश्न पनि उठाए। तर कानुन बन्दै छ भनेर न सरकारले परिचयपत्रको काम रोक्यो, न त सांसदहरूले नै पुरानो कामका लागि अहिले कानुन किन चाहियो भनेर विधेयक नै रोक्न सके। कोल घुमाइमा नागरिकता विधेयक एउटा गाउँ खाने कथा छ, दिनभरि घुम्यो, राति जहींको तहीं के हो ? त्यसको जवाफ हुन्छ कोल। त्यस्तै अवस्थामा छ नागरिकता संशोधन विधेयक। एक वर्षदेखि संसद्को राज्य व्यवस्था समितिमा नागरिकता विधेयकमाथि सांसदहरूले अनेक जोड र कोणबाट बहस र छलफल गरिरहेका छन्। विधेयकका प्रस्तावित बुँदाभन्दा माथि पुगेर विधेयकमार्फत संविधान संशोधनसम्मका प्रस्ताव पेस भएका छन्, समितिमा। तर मुख्य विवादित विषयमा माखो मर्न सकेको छैन। वैवाहिक अंगीकृतलाई कति वर्षपछि नागरिकता दिने, अंगीकृतका सन्तानलाई वंशजको नागरिकता दिने कि नदिने र टोली बनाएर नागरिकता वितरण गर्ने कि नगर्ने भन्ने विषयमा टुंगो लाग्न सकेको छैन। सांसदहरू जति उफ्रे पनि उच्च राजनीतिक नेतृत्वमा सहमति नभई नागरिकता विधेयकमा सहमति नजुट्ने नेकपाका एक सांसदले बताए। विदेशी बुहारीलाई ७ र विदेशी ज्वाइँलाई १५ वर्षपछि मात्र नेपाली अंगीकृत नागरिकता दिनुपर्नेमा अधिकांश सांसदहरूको मत छ। लोकसेवामा पनि उस्तै सरकारले ल्याएको लोकसेवा आयोग संशोधन विधेयक पनि विवादमा परेको छ। संवैधानिक आयोगको बजेट खर्च गर्ने अधिकार खोसेर विधेयक आएको भन्दै सांसदहरूले असन्तुष्टि जनाएका छन्। मानवअधिकारपछि लोकसेवा आयोगको स्वतन्त्रता र निष्पक्षता कुण्ठित गर्ने गरी विधेयक आएको विपक्षी कांग्रेसको आरोप छ। आयोगलाई आफ्नो बजेट आफैं खर्च गर्ने स्वतन्त्रता खोसेर विधेयक आएको बुझाइ छ। आयोगको दफा ४७ मा नेपाल सरकारले आयोगका लागि बजेटमा छुट्ट्याएको रकम प्रचलित कानुनबमोजिम खर्च गर्न पाउने प्रस्ताव गरेको छ। लोक सेवा आयोग ऐन २०६६ को दफा ८ मा विविध शीर्षकअन्तर्गतको बजेट खर्च गर्दा अर्थ मन्त्रालयको स्वीकृति लिनुनपर्ने व्यवस्था छ। आयोगलाई यो स्वतन्त्रता २००८ सालदेखि रहेको आयोगका पदाधिकारीको भनाइ छ। संवैधानिक निकाय स्वतन्त्र हुन्छ, संविधानविद् एवं सद्भावनाका सांसद लक्ष्मणलाल कर्णले भने, बजेट व्यवस्थापन सरकारले गर्ने कुराले आयोगलाई दास बनाउँछ। सत्तापक्षले उक्त विधेयकमा सहमतिका लागि आयोगसँग परामर्श सुरु गरिसकेको बताएको छ। राज्य व्यवस्थामा फरक दृश्य विगतमा सार्वजनिक लेखा र राज्य व्यवस्था समितिको चर्चा र महत्त्व निकै थियो। निर्णयमा प्रक्रियामा अपारदर्शिता, ढिलासुस्ती र बाहिरी प्रभावका कारण राज्य व्यवस्था समिति पछिल्ला दिनमा खस्किँदै गएको छ। राज्य सञ्चालनका महत्त्वपूर्ण विधेयकहरू यही समितिमा छलफल हुने गर्छन्। समितिको छलफलमा झट्ट हेर्दा को सत्तापक्ष र को विपक्ष भनेर छुट्ट्याउन गाह्रो हुने गर्छ। सत्तापक्षका केही सांसद सरकारले जे ल्याए पनि विरोधमा उत्रने र विपक्षी दलका केही सांसदहरू सरकारको बचाउमा उत्रने गरेका छन्। तत्कालीन एमाले र माओवादी केन्द्रबीच पार्टी एकता भए पनि राज्य व्यवस्थाको छलफलमा दुई दलका सांसदहरू अलगअलग कित्तामा छुट्टिएर बहस गर्ने गर्छन्। पूर्वमाओवादीका यशोदा सुवेदी गुरुङ, पम्फा भुसाल, रेखा शर्मा, जनार्दन शर्माहरू सरकारको विपक्षमा देखिन्छन्। तर विपक्षी कांग्रेसका दीलेन्द्र बडु, देवेन्द्रराज कणेलले सरकारले पेस गरेका विधेयकका पक्षमा बहस गर्ने गर्छन्। नागरिकता संशोधन विधेयकमा भने कांग्रेसका कणेल र मधेसकेन्द्रित दलको समान धारणा छ। टिप्पणी भय र त्रास चलाउन विधेयक  राधेश्याम अधिकारी सरकारले ल्याएका अधिकांश विधेयकहरू विवादमा छन्। त्यसका प्रमुख दुई कारण छन् पहिलो सरकारको नियत खराब। दोस्रो हो क्षमताको अभाव। मिडिया काउन्सिल, मानवअधिकार, लोकसेवा, राष्ट्रिय सुरक्षा परिषद्सम्बन्धी विधेयकमा सरकारले खराब नियतका साथ विधेयक ल्याएको हो। दुईतिहाइको सरकारले काम गर्न नसकेपछि जनतामा निराशा र सरकारप्रति वितृष्णा बढ्दो छ। प्रेस र मानवअधिकारलाई त्रासमा राख्न र अंकुश लगाउन सकियो भने मात्र नकारात्मक कुरा बाहिर जाँदैनन् भन्ने सोच सरकारमा देखिन्छ। प्रेस र मानवअधिकारको घाँटी निमोठ्न पाए, न रहे बाँस, न बजे बाँसुरी। तर यी विषय नेपालको आन्तरिक मात्र होइनन्। आजको युगमा विश्वले स्वतन्त्र प्रेस र मानवअधिकारमा चासो र चिन्ता राख्छ भन्ने हेक्का सरकारले राख्नुपर्छ। त्यही कारण सरकार यी दुइटा विधेयकमा संशोधन गर्न तयार भयो। शक्तिशाली मुलुकमा जे भए पनि हामीजस्ता गरिब, परनिर्भर र साना राष्ट्रले बेलैमा सोच्नुपर्छ। राष्ट्रिय सुरक्षा परिषद्को काम, कर्तव्य र अधिकार विधेयक पनि अनौठो ढंगले आयो। मन्त्रिपरिषद्ले नभई प्रधानमन्त्रीले सेना परिचालन गर्न पाउने प्रस्तावले सबैलाई झस्काएको हो। मन्त्रिपरिषद् भनेको पनि प्रधानमन्त्रीकै हालीमुहाली हुने हो। मन्त्रिपरिषद् बस्न नसक्ने अनि प्रधानमन्त्री एक्लैले सेना परिचालन गर्ने भन्ने कुरा सुहाउँदैन। सरकारको अहिलेको उद्देश्य नै भय र त्रासबाट शासन सञ्चालन गर्ने देखिन्छ। सत्तापक्षका केही सांसदहले एकतिहाइ विपक्षीले कानुन निर्माणमा अवरोध गर्यो भन्ने आरोप लगाउनुहुन्छ। त्यो गलत आरोप हो। उहाँहरूसँग कानुन निर्माणका लागि पर्याप्त संख्या छ। चाह्यो भने जस्तोसुकै कानुन बनाउन सक्नुहुन्छ। उहाँहरू (सत्तापक्ष) एकतिहाइसँग डराउनुभएको होइन। गुठी विधेयक, नागरिकता विधेयकमा जनमत आफ्नो विपक्षमा जाने खतरा देखेपछि सत्तापक्ष डराएको हो। गुठी विधेयकमा त नागरिक समाज, प्रेसलगायत सिंगो समाज विरोधमा उत्रेको सबैलाई जानकारी नै छ। हामी एकतिहाइमा रहेकाहरूको काम सरकारलाई खबरदारी गर्ने र जनताका पक्षमा कानुन बनाउने हो। सत्तापक्षलाई जति खबरदारी गर्नुपर्ने हो, त्यसमा चुकेका छौं। विधेयकका दफादफामा छलफल, र परिमार्जन गर्ने तथा पार्टीभन्दा जनताका पक्षमा विधेयक बनाउनेतिर विपक्षीको पनि ध्यान पुग्न सकेको छैन। सत्तापक्षका सांसदहरूमा पनि पहिलेजस्तो फूर्ति अहिले देखिँदैन। कानुन निर्माणमा सत्तापक्ष, प्रतिपक्ष नभनी सांसदहरू निर्धक्क भएर छलफलमा जुट्नुपर्छ। सत्तापक्षका सांसदहरूमा पनि कहीं न कहीं भय र त्रास देखिन्छ। सांसदको मुख्य काम कानुन निर्माण गर्ने र सरकारका खबरदारी हो। विधेयकका प्राविधिक पक्षमा जानकारी नहुँदा, समय दिन नसक्दा वा आफूले राखेको संशोधन पारित हुन पर्याप्त मत छैन भन्ने आधारमा विपक्षी दलका सांसदहरूले पनि विधेयकमा जमेर छलफल गरेका छैनन्। त्यसकै कारण कतिपय विधेयक त्रुटि रहँदारहँदै पनि पारित गरेका छौं। प्रतिनिधिसभाकाले पारित गरेका राहदानी र भूमिसम्बन्धी विधेयकमा समस्या देखिएका छन्। त्यसलाई राष्ट्रियसभाबाट सच्याउने पहल भइरहेको छ। सीमित वर्गका लागि मात्र कानुन बनायौं भने हामी प्रतिगामी बाटोमा हुने छौं।  अधिकारी संविधानविद् तथा राष्ट्रियसभा सांसद हुन्।"
ओलम्पिक कमिटीको अध्यक्षमा फेरि जीवनराम श्रेष्ठ,"काठमाडौं : नेपाल ओलम्पिक कमिटीको अध्यक्षमा जीवनराम श्रेष्ठ निर्वाचित भएका छन्। शनिबार भएको मतदानमा उनले निकटतम प्रतिद्वन्द्वी उमेशलाल श्रेष्ठलाई १० मत प्राप्त गरी दोस्रो कार्यालयका लागि निर्वाचित भएका हुन्। जीवनरामले १७ मत प्राप्त गर्दा उमेशले १० मत पाएका थिए। उमेश अघिल्लो कार्यकालमा पनि जीवनरामसँगै पराजित भएका थिए। महासचिवमा निलेन्द्रराज श्रेष्ठ निर्वाचित भएका छन्। उनले पुरेन्द्रविक्रम लाखेलाई ३ मतले पछि पारे। पाँच उपाध्यक्षमा ज्योती राणा, चतुरानन्द राजबैद्य, तेजबहादुर गुरुङ, सुनिल कुमार श्रेष्ठ र अशोकरत्न बज्राचार्य विजयी भएका छन्। सचिवमा राष्ट्रिय खेलकुद परिषद् राखेपका निवर्तमान सदस्यसचिव केशवकुमार विष्ट पराजित भए। विष्टले १७ मत ल्याए भने उनीभन्दा एक मत बढी ल्याएर रामजीबहादुर श्रेष्ठ विजयी भए। अन्य सचिवमा दीपकहर्ष बज्राचार्य र तुलसी थापा विजयी भए। सदस्यमा रमेशप्रसाद शिवाकोटी, राम अवाले, प्रकाशशम्सेर राणा, गोपालसुन्दर लाल कक्षपति, टासी घले, होमबहादुर दोङ, दीर्घबहादुर केसी विजयी भएका छन्।"
"यू१९ एसिया कपको फाइनलमा भारतको सनसनीपूर्ण जित, छैठौँ पटक उपाधि कब्जा",कोलम्बो : एसीसी यू१९ एसिया कपको उपाधि भारतले जितेको छ। श्रीलंकाको कोलम्बोस्थित आर प्रेमादस रंगशालामा शनिबार भएको फाइनलमा ५ रनले बंगलादेशलाई पराजित गर्दै भारतले उपाधि कब्जा गरेको हो। टस जितेर पहिले ब्याटिङ गरेको भारतले कमजोर प्रदर्शन गरेको थियो। उसले ३२४ ओभरमा सबै विकेट गुमाउँदै १०६ रन बनाएको थियो। १०७ रनको लक्ष्य पछ्याएको बंगलादेशले ३३ ओभरमा १०१ रन जोड्दा अल आउट भयो। सुरुदेखि नै कमजोर व्याटिङ गरेको भारतका लागि करण लालले सर्वाधिक ३७ रन जोडे। कप्तान तथा विकेटकिपर ध्रुब जुरेलले ३३ रन र शाश्वत रावतले १९ रन बनाए। तर अन्यले भने दोहोरो अंकको योगफल बनाउन सकेनन्। बंगलादेशका लागि शामिम हुसेन र मुत्युन्जय चौधरीले ३३ विकेट लिए। त्यस्तै तान्जिम हसन सकिब र शाहिन आलमको नाममा ११ विकेट रह्यो। जवाफमा १०७ रनको लक्ष्य पछ्याएको बंगलादेशका लागि क्याप्टेन तथा विकेट किपर अकबर अलीले सर्वाधिक २३ रने जोडे। त्यस्तै मृत्युन्जय चौधरीले २१ र तान्जिम हसन सकिबले १२ रनको योगदान गरे। सुरुवाती ब्याटिङ धर्मराएको बंगादेशलाई भारतका बलरले पूरै खेल अवधिभर दबाबमा राखे। ओपनर तान्जिद हसनले खाता खोल्न सकेनन्। बंगलादेशले १६ रन बनाउँदा आफ्ना चार ब्याट्स्म्यान गुमाइसकेको थियो। त्यसपछि आएका अकबर अलीले बंगलादेशको स्कोर उकासे पनि जितका लागि भने त्यो प्रयाप्त भएन। भारतलाई सनसनीपूर्ण जित दिलाउन अथर्व अंकोलेकरले महत्वपूर्ण ५ विकेट लिए। उनले ३३औं ओभरमा बंगलादेशको अन्तिम २ विकेट लिएपछि भारतलाई जित दिलाउन सफल भएका हुन्। त्यस्तै आकाश सिंहले बंगलादेशको ३ विकेट झारे। बिहीबारका लागि तय भएको भारतश्रीलंका र बंगलादेश अफगानिस्तानबीच हुने दुवै सेमिफाइनल खेल वर्षाले हुन नसकेपछि समूह चरणको अंकका आधारमा भारत र बंगलादेश फाइनलमा पुगेका थिए। यू१९ एसिया कपमा सहभागी भएको नेपाल समूह चरणबाट बाहिरिएको थियो। समूह बी मा रहेको नेपाल श्रींलंकासँग ५ विकेट र बंगलादेशसँग ६ विकेटले पराजित भयो। समूह चरणको अन्तिम खेलमा यूएईलाई १६० रनको फराकिलो अन्तरले हराउँदै सुखद अन्त्य गरेका थियो। यसअघि भएका ७ प्रतियोगितामा भारतले ५ पटक उपाधि जितेको छ। अफगानिस्तानले एक पटक र एक पटक भारत र पाकिस्तानले संयुक्तरुपमा उपाधि जितेका छन्।
ओलम्पिकमा कृत्रिम हिउँ वर्षा,"टोकियो : विश्व खेलकुदको महाकुम्भ हो ओलम्पिक खेलकुद। गृष्मकालीन ओलम्पिक खेलकुदको ३२औं संस्करण जापानको राजधानी टोकियोमा आयोजना हुँदैछ। उक्त खेलकुद सन् २०२० को जुलाई २४ देखि अगस्ट ९ तारिखसम्म सञ्चालन हुनेछ। तर, ओलम्पिक आयोजना हुने समयमा टोकियोको तापक्रम यतिबेला सहभागी खेलाडीदेखि लिएर आयोजकसम्मका लागि सबैभन्दा ठूलो चिन्ताको विषय बनेको छ। ओलम्पिक खेलकुदलाई चर्को गर्मीले पार्न सक्ने असरको विषयलाई लिएर अन्तर्राष्ट्रिय ओलम्पिक कमिटी (आईओसी) देखि लिएर जापान सरकारसम्म चिन्तित बनेका छन्। ओलम्पिक खेलकुद चलिरहँदा टोकियोको तापक्रम ३५ डिग्री सेल्सियस र सापेक्षित आद्रता ८० प्रतिशत रहने अनुमान गरिएको छ। यसअघिका वर्षहरूमा पनि त्यो समयमा टोकियोको तापक्रम ३५ डिग्री सेल्सियससम्म पुग्ने गरेको छ। त्यसैले विश्वभरबाट ओलम्पिकमा सहभागी हुन आउने खेलाडी, निर्णायक, पदाधिकारी, सञ्चारकर्मी र दर्शकलाई चर्को गर्मीबाट कसरी बचाउने भन्ने विषयमा विभिन्न वैज्ञानिक आविस्कारलाई समेत प्रयोगमा ल्याउने तयारी भइरहेको छ। यस्तै एउटा उपाय हो, हिउँको कृत्रिम वर्षा। यसै क्रममा ओलम्पिकका सहभागीलाई चर्को गर्मीबाट राहत दिन शुक्रबार टोकियोमा हिउँको कृत्रिम वर्षा गराएर परीक्षण गरिएको छ। यस्तो परीक्षण ओलम्पिक र पारा ओलम्पिकका क्रममा रोइङ, क्यानोइङलगायतको पानीका खेलहरू हुने भेन्यु (सी फरेस्ट वाटरवे) मा गरिएको हो। त्यहाँको तापक्रम अहिले २५ डिग्री सेल्सियसभन्दा बढी रहेको छ। कृत्रिम हिउँ वर्षाको परीक्षणका क्रममा करिब तीन सय केजी हिउँको वर्षा गराइएको थियो। खेलाडी र दर्शकदीर्घामा बसेका व्यक्तिहरूको शरीरमा पनि हिउँ खसेको थियो। परीक्षणका क्रममा खसेको हिउँले त्यहाँको वातावरणलाई शीतल बनाउने आशा गरिएको थियो। तर, कृत्रिम हिउँ वर्षाको परिणाम भने सोचेजस्तो नआएको आयोजकले जनाएको छ। कृत्रिम हिउँ वर्षापछि तापक्रमसमेत केही घट्ने अनुमान गरिएको थियो। तर, कृत्रिम हिउँ वर्षा गराउनु अगाडि र पछाडिको तापक्रममा कुनै अन्तर नआएको बताइएको छ। सी फरेस्ट वाटरवेमा करिब दुई हजार दर्शक क्षमताको प्यारापिट तयार पारिएको छ। उक्त प्यारापिटको आधा भाग मात्र छानोले ढाकिएको छ। सुरुमा प्यारापिटको सम्पूर्ण भागमा छानो हाल्ने भनिए पनि खर्च घटाउने उद्देश्यले आधा भागमा मात्र छानो हालिएको हो। त्यसैले पनि आधा दर्शकले छानो नभएको प्यारापिटमा बसेर खेल हुर्नुपर्ने हुन्छ। कृत्रिम हिउँ वर्षा गराउने कार्यक्रममा टोकियो ओलम्पिक आयोजक समितिका पदाधिकारीहरूको पनि उपस्थिति रहेको थियो। कृत्रिम हिउँ वर्षाबाट हामीले सोचेजस्तो नतिजा आएन, स्थानीय आयोजक समितिका सञ्चार प्रमुख ताकासी ओकामुराले भनेका छन्। उनले कृत्रिम हिउँ वर्षाबाट तापक्रममा कुनै फरक नआए पनि दर्शकलाई भने फरक अनुभव दिने बताए। यसले दर्शकलाई छुट्टै अनुभुति दिनेछ। चर्को गर्मीमा आफ्नो शरीरमा हिउँ खस्दा दर्शक रोमाञ्चित हुनेछन्, ओकामुरा भन्छन्। कृत्रिम हिउँ वर्षाका लागि ठूला बरफका टुक्राहरूलाई मेसिनले काटेर हिउँको रूपमा वर्षा गराइएको हो। ओलम्पिकसम्ममा यो प्रविधिलाई अझ परिस्कृत गरी प्रयोगमा ल्याइने ओकामुराले जनाएका छन्। यो पहिलो परीक्षण मात्र हो। यसलाई अझ परिस्कृत गरी फेरि परीक्षण गरिनेछ, उनले भने। सन् २०१३ मा टोकियोले ओलम्पिक आयोजनाको अधिकार पाएदेखि नै स्थानीय आयोजक गर्मीबाट छुटकारा पाउने विभिन्न उपायको खोजीमा सक्रिय छन्। गर्मीबाट जोगिन छाता आकारको विशेष क्याप पनि विकास गरिएको छ। सन् २०१८ मा गर्मीका कारण ६४ जनाको मृत्यु भएपछि जापान सरकारले गर्मीलाई प्राकृतिक विपत्ति घोषणा गरेको थियो। गर्मीकै कारण सन् २०१९ को जुलाईमा पाँच हजारभन्दा बढी व्यक्ति उपचारका लागि अस्पताल भर्ना भएका थिए। गत महिना मात्र अन्तर्राष्ट्रिय ट्राइथलन महासंघले टोकियोमा आयोजित ओलम्पिकको छनोट प्रतियोगितामा चर्को गर्मीका कारण दूरीसमेत छोट्ट्याउनु परेको थियो। त्यतिबेला टोकियाको तापक्रम ३२ डिग्री सेल्सियस पुगेको थियो। गर्मीबाट छुटकारा पाउन ओलम्पिक अधिकारीहरूले जापानका प्रधानमन्त्री सिन्जो आबेसँग ओलम्पिक अवधिभर दिउँसोको समयलाई नै परिवर्तन गर्न आग्रह गरेका थिए। दिउँसोको समय केही पर धकेलिएमा साँझको शीतल वातावरणमा खेल आयोजना गर्न सकिने विश्वास ओलम्पिक अधिकारीहरूले लिएका छन्। यदि समय परिवर्तनको माग पूरा नभए म्याराथन दौड बिहान ६ बजेभन्दा पनि पहिले नै सुरु गर्नुपर्ने हुन्छ। ओलम्पिक सकिएपछि टोकियोमै अगस्ट २५ देखि सेप्टेम्बर ६ तारिखसम्म पारा ओलम्पिक आयोजना हुनेछ।"
यू१९ एसिया कप फाइनल : भारत १०६ रनमै अलआउट,कोलम्बो : श्रीलंकामा जारी एसीसी यू१९ एसिया कप क्रिकेटकको फाइनलमा भारत र बंगलादेश प्रतिस्पर्धा गरिरहेका छन् । टस जितेर पहिले ब्याटिङ गरेको भारतले बंगलादेशलाई जितका लागि १०७ रनको लक्ष्य दिएको छ । भारतको यू१९ टोलीले ३२४ ओभरमा सबै विके गुमाएर १०६ रनको योगफल बनाएको हो। सुरुदेखिख नै कमजोर व्याटिङ गरेको भारतका लागि करणलालले सर्वाधिक ३७ रन जोडे । कप्तान तथा विकटकिपर ध्रुब जुरेलले ३३ रन र शाश्वत रावतले १९ बनाए । अन्यले दोहोरो अंकको योगफल बनाउन सकेनन्। बंगलादेशका लागि शामिम हुसैन र मुत्युन्जय चौधरीले भारतको ३३ विकेट लिए । बिहीबारका लागि तय भएको भारतश्रीलंका र बंगलादेश अफगानिस्तानबीच हुने दुवै सेमिफाइनल खेल वर्षाले हुन नसकेपछि समूह चरणको अंकका आधारमा भारत र बंगलादेश फाइनलमा पुगेका हुन्। यू१९ एसिया कपमा सहभागी भएको नेपाल समूह चरणबाट बाहिरिएको थियो । समूह बी मा रहेको नेपाल श्रींलंकासँग ५ विकेट र बंगलादेशसँग ६ विकेटले पराजित भयो । समूह चरणको अन्तिम खेलमा यूएईलाई १६० रनको फराकिलो अन्तरले हराउँदै सुखद अन्त्य गरेका थियो । यसअघि भएका ७ प्रतियोगितामा भारतले ५ पटक उपाधि जितेको छ । अफगानिस्तानले एक पटक र एक पटक भारत र पाकिस्तानले संयुक्तरुपमा उपाधि जितेका छन्।
जुम्लामा हाइअल्टिच्युट ट्रेनिङ सेन्टर,"सुर्खेत : कर्णाली प्रदेशको हाइअल्टिच्युट ट्रेनिङ सेन्टर जुम्लामा बन्ने भएको छ। कर्णाली प्रदेश सरकार र संघीय सरकारको सहयोगमा जुम्लामा हाइअल्टिच्युट ट्रेनिङ सेन्टर बन्न लागेको हो। निर्माण सम्पन्नपछि यो नेपालकै पहिलो हाइअल्टिच्युट ट्रेनिङ सेन्टर हुनेछ। गिनिज बुक अफ द वल्र्ड रेकर्डअनुसार विश्वकै अग्लो स्थानमा धान फल्ने जुम्ला पातारासी गाउँपालिका ३ छुमचौरस्थित मालिका मावि लोडचौरको खेल मैदानमा हाइअल्टिच्युट ट्रेनिङ सेन्टर निर्माण हुनेछ। जुम्ला सदरमुकाम खलंगादेखि पूर्वी भेगमा पर्ने यो ठाउँ समुद्री सतहदेखि दुई हजार आठ सय मिटर उचाइमा रहेको छ। हाइअल्टिच्युट ट्रेनिङ सेन्टर बनाउनका लागि ३२ करोड तीन लाखको डीपीआरसमेत तयार भएको छ। डीपीआरमा चिसोतातो पानी भएको स्विमिङ पुल, लैंगिकमैत्री छात्रावास, सुरक्षा गार्ड, पाहुना घर, टिकट काउन्टरलगायतका भवन निर्माण गरिने उल्लेख छ। डीपीआरअनुसार अबको केही महिनाभित्र टेन्डर आह्वान गरी काम सुरु गरिने कर्णाली प्रदेश सरकारका सामाजिक विकास मन्त्री दल रावलले बताए। कर्णालीमा दक्ष खेलाडी उत्पादन गर्न जुम्लामा हाइअल्टिच्युट र सुर्खेतमा लो अल्टिच्युट ट्रेनिङ सेन्टर स्थापना हुनेछन् उनले भने, यिनै सेन्टरमा सञ्चालन हुने विभिन्न खेल प्रशिक्षणबाट कर्णालीले देश, विदेशलाई चुनौती दिने खेलाडी उत्पादन गर्नेछ। विभिन्न विधाका खेलाडीलाई धेरै गर्मी र जाडो हुने ठाउँमा नियमित प्रशिक्षण गराई देश, विदेशका जस्तोसुकै ठाउँमा सजिलै प्रतिस्पर्धा गर्न सकून् भन्ने उद्देश्यले हाइअल्टिच्युट ट्रेनिङ सेन्टरको अवधारणा ल्याइएको हो। धावक हरिबहादुर रोकायाले भने, कर्णालीका म्याराथन खेलाडीमात्रै अहिले देश, विदेशका प्रतिस्पर्धामा जित्न सफल भएका छन्, तर यसपछि जुम्लामा बन्ने हाइअल्टिच्युट ट्रेनिङ सेन्टरका कारण अन्य खेलमा पनि कर्णालीलाई विश्वसामु चिनाउने खेलाडी उत्पादन हुनेछन्। संघीय सरकारका युवा तथा खेलकुद मन्त्रालयका सचिव महेश दाहालको टोलीले हाइअल्टिच्युट ट्रेनिङ सेन्टरका लागि ३ पुस २०७४ मा सम्भाव्यता अध्ययन गरेको थियो। जुम्ला पातारासी गाउँपालिका अध्यक्ष लक्षिमन बोहोराका अनुसार मालिका मावि लोडचौरमा हाइअल्टिच्युट ट्रेनिङ सेन्टर बन्ने भएपछि विद्यालय भवनलाई अन्यन्त्र सार्ने छलफल भइरहेको छ। जिल्ला खेलकुद विकास समिति जुम्लाका कार्यालय प्रमुख बमबहादुर महतले हाइअल्टिच्युट टेनिङ सेन्टरमा स्वदेशी तथा विदेशी खेलाडी मात्रै नभई पर्यटकको संख्यासमेत बढ्ने बताए। उनका अनुसार टेनिङ सेन्टरमा भलिबल, फुटबल, कराते, बक्सिङ, तेक्वान्दो, बास्केटबल, एथलेटिक्सलगायतका दुई दर्जन बढी खेल खेलाइनेछ।"
रसिला तीन उपाधि नजिक,"काठमाडौं : त्रिभुवन आर्मी क्लबकी रसिला महर्जन नवौं पुष्पलाल स्मृति राष्ट्रिय ब्याडमिन्टन प्रतियोगिताको तीन उपाधि नजिक पुगेकी छन्। राष्ट्रिय च्याम्पियन रसिला महिला एकल, महिला युगल र यू १७ गरी तीन विधाको उपाधि नजिक पुगेकी हुन्। रसिलाले महिला एकलमा जेशिका गुरुङलाई २११७, १८२१, २११३ ले पराजित गरिन्। यसैगरी छात्रा यू १७ मा मोरङकी रोज पाण्डेलाई २१९, २११६ ले पराजित गर्दै फाइनलमा स्थान बनाइन्। उनले उपाधिका लागि महिला एकलमा नङ्सलदेवी तामाङसँग प्रतिस्पर्धा गर्ने छिन्। भोजपुरबाट खेलेकी नङ्सलले मोरङकी सीमा राजवंशीलाई २११७, २११२ ले पराजित गरिन्। महिला युगलमा रसिलाले रञ्जना भट्टसँग मिलेर बाँकेकी सम्झना शर्मा र मोरङकी सीमा राजवंशीको जोडीलाई २११५, २११७ ले पराजित गर्दै फाइनलमा एपीएफका जेशिका गुरुङ र पूजा श्रेष्ठको जोडीसँगको भेट पक्का गरिन्। जेशिका र पूजाको जोडीले आर्मीका अमिता गिरी र अनुमाया राईको जोडीलाई २११५, ११२१, २११७ ले पराजित गरे। यू१७ मा रसिलाले मोरङकी सीमा राजवंशीसँग उपाधिका लागि प्रतिस्पर्धा गर्ने छिन्। सीमाले आर्मीकी रञ्जना भट्टलाई १६२१, २११६, २११४ ले पराजित गर्दै फाइनलमा स्थान बनाइन्। यसैगरी पुरुष एकलमा एपीएफका दीपेश धामीले भोजपुरका विकास श्रेष्ठलाई २११२, २११४ ले पराजित गर्दै आर्मीका रत्नजित तामाङसँगको भेट पक्का गरेका छन्। दीपेश र रत्नजित युगलमा पनि उपाधिका लागि भिड्ने भएका छन्। दीपेशले विजित थापामगरसँग मिलेर बाँकेका रियाज अन्सारी र इरफान अन्सारीलाई २११५, २११७ ले पन्छाए। यस्तै रत्नले नवीन श्रेष्ठसँग मिलेर आर्मीकै प्रफुल महर्जन र रूकेश महर्जनको जोडीलाई २११५, २४२२ को कठिन जित निकाले। पुरुष खुलामा आर्मीका पविन लिनथेप र कैलालीका देवराज राना फाइनल प्रवेश गरेका छन्। पविनले एपीएफका प्रियान्सुसिंह क्षत्रीलाई १९२१, २१११, २११८ र रानाले एपीएफकै निराजन देवकोटालाई २२२०, २११८ ले पराजित गरे। महिला खुलातर्फ जेस्ट ब्याडमिन्टनकी मनीषा खड्का र कैलालीकी प्रार्थना देउवा फाइनलमा पुगेका छन्।"
प्रथम प्रकाश दाहाल भलिबल प्रतियोगिता : आर्मी फाइनलमा,"काठमाडौं : त्रिभुवन आर्मी क्लब प्रथम प्रकाश दाहाल प्रगतिशील युवा नेपाल कप राष्ट्रिय भलिबल प्रतियोगिताको फाइनलमा प्रवेश गरेको छ। नयाँ बसपार्कस्थित प्रगतिशील युवा नेपालको खेल मैदानमा शनिबार भएको सेमिफाइनलमा आर्मीले गण्डकी प्रदेशलाई ३१ ले पराजित गरेको हो। शनिबार भएको पहिलो सेमिफाइनलमा आर्मीले गण्डकी प्रदेशलाई २५१९, २५२१, १९२५ र २५१७ को सेटमा पराजित गरेको हो। आजै भएको दोस्रो सेमिफाइनल भने स्थगित भएको छ। पुलिस क्लब र एपीएफबीच भइरहेको खेल प्रकाश नपुगेका कारण स्थगित गरिएको हो। पुलिसले लगातार दुई सेट जिते पनि एपीएफले तेस्रो सेट जितेपछि खेल लम्बिएको थियो। स्थगित भएको चौँथो सेटमा पुलिसले ४ अंकको अग्रता लिएको छ। पुलिसको १६ र एपीएफको १२ अंक रहेको छ। पुलिसले पहिलो सेट २५२१ र दोस्रो सेट २५१५ ले आफ्नो पक्षमा पारेको छ। त्यस्तै तेस्रो सेट भने एपीएफले २४२६ ले जितेको छ। स्थगित खेल आइतबार हुनेछ। फाइनल खेलसमेत आइतबार नै हुने तालिका रहेको छ। विजेताले ५ लाख प्राप्त गर्नेछ भने उपविजेताले ३ लाख र तेस्रो हुनेले १ लाख प्राप्त गर्नेछन्। साथै चौँथो हुने टिमले ५० हजार प्राप्त गर्ने आयोजक प्रगतिशील युवा नेपाल गोरखा काठमाडौंले जानकारी दिएको छ।"
