शीर्षक,विवरण
झापासँग जोडिएको सडक तथा साइकल संस्कृति,"तराई नेपालको समथर र उब्जनीयुक्त भूभाग । यहाँका सहर, बढ्दो नगरोन्मुख आबादी, देहात र गामहरू । प्रमुख औद्योगिक सहरहरू, भारतसँग जोडिएका प्रमुख आर्थिक नाकाहरू । तराई एऊटा सक्रिय अर्थतन्त्र र देशकै आर्थिक आधारभूमि हो । यहाँ रहेका आदिवासी जनजीवन र जंगल यसका सुन्दरता । तराईको जनजीवनसँग प्रत्यक्ष जोडिएको जीवन्त र गतिमय साइकल संस्कृति । दशकौंदेखि यहाँका घरघरको आवश्यकता बनेको साइकल यस्तो यातायातको आधारभूत साधन रहेको थियो, जसले हरेक उमेर, लिंग, पेसा र वर्गलाई सक्रिय र सबल गर्न ठूलो योगदान दिएको छ । धनी गरिब, लिंग र वर्गको विभाजनभन्दा पर, समाज र सँगसँग जोडेर सहज र सुन्दर समाजका लागि यसको भूमिकाबारे सायदै अध्ययन भएको छ । तराईलाई जोडेर गएको पूर्वपश्चिम राजमार्गले यहाँका धेरै सहरका बस्ती यसै राजमार्गकै छेउछाउमा छन् । सडकलाई मूलधारमा राखेर सहर र बस्ती विस्तार भइरहेका छन् । त्यस्तै पूर्वीतराई पनि । झापाका काँकडभिट्टा, मेचीनगर, बिर्तामोड, चारआली, धरमपुर, कन्काई नगरपालिका, दमक नगरपालिका त्यस्तै भद्रपुर, चन्द्रगढी । मोरङको उर्लाबारी, बेलबारी, इटहरी, इनरुवा । देशमा राजनीतिक परिवर्तनसँगसँगै सडकमा पनि परिवर्तनको अनुभूति गरिएको छ । सडक विस्तार र निर्माण जति बढेको छ त्यत्तिकै बढेका छन् बस्ती पनि । सहरीकरणले सडकको आर्थिक र सामाजिक योगदानको स्पष्ट अनुभूति हुन सकेको छैन । सडक निर्माणकै लागि भएका वन फडानी (विशेष गरेर चारकोसे झाडी), वातावरण प्रदूषण, सडक दुर्घटना, ट्राफिक समस्या र आर्थिक परनिर्भरताले बिकराल रूप लिइरहेको छ । कैयन् सडक चौडा बनिसके पनि फुटपाथ, पैदलयात्रीमैत्री र साइकलमैत्री सडक भने त्यति बनेका छैनन् । प्रदेश १ मा गत आर्थिक वर्ष ०७५०७६ मा १२९८ सवारी दुर्घटनामा परी ३७६ जनाको मृत्यु भयो भने ९३४ जना गम्भीर घाइते भए । दुर्घटना घटाउनेतर्फ कुनै पहल भएको छैन । हरेक वर्ष यहाँका सहर, नगर विस्तार हुँदै जाँदा थपिएका सडक बाटासँगै तीव्र गतिमा थुप्रिँदै गरेका सवारीसाधन, मोटरसाइकलले सडक र सहरको प्रारूपमा दिगो विकास र यातायात सम्बन्धबारेमा सोच्न बाध्य पारेको छ । सडकले दिएको विकास त छँदैछ, सँगसँगै आएको तीव्र विनाशको कहानी हरेक सहर, नगर र गाउँले थेगिरहनुपरेको छ । सडक यातायातले ल्याएका सुविधासँगै द्विविधाका चाङ पनि थपिँदै छन् । वायुविनाको जीवनको कुनै सम्भावना छैन । त्यही वायु झनै प्रदूषित हुन थालेको छ । यसमा प्रमुख रूपमा सवारी यातायातले निकाल्ने धुवाँ र उडाउने धुलो नै प्रमुख कारण हुन् । कोलाहल, अव्यवस्था र व्यस्तता सहरको अर्को बाइप्रोडक्ट परिणति हुन् । हिजोआज स्वच्छ हावा खान र शान्ति खोज्न मानिसहरू सहरभित्र हैन, बाहिर निस्कने गर्छन् । सडकको परिभाषा कार, मोटरगाडीका लागि भन्दा पनि पर आम मानिसको जनजीवनसँग जोडिएर हेर्नुपर्छ । आम मानिसलाई सहजभन्दा असहज, असुरक्षित, अमानवीय र अप्राकृतिक सडक, बाटा यो समयको माग र गति होइन । झापा जिल्ला झापाको जनसंख्या ९ लाख । ५३ प्रतिशत महिला । ८ वटा नगरपालिका र ७ गाविस । झापामा प्रशस्त सडक बने पनि गतिलो फुटपाथ र साइकल लेन नराखिँदा यसले सरकारी नेतृत्व गर्नेहरूको साँघुरो मनस्थिति स्पष्ट झल्काउँछ । बिर्तामोड नगरपालिकामा फुटपाथको हालत दयनीय छ । प्रमुख ठूला व्यापारिक कम्प्लेक्स, मलहरूका पार्किङ एरिया नै फुटपाथ र सार्वजनिक स्थल बनेका छन् । तिनका अगाडि जथाभावी पार्किङ गरिरहेका मोटरसाइकल, कार र गाडीले हिँड्न त सकस छ नै; खाल्डाखुल्डीले मुख बाएर बसेको पाइन्छ । गत भदौमा त खुला छाडिएको नालमा डुबेर स्थानीय ६५ वर्षीया वृद्धाको निधन भयो तर सरोकारवालाको ध्यान जान सकेन । निर्माणाधीन लगभग १३ किमिको बिर्तामोडचन्द्रगढी सडकमा पाँच किमिजति चार लेनको बनिरहेको छ । यसमा साइकल लेन राख्न सकिन्छ । हाल दुई लेनको मेची राजमार्गअन्तर्गतको चारआलीदेखि केचनासम्मको लगभग ४० किमिमा चार लेनको सडक विस्तार निर्माणको डीपीआर बनाइँदै छ । यसमा साइकल लेन र गतिलो फुटपाथ राख्दा कसैलाई हानि हैन सहयोग नै हुन्छ । क्षेत्रफल र जनसंख्याका हिसाबले जिल्लाको सबैभन्दा ठूलो मेची नगरपालिकाले साइकलमैत्री नीति यस वर्षको बजेटमा राखिएको भनिएको छ, तर अवधारणा र कार्यक्रमबिनाको नीति कागजी कर्मकाण्डी मात्र । साइकल लेन र पूर्वाधार निर्माणबारे बजेट मौन छ । कन्काई नगरपालिकाका मेयरले साइकल लेनबारे थोरबहुत चासो राखेका पाइन्छ । तर चासो मात्र हैन, कार्ययोजना र स्पष्ट दृष्टिकोण आवश्यक छ । झापा गाउँपालिकाका अध्यक्ष राजनारायण साहले चुनाव जितेपछि साइकल लेनको महत्व बुझ्दै गाउँपालिकामा साइकल लेन बनाउने घोषणा गरेका थिए । हाल उनको कार्यकाल दोस्रो वर्षबाट तेस्रोमा पुग्दा साइकल लेनको कुरा कता हरायो, अत्तोपत्तो छैन । दमक नगरपालिका महेन्द्र राजमार्ग ६७८ किमि, सहायक राजमार्ग ६५ किमि, पक्की कालोपत्रे सडक ५८२ किमि, ग्राभेल सडक ३२० किमि, कच्ची सडक १४२११ किमि, मूल बाटो ( भिलेज ट्र्याक) ५४६१ किमि गरी जम्मा ५८८२ किमि सडक बाटो । लगभग एक लाख जनसंख्या रहेको दमकमा २२४३९ घरधुनी रहेकोमा ४५५ अर्थात् १०६७६ घरधुरीका २५ फिटभन्दा चौडा सडकमा पहुँच छ भने ९२१८ घरधुरी अर्थात् ४१०८५ को पहुँच १४ देखि २५ फिटसम्मको चौडा सडकको पहुँच पुगेको छ । यसरी ८६०८५ घरधुरीमा सडकको राम्रो पहुँच छ । सबैको पहुँच यातायातको सुविधाका लागि कार, मोटरगाडी र बाइकमा छ, तर अधिकांशको छैन । साइकल किन्ने क्षमता सबैले राख्छन् । अतः सडकमा साइकलमैत्री, ह्लिचियरमैत्री, पैदलमैत्री कतिको छ त ? सवारी साधनमुक्त दमकको नमुना बजार दमक ११ को पुरानो बजार । लगभग ५० वर्ष अगाडिदेखि धुलिखेलका नेवार र मारवाडी व्यापारीले बसाएको दमकको सबैभन्दा पुरानो बजार हो । दमक नेवाः समाजको पहलमा राखिएको यसै बजारको बीचमा शंखधर चोक छ । बजारको लगभग दुई सय मिटरको खण्डमा बजारलाई सवारीसाधनमुक्त क्षेत्र घोषित गरेर यहाँको बजारमा पैदलयात्रीको मनोरञ्जनका लागि यहाँ कलरफुल बत्तीसहितको पानीको फाउन्टेनको विशेष संरचना निर्माण गरिएको तीन वर्ष भइसकेको छ । हाल आएर उक्त बजार मानिसका लागि घुम्न, रमाइलो र किनमेल गर्ने बजारका रूपमा झापाको नमुना बजारमा विकास भइसकेको छ । दिउँसोको प्रचण्ड गर्मीमा प्रायः बाहिर निस्कन गाह्रो हुने अवस्थामा बेलुका पाँचदेखि राति नौ बजेसम्म भने बजार गुल्जार हुने गर्छ । बुधबारको हाटको बजारी रौनक लोभलाग्दो छ । मानिसको चहलपहलसँगै यहाँका व्यापार पहिलेभन्दा बढेको छ । बजारमा चारपांग्रे सवारी साधन निषेध गरे पनि मोटरबाइक र तीनपांग्रे निषेध गर्न सकिएको छैन । राति अबेरसम्म खुल्ने केही होटेलमा मदिरापान गर्नेहरूको रबैया भने असुहाउँदो छ । सरसफाइमा कमीकमजोरी छन् । सुरक्षा र सुव्यवस्था अभाव छ । दमक नगरपालिकाका पूर्वकार्यकारी अधिकृत स्व युवराज दाहाल सिक्किम भ्रमणमा जाँदा गान्तोकको एमजी मार्केटबाट प्रभावित भएका थिए । दमकको यस बजारलाई नमुना बजार का रूपमा पैदलमैत्री र नागरिकमैत्री बनाउने सोचसहित लगभग डेढ करोडको लगानीमा यस क्षेत्रलाई नयाँ स्वरूप दिएका थिए उनले । दुई वर्षअघि प्रधानमन्त्री केपी ओलीद्वारा उक्त नमुना बजारको उद्घाटन गरिएको थियो । दाहालले ताप्लेजुङको हेलिकप्टर दुर्घटनामा पर्यटनमन्त्री रवीन्द्र अधिकारीसँगै ज्यान गुमाएका थिए । यस बजारको अनुकरण अन्य बिर्तामोड, कन्काई, मेचीनगरपालिकाले पनि गरेका छन् । दमक नगरपालिकाभित्रै अन्य बजारमा सवारीमुक्त यस्ता बजार विस्तार गरिनुपर्छ । यसले त्यहाँका व्यापार व्यवसाय वृद्धि हुनेछ । यसका लागि नगरपालिकाहरूले चासो नलिए स्थानीय र व्यापारीव्यवसायी अग्रसर हुन जरुरी छ । स्कुल, क्याम्पसहरूमा साइकल संस्कृति २०७२७३ को तथ्यांकअनुसार जिल्लाभरमा सरकारी, सामुदायिक, निजी विद्यालय र क्याम्पसहरूको संख्या ८३४ छ । हाल आएर पक्कै एक हजार नाघेको हुनुपर्छ । सन् २०११ को तथ्यांकअनुसार विद्यालयमा हाजिर विद्यार्थी पाँच वर्षदेखि २५ वर्षसम्मका २ लाख ९५ हजार एक सय ३५ विद्यार्थी थिए । यसमध्ये एकतिहाइले मात्र साइकल चलाउँथे । सन् २०१९ मा लगभग सवा लाख विद्यार्थी स्कुल र क्याम्पसमा साइकल चलाएर आउजाउ गर्ने अनुमान छ । बिर्तामोड नगरपालिका मात्र १७ वटा सरकारी र सामुदायिक विद्यालय छन् भने निजी संख्या ७० छ । त्यस्तै १२ वटा क्याम्पस जसमा १२ देखि मास्टर्ससम्मको पढाइ हुन्छ । एउटै ड्रेसका विद्यार्थी साइकलसहित स्कुल जाने बेला र स्कुलबाट छुट्ने बेला निस्कँदाको दृश्य देख्दा साइकल र्याली नै पो हो कि जस्तो देखिन्छ । साइकल चलाउने विद्यार्थी साइकल नचलाउनेहरूभन्दा धेरै स्मार्ट, क्रिएटिभ र सबल मनोविज्ञान हुने शोध अध्ययनमा उल्लेख गरिएको छ । हाम्रा समाज र देशको भविष्य यी विद्यार्थीप्रति संवेदनशील हुने हो भने उनीहरूको पढाइ, मनोविज्ञान, खेल, स्मार्टनेसका लागि सहयोग गर्ने साइकलजस्तो सस्तो, सहज, सुलभ र स्वतन्त्र साधन अरू के हुन सक्छ र ? यसमा लगानी गर्नु भनेको धेरै आयामेली फाइदा पाउनु हो । साइकलका लागि नीति र पूर्वाधारमा लगानी गर्नु, आफ्ना बच्चामा लगानी गर्नुसरह नै हो । के स्थानीय, प्रादेशिक र संघीय सबै सरकारको नेतृत्व गर्नेहरूले यसमा लगानी गर्न आवश्यक छ । नत्र यसबारे नागरिक समाजले आवाज उठाउनुपर्छ । सचेत नागरिक समाज कता गुमनाम छ ? ०६२ सालसम्म भद्रपुरमा रहेको सार्क क्षेत्रमा ठूलोमध्येको एक गार्मेन्ट उद्योग थियो मोमेन्टो एपाराटस । उक्त गार्मेन्ट उद्योगमा लगभग ४८ हजार मजदुरले रोजगार पाएका थिए । कामदारमा महिला बढी थिए । दुरदराजबाट समेत आउने मजदुरलगायत प्रायः साइकलमा आउजाउ गर्थे । उद्योगमा आउने र फर्किने समयमा बाटोभरि एउटै पोसाकमा आउने लगभग तीन हजार साइकलयात्री मजदुरका लस्कर देख्नलायकको हुने गथ्र्यो । यहाँका सडकमा दैनिकजसो साइकल र्याली नै भएजस्तो लाग्थ्यो । माओवादी सशस्त्र संघर्षपछि उक्त उद्योग बन्द हुँदा ती मेला पनि सँगै बिलाए । हाल पनि भद्रपुर र चन्द्रगढीतिर छोटो र मध्यम दूरीको यात्राका लागि साइकलको उपयोग अत्यधिक छ । जिल्लाभरका हाट, बजार, किनमेल र मजदुरीका लागि साइकलमा निस्केकाहरूको समूह स्वाभाविक दृश्य हुन् । देशभरका अधिकांश नगरपालिकाले नगरीय यातायातको मास्टर प्लान ( म्युनिसिपल ट्रान्सपोर्टेसन मास्टर प्लान) बनाइरहेका छन् या बनाइसकेका छन । त्यसमध्ये झापाका अधिकांश नगरपालिकाले बनाइसकेका छन् । तर प्रायः ती कर्मकाण्डी, उपयोगहीन या उपेक्षित अवस्थामा छन् । मास्टर प्लानमा प्रायः मोटर सवारी साधनमुखी छ, तर साइकल लेन उपेक्षित । पूर्वपश्चिम राजमार्ग पूर्वपश्चिम राजमार्ग हाल दुई लेनबाट चार लेनमा विस्तार गर्ने योजना नेपाल सरकारको छ । यस राजमार्गको स्वरूप र विशेषता त्यस क्षेत्रका बस्ती, सहरअनुकूल पनि हुनुपर्छ । सहर, बस्ती क्षेत्रका भागमा राजमार्गको छेउछाउमा चौडा फुटपाथ र साइकल लेन त हुनैपर्छ । प्रशस्त रूखबिरुवा र छाया परेको हुनुपर्छ । हाल पूर्वपश्चिम राजमार्गका कयौं खण्डमा राजमार्गका छेउछाउमा हजारौं ठूलाठूला रूखको शृंखलाबद्ध लाइनले छहारी दिएका छन् र राजमार्गमा सुन्दरता पनि । यसले सँगैका बजार, बस्तीलाई धुलोधुवाँबाट जोगाएका छन् । चार लेनको राजमार्ग बन्दा यी रूख काटिए यसले ठूलो नोक्सान पुर्याउनेछ । इटहरीदेखि काँकडभिट्टसम्मका पूर्वपश्चिम राजमार्गका छेउछाउमा ठाउँठाउँमा दुईफुटे पिचसहितको खण्डित ट्र्याक छ, जुन साइकल लेन हो । तर पूरैजसो भाग झाडीले छोपेको छ । साइकल लेन भन्ने कसैले बुझ्ने गरी न साइकलको संकेत चिह्न र बोर्ड नै राखिएका छन् । नगरपालिकाहरूले यसमा धेरथोर बजेट लगानी गरेर सुधार गरे यसको सही सदुपयोग हुनेथियो । राजमार्गमा साइकलमा यात्रा गर्ने हजारौं श्रमजीवी साइकलयात्रीको जीवन किन सस्तो बनाइँदै छ । सरकारलाई भुईं तहका नागरिकको भोट चाहिने तर सडकमा उनीहरूको साइकल गुड्न नहुने ? साइकल लेन र गतिलो फुटपाथविनाको सडक पूर्णरूपको राजमार्ग कसरी हुन सक्छ ? सरकारको सडक नीति सवारी साधनकेन्द्रित हैन, मानवकेन्द्रित हुनुपर्छ । सडकको प्राथमिकता मोटरगाडी र तिनीहरूको उच्चगति नै हो भने यो गलत मात्र हैन, घातक पनि छ । दूर भविष्य सोचेर तयार गर्नुपर्ने सडक, राजमार्ग दूर भविष्यलाई त परको कुरा वर्तमानमै फेल खाइरहेको प्रतीत हुँदैछ । हाम्रा सडकका डिजाइन र नीति दुर्घटनाका नियति नै हुन् त ? सर्वसाधारणको जीवनसँग खेल्ने अधिकार सरकारी, नीति निर्माता र नेतृत्वलाई कसरी हुन सक्छ ? जनताले पसिना बगाएर कमाइ गरी तिरेको करबाट जम्मा भएको सरकारी ढुकुटीबाट बनाइने सडक तथा बाटाहरूमा जनतालाई नै मार्ने धराप राख्ने अधिकार कसैलाई छैन । सडक र बाटाको प्राथमिकता पैदलयात्री, साइकलयात्री, ह्विलचियर यात्री, अपांग, वृद्धवृद्धा र केटाकेटी हुन् । यहाँका ५१ प्रतिशत जनसंख्याको पहुँचमा पर्ने कार, मोटरगाडी र मोटरसाइकल नै सडक विभाग र अन्य निकायहरूको पहिलो रोजाइ हो र ? सर्वसाधारण हिँड्ने फुटपाथप्रति नगरपालिका, सम्बन्धित सडकका सरकारी निकायले हेर्ने दृष्टिकोणमा बदलाव आउनै सकेन । जनताका मत बटुलेर पदीय हैसियतमा पुग्नेहरूले जनताका हितमा काम गर्नुपर्छ भन्ने मान्यताले किन प्राथमिकता पाइरहेको छैन ? (श्रेष्ठ साइकल अभियन्ता हुन् ।)"
छाउघर विध्वंसको क्षतिपूर्ति,"कर्णाली र सुदूरपश्चिम प्रदेशमा छाउपडी प्रथाले चर्चा पाएको छ। यी दुई प्रदेशमा छाउ घरहरू प्रहरी, राजनीतिकर्मी र सामाजिक अभियन्ता मिलेर भत्काएका समाचार आइरहेका छन्। कर्णाली र सुदूरपश्चिममा छाउ बार्ने पुरानो संस्कार हो। यो संस्कारले गर्दा छाउ बार्ने महिलालाई छुट्टै घरमा राख्ने चलन चलिआएको छ। सामुदायिक रूपमा छाउ घर निर्माण गरेर राख्ने या परिवार नै पिच्छे छाउ घर बनाउने गरेको पनि देखिएको छ। छाउपडी प्रथाका कारण कसैले पनि अकालमा जीवन गुमाउनु नपरोस् भन्नका खातिर यो संस्कारलाई कसरी परिवर्तन गर्ने सरकारबाट विकल्पसहितको सार्थक हस्तक्षेप अपेक्षित छ। यो संस्कारका पछाडि अविकास र पछौटेपन प्रमुख कारण हो भन्नेमा कुनै द्विविधा राख्नुपर्दैन। विकास हुँदै जाँदा र मानिसहरू सम्पन्न हुँदै जाँदा यस प्रकारको समस्या, छूवाछूतको समस्या देखिँदैन। विकास नहुनु अर्थात् अविकसित रहिरहनुले पनि यो संस्कार समाजमा जरा गाडेर बसेको अनुभूत हुन्छ। राज्यबाट पाउनुपर्ने सेवा, सुविधा नपाउँदा पनि आदिम स्तरको संस्कार रहिरहेको र अप्रिय घटना घटिरहेका छन्। सरकारले बजेटमार्फत त्यहाँको विकासलाई प्राथमिकतामा राख्नुपर्छ। हरेक वर्ष सरकारले ठूलो आकारको बजेट पेस गरिरहेको छ। यो वर्षको बजेट १५ खर्ब ३२ अर्ब रुपैयाँको छ। १० खर्ब रुपैयाँमाथिको बजेट बन्न लागेको पनि धेरै वर्ष भइसक्यो। तर यो बजेटबाट कुन क्षेत्रका मानिसले बढी लाभ लिइरहेका छन् त ? कुन क्षेत्रका मानिस निजामती कर्मचारी भएर यो बजेटबाट लाभ पाइरहेका छन् ? कुन क्षेत्रका मानिस इन्जिनियर, चिकित्सक, शिक्षक, प्राध्यापक, प्रहरी, सेना, न्याय सेवा या अन्य पेसाकर्मी भएर सरकारको बजेटबाट लाभ लिइरहेका छन् ? कुन क्षेत्रमा ठूलाठूला विकासका आयोजना बनिरहेका छन्। सुदूरपश्चिम र कर्णालीमा ठूला परियोजना के छन् ? ताकि त्यहाँका मानिसले लाभ लिएर जीवनयापन सुधार गरून्। छाउप्रथाजस्ता कुरीति र अन्धविश्वास हटाउन राज्यले त्यी क्षेत्रको समान विकासमा ध्यान दिन सकेको देखिँदैन। मुलुकका सीमित क्षेत्रका व्यक्तिहरूले मात्र राज्यले करबाट उठाएको बजेटबाट लाभान्वित भइरहेका छन् चाहे राज्यकोषबाट तलब लिएर होस् या विकास निर्माणका कार्यक्रमको केन्द्रीकरणका हिसाबले। त्यहाँका जनतालाई मूल प्रवाहीकरण गर्नुपर्ने दायित्व राज्यकै हो। संस्कार आफैंमा परिवर्तन हुँदैन। विकासले मात्र परिवर्तन गर्छ। छाउघरमा निसास्सिएर, सर्पले डसेर मृत्यु भएका अप्रिय घटना आइरहेका छन्। खासगरी आयस्रोत कमजोर रहेका र जीवन कठिन तरिकाले सञ्चालन गरिरहेका समुदाय, वर्ग, क्षेत्रका व्यक्ति र परिवारमा यस्ता समस्या धेरै देखिन्छन्। प्राकृतिक नियमअनुसार महिनामा ४५ दिन छाउ बार्ने क्रममा सरसफाइका समस्यादेखि यावत् कुरा हुन्छन्। सहरबजार विकास पुगेका ठाउँमा सरसफाइ, स्यानिटरी प्याड उपलब्ध छन्। निम्न आय भएका र विकास नपुगेका ठाउँमा यस्ता समस्या छन्। जुन ठाउँमा बस्ने मुख्य घर नै सानो छ, कोठा सीमित छन्। कपडा फेर्नसमेत छुट्टै कोठा छैन। त्यस्ता ठाउँमा समुदायका केही परिवार मिलेर सामुहिक छाउ घर निर्माण गरेका छन्। यस्ता छाउ घर सरकारले भत्काइरहेको छ। त्यो पनि कुनै विकल्प नदिई छाउ घर विध्वंस गरिँदै छ। वास्तवमा यो भौतिक सम्पत्तिको नोक्सानी पनि हो। सरकार यसरी विकल्पविहीन हुनु हुँदैन। यो संस्कार परिर्वनका लागि छाउ घर भत्काउनु विकल्प होइन। सरकारले वास्तवमा उनीहरूलाई सहयोग गर्ने कार्यक्रम लिएर जानुपथ्र्यो। तर छाउ घरका विकल्प के हुन सक्छन् भन्ने कुनै कार्यक्रम लिएर गएको देखिँदैन। सरकारले दुई खालका कार्यक्रम घोषणा गर्नुपर्छ। सरकारले कर्णाली र सुदूरपश्चिममा न्यून आय हुनेका लागि जनता आवास कार्यक्रमकै शैलीमा आवास निर्माण गरिदिने एउटा विकल्प हुन सक्छ। सरकारसँग पर्याप्त स्रोत छ। सरकारको बजेट खर्च हुन नसकेर नेपाल राष्ट्र बैंकमा १७० अर्ब रुपैयाँ मौज्दात छ। सरकार यस्ता कुरीतिलाई टुलुटुलु हेरेर बस्न सक्दैन भने अछाम, कालीकोट, हुम्ला, बझाङ, बाजुरा, डँडेलधुरा, दार्चुलालगायतका जिल्लामा जनता आवास कार्यक्रम जस्तै कार्यक्रम सञ्चालन गरिदिनुपयो। सरकार विध्वंसमा उत्रिनु र नागरिक समाज, बुद्धिजीवी, राजनीतिकर्मी, सामाजिक अभियन्ता रमिते भएर या टाउको लुकाएर बस्नु आधुनिक राज्य प्रणालीमा सुहाउने विषय होइन। सरकारले यसरी विध्वंसपूर्वक प्रहरी प्रशासन लगाएर छाउ घर भत्काउनु भनेको त्यहाँका जनताको अपमान पनि हो। सरकारले यसलाई संस्कारभन्दा पनि अपराधका रूपमा व्यवहार गर्दै तिमीहरू तुच्छ हौ, आधुनिक समाजमा पनि यस्ता संस्कार बोकेर बसिरहेका छौ भनेर सरकारले गरेको अपहेलना हो। सरकारले त विपन्न नागरिकलाई सहयोग गर्नुपर्ने हो। उनीहरूलाई छाउघरको विकल्प दिनुपर्ने हो। सुदूरपश्चिम र कर्णालीका बुद्धिजीवी, राजनीतिकर्मी र सामाजिक अभियन्ताहरू एकजुट भएर सरकारलाई विकल्पका लागि दबाब दिनुपर्छ। त्यहाँ जनता आवासका लागि सरकारलाई आग्रह गर्नुपर्छ। प्रहरी, प्रशासन लगाएर छाउ घर भत्काउँदैमा छाउपडी प्रथाको अन्त्य हुन्छ त ? सम्पन्न समुदायले सामुदायिक लगानीबाट पाटी, पौवा, रोदीघर आदि निर्माण गरेको हामीले अन्यत्र पनि देखेका छौं। यी समुदायका सम्पत्ति हुन्। त्यस्तै, किसिमले छाउ घर पनि सामुदायिक सम्पत्ति हुन्। यस्ता छाउ घरहरू पशुपक्षीलाई राख्न, अन्नपात भण्डारण गर्न या अन्य कामका लागि उपयोग गर्न सकिन्थ्यो। सरकारले अतिरिक्त कोठा र सरसफाइका सुविधासहितको आवास निर्माण गरिदिनु छाउ प्रथा हटाउने उत्तम विकल्प हो। कतिपय ठाउँमा सरकारले जनता आवास कार्यक्रम सञ्चालन गरेको छ। नागरिकको जीवनयापन सुधारका लागि तराईमधेस क्षेत्रमा जनता आवास कार्यक्रम सञ्चालन भइरहेको छ। त्यस्तै कार्यक्रम कर्णाली र सुदूरपश्चिममा पनि सञ्चालन गर्न अत्यावश्यक छ। छाउ घर विध्वंस गर्ने सरकारको कदम रमिताजस्तो त देखिएको छ, तर यसले दीर्घकालीन समाधान दिँदैन। यही अवस्थामा त उनीहरूले छाउ बार्दा पालमुनि बस्नुपर्ने अवस्था आउन सक्छ। त्यो भनेको अझै दयनीय अवस्था हो। यस्तो अवस्थामा त्यहाँका समुदायले केही समयपछि पुनः दुःखसुख छाउ घर निर्माण गर्न थालिहाल्छन्। प्रशासनले सधैं रुँघेर यस्ता छाउ घर भत्काउँदै हिँड्ने अवस्था पनि हुँदैन। त्यसकारण सरकारले सिर्जनशील भएर सहुलियत या प्रोत्साहनमार्फत यस्ता चलन अन्त्य गर्न सक्छ भन्ने धेरै उदाहरणले पुष्टि गरिसकेका छन्। प्रोत्साहन, सहुलियत र विकल्पले संस्कार कसरी परिवर्तन गर्न सक्छ भन्ने सम्बन्धमा भारतीय रुपैयाँ (भारु) को चलनचल्ती हेर्दा हुन्छ। नेपाली रुपैयाँको चलनचल्ती बढाउनुपर्छ भनेर २०१३ सालमा सरकारले नेपाल राष्ट्र बैंकको स्थापना गरेको हो। नेपाल राष्ट्र बैंकको स्थापनापछि नेपाली रुपैयाँको चलनचल्ती बढाउनुपर्छ भनेर प्रशासनिक तवरले भारतीय रुपैयाँको चलन विस्थापित गर्न सरकारले लाखौं कोसिस गर्दा पनि समस्या समाधान भइरहेको थिएन। २०१७ सालमा भारतीय रुपैयाँसँग स्थिर विनिमय दर कायम गरियो तर पनि जनताले भारु प्रयोगलाई नै सहज मान्थे। तर जब २०२३ सालमा नेपाली रुपैयाँको भारुको पुनर्मूल्यन गरेर १६० बाट १०१ रुपैयाँ गरियो। त्यो सहुलियतले भारुको प्रयोग विस्थापित भएको हो। त्यसकारण प्रशासनिक तवरले भन्दा पनि जनतालाई सहुलियतप्रोत्साहन दिनुपर्छ। छाउ प्रथा अन्त्यका लागि पनि उनीहरूलाई रोजगार सिर्जना, विकासको अवसर, व्यवस्थित बस्ती विकासका लागि सघाउनुपर्छ। छाउ भनेको प्राकृतिक विषय हो। यसलाई कसरी व्यवस्थापन गर्ने भन्ने सवाल हो। यसलाई अपराधको रूपमा व्यवहार गर्न र त्यहाँका जनतालाई अवहेलना गर्दै सरकार विध्वंसमा उत्रन जरुरी छैन। त्यसो त, छाउ बार्ने संस्कार त काठमाडौंमा समेत छ। उनीहरूलाई छाउ बार्नबाट रोक्न सक्ने अवस्था रहँदैन। यसलाई कसरी व्यवस्थापन गर्न सहयोग गर्ने भन्नेमा राज्यले ध्यान दिनुपर्छ। त्यसकारण यतिखेर भत्काइएका छाउ घरको क्षतिपूर्ति सरकारले दिनुपर्छ। यो क्षतिपूर्ति भनेको कर्णाली र सुदूरपश्चिममा न्यून आय भएका समुदायका लागि जनता आवासजस्तै कार्यक्रम सञ्चालन गर्नु नै हो। सुदूरपश्चिम र कर्णालीका विकास आयोजनाको हालत हेर्ने हो भने दुःखदायी अवस्था छ। कर्णाली करिडोरको काम अझै सम्पन्न भएको छैन। नेपाली सेनाले खुलालुदेखि सल्लीसल्लाको सय किमि ट्र्याक खोलेको छ। तर खुलालुदेखि सिमीकोटसम्मको २९६ किमिमध्ये ५१ किमि मात्र सडक विभागले निर्माण गर्ने भएको छ। यो करिडोरमा कति काम भएको छ भन्ने जगजाहेर छ। सिमीकोट सडक सञ्जालमा कहिले जोडिन्छ भन्ने उत्तर जिम्मेवार अधिकारीले दिन सक्दैनन्। एक्काईसौं शताब्दी भयो, सिमीकोट सडक सञ्जालमा जोडिन सकेको छैन। डोल्पामा ट्र्याक खने पनि धेरै ठाउँ नदीमा पुल बनेका छैनन्। छिन्चुबाट डोल्पा सदरमुकाम त्रिपुरासुन्दरीसम्म एउटै सवारीसाधन जान सक्ने अवस्था छैन। अहिले पनि तुइन या डुंगाबाटबाट सवारीसाधन तार्नुपर्ने जोखिमपूर्ण अवस्था छँदै छ। सुदूरपश्चिम र कर्णालीका कतिपय जिल्ला अझै पनि राष्ट्रिय विद्युत् प्रसारण लाइन (नेसनल ग्रिड) मा जोडिन सकेका छैनन्। जुम्लामा सरकारले ८० करोड रुपैयाँ खर्चेर कर्णाली स्वास्थ्य विज्ञान प्रतिष्ठान स्थापना गरेको छ। तर बिजुली नहुँदा पत्थरीको अप्रेसन पनि हुन सक्दैन। बिजुली नहुँदा त्यहाँ स्वास्थ्य सेवा प्रभावकारी हुन सकेको छैन। टुक्रेटाक्रे (पिस मिल) मा उज्यालो कर्णालीलगायतका कार्यक्रम सञ्चालन हुन्छन् अनि फेरि हराउँछन्। समस्या ज्यूँका त्यूँ छन्। जबसम्म विद्युत् र सडक सञ्जालको पहुँच हुँदैन, त्यहाँ निजी लगानी आकर्षित हुन सक्ने सम्भावना पनि हुँदैन। किनकि सडक र विद्युत्ले कुनै पनि ठाउँको आर्थिक वृद्धिलाई अर्को ठाउँसम्म प्रसार गराउने हो। धनगढी, महेन्द्रनगर, सुर्खेत या अन्य ठाउँमा भएका विकासलाई प्रसार गर्नका लागि सडक र विद्युत् प्रसारण करिडोर अपरिहार्य छ। त्यहाँका जनताले सर्पदंशदेखि अनेक रोगले जीवन गुमाउनुपर्ने अवस्था छ। त्यहाँको औसत आयु र राष्ट्रिय औसतमा ठूलो पृथकता देख्न सकिन्छ। सडक सञ्जालले समेत जोडिइनसकेको अर्थात् अविकासको यो भुमरीमा रहेको कर्णाली र सुदूरपश्चिममा यस्ता छाउ संस्कार जरा गाडेरै बसेका छन्। किनकि उनीहरूले बजेटबाट निःसृत अवसरहरूमा उनीहरूको पहुँच नै पुगेको छैन। विकास पुगेकै छैन। हामीले मानव विकास सूचकांक, गरिबीसम्बन्धी सर्वेक्षणहरू गर्ने पनि यसमा पिछडिएका क्षेत्रको उत्थानका लागि हो। त्यसका लागि सरकारले सार्थक हस्तक्षेप गर्नुपर्छ। उल्लिखित मानव विकास र बहुआयामिक गरिबीसम्बन्धी अध्ययनले सुदूरपश्चिम र कर्णाली सबैभन्दा पिछडिएका क्षेत्रमा पर्छन्। कर्णाली र सुदूरपश्चिममा सरकारले सडक र विद्युत्जस्ता अत्यावश्यक पूर्वाधार पुर्याउने, ठूला विद्युत् आयोजनाहरू विकास गर्नेतर्फ अघि बढ्नुपर्छ। पूर्वाधार विकासका काम युद्धस्तरमा अघि बढाउनुपर्छ। अहिले जति पनि काम भइरहेका छन्। ती क्रमागत (इन्क्रिमेन्टल) प्रकृतिका छन्। तत्कालै ठूलो परिवर्तन ल्याउने, आर्थिक सामाजिक विकास गर्ने हो भने तीव्ररूपमा पूर्वाधार विकास गर्नुपर्छ। सरकार अब काठमाडौंवरिपरिको घेराबाट निस्केर सुदूरपश्चिम र कर्णालीमा पुग्नुपर्छ। प्रदेश र स्थानीय सरकारको क्षमता विकास भइनसकेकाले संघीय सरकारले ठूला पूर्वाधार विकास, शिक्षा, स्वास्थ्य, सञ्चारको विकासमा मद्दत गर्नुपर्छ।"
किन बढ्दैछन् क्यान्सरका बिरामी ?,"भक्तपुर क्यान्सर अस्पतालका मेडिकल निर्देशक डा ऋषिकेश नारायण श्रेष्ठ हरेक दिनजसो चिकित्सकहरूसँग परामर्श गर्छन् । आधा घण्टाको परामर्शमा आध्यात्मिक कुरा गर्छन् । सहकर्मीलाई उत्पे्ररित गर्दै भन्छन्, बिरामीको उपचार गर्नु नै धर्म हो । मन्दिर गएर भन्दा बिरामीको उपचार गर्दा बढी धर्म कमाइन्छ । क्यान्सर बिरामीको मनस्थिति तनाव र हतासपूर्ण हुने गरेकाले सम्झाइबुझाइ गर्नुपर्ने खाँचो रहेको डा श्रेष्ठ बताउँछन् । पाठेघरको मुखको क्यान्सर र स्तन क्यान्सरका बिरामी जटिल अवस्थामा पुगेपछि अस्पताल आउँछन् । डा श्रेष्ठ भन्छन्, रोकथाम गर्न वा उपचार गरी निको पार्न सकिने अवस्था भए पनि बिरामी तेस्रो वा चौथो अवस्थामा मात्र अस्पताल आइपुग्छन् । त्यस्तो अवस्थामा बिरामीको पैसा पनि जान्छ । ज्यान पनि गुम्छ । उपचारकै क्रममा भक्तपुर अस्पतालमा क्यान्सर बिरामीको दैनिकजसो मृत्यु हुने गरेको छ । चेतनाको अभावमा बिरामीले रोगसँगै आर्थिक बोझसमेत बोक्नु परिरहेको छ । यसको भागीदारका रूपमा बिरामी नभएर राज्य भएको डा श्रेष्ठको टिप्पणी छ । राज्य त अभिभावक हो । जनचेतना फैलाउन नसक्नु राज्यको कमजोरी हो । जनताको गल्ती छैन, उनले भने । नसर्ने रोगहरूमध्येमा पर्ने क्यान्सर रोगले बालबालिकादेखि ज्येष्ठ नागरिकसम्मलाई पिरोलिरहेको छ । शरीरका जुनसुकै भागका कोषहरू अनियन्त्रित रूपमा वृद्धि भएर प्रतिकÒल असर पार्दा धेरैे मानिस उपचारका क्रममा लाखौं खर्च गर्न बाध्य छन् । समयमै रोगको निदान गरी उपचार गरेमा यो रोग निको भए पनि हेलचेक्र्याईं गर्दा हजारौंले सास्ती भोगिरहेका छन् । विशेषगरी पुरुषहरूमा फोक्सो, ओठमुख, आमाशय, आन्द्रा, छाला, कलेजो तथा पित्त थैली, मुत्र थैलीमा क्यान्सर भएको पाइएको छ । महिलामा स्तन तथा पाठेघरको मुखको क्यान्सर बढी देखिएको छ । निल्न गाह्रो हुने, अपच हुने, खोकी लाग्ने, शरीरको कुनै भागमा मासुका डल्ला आउने, कुनै घाउ खटिरा लामो समयसम्म निको नभएमा क्यान्सरको सम्भावना हुने चिकित्सकहरू बताउँछन् । त्यस्तै बारम्बार ज्वरो आइरहने, पाठेघरबाट पानी बग्ने, महिनावारी गडबड हुने, योनिबाट रगत बगिरहने र तल्लो पेट दुख्नेलगायतका लक्षण क्यान्सरका हुन् । शरीरको वजन कम हुँदै जाने र रगतको मात्रा घट्दै गएको अवस्थामा पनि क्यान्सरको जोखिम हुने वरिष्ठ क्यान्सर रोग विशेषज्ञ डा एमके पिया बताउँछन् । बढ्दै बिरामी, न्यून जनशक्ति नेपालीको औसत उमेर बढेर गएको छ । उमेर बढ्ने क्रमसँगै क्यान्सरले थलिएका बिरामीको संख्या पनि बढेको छ । बर्सेनि तीसदेखि पैंतीस हजार नयाँ क्यान्सरका बिरामी थपिने गरेका छन् । क्यान्सर रोग विशेषज्ञका अनुसार, औसत उमेर बढ्दै गएकाले क्यान्सरका बिरामी पनि बढ्दै गएका छन् । धूमपान एवं मद्यपान गर्नेहरू पनि बढेका छन् । खानपिनमा हेलचेक्र्याइँ गर्ने प्रवृत्ति छ । अखाद्य पदार्थसमेत खाने बानी छ । तरकारी एवं अन्य कृषिबालीमा विषादीको प्रयोग बढिरहेको छ । क्यान्सर निम्त्याउने जीवनशैली अपनाइएको छ । त्यसले पनि क्यान्सरका बिरामी बढेका हुन्, डा श्रेष्ठ भन्छन् । पुरुषहरूमा फोक्सो, पेट, आन्द्रा, मुख, घाँटीका क्यान्सरका पीडितहरूको संख्या धेरै छ । त्यस्तै महिलामा स्तन, पाठेघरको मुख र गर्भाशयको क्यान्सर बढी देखिएको छ । यी रोगबाट ६० वर्ष नाघेका व्यक्तिहरू बढी प्रभावित छन् । बालबालिकामा ब्लड क्यान्सर र लिम्फोमा क्यान्सर बढी देखिएको छ । सन् २०१७ मा मुलुकका विभिन्न १२ वटा अस्पतालमा क्यान्सर भएका नौ हजार पाँच शय बिरामी उपचारका लागि पुगेका थिए । क्यान्सरका बिरामी बढ्दैछन् । उपचारका लागि सर्जरी, मेडिसिन अंकोलोजी र रेडिएसन अंकोलोजी आवश्यक पर्छ । एमएस गरेका जनरल सर्जनले नै सर्जरी गरिरहेका छन् । सर्जरीका लागि समस्या नदेखिए पनि मेडिकल अंकोलोजिस्टको संख्या पर्याप्त नभएको डा श्रेष्ठको भनाइ छ । विदेशमा पढेर आएका चिकित्सकहरू विस्तारै बढेका छन् । आशालाग्दो अवस्था छ, उनले भने । बीपी कोइराला मेमोरियल क्यान्सर अस्पतालका कार्यकारी निर्देशक डा विजयचन्द्र आचार्यका अनुसार, क्यान्सर क्षेत्रमा अनुसन्धान र दक्ष जनशक्ति उत्पादन गर्ने काममा अपेक्षाकृत रूपमा अघि बढाउन सकिएको छैन । यस अस्पताललाई अध्ययनअनुसन्धानका रूपमा पनि अघि बढाउन क्यान्सर प्रतिष्ठानका रूपमा पनि विकसित गर्नुपर्ने टड्कारो आवश्यकता हो । दक्ष जनशक्ति तयार पारी अनुसन्धानलाई अघि बढाउनुपर्छ । विज्ञहरूको अभाव आज पनि खटकिरहेको छ, डा आचार्यको भनाइ छ । पोखरा विश्वविद्यालय र बीपी कोइराला क्यान्सर अस्पतालबीच संयुक्त आंगिक कार्यक्रमअन्र्तगत नेपालमा पहिलोपटक नर्सिङ अंकोलोजी विषयमा तीनबर्से स्नातक तहको शैक्षिक कार्यक्रम प्रारम्भ गरी अध्ययनअध्यापन कार्य भइरहेको डा आचार्यले जानकारी दिए । क्यान्सर रोग विशेषज्ञ डा आरती शाहका अनुसार, सेवासँगै जनशक्ति उत्पादन र अध्ययनअनुसन्धानलाई एकसाथ अघि बढाउनुपर्ने आवश्यकता छ । विदेश जानु पर्दैन स्वदेशमा सरकारी एवं निजी क्षेत्रबाट सञ्चालित अस्पतालले सेवा प्रवाह गरिरहे पनि भारतका विभिन्न अस्पतालमा उपचार गराउन जानेको संख्या पनि बढ्दो छ । राष्ट्रिय चिकित्सा विज्ञान प्रतिष्ठान, वीर अस्पताल, त्रिभुवन विश्वविद्यालय, शिक्षण अस्पताल, पाटन स्वास्थ्य विज्ञान प्रतिष्ठान, बीपी कोइराला स्वास्थ्य विज्ञान प्रतिष्ठान धरान, सिभिल अस्पताल काठमाडौं, कान्ति बाल अस्पताल, बीपी कोइराला मेमोरियल क्यान्सर अस्पताल भरतपुर, चितवन मेडिकल कलेज, भक्तपुर क्यान्सर अस्पताल, क्यान्सर केयर नेपाल, नेपाल क्यान्सर हस्पिटल एन्ड रिसर्च सेन्टर, काठमाडौं क्यान्सर सेन्टरलगायतमा उपचार हुन्छ । एक दर्जनभन्दा बढी स्वदेशमै स्वास्थ्य संस्था भए पनि भारतको इन्द्रप्रस्थ अपोलो अस्पताल, राजीव गान्धी टाटा मेमोरियल अस्पतालमा क्यान्सरका बिरामी उपचार गराइरहेको अवस्थामा भेटिन्छन् । घरखेत बेचेर भए पनि भारतमा उपचार गर्न लैेजाने प्रवृत्ति रहेको वरिष्ठ क्यान्सर रोग विशेषज्ञ डा आरती शाहको भनाइ छ । नेसनल क्यान्सर अस्पताल एन्ड रिसर्च सेन्टरका कार्यकारी अध्यक्ष एवं वरिष्ठ क्यान्सर रोगविशेषज्ञ डा मदनकुमार पिया विदेश जानेहरूलाई नजाऊ भनेर रोक्न नसकिने बताउँछन् । उनी भन्छन्, अहिलेको अवस्थामा सरकारी वा निजीमा रोगको पहिचान र उपचारमा सक्षम छन् । कतिपय बहकिएर पनि विदेश जाने गरेका छन् । अहिलेको अवस्थामा मुलुकबाहिर जानुपर्ने अवस्था छैन । कति नेपाली क्यान्सरको उपचारका लागि विदेश जान्छन् भन्ने यकिन तथ्यांक छैन । तर बिरामी उपचारका लागि गइरहेको क्यान्सर रोग विशेषज्ञहरू बताउँछन् । क्यान्सरको तेस्रो र चौथो स्टेजमा पुगेपछि भारतका विभिन्न अस्पताल चाहार्ने बिरामी सयौं छन् । त्यसमध्ये कतिपयलाई चिकित्सकले स्वदेशमै उपचार गराउन फर्काइदिने गरेका छन् । अन्तिम अवस्थामा हामीमाथि नै भरोसा गरेर उपचार गर्नेहरू धेरै छन् । विदेश जानुको साटो स्वदेशमै उपचार हुन्छ भन्ने विश्वास बिरामीको अझै विश्वास जित्नुपर्ने चुनौती देखिएको छ, भक्तपुर क्यान्सर अस्पतालका निर्देशक डा श्रेष्ठले भने । अभिभावकलाई क्यान्सर भएको अवस्थामा सन्तानलाई विदेशमा लगेर भए पनि उपचार गराई निको बनाउन चाहनु स्वाभाविक हो । सन्तानलाई स्वदेशमै उपचार गराएर बेकार भएछ भन्ने खालको हीनताबोध नहोस् भन्ने पक्षमा छौं । कस्तो ठाउँमा ल्याएछु भन्ने पछुतो नहोस् भन्नेतर्फ हाम्रो ध्यान केन्द्रित छ । पुरानै भवन भए पनि व्यवस्थापन पक्ष र सरसफाइमा पनि ध्यान दिइरहेको छ, डा क्यान्सर रोग विशेषज्ञ डा श्रेष्ठले भने । नेपालका विज्ञहरू उपचार गर्नमा सक्षम भएको र अस्पताल पनि पूर्वाधार एवं उपकरणले सुसज्जित भन्ने सन्देश प्रवाह गर्नुपर्ने आवश्यकता रहेको डा श्रेष्ठका भनाइ छ । त्यसका लागि सरकारले पहल गर्नुपर्ने उनको सुझाव छ । नेपालका स्वास्थ्य संस्था र चिकित्सकको नकारात्मकरूपमा आलोचना गर्ने प्रवृत्ति अन्त्य गराउनुपर्ने खाँचो रहेको डा श्रेष्ठ बताउँछन् । सेवा बढाउँदै सरकारी अस्पताल क्यान्सरका सबैभन्दा बढी बिरामी भरतपुरस्थित बीपी कोइराला मेमोरियल क्यान्सर अस्पतालमा उपचार गराएका छन् । मुलुकका कूल बिरामीमध्ये आधाभन्दा बढीको बीपी अस्पतालमै उपचार हुने गरेको छ । एक सय ९४ बाट चार सय ५० शैया सञ्चालनमा ल्याइएपछि बिरामीलाई भर्नाका लागि पालो कुर्नुपर्ने अवस्था नरहेको अस्पतालका कार्यकारी निर्देशक डा विजयचन्द्र आचार्यको भनाइ छ । अस्पतालले क्यान्सरसम्बन्धी उच्चस्तरीय अध्ययन र अनुसन्धानका लागि आवश्यक जनशक्ति तयार गरी रोगको निदान र उपचारका लागि आवश्यक उच्चस्तरीय सेवा प्रदान गरिरहेको अस्पतालका निर्देशक डा आचार्य बताउँछन् । मुलुकको सबैभन्दा ठूलो अस्पतालका रूपमा स्थापित बीपी कोइराला मेमोरियल क्यान्सर अस्पताल ऐन २०५३ द्वारा स्थापित अस्पताल हो । अस्पतालपरिसरमा २८ वटा भवन रहेका छन् । यसमा बहिरंग भवन, अन्तरंग, रेडिएसन, रेडियोलोजी, प्याथोलोजी, डे केयर, हस्पिस, बिरामी कुरुवा घरलगायत सबै भवन चालु अवस्थामा छन् । अस्पतालले गत वर्ष बहिरंगलगायत एक लाख ३२ हजार नौ सय ८१ जना बिरामीलाई सेवा पुयाएको देखिन्छ । अस्पतालबाट आर्थिक वर्ष २०७२७३ मा चार हजार ६ सय ५४ जना क्यान्सरका बिरामीले सेवा लिएका थिए । २०७३७४ मा चार हजार सात सय ७२ क्यान्सरका बिरामीले सेवा प्राप्त गरेका थिए । २०७४७५ मा सेवा पाउने बिरामीको संख्या पाँच हजार दुई सय २० जना पुगेका थिए । क्यान्सरका कुल बिरामीमध्ये झन्डै ६० प्रतिशतलाई सेवा प्रदान गरिरहेको अस्पतालका मेडिकल निर्देशक डा विजयचन्द्र आचार्य बताउँछन् । उपत्यकाबाहिरका बिरामीको भरोसायोग्य अस्पतालका रूपमा विश्वास जित्न सफल भएका कारण बिरामीको संख्या बढिरहेको डा आचार्यको भनाइ छ । मेडिकल अंकोलोजी सेवामा केमोथेरापीका लागि बेड कुर्नुपर्ने अवस्था छैन । रेडियोथेरापीमा बिरामीको चाप धेरै भएकाले तीन हप्ताजति पालो कुर्नुपर्ने अवस्था रहेको छ । सर्जरीमा पनि पालो कुर्नुपर्ने अवस्था न्यून हुँदै गएको डा आचार्यको दाबी छ । विश्वास जगाउँदै भक्तपुर अस्पताल दुई दशकअघि भक्तपुर क्यान्सर अस्पतालमा झन्डै पाँच सय बिरामी क्यान्सरको परीक्षण गर्न पुग्थे । तर परीक्षण गर्न आउनेको संख्या ६८ हजार नाघेको मेडिकल निर्देशक डा श्रेष्ठले जानकारी दिए । यसमध्ये ३४ हजार बिरामीमा विभिन्न किसिमको क्यान्सर भएको पाइएको छ । भरतपुरस्थित बीपी क्यान्सर अस्पतालपछि धेरै बिरामीले उपचार गराउने दोस्रो अस्पताल नै भक्तपुर क्यान्सर अस्पताल हो । भक्तपुर क्यान्सर अस्पतालको बहिरंग विभाग (ओपीडी) मा आएकामध्ये औसतमा दैनिक नौजना बिरामी भर्ना गर्नुपर्ने खालका हुन्छन् । स्तन क्यान्सर, पाठेघरको मुखको क्यान्सर, फोक्सोको क्यान्सर भएका बिरामीको संख्या बढ्दो छ । बिरामीमा ५५ प्रतिशत पुरुष र ४५ प्रतिशत छन् । भक्तपुर क्यान्सर अस्पतालले बिरामीको विश्वास जित्दै गएको छ । अस्पतालमा पुग्ने बिरामीमध्ये कूल १५ देखि २० प्रतिशतको भक्तपुर अस्पतालले सेवा प्रवाह गरिरहेको मेडिकल निर्देशक डा श्रेष्ठको दाबी छ । अस्पतालमा एक सय ४० शड्ढया छन् । ११ वटा आईसीयूमा सातवटा एमआईसीयू बेड छन् । डा श्रेष्ठ भन्छन्, क्यान्सरका बिरामी र आफन्त आत्तिएका र चिन्तित हुन्छन् । उचित परामर्शसहित उपचार र अन्य सेवासुविधा दिइएकाले अस्पतालमा उपचार गर्न आउनेको संख्या बढिरहेको छ । पहिचान, परीक्षण र उपचारदेखि स्याहारसम्म हेरचाह गर्नुपर्ने भएकाले क्यान्सर उपचारलाई कम्प्रिहेन्सिभ रूपमा हेर्नुपर्छ । मुलुकमा दुइटा सरकारी अस्पतालले मात्र बिरामीको चाप थेग्न सक्ने अवस्था छैन । डा श्रेष्ठका अनुसार मुलुकका हरेक प्रदेशमा एकएकवटा क्यान्सर सेन्टर स्थापना गर्नुपर्ने खाँचो छ । पायक पर्ने सेन्टरमा केमोथेरापी, रेडिएसनलगायतका उपचारात्मक सेवा दिन सकेमा क्यान्सरका बिरामीले राहत पाउने डा श्रेष्ठको सुझाव छ । पूर्वाधारको अझै अभाव तीन वर्षमा बनाइसक्नुपर्ने गरी ०६८ सालमा सम्झौता गरिएको सुरेश वाग्ले क्यान्सर अस्पतालको भवन आठ वर्ष बित्दा पनि निर्माण सकिएको छैन । त्रिभुवन विश्वविद्यालय शिक्षण अस्पतालको हाताभित्र नवनिर्मित साततले भवन अलपत्र परेको छ । प्रतिनिधिसभाको शिक्षा तथा स्वास्थ्य उपसमितिले स्थलगत अध्ययन गरी नौ महिनाको म्याद थप गरेको छ । ०७१ सालमा पेट स्क्यानका लागि बीपी कोइराला मेमोरियल अस्पतालले अन्तर्राष्ट्रिय बोलपत्र आह्वान गरेको थियो । त्यसको आठ महिनापछि मन्त्रिपरिषद् बैठकले अर्को निर्णय नभएसम्म हाल खरिद कार्य स्थगित गर्नू भनी पत्राचार गरेपछि रोकियो । यसको मुद्दा सर्वोच्च अदालतसम्म पुग्यो । अदालतले टेन्डर प्रक्रिया रोक्न नमिल्ने परमादेश जारी गरेको थियो । सरकारले आर्थिक वर्ष २०७३७४ मा १५ करोड र २०७४७५ मा पुनः १५ करोडको बजेट व्यवस्था गरेको थियो । क्यान्सरका सबैभन्दा धेरै बिरामीको उपचार गर्ने अस्पतालले हालसम्म पेट स्क्यान मेसिन खरिद गर्न सकेको छैन । काठमाडौंमा निजी क्षेत्रका दुइटा संस्थामा दुइटा पेट स्क्यान मेसिन छन् । ५० हजारभन्दा बढी पर्छ एकपटक पेट स्क्यान गरेको । कतिपय बिरामीले पेटको क्यान्सर भएको आशंकामा स्क्यान गर्न खोज्दा महँगो शुल्क बुझाउनुपर्ने बाध्यता छ । क्यान्सर रोग उपचारका लागि सीटी सिमुलेटर मेसिन र टोमोथेरापी मेसिन खरिद गर्न वीर अस्पतालले दुई वर्षअघि छुट्टाछुट्टै ठेक्कापट्टा गरी दुई आपूर्तिकर्ताबाट ४७ करोड ९० लाख ६० हजारमा सम्झौता भएको थियो । उक्त मेसिन २०७४ असारमा भन्सार विन्दुमा आए पनि जडान हुन सकेको छैन । लिनायक मेसिन भरतपुर अस्पतालमा दुइटा छन् । भक्तपुर क्यान्सर अस्पतालमा एउटा छ । एक सेसन ( ६ हप्ता) सम्मको शुल्क एक लाख २० हजारको हाराहारी पर्छ । एक दिनमा ९० जनाले सेवा लिइरहनुभएको छ । अन्य कतिपय अस्पतालले त एक सेसनको दुई लाखसम्म शुल्क लिने गरेका छन्, डा श्रेष्ठले भने । क्यान्सर भएकै ठाउँमा फोकस हुने भएकाले लिनायक मेसिनको सेवा प्रभावकारी मानिएको छ । यो सेवा पनि सीमित स्थानमा भएकाले पालो कुर्नुपर्ने अवस्था भएको चिकित्सकहरू बताउँछन् । यसबाहेक नेपाल क्यान्सर अस्पतालमा र काठमाडौं क्यान्सर सेन्टरमा एकएकवटा लिनायक छन् । लिनायकभन्दा उच्च गुणस्तरको टोमोथेरापी मेसिन खरिद गरी ल्याए पनि वीर अस्पतालमा जडान हुन सकेको छैन । स्वास्थ्य सेवा प्रभावकारी हुन भौतिक पूर्वाधार, उपकरण र जनशक्ति दुरुस्त हुनुपर्छ । अस्पताल तथा स्वास्थ्य संस्थाको आवश्यक पूर्वाधार अभावका कारण सेवा प्रवाहमा कठिनाइ भइरहेको अवस्था छ । क्यान्सरको आशंका शल्यक्रिया गर्दागर्दैको अवस्थामा पुष्टि गर्नका लागि फ्रोजेन सेक्सनको आवश्यकता पर्छ । तन्तुमा क्यान्सर देखिए एक खालको र नदेखिए अर्कै खालको शल्यक्रिया गर्नुपर्ने हुन्छ । भक्तपुर अस्पतालले फ्रोजेन ल्याउने सोच बनाएको छ । खानपान र जीवनशैली सुधारौं मुलुकभर व्यावसायिक तरकारी खेतीसँगै रासायनिक विषादीको प्रयोग बढिरहेको छ । तरकारी र फलफूलमा रोगकीराबाट बचाउन जथाभावी तरिकाले प्रयोग भइरहेको छ । विषादीयुक्त खानपानले क्यान्सर रोग बढाएको चिकित्सकहरूको भनाइ छ । आधुनिक तथा विलासीभन्दा प्राकृतिक जीवनशैलीले क्यान्सर रोगको जोखिम न्यून गर्न सकिने चिकित्सकहरू बताउँछन् । इन्टरनेट तथा फेसबुकमा रमाउने प्रवृत्ति बढेको छ । व्यायाम गर्न छोडेका छन्, भक्तपुर क्यान्सर अस्पतालका निर्देशक डा श्रेष्ठ भन्छन् । स्तन क्यान्सर, पाठेघरको क्यान्सर वंशाणुगत मानिन्छ । तर अन्य क्यान्सरका कारणमा भने खानपान र जीवनशैली नै जिम्मेवार रहेको छ । वरिष्ठ क्यान्सर रोग विशेषज्ञ डा मदनकुमार पिया धूमपान गर्ने प्रवृत्ति रहेकाले अधबैंसेहरूमा फोक्सोलगायतका अंगको क्यान्सर देखिने गरेको बताउँछन् । उपचारमा पहुँच भौगोलिक विकटता र जनचेतनाको अभावमा बिरामीको उपचारमा पहुँच पुग्न सकेको छैन । सहरी क्षेत्रमा उपचार सेवा भए पनि बिरामीहरू क्यान्सरले अन्तिम अवस्थामा पुगेपछि मात्र उपचार गर्न आउने गर्छन् । वरिष्ठ क्यान्सर रोग विशेषज्ञ डा आरती शाहले घरमा बस्न नसक्ने अवस्था उपचार गराउन आउने गरेको बताउँछिन् । गरिब परिवारका पुरुषहरू बाहिर कमाउन जाने र महिलामा सिटामोल खाए ठीक होला भन्ने सोच छ । घरमा राख्न नसक्ने भएपछि मात्र अस्पतालमा दौडाउने अवस्था छ । पुरुषहरूलाई सचेत गराउँदा महिला समस्यालाई गौणरूपमा लिने थिएनन्, उनले भनिन् । छिमेकी जिल्लाबाट भक्तपुरमा आएका बिरामी क्यान्सरको तेस्रोचौथो स्टेजमा पुगेपछि आउने गरेकोमा डा श्रेष्ठ चिन्ता व्यक्त गर्छन् । रोकथाम र समयमै उपचार पाए निको पार्न सकिने स्तन र पाठेघरको मुखको क्यान्सर भएकाहरू पनि ढिलो आइपुग्छन् । गन्ध आएर छेउछाउमा बस्न पनि नसकिने भएपछि उपचार गर्न आउँछन् । डा श्रेष्ठले भने । बिरामी अन्तिम अवस्थामा उपचार गर्न आउनुमा राज्य नै जिम्मेवार हुनुपर्ने तर्क उनको छ । डा श्रेष्ठ भन्छन्, ढिलो उपचार गर्न आउँदा बिरामीको पैसा र ज्यान दुवै गएको छ । राज्य अभिभावक हो । नागरिक स्वस्थ र सबल बनाउन राज्यले भूमिका निर्वाह गर्नुपर्छ । विगतमा भन्दा जनचेतना बढेकाले बिरामी उपचार गराउने संख्या बढेको छ । तर अझै पनि उपचारको पहुँच नपुगेका बिरामी सयौं छन् । सार्वजनिक क्षेत्रलगायत निषेधित क्षेत्रमा पनि धूमपान गर्ने प्रवृत्ति छ । तरकारीलगायत खाद्य पदार्थमा विषादी प्रयोग गर्ने क्रम बढेको छ । सरकारले यसतर्फ ध्यान दिन सकेको छैन । त्यस्तै जनचेतना पनि पर्याप्त रूपमा फैलिएको देखिँदैन, डा श्रेष्ठले भने । क्यान्सरको जोखिम न्यूनीकरण गर्नेतर्फ सञ्चारमाध्यमले पनि पर्याप्त स्थान नदिएको डा श्रेष्ठको भनाइ छ । टेलिभिजन, रेडियो, पत्रपत्रिका, अनलाइन र युट्युबहरू यति धेरै छन् । चिकित्सकले एकपटकमा एउटा बिरामीलाई जानकारी दिन सक्छ । तर मिडियाले एकपटकमा लाखौंलाई सूचना प्रवाह गर्न सक्छ । मिडियाले रोगको जोखिम न्यूनीकरणका साथै रोकथामको उपायबारे सचेत पार्नुपर्छ । यसलाई सामाजिक उत्तरदायित्वका रूपमा लिनुपर्छ । डा श्रेष्ठले भने । नेपाल अर्बुद्ध रोग निवारण संस्थालगायत सामाजिक संघसंस्थाले पनि जनचेतनामूलक र परीक्षणका कार्यक्रम सञ्चालन गर्नुपर्ने आवश्यकता देखिएको छ । स्कुल र टोलटोलमा जनचेतना जगाउने र परीक्षण पनि गर्ने व्यवस्था मिलाउनुपर्छ । त्यस्ता कार्यक्रम सहरी क्षेत्रमा सीमित भएको छ । दुर्गममा पुग्न सकेको छैन । क्यान्सरको समस्या बढ्दै गएकाले स्कुलको पाठयक्रममा पनि समावेश गर्नुपर्ने आवश्यकता रहेको क्यान्सर रोग विशेषज्ञ डा शाह बताउँछिन् । पहिलो स्टेजमा रहेको अवस्थामा क्यान्सर रोग निको हुने सम्भावना भएकाले उपचारको पहुँचमा जतिसक्दो छिटो पुर्याउनुपर्ने डा पियाको भनाइ छ । बिरामीलाई राहत सामाजिक रूपमा पिछडिएका र आर्थिक रूपमा विपन्न नागरिकका लागि राज्यले विशेष व्यवस्था गर्न विपन्न नागरिक औषधि उपचार कोष खडा गरेको छ । उक्त कोषमार्पत विपन्न नागरिकलाई क्यान्सर रोगको उपचारमा सहायता उपलब्ध गराउँदै आएको छ । विपन्न नागरिक औषधोपचार सेवा नेपालभर क्यान्सरका लागि आठवटा स्वास्थ्य संस्थाले प्रदान गर्ने गरेको पाइयो । यो सेवा विस्तार गर्नुपर्ने बिरामीको माग छ । यस कोषमार्फत आर्थिक वर्ष २०७४०७५ मा १० हजार ६ सय आठजनाले उपचार पाएका थिए । बीपी कोइराला मेमोरियल क्यान्सर अस्पतालका कार्यकारी निर्देशक डा विजयचन्द्र आचार्यका अनुसार, ७० वर्षभन्दा माथि र १५ वर्षमुनिका बिरामीलाई कुनै पनि सेवा शुल्क लिइएको छैन । उनी भन्छन्, गरिब जनतालाई राहत पुगोस् भनी गरिबका लागि क्यान्सर सेवा समाजमार्फत कूल आम्दानीको १० प्रतिशत कोषमा राखेर विपन्न बिरामीलाई गर्न सक्नेसम्मका छुट दिएका छौं । क्यान्सर रोग जटिल र महँगो उपचार भएकाले भक्तपुर अस्पतालले पनि ०७४ साल माघ महिनादेखि क्यान्सरका बिरामीका लागि जीविकोपार्जन भत्तास्वरूप पाँच हजार रुपैयाँ वितरण गर्दै आएको छ । अस्पतालका मेडिकल निर्देशक डा श्रेष्ठका अनुसार च्यारिटीमार्फत गरिब र विपन्न क्यान्सर बिरामीलाई हरेक वर्ष दुई लाख रुपैयाँभन्दा बढीको निःशुल्क उपचार सेवा दिने गरिएको छ । सरकारले मुलुकका सातवटै प्रदेशमा क्यान्सर सेन्टर स्थापना गर्ने र निःशुल्क उपचार गर्दा उपचारमा सबैको पहुँच पुग्ने डा श्रेष्ठ बताउँछन् । तर रोकथामका लागि जनचेतना फैलाउनमा बजेट खर्च गर्नुपर्ने उनको भनाइ छ । मुलुकमा क्यान्सरका बिरामी बढिरहेको अवस्थामा उपचारका लागि विदेश जानबाट रोक्न सकेको अवस्थामा धेरैको जनधन जोगाउन सकिन्छ । यसका लागि सरकार, सामुदायिक र निजी क्षेत्रका अस्पताल एवं संस्थाबीच समन्वय र सहकार्यको खाँचो देखिएको छ । त्यस्तै रोग लागेपछि उपचार गर्नुभन्दा रोग लाग्नै नदिने उपायस्वरूप जनचेतना फैलाउने कार्यलाई व्यापक गर्नुपर्ने क्यान्सर रोगविशेषज्ञहरूको सुझाव छ ।"
अन्नपूर्ण साइकल र्यालीमा उत्साहजनक सहभागिता (तस्बिरसहित),"काठमाडौं : अन्नपूर्ण मिडिया नेटवर्कको साइकल र्याली शनिबार बिहान सुरु भएको छ । तीनकुनेस्थित अन्नपूर्ण पोस्टको कार्यालय परिसरमा साइक्लिस्टहरु सहभागी भइसकेका छन् । साइक्लिस्टहरु अहिले दर्ताको लागि लाइनमा उभिएका छन् । खेलाडी तथा अन्य साइकलका सौखिनहरु साइकल यात्रामा सहभागी हुन उत्साही देखिएका छन् । पाठेघरको मुखको क्यान्सरविरुद्ध जनचेतना जगाउने र साइकलमैत्री समाज निर्माण अभियानमा टेवा पुर्याउने उद्देश्यले अन्नपूर्ण मिडिया नेटवर्कले हरेक वर्ष आयोजना गर्दै आएको साइकल र्याली शनिबार सञ्चालन भएको हो । साइकल र्यालीको यो छैटौं संस्करण हो । अन्नपूर्ण मिडिया नेटवर्कले आफ्नो सामाजिक उत्तरदायित्व कार्यक्रम अन्नपूर्ण सम्बन्ध मार्फत विभिन्न सामाजिक गतिविधि सञ्चालन गर्दैआएको छ । साइकल र्याली पनि त्यसैको एउटा पाटो हो । अन्नपूर्ण मिडिया नेटवर्कका मानव संसाधन एवं प्रशासन विभाग प्रमुख सुदमकुमार सिजापतिले भने हाम्रो मुख्य उद्देश्य पाठेघरको मुखको क्यान्सरविरुद्ध र स्वस्थ वातावरणबारे जनचेतना जगाउनु हो । साइकलमैत्री समाज निर्माणको अभियानमा थप टेवा पुर्याउनु पनि र्यालीको उद्देश्य हो । यसअघि भएका पाँच संस्करणबाट हामी आफ्नो उद्देश्यमा सफल पनि हुँदै आएका छौं । र्यालीमा दुई हजारभन्दा बढी साइक्लिस्टको सहभागिता रहने जानकारी आयोजक संस्थाका कर्पोरेट स्ट्राटिजी, ब्रान्ड तथा सर्कुलेसन विभागका प्रमुख प्रणिल अर्यालले दिए । अन्नपूर्ण मिडिया नेटवर्कले नेपाल क्यान्सर केयर फाउन्डेसन, नेपाल साइक्लिङ संघ, नेपाल साइकल सोसाइटीलगायत संस्थासँग मिलेर पछिल्लो ६ वर्षयता जनचेतनामूलक साइकल र्याली आयोजना गर्दै आएको छ । र्यालीको नारा राइड फर लाइफ रहेको छ । र्यालीमा सुरक्षा निकायका प्रमुख, विश्व स्वास्थ्य संगठनका नेपालस्थित प्रतिनिधि, विदेशी नियोगका प्रमुख, निजामती कर्मचारी, चिकित्सक, खेलाडी, व्यवसायी र कलाकारको समेत सहभागिता रहनेछ । र्यालीलाई नेपाल साइक्लिङ संघले प्राविधिक सहयोग गरेको छ । शनिबार बिहान तीनकुनेस्थित अन्नपूर्ण पोस्ट्को कार्यालय परिसरबाट सुरु हुने र्याली गौशाला, चाबहिल, महाराजगन्ज, गोंगबु, बालाजु, सोह्रखुट्टे, लैनचौर, दरबारमार्ग, रत्नपार्क, भद्रकाली, त्रिपुरेश्वर, थापाथली, माइतीघर, नयाँबानेश्वर हुँदै पुनः तीनकुनेमै पुगेर टुंगिनेछ । र्यालीको दूरी २१ किलोमिटर रहेको बताइएको छ । सहभागी साइक्लिस्टको साइकल बिग्रिएमा मर्मतका लागि स्टलको व्यवस्थासमेत गरिएको आयोजकले जनाएको छ । साइकल मर्मतको व्यवस्था प्याङ्क बाइकले गरेको हो । साइकल र्यालीकै अवसरमा यसपटक हालै नेपालमा सम्पन्न १३औं दक्षिण एसियाली खेलकुद (साग) मा स्वर्ण पदक जित्ने चारजना साइक्लिङ खेलाडीलाई नगद पुरस्कारसहित सम्मान गरिने जानकारी पनि अर्यालले दिए । गत मंसिर १५ देखि २४ गतेसम्म भएको १३औं सागमा बुद्धिबहादुर तामाङ र लक्ष्मी मगरले क्रस कन्ट्री तथा राजेश मगर र निश्मा श्रेष्ठले डाउन हिल स्पर्धामा ऐतिहासिक स्वर्ण पदक जितेका थिए । नेपालले सागको साइक्लिङमा स्वर्ण पदक जितेको यो पहिलो पटक हो । साइकल र्यालीको समापन कार्यक्रममा सहभागीमध्येबाट गोलाप्रथाको माध्यमले विभिन्न पुरस्कारको व्यवस्था पनि गरिएको आयोजकले जनाएको छ । गोला प्रथाबाट एकजनाले टीसीएलको ३२ इन्चको टेलिभिजन, एकजनाले माउन्टेन बाइक, एकजनाले सिको घडी, एकजनाले सिम्रिक एयरको हेलिकोप्टरमार्फत गोसाइँकुण्ड यात्राको अवसर, दुईजनाले यती एयरलाइन्समार्फत काठमाडौंपोखराकाठमाडौंको हवाई टिकट, पाँचजनाले ६ महिनाका लागि अन्नपूर्ण पोस्ट्, अन्नपूर्ण सम्पूर्ण र दी अन्नपूर्ण एक्सप्रेस पत्रिका निःशुल्क प्राप्त गर्ने बताइएको छ ।"
तस्बिरमा अन्नपूर्ण साइकल र्याली,"काठमाडौं : शनिबार अन्नपूर्ण मिडिया नेटवर्कले आयोजना गरेको साइकल र्याली सम्पन्न भएको छ। पाठेघरको क्यान्सरविरुद्ध जनचेतना जगाउने उद्देश्यले आयोजित अन्नपूर्ण साइकल र्यालीमा करिब दुई हजारको सहभागिता रहेको थियो। शनिबार बिहान तीनकुनेस्थित अन्नपूर्ण पोस्ट्को कार्यालय परिसरबाट सुरु र्याली गौशाला, चाबहिल, महाराजगन्ज, गोंगबु, बालाजु, सोह्रखुट्टे, लैनचौर, दरबारमार्ग, रत्नपार्क, भद्रकाली, त्रिपुरेश्वर, थापाथली, माइतीघर, नयाँबानेश्वर हुँदै पुनः तीनकुनेमै पुगेर टुंगिएको हो। पाठेघरको मुखको क्यान्सरविरुद्ध जनचेतना जगाउने र साइकलमैत्री समाज निर्माणको अभियानमा थप टेवा पुर्याउने उद्देश्यले अन्नपूर्ण मिडिया नेटवर्कले हरेक वर्ष आयोजना गर्दै आइरहेको र्यालीको छैठौँ संस्करण सम्पन्न भएको हो। र्यालीको उद्घाटन विशिष्ठ व्यक्तित्वहरुबाट भएको थियो । पर्यटन तथा संस्कृतिमन्त्री योगेश भट्टराई, श्रम तथा रोजगार मन्त्री रामेश्वर राय यादव, अन्नपूर्ण मिडिया नेटवर्कका अध्यक्ष रामेश्वर थापा, प्रधान सम्पादक हरिबहादुर थापा, नेपाल विद्युत् प्राधिकरणका कार्यकारी निर्देशक कुलमान घिसिङ, बरिष्ठ कलाकारद्वय हरिवंश आचार्य र मदनकृष्ण श्रेष्ठ, गायिका आनी छोइङ, क्यान्सर केयर फाउन्डेसनका अध्यक्ष तथा पूर्वमहान्यायाधीवक्ता सुशील पन्त, बरिष्ठ चिकित्सक भगवान कोइराला, जगदीश अग्रवाल लगायतले संयुक्त रुपमा र्याली उद्घाटन गरेका थिए। हेर्नुहोस् फोटो पत्रकार विकास कार्की, उमा विष्ट, सुनिता डंगोल र दीपेन श्रेष्ठले खिचेका तस्बिर।"
"अन्नपूर्ण लक्की ड्रमा कसले, के पुरस्कार पाए ?","काठमाडौं : पाठेघरको मुखको क्यान्सरविरुद्ध जनचेतना जगाउने र साइकल मैत्री समाज निर्माणको अभियानमा थप टेवा पुर्याउने उद्देश्यले अन्नपूर्ण मिडिया नेटवर्कले शनिबार आयोजना गरेको साइकल र्यालीको उपाधि प्रमेन्द्रनाथ कर्माचार्यले जितेका छन्। लक्की ड्र मार्फत चुनिएको भाग्यमानी विजेताका रुपमा प्रमेन्द्रले माउन्टेन बाइक पुरस्कार पाए। यसैगरी ३२ इन्चको टिसिएल स्मार्ट टिभी मनोज प्रजापतिले जितेका छन्। सिम्रिक एयरको हेलिकोप्टरमार्फत गोसाइकुण्ड टुर प्याकेजको भाग्यमानी विजेता खिमानन्द देवकोटा भए। श्रीराम अधिकारीले सिको घडी प्राप्त गरे। जनार्दन अड्काले काठमाडौंपोखराकाठमाडौंको एक जोडीका लागि हवाई टिकट पाएका छन्। यसैगरी लक्की ड्र मार्फत अन्नपूर्ण पोस्ट् दैनिक ६ महिना निशुल्क पढ्न पाउने पाँचजना भाग्यमानी विजेतामा सुरेश महर्जन, महेश्वर सिंखडा, अमिर महर्जन, कल्पना खड्का र शरद शर्मा रहे। अन्नपूर्ण मिडिया नेटवर्कको मुख्यालय परिसर तिनकुनेबाट बिहान सुरु भएको र्याली गौशाला, चाबहिल, महाराजगन्ज, गोंगबु, बालाजु, सोह्रखुट्टे, लैनचौर, दरबारमार्ग, रत्नपार्क, भद्रकाली, त्रिपुरेश्वर, थापाथली, माइतीघर, नयाँबानेश्वर हुँदै पुनः तीनकुनेमै आएर सकिएको थियो। २१ किलोमिटर दुरीमा र्यालीमा दुई हजार जनाले भाग लिएका थिए। विजेतालाई अन्नपूर्ण मिडिया नेटवर्कका निर्देशक सचन थापा, प्रधान सम्पादक हरिबहादुर थापा, सम्पादक अखण्ड भण्डारी र विकास थापा, अन्नपूर्ण अनलाईनका सम्पादक विष्णु सुवेदी, एपी वान टिभीका सम्पादक टिकाराम यात्री, अन्नपूर्ण सम्पूर्णका सम्पादक राजन नेपाल, अन्नपूर्ण मिडिया नेटवर्कका मानव संसाधन एवं प्रशासन विभाग प्रमुख सुदमकुमार सिजापति, अन्नपूर्ण मिडिया नेटवर्कका मार्केटिङ म्यानेजर भुपाल बस्नेत लगायतले पुरस्कार प्रदान गरे। यसैबीच उद्घाटन कार्यक्रममा सागमा स्वर्ण पदक जित्ने चारजना साइक्लिङ खेलाडीलाई नगद पुरस्कारसहित सम्मान गरिएको छ। गत मंसिर १५ देखि २४ गतेसम्म भएको १३ औं सागमा बुद्धिबहादुर तामाङ र लक्ष्मी मगरले क्रस कन्ट्री तथा राजेश मगर र निश्मा श्रेष्ठले डाउन हिल स्पर्धामा ऐतिहासिक स्वर्ण पदक जितेका थिए। तस्बिर : सुनिता डंगोल अन्नपूर्ण साइकल र्याली आज सागमा स्वर्ण पदक विजेता साइक्लिङ खेलाडीलाई सम्मान अन्नपूर्ण साइकल र्यालीको भव्य उद्घाटन (फोटोफिचर)"
तेश्रो राष्ट्रिय स्की च्याम्पियनसिपका लागि मुक्तिक्षेत्रमा तालिम,"जोमसोम : शनिबारदेखि मुस्तङको मुक्तिनाथमा तेश्रो राष्ट्रिय स्की च्याम्पियनसीपको तयारीका लागि २ दिने प्रशिक्षण सुरु भएको छ। हिउँ पर्यटक आर्कर्षित गर्ने तथा सरकारले घोषणा गरेको भिजिट नेपाल २०२० वर्ष सफल बनाउने उद्देश्यले स्की च्याम्पियनसीप आयोजना गर्न लागिएको हो। नेपाल स्की संघले यसका लागि स्की खेल्ने ३६ खेलाडीलाई हिउँको सेताम्मे पाखोमा अभ्यास गराइरहेका छ। संघले यसपटक पनि पुनः दोहोर्याएर संघले मुस्ताङमा तेश्रो राष्ट्रिय स्की च्याम्पियन गर्न लागेको हो। संघले तालिम दिएका दोलखा, रसुवा, सोलु र काठमाडौं आसपासका २१ पुरुष र १५ महिला खेलाडीले च्याम्पियनसीपमा भाग लिने स्की संघका सचिव बशन्तराज कार्कीले जानकारी दिए। उनका अनुसार यसपटक अधिकांश पुराना र केही नयाँ खेलाडीले सहभागी जनाउने भएका छन्। वारागुङ मुक्तिक्षेत्र गाउँपालिका१ मुक्तिनाथ रानीपौवा खेल मैदानमा अल्पार्ईन स्की र नोडिक स्कीको तालिम दिइएको छ भने रानीपौवा बजारको पूर्वतर्फ करिब ३ सय मिटर लामो २ वटा थुम्का भएको हिउँले भरिएको पाखोमा क्रस कन्ट्री स्कीको तालिम दिइएको प्रशिक्षक रामप्रसाद गुरुङले जानकारी दिए। ३ वटै विधाको स्की खेलका लागि ४ जना स्की प्रशिक्षक खटिएका छन्। प्रशिक्षणमा रामबहादुर गुरुङ, शेरबहादुर गुरुङ र क्याप्टेन धुब्र सेन खटिएका छन्। उनीहरुले बिहान ८ बजेदेखि साँझ ४ बजेसम्म स्कीको तालिम दिइरहेको प्रशिक्षक शेरबहादुर गुरुङले बताए। क्रस कन्ट्री स्कीमा ३ जना अल्पाइन र नोडिक स्कीमा एकजना प्रशिक्षक खटिएका छन्। प्रशिक्षक गुरुङका अनुसार यसपटक ३ जना स्की खेलाडी नयाँ रहेको छन्। नेपाल स्की संघले यसअघि रसुवाको क्यान्जेन भ्यालीमा पहिलो र गतवर्ष मुक्तिनाथमा दोश्रो संस्करणको स्की च्याम्पियनसीप आयोजना गरेको थियो। यातायात, होटल र स्की पूर्वाधारका हिसाबमा सजिलो भएकाले तेश्रो संस्करणको स्की च्याम्पियनसीपका लागि मुक्तिनाथलाई छनोट गरिएको संघका सचिव वशन्तराज कार्कीले बताए। नेपालमा स्की खेलको विकास तथा अन्तर्राष्ट्रिय स्तरको स्की प्रमोशन गर्न प्रतियोगिता आयोजना गर्न लागिएको सचिव कार्कीले सुनाए। कार्कीका अनुसार स्की प्रशिक्षण तथा च्याम्पियनसीप सम्पन्न गर्दा करिब २७ लाख बजेट खर्च हुनेछ। संघले घले खर्चका लागि पर्यटन मन्त्रालय, प्रदेश सरकार र पर्यटन बोर्डसँग प्रस्ता गरेको उनले बताए। नेपाली खेलाडीलाई अनुकुल तालिम दिन सकेमा अन्तराष्ट्रिय ईभेन्टहरुमा खेल्न सक्छन् भन्ने म्यासेज यसप्रकारको च्याम्पिनसीपले दिने संघका महासचिव बिजय श्रेष्ठले दाबी गरे। उनले तालिममा स्थानीय युवायुवतीलाई समेत अल्पाइन तथा नोडिक स्कीमा सहभागी गराइने जानकारी दिए। हिउँदे खेलकुदका रुपमा रहेको स्कीले सहरबजारका युवाहरु प्रमोशन गर्दै हिउँ खेल्न र हेर्न मुस्ताङ आउने महासचिव श्रेष्ठको दाबी छ। वर्षायाममा मुस्ताङमा धार्मिक तथा अन्य पर्यटक आउने गरेका छन्। हिउँदयामा भने चिसोका कारण पर्यटकको उपस्थित न्यून हुन्छ। यहाँका स्थानीय र पर्यटन व्यवसायी समेत बेशी झर्छन्। स्की प्रमोशन भएमा मुक्तिक्षेत्र बाह्रै महिना पर्यटकको चहलपहल हुने संघको दाबी छ। दुई दिने अभ्यास सकिएलगत्तै सोमाबारबाट स्की च्याम्पियन सुरु हुने संघले बतायो। स्की च्याम्पियनसीपको गण्डकी प्रदेशका मुख्यमन्त्री पृथ्वी सुब्बा गुरुङले उद्घाटन गर्ने कार्यक्रम तय भएको छ।"
सागमा स्वर्ण पदक विजेता साइक्लिङ खेलाडीलाई सम्मान,"काठमाडौं : अन्नपूर्ण मिडिया नेटवर्कले सागमा स्वर्ण पदक जित्ने चारजना साइक्लिङ खेलाडीलाई नगद पुरस्कारसहित सम्मान गरेको छ। १३ औं दक्षिण एसियाली खेलकुदका स्वर्ण विजेतालाई शनिबार साइकल र्याली कार्यक्रमको अवसरमा नगदसहित सम्मान गरिएको हो। अन्नपूर्ण मिडिया नेटवर्कका अध्यक्ष रामेश्वर थापा, अन्नपूर्ण पोस्ट्का प्रधानसम्पादक हरिबहादुर थापा, सिइओ मानस घिमिरेले उनीहरुलाई सम्मान गरेका हुन्। गत मंसिर १५ देखि २४ गतेसम्म भएको १३ औं सागमा बुद्धिबहादुर तामाङ र लक्ष्मी मगरले क्रस कन्ट्री तथा राजेश मगर र निश्मा श्रेष्ठले डाउन हिल स्पर्धामा ऐतिहासिक स्वर्ण पदक जितेका थिए। नेपालले सागको साइक्लिङमा स्वर्ण पदक जितेको यो पहिलो पटक हो । पाठेघरको मुखको क्यान्सरविरुद्ध जनचेतना जगाउने र साइकलमैत्री समाज निर्माणको अभियानमा थप टेवा पुर्याउने उद्देश्यले अन्नपूर्णले हरेक वर्ष आयोजना गर्दै आएको साइकल र्याली गर्दै आएको छ। साइकल र्यालीको समापन कार्यक्रममा सहभागीमध्येबाट गोलाप्रथाको माध्यमले विभिन्न पुरस्कारको व्यवस्था पनि गरिएको आयोजकले जनाएको छ । साइकल र्यालीको यो छैटौं संस्करण हो । अन्नपूर्ण मिडिया नेटवर्कले आफ्नो सामाजिक उत्तरदायित्व कार्यक्रम अन्नपूर्ण सम्बन्ध मार्फत विभिन्न सामाजिक गतिविधि सञ्चालन गर्दैआएको छ । साइकल र्यालीमा साग विजेतासहित हजार भन्दा बढी व्यक्तिहरुले सहभागिता जनाएका छन्। तस्बिर : उमा विष्ट"
अन्नपूर्ण साइकल र्याली आज,"काठमाडौं : पाठेघरको मुखको क्यान्सरविरुद्ध जनचेतना जगाउने र साइकलमैत्री समाज निर्माणको अभियानमा थप टेवा पुर्याउने उद्देश्यले अन्नपूर्ण मिडिया नेटवर्कले हरेक वर्ष आयोजना गर्दै आएको साइकल र्याली शनिबार सञ्चालन हुने भएको छ । साइकल र्यालीको यो छैटौं संस्करण हो । अन्नपूर्ण मिडिया नेटवर्कले आफ्नो सामाजिक उत्तरदायित्व कार्यक्रम अन्नपूर्ण सम्बन्ध मार्फत विभिन्न सामाजिक गतिविधि सञ्चालन गर्दै आएको छ । यो साइकल र्याली पनि त्यसैको एउटा पाटो हो । अन्नपूर्ण मिडिया नेटवर्कका मानव संसाधन एवं प्रशासन विभाग प्रमुख सुदमकुमार सिजापतिले साइकल र्यालीको सम्पूर्ण तयारी पूरा भइसकेको जानकारी दिए । साइकल र्यालीको सम्पूर्ण तयारी पूरा भइसकेको छ, सिजापतिले भने, हाम्रो मुख्य उद्देश्य पाठेघरको मुखको क्यान्सरविरुद्ध र स्वस्थ वातावरणबारे जनचेतना जगाउनु हो । साइकलमैत्री समाज निर्माणको अभियानमा थप टेवा पुर्याउनु पनि र्यालीको उद्देश्य हो । यसअघि भएका पाँच संस्करणबाट हामी आफ्नो उद्देश्यमा सफल पनि हुँदै आएका छौं । त्यसैले यसपटक पनि हामीले साइकल र्यालीलाई निरन्तरता दिएका हौं । र्यालीमा दुई हजारभन्दा बढी साइक्लिस्टको सहभागिता रहने जानकारी आयोजक संस्थाका कर्पोरेट स्ट्राटिजी, ब्रान्ड तथा सर्कुलेसन विभागका प्रमुख प्रणिल अर्यालले दिए । विगतको तुलनामा यसपटक सहभागीको संख्या निकै बढेको छ । सामाजिक अभियान भएकाले पनि सहभागीको संख्यामा वृद्धि भएको हुन सक्छ, अर्यालले भने । अन्नपूर्ण मिडिया नेटवर्कले नेपाल क्यान्सर केयर फाउन्डेसन, नेपाल साइक्लिङ संघ, नेपाल साइकल सोसाइटीलगायतका संस्थासँग मिलेर पछिल्लो ६ वर्षयता जनचेतनामूलक साइकल र्याली आयोजना गर्दै आएको हो । साइकल र्यालीको नारा राइड फर लाइफ रहेको छ । 'र्यालीमा सहभागी हुन विभिन्न पेसा, व्यवसाय र उमेरसमूहका व्यक्तित्वहरूले स्वतःस्फूर्त रूपमा आफ्नो नाम दर्ता गराउनुभएको छ । नाम नै टिपाएर सहभागी हुन आउनेको संख्या दुई हजारको हाराहारीमा छ । स्वतन्त्र रूपमा पनि धेरैको सहभागिता रहने अनुमान गरेका छौं, अर्याल भन्छन् । र्यालीमा सुरक्षा निकायका प्रमुख, विश्व स्वास्थ्य संगठनका नेपालस्थित प्रतिनिधि, विदेशी नियोगका प्रमुखहरू, निजामती कर्मचारी, चिकित्सक, खेलाडी, व्यवसायी र कलाकारहरूको समेत सहभागिता रहने जानकारी पनि अर्यालले दिए । र्यालीलाई नेपाल साइक्लिङ संघले प्राविधिक सहयोगसमेत गरेको छ । शनिबार बिहान तीनकुनेस्थित अन्नपूर्ण पोस्ट्को कार्यालय परिसरबाट सुरु हुने र्याली गौशाला, चाबहिल, महाराजगन्ज, गोंगबु, बालाजु, सोह्रखुट्टे, लैनचौर, दरबारमार्ग, रत्नपार्क, भद्रकाली, त्रिपुरेश्वर, थापाथली, माइतीघर, नयाँबानेश्वर हुँदै पुनः तीनकुनेमै पुगेर टुंगिनेछ । र्यालीको दूरी २१ किलोमिटर रहेको बताइएको छ । सहभागी साइक्लिस्टको साइकल बिग्रिएमा मर्मतका लागि स्टलको व्यवस्थासमेत गरिएको आयोजकले जनाएको छ । साइकल मर्मतको व्यवस्था प्याङ्क बाइकले गरेको हो । र्यालीमा सहभागी हुन चाहनेले साइकल र हेल्मेटको व्यवस्था आफैं गर्नु पर्नेछ । साइकल र्यालीकै अवसरमा यसपटक हालै नेपालमा सम्पन्न १३औं दक्षिण एसियाली खेलकुद (साग) मा स्वर्ण पदक जित्ने चारजना साइक्लिङ खेलाडीलाई नगद पुरस्कारसहित सम्मान गरिने जानकारी पनि अर्यालले दिए । गत मंसिर १५ देखि २४ गतेसम्म भएको १३औं सागमा बुद्धिबहादुर तामाङ र लक्ष्मी मगरले क्रस कन्ट्री तथा राजेश मगर र निश्मा श्रेष्ठले डाउन हिल स्पर्धामा ऐतिहासिक स्वर्ण पदक जितेका थिए । नेपालले सागको साइक्लिङमा स्वर्ण पदक जितेको यो पहिलो पटक हो । साइकल र्यालीको समापन कार्यक्रममा सहभागीमध्येबाट गोलाप्रथाको माध्यमले विभिन्न पुरस्कारको व्यवस्था पनि गरिएको आयोजकले जनाएको छ । गोला प्रथाबाट एकजनाले टीसीएलको ३२ इन्चको टेलिभिजन, एकजनाले माउन्टेन बाइक, एकजनाले सिको घडी, एकजनाले सिम्रिक एयरको हेलिकोप्टरमार्फत गोसाइकुण्ड यात्राको अवसर, दुईजनाले यती एयरलाइन्समार्फत काठमाडौंपोखराकाठमाडौंको हवाई टिकट, पाँचजनाले ६ महिनाका लागि अन्नपूर्ण पोस्ट्, अन्नपूर्ण सम्पूर्ण र दी अन्नपूर्ण एक्सप्रेस पत्रिका निःशुल्क प्राप्त गर्ने बताइएको छ ।"
अलबिदा कोबी,"पाँच पटक एनबीए च्याम्पियन बनेका कोबी बास्केटबलको इतिहासमै सबैभन्दा सफल खेलाडी मानिन्थे। मनमा कुरा खेलाएर धेरै सोचेर नबस। जीवन एकदमै छोटो छ। यो भनाइ हो चर्चित अमेरिकी बास्केटबल खेलाडी कोबी ब्रायन्टको। संयोग पनि कस्तो, कोबीको यो भनाइ उनकै जीवनसँग मेल खान पुग्यो। गत आइतबार अमेरिकाको क्यालिफोर्नियामा भएको हेलिकप्टर दुर्घटनामा ४१ वर्षीय कोबीको निधन भयो। आफूले भनेजस्तै उनले छोटो समयमै जीवन गुमाउन पुगे। उक्त दुर्घटनामा उनीसँगै १३ वर्षकी छोरी गियानाले पनि ज्यान गुमाउन पुगिन्। उनका चार छोरीमध्ये गियाना माइली छोरी हुन्। कोबीका अन्य तीन छोरीमा १७ वर्षीया नातालिया, सात वर्षीया क्याप्री र तीन वर्षीया बियङ्का छन्। पछिल्लो समय उनी माइली छोरी गियानालाई बास्केटबलमै करिअर बनाउन लागिपरेका थिए। उनी छोरीको प्रशिक्षकका रूपमा काम गर्दै आएका थिए। गियानालाई महिला बास्केटबलमा स्थापित गराउने अभियानमा कोबी निरन्तर लागिपरेका थिए। गत महिना छोरी गियानालाई बास्केटबल सिकाइरहेको तस्बिर सामाजिक सञ्जालमा निकै भाइरल पनि बनेको थियो। कोबी छोरी गियाना महिला बास्केटबलमा आफूजस्तै चर्चित होऊन् भन्ने चाहन्थे। महान् खेलाडी विश्वभर बास्केटबलका कुल पाँच महानतम् खेलाडीको नाम लिने हो भने कोबीको नाम अग्रपंक्तिमा आउँछ। बास्केटबल कोर्टमा सदैव कोबीकै चर्चा हुने गथ्र्याे। पाँच पटक एनबीए च्याम्पियन बनेका कोबी बास्केटबलको इतिहासमै सबैभन्दा सफल खेलाडी मानिन्छन्। स्तब्ध प्रशंसक कोबीको निधनलगत्तै विश्वभरका बास्केटबल प्रशंसकले सामाजिक सञ्जालमा श्रद्धाञ्जलि व्यक्त गरेका थिए। समाजिक सञ्जालको ट्रेन्डिङमा यो साता उनी मात्र रहेका छन्। यसले भन्न सकिन्छ, उनी कति लोकप्रिय खेलाडी थिए भनेर। उनको निधनमा अमेरिकी राष्ट्रपति डोनाल्ड ट्रम्पदेखि बाराक ओबामा, बिल क्लिन्टन र पूर्वविदेशमन्त्री हिलारी क्लिन्टनलगायत चर्चित राजनीतिज्ञले श्रद्धाञ्जलि व्यक्त गरेका थिए। हलिउडको प्रसिद्ध ग्रामी अवार्डकै दिन हेलिकप्टर दुर्घटनामा निधन भएका कोबीप्रति अवार्डका तर्फबाट पनि श्रद्धाञ्जलि व्यक्त गरिएको थियो। त्यस अवसरमा विश्वप्रसिद्ध चलचित्र निर्देशकहरूले कोबीप्रति श्रद्धाञ्जलि व्यक्त गरेका थिए। २० वर्षसम्म सक्रिय कोबीले २० वर्ष सक्रिय खेलाडीका रूपमा कोर्टमा बिताए। उनले व्यावसायिक बास्केटबल सदैव लस एन्जल्स लेकर्सबाट खेले। कोबीले दुई दशकको खेल जीवनमा थुप्रै राष्ट्रिय तथा अन्तर्राष्ट्रिय कीर्तिमान बनाए। उनले आफ्नो क्लबलाई पाँच पटक एनबीए उपाधि जिताउन महत्त्वपूर्ण भूमिका निर्वाह गरे। उनी कयौं पटक एनबीएको मोस्ट भ्यालुएबल प्लेयर घोषित भए। कोबीले एनबीए लिगमा मात्र होइन, राष्ट्रका लागि महत्त्वपूर्ण योगदान दिएका छन्। एनबीए खेलाडी जो जोए ब्रायन्टका छोरा कोबीको जन्म २३ अगस्त १९७८ मा फिलाडेल्फियामा भएको थियो। कोबी २३ वर्षको उमेरमै महत्त्वपूर्ण तीनवटा उपाधि जित्ने पहिलो युवा खेलाडी बनेका थिए। कोबीको कप्तानीमा संयुक्त राज्य अमेरिकाको बास्केटबल टोलीले सन् २००८ को बेइजिङ ओलम्पिक र सन् २०१२ को लन्डन ओलम्पिकमा स्वर्ण पदक जितेको थियो। यी दुई ओलम्पिकमा अमेरिकालाई स्वर्ण पदक दिलाएपछि कोबी विश्वकै चर्चित बास्केटबल खेलाडी बन्न पुगेका थिए। उनले २२ जनवरी २००६ मा टोरेन्टो रेप्टर्सविरुद्ध गरेको उत्कृष्ट प्रदर्शन अविस्मणीय बन्न पुगेको छ। उक्त खेलमा उनले व्यक्तिगत ८१ अंक जोडेका थिए। कोबीभन्दा अघि सन् १९६२ मा विल्ट चन्बरलेनले व्यक्तिगत १०० अंकको स्कोर गर्दै कीर्तिमान बनाएका थिए। त्यस्तै आफ्नो खेल जीवनको उत्तराद्र्ध अर्थात् सन् २०१६ मा ३७ वर्षको उमेरमा पनि कोबीले आफ्नो अन्तिम खेलमा ६० अंक जोडेका थिए। बास्केटबल मेरो जीवन हो। जीवनको एउटा हिस्सा हो, भनेर उनी सदैव भन्ने गर्थे। कोबीले सक्रिय खेल जीवनभर ३३ हजार ६ सय ४३ स्कोर गरेका छन्। उनी १८ पटक एनबीए अल स्टार खेलाडी चुनिए। सन् २०१६ मा सक्रिय खेलबाट सन्न्यास लिएपछि कोबीले बालबालिकाका लागि डियर बास्केटबल नामक कवितासमेत लेखेका थिए। उनको यो कवितालाई आधार बनाएर लघुचलचित्र बनाइएको थियो। यसको स्क्रिप्टसमेत उनैले लेखेका थिए। गत वर्ष यो चलचित्रले सर्व श्रेष्ठ लघुचलचित्रको पुरस्कार जितेको थियो। यसले ओस्कार अवार्ड जितेको थियो। बुवा पनि चर्चित खेलाडी कोबी ब्रायन्टका बुवा पनि आफ्नो समयमा चर्चित खेलाडी थिए। उनको बुवाको नाम जोए ब्रायन्ट भए पनि उनी जेली बिनका नामले चर्चित थिए। बास्केटबलका कुशल खेलाडी जोएले एनबीएको आठौं संस्करणसम्म खेलेका थिए। उनले त्यसपछि युरोपका पनि थुप्रै लिग खेले। सक्रिय खेल जीवन टुंग्याएपछि उनी बास्केटबलकै प्रशिक्षणमा लागे। अमेरिकाकै चर्चित एनबीए टोलीको प्रशिक्षण सम्हालेका उनले इटाली, जापान र थाइल्यान्डको राष्ट्रिय टोलीको प्रशिक्षण पनि सम्हाले। नाम : जापानको गाई जोएले छोरा कोबीको नाम जापानको कोबे सहरका चर्चित गाईको नामबाट राखेका थिए। जुन नाम उनले त्यहाँको एक रेस्टुरेन्टको मेनुमा पहिलो पटक देखेका थिए। त्यही नाम उनले आफ्नो छोरालाई राखिदिएका थिए। उनले छोराको नाम राख्दा कुनै दिन विश्वभर चर्चित हुन्छ भनेर कहिल्यै पनि सोचेका थिएनन्। उनी छोरालाई पनि आफूजस्तै बास्केटबल खेलाडी बनाउन चाहन्थे। तर, कोबीले बुवा जोएले सोचेभन्दा पनि निकै धेरै नाम कमाए। आफूलाई बास्केटबलको पर्यायका रूपमा संसाभर परिचित गराए। यौन दुर्व्यवहार विश्वका केही चर्चित केही खेलाडीजस्तै कोबी ब्रायन्टले पनि यौन दुर्व्यवहारको मुद्दा खेप्नु पर्यो। सन् २००३ मा एक १९ वर्षीया युवतीले कोबीमाथि यौन दुर्व्यवहारको आरोप लगाएकी थिइन्। होटल बसाइका क्रममा कोबीले आफूमाथि यौन दुर्व्यवहार गरेको आरोप होटलकी युवतीले लगाएकी थिइन्। उनले कोठा सफाइका क्रममा कोबीले यौन दुराचार गरेको आरोप लगाएकी थिइन्। तर, पछि ती युवतीले आफ्नो आरोप फिर्ता लिएकी थिइन्। यो आरोपपछि कोबीको विश्वव्यापी रूपमा आलोचना पनि भएको थियो। उनलाई लिएर संसारभर तरंग उत्पन्न भएपछि आफूले यौन दुव्र्यवहार नगरेको भन्दै उनले सबैसँग माफी मागेका थिए। फरक पाटो विद्यालयमा अध्ययनरत रहँदा कोबी एउटा र्यापट ग्रुपको सदस्य पनि थिए। आफू बास्केटबलको महान् खेलाडी भए पनि उनी फुटबलको निकै ठूला प्रशंसक थिए। उनी फुटबललाई संसारकै सुन्दर खेल भन्ने गर्थे। त्यसैले पनि उनको निधनमा विश्वभरका चर्चित फुटबल खेलाडीले पनि समवेदना व्यक्त गरेका थिए। यसैगरी कोबीले निकलोडियनबाट प्रसारण हुने अल द्याट नामक एउटा हांस्य शृंखलामा समेत काम गरेका थिए। हेलिकप्टर दुर्घटनामा छोरीसहित अमेरिकी खेलाडी कोबी ब्रायन्टको मृत्यु"
