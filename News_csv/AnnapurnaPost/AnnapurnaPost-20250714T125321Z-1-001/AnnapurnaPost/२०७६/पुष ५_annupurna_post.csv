शीर्षक,विवरण
अमेरिकी खेलकुद प्रणाली र नेपाली समाज,"संयुक्त राज्य अमेरिकाको खेलकुद प्रणालीअन्तर्गत विद्यालय खेलकुदको भूमिका निकै हुन्छ। यसअन्तर्गत विद्यार्थीलाई पूर्वप्राथमिक, प्राथमिक, जुनियर हाईस्कुल वा निम्न माध्यमिक, हाईस्कुल र कलेज लेभलसम्म पनि खेलकुद क्रियाकलापमा सक्रिय बनाउने परम्परा देखिन्छ। यी सम्पूर्ण खेलकुद प्रतियोगिता र खेलकुद प्रशिक्षण आदिलाई एक मात्र संस्था राष्ट्रिय कलिगेट एथलेटिक संघ ले नियन्त्रण गरेको हुन्छ। यही संस्थाले राष्ट्रिय ओलम्पिक कमिटीसँग मिलेर काम गर्छ। तर यो खेलकुद प्रणालीभित्र सानै उमेरका खेलाडीविद्यार्थीको पहिचान र विकास गर्ने कुनै पनि प्रकारका कार्यक्रम र नीति अँगालेको देखिँदैन। खेलाडीहरू प्रतियोगितामा सहभागी हुन्छन् र जित्ने खेलाडीले स्कुल वा कलेज समूहमा प्रवेश पाउँछन्। प्रतियोगितामा हार्ने खेलाडीलाई समूहमा प्रवेश दिलाउन कुनै विकासका कार्यक्रम हुँदैनन्। यस्तो खेलकुद प्रणाली त्यसबेला सफल हुन्छ, जब धेरैभन्दा घेरै खेलाडीले प्रतियोगितामा सहभागिता जनाउँछन्। युरोपका विश्वविद्यालयहरूको संरचना र बनावटअन्तर्गत विभिन्न विषयका क्रियाकलापमध्ये खेलकुद प्रतियोगितालाई त्यत्तिको महत्व दिएको पाइँदैन। विश्वविद्यालयका धेरै शैक्षिक क्रियाकलापअन्तर्गत एउटा सानो विभागका रूपमा शारीरिक शिक्षा विभाग सञ्चालन भए पनि यसका शिक्षकहरूले उच्चस्तरका खेलाडी निर्माण गर्ने कार्यको जिम्मेवारी पाएका हुँदैनन्। अमेरिकाको खेलकुद समाज केही फरक प्रकृतिको हुन्छ। यहाँ प्रतियोगितामा प्रथम हुनेले ठूलो सम्मान पाउँछन्। हिसाब विषयमा अति उच्च अंक प्राप्त गर्ने विद्यार्थीभन्दा एक सय मिटर दौडको च्याम्पियनलाई कलेज वा विश्वविद्यालयले ठूलो आवाजले प्रचारप्रसार गर्छन्। रोग लागेपछि उपचारमा ठूलो धनराशि खर्च गर्नुभन्दा रोग लाग्नै नदिन नागरिकका लागि विभिन्न कार्यक्रम तर्जुमा गर्नेतर्फ सरकार सचेत हुन जरुरी छ। सन् २०१२ मा सम्पन्न लन्डन ओलम्पिकमा अमेरिकाले सबैभन्दा बढी ४६ स्वर्ण पदक जितेर आफू खेलकुदको महारथि भएको परिचय संसारलाई दिए पनि अमेरिकाका राष्ट्रपतिको फिटनेस, स्पोर्टस् र न्युट्रिसन काउन्सिल ले गरेको पछिल्लो सर्भेक्षणमा प्रत्येक तीन बालबालिकामध्ये एक (३३३३५) बालबालिका मात्र शारीरिक रूपमा क्रियाशील भएको देखाइएको छ। अमेरिकामा रहेका सम्पूर्ण बयस्कमध्ये केवल पाँच प्रतिशतले दैनिक ३० मिनेटको शारीरिक क्रियाकलाप गरेको देखिन्छ। युवाहरूका निम्ति निर्धारण गरेको शारीरिक क्रियाकलापमा ८० प्रतिशतभन्दा बढी युवाले मानक पार नगरेको पाइन्छ। यस देशका बालबालिका प्रतिदिन साढे सात घण्टा भिडियो गेम, टेलिभिजन र कम्प्युटरमा खेल्ने गरेको तथ्यांकले देखाउँछ। सन् २०१० मा गरिएको सर्भेक्षणअनुसार सात करोड ७० लाख वयस्क नागरिक तथा १२५ मिलियन बालबालिका र युवामा शारीरिक तौल बढी पाएको छ। अमेरिकी जनताको शारीरिक तौलमा वृद्धि हुने क्रम नरोकिएकाले चिकित्सकीय खर्च पनि वृद्धि हुँदै गएको पाइन्छ। देशको सम्पूर्ण खर्चको १६ देखि १८ प्रतिशत अर्थात् १५० बिलियन डलर यसमा खर्च हुने गरेको छ। फिटनेस, स्पोर्टस् र न्युट्रिसनसम्बन्धी अमेरिकाको राष्ट्रपतीय परिषद्ले शारीरिक क्रियाकलापको माध्यमले आफ्ना नागरिकलाई शरीरिक रूपमा क्रियाशील बनाउने लक्ष्य लिएको पाइन्छ। फुर्सदकै समयमा २५ प्रतिशत अमेरिकी जनताले कुनै पनि किसिमका शारीरिक क्रियाकलाप नगरेको पाइन्छ। यस्तो परिस्थितिमा पनि अमेरिकामा शारीरिक क्रियाकलाप गर्नेका निम्ति प्रयोग हुने उपकरण, फिटनेस सेन्टर र अन्य खेलकुदका सामान उत्पादन गर्ने उद्योगहरूको वृद्धि भने भएको पाइन्छ। सन् २००८ मा अन्तर्राष्ट्रिय स्वास्थ्य, राकेट र स्पोर्टस् क्लब संघले दिएको जानकारीअनुसार अमेरिकामा चार करोड ५४ लाख मानिसले हेल्थ क्लबमा सदस्यता लिएको पाइन्छ। अमेरिकी जनतामा प्रत्यक्ष शारीरिक क्रियाकलाप गर्ने बानीमा वृद्धि गराउन विद्यालय र कलेजहरूमा गुणस्तरयुक्त शारीरिक शिक्षाका कक्षाहरूमा सञ्चालन गरिन्छ। यसैगरी बसस्टपहरू निर्धारण गर्दा सर्वसाधारणले केही दूरी हिँडेरै पुग्नुपर्ने नीति बनाउने। बाटोको एकातर्फ साइकलका लागि छुट्टै लेन बनाउने आदि छन्। यसका लागि सन् २००५ मा अमेरिकाको ५० वटै प्रान्तीय राज्यमा भएका ३४ हजार पाँच सय नगरपालिका र ससाना सहरहरूमा समान नीति लिएको पाइन्छ। राष्ट्रिय कलिगेट एथलेटिक एसोसिएसनले सन् १९८१८२ को शैक्षिक सत्रदेखि देशभरका आफ्ना सदस्य कलेजहरूले कुन खेलमा कति विद्यार्थीले (छात्रछात्रा) सहभागिता जनाएका छन् भन्ने तथ्यांक निकाल्दै आएको छ। यसअनुसार सन् २०१११२ को शैक्षिक सत्रमा राष्ट्रिय कलिगेट एथलेटिक एसोसिएसन च्याम्पियनसिपका विभिन्न प्रतियोगितामा सहभागी हुने विद्यार्थीको संख्या चार लाख ५० हजार (५६८ प्रतिशत छात्र र ४३२ प्रतिशत छात्रा) भएको देखिन्छ। यसैगरी सन् २०१११२ मा राष्ट्रिय कलिगेट एथलेटिक एसोसिएसनमा नयाँ एक सय ८७ पुरुष र दुई सय ३१ महिला टिमले प्रवेश गरेको देखिन्छ। सन् १९८८८९ देखि हालसम्म तीन हजार चार सय ५० पुरुष र चार हजार आठ सय ७२ महिला टिम यो संस्थामा आबद्ध छन्। तर विभिन्न कारणले सन् २०१११२ मा क्रमशः ६८ पुरुष र ४६ महिला समूह निष्क्रिय बनेको देखिन्छ। सन् १९८६ देखि प्रोफेसनल खेलाडीहरूले पनि ओलम्पिकमा सहभागी हुन पाउने नियम बनाइएको छ। हाम्रो देशमा भने आफ्ना नागरिकको स्वास्थ्यप्रति सरकार खासै संवेदनशील भएको पाइँदैन। रोग लागेपछि उपचारमा ठूलो धनराशि खर्च गर्नुभन्दा रोग लाग्नै नदिन नागरिकका लागि विभिन्न कार्यक्रम तर्जुमा गर्नेतर्फ सरकार सचेत हुन आवश्यक छ। पछिल्लो समय नेपालमा पनि बालबालिका शारीरिक व्यायामभन्दा मोबाइल, टेलिभिजन र कम्प्युटर गेमजस्ता लतमा फसेको देखिन्छ। यसका कारण बालबालिकामा समेत मोटोपनको समस्या बढ्दो छ।"
नेकपा अब कता ?,"ओलीले आफूविनाको पार्टी बैठक कस्तो हुन्छ भनेर प्रचण्डको परीक्षा लिइरहेका छन्  पार्टी संगठन अन्योलग्रस्त छ, संस्थागत छैन र गुट झाँगिदै जान थालेका छन् भने त्यसको अन्त्य कसरी?  बीआरआई र इन्डोप्यासिफिकमा फरक छ कि उस्तै? एमसीसी आईपीएसकै अंग हो वा होइन?  सरकारले पार्टी चलाउने कि पार्टीले सरकार?  विधानअनुसार पार्टी चल्ने कि नचल्ने? उल्लिखित मूलभूत एजेन्डा सत्तारूढ दल नेकपा बैठकमा उठेका हुन्। नेताहरूले निकै मेहनतका साथ यी विषयलाई आआफ्नो ढंगबाट पार्टी बैठकमा प्रस्तुत गरेका छन्। निर्वाचन महँगो भएकाले भ्रष्टाचार बढेको, पार्टीमा व्यक्तिलाई हेरेर विधान संशोधन गर्न खोजिएको, सचिवालयमा महिलाको प्रतिनिधित्व किन हुन नसकेको जस्ता प्रश्न पनि २९ मंसिरदेखि जारी स्थायी समिति बैठकमा उठेका छन्। अध्यक्षद्वय केपी ओली र पुष्पकमल दाहालको संयुक्त राजनीतिक प्रतिवेदन र महासचिव विष्णु पौडेलको विधान संशोधन प्रस्तावमा नेताहरूले बिहीबारसम्ममा एकसरो बोलिसकेका छन्। तर नेताहरूले उठाएका यिनै चासोका विषय पार्टी बैठक सकिँदै गर्दा कति सम्बोधन होलान्? स्वयं स्थायी समिति सदस्य नै अनभिज्ञता जनाउँछन्। पार्टीले गम्भीरतापूर्वक नेताहरूले बैठकमा उठाएका विषयको सम्बोधन गर्नुपर्छ, नगरी अब सुखै छैन, स्थायी समिति सदस्य वेदुराम भुसाल भन्छन्, हेरौं ! अब अध्यक्षको जवाफ कसरी आउँछ? अनि निर्णय प्रक्रिया? तर परिदृश्य हेर्दा लाग्छ, नेताहरूले निकै चासोका साथ उठाएका एजेण्डा सम्बोधन हुने छाँटकाँट स्थायी समिति बैठकमा देखिन्न। नेताहरूले कुरा उठाउने तर पार्टी नेतृत्व धमाधम त्यसविपरीतका निर्णय लिनेतिर नै लागेको देखिँदैछ। अमेरिकी सहायतासम्बन्धी निकाय मिलेनियम च्यालेन्ज कर्पोरेसन (एमसीसी) जसरी पनि संसद्को यही हिउँदे अधिवेशनबाट पारित गर्ने पार्टी अध्यक्षसमेत रहेका प्रधानमन्त्री केपी ओलीको तयारी अन्तिम चरणमा छ। महिला प्रतिनिधित्वको माग गर्दै नेतृहरू अष्टलक्ष्मी शाक्य र पम्फा भुसालले उठाएको सचिवालय विस्तारको एजेण्डा कमिटीमा थन्किने मात्र देखिँदैछ। निर्वाचन प्रणालीमा जतिसुकै फलाके पनि नेतृत्वले केही सुनुवाइ गर्ने देखिन्न। निर्णय प्रक्रियामा विधिपद्धति भने पनि अन्तिममा सकभर दुई अध्यक्ष (केपी ओली र पुष्पकमल दाहाल) नभए सचिवालयसम्मले नै निर्णय लिने परिपाटी फेरि पनि नचल्लान् भन्न सकिन्न। स्थायी समिति सदस्य भीम रावल भन्छन्, स्थायी समिति बैठक चलिरहेकै बेलामा त नेतृत्वले कतिपय निर्णय पार्टीमा जानकारी नगराई गराउन खोज्छन् भने अरू बेला झन् के गर्लान्? नेतृत्वको विश्वास गर्ने कसरी? अर्को तर्फबाट हेरौं, नेकपाको एक वर्षपछि बसेको स्थायी समिति बैठकमा छलफलमा आउनैपर्ने केही एजेण्डा खास छलफलमै आएनन्। स्थायी समिति बैठक चल्दै गर्दा मधेसकेन्द्रित दल राष्ट्रिय जनता पार्टी (राजपा) सँग चुनावी तालमेल भयो। कम्युनिस्ट पार्टीलाई विचार र विधिको थलो मान्ने हो भने यो बहसमा आउनुपर्ने विषय हो। छलफल गरेर निर्णय प्रक्रियामा पुग्नुपर्ने हो। तर बुधबार दिनभर धुम्बाराहीको पार्टी बैठकमा सहभागी स्थायी समिति सदस्यहरूले साँझ बालुवाटारमा पार्टीका दुवै अध्यक्ष र महासचिवको उपस्थितिमा राजपासँग हुन लागेको सम्झौताको गन्धसम्म पाउन सकेनन्। जारी नेकपाको बैठक औपचारिकता मात्र हो। प्रचण्डजीले बैठकमा पेस गरेको दस्ताबेजमा गुटबन्दी भयो भनेर ल्याउनुभयो। उहाँले आफ्नो गुटबन्दी छाड्नु हुन्छ त? अन्य नेताहरूले पनि छाड्नुहुन्छ त? भीम रावल, माधव नेपाल र वामदेव गौतमले भोलिपल्ट बैठकमा यसबारेमा प्रश्नै उठाउनुपर्यो। नेता गौतमले बैठकको अध्यक्षता गरिरहेका प्रचण्डतिर इंगित गर्दै यतिसम्म भनिदिए कि, यता (धुम्बाराही) बैठक ठीकठीकै चल्दै थियो, उता (बालुवाटार) चोचोमोचो मिलाउन पुगिहाल्नुभयो होइन? राजपासँगको सम्झौताको पार्टीलाई जानकारी गराउँदा के बिग्रन्थ्यो? शीर्ष नेताहरूले नै प्रश्न उठाएपछि प्रचण्डले नै टारिदिए, अध्यक्षलाई त्यति त अधिकार हुन्छ नि! धेरै यान्त्रिक पनि हुनु हुन्न। नेकपामा नउठेको अर्को विषय हो प्रतिनिधिसभाको सभामुख चयनको विषय। संसदीय दलका प्रमुख सचेतकसमेत रहेका देव गुरुङले सामान्य ध्यानाकर्षण गराए पनि सभामुख निर्वाचनको सम्मुखमा बसेको नेकपा स्थायी समिति बैठकमा पार्टीबाट कस्ता मान्छे पठाउने? के गर्ने भन्नेसम्ममा खास टिप्पणी भएनन्। संसद्मा नेकपाको बहुमत रहेका कारण सभामुखमा पार्टीले कुन नेतालाई पठाउने? पार्टीमा छलफल गरौं भन्ने हिम्मतसमेत स्थायी समितिका कुनै नेताले देखाउन सकेनन्। बैठकमा निर्वतमान सभामुख कृष्णबहादुर महराको सांस्कृतिक आचरणका विषयमा कुनै टिप्पणी हुन सकेन। मात्र वेदुराम भुसालले प्रश्न उठाए, हाम्रो पार्टी आर्थिकसामाजिक मात्रै होइन, सांस्कृतिक रूपान्तरणको पनि अगुवा बन्नुपर्छ। यो पक्ष आएन। सांस्कृतिक रूपान्तरण नभई समाजको आमूल परिवर्तन हुँदैन भन्ने वास्तविकतालाई बिर्सन थालिएको हो कि? स्थायी समिति बैठक नेताहरूले वर्ष दिनसम्म पोख्न नपाएको मनको बह पोख्ने थलो बनेको छ। एक वर्षमा आएका मेला भर्नेबाहेक नेताहरूसँग त्यस्तो कुनै हैसियत होला जस्तो देखिन्न। सचिवालय र खासगरी त्यसमा पनि दुई अध्यक्षकै बीचबाट पार्टीका निर्णय प्रक्रिया आगामी दिनमा पनि नजालान् भन्न सकिन्न। नेकपाका एक नेता भन्छन्, राजपासँगको चुनावी तालेमलेबारेमा छलफल भएन, सभामुखका विषयमा कुनै छलफलको एजेण्डा नै बनेन। एमसीसी प्रस्ताव छलफलमा मात्र आयो। तर नेतृत्वले यसतिर कुनै चासो र चिन्ता देखाएको देखिएन। भीम रावलले कविता वाचन गर्ने र प्रधानमन्त्रीका प्रमुख सल्लाहकारले त्यसलाई गिज्याउने काम मात्र भएको छ। यसले के संकेत गर्छ? के पार्टी निर्णयमा हस्तक्षेपकारी भूमिका खेल्न सक्ने अवस्थामा नेकपाको स्थायी कमिटी छैन? स्थायी समिति सदस्य मणि थापा त्यसलाई स्विकार्दैनन्। नेताहरूले पार्टी बैठकमा बोलेका र उठाएका विषयले प्रभाव नै पार्दैन भन्ने होइन, पार्छ, थापा भन्छन्, मूल नेतृत्वले नेताहरूले उठाएका विषयलाई कसरी ग्रहण गर्छन् र व्यवहारमा कार्यान्वयन गर्न खोज्छन्, त्यसको पर्खाइमा पार्टीका अन्य नेताहरू छन्। परीक्षामा प्रचण्ड ! नेकपाका जोर पाइलटमध्येका एकजना प्रचण्डका लागि यो पार्टी बैठक परीक्षा पनि हो। प्रधानमन्त्री केपी ओलीको अनुपस्थितिमा उनले एकतापछिको सिंगो स्थायी समिति बैठकको लिड एक्लै गरेको यो पहिलोपटक हो। यो उनका लागि अवसर र चुनौती दुवै हो। तीन दिन गुप्तवास बसेर राजनीतिक दस्ताबेज तयार पार्नेदेखि पार्टी बैठक हाँक्नेसम्मका कार्यकारी अध्यक्ष प्रचण्डले शनिबार (आज) को बैठकलाई कसरी ल्यान्डिङ गर्छन् भन्नेबाट पनि उनको परीक्षा हुनेछ। पार्टीभित्रका अनेक धुव्रबाट उठाइएका प्रश्नको जवाफ फर्काउनु र आगामी कार्यक्रमसहितका योजनामा बैठक ल्यान्डिङ गर्नु प्रचण्डको अबको कार्यसूचीभित्र छ। ओलीले आफूबिनाको पार्टी बैठक कस्तो हुन्छ भनेर पनि अहिले प्रचण्डको परीक्षा लिइरहेका छन्। नेकपा बैठकभित्र तीनथरी धुव्रका प्रश्न उठेका छन्। प्रधानमन्त्रीनिकटका नेताहरू सब ठीकठाक चलिरहेकै छ, बिग्रेको केही छैन, पार्टीमाथिको अनेक भित्रीबाहिरी आक्रमण र हल्ला बढी छ। सरकारले काम नगरेको होइन, गरेकै छ, रिजल्ट आइरहेकै छ भन्ने एउटा धुव्र छ, अर्को धुव्र पार्टीभित्र प्रतिपक्षीजस्तो देखिएको छ माधव नेपाल समूहका रूपमा। नेपालनिकट नेताहरूले केही भएन, पार्टी विधिमा चलेन, सरकारले काम गरेन, सबै भताभुंग नै छ भन्ने खालका धारणा व्यक्त गरेका छन्। पूर्वमाओवादी धारका नेताहरूसमेत एक ठाउँमा देखिएका छैनन्। कहिले कुन प्रसंगमा ओलीनिकट नेतातिर र कुन प्रसंगमा नेपालनिकट नेतातिरको समूहसँग नजिक रहेर पूर्वमाओवादी धारका नेताहरूको मत आएको छ। सेटमा छैन। एक स्थायी समिति सदस्य भन्छन्, यो परिवेशभित्र प्रचण्डको परीक्षा हुँदैछ। माधव नेपाल पक्षका नेताहरूले बैठकमा विधिविधान मिचिएको विषयमा बढी जोड गरिरहेका छन्। तर उनीहरूका कुरा पनि सैद्धान्तिक राजनीतिका रूपमा भन्दा पनि आफूनिकट कुन नेताले कहाँ जिम्मेवारी पाएनन् भन्ने असन्तुष्टिका कोणबाट आइरहेको बुझाइमा ओली पक्षका नेता छन्। प्रधानमन्त्रीका प्रमुख सल्लाहकारसमेत रहेका स्थायी समिति सदस्य विष्णु रिमालको पार्टी बैठकमा व्यक्त भनाइ त्यसैमा लक्ष्यित थियो। एक व्यक्ति मुख्य जिम्मेवारी को माग सुन्दा सुन्दर लागे पनि प्रकारान्तरमा हरेक कमिटीमा समानान्तर स्पेसको आग्रह देख्छ प्रधानमन्त्रीका प्रमुख सल्लाहकार रिमालले एउटाचाहिँ स्पष्ट होऔं भन्दै पार्टी बैठकमा भनेका थिए, कसले चलाएको टिम गुट हो? कसले चलाएको पार्टी हो? कसलाई चित्त बुझ्दा कुरा मिलेको मान्ने र कसलाई नबुझ्दा? व्यवहारमा ओर्लिऔं। हावामा घुस्सा नचलाऔं। उनले पार्टीभित्रकै नेताहरूले आलोचना गरेर सरकार र पार्टी नेतृत्वलाई कोपरीकोपरी घायल बनाएको टिप्पणी बैठकमा गरेका थिए। तर माधव नेपालनिकट नेताहरू पूर्ण प्रतिपक्षका रूपमा बैठकमा आएको अनुभव नेताहरूले गरेका छन्। उहाँहरू पूर्ण तयारीका साथ प्रतिपक्षी जसरी आउनुभएको छ, जसलाई सन्तुष्ट बनाउने जिम्मेवारी पनि अब प्रचण्डको काँधमा आएको छ, ती स्थायी समिति सदस्य भन्छन्। एक वर्षअघिदेखि नियमित पार्टी बैठक बोलाउन नसकेकोमा सुरुमै आत्मालोचना गरेका प्रचण्डले स्थायी समितिको अघिल्ला बैठकमा ओलीसँगै मिलेर जवाफ दिएका थिए। तर प्रधानमन्त्री ओलीको अनुपस्थितिमा अहिले प्रचण्ड एक्लैले जवाफ दिनुपर्ने अवस्था छ। यो उनको (प्रचण्ड) एक किसिमको परीक्षा नै हो, ओली प्रचण्डको परीक्षा लिइरहेका छन् यही बैठकबाट, एक स्थायी समिति सदस्य भन्छन्। प्रचण्ड पुसको २०२१ तिर पार्टीको १९ महिनादेखि बस्न नसकेको केन्द्रीय समिति बैठक बोलाउने तयारीमा छन्। त्यही बैठकबाट पार्टीका आगामी तीनमहिने कार्यक्रम बनाएर जाने तयारी उनको देखिन्छ। विचारमा विविधता नेकपाको जारी बैठकमा नेताहरूका विचारमा एकरूपता छैन। विचारमा एकरूपता नभए पनि दुई लाइन संघर्ष नै चल्ने गरी कुनै नेताले पार्टीमा फरक मत राखेका छैनन्। स्थायी समिति सदस्य मणि थापा भन्छन्, दई लाइन संघर्ष नै छैन पार्टीभित्र। कम्युनिस्ट पार्टीलाई दुई लाइन संघर्षले मात्र रूपान्तरण गर्छ। जसले विरोधमा आवाज उठाएका छन्, उनीहरूको असन्तुष्टि मात्र देखिएको छ। दुई अध्यक्षका तर्फबाट एउटा दस्ताबेज आएको छ। अरू नेताहरूले त्यसलाई समृद्ध पार्न सुझाव मात्र दिएका छन्। कसैले भिन्न मत दिएका छैनन्। तर दुई पार्टी एकताको १९ महिनाका बीचमा पनि विचार राजनीतिका क्षेत्रमा तत्कालीन एमाले र माओवादी धार फरक भने देखिएका छन्। पूर्व एमाले धारका नेताहरूले कम्युनिस्ट आन्दोलनका चरित्र र राष्ट्रियअन्तर्राष्ट्रिय स्थितिको विश्लेषण गर्दा एमालेको हिजोकै स्कुलिङ र माओवादीले आफ्नै खालको स्कुलिङबाट टिप्पणी गरेको अनुभव नेताहरूको छ। स्थायी समिति सदस्यहरू शंकर पोखरेल, प्रदीप ज्ञवालीलगायत नेताले जनताको बहुदलीय जनवाद (जबज) कै उपजका रूपमा पार्टीको राजनीतिक कार्यदिशा अघि आएको र अब जाने पनि त्यसैगरी हो भन्ने ढंगले मत राखेका छन्। ओलीनिकट नेताका तर्फबाट पोखरेलले प्रस्टसँग जबजको गन्ध आउने गरी आफ्नो मत राखेका थिए। घनश्याम भुसाल यसपटक विचारको बहसमा त्यति जम्न चाहेनन्। उनले राष्ट्रिय पुँजीको विकास गर्ने र अर्कोतर्फ समाजवादको आधार तयार गर्ने कार्यभार रहेको बताएका छन्। बरु उनले यसपटक पार्टीमा कार्यशालाको माग गरेका छन्। केन्द्रीय कमिटीको आगामी बैठकभन्दा अघि स्थायी कमिटीका सबै पदाधिकारी र सदस्यका बीच आजको पार्टी वा कम्युनिस्ट पार्टीको आजको कार्यभार वा यस्तै कुनै उपयुक्त शीर्षकमा ५७ दिनको कार्यशाला आयोजना गरियोस्, कृषिमन्त्रीसमेत रहेका भुसाल भन्छन्, त्यस्तो कार्यशालामा पार्टीको सैद्धान्तिक, राजनीतिक र सांगठनिक क्षेत्रका सबै विषयमा छलफल गरेर निष्कर्ष निकालियोस् र केन्द्रीय कमिटीमा ती निष्कर्ष पेस गरियोस्। वरिष्ठ नेता झलनाथ खनाल, वामदेव गौतम, नारायणकाजी श्रेष्ठलगायत नेताहरूले पार्टीको अबको कार्यदिशा समाजवादको लक्ष्य पूरा गर्नेतिर हुनुपर्ने मत राखेका थिए। वामदेव गौतमले त अझ जनताको जनवाद आदिइत्यादि भन्नुभन्दा पनि सीधै समाजवाद भनेर जानुपर्ने विषयमा आफूले दस्ताबेज लेखिरहेको र त्यो पार्टीलाई बुझाउने बताएका थिए। विचारमा विविधता नेताहरूका बीचमा देखिएका छन्, स्थायी समितिका एक सदस्य बताउँछन्। संगठन कस्तो ? नेकपाले केन्द्रबाट टुंग्याउनुपर्ने पार्टी एकताको काम करिब टुंग्याएको छ। केन्द्रीय विभाग र आयोगको पूर्णता र जनसंगठनहरूको एकता प्रक्रिया टुंग्याउन बाँकी छ। त्यस्तै पोलिटब्युरो गठन पनि बाँकी छ। तर जारी स्थायी समितिमा नेतृत्वले पोलिटब्युरो गठनको एजेण्डा ल्याएको छैन। पार्टीको महाधिवेशन २०७७ चैतसम्म गर्ने दस्ताबेजमा छ। तीनमहिने कार्ययोजना अबको केन्द्रीय समिति बैठकबाट निर्धारण गरी सातै प्रदेश एवं विशेष प्रदेशहरूमा भेला, प्रशिक्षण र बैठक सञ्चालन गर्ने, त्यसपछिको तीन महिना जिल्ला अधिवेशनको तयारी गरेर ०७७ अन्तिमसम्म पार्टीको महाधिवेशन गर्ने प्रचण्डको दस्ताबेजमा देखिन्छ। सदस्यहरूको अभिलेख संकलन, सदस्यता नवीकरणलगायतका काम नेकपामा अहिलेसम्म भएका छैनन्। संगठनमा गुटहरू छन्। ओली, माधव र प्रचण्डका आआफ्ना गुट छन्। अधिवेशनमा जाँदा जिल्ला र प्रदेश नेतृत्व चयन कसरी गर्ने? सहमति वा बहुमतअल्पमत कसरी जाने? बहुमतअल्पमतमा जाँदा सदस्यताका विषय चर्काे रूपमा उठ्ने देखिन्छ। भीमकाय संगठन भएपछि जिम्मेवारीमा पर्न उत्तिकै लुछाचुँडी देखिने निश्चित छ। त्यसबेलाको विधि के हुने? पूर्वमाओवादी मतदानमा जाने पक्षमा देखिँदैन। सहमतिको कुरा छ। पूर्वएमाले पक्षधर नेताहरू निर्वाचन विधिमा जोड दिन चाहन्छन्। यसले पनि नेकपालाई उत्तिकै सकस बनाउनेछ। यी विषयमा नेकपा अब कसरी आउँछ? नेताहरूले पार्टी बैठक विधानतः नबसेकोमा उठाएको सबैभन्दा पेचिलो प्रश्नको व्यावहारिक प्रयोग अब नेतृत्वले कसरी गर्छन्? नेकपाकै नेताहरू नेतृत्वको परीक्षा लिने तयारीमा बसेका छन्। टिप्पणी औपचारिकताका लागि मात्र बैठक विश्वभक्त दुलाल आहुति रूसीहरूले सुरु गरेका हुन् यस्तो प्रणाली। राजनीतिक निर्णय गर्ननिम्ति मुख्य बडी राजनीतिक परिषद् (पोलिटब्युरो) लाई मानिन्छ। राजनीतिक निर्णय पोलिटब्युरोले लिने भन्ने कम्युनिस्ट पार्टीहरूमा हुन्छ। पोलिटब्युरो बस्न नसक्ने अवस्थामा स्ट्यान्डिङ कमिटी भनेको हो अंग्रेजीमा। स्थायी समिति भनेको होइन (परमानेट कमिटी भनेको होइन)। तत्कालतत्काल कुनै निर्णय लिनुपर्ने भयो भने उपस्थित भइरहन सक्नेलाई भनेको हो। यसले नीतिगत वा राजनीतिक निर्णय गर्ने होइन। तर आवश्यक कामलाई अगाडि बढाउने निर्णय लिनका लागि बनाइने कमिटी हो। यहाँको भाषामा भन्दा हेर्डक्वार्टर अर्थात् केन्द्रीय कार्यालय। स्ट्याडिङ कमिटीको अधिकार केन्द्रीय कार्यालयमा ल्याउने काम भएको छ। केन्द्रीय कार्यालयमा को भन्दा महासचिव प्रणालीमा महासचिव, अध्यक्ष प्रणालीमा अध्यक्ष भन्ने हो। त्यसकारण केन्द्रीय कार्यालयले जे निर्णय गर्ने भन्ने हुन्छ, त्यो स्ट्याडिङ कमिटीले गर्ने भन्ने निर्णय हो। केन्द्रीय कार्यालयको निर्णय भन्ने हुँदैन। त्यो कमिटी हुँदैन, कमिटीले निर्णय गर्ने हो पार्टी निर्णय। केन्द्रीय कार्यालयले भएका निर्णय सर्कुलर गर्ने मात्र हो। तर यहाँ केन्द्रीय कार्यालय पनि भनिन थालिएको छ। पहिलाको रूसी या चिनियाँ मोडेल भनेको अर्को हो। केन्द्रीय समिति हुन्छ, त्यसले आम कार्यक्रम बनाउँछ, त्यसपछि पोलिटब्युरोले आवश्यक राजनीतिक निर्णय गर्छ र स्ट्यान्डिङ कमिटीले त्यसलाई लागू गर्छ। यहाँ स्ट्यान्डिङ कमिटी भनेको सबैभन्दा बढी पावरको कुरा गर्ने कमिटीजस्तो भयो। परम्परा त्यस्तो होइन। तर फेरि यहाँको सत्तासीन पार्टीका कुरा गर्ने हो भने त्यस पार्टीको स्ट्यान्डिङ कमिटीको केही पनि अधिकार छैन। संसदीय व्यवस्थामा देखिने ठाउँमा पावर हँुदैन। संसद्कै कुरा हेर्नुभयो भने पनि त्यही देखिन्छ। संसद्को फुल हाउसमै हेर्दा त्यहाँ बोल्ने र आआफ्ना धारणा राख्ने मात्र हो। वास्तविक ऐनकानुनमाथि छलफल सबैभन्दा पहिले मन्त्रालयमा हुन्छ। उसले कोको हायर गरेर हुन्छ विधेयक तयार पार्छ। त्यो पहिले मन्त्रिपरिषद्मा लैजान्छन्। त्यहाँबाट स्वीकृत भएर संसद्मा लैजाने भनेपछि मात्र संसद्मा आउँछ। संसद्मा पेस भएपछि त्यहाँभित्रको विधायन समितिमा जान्छ, त्यसमा छलफल हुन्छ। पूर्ण सदनमा केही छलफल हुँदैन। त्यहाँ ताली बजाउने मात्र हो। त्यस्तैगरी संसदीय पार्टी, पुँजीपति पार्टी कसरी बनेका हुन्छन् भने औपचारिक कमिटीमा छलफलले खास महत्व राख्दैन। किन राख्दैन भने उनीहरू त्यहाँ आउनुपहिल्यै आआफ्ना आर्थिक समूह, लवीहरूमा प्रस्ताव बनाउँछन्। त्यहाँ यसोयसो गर्ने भनेर पहिल्यै टुग्याउँछन्। त्यसपछि मात्र औपचारिक बैठकमा आउने हो। छलफल गर्नेनगर्ने भनेको मसँग त्यो कुरा किन नभनी निर्णय गरिस् भनेर कराएजस्तो मात्र हो। त्यहाँ निर्णय बदलिने भन्ने हुँदैन। चलिरहेका पार्टीहरू पुँजीवादी पार्टी भएकाले पुँजीवादी ढंगले नै चल्छन्। उनीहरूले आफ्नो पावरकै आधारमा निर्णय गर्छन्। त्यो निरकुंश शैलीमै निर्णय हुने हो। कहाँ त्यहाँ लोकतन्त्र हुन्छ र? नेपाल ट्रस्टकै सम्पत्ति विषयमा कुरा गर्दा गृहमन्त्रीलाई नै हटाएर रक्षामन्त्रीलाई ल्याउने गरी ऐन बन्यो, गृहमन्त्री नै रहेको संसदबाट पारित पनि भयो। जारी नेकपाको बैठक औपचारिकता मात्र हो। प्रचण्डजीले बैठकमा पेस गरेको दस्ताबेजमा गुटबन्दी भयो भनेर ल्याउनुभयो। उहाँले आफ्नो गुटबन्दी छाड्नु हुन्छ त? अन्य नेताहरूले पनि छाड्नुहुन्छ त? छाड्नु त हुन्न। पत्रपत्रिकामा आएका विषयबाटै थाहा हुन्छ पार्टी र सरकार कस्ताले चलाइरहेका छन्? सरकारका बिल आफूअनुकूल भत्काउने र बनाउने काम भइरहेका छन्। पार्टी निर्णय पनि त्यसैगरी भइरहेको छ। त्यो पनि नेतृत्वकै कारण भइरहेको छ। उनीहरूका बैठकबाट ठूलो अपेक्षा गर्न सकिने, उत्पातै हुने भन्ने केही हुँदैन। यो औपचारिकता पूरा गर्नका लागि मात्र हो।"
पूर्वाधार बनाइन्छ : संरक्षणमा बेवास्ता,"परिदृश्य १ : तीन वर्र्षअघि पूर्वाञ्चलका विभिन्न जिल्लामा सातौं राष्ट्रिय खेलकुद प्रतियोगिता आयोजना भयो। सातौं राष्ट्रिय खेलकुदका लागि विभिन्न स्थानमा करोडौं रुपैयाँको लगानीमा खेलकुदका पूर्वाधार पनि निर्माण भएका थिए। त्यतिबेला धेरैजसो पूर्वाधारको निर्माण नै पूरा नभई प्रतियोगिता सञ्चालन गरिएको थियो। पूर्वाधार निर्माण समयमै सम्पन्न नहुँदा पूर्वघोषित मिति पटकपटक सार्दै २०७३ पुस ८ देखि १५ गतेसम्म सातौं राष्ट्रिय प्रतियोगिता आयोजना गरिएको थियो। सातौं राष्ट्रिय खेलकुदमा केही पूर्वाधारलाई अपवाद मान्ने हो भने धेरैजसो स्थानका खेल पूर्वाधार पनि अस्तव्यस्त अवस्थामै छन्। सातौंका लागि विराटनगरको वैजनाथपुरमा करोडौं रुपैयाँ खर्च गरेर निर्माण गरिएको क्रिकेट मैदान गौचरणमा परिणत भएको छ। वैजनाथपुर रंगशाला गौचरणमा परिणत भएपछि केही समयअघि विराटनगरको सहिद रंगशालामा अवस्थित फुटबल मैदानमा पिच बनाएर क्रिकेट प्रतियोगिता आयोजना गरिएको थियो। सातौंको समयमा सुदूरपूर्वको झापादेखि निर्माण भएका पूर्वाधारको अवस्थाबारेमा न त्यहाँका स्थानीय निकायलाई जानकारी छ न त राष्ट्रिय खेलकुद परिषदलाई नै। माल पाएर चाल नपाएको भने झैं राखेप र स्थानीय सरोकारवालाले सिन्थेटिक ट्र्याकको महत्व बुझ्न नसक्दा करोडौंको लगानी बालुवामा पानीसरह बनेको छ। परिदृश्य २ : यो वर्षको सुरुवातमा प्रदेश ५ मा आठौं राष्ट्रिय खेलकुद आयोजना भयो। त्यसका लागि पनि करोडौं रुपैयाँका पूर्वाधार निर्माण भएका थिए। अधिकांश खेल नयाँ बनेका पूर्वाधारमै सञ्चालन गरिएका थिए। प्रदेश ५ मा आठौं राष्ट्रिय खेलकुद प्रतियोगिताका लागि पनि राज्यले भौतिक पूर्वाधार निर्माणमा एक अर्ब रुपैयाँभन्दा बढी खर्च गरेको थियो। कतिपय पूर्वाधारको निर्माण अझ अधुरै छ। निर्माण पूरा भएका पूर्वाधारको संरक्षण पनि राम्रोसँग हुन सकेको छैन। आठौंका लागि नेपालगन्ज रंगशालामा ३६ लाख रुपैयाँमा बरमुडा घाँस रोपिएको थियो। भारतको कोलकाताबाट ल्याइएको यो घाँस संरक्षण गर्न राष्ट्रिय खेलकुद परिषद् प्रदेश ५ सँग न बजेट छ, न त काम गर्ने कर्मचारी नै। यसले गर्दा लाखौं खर्च गरेर रोपिएका घाँस मरिसकेका छन्। रंगशालामै भीआईपी प्यारापिट बने पनि चेन्जिङ रुम र शौचालय बन्न सकेका छैनन्। आठौं राष्ट्रिय खेलकुद सञ्चालन भइरहेकै बेला नेपालगन्ज उपमहानगरपालिकाका प्रमुख डा धवलशमशेर राणाले परिषद्ले दिएमा भौतिक पूर्वाधारको संरक्षण उपमहानगरपालिकाले गर्ने बताएका थिए। तर परिषद् नेतृत्वले उनका कुरा सुनेको नसुन्यै गर्यो। हतारमै काम गर्दा पनि आठौं राष्ट्रिय खेलकुदमा निर्माण गरिएको पौडी पोखरीमा खेल सञ्चालन हुन सकेन। नयाँ पौडी पोखरीमा खेल सञ्चालन हुन नसकेपछि एक होटलको पौडी पोखरीमा लगेर प्रतियोगिता आयोजना गरिएको थियो। नेपालगन्ज रंगशाला परिसरमै पौडी पोखरी त बनेको छ, तर त्यसको व्यवस्थापन र संरक्षणका लागि काम भने हुन सकेको छैन। झण्डै १५ करोड रुपैयाँको लागतमा निर्माण गरिएको पौडी पोखरी परिषद्ले सञ्चालन गर्ने वा अरू कसैलाई लिजमा सञ्चालन गर्न दिनेबारे अहिलेसम्म राखेप नेतृत्वले सोच्न भ्याएको छैन। यसैगरी आठौं राष्ट्रिय खेलकुदलाई नै लक्षित गरी दाङको बेलझुण्डीमा करोडौं रुपैयाँ खर्चिएर फुटबल मैदान र सिन्थेटिक ट्र्याक निर्माण गरिएको थियो। करोडौं रुपैयाँ खर्चिएर निर्माण गरिएको सिन्थेटिक ट्र्याक एक वर्ष नबित्दै बिग्रिसकेको छ भने फुटबल मैदान गौचरणमा परिणत भएको छ। यस मैदानमा पनि भारतबाटै ल्याइएको बरमुडा घाँस लगाइएको थियो। आठौंमा महिला फुटबल सञ्चालन हुँदा नै आधा मरिसकेको बरमुडा घाँसे मैदान कुन अवस्थामा होला ? जोकोहीले अनुमान गर्न सक्छन्। बेलझुण्डीको सिन्थेटिक ट्र्याक मोफसलकै पहिलो ट्र्याक हो। माल पाएर चाल नपाएको भने झैं राखेप र स्थानीय सरोकारवालाले सिन्थेटिक ट्र्याकको महत्व बुझ्न नसक्दा करोडौंको लगानी बालुवामा पानीसरह बनेको छ। आठौं राष्ट्रिय खेलकुद प्रतियोगितामा खेलकुदका थुप्रै महत्वपूर्ण पूर्वाधार निर्माण भए पनि त्यसको संरक्षण र व्यवस्थापनको गतिलो काम भने हुन सकेको छैन। धनगढीमा भएको छैटौं र पूर्वाञ्चलमा भएका सातौं राष्ट्रिय खेलकुद प्रतियोगितापछि भौतिक पूर्वाधारका काम अपूरा रहे पनि प्रदेश ५ मा बनेका एक दर्जनभन्दा बढी पूर्वाधार निर्माण सम्पन्न भएका छन्। तर बर्दियादेखि रूपन्देहीसम्म निर्माण भएका नयाँ पूर्वाधार रेखदेख र संरक्षण अभावमा छोटो समयमै जीर्ण बनिसकेका छन्। परिदृश्य ३ : गत महिना सिंगो देश खेलकुदमय बन्यो। गत मंसिर १५ देखि २४ गतेसम्म आयोजना भएको तेह्रौं दक्षिण एसियाली खेलकुद (साग) को रौनकमा सिंगै देश झुमेको थियो। नेपालले तेस्रोपटक आयोजना भएको साग बृहत् आयोजना र नेपाली खेलाडीको उच्च प्रदर्शनका कारण मात्र चर्चाको विषय बनेन, प्रतियोगिता सुरु हुनुअघि पूर्वाधार निर्माणका विषयले पनि उत्तिकै चर्चा बटुल्यो। तेह्रौं सागका प्रतियोगिताबाहेक पनि भौतिक पूर्वाधार निर्माणमा सरकारले अर्बौं रुपैयाँ लगानी गरेको थियो। तेह्रौं सागको उद्घाटन र समापन स्थल काठमाडौंको दशरथ रंगशालाको निर्माण अन्तिम समयमा मात्र पूरा गरिएको थियो। हरेक दिन युवा तथा खेलकुदमन्त्री जगतबहादुर सुनार (विश्वकर्मा) ले आफैं खटिएर रंगशालाको काम सम्पन्न गरेका थिए। यस्तै हतारोमा निर्माण गरिएको पोखरा रंगशाला र ललितपुर सातदोबाटोको हिटिङ पौडी पोखरीमा प्रतियोगिता सञ्चालन गरिएको थियो। तेह्रौं सागका लागि भनेर अर्बौं रुपैयाँका पूर्वाधार बनेका छन्। कतिपय पूर्वाधारका निर्माण पूरा भएका छन् भने कतिपयको फिनिसिङ हुन बाँकी छ। हतपतको काम लतपत भनेझैं रंगशालामा बनेका कतिपय संरचना भत्किन थालेका छन्। सुरक्षाका लागि राखिएका रेलिङ बार ढलिसकेका छन्। दर्शक बस्ने कुर्सी भाँचिइरहेका छन्। यसको रेखदेख र संरक्षणमा राखेपले ध्यान दिएको देखिँदैन। दशरथ रंगशालाका भीआईपी र साधारण प्यारापिटका हरेक सिटमा नम्बर राखिएका र त्यही नम्बरका आधारमा सिटमा क्षति पुर्याउनेको पहिचान गरी कारबाही गर्ने निर्णय राखेप सदस्यसचिव रमेशकुमार सिलवालले गरेका थिए पनि अहिलेसम्म कसैलाई कारबाही हुन सकेको छैन। बरु हरेक दिन कुर्सीहरू बिग्रिने र भाँचिने क्रम बढिरहेकै छ। सातदोबाटोको हिटिङ पौडी पोखरी सागपछि त्यत्तिकै लथालिंग अवस्थामा छ। त्यसलाई सञ्चालन गरी आयआर्जन गर्न परिषद्ले नजर पुर्याउन सकेको छैन। यसबाहेक पोखरा रंगशालाको काम पनि साग सकिएपछि अघि बढ्न सकेको छैन। पोखरा रंगशालामा आधाभन्दा बढी काम गर्नै बाँकी छ। दक्षिण एसियाली राष्ट्रकै कुम्भमेला मानिने साग भव्य एवं सव्य रूपमा सम्पन्न भएको छ। त्यसको बाँकी लेखाजोखा विस्तारै हुने नै छ। तर अबको मुख्य चिन्ता र चासो बाँकी रहेका पूर्वाधारको निर्माण र तिनको संरक्षणको हो। प्रतियोगिता सम्पन्न भएपछि बाँकी पूर्वाधारलाई कसरी पूर्णता दिने र संरक्षण गर्ने ? यस विषयमा सम्बन्धित निकायले ध्यान दिएको देखिन्न।"
समानतामूलक समाज स्थापनार्थ,"विधिको शासन, मानव अधिकार, स्वच्छ न्यायप्रणाली, भ्रष्टाचार नियन्त्रण र सुशासन सबैको चाहना हो। आमनागरिकको यो चाहना तब मात्र पूरा हुन्छ, जब समग्र सासन प्रणालीमा सुधार हुन्छ। शान्ति स्थापनाको चौध वर्ष पूरा भइसक्दा पनि मुलुक अझै संक्रमणकालबाट गुज्रिरहेको छ। खासगरी दण्हहीनता, भ्रष्टाचार र नैतिकतामा विचलनका घटनाले हरक्षेत्र संक्रमित छ। स्रोत र साधन, निर्णय प्रक्रिया, शिक्षा, स्वास्थ्य एवं सार्वजनिक जीवनमा असमानता व्यापक छ। सुशासन त झन् मुख्य चिन्ताको विषय छ। संविधान र कानुनले दिएका अवसर सबैलाई समान ढंगले उपभोग गर्नसक्ने विन्दुमा पुर्याउने हुनुपर्छ। समाजका कुनै वर्ग अति कमजोर र कुनै वर्ग सबल हुँदा लोकतान्त्रिक प्रणालीको लक्ष्य सार्थक हुन सक्दैन। समानता र सामाजिक न्यायको विषय दलका घोषणापत्र मात्र नभई यथार्थमा प्राप्त भयो कि भएन भनेर व्यावहारिक रूपमा हेरिनुपर्छ। स्वतन्त्रता तथा अधिकार उपभोगमा तगारो लोकतान्त्रिक शासन व्यवस्थामा मान्य हुन सक्दैन। संविधान र कानुनका आँखामा सबै समान हुन पाउने आकांक्षासहित मुलुकमा लोकतान्त्रिक परिवर्तन भएको तथ्य बिर्सन मिल्दैन। शासन सञ्चालन र निर्णय प्रक्रियामा भएका विकृतिविसंगतिका कारण जनस्तरबाट प्राप्त लोकतान्त्रिक पद्धतिका निम्ति चुनौती हो। सबै खालको व्यथिति अन्त्य गर्न प्रमुख तत्व सुशासन र जवाफदेहिता हो। यही सेरोफेरोमा रहेर न्याय प्रशासनका विविध विषयवस्तुमा विहंगम समीक्षासहित सूर्यप्रसाद कोइराला, खेमराज ज्ञवाली, मञ्जु मरासिनी र सीता बास्तोला (कोइराला) द्वारा सुशासनका लागि न्याय प्रशासनसम्बन्धी नवीन दृष्टिकोण नामक कृति प्रकाशमा आएको छ। लेखकहरूको पहिलो प्रयासमा न्याय प्रशासनका विविध पक्ष ले भारी सफलता हासिल गरेपछि दोस्रो कोसेलीका रूपमा पाठकसमक्ष अर्को नयाँ कृति पस्किने जमर्को भएको छ। समाजमा आएको आमूल राजनीतिक परिवर्तनसँगसँगै देशको समृद्धि र विकासतिरको पाइला अघि बढाउन समय र युगसुहाउँदो दण्डहीनता अन्त्य हुने गरी मानव अधिकारमैत्री आधुनिक फौजदारी कानुन निर्माण गर्दै लागू गर्नुपर्ने आवश्यकता लेखकहरूले औंल्याएका छन्। विशेषतः यो कृतिले न्याय र कानुनका क्षेत्रमा जुटेका जिज्ञासु पाठकका लागि संग्रहनीय हुने विश्वास गर्न सकिन्छ। सरकारी वकिल तथा निजी क्षेत्रका कानुन व्यवसायीको संयुक्त मेहनतमा कृति प्रकाशमा आएको हो। सिद्धहस्त लेखकको अनुसन्धानमूलक सामग्रीको प्रस्तुतिले पुस्तक गहकिलो बनेको छ। न्यायप्रशासनका विकसित नवीन दृष्टिकोण र विधिशास्त्रीय मान्यतालाई समेटेका कारण पुस्तक पाठकका लागि बौद्धिक खुराक हुनसक्छ। पढ्दै जाँदा आफ्नो सेवा र पेसाप्रति खारिएको अनुभवको प्रस्तुति पाइन्छ। यो कृतिमा फौजदारी न्यायप्रणालीको आधुनिकीकरण, मौलिक हक, न्यायिक सिद्धान्त, सूचनाको हक, सुशासन, मानव अधिकार संरक्षण, भ्रष्टाचार निवारणलगायत विषयमा विश्लेषणात्मक प्रस्तुति पाइन्छ। अर्को पक्ष फौजदारी न्याय प्रणालीका चुनौती, अभियोक्ताको आचरणसम्बन्धी राष्ट्रिय एवं अन्तर्राष्ट्रिय व्यवस्था, सार्वजनिक सरोकारका विवादसम्बन्धी आदेश कार्यान्वयनमा महान्यायाधिवक्ताको भूमिकाबारे केलाइएको छ। त्यसअतिरिक्त सम्पत्ति शुद्धीकरणसम्बन्धी मुद्दाको अनुसन्धान र अभियोजन, भ्रष्टाचार नियन्त्रणका राष्ट्रिय अन्तर्राष्ट्रिय प्रयास, नेपालको पुँजी बजार, विनियम संयन्त्रसम्बन्धी कानुनी प्रचलन, बैंकिङ क्षेत्र, सुशासन प्रवर्द्धनमा राजनीतिक दल र निर्वाचन आयोगको भूमिका, नागरिक वडापत्र, अन्तर्राष्ट्रिय न्यायालय, अन्तर्राष्ट्रिय फौजदारी अदालतलगायत विषयमा जानकारीमूलक प्रस्तुतिले अरू खँदिलो बनाएको छ। समाजमा आएको आमूल राजनीतिक परिवर्तनसँगसँगै देशको समृद्धि र विकासतिरको पाइला अघि बढाउन समय र युगसुहाउँदो दण्डहीनता अन्त्य हुने गरी मानव अधिकारमैत्री आधुनिक फौजदारी कानुन निर्माण गर्दै लागू गर्नुपर्ने आवश्यकता लेखकहरूले औंल्याएका छन्। नेपालको फौजदारी कानुन र फौजदारी न्याय प्रणालीलाई समयसमयमा परिवर्तन गर्ने प्रयास भए पनि हालसम्म परम्परागत ढंगले अगाडि बढिरहेको निक्र्योलमा लेखक पुगेका छन्। हुन पनि न्यायिक, सुरक्षा, भ्रष्टाचार नियन्त्रणका संयन्त्रको विकासक्रमसँगै अपराधका प्रवृत्तिमा पनि परिवर्तन आइरहेको छ। जसका कारण सार्वजनिक जिम्मेवारीमा रहेका पदाधिकारीको जवाफदेहिता वृद्धि गर्नुपर्ने माग बढ्दो छ। अधिकारले सुसज्जित भए पनि कर्तव्यबोधले ओतप्रोत नभएसम्म मुलुक उकालो लाग्न सम्भव छैन। यसै पनि अन्याय, विभेद, श्रमको अवमूल्यनजस्ता कारणले मुलुकको छवि उकास्न वाधा उत्पन्न भइरहेको छ। यसले सामाजिक र आर्थिक प्रणालीमै ठूलो धक्का पुर्याइरहेको छ। लोकतन्त्र, समृद्धि, विकास, दिगो शान्तिसँग जोडिएका यी विषयलाई सम्बोधन गर्ने प्रयास अधुरो छ। यस्ता जटिल विषयलाई सम्बोधन गरी समानतामूलक समाज स्थापनार्थ न्यायिक बुद्धि, विवेक तथा सक्रियताको बढी खाँचो छ। लेखकका खारिएका अनुभवबाट जन्मिएको यो कृतिले विधिशास्त्रलगायतका बहुक्षेत्रमा नयाँ छाप छाड्ने अपेक्षा गरिएको छ।"
दुई शालीन सर्जकको अस्त,"यो साता नेपाली चलचित्र उद्योगले दुई मुर्धन्य कलाकार गुमाएको छ। चलचित्र विकास बोर्डका अध्यक्षसमेत रहेका कलाकार तथा निर्माता केशव भट्टराई र अभिनेता दीपक क्षेत्रीलाई एक दिनको अन्तरमा गुमाउनुपर्दा मर्माहत बनेको उद्योग अहिले शोकमा छ। नेपाली फिल्मका प्रतिभाशाली कलाकारको निधन हुँदा नेपाली फिल्म क्षेत्रलाई ठूलो क्षति पुर्याएको छ। ५१ वर्षीय भट्टराईको आइतबार राति हृदयाघातका कारण निधन भएको हो भने ५८ वर्षीय क्षेत्री सुतिरहेको अवस्थामा मृत भेटिएका थिए। मर्ने कसैलाई रहर हुँदैन तर नमरेको प्रहर हुँदैन, भागेर जाऊँ कुन ठाउँ जाऊँ मन्छे नमर्ने सहर हुँदैन, डा कृष्णहरि बरालले चलचित्र नाईं नभन्नू ल का लागि लेखेर प्रेम परियारले गाएको यो गीत यी दुई कलाकारको जीवनमा लागू भएको छ। उनीहरूका लागि आयोजना गरिएका शोकसभाहरूमा गुन्जिरहेको छ, सबैलाई भावुक बनाइरहेको छ। अझ केशवका बाह्रबर्से छोरा निष्क भट्टराईले लेखको स्टाटसले जोकोहीका आँखा रसाउँछन्। उनले लेखेका छन्, म भन्दिनँ रिप, तपाईं मसँगै हुनुहुन्छ। हजुर मसँग हरपल हरक्षण बस्नु है। म पर्खिरहनेछु  बुवा। कलाकारद्वय भट्टराई र क्षेत्रीको निधनप्रति प्रधानमन्त्री केपी शर्मा ओलीले पनि दुःख व्यक्त गरेका छन्। प्रधानमन्त्री ओलीले ट्वीटर ह्यान्डलमार्फत दुई कलाकारप्रति समवेदना व्यक्त गरेका हुन्। उनले कलाकारद्वयका कला सधैं स्मृतिमा रहने बताएका छन्। कलाकारद्वय केशव भट्टराई र दीपक क्षेत्रीलाई एक दिनको अन्तरमा गुमाउनुपर्दा नेपाली चलचित्र उद्योग क्षेत्र मर्माहत भएको छ नै, सँगसँगै ठूलो क्षति पनि पुर्याएको छ। कलाकारद्वय भट्टराई र क्षेत्रीको एकैपटक पशुपति आर्यघाटमा राष्ट्रिय सम्मानका साथ अन्त्येष्टि भइरहँदा माहोल शोकाकूल भएको थियो। उद्योगले उनीहरूको योगदान स्मरण गरिरहेको थियो। नेपाल प्रहरीको एक टुकडीले दुवैलाई राष्ट्रिय सम्मान दिएको थियो। केशवको फिल्मी यात्रा २०२५ साल मंसिर ४ गते ओखलढुंगामा जन्मिएका भट्टराई फिल्ममा प्रवेश गर्नुअगाडि सिभिल इन्जिनियर बन्न चाहन्थे। तर त्यसका लागि २ नम्बर नपुगेपछि उनले सिभिल इन्जिनियरिङ पढ्न पाएनन्। त्यसपछि उनी सीए पढ्दापढ्दै नेपाल विद्युत् प्राधिकरणमा काम गर्न थाले। उनले फिल्ममा काम गर्दागर्दै प्राधिकरणमा लामो समय जागिर खाए। आठ महिनाअघि चलचित्र विकास बोर्डमा अध्यक्ष नियुक्त भएपछि उनले प्राधिकरणबाट राजीनामा दिएका थिए। संयोगले एक दिन उनको भेट फिल्म निर्देशक तुलसी घिमिरेसँग भयो। घिमिरेसँगको त्यो भेटले उनको जीवनको बाटो नै मोडिदियो। निर्देशक घिमिरेकै सल्लाहमा उनी फिल्म नगरीमा प्रवेश गरेका हुन्। घिमिरेले निर्देशन गरेको चलचित्र कोसेली बाट उनले आफ्नो अभिनय यात्रा थाले। यो चलचित्रमा उनले एक अपराधीको भूमिका निर्वाह गरेका थिए। यसपछि उनी निरन्तर नेपाली चलचित्र कर्ममा लागिरहे कलाकार र निर्माताका रूपमा। धेरै फिल्ममा चरित्र अभिनेताको भूमिका निर्वाह गरेका भट्टराई नायकका रूपमा भने फिल्म पुकार मा देखिएका हुन्। नाच्न कमजोर मानिने उनी नायकभन्दा पनि अभिनेताका रूपमा नै बढी चिनिए। तुलसी घिमिरेकै फिल्म मितज्यूमा पनि उनी नायक बनेका थिए। केशव अभिनित चिनो, दुई थोपा आँसु, दक्षिणा लगायतका फिल्म निकै चर्चामा आए। उनले सानाठूला गरी सयभन्दा बढी फिल्ममा काम गरे। अभिनय गर्दागर्दै उनले फिल्म निर्माणमा हात हालेका हुन्। दौंतरी फिल्मबाट उनको फिल्म निर्माण यात्रा सुरु भएको हो। यो फिल्मले मध्यम व्यापार गरेको थियो। उनले निर्माण गरेको फिल्म आफ्नो मान्छे भने बक्स अफिसमा ब्लकबस्टर भएको थियो। फिल्मको गीत चट्ट रुमाल क्या मालुम, कोटको खल्तीमा ले नै फिल्मको आधा लगानी उठाएको थियो। शिव रेग्मीको निर्देशन तथा श्रीकृष्ण श्रेष्ठ र निरुता सिंह अभिनित यो फिल्म उद्योगमा अहिलेसम्म पनि स्मरणीय फिल्मको कोटामा पर्छ। उनले पाहुना, ब्रास्लेट, छाडी गए पाप लाग्ला, देवर बाबू लगायत फिल्म निर्माण गरेका छन्। पछिल्लो समय उनले निर्माण गरेको फिल्म यात्रा हो। सलिनमान बानियाँलाई नायक लिएर बनाइएको यो फिल्म भने बक्स अफिसमा सफल हुन सकेन। फिल्म आफ्नो मान्छे को कमाइले उनले अनामनगरमा घर किनेका थिए तर यसपछिका केही फिल्म क्रमशः फ्लप भएपछि उनले त्यो घर बेचेका थिए। सो सिम्पल असफल भएपछि उनले घर बेचेर अनामनगरमै फ्ल्याट भाडामा लिएका थिए। आफ्नो सम्पूर्ण जीवन फिल्म कर्ममा बिताएका शालीन स्वभावका भट्टराई उद्योगमा सबैका प्रिय थिए। स्वच्छ छविका उनमा विभिन्न संघसंस्थामा आबद्ध हुँदा पनि सबैलाई मिलाएर लैजान सक्ने खुबी थियो। कलाकार हुँदै फिल्म निर्माणमा लागेका भट्टराई २०७५ चैत ७ गते चलचित्र विकास बोर्डको अध्यक्षमा नियुक्त भएका थिए। झण्डै साढे तीन दशक नेपाली फिल्म क्षेत्रमा बिताएका उनले यो क्षेत्रका समस्यालाई नजिकबाट केलाएका थिए। उनले बोर्ड अध्यक्ष भएपछि केही महत्वपूर्ण काम गरेका छन्। कलाकार र कलाकर्मीको भविष्यप्रति भट्टराई निकै चिन्तित थिए। कतिपय कलाकर्मी एवं प्राविधिकको निधनपछि उनीहरूको परिवारको बिचल्ली भएको देखेका भट्टराईले फेरि त्यो दिन नआओस् भनेर सामाजिक सुरक्षाकोषमा चलचित्रकर्मी एवं प्राविधिकलाई आबद्ध बनाउने अभियान सुरु गरेका थिए। चलचित्रकर्मी एवं प्राविधिकको मृत्युपछि दाह संस्कारका लागिसमेत चन्दा उठाउनुपर्ने अवस्था नआओस् भनेर बोर्डको पहलमा चलचित्रकर्मीलाई सामाजिक सुरक्षाकोषको दायरामा ल्याउने प्रयास उनले गरेका थिए। लामो समयदेखि नारा र बहसमा सीमित रहेको बक्स अफिस प्रणाली उनी अध्यक्षमा नियुक्त भएपछि मोफसलमा पनि लागू भएको थियो। राजधानीमा भने उनी बोर्ड अध्यक्षमा नियुक्त हुनुअगाडि नै लागू भएको थियो। उनकै कार्यकालमा तीन वर्षदेखि हुन नसकेको राष्ट्रिय चलचित्र पुरस्कार एकसाथ वितरण गरिएको थियो। विदेशी फिल्म जुनसुकै मितिमा प्रदर्शन हुँदा नेपाली फिल्मलाई असर गर्ने भएकाले उनले विदेशी फिल्मलाई पनि शुक्रबार मात्र प्रदर्शन गर्नुपर्ने निर्णय लिएका थिए, जुन कार्यको फिल्मकर्मीले प्रशंसा गरेका थिए। केही दिनअगाडि उनको सक्रियतामा बोर्डले लोकेसन गाइड पुस्तक फिल्मिङ इन नेपाल पनि ल्याइएको छ। निभ्यो दीपकको दीप दीपक क्षेत्री २०१७ सालमा इलाममा जन्मिएका बुवाआमाका छैटौं सन्तान हुन्। उनी सानै छँदा उनको परिवार दार्जिलिङ बसाइँ सरेको थियो। दाजिर्लिङमा हुर्केका उनी हिरो बन्ने सपना बोकेर परिवारलाई थाहै नदिई भारतको फिल्म नगरी मुम्बई हानिएका थिए। तर, त्यहाँ उनको सपना साकार भएन। विभिन्न हण्डर ठक्कर खाँदै उनले निर्माण मजदुरका रूपमा समेत काम गरे। मुम्बईमा आफ्नो हिरो बन्ने सपना पूरा हुने सम्भावना नदेखेपछि २०३८ सालमा उनी दार्जिलिङ फर्के। त्यतिबेला अमर राई आफ्नो नाट्य टोली लिएर काठमाडौंमा जाने तयारीमा थिए। क्षेत्री पनि त्यही टोलीमा मिसिएर काठमाडौं लागे। उनीहरूको नाट्य टोलीले एक महिनासम्म नाचघरमा शुभकामना नामक नाटक मञ्चन गर्यो। नाटक सकिएपछि टोलीका अन्य सदस्य दाजिर्लिङ फर्के भने क्षेत्री काठमाडौंमै बसे। यो नाटकसँगै सुरु भयो नेपालमा उनको अभिनय यात्रा। उनी एकपछि अर्को गर्दै नाटकमा व्यस्त हुन थाले। नाटकबाट फुर्सद निस्केको समय उनी राजधानीकै एक होटेलमा जागिर गर्थे। २०४३ सालमा प्रकाश सायमीको निर्देशनमा मञ्चन भएको नाटक आधा पैसा तथा ब्रस इरेजर र क्यान्भासमा अभिनय गरेर उनले पुरस्कार पनि जिते। दी रेड लामा नामक अंग्रेजी फिल्मबाट उनले सिल्भर स्क्रिनमा डेब्यु गरेका हुन्। नाटकमा काम गर्दागर्दै खारिएको अनुभवका कारण फिल्मको पर्दामा पनि उनको अभिनयले प्रशंसा पाउन थाल्यो। चेतन कार्कीको फिल्म विश्वासमा काम गरेपछि क्षेत्रीले प्रकाश सायमीकै निर्देशनमा बनेको फिल्म पृथ्वीमा सशक्त खलनायकको भूमिका निर्वाह गरे। प्रताप सुब्बाको निर्देशनमा बनेको फिल्म दिदीमा क्षेत्री पहिलोपटक नायकका रूपमा देखा परे। क्षेत्रीले प्रकाश सायमीको हतियार र सिमाना, नारायण पुरीको आगो र शंकर, राजकुमार राईको द कमान्डो, अशोक शर्माको नीरमाया, माझीदाइ, झोला, बाटोमुनिको फूल, सेतो सूर्यलगायत एक सय ५० भन्दा बढी फिल्ममा विभिन्न भूमिका निर्वाह गरेका छन्। नाटक फिल्म हुँदै उनले टेलिफिल्महरूमा पनि अभिनय गरेका छन्। उनले लय संग्रौलाको टेलिफिल्म युगको सिकारदेखि चेतना, देवी, थोरै भए पुगिसरी, जीवनचक्र, उद्घाटन, दसैंजस्ता टेलिफिल्ममा अभिनय गरेका छन्। फिल्म झोलाको छायांकनको समयमा उनी निकै बिरामी परेका थिए। दर्जनौं नेपाली फिल्ममा खलनायक र चरित्र अभिनेताका रूपमा अभिनय गरेका कलाकार क्षेत्री पछिल्लोपटक यस वर्षको सुपरहिट फिल्म छ माया छपक्कै मा देखिएका थिए। जुनसुकै भूमिकामा जीवन्त अभिनय गर्न सक्ने खुबी भएका उनले आफ्नो व्यक्तिगत जीवन भने निकै कष्टकर रूपमा बिताए। गतको वर्ष स्वरनलीमा मासु पलाएका कारण स्वर गुमाएका क्षेत्रीको केही सम अगाडि शल्यक्रिया गरिएको थियो। त्यसयता उनी स्वस्थ थिए। उनकी पत्नी विपना बस्नेत (नक्कली हिसिला यमी) पनि फिल्म क्षेत्रमै सक्रिय छिन्। विवाह नगरी पतिपत्नीका रूपमा विगत १७ वर्षदेखि दीपक र विपना एकसाथ बस्दै आएका थिए। विपना फिल्ममा हेयर ड्रेसरको काम गर्थिन् भने दीपक कलाकारितामा खारिएका थिए। एक छारा र एक छोरीसहित पतिबाट अलग्गिएकी विपना र दीपक फिल्ममा काम गर्ने क्रममा नजिकिएका थिए। दीपकले विपनाकै सन्तानलाई आफ्नै सन्ताका रूपमा सकारेका थिए। उनीहरू २०५९ सालदेखि पतिपत्नीका रूपमा सँगै बस्दै आएका थिए। उनकी छोरी रिस्ता बस्नेतले पनि केही फिल्ममा काम गरेकी छन्। दीपकको निधन हुँदा विपना र छोरी रिस्ता भने कार्यक्रमको सिलसिलामा मलेसियामा थिए। जीवनको अन्तिम क्षणमा उनीहरूले दीपकलाई देख्न पाएनन्।"
ए डिभिजन लिग फुटबल : ब्रिगेडको सनसनी जित,"काठमाडौं : सहिद स्मारक ए डिभिजन लिग फुटबलको शुक्रबार भएको खेलमा ब्रिगेड ब्वाइज क्लबले सनसनीपूर्ण जित हासिल गरेको छ। दशरथ रंगशालामा भएको खेलमा ब्रिगेडले फ्रेन्ड्स क्लबलाई २० गोलले हरायो। जारी लिगमा ब्रिगेड ब्वाइजको यो पहिलो जित हो भने फ्रेन्ड्स क्लबको लगातार दोस्रो हार। पहिलो हाफ गोलरहित बराबरीमा सकिएको उक्त खेलमा ब्रिगेड ब्वाइजले दुवै गोल अन्त्यतिर गरेको थियो। खेलको ८८औं मिनेटमा ब्रिगेड ब्वाइजका लागि जय गुरुङले पहिलो गोल गरेका थिए। त्यसपछि खेलको इन्जुरी समयमा रोशन रानामगरले टोलीको अग्रता दोब्बर बनाएका थिए। जितसँगै ब्रिगेड ब्वाइजले दुई खेलबाट तीन अंक बटुलेको छ। फ्रेन्ड क्लब आफ्नो पहिलो खेलमा त्रिभुवन आर्मी क्लबसँग पराजित भएको थियो। यसअघि पहिलो खेलमा मछिन्द्र क्लब र च्यासल युथ क्लबले ११ गोलको बराबरी खेल्दै अंक बाँडेका थिए। सातदोबाटोस्थित एन्फा कम्प्लेक्सको मैदानमा अन्तिम दुई मिनेट जोगिन नसक्दा च्यासलले मछिन्द्रसँग अंक बाँड्नु परेको थियो। प्रतिस्पर्धात्मक खेलमा च्यासलले सुरुआती अग्रता लिएको थियो। खेल सुरु भएको २८औं मिनेटमा च्यासलका लागि कप्तान सन्तोष साहुखलले पहिलो गोल गरेका थिए। सोही गोलका कारण पहिलो हाफमा च्यासल अगाडि रह्यो। तर, निर्धारित समयको खेल सकिनुभन्दा दुई मिनेटअघि मछिन्द्रले जवाफी गोल फर्काएको थियो। मछिन्द्रका लागि देवेन्द्र तामाङले जवाफी गोल गरेका थिए। च्यासलले दुई खेलबाट चार अंक जोडेको छ। शुक्रबारको खेलपछि च्यासल अंकतालिकाको पहिलो स्थानमा उक्लिएको छ। यसअघि आफ्नो पहिलो खेलमा च्यासलले संकटा क्लबलाई २० गोलले हराएको थियो। मछिन्द्र क्लबको तीन अंक छ। आफ्नो पहिलो खेलमा मछिन्द्रले ब्रिगेड ब्वाइज क्लबलाई २० गोलले हराएको थियो। अघिल्लो सिजन खेलाइएको रेलिगेसन बिनाको लिग तालिकामा १३औं भएकाले यो सिजन मछिन्द्रको एक अंक घटाइएको हो। यसैगरी अघिल्लो सिजन लिग तालिकाको सबैभन्दा तल रहेको क्लब न्युरोड टिम (एनआरटी) को भने यो सिजन दुई अंक घटाइएको छ। त्यसैले आफ्नो पहिलो खेलमा जित हात पारे पनि एनआरटीको एक अंकमात्र छ।"
पूर्व क्रिकेटर तथा भारतीय सांसद गौतम गम्भीरलाई धम्की,दिल्ली : भारतका चर्चित पूर्व क्रिकेटर तथा सांसद गौतम गम्भीरलाई ज्यान मार्ने धम्की आएको छ। भारतीय मिडियामा आएका खबरअनुसार लोकसभाका सांसदसमेत रहेका गम्भीरलाई धम्की आएपछि प्रहरीमा उजुरी गरेका छन्। उजुरीमा उनले विदेशी नम्बरबाट फोन आएको र आफूसहित परिवारलाई मार्ने धम्की दिएकाे उल्लेख गरेका छन्। उनले दिल्ली शाहदराका ड्यूटी अफिसरलाई पत्र लेखी सुरक्षाको माग गरेका छन्। पत्रमा गम्भीरले विदेशी नम्बरबाट पटकपटक फोन गरी धम्की दिएको जानकारी गराएका छन्। सामाजिक सञ्जालमा सक्रीय रहने गम्भीरले नागरिकता विधेयकको विरोधमा प्रदर्शनमा उत्रिएकामाथि प्रहरीले गरेको धरपकडको वचाव गरेका थिए। जामिया मिलिया इस्लामिक युनिभर्सिटीका विद्यार्थीमाथि प्रहरीले गरेकाे दमनबारे बोलेका थिए। लामो समय भारतको क्रिकेटमा जमेका गम्भीर यसै वर्ष भएको लोकसभा निर्वाचनमा भारतीय जनता पार्टीमा प्रवेश गरी सांसद निर्वाचित भएका हुन्। उनी पूर्वी दिल्लीबाट लोकसभामा निवार्चित भएका हुन्।
सदाबहार सन्तोष,"एक दशकअघि नेपाली घरेलु लिग फुटबलको स्तर धेरै माथि थियो। खेलाडी ईख र भोकले मैदानमा खेल्थे। केही गोल्डकपबाहेक राष्ट्रिय स्तरका फुटबल प्रतियोगिता कमै हुन्थे। तर सहिद स्मारक ए डिभिजन लिग नियमित नै थियो। लिगमा चलेका खेलाडीले आठ दस हजार रुपैयाँ पारिश्रमिक पाउँथे। सन् २०१०११ मा नेपाली फुटबल लिग उत्सर्गमा थियो। सेयर बजारको नेप्से एक्सासि बढेझैं ए डिभिजन लिगका लागि क्लबहरूले खेलाडी अनुबन्धको भाउ पनि ह्वात्तै बढाएका थिए। घरेलु फुटबलमा ललितपुरको थ्रीस्टार क्लब र मनाङ मस्र्याङ्दी क्लबबीचको प्रतिस्पर्धा रोचक थियो। यस्तोमा यी दुई क्लबबीच खेलाडी अनुबन्धमा पनि होडबाजी चल्थ्यो। विदेशी खेलाडीको भन्दा नेपाली राष्ट्रिय टोलीका खेलाडीले घरेलु लिगमा बढी प्राथमिकता पाउँथे। यही बेला मनाङले थ्रीस्टारका चर्चित स्ट्राइकर सन्तोष साहुखललाई अनुबन्ध गर्यो। त्यति बेला मनाङले सन्तोषलाई मासिक ५० हजार रुपैयाँ पारि श्रमिकमा अनुबन्ध गरेको थियो। सन्तोष घरेलु फुटबलका महँगा खेलाडी मात्र भएनन्, त्यसले लिग फुटबलमा एक खालको तहल्कै मच्चाएको थियो। नेपाली फुटबलरले धेरै पैसा पाएको र फुटबल व्यावसायिक धारमा गएको विषय मुख्य चर्चामा थियो। मनाङको यही पथलाई विस्तारै अन्य क्लबले पछ्याउन थाले। राम्रा खेलाडी अनुबन्धमा क्लबहरूको होडबाजी चल्यो। एक दशक राम्रोसँग चलेको घरेलु लिग भूकम्सपछि शिथिल बन्यो। भूकम्पले दशरथ रंगशाला जीर्ण भयो। लिग फुटबलको चार्म पनि हरायो। खेलाडीहरू रोजीरोटीका लागि विदेश पलायन भए। नेपाली फुटबलका महँगा स्ट्राइकर सन्तोषले पनि जापानको बाटो सेझ्याए। सन्तोष जापान जानुको मुख्य कारण घरेलु लिग नहुनु नै थियो। पाँच वर्षअघि जापान हानिएका उनै सन्तोष अघिल्लो वर्ष सहिद स्मारक ए डिभिजन लिग हुने भएपछि स्वदेश फर्किए। उनी च्यासल युवा क्लबबाट केही खेल खेलेर फेरि जापान गएका थिए। नेपाली लिग फुटबल र राष्ट्रिय टोलीमा पाएको इज्जतलाई सन्तोषले बिर्सिएका छैनन्। उनलाई जापानमा पनि यही फुटबलले टिकाएको छ। त्यसैले त उनी ए डिभिजन लिग खेल्न अहिले फेरि नेपाल आएका छन्। यसपटक उनी ढुक्कसँग लिग सकेर जापान फर्र्कने तयारीमा छन्। उनले यसपालि पनि च्यासल क्लबबाट लिग खेलेका छन्। संयोगवश यसपटक उनीसँगै उनका दाजु बालगोपाल साहुखल च्यासलको प्रशिक्षक छन्। गत सोमबार दशरथ रंगशालामा यी साहुखल दाजुभाइको संयोग रोचक थियो। प्रशिक्षण बक्समा बसेर बालगोपाल भाइ सन्तोषलाई निर्देशन दिँदै थिए। सन्तोष विपक्षी संकटालाई खेलभर तर्साइरहेका थिए। उमेरले ३५ काटेका सन्तोषको मैदानमा बल नियन्त्रण र आक्रमणको शैली रत्तिभर घटेको थिएन। फुटबाट ढाटा रहने समयमा पनि सन्तोषले झनै निखारिएको प्रदर्शन गरे। टोलीका कप्तानसमेत रहेका सन्तोषको दुई गोल सहयोगमा च्यासलले संकटालाई २० गोलले हरायो। सन्तोषले ए डिभिजन लिगमा पहिलो पटक प्रशिक्षकको भूमिका निर्वाह गरेका दाइ बालगोपाललाई पनि खुसी बनाए। हामी दाजुभाइ धेरै समय मैदानमा सँगै खेल्यौं। सानैदेखि म भाइको मेन्टर पनि हुँ। प्रशिक्षकका रूपमा आज मेरा लागि पहिलो खेल थियो। लिगको पहिलो खेल खेलाउन प्रशिक्षकलाई निकै दबाब हुन्छ। पहिलो जितमा दुवै गोल भाइले गर्यो। प्रशिक्षकमा मेरो डेब्यु विशेष बन्यो, बालगोपालले भने। भूकम्पपछि सन्तोषले पनि पहिलो पटक दशरथ रंगशालामा खेलेका हुन्। १३औं दक्षिण एसियाली खेलकुद (साग)का लागि दशरथ रंगशाला तयार भएसँगै फुटबलको माहोल पनि फर्किएको छ। कहिले एउटै टोलीमा र कहिले विपरीत टोलीबाट खेल्दै आएका साहुखल दाजुभाइका लागि च्यासलको फरक भूमिका अहिले रोचक बनेको छ। फुटबलमा व्यावसायिक करिअरको सुरुआतमा यी दाजुभाइ दुवै थ्रीस्टार क्लबमा थिए। पाँच वर्षअघि जापान हानिएका उनै सन्तोष अघिल्लो वर्ष सहिद स्मारक ए डिभिजन लिग हुने भएपछि स्वदेश फर्किए। सन्तोषले २०६० सालबाट ए डिभिजन लिग खेलेका हुन्। लिगमा शतक गोलको सँघारमा पुगेका उनी अहिले पनि खेलिरहेका छन्। ९८ गोल गरिसकेका उनको सयको आँकडा अब टाढा छैन। ए डिभिजनसँगै सन्तोषले राष्ट्रिय टोलीबाट पनि लामो समय खेले। लिगमा जस्तो राष्ट्रिय टोलीमा भने उनले चर्चा बटुल्न सकेनन्। सन् २०१५ पछि उनी राष्ट्रिय टोलीमा छैनन्। तर उनको प्रदर्शन अहिले पनि राष्ट्रिय टोलीका कुनै पनि स्टार खेलाडीको भन्दा कम छैन। लिग रोकिएकै कारण पाँच वर्षअघि जापान भासिएका सन्तोषले जापानमा पनि फुटबललाई आफ्नो कर्म बनाएका छन्। जापानमा उनी गैरनाफामूलक संस्था एफसी रियालेमा बालबालिकालाई फुटबल सिकाउँछन्। अनि त्यहाँको जे८ लिगअन्तर्गत एसएस इजु क्लबबाट व्यावसायिक फुटबल पनि खेल्छन्। सन्तोषले अखिल नेपाल फुटबल संघ (एन्फा)ले निकालेको लिगको खेल तालिकाअनुसार लिग खेल्न जापानमा बिदा मिलाएर आएको बताए। एन्फाकै तालिकाअनुसार नेपाल आएको हुँ। तालिका फेरबदल भएन भने पूरै समय खेल्नेछु, सन्तोषले भने। उमेर ढल्किए पनि सन्तोषको खेल्ने शैली र बल नियन्त्रणमा कुनै कमी आएको छैन। विपक्षी रक्षकलाई दबाबमा राख्न सक्ने सन्तोषको क्षमता बेजोडको छ। सानैदेखि क्रिस्टियानो रोनाल्डोका असली फ्यान सन्तोष रोनाल्डोकै शैली फलो गर्छन्। उमेरले रोनाल्डोभन्दा पाका उनले आफू फिट हुनुको रहस्य मेहनत र खानपानमा ध्यान दिनु रहेको बताए। मुख्य त अभ्यास र फिटनेसमा ध्यान दिएको छु। पहिला थाहा थिएन। जापान गएपछि थाहा भयो। एउटा खेलाडीले फिट हुन खानपान र अभ्यासमा विशेष केन्द्रित हुनुपर्छ, सन्तोषले भने। बुढेसकालमा पनि उत्कृष्ट प्रदर्शन गरिहरहेका सन्तोषलाई नेपाली फुटबलको स्तर झन् झन् खस्किएको भान भएको छ। अहिलेभन्दा पहिलाको फुटबल धेरै माथि थियो। खेलाडी मेहनत गर्थे। लिग नियमित हुन्थ्यो। अहिले खेलाडीले आफूलाई मेन्टेन गर्दैनन्। खेलअघि गरिने अभ्यासले मात्र काम हुँदैन। नेपालका खेलाडीले खानपान र दैनिकीमा धेरै परिवर्तन गर्न आवश्यक छ। अनिमात्र राष्ट्रिय टोली राम्रो र बलियो हुन्छ, सन्तोषले सुझाए। मैदानमा सदाबहार फिट देखिएका उनै सन्तोष अहिले दाजुसँग मिलेर लिग च्याम्पियन बन्ने अभियानमा छन्। अघिल्लो सिजन सन्तोषले च्यासलबाट ६ खेल खेल्दै तीन गोल गरेका थिए। यसपटक उनले आफूसँगै च्यासलबाट खेल्न तीन जना जापानी साथीलाई पनि सँगै ल्याएका छन्। सन्तोषसँगै जापानी खेलाडीको आगमनले च्यासल क्लब र प्रशिक्षक बालगोपाल पनि दंग देखिएका छन्।"
भक्तपुरको शारीरिक सुगठनको अध्यक्षमा पुनः मानन्धर,"भक्तपुर : भक्तपुर जिल्ला शारीरिक सुगठन तथा फिटनेस संघको अध्यक्षमा पुनः बाबुकाजी मानन्धर निर्विरोध निर्वाचित भएका छन्। संघको शनिबार सम्पन्न चौथो अधिवेशनले चार वर्षे कार्यकालको लागि मानन्धरको अध्यक्षतामा २१ सदस्यीय कार्यसमिति निर्विरोध निर्वाचित गरेको हो। जसअनुसार प्रथम उपाध्यक्षमा ज्ञानेन्द्र मानन्धर र द्वितीय उपाध्यक्षमा हरि द्वारे, सचिवमा प्रेमकृष्ण श्रेष्ठ, सहसचिवमा जोन्सन जोन्छे, कोषाध्यक्षमा अशोक घजु र सहकोषाध्यक्षमा सुनिल तज रहेका छन्। त्यस्तै सदस्यहरुमा रमेश सुवाल, रोशन मानन्धर, रमेश प्याथ, किशोर सुवाल, सञ्जय मानन्धर, किशोर मानन्धर र रमेश कुटुवा पनि निर्विरोध निर्वाचित भए। रमेश प्रजापति, राजकुमार कुस्मा, विक्रम धुख्वा, शर्मिला साख, रञ्जना सितिखु, सञ्जय गसी श्रेष्ठ र कृष्णगोपाल तमी पनि सदस्यमा निर्विरोध निर्वाचित भएका छन्। संघको चौथो अधिवेशन उद्घाटन गर्दै नेपाल शारीरिक सुगठन तथा फिटनेस संघका प्रथम उपाध्यक्ष विजयलाल कायस्थले देशको लागि अन्तर्राष्ट्रिय पदक ल्याए पनि शारीरिक सुगठन सरकारको प्राथमिकतामा पर्न नसकेको बताए। उनले पछिल्लो समय शारीरिक सुगठनमा महिला खेलाडीको समेत आकर्षण बढेको सुनाए। भक्तपुर शारीरिक सुगठन तथा फिटनेस संघका नवनिर्वाचित अध्यक्ष मानन्धरले भक्तपुरमा शारीरिक सुगठन खेलको थप विकास र विस्तारको लागि नगरस्तरीयदेखि जिल्लास्तरीय प्रतियोगिताहरुलाई निरन्तरता दिने वचन दिए। उनले भक्तपुरमै यस खेलका प्रशिक्षक तथा निर्णायकहरुको तालिमसमेत सञ्चालन गर्न पहल गर्ने बताए। संघले भक्तपुरमा शारीरिक सुगठनतर्फ मिस्टर भक्तपुर र मिस्टर भ्यालीको निरन्तर आयोजना गर्दै आएको छ। यसैवर्ष महिलातर्फसमेत मिस फिजिक्स भक्तपुर आयोजना गरेको थियो।"
काठमाडौँसँग विराटनगर ३६ रनले पराजित,पोखरा : पोखरा प्रिमियर लिग (पीपीएल) मा काठमाडौँ गोल्डेन वारियर्ससँग विराटनगर टाइटन्स पराजित भएको छ। शनिबार पोखरा क्रिकेट मैदानमा भएको खेलमा बिराटनगर ३६ रनले पराजित भएको हो। टस जितेर पहिलो ब्याटिङ गरेको काठमाडौँले निर्धारित २० ओभरमा ५ विकेट गुमाउँदै १५९ रन बनाएको थियो। जवाफमा १६० रनको लक्ष्य पछ्याएको विराटनगर १९४ ओभरमा १२३ रन बनाउँदा अलआउट भयो। ओपनरद्वय महम्मद जैद आलम र सुनिल धमला ११ रनमै आउट भएपछि विराटनगरमाथि दबाब सिर्जना भएको थियो। त्यसपछि ब्याटिङमा आएका कप्तान प्रदीपसिंह ऐरीले विराटनगरको इनिङ उकासे। उनले २७ बलको सामना गर्दै २९ रन जोडे। त्यस्तै आठौँ क्रममा आएका पुनित मेह्राले अर्धशतक बनाउँदै स्कोरलाई सम्मानजनक स्थितिमा पुर्याए। उनले ३ छक्का र ३ चौकाको मद्दतमा सर्वाधिक ५३ रन जोडे। नोमान खानले २५ रन जोड्दा अन्य ब्याट्स्म्यानले दोहोरो अंकको रन बनाउन सकेनन्। काठमाडौँलाई जित दिलाउन सुबोध भाटीले ३ विकेट लिए। त्यस्तै वसन्त रेग्मी र अमर रौटेलाले समान २२ विकेट हात पारे। यसअघि ब्याटिङ गरेको काठमाडौँका लागि जयक्रिशन कोल्सावालाले सर्वाधिक ५५ रनको योगदान गरे। उनले २ छक्का र ५ चौका हिर्काए। त्यस्तै विष्फोटक ब्याटिङ गरेका कप्तान ज्ञानेन्द्र मल्लले ३३ बलको सामना गर्दै ४५ रन बनाए। अमित श्रेष्ठले १७ रन जोड्दा सुबोथ भाटीले १४ र अदिल खानले १३ रन जोडे। विराटनगरका लागि पुनित मेह्राले २ विकेट लिए भने नोमान खानले १ विकेट हात पारे। त्यस्तै किशोर महतो र जीतेन्द्र मुखियाले ११ विकेट हात पारे।
नुक्लिपुर खेल मैदान अलपत्र,"टीकापुर : उचित संरक्षण हुन नसक्दा खेलकुदका लागि छुट्याइएको २२ बिघा क्षेत्रफलको रंगशाला गौचरनमा परिणत भएको छ। तत्कालीन टीकापुर विकास समितिले २०६६ सालमा नगर खेलकुद विकास समितिका नाममा २२ बिघा जग्गा उपलब्ध गराएको थियो। टीकापुर नगरपालिका५ को नुक्लिपुरमा रहेको रंगशालामा खेलकुदका लागि कुनै पूर्वाधार बनेको छैन। सुदूरपश्चिम क्षेत्रमै सुटिङ खेलका लागि प्रशिक्षण भवन निर्माण भए पनि उचित संरक्षण नहुँदा जीर्ण अवस्थामा छ। खेल मैदानबाहिर सामान्य तारबार गरिएको छ। दुईवटा गेट निर्माण भएको रंगशालामा अधिकांश तार चुँडालिएका छन्। खेल मैदानभित्र स्थानीयवासीले माटो निकाल्ने गरेका कारण खाल्डाखुल्डी छन्। मैदानको बीचमा कतै पानी जमेको भेटिन्छ भने कतै गाईभैंसी चरिरहेका भेटिन्छन्। पर्याप्त मात्रामा जग्गा उपलब्ध भए पनि सम्बन्धित निकायले चासो नदिँदा रंगशालाका लागि छुट्याइएको जग्गा गौचरनमा परिणत भएको हो। नगर खेलकुद विकास समितिको पहलमा राष्ट्रिय खेलकुद परिषद्ले २०६८ सालमा रंगशालामा स्पोटर््स एकेडेमी निर्माण गर्ने भन्दै नक्सासहितको गुरुयोजना निर्माण गरेको थियो। फुटबल, क्रिकेट, पौडी, पोलोलगायत इन्डोर खेलका लागि नक्सा तयार भए पनि खेलकुदको संरचना निर्माणका लागि बजेट नहुँदा खेलमैदान गौरचनमा परिणत भएको हो। खेलकुदका लागि संरचना निर्माणमा बजेट नहुँदा खेलकुदको कुनै संरचना नबनेको टीकापुर नगरपालिकाले जनाएको छ । स्थानीय, प्रदेश र केन्द्रमध्ये कुनै सरकारले संरचना निर्माणमा लगानी नगरेको टीकापुर नगरपालिकाका नगर प्रमुख तपेन्द्र रावलले बताए। हामीले गुरुयोजनासहित संघीय सरकार, खेलकुद मन्त्रालय, योजना आयोगमा प्रस्तावना पेस गरेका छौं, नगर प्रमुख रावलले भने, नक्सा मात्रै बनेको हो, त्यसमा केही त्रुटि छ। अब केन्द्रको बजेटमा डीपीआर तयार गर्ने योजना बनाएका छौं। डीपीआर निर्माण गरे खेलकुदका संरचना निर्माण गर्न सहज हुने रावलले बताए। खेलकुदका संरचना निर्माण नहुँदासम्म खेलमैदान गौचरनमै सीमित हुने स्थानीयवासी बताउँछन्। स्थानीय निकायले सामान्य रूपमा बन्न सक्ने संरचना निर्माणमा समेत ध्यान दिन नसकेको खेलप्रेमी तुला साहुले बताए। टीकापुरमा खेलप्रति स्थानीयवासीको निकै चासो भए पनि संरचना निर्माणमा सम्बन्धित निकायले ध्यान नदिएको उनले गुनासो गरे। खेलमैदान निर्माणका लागि पर्याप्त जग्गा छ। हामीसँग खेलाडी पनि छन् तर सम्बन्धित निकायले ध्यान दिन नसक्दा खेलमैदान गौचरन बन्ने अवस्थामा छ, साहुले भने, स्थानीय तहले समेत खेलमैदानमा केही संरचना बनाउन आवश्यक छ। खेलकुदका लागि पर्याप्त जग्गा नगर खेलकुद विकास समितिका नाममा निःशुल्क प्राप्त भए पनि थप काम हुन नसकेको नगर खेलकुद विकास समितिका अध्यक्ष लक्ष्मण थापाले बताए। थापाका अनुसार नेपाल फुटबल संघ एन्फाले उक्त जग्गा फुटबल प्रशिक्षण केन्द्र स्थापनाका लागि भाडामा माग गरेको थियो। एन्फा अध्यक्ष कर्माछिरिङ शेर्पाले स्थलगत अवलोकन गरी प्रदेशस्तरीय फुटबल प्रशिक्षण केन्द्र स्थापनाका लागि जग्गा उपलब्ध गराउन माग गरेका थिए। एन्फाको उक्त प्रस्ताव स्थानीय तह र प्रदेश सरकारले अस्वीकार गरेको थापाले बताए।"
