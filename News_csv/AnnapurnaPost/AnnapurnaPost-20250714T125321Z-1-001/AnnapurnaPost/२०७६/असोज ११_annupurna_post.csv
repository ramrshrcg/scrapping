शीर्षक,विवरण
संस्कृतलाई तरणी कि वैतरणी,"विवेक, न्याय र अनुशासनभन्दा आफ्नो दया, दबाब र प्रभावलाई आधार बनाउँदा जिम्मेवार पदाधिकारीहरूकै कारण संस्कृतका धरोहरहरू खण्डहर बन्दै गएका छन्। धर्मधाम मात्रै कि सभ्यताको सरणी संस्कृत वाङ्मयका कतिपय पक्षहरू आधुनिक विज्ञान र प्रविधिका लागि आधारभूत प्रायोगिक सूत्र बनेका छन्। औषधि विज्ञान र मानवीय स्वास्थ्य विज्ञानसँगै मानव सभ्यताको अध्ययनमा अति प्राचीन प्रामाणिक तथ्यहरूको स्रोत संस्कृत नै बनेको छ। खगोल विज्ञानको जग संस्कृतसम्बद्ध गणितीय ज्योतिषलाई नै मानिन्छ। यसरी आधुनिक जीवन पद्धति बनेका भाषा, कला, विज्ञान र प्रविधिजस्ता हरेक पक्षहरूमा संस्कृतको प्रभाव संसारभरि नै देखिन्छ। नेपालमा भने धर्मको मूल वैधानिक स्रोतका रूपमा प्रारम्भदेखि नै लिइनाले परम्परा र संस्कारको मानक आधार संस्कृत हो भन्ने विश्वासले घर गरेको पाइन्छ। यो भाषा हो र यस भाषाका माध्यमले प्राचीन मानव समाज र मानवीय सभ्यताको समग्र अध्ययन गर्न सकिन्छ भन्ने विश्वास जागृत हुन सकेन। योग, आयुर्वेद, दर्शन, भाषा, साहित्य र कलाको अगाध सागरका रूपमा संस्कृत र संस्कृतमा लेखिएका वाङ्मयहरूलाई वस्तुगत रूपमा बुझ्नुको साटो यसको प्रयोगको एउटा सानो पाटो धर्मसंस्कार र कर्मकाण्डलाई मात्र महत्त्व दिइनाले नेपालमा संस्कृतको जीवनवादी पक्षभन्दा परम्परित संस्कारवादी अनुहार मात्र प्रभावकारी हुँदै आएको हो। संस्कृत विश्वविद्यालय : विनाको खोजीमा कस्तूरी यथार्थमा हाम्रो मौलिक हिमाली सभ्यता र राष्ट्रिय सांस्कृतिक गौरवको इन्द्रेणी शोभाको मूल स्रोत बन्न सक्ने र बन्नुपर्ने संस्कृत वाङ्मयको उच्च अध्ययनअनुसन्धानको केन्द्र मानिएको नेपालको एक मात्र संस्कृत विश्वविद्यालय आफैंसँग भएको विनाको सुगन्धकै खोजमा भौंतारिरहेको कस्तूरी मृग बन्न पुगेको छ आज। महेन्द्र संस्कृत विश्वविद्यालयका नाममा ०४३ मा स्थापित भई ०६२०६३ को जनआन्दोलनपश्चात् नेपाल संस्कृत विश्वविद्यालयमा नामान्तरित संस्कृत वाङ्मयको अध्ययनअनुसन्धानबाट विचार र व्यवहारमा विशिष्ट, स्वावलम्बी, आत्मसम्मानयुक्त राष्ट्रचेतका ऊर्जाशील उत्पादनसहित नेपालको सांस्कृतिक प्रतिष्ठा र गौरवलाई विश्वभरि फैलाउने त्रिविपछिको जेठो यो प्राज्ञिक निकाय तीन दशक पुरानो भइसक्दा पनि उत्पादन र स्वावलम्बन दुवै दृष्टिले सबल भएको छैन। ०४३ देखि आजसम्म पनि तदर्थवादी शैलीमा सञ्चालित हुँदै आउनु र उच्च प्राज्ञिक, बौद्धिक र शास्त्रीय दार्शनिक विमर्शका स्थानमा राजनीतिक आवरणमा पद, पाखुरी र पावरको अस्वस्थ अभ्यास दृश्यादृश्य रूपमा हुँदै आउनु नेसंवि प्राज्ञिक परम्पराबाट स्खलितप्रायः हुँदै जानु जनता, सरकार र समग्र प्राज्ञिक जगत्कै लागि दुःखद सन्दर्भ भएको छ। दाङ उपत्यकामा केन्द्रीय कार्यालय रहेको नेसंविका नाममा दाङ क्षेत्रमा मात्रै १२०० बिघाजति जमिन रहेको छ। यति लामो समयसम्म पनि यस शैक्षिक र प्राज्ञिक प्रतिष्ठानले आफ्नो यति व्यापक चलअचल सम्पत्तिलाई उत्पादनशील कार्यमा पर्याप्त उपयोगको कुनै सफल योजना ल्याउन सकेन, बरु उल्टै आफ्नो सम्पत्तिमाथि द्वैध स्वामित्व, प्राकृतिक र सामुदायिक अतिक्रमणजस्ता झमेलाहरूको समाधान र जग्गाको उपयुक्त संरक्षण र व्यवस्थापनमा विश्वविद्यालय स्वयं असफल बन्दै गएको छ। अनुत्पादक जग्गाको आयतनको भजनकीर्तनले मात्रै हाम्रो समृद्धिको वस्तुगत मापन र मूल्यांकन कहाँ हुन्छ र ? दाङमा केन्द्रीय कार्यालय, आयुर्वेदको डीन कार्यालय तथा अनयुर्वेद विद्यापीठ, केन्द्रीय विद्यापीठ तथा एक आंगिक विद्यापीठ रहेकाले सबैको ध्यान जानु स्वाभाविक हो। यसैगरी संघीय राजधानी काठमाडौंमा पनि शास्त्री तथा आचार्य तहका दुई दर्जन हाराहारीका शास्त्रीय विषयहरूको पठनपाठन र अनुसन्धान हुने हुनाले यसमा पनि सबैको चासो रहनु स्वाभाविकै मानौं, तर दाङ तथा काठमाडौंबाहेक कोसीको धरानदेखि महाकालीको महेन्द्रनगरसम्म पनि नेसंविका आंगिक विद्यापीठहरू छन्, जसले योग्य जनशक्ति उत्पादनका दृष्टिले ततोत्रमा व्यापक भूमिका निर्वाह गरेका छन् भन्ने सन्दर्भ सधैं छायामा परेको छ। यस्तै, धरानको पिण्डेश्वर, महेन्द्रनगरको शारदा, जनकपुरका हजारी र याज्ञवल्क्य, पोखराको विन्ध्यवासिनी, सोलुको बीपी, गुल्मीको रुरु संस्कृत विद्यापीठ, देवघाटको महेश गुरुकूल आदि झण्डै डेढ दर्जन आंगिक तथा सम्बन्धनप्राप्त शैक्षिक प्रतिष्ठानहरू नेसंविका सफल शाखाका रूपमा वर्षाैंदेखि क्रियाशील छन्। लामो समयदेखि विश्वविद्यालयको नेतृत्वले यो वा त्यो कारण देखाउँदै देशभरिका विद्यापीठहरूमा सन्तुलित र न्यायोचित रूपमा आवधिक कार्यक्रमहरूको सञ्चालन, विषयहरूको स्वीकृति र बजेट विनियोजनसम्म गरिरहेको छैन। विवेक, न्याय र अनुशासनभन्दा आफ्नो दया, दबाब र प्रभावलाई आधार बनाउँदा जिम्मेवार पदाधिकारीहरूकै कारण संस्कृतका धरोहरहरू खण्डहर बन्दै गएका छन्। सरकारले संस्कृत वाङ्मयको महत्ता बुझेर मुलुकको विकास र समृद्धिमा प्रयोग गरेर यसको तरणी वा नाउ बनेर सुरक्षा दिने कि एक जात र एक धर्मको आरोपमा सधैं जडसूत्री र व्यर्थको भार सम्झेर वैतरणी गरिदिने ? नियमितरूपमा हुनुपर्ने दीक्षान्त समारोह १० वर्षसम्म नहनु र २५ वर्षदेखि पाठ्यक्रम परिमार्जन नगरिनु लज्जास्पद सन्दर्भ बनेका छन्। राजनीतिको नकारात्मक छाया देखिन्छ यस विश्वविद्यालयमा। हामी हल्ला र खिसिट्युरीका विषय बनाइन्छौं पटकपटक। यो सबै कुराको जड केन्द्रीय व्यवस्थापनको कमजोरी वा बेवास्ता नै हो। अद्यावधिक हुन नसक्दा, आफैंमा अस्वस्थ भइरहँदा र परम्परित मान्यतामा मात्र आधारित भएर अघि बढ्दा कुनै पनि संस्थालाई समय र परिवेशसँग मिल्न कठिन हुँदै जान्छ। संस्थाको गतिहीनता, अलमल र पतनका लागि समकालीन राजनीति, प्रमुख दलहरू र तिनको नेतृत्वलाई आक्षेप लगाइन्छ, तर यथार्थ धरातलमा चाहिँ सीमित जात, विचार, क्षेत्र, रङ आदिमा केन्द्रित स्वार्थी झुण्डहरूको व्यक्तिगत स्वार्थपूर्तिको एक मात्र माध्यम बनाइँदा नै हरेकपटकको नेतृत्व अक्षम, अकर्मण्य र असफल बन्न विवश हुँदै आएको देखिन्छ। सक्षम नेतृत्वको चयन नेसंविको बिग्रँदो अवस्थाले यहाँ कार्यरत हामी प्राध्यापक, कर्मचारी वर्गसँग हाम्रा भविष्यका आशा विद्यार्थी, अभिभावक मात्र नभएर नेपाल सरकार स्वयंमा चिन्ता थपिएको छ भन्ने हामीले ठानेका छौं। अक्षम नेतृत्वकै कारण विश्वभरि नेसंविका बारेमा प्राज्ञिक प्रतिष्ठाभन्दा बढी अनावश्यक विषयका चर्चा चलिरहनु पक्कै दुःखलाग्दो सन्दर्भ हो। त्यसैले नेसंविको सन्दर्भमा नेतृत्व चयनका लागि निम्न विषयलाई सरोकारवाला पक्षले ध्यान दिन जरुरी देखिन्छ : १ उपकुलपति, सेवा आयोगका अध्यक्ष तथा अन्य पदाधिकारीको छनोटनिम्ति राजनीतिक र वैयक्तिकभन्दा बढी संस्थागत दायित्व बोध, आवधिक रिजन र भिजन तथा उच्च प्राज्ञिकप्रशासनिक चेतजस्ता पक्षहरूलाई प्राथमिक आधार बनाइनुपर्छ। प्राज्ञिक केन्द्रहरूलाई राजनीतिक वितण्डाको क्रीडास्थल बन्नबाट जोगाउने प्रतिबद्धता पनि नेतृत्वकै विश्वास हो। यसर्थ आस्था अपराध होइन, तर विशुद्ध प्राज्ञिक भूमिकाको निर्वाहका खातिर सम्बद्ध नेतृत्वले तटस्थ तथा गैरराजनीतिक प्राज्ञका रूपमा मात्र पदासीन हुनुपर्छ। २ प्रत्येक पाँच वर्षमा जीवनदर्शनका महत्त्वपूर्ण पक्षहरूमा आधारित अन्तर्राष्ट्रियस्तरको संस्कृत सम्मेलन गरी विश्व संस्कृत समुदायसँगको सहकार्य तथा प्राज्ञिक अनुसन्धान विधि र कर्महरूको अद्यावधिक सञ्चार गर्न सक्षम प्राज्ञिक नेतृत्वको भूमिका राष्ट्रकै गौरव बन्ने छ। यससँगै धर्म र संस्कृतिबीचको विशिष्ट विभेद स्पष्ट हुने गरी संस्कृत भाषावाङ्मयका माध्यमबाट नेपाली संस्कृति र सभ्यताको विशद अनुसन्धानसहित सामाजिक समृद्धिमा यसको उपादेयता स्थापित गराउने नेतृत्व आवश्यक छ। ३ आयुर्वेद, योग, प्राकृतिक चिकित्साजस्ता जीवनदायी विषयको अध्यापन सबै विद्यापीठमा सुरु गर्नुपर्छ। सरकारसँग नेसंविले कार्यक्षमता प्रदर्शन गरेरै आयुर्वेदसम्बन्धी सबैखाले शिक्षण तथा प्रशिक्षणको राष्ट्रिय रूपमा जिम्मा लिन सक्नुपर्छ। किनभने अनयुर्वेदको ज्ञान प्रयोग र सिद्धान्तको भाषिक र सैद्धान्तिक तथा प्रायोगिक स्रोत संस्कृत वाङ्मय नै हो। संस्कृतसँगै नेपाली बहुदर्शन, बहुभाषा, कला, साहित्य, संस्कृति जस्ता जीवनबोधी विषयमा व्यापक अनुसन्धान गराउनु अपरिहार्य बनेको छ। ज्योतिष, कर्मकाण्ड तथा वैदिक विषयहरूलाई व्यावसायिक रूपमा स्थापित गराउने योजनासहितको प्राज्ञिक व्यक्तित्वको चयन आवश्यक छ। पौर्वात्य र पाश्चात्य दर्शनको विशद् तुलनात्मक अध्ययन र अनुसन्धानलाई प्राथमिकता दिनुपर्छ। ४ नियमित रूपमा पाठ्यक्रम परिमार्जनका लागि नेसंवि, पाठ्यक्रम विकास केन्द्र स्थापना गर्नु अपरिहार्य छ। विषयगत समितिहरूलाई परिचालन गरी नियमित रूपमा प्राध्यापककर्मचारीहरूमा पुनर्ताजगी कार्यशाला र संगोष्ठीहरू आवश्यक छन्। वर्तमान समयमा संस्कृतलाई सैद्धान्तिक र आदर्श ज्ञानको स्रोतका रूपमा मात्र लिनाले समाजमा यसको लोकप्रियतामा क्लिष्टता र श्लिष्टता बाधक मानिन्छ। यसर्थ योग र प्राकृतिक चिकित्सा, कर्मकाण्ड र ज्योतिषप्रशिक्षणजस्ता प्रायोगिक जीवनदायी आवधिक कार्यक्रमहरू सबै विद्यापीठहरूमा सञ्चालन गर्नुपर्छ। यसले समाजमा स्वस्थ शरीर ः स्वस्थ चेतना को प्रसारसहित संस्कृतको उपादेयता स्वतः स्पष्ट हुनेछ। ५ हामीसँग दाङ, काठमाडौं, धरान तथा अन्यत्र पनि खेतीयोग्य, व्यवसाययोग्य र जडीबुटी प्रशोधनयोग्य मनग्ये स्थानहरू छन्। तिनको उपयोग र परिचालनबाट नेसंवि चाँडै आफ्नै आर्थिक जगमा उभिन सक्षम हुनेछ। जनशक्ति र सम्पत्तिमा सुधार, रूपान्तरण, व्यवस्थापन र परिचालन गर्न सके आगामी दस वर्षभित्र सैद्धान्तिक र प्रायोगिक दुवै दृष्टिले योग, आयुर्वेद, भाषा, कला, साहित्य, दर्शन तथा संस्कृतिका क्षेत्रमा सक्षम उच्चकोटिको जनशक्ति उत्पादसहित नेपाल संस्कृत विश्वविद्यालयले समृद्ध नेपालका लागि ऐतिहासिक योगदान दिन सक्नेछ। यस सन्दर्भमा समयमै सरकारले गम्भीर बनेर कुशल र सबल नेतृत्वको चयन गरेमा मात्र हामी समस्यासँग डटेर सफलता प्राप्त गर्न सक्षम छौं, नत्र हाम्रो जीवनदायी र प्रायोगिक हुँदाहुँदै पनि नेपालको संस्कृत उच्च शिक्षाको शिखर यात्रा सधैं आधार शिविरमा मात्र अलमलिरहने पर्याप्त सम्भावना छन्। सरकारले संस्कृत वाङ्मयको सैद्धान्तिक र प्रायोगिक महत्ता बुझेर मुलुकको विकास र समृद्धिमा शतप्रतिशत प्रयोग गरेर यसको तरणी वा नाउ बनेर सुरक्षा दिने कि एक जात र एक धर्मको आरोपमा सधैं जडसूत्री र रूढ बनेको व्यर्थको भार सम्झेर वैतरणी गरिदिने भन्ने सन्दर्भमा बेलैमा सोच्नुपर्छ। मुलुकको समग्र समृद्धिको यात्रामा अब यस्ताखाले अलमल र असफलता बाधक हुनेछन्। डा खतिवडा विश्वविद्यालयको आंगिक क्याम्पस पिण्डेश्वर विद्यापीठ, धरानमा प्राध्यापक हुन्।"
सी पथ पढ्नै नहुने हो ?,"सोमबार र मंगलबार सी चिनफिङ विचारधाराबारे काठमाडौंमा छलफल भयो। सत्तारुढ नेपाल कम्युनिस्ट पार्टी (नेकपा) स्कुल विभाग र चिनियाँ कम्युनिस्ट पार्टी (सीपीसी)को विदेश विभागले गरेको विचारधारात्मक छलफलमा सीपीसीका विदेश विभाग प्रमुख सोङ ताओले विशेष सम्बोधन गरे। दुई दिनसम्म चलेको विचारधारात्मक छलफलमा ४० चिनियाँ नेता सहभागी थिए भने नेकपाका दुई सय बढी नेता तथा कार्यकर्ता सहभागी भए। यो छलफलले नेकपा र सीसीपीबीच विचार, सिद्धान्त र प्रयोगलाई बुझ्न सहज भएको छ। दुई देशका पार्टीबीच मंगलबार भएको ६ बुँदे समझदारीले दुई देशको सहकार्यलाई अझ मजबुत बनाउने देखिन्छ। चिनियाँ सिद्धान्त र प्रयोगबारे विश्वभर चासो बढिरहेका बेला छिमेकी नेपालमा यसबारे बहस हुनु स्वभाविक हो। यो प्रशिक्षणलाई लिएर एकथरि व्यक्तिले भने विरोध गर्न थालेका छन्। अचम्म यो छ कि दशकौंदेखि यूरोप र अमेरिकाबाट प्रशिक्षित अधिकांश नेपाली विद्वान्लाई चीनको दुईदिने प्रशिक्षण फिटिक्कै चित्त बुझेको छैन। हुनत अंग्रेजी फरर बोल्नेलाई नेपालमा ठूलो विद्वान मानिन्छ। संस्कृत पढ्नेलाई अनुदारवादी र पुरातन मानसिकताको टोकरीमा फालिन्छ। नेपाली भाषा शुद्ध बोले पाखे भनिन्छ। हाम्रा ओपिनियन मेकर यही प्रवृत्तिबाट विद्वान बनेका छन्। बेलायतले पब्लिक ब्रोडकास्टिङ कर्पोरेशनका नाममा नेपालमा बीबीसी नेपाली सेवा चलाउँदा गदगद हुने र नेपालको हितमा समाचार सम्प्रेषण गर्ने भनेर गौरवले फुल्ने अनि दुई दिने चिनियाँ विचारधाराको प्रशिक्षण कार्यक्रम हुँदा तर्सिने ? यो हाम्रो कस्तो राष्ट्रवाद हो। मिडियामा एकछत्र पश्चिमा गुणगान गाइरहेका तथाकथित विद्वान्ले चिनियाँ विचारधारा केन्द्रित कार्यशालाबारे दुष्प्रचार गरिरहेका छन्। नजिकको तीर्थ हेला भनेजस्तो छिमेकी मुलुक चीनको प्रगतिबारे हाम्रा विद्वान्हरू अनभिज्ञ छन्। उनीहरूलाई यूरोप र अमेरिकाको विकास मात्र थाहा हुन्छ। बेलायत र अमेरिकाको प्रजातन्त्र, मानवअधिकार र लैंगिक समानता पढाएर भात खानेहरूका लागि नेपालमा चिनियाँ विचारधारामाथि छलफल हुँदा टाउको दुख्नु स्वभाविक पनि छ। तर, विश्व विकासको प्रतीक चीन बन्दै गरेको ज्ञान त्यो बूढो दिमागमा भर्नु अत्यावश्यक छ। होइन त्यो विद्वान टाउकोले चिनियाँ विकास मोडल स्वीकार गर्दैन भने नयाँ पुस्ताले छलफलमार्फत ज्ञान दिन खोज्दा आत्तिनुपर्ने आवश्यकता छैन। भनिन्छ, देशअनुसारको भेष। हाम्रो सोच्ने क्षमता संकुचित छ। सानो देश नेपाल थोरै परिचालित विद्वान र धेरै भेडा जनताले भरिएको छ। तिनै जनतामध्ये केही लाख कांग्रेस पार्टीका छन्। केही लाख कम्युनिस्ट पार्टीका छन्। देशका भावी नेता भनेका यिनै हुन्। किनकि चाकडी गरेर भोलि सत्तासम्म पुग्ने उनीहरू नै हुन्। अहिले सी विचारधाराबाट प्रशिक्षित कार्यकर्ता बोल्दा दिमागमा भर्खरै अंकुराएको चिनियाँ विद्वत्ता उड्ला भनेर चुपचाप छन्। अर्कोतर्फ सी चिनफिङ विचारधारा पढ्न नपाएका कांग्रेस कार्यकर्ता कोकोहोलो गरिराखेका छन्। सामाजिक सञ्जालको अहिलेको दृश्य यही हो। फेसबुके विद्वान्हरूले बुझे हुन्छ। हिजो चिनियाँसँगको पहुँच हाम्रा लागि सहज थिएन। आज प्रविधि र चीनले गरेको विकासले परिस्थिति बदलिएको छ। विगतमा पश्चिमा संस्कृति हाम्रा घरघरमा पस्यो। सनातन संस्कृतिलाई हामीले बिर्सँदै गयौँ। अनि हामी भूइँ न भाँडाका भयौँ। छिमेकी चीनले भने आफ्नै भूमि सुहाउँदो विकास मोडल ल्यायो। त्यसैमा लामो समयसम्म अभ्यास गर्यो र विश्वलाई चुनौती दिने क्षमता बनायो। यो मोडलबारे अहिले पनि नसिकेर हामीले कहिले सिक्ने ? बेलायतले पब्लिक ब्रोडकास्टिङ कर्पोरेशनका नाममा नेपालमा बीबीसी नेपाली सेवा चलाउँदा गदगद हुने र नेपालको हितमा समाचार सम्प्रेषण गर्ने भनेर गौरवले फुल्ने अनि दुई दिने चिनियाँ विचारधाराको प्रशिक्षण कार्यक्रम हुँदा तर्सिने ? यो हाम्रो कस्तो राष्ट्रवाद हो। हरेक वर्ष डीभी परेर छरछिमेकी, आफन्त र परिवारका सदस्य अमेरिका पुग्दा पार्टी गर्ने अनि नेपाली विद्यार्थी चीनको शैक्षिक भ्रमणमा जाने सम्झौता हुँदा किन अनुहार अमिलो बनाउने ? हरेक वर्ष डीभी परेर छरछिमेकी, आफन्त र परिवारका सदस्य अमेरिका पुग्दा पार्टी गर्ने अनि नेपाली विद्यार्थी चीनको शैक्षिक भ्रमणमा जाने सम्झौता हुँदा किन अनुहार अमिलो बनाउने ? चीनको फरक शैली यूरोप र अमेरिकाका नेताहरू नेपालमा उनीहरूको विचारधारा पढाउन सीधै प्रवेश गर्दैनन्। उनीहरू विभिन्न स्वार्थ समूह बनाएर परिचालित हुन्छन्। स्वार्थ समूहले मिलेसम्म समाज कल्याण र परराष्ट्र मन्त्रालय, त्यहाँ नमिले अन्य मन्त्रालयका विभिन्न विभागसँग सहकार्य गर्छन्। त्यहाँ पनि कुरा नमिले एनजीओ र आईएनजीओमार्फत निश्चित समूहलाई प्रशिक्षित गर्छन्। जहाँ भ्रमण भत्ता, बाटो र आवास खर्चका नाममा आर्थिक चलखेल राम्रै हुन्छ। लैंगिक हिंसाविरुद्धको नाममा हप्तौंसम्म ठूलठूला होटलमा आवासीय प्रशिक्षण दिन्छन्। प्रशिक्षित नेपाली चेलीलाई साथी बनाउँछन्। आर्थिक प्रलोभनकै आडमा उनीहरूसँग विभिन्न तृष्णा मेटाउँछन्। यतिबेलासम्म हामी चुपचाप छौँ। गोरे छाला भएको व्यक्तिले भ्रमणको नाममा नेपाल आएर ठमेलमा यौन दुराचारका अखडा सञ्चालन गर्दा हामीलाई मतलब हुँदैन। स्क्यान्डेभियन मुलुकको नेपालबाट सेवानिवृत्त भएको राजदूत आफैं दाबी गर्दै विशेष दूत घोषणा गर भन्दै नेपाल सरकारलाई दबाव दिन्छ र ऊ नेपालविज्ञ बनेर कूटनीतिक रूपमा नेपालमा द्वन्द्व गराउन खुलेआम हिँड्छ। त्यो हामीलाई सहज लाग्छ। मासु भात खुवाइखुवाई शान्ति र विकासको नाममा आफ्नै देशको विकास मोडल बाँड्दा हामी पवित्र भएको महसुस गर्छौँ। तर चिनियाँ नेतृत्व तहले नेपालमा औपचारिक रूपमै कार्यक्रम गरेको छ। आफ्ना नेतालाई सहभागी गराएको छ। आफ्नो विचार मिल्दो सत्तारुढ कम्युनिस्ट पार्टीसँग सहकार्य गर्दै छ। घोषणा गरेर सार्वजनिक कार्यक्रममार्फत उसको विचारधाराबारे जानकारी गराउँदा किन आपत्ति ? हो, यसमा चीनको स्वार्थ छैन भनेर भन्न सकिँदैन। तर, प्रशिक्षण सुरु भइनसक्दै पश्चिमा निकट विद्वानका एकपक्षीय विचार मिडियामा छरपस्ट किन भए ? यो चाहिँ गम्भीर प्रश्न हो। सी विचारधारा प्रशिक्षणलाई नै असन्तुलित कूटनीति मान्ने तपाईं विद्वान्ले अमेरिका र बेलायतको विकास मोडलबारे कतिपटक प्रशिक्षण लिनुभएको छ ? एकपटक सोचौँ। कसैको विचारधारा पढ्नै हुँदैन भन्ने व्यक्ति विद्वान हुनै सक्दैन। अरुका विचार पढ्नुपर्छ तर विवेक आफ्नै प्रयोग गर्नुपर्छ। स्वार्थ समूहले मिलेसम्म समाज कल्याण र परराष्ट्र मन्त्रालय, त्यहाँ नमिले अन्य मन्त्रालयका विभिन्न विभागसँग सहकार्य गर्छन्। त्यहाँ पनि कुरा नमिले एनजीओ र आईएनजीओमार्फत निश्चित समूहलाई प्रशिक्षित गर्छन्। जहाँ भ्रमण भत्ता, बाटो र आवास खर्चका नाममा आर्थिक चलखेल राम्रै हुन्छ। अनावश्यक शंका फेरि नेपाल र चिनियाँ कम्युनिस्ट पार्टीको सहकार्य यो नयाँ होइन। ७० वर्षअघि स्थापना भएको नेपाल कम्युनिस्ट पार्टी र ७० वर्षअघिदेखि चीनमा शासन गरिरहेको चिनियाँ कम्युनिस्ट पार्टीको सम्बन्ध सुमधुर छ। मनमोहन अधिकारीदेखि केपी ओलीसम्मले चीनको यात्रा गरिसकेका छन्। यति लामो सम्बन्धपछि राजधानीमा दुई दिन भएको सी विचारधारामाथिको छलफलले देशमा पहिरो गएजस्तो गरी हल्ला गर्नुको औचित्य देखिँदैन। बिहीबारमात्र चिनियाँ राजदूत होउ यान्छीले एक कार्यक्रममा आफ्नो मुलुकले कहिल्यै विचार निर्यात नगर्ने प्रष्ट पारिसकेकी छन्। चीन आफ्नो विचार निर्यात गर्ने मुलुक होइन, चीन अध्ययन केन्द्रले गरेको कार्यक्रममा राजदूत होउले भनेकी छन्, कुनै पनि मुलुकको आन्तरिक मामिलामा चीन हस्तक्षेप गर्दैन, त्यो चीनको नीतिविपरीत हुन्छ । राजदूतले यत्ति भनिसकेपछि थप शंका गर्नुपर्ने ठाउँको अन्त्य भइसकेको छ। सरकारका प्रवक्ता गोकुल बाँस्कोटाले पत्रकार सम्मेलनमा सीको भ्रमण र विचारधारामाथिको छलफलबारे प्रष्ट पारेका छन्। अरू देशमा पनि राष्ट्रपतिको भ्रमण हुन्छ। यस्ता विषयलाई मुद्दा नबनाएकै राम्रो, उनले भने, नेकपा नेकपा पथमा छ। पार्टीले सरकार बनाउँछ। नेपालमा दलीय व्यवस्था भत्काइराख्नु पर्दैन होला नि त ! नेकपाले माक्र्सवाद र लेनिनवादलाई मार्गदर्शक सिद्धान्त बनाए पनि कम्युनिस्टका आधारभूत सिद्धान्तलाई बिदा गरिसकेको छ। यसरी माओवादलाई पूर्ण रूपमा त्यागेर लोकतान्त्रिक पद्धतिमा आएको नेकपाले संविधानविपरीत एक दलीय सत्ता स्वीकार गर्ला भनेर कसरी विश्वास गर्ने ? सी पथमाथिको छलफल र कार्यक्रमलाई हौवा बनाएर स्यालको हुइँया मचाउनुभन्दा प्रतिपक्षले विकास निर्माणका काममाथि निगरानी बढाउनु देशको हितमा होला।"
प्रतिष्ठानको ओज बढाउने हो भने,"नेपाल प्रशासनिक प्रशिक्षण प्रतिष्ठान स्वायत्त रूपमा स्थापित संस्था हो। प्रतिष्ठानले कर्मचारीलाई तालिम, परामर्श सेवा र अनुसन्धानमा नेतृत्वदायी भूमिका खेल्दै आएको छ। यसले नेपाल सरकार र संस्थानको कर्मचारीका लागि आवश्यक पर्ने प्रशिक्षणको व्यवस्था, परामर्श सेवासम्बन्धी कार्यक्रम पनि सञ्चालन पनि गर्दै आएको छ। लामो लामो इतिहास बोकेको स्वायत्त, सक्षम मानव संसाधनले युक्त संस्थाको प्रतिष्ठानले बलियो आधारशिला खडा गरेको छ। ठूला राजनीतिक परिवर्तनपछि त्यसलाई संस्थागत गर्न र जनताका आकांक्षाअनुरूपको सेवा प्रवाह गर्न नेपालको सार्वजनिक प्रशासनलाई सक्षम बनाउन प्रतिष्ठानले गरेका प्रयास आफैंमा पूर्ण छन् कि छैनन् भन्नेबारेमा पनि विवाद हुँदै आएको छ। यसलगायत संस्थासामु केही संस्थागत, समय सन्दर्भसम्बन्धी चुनौती पनि नभएका होइनन्। संघीयता कार्यान्वयनमा सहयोगी भूमिका निर्वाह गर्ने र आफ्नै संस्थागत र व्यावसायिक क्षमता बढाउने चुनौती पनि प्रतिष्ठानसामु छन्। तालिम प्रशिक्षण कार्यक्रमको गुणात्मकता अभिवृद्धि गर्दै जाने, तीनै तहका सरकारका कर्मचारीमा प्रशिक्षण सेवा विस्तार गर्ने, सरकारको कार्यसम्पादन सक्षमता बढाउने तथा सेवा प्रवाह सुदृढ गर्ने काममा अनुसन्धानात्मक र सल्लाहकारी सेवा विस्तार गर्ने, प्रतिष्ठानको आफ्नै मानव संसाधनलाई सक्षमता अभिवृद्धि गर्ने र अत्याधुनिक प्रविधिको प्रयोगलाई बढावा दिनेजस्ता काममा बढी ध्यान दिनुपर्ने अवस्था छ। प्रतिष्ठानले सरकार तथा सार्वजनिक संस्थानका अधिकृतस्तरका कर्मचारीलाई प्रशिक्षण दिँदै आएको छ। प्रशिक्षण कार्यक्रममा खासगरी सेवा प्रवेश तालिम, सेवाकालीन तालिम मुख्य रुपमा रहेका छन् भने छोटो अवधिका लागि अनुरोधमा आधारित तालिम तथा विषयगत प्रशिक्षण कार्यक्रम पर्छन्। प्रशिक्षक प्रशिक्षण पनि महत्त्वपूर्ण कार्यक्रमभित्र पर्छ। प्रतिष्ठानले कार्यस्थलमा आइपर्ने समस्या समाधानका लागि आवश्यक विषयवस्तु पहिचान गरी प्रशिक्षण पाठ्यक्रमलाई निरन्तर सुधार र परिमार्जन गर्दै आएको छ। अनुसन्धान तथा परामर्श सेवालाई बहुआयामिक ढंगबाट परिमार्जन गर्दै व्यवस्थापन, सार्वजनिक प्रशासन तथा सार्वजनिक नीतिका क्षेत्रमा समेत आफ्नो योगदानलाई आधारभूत रूपमा अगाडि बढाएको छ। अनुसन्धानका क्षेत्रहरूमा मूलतः संगठन व्यवस्थापन र प्रशासन, सार्वजनिक नीति, विकासको व्यवस्थापन, सुशासन तथा सेवाप्रवाह, सार्वजनिक वित्त तथा अर्थतन्त्र तालिम र विकास एवं सूचना तथा सञ्चार प्रविधि आदिलाई प्रतिष्ठानले समावेश गरेको छ। निजामती सेवाका सदस्यले राजनीतिक नेतृत्व र सेवाग्राही जनताको अपेक्षाअनुसार सेवा दिन नसक्नु आपैंमा चुनौतीपूर्ण छ। निजामती सेवालगायत समग्र सरकारी सेवाको स्तर उकास्न प्रतिष्ठानले देहायका क्षेत्रमा विशेष ध्यान दिन आवश्यक छ : तालिमको गुणस्तर अभिवृद्धिमा ध्यान दिनु पहिलो आवश्यकता हो। प्रशिक्षण दिने प्रशिक्षकको स्तर र प्रशिक्षणका क्रममा दिइने सामग्रीको गुणस्तर पनि उत्तिकै महत्त्वपूर्ण छन्। नियमित रूपमा तालिम आवश्यकता पहिचान गरी आवश्यकताका आधारमा पाठ्यक्रम र प्रशिक्षण प्रविधि निरन्तर सुधार गर्नुपर्छ। दोस्रो, अनुसन्धान तथा सल्लाहकारी सेवाको सुदृढीकरण हो। यसमा नियमित र आन्तरिक अनुसन्धानमा ध्यान केन्द्रित गर्न आवश्यक छ। अनुसन्धान र तालिमलाई अन्तरसम्बन्धित बनाउन उत्तिकै जरुरी छ। अनुसन्धान र सल्लाहकारी सेवाले प्रशिक्षण कार्यक्रमलाई टेवा पुर्याउँछ। सरकारी सेवा प्रवाहका समस्यामूलक विषयलाई विषयवस्तु बनाई अनुसन्धान गर्ने अनुसन्धानबाट प्राप्त निष्कर्षका आधारमा सुधारका कार्यक्रम सञ्चालन गर्नुपर्छ। अनुसन्धान र सल्लाहकारी सेवालाई उच्च गुणस्तरमा विशेष ध्यान दिनुपर्छ। तेस्रो, लामो अवधिका तालिमलाई शैक्षिक प्रतिष्ठानको शैक्षिक योग्यताको एक तहको आधारशिला बनाउने र यसका लागि विश्वविद्यालयसँग सहकार्य गर्न आवश्यक छ। सार्वजनिक नीति वा सार्वजनिक प्रशासनजस्ता विषयमा शैक्षिक संस्थाहरूसँग संयुक्त कार्यक्रम गर्ने विषयमा पहल गर्नुपर्छ। मुलुकभित्र र बाहिरका प्रशिक्षण प्रतिष्ठानसँग भगिनी सम्बन्ध स्थापना गर्ने, सहकार्य गर्ने र अनुभव आदानप्रदानमा पहल गर्न जरुरी छ। अब कम्तीमा सार्क क्षेत्रका यस्तै संस्थाको सञ्जाल बनाउन ढिलाइ गर्न हुँदैन। आवश्यकताअनुसार क्षेत्रीय र अन्तर्राष्ट्रिय सेमीनार, गोष्ठी र छलफल पनि उत्तिक आवश्यक छ। सरकारका सम्बन्धित मन्त्रालय तथा निकायको सकारात्मक सहयोग र प्रोत्साहन भयो भने प्रतिष्ठानले समयको आवश्यकतालाई सम्बोधन गरेर अगाडि बढ्न सक्छ। चौथो, संस्थागत सुदृढीकरण। प्रतिष्ठानको भौतिक पूर्वाधार, तालिम कार्यक्रमका लागि आवश्यक पूर्वाधार, संगठन तथा व्यवस्थापन र भौतिक सुविधाको आवश्यकताअनुसार विन्यासविना प्रतिष्ठान अगाडि बढ्न सक्दैन। भौतिक व्यवस्था शैक्षणिकता अनुकूलको बनाई अध्ययन, अध्यापन तथा सिकाइलाई प्रभावकारी बनाउन सकिन्छ। संस्था आफैं सुदृढ नभई उसले सञ्चालन गर्ने कार्यक्रम प्रभावकारी हुन सक्दैनन्। पाँचौं, शिक्षण, प्रशिक्षण र सिकाइमा संलग्न हुने स्रोतव्यक्ति तथा प्रतिष्ठानका प्रशिक्षकको सक्षमता विकास अपरिहार्य छ। उच्च शिक्षा र स्तरीय तालिमका लागि वैदेशिक छात्रवृत्ति उपलब्ध गराउनुपर्छ। विश्वका नाम चलेका प्रतिष्ठानमा अनुभव आदानप्रदानको अवसरका लागि पहल गर्नुपर्छ। आवश्यकतामा आधारित अनुसन्धानका काममा प्रतिष्ठानका प्रशिक्षकलाई केही रकम लगानी गरेर भए पनि प्रोत्साहन गरिनुपर्छ। निरन्तर सिकाइको माध्यमबाट प्रशिक्षकको क्षमता विकास समयको आवश्यकता हो। माथि उल्लिखित महत्त्वपूर्ण पाँचवटा विषयका अतिरिक्त थप केही अग्रसरता आवश्यक छ। मुलुकमा संघीयता कार्यान्वयनमा आएको छ, यससम्बन्धी स्रोत केन्द्र वा अध्ययनअनुसन्धान केन्द्रको टड्कारो आवश्यकता छ। यसलाई सम्बोधन गर्न प्रतिष्ठानभित्रै संघीयता अध्ययन तथा अनुसन्धान केन्द्र स्थापना गर्नु जरुरी छ। संघीयता लागू भएपछिको तीनै तहका सरकारका कर्मचारीको क्षमता विकाससम्बन्धी आवश्यकतालाई सम्बोधन गर्न तालिम कार्यक्रमको निक्षेपण वा संस्थाको विस्तार वा विषयगत केन्द्रको स्थापना र सञ्चालन गर्नु अपरिहार्य भएको छ। प्रतिष्ठानभित्र कार्य सम्पादनमा आधारित प्रोत्साहन प्रणालीको अवलम्बन र विकास, कार्य सम्पादनका लागि प्रतिस्पर्धात्मक अवस्था सिर्जना गर्नुपर्छ। नतिजामा आधारित योजना र व्यवस्थापन प्रणाली अवलम्बन अर्को महत्त्वपूर्ण पाटो हो। प्रतिष्ठानले माथि उल्लेख गरिएका विषयमा अग्रसरता लिएको छ। प्रतिष्ठान आफैं वा एक्लै सबै काम सम्पन्न गर्न सक्दैन। सरकारका सम्बन्धित मन्त्रालय तथा निकायको सकारात्मक सहयोग र प्रोत्साहन भयो भने प्रतिष्ठानले समयको आवश्यकतालाई सम्बोधन गरेर अगाडि बढ्न सक्छ। त्यसका लागि प्रतिष्ठानले आत्मसात गरिआएको मूलभूत मूल्य, निष्ठा, सम्मान, जिम्मेवारी र सिर्जनशीलताका साथ अडिग भएर अगाडि बढ्न सके यसको ओज बढ्न सक्छ।"
"हक छ, सूचना छैन","कुनै पनि सरकार जो सूचना नियन्त्रणको पक्षमा हुन्छ, त्यस्तालाई लोकतन्त्रको पक्षधर कसरी मान्न सकिन्छ ? सेप्टेम्बर २८। सूचनाको अधिकारसम्बन्धी अन्तर्राष्ट्रिय दिवस। अहिले यो दिवस साताव्यापी रूपमा विश्वभरि मनाइँदै छ। दिवस मनाउँदै गर्दा नेपालमा सूचनाको अधिकार कार्यान्वयनको लेखाजोखा गरिनु उचित हुन्छ। नेपालमा भने सूचनाको हकसम्बन्धी ऐन जारी भएको दिनलाई राष्ट्रिय सूचना दिवसका रूपमा मनाउने गरिन्छ। २०६४ सालको भदौ ३ गते यो ऐन लागू भएको थियो। अन्य वर्षहरूमा उत्साहसाथ मनाइने यो दिवसको आयोजनामा यसपटक भने सरकारी स्तरबाट खासै सक्रियता देखिएन। अभियानकर्मीले भने कुनै न कुनै रूपले यो दिनको स्मरण गरे। अन्तर्राष्ट्रिय दिवस मनाउने सन्दर्भमा पनि यहाँ कुनै खासै तत्परता अनुभव गरिएको छैन। गैरसरकारी स्तरमा भने फ्रिडम फोरमलगायतका संस्थाले सप्ताहव्यापी कार्यक्रम आयोजना गरी यो दिवस मनाएका छन्। यसपटक सातै प्रदेशमा त्यहाँको सरकारसँग विभिन्न सूचना माग गरी अन्तर्राष्ट्रिय दिवस मनाउने कार्यको सुरुवात गरिएको छ। पछिल्लो समयमा सरकारी उदासनीताले सूचनाको हक सरकारको प्राथमिकतामा नरहेको स्पष्ट हुन्छ। वर्तमान परिस्थितिमा माग गरिएका यस्ता सूचना प्रदेश सरकारहरूले सहजै उपलब्ध गराउनेमा भने संशय छ। यस्तोमा एकपटक फेरि जनचेतना जागरणमा सम्बन्धित सरोकारवाला जुट्न अपरिहार्य छ। अन्तर्राष्ट्रिय दिवस मनाउँदै गर्दा यससम्बन्धी राष्ट्रिय अवस्थाको मूल्यांकन अपेक्षित छ। वर्तमानमा निष्कर्ष निकाल्ने प्रयत्न गर्ने हो भने पछिल्लो दिनमा नेपालमा सूचनाको हकको कार्यान्वयनको अवस्था सन्तोषजनक छैन। यसको पछिल्लो प्रमाण हो सरकारले संसद्मा प्रस्तुत गरेका मिडिया काउन्सिल र सूचना प्रविधिसम्बन्धी विधेयक। यी विधेयकको चिरफारको प्रयत्न गर्ने हो भने सरकार सूचना नियन्त्रणको मार्गमा क्रियाशील रहेको स्पष्ट हुन्छ। राष्ट्रिय सूचना आयोग अस्तित्वमा त छ तर सरकारको प्राथमिकतामा नपर्दा यस आयोगले पनि अपेक्षित गति प्राप्त गर्न सकेको छैन। पछिल्ला दिनमा नागरिकको यो अधिकार हनन भएका घटना पर्याप्त सुनिएका छन्। तर के यस्ता घटना हुनु सुखद सन्देश हो त ? यसै सन्दर्भमा अन्तर्राष्ट्रिय सूचना अधिकार दिवसका अवसरमा के पनि समीक्षा गर्न जरुरी छ भने पछिल्लो एक वर्षमा सम्भवतः नेपालकै इतिहासमा विद्युतीय कारोबारसम्बन्धी कानुनलाई अत्यधिक सक्रिय बनाइएको छ र सूचना सम्प्रेषण गरेकै आधारमा थुप्रै सञ्चारकर्मी यो कानुनको कोपभाजनको सिकार बनेका छन्। प्रश्न उठ्छ किन यस्तो भइरहेको छ ? सरकार किन सूचना नियन्त्रण मार्गमा अग्रसर छ ? निश्चय पनि, यी प्रश्नलाई सुखद मान्न सकिँदैन। वर्तमान सरकार अस्तित्वमा आएको दिनदेखि नै यसमा सहभागीहरूले अभिव्यक्त गरेका शब्दहरूको विश्लेषण गर्ने हो भने सबैभन्दा बढी व्यक्त भएको शब्दमध्ये सुशासन रहेको पाउन सकिन्छ। सुशासनको लोकतन्त्रसँग घनिष्ट सम्बन्ध छ। वास्तवमा दुवै एकअर्काका पूरक हुन्। न सुशासनविना लोकतन्त्र गतिशील हुन सक्छ न त लोकतन्त्रविना सुशासन नै कायम हुन सक्छ। सरकारमा सहभागी सबैलाई सिद्धान्ततः यसबारे राम्रै जानकारी छ। जब व्यवहारमा लागू गर्ने कुरा उठ्छ तब सबै सिद्धान्तको हावा खुस्किने अवस्था उत्पन्न हुन्छ। जबजब सुशासनको कुरा उठ्छ पारदर्शी र खुलापन तथा जनउत्तरदायीजस्ता शब्द सँगसँगै रहने अपेक्षा गरिन्छ। तर सरकारको कामगराइका आधारमा यसबारे पुनर्मूल्यांकन गर्नु आवश्यक छ। स्मरण रहोस्, सूचनाको हकसम्बन्धी ऐन कार्यान्वयनको सन्दर्भले सुशासन र लोकतन्त्रको भावनालाई बल पुर्याउँछ। वर्तमान सरकारका कामकारबाहीका सन्दर्भमा भन्ने हो भने सरकार सुशासनको कुरा त गर्छ, तर सँगसँगै रहनुपर्ने अपेक्षा गरिएका अन्य शब्द र शब्दावलीको उपस्थितिप्रति भने खासै गम्भीर रहेको पाइँदैन। सरकारले सूचना प्रवाह प्रक्रियामा अख्तियार गरेको रणनीतिबाट पनि यसको पुष्टि हुन्छ। सरकारका निर्णय र नीतिहरूको विश्लेषण गर्ने हो भने प्रकारान्तरले सरकार सूचना हकविरुद्ध रहेको देखिन्छ, जो दुःखद हो। सूचनालाई लोकतन्त्रको प्राणवायु मानिन्छ। सूचनाको अभावमा लोकतन्त्र सफल हुन नसक्ने आजको विश्वमा प्रमाणित भइसकेको छ। आजको विश्वमा सूचनाको हकलाई लोकतन्त्रको पूर्वशर्तका रूपमा स्वीकार गर्ने गरिएको छ। वर्तमान सरकार पनि आफू लोकतन्त्रको पक्षपाती रहेको दाबी गर्ने गरिएको छ। यस्तोमा यस दिवसका अवसरमा एउटा प्रश्नको उत्तर अपेक्षित छ, सरकार साँच्चै लोकतन्त्रमा विश्वास गर्छ भने अस्तित्वमा आएदेखि उसले सूचनासम्बन्धी कानुन कार्यान्वयन र जनताको सुसूचित हुन पाउने अधिकार संरक्षणका दिशामा अहिलेसम्म केकति कार्य गर्न सक्यो त ? यसबारेमा जान्न पाउने जनताको अधिकार हो। समष्टिमा भन्नुपर्दा आज देशमा एकपटक फेरि सूचनामा संकट उत्पन्न हुन पुगेको छ। सूचनाको हकसम्बन्धीे ऐन प्रभावकारी ढंगले लागू हुन सकेको छैन र लागू नहुनुमा सरकार नै जिम्मेवार छ। नागरिकको चाहना भ्रष्टाचारमुक्त असल शासन हो। यसका लागि निश्चितरूपमा पारदर्शी लोकतान्त्रिक शासन प्रणाली आवश्यक पर्छ, जसले सूचनाको निर्बाध सम्प्रेषण अर्थात् सूचनामा जनताको निर्बाध पहुँचको वातावरण निर्माण गरोस्। सूचनाको हकसम्बन्धी ऐन र नियमावलीले प्रत्येक सार्वजनिक निकायमा सूचना अधिकारी हुनुपर्ने, सूचना अधिकारीले आफ्नो परिचय खुल्ने नामपट्टिका कार्यालय कोठामा झुन्ड्याउनुपर्ने, सूचनाको उचित संरक्षण र भण्डारन गरिनुपर्ने, प्रत्येक तीन महिनामा सूचना सार्वजनिक गरिनुपर्ने, सूचनादाताको सुरक्षाको व्यवस्था गर्नुपर्ने व्यवस्था गरे पनि सरकार यी सबै व्यवस्था गर्न तत्पर देखिँदैन। यति मात्र होइन, प्रदेश सरकारले पनि यो हक कार्यान्वयन गर्न उत्साह देखाएको छैन। प्रदेश ३ सरकारले संघीय सरकारको सूचनाको हकसम्बन्धी कानुनको प्रतिकूल हुने गरी प्रदेशिक सूचनाको कानुन बनाएको छ। यहाँको सरकारले प्रदेश सूचना आयोग गठन नगर्ने गरी कानुन बनाउनु दुःखद छ। यहाँ सरकारी कर्मचारीको अध्यक्षतामा एक अनुगमन समितिको अवधारणा कार्यान्वयनमा ल्याइएको छ। यो अवधारणा सूचनाको हकसम्बन्धी अन्तर्राष्ट्रिय मान्यताप्रतिकूल छ। अन्तर्राष्ट्रिय मान्यताअनुसार सूचनाको हक कार्यान्वयनको अनुगमनका लागि एक स्वतन्त्र निकायको व्यवस्था हुनुपर्छ। सरकारी कर्मचारीको संयोजकत्वमा रहेको अनुगमन समिति कसरी स्वतन्त्र हुन सक्छ ? यसैगरी अन्य प्रदेशले यससम्बन्धी अलग कानुनी व्यवस्थाको आवश्यकता पनि बोध गरेका छैनन्। अनेक कानुनको तर्जुमामा सक्रिय रहेका प्रदेश सरकारहरूको प्राथमिकतामा यो कानुन नपर्नुले प्रदेश सरकारहरू जनताको जान्न पाउनेसम्बन्धी संवैधानिक हकप्रति गम्भीर नरहेको प्रस्ट हुन्छ। संघीय सरकारले यस सम्बन्धमा सहजीकरणको काम गर्नुपर्ने हो, तर त्यसो हुन सकिरहेको छैन। अहिले पनि मुख्यमन्त्रीको कार्यालय र सरकारका मन्त्रालयहरूको वेबसाइट अद्यावधिक हुन नसकेको प्रदेश सरकारबाट जनताको सुसूचित हुन पाउने अधिकार संरक्षणको आशा कसरी गर्न सकिन्छ ? आज नेपालका थुप्रै सरकारी कार्यालयमा समेत सूचना अधिकारीको स्पष्ट व्यवस्था हुन सकेको छैन। जहाँ गरिएको छ त्यहाँ त्यस्ता अधिकारीको न त कार्यक्षेत्रको स्पष्ट परिभाषा गरिएको छ न त तिनलाई सूचनामा पहुँच नै दिइएको छ। अचम्म त के छ भने, राष्ट्रिय सूचना आयोगको अभिलेखमा सूचना अधिकारी भएको भनिएको कतिपय ठाउँमा पनि यस्ता अधिकारी छैनन् र भए पनि जनसामान्यको पहुँचभन्दा टाढा छन्। प्रत्येक तीन महिनामा सूचना सार्वजनिक गर्ने कुरा त आकाशको फल नै सावित भएको छ। सरकार ऐनका उपर्युक्त प्रावधान लागू गर्न सक्रिय नदेखिए पनि ऐनमै भएको सूचना वर्गीकरणसम्बन्धी व्यवस्था लागू गर्न भने उद्यत् रहेको चर्चा पटकपटक चल्ने गरेको छ। यसले पनि के देखाउँछ भने सरकार सूचना सम्प्रेषण गर्न होइन नियन्त्रण गर्न बढी रुचि राख्छ। अर्थात् सरकार पारदर्शी र खुला होइन, अपारदर्शी र बन्द शासन संयन्त्र चाहन्छ। वास्तवमै सरकारको यस्तै सोच हो भने यसलाई लोकतान्त्रिक मान्न सकिँदैन। लोकतन्त्रले त शासनका संयन्त्रहरू खुला र जिम्मेवार हुनुपर्ने अपेक्षा राख्छ। लोकतन्त्रले सूचनामा व्यक्तिको निर्बाध पहुँचको वकालत गर्छ। कुनै पनि सरकार जो सूचना नियन्त्रणको पक्षमा हुन्छ, त्यस्तालाई लोकतन्त्रको पक्षधर कसरी मान्न सकिन्छ ? नागरिकको चाहना भ्रष्टाचारमुक्त असल शासन हो। यसका लागि निश्चितरूपमा पारदर्शी लोकतान्त्रिक शासन प्रणाली आवश्यक पर्छ, जसले सूचनाको निर्बाध सम्प्रेषण अर्थात् सूचनामा जनताको निर्बाध पहुँचको वातावरण निर्माण गरोस्। सूचना लुकाउने वा लुक्ने अवस्था जति बढी हुन्छ त्यहाँ भ्रष्टाचार र अनियमितताको सम्भावना पनि त्यति नै हुन्छ। नेपालमा पनि लोकतन्त्रलाई संस्थागत गर्न र शासनको दैनन्दिन प्रक्रियामा नागरिकलाई सहभागी गराउन सूचनाको हक सम्बन्धमा संविधानमै व्यवस्थित प्रावधान (धारा २७) लाई टेकेर २०६४ मा ऐन ल्याइएको हो। तर यस अवधिको मूल्यांकनका आधारमा के भन्न सकिन्छ भने सरकारले ऐन र नियमावलीका प्रावधान लागू गर्न चाहेको छैन। यसको सोझो अर्थ हो सरकार आफ्ना क्रियाकलापबारे जानकारी दिन चाहँदैन र लोकतन्त्रका नाममा हल्ला मात्र मच्चाउन चाहन्छ। सूचनाको हकसम्बन्धी अन्तर्राष्ट्रिय दिवसका अवसर पारेर नेपालले एकपटक पुनः जनताको थाहा पाउने हकप्रति प्रतिबद्धता व्यक्त गर्न जरुरी छ।"
आजाद भिसाको खेती,"लौ न सर, म त फेरि अलपत्र परेर तपाईंलाई सम्झेको। पहिले पनि मलाई समस्या परेर तीनचार महिनासम्म अलपत्र पर्दा तपाईंकै सहयोगले खान, बस्न र नेपाल फर्कन सकेको थिए। अहिले फेरि समस्यामा छु। बिहान ५ नबज्दै फोन आयो। उठाउनेबित्तिकै फोन गर्नेले परिचयसम्म नदिई एकै सासमा आफ्ना पीडा पोखे। तपाईं को हो ? मैले त चिन्न सकिनँ नि ? , कुरा बीचैमा रोक्दै सोधें। उनले परिचय दिए। र, भनें, २०१० मा मसहित १७ जनालाई कम्पनीले खान, बस्न र ६ महिनादेखि तलब पनि नदिएको याद छ नि ? त्यसबेला केही दिन सहयोग गरेर नेपाली दूतावाससम्म लगिदिनुभएको थियो। पछि हामी नेपाल फर्कन सकेका थियौं, याद गर्नु भो सर ? म झस्किएँ र सम्झने प्रयासमा लागें। त्यतिबेला श्रमिकहरूले पाउने दुःखकष्ट र पीडा सम्झिसाध्य भए पो ? नामबाट निक्र्योलमा पुग्न त सकिनँ, तर सोधें, ए ए, फेरि कहिले आउनु भो ? कता काम गर्दै हुनुहुन्छ ? अनि के समस्या आइपर्यो त ? उनले भने, म आएको तीन महिना हुन लाग्यो। आजाद भिसामा हो। यता आएपछि जस्तो काम भए पनि पाइहालिन्छ नि भनेर आएको। अहिलेसम्म केही काम पाएको छैन। अब त खान पनि पैसा सकियो। साह्रै अप्ठेरो परेपछि तपाईंलाई फोन गरेको। कतारमा आजाद भिसाका नाममा विनाकम्पनी र विनाकाम श्रमिक ल्याएर अलपत्र पार्ने क्रम बढेको छ। पछिल्ला महिनामा कतारमा यस्ता समस्या बाक्लै आउन थालेका छन्। कतारमा आजाद भिसाका नाममा विनाकम्पनी र विनाकाम श्रमिक ल्याएर अलपत्र पार्ने क्रम बढेको छ। नयाँ कामदारका रूपमा भित्रिने त केही थाहा नपाएर नेपालमा दलालले लोभ्याएको र फकाएको भरमा फसे एक हदसम्म ठिकै मान्न सकिएला। पहिल्यै आएर ६८ महिनादेखिको तलब नपाएर, खान नपाएर, बस्ने ठाउँसमेत नभएर कहिले साथीका कोठा त कहिले दूतावासको सेल्टर हुँदै ५२ हन्डर ५३ ठक्कर खाएर नेपाल फर्केकाफर्काइएका व्यक्ति पनि पुनः यहीं आइपुगेका भेटिन्छन्। कुनै सोधखोज, सुझबुझविना दलाल र म्यानपावरले फकाएकै भरमा तिनीहरू यहाँ आउँछन्। पुरानो दुःख चट्ट भुल्छन्। शून्य लागतमा आउन पाइने देशमा जानिजानी ८५ हजारदेखि एक लाख ९० हजारसम्म बुझाएका छन्। समस्या श्रमिकमा पनि छ। दलालहरूले पनि कसैलाई हामी आफैं मोटरसाइकलमा खाना डेलिभरीको काम लगाइदिन्छौं भन्दै पैसा असुलेका छन् त कसैलाई सेक्युरिटीमा सजिलै काम पाइन्छ भनेका छन्। कसैलाई एकाउन्टेन बनाइदिन्छु भनेर असुलेका छन् त कसैलाई सेल्सम्यान। आजाद भिसाका नाममा ल्याएकालाई राख्न दलालहरूले कतारमा ठाउँठाउँमा कोठासमेत लिएका छन्। त्यहाँ बसेको समेत अलग्गै पैसा असुल्छन्। कतिपयले उनीहरूलाई आफैं काम खोज अनि जान दिउँला भन्छन् त कतिपयले विभिन्न ठाउँमा बायोडाटा बोकाएर अन्तर्वार्ताका लागि भन्दै पठाउँछन्। पास भए मैले भन्दिएको थिएँ, त्यसलाई चटनी खुवाउनु पर्छ भन्दै थप असुल्छन्, फेल भए तेरै भाग्य त्यस्तो, हामीले त कोसिस गरिदिएकै हो भनिदिन्छन्। यति गरेपछि उनीहरूले लिएको पैसा पचाउन सजिलो हुने रहेछ। कतारमा बसेर नेपालमा फर्केका तर फेरि आउन चाहने दाजुभाइलाई लाखौं कोसिस गरेर पनि हामीले आजाद भिसाबारे बुझाउन सकेका छैनौं। दलालको मीठो चास्नीमा परेर उहाँहरू पनि यसबारे बुझ्न चाहनु हुन्न। भनिन्छ भाग्यमानी देखेर चेत्छ, अभागी भोगेर चेत्छ। यहाँ त भोगेर पनि नचेत्नेको संख्या बढ्न थाल्यो। चिन्ताको विषय यही हो। फेरि पनि दोहोर्याएर चिच्याउँछु कतारमा आजाद भन्ने भिसा नै छैन। यहाँ कामका लागि आउन कुनै न कुनै स्पोन्सर हुनैपर्छ, चाहे त्यो कम्पनी होस् वा व्यक्ति। आजाद भनेको स्वतन्त्र हो। यहाँ आएको श्रमिक कसै न कसैको मातहत हुन्छ, स्वतन्त्र हुन्न। भिसा लागिसकेकाले त्यसको अन्तिममा हेर्नुस्, त्यहाँ स्पोन्सरको नाम लेखिएको हुन्छ। आजाद भिसाका नाममा मानव व्यापार गर्नेहरूले त्यही स्पोन्सरलाई आग्रह गरेर रिलिज लिन प्रयास गर्ने हो। स्पोन्सरले चाहेमा रिलिज नदिन पनि सक्छ। त्यसैले बेलैमा सचेत बनौं। आजाद भिसा आफैं पनि आजाद होइन।"
जनप्रतिनिधि नै भोग्छन् विभेद,"२१ जेठ २०६३ मा नेपाल जातीय छुवाछूतमुक्त राष्ट्र घोषणा भयो। लामो समयदेखिएको दलित आन्दालनले एउटा सफलता प्राप्त गर्यो। वर्षौंदेखि कथित तल्लो जातिको दर्ज पाएका दलित समुदायले भोग्दै आएको विभेद केही हदसम्म कम हुन गयो। २०६२०६३ को आन्दोलनपछि तुलनात्कम रूपमा दलितमाथि विभेद घट्दै छ। तर, निमिट्यान्नै हुन भने सकेको छैन। पन्ध्रौं शताब्दीबाट सुरु भएको जातीय छुवाछूतलाई नेपालको पहिलो मूल कानुन अर्थात् १९१० सालको मुलुकी ऐन पनि वैधानिकता दिएको इतिहास छ। यो ऐनले नेपालीलाई चार जातमा विभाजन गर्यो। ती थिए तागाधारी, मतवाली, पानी नचल्ने तर छोइछिटो हाल्न नपर्ने र पानी नचल्ने छोइछिटो हाल्नुपर्ने। जसले जातीय विभेदलाई संस्थागत गरेको पाइन्छ। वर्षौंदेखि विभेदको सिकार बनेका दलित समुदायले सुरुका समयमा आवाज उठाउन सकेनन्। आर्थिक, सामाजिक र शैक्षिक रूपमा पछि परेका दलितले विभेद सहेरै बसेको पाइन्छ। तर, नेपालमा राणाकालको अन्तिम समयमा आएपछि भने विभेदविरुद्ध आवाज उठ्न थालेको इतिहास छ। दलितसम्बन्धी अध्ययन गर्ने संस्था जागरण मिडिया सेन्टरको अध्ययनअनुसार नेपालमा पहिलोपटक २००३ सालमा दलित आन्दोलनको संस्थागत सुरुवात भएको पाइन्छ। बागलुङका भगत सर्वजित विश्वकर्माले विश्व सर्वजन संघ को गठन गरेको जागरणले उल्लेख गरेको छ। २००४ सालपछि भने दलित आन्दोलनले गुणात्मक फट्को मारेको पाइन्छ। त्यसबेलाको मुख्य नारा जातीय छुवाछूतकै अन्त्य थियो। त्यसपछि भने क्रमशः दलित आन्दोलन राजनीतिसँग जोडिँदै आएको पाइन्छ। जातीय छुवाछूत अन्त्यका लागि राज्यपक्षबाट पनि कसरत भएको पाइन्छ। २०२० सालमा जारी मुलुकी ऐनले छुवाछूतलाई प्रतिबन्ध नै लगायो। यस्तै, २०४७ सालको संविधानले भने जातीय छुवाछूतलाई दण्डनीय बनायो। तत्कालीन नेकपा माओवादीले सुरु गरेको सशस्त्र संघर्षले पनि समानताको नारा उठायो। जातीय विभेद अन्त्यको आवाज उठायो। वर्षौंदेखि पीडित दलित समुदायको पनि यस आन्दोलनमा उल्लेखीय सहभागिता थियो। २०६२०६३ को परिवर्तनपछि बनेको अन्तरिम सविधानले देशलाई छुवाछूतमुक्त राष्ट्र नै घोषणा गर्यो। २०६८ मा जातीय भेदभाव तथा छुवाछूत कसुर र सजाय ऐन पनि बन्यो। जातीय भेदभाव तथा छुवाछूत (कसुर र सजाय) ऐन २०६८ को पहिलो संशोधन, २०७५ मा जातीय भेदभाव तथा छुवाछूत गर्नेलाई कसुरको अवस्थाअनुसार एक महिनादेखि तीन वर्षसम्म कैद र २० हजार रुपैयाँदेखि दुई लाख रुपैयाँसम्म जरिवानाका साथै दुई लाख रुपैयाँसम्म क्षतिपूर्तिको व्यवस्था गर्यो। ०६३ सालपछि भने दलित समुदायले राजनीतिकदेखि प्रशासनिक क्षेत्रमा समेत विशेषाधिकार पाए। नेपालको संविधान २०७२ को धारा २४ मा जातीय छुवाछूत तथा भेदभावविरुद्धको हक तथा धारा ४० मा दलितको हक व्यवस्था गर्दै कुनै पनि सार्वजनिक सेवालगायत रोजगार तथा अन्य क्षेत्रमा दलित समुदायको सशक्तीकरण, प्रतिनिधित्व र सहभागिताका लागि कानुनमा विशेष व्यवस्था गर्ने उल्लेख छ। तर, संविधानले अधिकारप्रदत्त गरे पनि कार्यान्वयन पक्ष भने निकै फितलो देखिन्छ। सरकारमा दलित संविधानले समावेशी समानुपातिकको अवधारणा संविधानको प्रस्तावनामै स्पष्ट छ। जसअनुसार संघीय संसद् र प्रदेश संसद्मा दलितको प्रतिनिधित्व गराइएको छ। राज्यका निकायमा दलितको सहभागिता पनि बढेको छ। संघी संसद्मा दलित समुदायबाट प्रतिनिधिसभामा १९ र राष्ट्रियसभामा सात गरी २६ जना दलित सांसदको प्रतिनिधित्व छ। यसैगरी सातवटै प्रदेशमा ३२ जना दलित सांसदको प्रतिनिधित्व रहेको जागरण मिडिया सेन्टरको तथ्यांकमा उल्लेख छ। नेपालीको लामो संघर्षपछि देशमा संविधान आयो। संविधानले तीन तहको सरकार परिकल्पना गर्यो। संविधानतः स्थानीय सरकार अधिकार प्राप्त भयो। यो संविधानअनुसार स्थानीय तहका दलितको प्रतिनिधित्व उल्लेखीय देखिन्छ। स्थानीय निर्वाचन ऐन २०७३ ले प्रत्येक वडामा दलित महिलाको प्रतिनिधित्व सुनिश्चित गरेको छ। तर, यो अधिकारलाई दुरुपयोग गरेको पाइन्छ। अधिकांश स्थानीय तहमा दलित महिला सदस्यबाहेक अन्य पदमा दलितको प्रतिनिधित्व न्यून देखिन्छ। हाम्रो समाजले अहिले पनि दलितको जनप्रतिनिधित्व स्वीकार गर्न सकेको छैन। या जबर्जस्त स्वीकार गर्नुपरेको छ। दलित जनप्रतिनिधि दलितका लागि मात्रै हुन् भन्न मानसिकता विकास गरिएको छ। दलित जनप्रतिनिधिलाई खासै काम गर्न पनि दिइँदैन। २०६८ को जनगणनाअनुसार नेपालमा दलितको जनसंख्या कूल जनसंख्याको १३८ प्रतिशत छ। तर, जसमध्ये २९३ नगरपालिकामा ६ जना दलितले मात्रै प्रमुखको जिम्मेवारी पाएको जागरण मिडिया सेन्टरको अध्ययनमा उल्लेख छ। यस्तै, उपप्रमुखमा भने ११ जना दलितको प्रतिनिधित्व छ। यस्तै, ४६० गाउँपालिकामा ४ जना दलित मात्रै अध्यक्ष छन् भने १४ जना दलितको उपाध्यक्षमा प्रतिनिधित्व छ। वडाध्यक्ष पदमा भने १९४ मात्रै दलितको प्रतिनिधित्व छ। दलित महिला सदस्यमा भने ६ हजार ५६७ को प्रतिनिधित्व छ। यस्तै, ७७ वटा जिल्ला समन्वय समितिमध्ये ७ वटा जिल्लामा दलित समुदायबाट प्रमुख छन्। आशय विभेद उत्तिकै २१ जेठ २०७५ मा सांसद कुलदेवी विश्वकर्माले प्रतिनिधिसभामा बोल्दै डेरा नपाएको गुनासो गरिन्। उनले आफू दलित भएका कारण देशको प्रमुख सहर काठमाडौंमा डेरा नपाएको उनको गुनासो थियो। यसले नीति निर्माण तहमा पुगेका दलितले पनि विभेद भोग्नुपरेको प्रस्ट पार्छ। कानुनले छुवाछूतलाई अपराध मानेको छ। तर, व्यवहारमा भने छुवाछूत पूर्णरूपमा हटेको छैन। प्रत्यक्ष विभेद त लगभग अन्त्यजस्तै भएको छ। तर, आशय विभेदले आक्रान्त छन्, कथित दलितहरू। लामो समयको दलित आन्दोलनमा योगदान गरेका दलित नै स्थानीय तहको नेतृत्व तहमा छन्। उत्पीडनको विरुद्धमा दशकौंदेखि लागिपरेका जनप्रतिनिधि पनि अहिले विभेदको सिकार हुने गरेका छन्। उनीहरूमाथि प्रत्यक्ष विभेद छैन। तर, आशय विभेद प्रस्ट देखिन्छ। दलित महिला सदस्य त प्रत्यक्ष विभेदको सिकार भएका छन्। तर, स्थानीय तहको नेतृत्व तहमा पुगेका दलित जनप्रतिनिधिलाई भने सीधै विभेद गर्ने आँट गरेको पाइँदैन। प्रत्यक्ष विभेद त गर्न सक्दैनन्। तर, आशय विभेद हुन्छ। विभेदका कुरा अरूबाट सुन्नुपर्छ, कलिकोट तिलगुफा नगरपालिकाकी उपप्रमुख दर्शना नेपाली भन्छिन्, गैरदलितको अनुहारमा विभेदको झिल्का प्रस्ट पढ्न पाइन्छ। दलित जनप्रतिनिधिले राम्रो काम गर्दा पनि नाक खुम्च्याइने चलन अझै छ। राम्रो काम गर्दा पनि जस पाउन निकै समस्या पर्ने गरेको दलित समुदायका जनप्रतिनिधि बताउँछन्। हामीलाई स्वतन्त्रतापूर्वक काम गर्ने वातावरण निकै कम छ, कञ्चनपुरको देवकोट नगरपालिका ५ अध्यक्ष गणेश विक भन्छन्, दलित जनप्रतिनिधिले राम्रो काम गर्दा पनि आक्षेप आउँछ। कर्मचारीले पनि उस्तै व्यवहार गर्छन्। हरेक कामलाई जातीयताका आधारमा जोडेर हेर्ने गरेको उनको भोगाइ छ। हामीले निर्णायक ठाउँमा प्रस्ताव लाँदा पनि अरू जनप्रतिनिधिको छिटो काम हुन्छ। हाम्रो काम रोकिन्छ, उनी भन्छन्, हरेक काम गर्दा विभेदमा परिन्छ कि भन्ने डर छ। नेतृत्व तहमा पुगेका भन्दा पनि दलित महिला सदस्यले धेरै विभेद भोग्नुपरेको विकको अनुभव छ। हामीले भन्दा पनि दलित महिला सदस्यले धेरै विभेद भोग्नुपरेको छ, उनले अन्नपूर्णसँग भने, उहाँहरूलाई हेर्ने दृष्टिकोण नै फरक छ। संविधानले तोकेका दलितका अधिकारका कुरा गर्दा अरूका आँखाको तारो बन्नुपरेको दलित जनप्रतिनिधिको भोगाइ छ। दलित समुदायका जनप्रतिनिधिले स्थानीय तहमा निर्वाचित भएपछि एउटा अनुभव गरेका छन् जुनसुकै तहमा पुगे पनि आशय विभेद भने हुने रहेछ। आफू मात्रै विभेदमुक्त भए पनि सिंगो समुदाय विभेदकै सिकार हुँदा उनीहरूको मन खिन्न हुन्छ रे ! जुनसुकै स्थानमा पुगे पनि विभेद त भोगिन्छ नि, बाजुराको त्रिवेणी नगरपालिका उपप्रमुख राधिका सुनार भन्छिन्, आफू मात्रै विभेदमुक्त भएर पनि केही हुँदैन। हामो आन्दोलन भनेको सबै दलित विभेदमुक्त हुनुपर्छ भन्ने हो। नगरपालिकाका बैठकमा दलित हक र अधिकारका कुरा गर्दा पनि दलितवादी भएको आरोप लाग्छ उनीहरूलाई। दलितले केही कार्यक्रम गरे पनि दलित जनप्रतिनिधि छन् नि भन्दै अरू जनप्रतिनिधिले बेवास्ता गर्ने गरेको उनीहरूको आरोप छ। मिटिङमा दलितका कुरा आउँछ। कतिपय कुरामा दलितलाई छुट्याइन्छ, सुनार भन्छिन्, दलितलाई बजेट छुट्याउन निकै कञ्जुस्याइँ गरिन्छ। दलितको क्षेत्रमा छुट्ट्याइएको पैसा खर्च हुँदैन। उनीहरूले पढेका हुँदैनन् भन्ने बुझाइ छ। नेपालको पश्चिमी क्षेत्रमा विभेदको जालो ठूलो छ। अहिले दलित र गैरदलित समुदायमा चेतना वृद्धि हुँदै गएको छ। क्रमशः विभेद हट्दै जाँदै छ। दशकअघि र अहिलेको समाजमा आकाशपातालको फरक आइसकेको छ। तर, विभेद भने कम हुँदै छ। पूर्वी र पश्चिम नेपालमा विभेद फरक छ। पश्चिम नेपालमा प्रत्यक्ष विभेद पनि छ। तर, पूर्वीक्षेत्रमा पश्चिमको तुलनामा निकै कम छ। जनप्रतिनिधिको अनुभवमा पनि पूर्वमा विभद कम छ। आफूले महसुस गर्ने गरी विभेद भोगेको याद छैन, जिल्ला समन्वय समिति झापाका प्रमुख सोमनाथ पोर्तेल भन्छन्, धार्मिक कार्यक्रममा सामन्य विभेद देखिन्छ। टीका लगाउँदा यो विभेद प्रकट हुन्छ। कोही पार्टीका कार्यकर्ताको निधन हुँदा झण्डा ओडाउने बेलामा यस्तो महसुस हुन्छ। धनकुटा चौबिसे गाउँपालिकाकी उपाध्यक्ष यज्ञकुमारी रुचालले भने जनप्रतिनिधि भएपछि अहिलेसम्म विभेद भोग्नुपरेको छैन। अन्य जनप्रतिनिधिले जस्तै विभेदविना नै काम गर्न पाएको उनको अनुभव छ। यो त व्यक्तिमा भर पर्छ। मलाई त विभेद हन्छ कि भन्ने डर छैन, उनी भन्छिन्, संविधानले नै प्रस्टरूपमा विभेदविरुद्ध बोलेको छ। यहीअनुसार अघि बढ्दा विभेदमा पर्ने कुनै सम्भावना रहँदैन। लामो समयदेखि दलित आन्दोलनमा रहेका सांसद मीन विश्वकर्मा स्थानीय तहका जनप्रतिनिधिमा सबैभन्दा बढी विभेद भएको देख्छन्। देखादेख विभेद नभए पनि महसुस हुने गरी विभेद हुने उनको भनाइ छ। तर, विभेद गरेको देखिने प्रमाण भने केही नहुने उनी बताउँछन्। जनप्रतिनिधिलाई चिया दिँदा सबैभन्दा अन्तिममा दलितलाई दिने, हरेक बहानामा छोएको नखाने, घरमा लानुपर्यो भने गर्मी छ बाहिरै बसौं भन्ने गरेर विभेद भएको पाइन्छ, सांसद विश्वकर्मा भन्छन्, कार्यक्रममा मेयर प्रमुख अतिथि हुन्छ भने र ऊ दलित समुदायको छ भने ऊभन्दा माथिको पोस्ट्को प्रमुख अतिथि ल्याएर विभेद गर्ने गरेको प्रशस्तै पाइन्छ। दलित जनप्रतिनिधिलाई समाजले अहिले पनि नेतृत्व स्वीकार गर्न नसकेको उनीहरूको बुझाइ छ। जनप्रतिनिधि भएपछि जबर्जस्त स्वीकार गर्नुपर्ने अवस्था आएको जागरण मिडिया सेन्टरका अध्यक्ष रेम विश्वकर्मा बताउँछन्। उनीहरू दलितका लागि मात्रै हुन् भन्न मानसिकताले दलित प्रतिनिधिलाई अझै पनि नेतृत्व स्वीकार गर्न तयार छैनन्। नमस्कार नगर्ने, हात नमिलाउने र फरक व्यवहार गर्ने चलन छ, उनले भने, नेतृत्वमा रहे पनि दलित जनप्रतिनिधिलाई खासै काम गर्न दिइँदैन। अरूकै हालीमुहाली हुन्छ। स्थानीय तहले दलितको क्षमता वृद्धिका लागि बजेट विनियोजन गरेर पनि विभेद गरिरहेको उनी बताउँछन्। नेतृत्व विकास र क्षमता वृद्धि गर्दै सामाजिक सद्भावका लागि बजेट छुट्ट्याएको पाइँदैन, उनले भने, बजेटचाहिँ सडक निर्माण र भौतिक संरचना निर्माणमा मात्रै खर्च भएको पाइन्छ।"
पारसको शतकमा सिंगापुरमाथि नेपालको सानदार जित,काठमाडौं : पारस खड्काको कीर्तिमानी शतकको मद्दतमा सिंगापुरमाथि नेपालले शानदार जित दर्ता गरेको छ। त्रिकोणात्मक सिरिज अन्तर्गत सिंगापुरविरुद्ध नेपालले शनिबार खेलमा ९ विकेटको जित दर्ता गरेको हो। पारस खड्का टी२० क्रिकेटमा शतक बनाउने पहिलो खेलाडी बन्न सफल भएका छन्। त्रिदेशीय टी२० सिरिजको दोस्रो खेलमा सिंगापुरले नेपाललाई जितका लागि १५२ रनको लक्ष्य दिएको थियो। सिंगापुरले टस जितेर पहिलो ब्याटिङ गरेको थियो। उसले निर्धारित २० ओभरमा ३ विकेट गुमाएर १५१ रन बनाएको हो। उसका लागि कप्तान टीम डेविडले नटआउट ४ छक्का र ३ चौकाको मद्दतमा सर्वाधिक ६४ रन बनाए। त्यस्तै सुरेन्द्रन चन्द्रमोहनले ३५ रन र जनक प्रकाशले २५ रन जोडे। नेपालका लागि करण केसीले २ विकेट लिएका थिए। उनले ४ आभेरमा ३४ रन खर्च गरे। त्यस्तै सुशान भारीले एक विकेट लिए। ओपनिङ बलिङ गरेका सोमपाल कामी भने महङ्गा सावित भए। उनले ४ ओभरमा ४४ रन खर्चिएरकुनै पनि विकेट लिएनन्। १५२ रनको लक्ष्य पक्ष्याएको नेपालले १६ ओभरमा एक विकेट गुमाएर जित हात पार्यो। नेपालको पहिलो विके छिट्टै गुमेको थियो । ९ रन बनाउँदा एक विकेट गुमाएको थियो। १३ ओभरमा नेपालका इशान्त पाण्डे एलबीडब्लू धरापमा परेका थिए । कप्तान पारस र आरिफ शेखले १४५ रनको साझेदारी गर्दा नेपालले सानदार जित दर्ता गरेको हो। अविजीत रहेका कप्तान खड्काले ५२ बलमा ७ चौका र ९ छक्का प्रहार गर्दै १०६ रन बनाए भने आरिफले ३९ रनको योगदान गरे।
अन्तरदेशीय म्याराथनको उपाधि अनिललाई,"वीरगन्ज : वीरगन्जमा शनिवार आयोजित अन्तरदेशीय म्याराथनको उपाधि अनिलकुमार साहले जितेका छन्। पर्सा जिल्ला एथलेटिक्स संघले आयोजना गरेको म्याराथनको उपाधि वीरगन्ज १० घडीअर्वाका १९ वर्षीय साहले जितेका हुन्। म्याराथनको १० किलोमिटर दुरी उनले ३७ मिनेट ५६ सकेण्डमा पुरा गरेका हुन्। म्याराथनमा रौतहटको कटहरीया नगरपालिका १ भसेडवाका १४ वर्षीय आदेशकुमार यादव दोश्रो र वीरगन्ज ३ छपकैयाका १८ वर्षीय महम्मद ओसामा हवारी तृतीय भएका छन्। १० किलोमिटर दुरी यादवले ३८ मिनेट ४२ सेकेण्डमा र हवारीले ३९ मिनेट ५९ सेकेण्डमा पुरा गरेका हुन्। म्याराथनको उपाधि विजेता साहले मेडल सहित ११ हजार रुपैयाँ नगद पुरस्कार पनि पाएका छन्। दोश्रो भएका यादवलाई भने मेडलसहित नगद ५ हजार र तेश्रो भएका हवारीलाई नगद तीन हजार रुपैयाँ पुरस्कार प्रदान गरिएको आयोजक एथलेटिक्स संघका अध्यक्ष वीरेन्द्र पटेलले जानकारी दिए। यस्तै म्याराथनमा महिलातर्फको उपाधि भने वीरगन्जकी संगीता यादवले जितेकी छन्। उनले १० किलोमिटरको दुरी ४८ मिनेट १७ सेकेण्डमा पुरा गरेकी हुन्। महिलातर्फ रेहाना खातुन द्वितीय र नाजिया हुसन सिद्धिकी तृतीय भएकी छन्। पहिलो, दोश्रो र तेश्रो भएकालाई पनि क्रमश ११ हजार, ५ हजार र ३ हजार नगद पुरस्कार र मेडल प्रदान गरिएको अध्यक्ष पटेलले बताए। खुल्ला म्याराथन प्रतियोगितामा पुरुष र महिला गरी एक सय २५ जनाले भाग लिएको एथ्लेटिक्स प्रशिक्षक विश्वेश्वर पटेलले जानकारी दिए। वीरगन्जको घण्टाघर चोकबाट सुरु भएको दौड प्रतियोगिता माइस्थान, आदर्शनर, अलखीयामठ, घडीअर्वा, मुर्ली, पावरहाउस चोक हुँदै गण्डक चोकमा रहेको शहिद तेज बहादुर अमात्यको शालिकस्थलबाट फर्किएर पुन घण्टाघर चोकमै पुगेर सकिएको थियो। म्याराथन प्रतियोगिताको उद्घाटन सामाजिक अभियन्ता प्रकाश थारुले गरेका थिए।"
नेपाललाई सिंगापुरले दियो १५२ रनको चुनौती,काठमाडौं : त्रिदेशीय टी२० सिरिजको दोस्रो खेलमा सिंगापुरले नेपाललाई जितका लागि १५२ रनको लक्ष्य दिएको छ। सिंगापुरले टस जितेर पहिलो ब्याटिङ गरेको हो। उसले निर्धारित २० ओभरमा ३ विकेट गुमाएर १५१ रन बनायो। उसका लागि कप्तान टीम डेविडले नटआउट ४ छक्का र ३ चौकाको मद्दतमा सर्वाधिक ६४ रन बनाए। त्यस्तै सुरेन्द्रन चन्द्रमोहनले ३५ रन र जनक प्रकाशले २५ रन जोडे। नेपालका लागि करण केसीले २ विकेट लिए। उनले ४ आभेरमा ३४ रन खर्च गरे। त्यस्तै सुशान भारीले एक विकेट लिए। ओपनिङ बलिङ गरेका सोमपाल कामी भने महङ्गा सावित भए। उनले ४ ओभरमा ४४ रन खर्चिए। उनले कुनै पनि विकेट हात पार्न सकेनन्। त्यस्तै शुक्रबारको खेलमा ३ विकेट लिएका सन्दीप लामिछानेले कम रन दिए पनि विकेट पनि लिन सकेनन्। नेपालले १५२ रनको लक्ष्य पछ्याइरहेको छ। नेपालले ९ रन बनाउँदा एक विकेट गुमाएको छ। १३ ओभरमा नेपालका इशान्त पाण्डे एलबीडब्लू धरापमा परेका हुन्। शुक्रबार भएको पहिलो खेलमा नेपाल जिम्बाबेसँग ५ विकेटले पराजित भएको थियो।
क्यानको निर्वाचनमा चतुरबहादुरको प्यानल विजयी,काठमाडौं : नेपाल क्रिकेट संघ (क्यान) को निर्वाचनमा चतुरबहादुर चन्दको प्यानल विजयी भएको छ। शनिबार राजधानीमा भएको १७ सदस्यीय समितिको निर्वाचनमा पूर्वअध्यक्ष विनयराज पाण्डेको प्यानललाई चन्दको नेतृत्वमा रहेको प्यानलले पराजित गरेको हो। चन्दको प्यानलले जित हात पारे पनि आधिकारिक घोषणा गर्न भने बाँकी छ। अध्यक्षमा निर्वाचित चन्दले ४५ र पराजित पाण्डेले १५ मत प्राप्त गरे। निर्वाचनमा ३९ जिल्ला प्रतिनिधि र २० प्रदेश प्रतिनिधि गरी ५९ मतदाता रहेका थिए। आईसीसीको निलम्बन फुकुवाका लागि निर्वाचनलाई महत्वपूर्ण ठानिएको छ। क्यानलाई ३ वर्षदेखि आईसीसीले निलम्बन गरेको छ।
नेपालजिम्बाब्बे : १५औं ओभरको महंगो बलिङले डुबायो,सिंगापुर : सिंगापुरमा भएको त्रिकोणात्मक टी२० सिरिजको पहिलो खेलमा नेपाल जिम्बाब्बेसँग पराजित भएको छ । शुक्रबार साँझ भएको खेलमा टेस्ट राष्ट्र जिम्बाब्बेसँग नेपाल ५ विकेटले पराजित भएको हो । इन्डियन एशोसियसन मैदान सिंगापुरमा भएको खेलमा नेपालले टस जितेर पहिले ब्याटिङ गरी १३२ रन बनाएको थियो । १३३ रनको लक्ष्य पछ्याएको जिम्बाब्बेले १८१ ओभरमा ५ विकेट गुमाएर जित हात पार्यो। नेपालले सुरुवातमा जिम्बाब्बेको लगातार विकेट लिई दबाबमा राखेको थियो । १० ओभरमा ६४ रन बनाउँदा नेपालले जिम्बाब्बेको ५ विकेट लिएको थियो । त्यसपछिका ब्याट्सम्यानको विकेट लिन नसक्दा नेपाल जितबाट बञ्चित बनेको हो । जिम्बाब्बेका रिचमण्ड मुटुन्बामी र रायन बुर्लले ठूलो साझेदारी गरी नेपाललाई निराश बनाए । १४औं ओभर सकिँदासम्म खेलमा नेपाली बलर हाबी थिए । जिम्बाब्बेको जम्मा ८२ रन थियो । जितका लाथि ३६ बलमा जितका लागि ५१ रन चाहिएको थियो । १५औं ओभरमा दीपेन्द्र ऐरीले १६ रन दिएपछि १५ रन दिएपछि खेलमा जिम्बाब्बे हाबी भयो । १४औं ओभरमा सन्दीप लामिछानेले २ रन मात्रै दिएका थिए । अर्काे २ ओभर रोक्न सकेको भए नेपाल जिततर्फ बढ्न सक्थ्यो । नेपालका लागि सन्दीप लामिछानेले उत्कृष्ट बलिङ गरी आशा दिलाएका थिए । ४ ओभरमा सन्दीपले १९ रन दिएर ३ विकेट लिए । कुशल मल्ल र पारस खड्काले ११ विकेट लिए । ब्याटिङ नेपालले मध्यम प्रदर्शन गर्यो पहिले ब्याटिङ गरेको नेपालका लागि सुरुवाती ब्याट्सम्यानले राम्रो प्रदर्शन नगर्दा मध्यक्रमका ब्याट्सम्यानले राम्रो प्रदर्शन गरी सम्मानजनक स्कोर बनाएका थिए । नेपालका लागि उपकप्तान दीपेन्द्रसिंह ऐरीले सर्वाधिक ४० रन बनाए दीपेन्द्रले ३३ बलमा ५ चौकाको मद्दतमा ४० रन बनाएका हुन् र उनीपछि सोमपाल कामीले १४ बलमा २५ रनको योगदान गरे । कप्तान पारस खड्काले २२ बलमा १८ रन बनाउँदा सन्दीप जोराले १५ बलमा १७ र विनोद भण्डारीले १२ बलमा ११ रन जोडे । जिम्बाब्बेका लागि कप्तान जेअम विलियसले नेपालको २ विकेट लिए । नेपाल शनिबार सिंगापुरसँग खेल्नेछ ।
पारसको शतकमा सिंगापुरमाथि नेपालको सानदार जित,काठमाडौं : पारस खड्काको कीर्तिमानी शतकको मद्दतमा सिंगापुरमाथि नेपालले शानदार जित दर्ता गरेको छ। त्रिकोणात्मक सिरिज अन्तर्गत सिंगापुरविरुद्ध नेपालले शनिबार खेलमा ९ विकेटको जित दर्ता गरेको हो। पारस खड्का टी२० क्रिकेटमा शतक बनाउने पहिलो खेलाडी बन्न सफल भएका छन्। त्रिदेशीय टी२० सिरिजको दोस्रो खेलमा सिंगापुरले नेपाललाई जितका लागि १५२ रनको लक्ष्य दिएको थियो। सिंगापुरले टस जितेर पहिलो ब्याटिङ गरेको थियो। उसले निर्धारित २० ओभरमा ३ विकेट गुमाएर १५१ रन बनाएको हो। उसका लागि कप्तान टीम डेविडले नटआउट ४ छक्का र ३ चौकाको मद्दतमा सर्वाधिक ६४ रन बनाए। त्यस्तै सुरेन्द्रन चन्द्रमोहनले ३५ रन र जनक प्रकाशले २५ रन जोडे। नेपालका लागि करण केसीले २ विकेट लिएका थिए। उनले ४ आभेरमा ३४ रन खर्च गरे। त्यस्तै सुशान भारीले एक विकेट लिए। ओपनिङ बलिङ गरेका सोमपाल कामी भने महङ्गा सावित भए। उनले ४ ओभरमा ४४ रन खर्चिएरकुनै पनि विकेट लिएनन्। १५२ रनको लक्ष्य पक्ष्याएको नेपालले १६ ओभरमा एक विकेट गुमाएर जित हात पार्यो। नेपालको पहिलो विके छिट्टै गुमेको थियो । ९ रन बनाउँदा एक विकेट गुमाएको थियो। १३ ओभरमा नेपालका इशान्त पाण्डे एलबीडब्लू धरापमा परेका थिए । कप्तान पारस र आरिफ शेखले १४५ रनको साझेदारी गर्दा नेपालले सानदार जित दर्ता गरेको हो। अविजीत रहेका कप्तान खड्काले ५२ बलमा ७ चौका र ९ छक्का प्रहार गर्दै १०६ रन बनाए भने आरिफले ३९ रनको योगदान गरे।
अन्तरदेशीय म्याराथनको उपाधि अनिललाई,"वीरगन्ज : वीरगन्जमा शनिवार आयोजित अन्तरदेशीय म्याराथनको उपाधि अनिलकुमार साहले जितेका छन्। पर्सा जिल्ला एथलेटिक्स संघले आयोजना गरेको म्याराथनको उपाधि वीरगन्ज १० घडीअर्वाका १९ वर्षीय साहले जितेका हुन्। म्याराथनको १० किलोमिटर दुरी उनले ३७ मिनेट ५६ सकेण्डमा पुरा गरेका हुन्। म्याराथनमा रौतहटको कटहरीया नगरपालिका १ भसेडवाका १४ वर्षीय आदेशकुमार यादव दोश्रो र वीरगन्ज ३ छपकैयाका १८ वर्षीय महम्मद ओसामा हवारी तृतीय भएका छन्। १० किलोमिटर दुरी यादवले ३८ मिनेट ४२ सेकेण्डमा र हवारीले ३९ मिनेट ५९ सेकेण्डमा पुरा गरेका हुन्। म्याराथनको उपाधि विजेता साहले मेडल सहित ११ हजार रुपैयाँ नगद पुरस्कार पनि पाएका छन्। दोश्रो भएका यादवलाई भने मेडलसहित नगद ५ हजार र तेश्रो भएका हवारीलाई नगद तीन हजार रुपैयाँ पुरस्कार प्रदान गरिएको आयोजक एथलेटिक्स संघका अध्यक्ष वीरेन्द्र पटेलले जानकारी दिए। यस्तै म्याराथनमा महिलातर्फको उपाधि भने वीरगन्जकी संगीता यादवले जितेकी छन्। उनले १० किलोमिटरको दुरी ४८ मिनेट १७ सेकेण्डमा पुरा गरेकी हुन्। महिलातर्फ रेहाना खातुन द्वितीय र नाजिया हुसन सिद्धिकी तृतीय भएकी छन्। पहिलो, दोश्रो र तेश्रो भएकालाई पनि क्रमश ११ हजार, ५ हजार र ३ हजार नगद पुरस्कार र मेडल प्रदान गरिएको अध्यक्ष पटेलले बताए। खुल्ला म्याराथन प्रतियोगितामा पुरुष र महिला गरी एक सय २५ जनाले भाग लिएको एथ्लेटिक्स प्रशिक्षक विश्वेश्वर पटेलले जानकारी दिए। वीरगन्जको घण्टाघर चोकबाट सुरु भएको दौड प्रतियोगिता माइस्थान, आदर्शनर, अलखीयामठ, घडीअर्वा, मुर्ली, पावरहाउस चोक हुँदै गण्डक चोकमा रहेको शहिद तेज बहादुर अमात्यको शालिकस्थलबाट फर्किएर पुन घण्टाघर चोकमै पुगेर सकिएको थियो। म्याराथन प्रतियोगिताको उद्घाटन सामाजिक अभियन्ता प्रकाश थारुले गरेका थिए।"
नेपालजिम्बाब्बे : १५औं ओभरको महंगो बलिङले डुबायो,सिंगापुर : सिंगापुरमा भएको त्रिकोणात्मक टी२० सिरिजको पहिलो खेलमा नेपाल जिम्बाब्बेसँग पराजित भएको छ । शुक्रबार साँझ भएको खेलमा टेस्ट राष्ट्र जिम्बाब्बेसँग नेपाल ५ विकेटले पराजित भएको हो । इन्डियन एशोसियसन मैदान सिंगापुरमा भएको खेलमा नेपालले टस जितेर पहिले ब्याटिङ गरी १३२ रन बनाएको थियो । १३३ रनको लक्ष्य पछ्याएको जिम्बाब्बेले १८१ ओभरमा ५ विकेट गुमाएर जित हात पार्यो। नेपालले सुरुवातमा जिम्बाब्बेको लगातार विकेट लिई दबाबमा राखेको थियो । १० ओभरमा ६४ रन बनाउँदा नेपालले जिम्बाब्बेको ५ विकेट लिएको थियो । त्यसपछिका ब्याट्सम्यानको विकेट लिन नसक्दा नेपाल जितबाट बञ्चित बनेको हो । जिम्बाब्बेका रिचमण्ड मुटुन्बामी र रायन बुर्लले ठूलो साझेदारी गरी नेपाललाई निराश बनाए । १४औं ओभर सकिँदासम्म खेलमा नेपाली बलर हाबी थिए । जिम्बाब्बेको जम्मा ८२ रन थियो । जितका लाथि ३६ बलमा जितका लागि ५१ रन चाहिएको थियो । १५औं ओभरमा दीपेन्द्र ऐरीले १६ रन दिएपछि १५ रन दिएपछि खेलमा जिम्बाब्बे हाबी भयो । १४औं ओभरमा सन्दीप लामिछानेले २ रन मात्रै दिएका थिए । अर्काे २ ओभर रोक्न सकेको भए नेपाल जिततर्फ बढ्न सक्थ्यो । नेपालका लागि सन्दीप लामिछानेले उत्कृष्ट बलिङ गरी आशा दिलाएका थिए । ४ ओभरमा सन्दीपले १९ रन दिएर ३ विकेट लिए । कुशल मल्ल र पारस खड्काले ११ विकेट लिए । ब्याटिङ नेपालले मध्यम प्रदर्शन गर्यो पहिले ब्याटिङ गरेको नेपालका लागि सुरुवाती ब्याट्सम्यानले राम्रो प्रदर्शन नगर्दा मध्यक्रमका ब्याट्सम्यानले राम्रो प्रदर्शन गरी सम्मानजनक स्कोर बनाएका थिए । नेपालका लागि उपकप्तान दीपेन्द्रसिंह ऐरीले सर्वाधिक ४० रन बनाए दीपेन्द्रले ३३ बलमा ५ चौकाको मद्दतमा ४० रन बनाएका हुन् र उनीपछि सोमपाल कामीले १४ बलमा २५ रनको योगदान गरे । कप्तान पारस खड्काले २२ बलमा १८ रन बनाउँदा सन्दीप जोराले १५ बलमा १७ र विनोद भण्डारीले १२ बलमा ११ रन जोडे । जिम्बाब्बेका लागि कप्तान जेअम विलियसले नेपालको २ विकेट लिए । नेपाल शनिबार सिंगापुरसँग खेल्नेछ ।
क्यानको निर्वाचनमा चतुरबहादुरको प्यानल विजयी,काठमाडौं : नेपाल क्रिकेट संघ (क्यान) को निर्वाचनमा चतुरबहादुर चन्दको प्यानल विजयी भएको छ। शनिबार राजधानीमा भएको १७ सदस्यीय समितिको निर्वाचनमा पूर्वअध्यक्ष विनयराज पाण्डेको प्यानललाई चन्दको नेतृत्वमा रहेको प्यानलले पराजित गरेको हो। चन्दको प्यानलले जित हात पारे पनि आधिकारिक घोषणा गर्न भने बाँकी छ। अध्यक्षमा निर्वाचित चन्दले ४५ र पराजित पाण्डेले १५ मत प्राप्त गरे। निर्वाचनमा ३९ जिल्ला प्रतिनिधि र २० प्रदेश प्रतिनिधि गरी ५९ मतदाता रहेका थिए। आईसीसीको निलम्बन फुकुवाका लागि निर्वाचनलाई महत्वपूर्ण ठानिएको छ। क्यानलाई ३ वर्षदेखि आईसीसीले निलम्बन गरेको छ।
नेपाललाई सिंगापुरले दियो १५२ रनको चुनौती,काठमाडौं : त्रिदेशीय टी२० सिरिजको दोस्रो खेलमा सिंगापुरले नेपाललाई जितका लागि १५२ रनको लक्ष्य दिएको छ। सिंगापुरले टस जितेर पहिलो ब्याटिङ गरेको हो। उसले निर्धारित २० ओभरमा ३ विकेट गुमाएर १५१ रन बनायो। उसका लागि कप्तान टीम डेविडले नटआउट ४ छक्का र ३ चौकाको मद्दतमा सर्वाधिक ६४ रन बनाए। त्यस्तै सुरेन्द्रन चन्द्रमोहनले ३५ रन र जनक प्रकाशले २५ रन जोडे। नेपालका लागि करण केसीले २ विकेट लिए। उनले ४ आभेरमा ३४ रन खर्च गरे। त्यस्तै सुशान भारीले एक विकेट लिए। ओपनिङ बलिङ गरेका सोमपाल कामी भने महङ्गा सावित भए। उनले ४ ओभरमा ४४ रन खर्चिए। उनले कुनै पनि विकेट हात पार्न सकेनन्। त्यस्तै शुक्रबारको खेलमा ३ विकेट लिएका सन्दीप लामिछानेले कम रन दिए पनि विकेट पनि लिन सकेनन्। नेपालले १५२ रनको लक्ष्य पछ्याइरहेको छ। नेपालले ९ रन बनाउँदा एक विकेट गुमाएको छ। १३ ओभरमा नेपालका इशान्त पाण्डे एलबीडब्लू धरापमा परेका हुन्। शुक्रबार भएको पहिलो खेलमा नेपाल जिम्बाबेसँग ५ विकेटले पराजित भएको थियो।
