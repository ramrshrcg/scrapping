शीर्षक,विवरण
समाज र जनजीवनको बिम्ब बन्दै गजल,"राणा शासकको भोगविलासयुक्त जीवनशैलीको आधारभूमिबाट गजल परम्पराको सुरुआत भएको पाइन्छ । युवाकवि मोतीराम भट्ट नै गजल लेखनका मूल भेटिन्छन् नेपाली गजलको इतिहासमा। माध्यमिककालीन नेपाली साहित्यमा श्रृंगारिक प्रवृत्तिको शिलान्यासको श्रेय उनैलाई जान्छ । उनका अधिकांश गजल श्रृंगारिक भाव धारामै केन्द्रित छ । अरबीबाट थालनी भएको गजल विधा पार्सी, हिन्दी र उर्दू हुँदै नेपाली भाषामा प्रवेश गरेको पाइन्छ । त्यो मात्र होइन, यो आधुनिक कालमा समेत नेपाली गजल लगभग श्रृंगारिक भावमै रुमलिएको अनुभूत सबैलाई छ । मोतीरामको गजलका यी शेर, इ सानै उमेरदेखि मन हर्न लागे, इनै सुन्दरीले जुलुम् गर्न लागे । एकैपल्ट आँखा घुमाइ दिनाले, कति मर्न लागे कति डर्न लागे। सातौं शताब्दीमा अरबी भाषाबाट सुरु भएको गजल २१औं शताब्दीसम्म आइपुग्दा पनि खासगरि युवा पुस्तामा उत्तिकै आकर्षण हुनुले यसको भविष्य अझ फराकिलो हुने प्रष्ट छ । नेपालमा गजल एक सय ३० वर्षको भएको छ । यसबीच गजलमा भाव, विचार र तर्कले डेरा जमाएका छन् । गजलको रंगीन दुनियाँले आकर्षित गर्दा हजारौं युवा गजलकार बने । तिनले गजल लेखनमा अभ्यास गरे, उत्पादन पनि गरे । यस अर्थमा सबै गजल गजल बनेनन् होला, यो अर्कै पक्ष हो तर गजललाई गजल कै कोटीमा न्याय दिन सक्ने खारिएका गजलकारका गजल भने सबैका मुटुमाझ वाह् ! बनेर बसिरहेकै छन् । उनीहरुका सिर्जना लोकप्रियताको शिखरमै छन् । सबैको मुखमा झुन्डिएको डा कृष्णहरि बरालको एउटा गजल जुन चलचित्रमा परेको छ, मर्ने कसैलाई रहर हुँदैन, तर नमरेको प्रहर हुँदैन । यो र यस्ता गजलले अहिले समाज र जनजीवनलाई चित्रण गर्न थालेका छन् । प्रतिष्ठानले यसै वर्ष प्रकाशन गरेको आधुनिक गजल र बाल गजल को संग्रहले पनि गजलको घरमा दुईवटा इँट थपेका छन् । पहिलो गजल महोत्सव र तरंग लामो संघर्षपछि गजल विधाले एउटा हैसियत बनाएको छ । २०२२ सालदेखि कविता महोत्सव गर्दै आएको नेपाल प्रज्ञा प्रतिष्ठानले पहिलोपटक गजल विधाको महोत्सव गरेको छ । सरकारी तवरबाट भएको यो प्रयासले गजलकारले गजल लेखनमा गर्वमात्र गरेका छैनन्, बरु गजलको भविष्य उज्ज्वल हुने सपना देखेका छन् । ज्ञानुवाकर पौडेलको एउटा गजल २०३५ सालमा प्रकाशित भएपछि पुनर्जागरण काल सुरु गरेको नेपाली गजलले अहिले सातै प्रदेशका ७७ जिल्ला, २९३ नगरपालिका र ४६० गाउँपालिकामा खासगरि युवा पुस्तालाई तरंगित बनाएको छ । माघ १५ र १६ गते राजधानीमा सम्पन्न गजल महोत्सवले एकातिर राजधानीको साँघुरो घेरा तोडेर मोफसलका सबै प्रदेश समेटेको छ तर नेपाल बाहिर कर्मथलो बनाएका गजलप्रेमीलाई भने समेट्न सकेन । नेपाली गजल बिस्तारमा विश्वभर छरिएका ती गजल सर्जकको ठूलो हातलाई दोस्रो गजल महोत्सवले अवश्य समेट्नु पर्छ । पहिलो दिन प्रत्येक प्रदेशबाट पाँचजना र उपत्यकाबाट २८ जनालाई गजल वाचन र गायनको अवसर दिइएको थियो । संयोगले नेपाल आएका गजल सर्जकले भने स्थान पाएका थिए । जसले नेपाली युवाको रुचि, आकर्षण केमा छ ? उनीहरुको आवश्यकता के रहेछ ? त्यो छर्लंग भएको छ । युवा तथा खेलकुद मन्त्रालय मातहतको राष्ट्रिय युवा परिषद्का उपाध्यक्ष माधव ढुंगेलले समापनमा भने, गजलमा कति आकर्षण र क्षमता हुन्छ भन्ने महोत्सवमा थाहा भयो, युवाले चाहेको समाज बुझ्न महोत्सवमा राष्ट्रिय योजना आयोगका पदाधिकारी पनि बोलाइनु पर्छ ताकि देश विकासका लागि कस्तो खाका कोर्ने र कहाँ के कति लगानी गर्ने भन्ने प्रष्ट हुनेछ । प्रतिष्ठानको आयोजनामा भएको महोत्सवमा परिषद्को सहकार्य थियो । पहिलो दिनको तेस्रो सत्र तरन्नुम ले भव्य बनाएको थियो । अर्थात् गजल गायनको मिठास बूँद राना, सनतकुमार वस्ती, धीरेन्द्र प्रेमर्षि, रामबहादुर पहाडी, शीतल कादम्बिनी, सूर्य चापागाई, लालकाजी श्रेष्ठ, सुवास अगम, अनुपमा करार, सादाव हलवाई, अन्सर नेपाली, जित कार्की, आवाज शर्मा, दिलु थापा मगर र नसद कादरीले भरेका थिए । नेपाली गजल गोष्ठी वा कार्यक्रमहरुमा फाट्टफुट्ट तरन्नुमको स्वाद लिन पाए पनि छुट्टै सत्रका रुपमा रसास्वादन गर्न पाएको यो पहिलो हो । स्टुडियोमा रेकर्डिङ भएर रेडियो, टेलिभिजन र युट्यूबबाट सुन्न हेर्न पाइने अवस्था गजलमा सहज भएको छ तर योभन्दा पृथक स्वाद दिन्छ तरन्नुमले । यसको झंकारमा तरंगित भए युवासँगै प्रौढ पुस्ता पनि । दोस्रो दिनको मुख्य आकर्षण रह्यो, डा घनश्याम न्यौपाने परिश्रमी र घनेन्द्र ओझाको गजल सिद्धान्त र नेपाली गजलमा बहरको प्रयोग र टीकाराम उदासीको नेपाली गजल ः परम्परा र प्रवृत्ति विषयक दुई गोष्ठीपत्र र यसको टिप्पणीमा । पहिलोमा प्राडाद्धय कृष्णहरि बराल र सनतकुमार वस्तीले र दोस्रोमा डा नेत्र एटम र डा गीता त्रिपाठीले टिप्पणी गरे । दोस्रो सत्रमा गजल लेखनका चुनौती र दिशाबारे परिसंवाद र सातवटै प्रदेशको नेपाली गजलको अवस्थाबारे प्रादेशिक प्रतिवेदन प्रस्तुत गरिए । तेस्रो सत्रमा वरिष्ठ गजलकारबाट गजल वाचन भयो भने अन्तिम सत्रमा गजल बहरमा लेख्नु उत्तम हुने र गजलमा अन्तर्वस्तुसमेत बलियो हुनुपर्ने जस्ता पाँच बुँदे घोषणा पत्र जारी गरी महोत्सव सम्पन्न गरियो । गजलबारे विवाद र विमर्श तरकारी खाँदा थाहा हुन्छ, नुन, पिरो वा मसला पुग्यो पुगेन भनेर । महोत्सवमा भएको आजको गजल लेखन ः चुनौती र दिशा विषयक परिसंवादमा सहजकर्ता प्रभाती किरणले गरेको प्रश्नमा करुण थापाले दिएको उत्तर हो यो । गजलको गुणस्तरीयता र गजलकारले अब समाउनुपर्ने बाटोबारे यो वाक्यले ट्रयाक दिएको छ । गुणस्तरसँग सम्झौता नगर्ने गजलकारले यो ट्रयाकमा ग्राभेल भर्न सक्छन् अनि सक्छन् पिच गर्न पनि । ट्रयाकलाई दुई लेनमा सीमित गर्ने वा ६८ वा १० लेनको बनाउने भन्ने चाहिँ नेपाली युवा गजलकारको हातमा छ । डा साधना प्रतीक्षाले समस्याको समाधानमा भनिन्, बहरमा लेख्न सके गजल सुनमा सुगन्ध बन्छ । ज्ञानुवाकरले विवाद उठाउँदा चाँडै चर्चित भइन्छ भन्ने कमसल मानसिकताले पनि गजल लेखनमा विवाद बढेको तर्क गरे । आवाज शर्माले नेपाली गजल नामक फसलको बोट हुर्किरहेको फल पाकेर देखिन बाँकी रहेको भन्दै निष्कर्ष निकाले, नेपाली गजलमा जुँगाको लडाइँ छ । ललिजन रावलले प्रत्येक गजलकारले आफूसँग भएका कमजोरी हटाए समाधान स्वतः निस्कने र गजलको स्तरोन्नती हुने तर्क गरे । डा नेत्र एटमले भनेका छन्, गजल लेखनमा विवाद होइन, विमर्शबाट निष्कर्ष निस्कन्छ अनि हामी गजलकार परिपक्व हुनेछौं । महोत्सव गजलको कोसेढुंगो प्रज्ञा प्रतिष्ठानका कुलपति गंगाप्रसाद उप्रेतीले देशभित्र र बाहिरका नेपाली युवाको आकर्षणको केन्द्र भएकैले राष्ट्रिय गजल महोत्सवलाई सरकारले प्रवद्र्धन गरेको बताए । नेपालको रुपान्तरणमा समग्र नेपाली साहित्यको विशिष्ठ स्थान छ, यसको मुख्य अंश युवा पुस्ताले गजलमार्फत् समाज र जनजीवन चित्रण गर्दै अघि बढेका छन्, उनले भने । प्रतिष्ठानको साहित्य विभागका प्रमुख प्राडा हेमनाथ पौडेल महोत्सव नेपाली गजल यात्रामा कोसेढुंगो बनेको बताउँछन् । महोत्सवका संयोजक उनी गजल क्षेत्रका मतान्तर न्युनीकरण भएको बताउने उनी भन्छन्, गजल क्षेत्रमा गर्नुपर्ने थुप्रै काम बाँकी छन्, यो सुरुआत मात्र हो । पूर्वकुलपति वैरागी काइँलाले नेपाली छन्द कविताको देशभित्र गजल महोत्सवका कारण अंगीकृत नागरिक बनेको उद्घोष गरे । बूँद रानाले एक दसकदेखिको चाहना प्रतिष्ठानले पूरा गरेकोमा खुसी छन् । महोत्सवमा सहभागीबारे कार्यक्रम सञ्चालक सरोज घिमिरेले सटिक रुपमा भने, साग पसलमा भिड बढे पनि कारोबार कम हुन्छ, सुन पसलमा फाट्टफुट्ट मान्छे आए पनि कारोबार धेरै हुन्छ । महोत्सवमा जति सहभागी भए, जेजस्ता गजल सुनाइए, जस्तो कार्यपत्र प्रस्तुत र टिप्पणी भयो र यी सबैमा जो र जति सहभागी भए त्यो सुन भएको अनुभूति सबैले गरे । समापनमा पुगेका युवा तथा खेलकुद मन्त्री जगतबहादुर विश्वकर्माको यो भनाइले महोत्सवको महत्व झल्काउँछ, बढाउँछ, गजल र बहस सुनेपछि महसुस भयो, मैले किन लेखिनँ वा प्रकृतिले ठग्यो ? यो खोजीको विषय होला तर गजल विधाको विकास गर्न सके समग्र देशको विकास हुनेमा अब म विश्वस्त भएको छु । पाँच बुँदे घोषणा पत्र अबको गजल लेखन र दिशाबारे पाँच बुँदे घोषणा पत्र जारी गरिएको छ । राष्ट्रिय गजल महोत्सव आयोजना गरेकोमा प्रतिष्ठानप्रति गजलकारका तर्फबाट आभार प्रकट गरिएको छ । नेपाली गजलका प्रणेता मोतीराम भट्टप्रति श्रद्धासुमन व्यक्त गर्दै गजल नेपाली साहित्यमा प्रवेश गरेको सवा शताब्दीभन्दा बढी भएको अवस्थामा नेपाली गजल लेखनको इतिहास र परम्पराप्रति सम्मान प्रकट गरिएको छ । गजलको सैद्धान्तिक पक्षलाई आत्मसात गर्दै गजल बहर वा छन्दमा लेखिनुपर्छ भन्ने कुरालाई मनन गरी नेपाली गजलको मौलिक पक्षलाई सम्मान गर्ने प्रतिवद्धता व्यक्त गरियो । गजलमा अन्तर्वस्तु र रुप पक्षमा सन्तुलन हुनुपर्छ भन्ने कुरालाई अंगीकार गर्दै विचार, तर्क र कल्पनाको प्रस्तुति चमत्कारपूर्ण हुनुपर्छ भन्नेमा सहमती जुटेको छ । नेपाली गजलको विकास, समृद्धि र सम्मानका निम्ति नेपाल प्रज्ञा प्रतिष्ठानलाई राष्ट्रिय गजल महोत्सव वर्षमा एकपटक आयोजना गर्न अनुरोध गरिएको छ । महोत्सवका लागि गजलकारहरुको तर्फबाट गठन गरिएको घोषणा पत्र मस्यौदा समितिका तर्फबाट गरिएका यी पाँच बुँदा पारित भएको हो ।"
हार्मलेस लालसलाम को युग,"यो सबैको हुन चाहन्छ तर कसैको पनि हुन सक्दैन। कसैले पनि उसलाई न हिजोको आदर्शमा न नयाँ फेरिएको चोलामै पत्याउँछ। हार्मलेस लालसलाम पैदा हुनुपहिला कम्युनिस्ट र कांग्रेस बन्न लालसलाम कमरेड र जय नेपाल दाजु भनेर मात्रै पार्टी सदस्यता पाइँदैनथ्यो। टिके र दयामा नभई पार्टीमा संगठित भएर आन्दोलनमा जोडिनु अनिवार्य हुन्थ्यो। राजनीति मात्रै हैन, जीवन र जगत्प्रति हेर्ने, बुझ्ने र व्यवहार गर्ने पुरानो भूमिका र आदर्श नै फेरिने माग हुन्थे। स्थापित सांस्कृतिक मूल्यको संघार छिचोल्नु पथ्र्यो। जन्मजात बनेका धर्म, जाति, भूगोलले बनाएका परिचय र अहमता त्याग्न सनातनी संघार काटेर मानवतावादी समाजमा प्रवेश गर्नुपथ्र्यो। आत्मिक उत्र्सग र स्वनिर्मित अनुशासन, स्वेच्छिक त्याग, स्वयंसेवकपना सदस्यताका मानक आधार हुन्थे। ती सबैको केन्द्रमा मानवता, भ्रातृत्व र समानताका लक्ष्य हुन्थे। अझ कम्युनिस्ट पार्टी सदस्य बन्नमा भौतिकवादी मान्यता, वर्ग संघर्षलाई केन्द्रमा राखिने, विषयको बुझाइमा द्वन्द्ववादी सोच, हरेक आन्दोलनमा प्रत्यक्ष वा परोक्ष सहभागिता अनिवार्य हुन्थ्यो। समाज विकास, इतिहास, साहित्य, संस्कृति, दर्शनका अध्ययन सामग्री बन्थे। उच्चता र हीनताबोधविरुद्धको मानसिक निर्मम संघर्ष हुन्थ्यो। यो हार्मलेस लालसलाम समाजको विकास हुँदै जानु पहिलेका कुरा हुन्। अब त सामन्तवादको संघार छिचोल्न सफल भएका नै नयाँ सामन्तमा फेरिँदै गएपछि अर्थको अनर्थ हुने नै भयो। हार्मलेस लालसलाम हानिरहित कम्युनिस्ट विचारधाराको प्रतीक हो। यो सबैको हुन चाहन्छ तर कसैको पनि हुन सक्दैन। कसैले पनि उसलाई न हिजोको आदर्शमा न नयाँ फेरिएको चोलामै पत्याउँछ। जो आफ्नैलाई हुन सक्दैन अरूलाई के हुन्थे ! संसारका सबै राम्र कुराको घालमेल गरेर अति सुन्दर रङ बनाउन चाहनेहरू बेरङ भइदिन्छन्। नयाँ हुन नयाँ तर्क त गढिन्छन् तर सबै आदर्श जोडेर नयाँ सिद्धान्त बनाउन पनि चाहन्छ, तर त्यो ठिमाहा सिद्धान्त कसैगरी, कतै पनि फिट भने हुँदैन। चालु बैठकसम्म पुग्दा प्राविधिक विषयमा छलफल गर्ने तर मूल विषयबाट ओझलिँदै सिद्धान्त बहसबाट तर्कने सरकारी नेकपा त्यही हविगतमा पुगेको छ। नाटकीय अवस्थामा राजनीतिक अभ्यास गर्न बाध्य छ। पार्टीका अभ्यास र संसद्को गतिविधि नियाल्दा क्रमशः आलोचनात्मक चेत नष्ट भएको चुप्पी र आज्ञाकारी समाज निर्माणका अभ्यास भइरहेको देखिन्छ। पार्टीभित्र जिज्ञासा र प्रश्न मारिँदै छ। पार्टी निर्णयहरू बहस र छलफलभन्दा निर्देशन (हुकुम, केन्द्रीयता वा ह्विप) लागू भइरहेका छन्। जुन समाज प्रश्नबाट तर्किन्छ, त्यो समाज ध्वस्त हुनबाट कसैले रोक्न सक्दैन। जिज्ञासा र आलोचनात्मक चेत नै समाज विकास हो भने जीवन्त पार्टीको आत्मा पनि। जिज्ञासा नै क्रान्तिको चेत हो। हार्मलेस लालसलाममा नेताका निर्णय अन्तिम हुकुम हुन्छन् तर प्रश्न उठाइनु लोकतान्त्रिक समाजको एउटा अंग हो ,जसले प्रश्न, जिज्ञासाको हत्या गर्छ, त्यसले अर्को प्रश्न पनि जन्माइरहेको हुन्छ। नेपाली जनमत वामढल्को छ, सरकार पनि कम्युनिस्ट को छ। समाजवाद हुँदै साम्यवादमा पुग्ने सुदूरलक्ष्य पनि छन्। तर भन्नु र गर्नु, हुनु र देखिनु भनेका फरक विषय हुन्। जे छैन त्यो देखाउनुपर्ने, जे छ त्यो छिपाउनुपर्ने भएकाले समयसँगै लालसलामका अर्थ पनि फेरिएका हुन्। जब नाम ट्रेडमार्क बन्छन्, उत्पीडित र उत्पीडकबीचको सम्बन्ध कमरेडको हुन्छ, राष्ट्रवाद र साम्राज्यवाद एकै थलोमा बस्न सक्छन्, स्वाभिमान र दलालले एउटै मञ्च प्रयोग गर्न सक्छन्, कसैले कसैको हानि गर्दैनन्, चित्त दुखाउँदैनन्, बाघ र बाख्रा एउटै घाटको पानी पिउन सक्ने अवस्था रामराज्यकाल आयो भनिन्छ तब हार्मलेस लालसलाम सबैलाई सहज र स्वीकार्य हुन्छ। बैरीले पनि जे नाममा सत्ता चलाऊ तर हाम्रो भनेजस्तो गरे हामीलाई स्वीकार्य छ भनिदिएकै छन्। साम्राज्यवाद, विस्तारवाद, भ्रष्टतन्त्र, धार्मिक रुढिवाद, एनजीओवाद, दलाल पुँजीवाद, चंखे, चतुरे र चाप्लुसबाजलाई हार्मलेस लालसलामले कुनै अप्ठेरो पर्दैन। तब सनातनी सिंहदरबार मक्ख पर्छ। साम्राज्यवाद, विस्तारवाद, भ्रष्टतन्त्र, धार्मिक रुढिवाद, एनजीओवाद, दलाल पुँजीवाद, चंखे, चतुरे र चाप्लुसबाजलाई हार्मलेस लालसलाम ले कुनै अप्ठेरो पर्दैन। आन्दोलनका वाणी र सत्ता स्वरूपको मूल पक्ष भनेको पार्टीको विचार, नेतृत्व र मुद्दा हो। विचारसँग दर्शन, नेतृत्वसँग नैतिक पुँजीसहितको सामाजिक अपिल गर्न सक्ने इच्छाशक्ति र मुद्दासँग सामाजिक अन्तरविरोधलाई केन्द्रीकरण गर्दै सल्ट्याउने उपचार विधि हुन्छ। नेतृत्वको ज्यादा प्रशंसा गरिएपछि नेतामा ओभर कन्फिडेन्स पैदा भएर सिद्धान्त र आदर्शको सरोकार राख्दैनन्। सामूहिक निर्णय प्रक्रिया टुट्छ। नेताका भनाइ र निर्णयलाई कार्यकर्ताले देववाणी स्विकार्न थालेपछि पार्टी र सदनमा हुकुमी प्रथा (ह्विप) सुरु हुन्छ। आस र त्रासमा रहेका कार्यकर्ता अवसर गुम्ला कि भनेर सबै सोच्ने जिम्मा नेतृत्वलाई मात्र सुम्पिँदा सिद्धान्त, विचार, दर्शनमा आधारित राजनीतिभन्दा व्यवहारवादी सिद्धान्तका वकालत सुरु हुन थाल्छ। जब नेता दाता वा मालिकमा फेरिन्छन् तब पार्टी र सदनमा जिज्ञासा र प्रश्नको हत्या हुन्छ। हार्मलेस लालसलामका भाषा त पुरानै हुन्छन् तर परिभाषा भने फेरिएर भ्रष्टतन्त्र (क्लेप्टोक्रेसी), क्रोनी क्याटिलिज्म (साँठगाँठवाला पुँजीवाद) अटोक्रेसी (मनोमौजी राज्य) डेमोक्रेसी र सोसिलिज्म अन्तरघुलन गराएर हाइब्रिड राजनीतिक संस्कृति सुरु हुन्छ। तब राजनीतिशास्त्र र इतिहास, कम्युनिस्ट आन्दोलनका धेरै शब्द या त खारेज हुन्छन् या अपहरणमा परेर पक्षकारहरूको विश्लेषण शक्तिको सुविधाअनुसार व्याख्या हुन थाल्छ। दिमाग कब्जा भएपछि शब्दका परम्परागत अर्थ, महत्व शक्ति र सन्देश पनि फेरिने नै भए। जसरी ठूलो शक्तिले मिलाप भएको सानो शक्ति पचाइदिन्छ, त्यस्तै शक्ति सिद्धान्तले पनि विरोधी सिद्धान्त हजम गरिदिएर लालसलामलाई हार्मलेस लालसलाममा फेरिदिन्छ। ट्रेडमार्कमा पार्टी रहेपछि कथन र झन्डामा मात्र सगेटिँदा ठिमाहा राजनीतिक संस्कृतिलाई आर्थिक सिद्धान्तले पचाइदिन्छ। सिद्धान्तहीन लोकप्रियतावादले लतार्दा सबैको हुने तर कसैको नहुने अवस्थामा पुग्छ। त्यो अवस्थामा पनि बुर्जुवा पुँजीवादको अवस्थालाई सीधै स्विकार्न नसक्नु भनेको जनमतको भावना र पक्षधारिता हुन्। तब मात्र सबै वर्ग, चिन्तन र भूमिकापतिलाई पार्टीमा स्वागत गर्दै जानु हार्मलेस लालसलामको राजनीतिक संस्कृति बन्न पुगेको हो। जब शब्दशक्ति, शब्दसामथ्र्य, सन्देश र मर्म र भूमिका रहेनन् तब यो आम नीति बन्न पुग्यो। त्यसका असर क्रमशः देखा पर्दै गएर चालु केन्द्रीय कमिटीको बैठकका रूपमा देखियो। जम्बो कमिटी सदस्यले पहिलोपटक बैठकमा भाग लिन पाए पनि कमिटी चरित्र नभई माहाधिवेशनको जस्तो बन्यो। बहसमा संस्थागत भ्रष्टाचार मात्रै हैन, एमसीसी बहसले प्रभाव त पायो तर एजेन्डा बन्न भने सकेनन्। हामीलाई अमेरिकी सहयोग र सद्भाव आवश्यकता थियो र छ। तर, त्यसका लागि इन्डोप्यासिफिक सैनिक प्याक्टमा नभई यूएसएडमार्फत नै पर्याप्त हुन्छ। एमसीसी सुरक्षा नीतिमा आधारित सम्झौता भएकाले यस भूसंवेदनशील मुलुकले थेग्न सक्दैन। हामी दुई विशाल देश र उदाउँदा महाशक्तिका बीचमा छौं। हाम्रो सुरक्षा असंलग्न परराष्ट्रनीतिले मात्रै गर्न सक्छ। एनसेल कर, यतीभित्रका रहस्यात्मक कारोबार र अभ्यास, भ्याट र बालुवाटारका उठतीले एमसीसी सहयोगभन्दा माथि रकम देशमै जुट्न सक्छ। तर हार्मलेस लालसलाम एउटा रहस्यात्मक अभियानमा लागेकाले महाकाली सन्धिभन्दा पनि यो कडा ह्विप (हुकुम) द्वारा तामेली हुँदै छ। उठेका स्वरहरू या त नत्र भनेमा दबिने छन् या तटस्थका सुख भोग हुनेछ या टिँटी फिस्स हुनेछन्। हार्मलेस लालसलामको राजनीतिक संस्कृतिको यो गुदी हो। मौलिक चरित्र गुमाएका कम्युनिस्टको हानिरहित लालसलाम अहिले वर्गबैरीलाई वीभत्स सुन्दरता का महाकाव्य बनेको छ। इतिहासको कलामय व्यवस्थापन गर्न अंशमा टेकेर समग्रमा आक्रमण हुँदै जाँदा सेकुवा हसुर्ने तर रगत देख्न नचाहने महासाकाहारी समाजका लागि खेलमा झेल सहज भएको हो। सोच नै कब्जा गरेर खेलिने खेल भयावह हुन्छ। भ्रष्टाचार, वैज्ञानिक सोच र साम्राज्यवादसँग लड्ने कम्युनिस्ट र उदार प्रजातन्त्रवादीसँगको लडाइँ पनि लालझन्डेबाटै लडाउन पुगेपछि जहाँ तिमी युद्ध निर्यात गर्छौ त्यहाँ हार्मलेस लालसलाम उत्पादन गरेर लड्न सक्छौ भन्ने एमसीसीवादी, सिन्डिकेट भ्रष्टाचारवादी, द्वन्द्व व्यवसायी, कर्पोरेट राजनीति र नवसामन्तवादलाई सुन्दर विषय बनेको छ। सबैलाई मित्र र कमरेड देख्ने उदारवाद अझ राजनीतिमा खतरा हो। सबैका आआफ्ना पक्षधारिता हुन्छन्। वर्गीय समाजमा जो सबैको बन्न खोज्छ, ऊ कसैको पनि बन्नै सक्दैन। समय र पात्रका भूमिकासँगै अहिले शब्दका अर्थ पनि त्यसैले फेरिन पुगे। परिणाममा राजनीतिक लाभ हासिल गर्न खतरनाक तरिकाले शक्तिको दुरुपयोग हुँदा प्रायोजक देखिँदैनन्, आयोजक मात्र देखिन्छन्। निर्णय कहाँ र कसले कसरी लिइन्छ भन्ने कुरा उच्चाधिकारीलाई समेत पत्तै हुँदैन। मात्रै फैसला पढिन्छ र संसद् ह्विप (हुकुमु) मा तामेल गर्छ। आफ्नै इतिहाससँग आँखा जुधाउने शक्ति हराएपछि नयाँ इतिहास रच्ने त्यस्ताका कुरा कथा बन्छन्। त्यसैले हार्मलेस लालसलामले लाली देखन मैं गया, मै भी हो गया लाल को हविगतमा पुर्याउँछ नै।"
उपेक्षामा विपद् व्यवस्थापनमा,"बिर्सने बानीको सिकारमा परेको छ नेपालको विपद् व्यवस्थापन। २०७२ सालको भूकम्पपछि तातेको नेपालको विपद् व्यवस्थापनको पाटो सेलाएको छ। हरेक वर्ष ठूलो मात्रामा धनजनको क्षति हुने गरेको भए पनि विपद्बाहेक अन्य समयमा पूर्वतयारीका काम हुँदैनन्। त्यसैले हिजोआज सार्वजनिक चासो र चर्चामा छैन विपद् व्यवस्थापनको विषय। जब बर्खा सुरु हुन्छ र बाढीपहिरोले धनजनको क्षति गर्न थाल्छ, त्यतिखेर देश नै तातेजस्तो आभाष हुन थाल्छ। सामाजिक सञ्जाल, सञ्चारमाध्यमदेखि सामान्य भेटघाटमा समेत विपद् चर्चाको विषय बन्छ र असोज महिना लाग्दानलाग्दै सबै सेलाउँछन्। भगवान् भरोसे पाराले चलेको दैवी प्रकोप व्यवस्थापनका कमजोरीलाई २०७२ सालको भूकम्पले मात्र छताछुल्ल हुने गरी बाहिर ल्यायो। त्यसपछि मात्र विपद् व्यवस्थापनका लागि एकपछि अर्को संस्था बनाउने, नियमकानुन, रणनीतिक योजना बनाउने, राष्ट्रियअन्तर्राष्ट्रिय सहयोग माग्ने आदि कार्यमा व्यापक रूपमा काम भएजस्तो देखिन्छ। यसै क्रममा भूकम्पलगत्तै राष्ट्रिय पुनर्निर्माण प्राधिकरण बन्यो र तहसनहस भएका घरवास एवम् संरचना बनाउने काम सुरु गर्यो तर भूकम्प गएको पाँच वर्ष बितिसक्दा पनि भत्किएका ६० प्रतिशतभन्दा बढी घरवास तथा भौतिक संरचना बनिसकेका छैनन् र कमजोर वर्गका पीडितहरूको अवस्था अझै दयनीय छ। विगतका अनुभवबाट पाठ सिक्दै परिकल्पना गरिएको अर्को संस्था हो राष्ट्रिय विपद् जोखिम न्यूनीकरण तथा व्यवस्थापन प्राधिकरण। यसले हालै नेतृत्व पाएको छ। यो प्राधिकरणको जिम्मेवारी धेरै छन् तर प्रभावकारिता हेर्न भने समय कुर्नैपर्ने हुन्छ। उक्त परिवेशमा यहाँ विपद् व्यवस्थापनका लागि संघीय संरचनाअन्तर्गत संघ, प्रदेश एवम् स्थानीय स्तरमा केकसरी काम भइरहेका छन् भनेर चर्चा गर्नेर दृष्टान्तमा बागमती प्रदेशको पूर्वीराप्ती नदी क्षेत्रका मकवानपुर र चितवन जिल्लामा जारी जलउत्पन्न प्रकोप व्यवस्थापनसम्बन्धी अध्ययन प्रस्तुत गरिएको छ। नेपाली परिवेश विपद् जोखिमको दृष्टिकोणबाट नेपाल अति संवेदनशील छ। नेपालको सन् २०१७ को विपद् न्यूनीकरण प्रतिवेदनअनुसार ८० प्रतिशतभन्दा बढी नेपाली बाढीपहिरो, आँधीहुरी, असिनापानी, आगलागी, भूकम्प, हिमताल विस्फोट आदि विपद्बाट प्रभावित छन्। २०६८ सालदेखि २०७५ सम्मको तथ्यांकले जम्मा ४४,३४१ जना प्रभावित भएकामा १२,६८८ जनाको निधन, १,०१० जना बेपत्ता, ३०,६४३ जना घाइते भएको देखाएको छ। त्यसमध्ये भूकम्पबाट मात्रै ३१,६३४ जना प्रभावित भए (गृह मन्त्रालय २०७६)। भूकम्पमा परी ८,९७७ जनाको मृत्यु, १९५ जना बेपत्ता र २२,४६२ जना घाइते भएको देखिन्छ। उक्त तथ्यांकलाई हेर्दा सो अवधिमा सबैभन्दा बढी मानवीय क्षति भूकम्पबाट र त्यसपछि जलउत्पन्न प्रकोपबाट भएको देखाउँछ। पहाडमा बाढीपहिरो तथा भूक्षय र तराई तथा समथर क्षेत्रमा बाढी तथा डुबानले विपद् ल्याउँछ। त्यसबाट धनजन, प्राकृतिक तथा सांस्कृतिक सम्पदाको क्षति धेरै हुने गर्छ। संघीयतामा विपद् व्यवस्थापन २०७२ सालको भूकम्पलगत्तै संघीय संरचनासहितको संविधान बन्यो। संविधानले विपद् व्यवस्थापनलाई संघ, प्रदेश र स्थानीय तहको संयुक्त जिम्मेवारीमा राख्यो। सोहीअनुरूप २०७४ सालमा साबिकको दैविक प्रकोप ऐन, २०३९ लाई खारेज गरी विपद् जोखिम न्यूनीकरण तथा व्यवस्थापन ऐन बन्यो र विगतका संरचनालाई विस्थापन गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणको व्यवस्था गर्यो। हाल ऐनअन्तर्गत नियमावली र रणनीतिक राष्ट्रिय कार्ययोजना पनि बनिसकेका छन्। कानुन बनेको दुई वर्षपछि हालै सो प्राधिकरणले कार्यकारी प्रमुख पाएको छ तर विपद् व्यवस्थापनका चुनौती भने २०७२ सालमा भूकम्प जाँदाताका जस्तै यथावत् छन्। ऐनकानुनमा के छ ? नेपालको संविधानको अनुसूचीमा संघ र प्रदेशको साझा सूची, स्थानीय तहको एकल सूची र संघ, प्रदेश र स्थानीय तहको साझा सूचीमा विपद् व्यवस्थापन समावेश छ। संघीय ऐनले विपद्का जोखिम न्यूनीकरण र व्यवस्थापनका सम्बन्धमा नीतिनिर्देशनका लागि प्रधानमन्त्रीको अध्यक्षतामा एउटा राष्ट्रिय परिषद् रहने व्यवस्था छ। गृहमन्त्रीको अध्यक्षतामा कार्यकारी समिति र कार्यकारी प्रमुखको नेतृत्वमा प्राधिकरण रहने व्यवस्था गरेको छ। त्यस्तै बागमती प्रदेश कानुन बनाउने कार्यमा देशभरमै अग्रणी देखिन्छ। संघले कानुन बनाएको ११ महिनाभित्रै यो प्रदेशले विपद् व्यवस्थापन कानुन बनाएको देखिन्छ। सो कानुनले मुख्यमन्त्रीको अध्यक्षतामा प्रदेश विपद् व्यवस्थापन निर्देशक समिति र आन्तरिक मामिला तथा कानुनमन्त्रीको अध्यक्षतामा कार्यकारी समिति रहने व्यवस्था गरेको छ। यसले संघीय कानुनकै जस्तो जिल्ला र स्थानीय तहमा विपद् व्यवस्थापन समिति रहने र त्यसका लागि प्रमुख जिल्ला अधिकारीको अध्यक्षतामा जिल्लामा र गाउँपालिका अध्यक्षनगरपालिका प्रमुखको अध्यक्षतामा स्थानीय स्तरमा विपद् व्यवस्थापन समिति रहने व्यवस्था गरेको छ। यसले अझ एक कदम अघि बढेर वडास्तरमा समेत विपद् व्यवस्थापन समिति रहने व्यवस्था गरेको छ र सोको अध्यक्ष वडाध्यक्ष हुने व्यवस्था छ। स्थानीय तहका लागि संघीय संसद्ले बनाएको अर्को कानुन स्थानीय सरकार सञ्चालन ऐन, २०७४ ले विपद् पूर्वतयारी तथा प्रतिकार्ययोजना तर्जुमा, पूर्वसूचना प्रणाली विकास, खोज तथा उद्धारको तयारी, राहत सामग्रीको भण्डारण, स्थानीय तटबन्ध, नदी र पहिरो नियन्त्रण तथा व्यवस्थापन, जोखिम क्षेत्रको नक्सांकन तथा बस्तीहरूको पहिचान र स्थानान्तरण, विपद् व्यवस्थापन कोष स्थापना, जोखिम न्यूनीकरणका लागि स्थानीय आयोजना तर्जुमा र कार्यान्वयन, समुदायमा आधारित विपद् व्यवस्थापन कार्यक्रम सञ्चालन गर्ने सम्बन्धमा स्थानीय नीति, कानुन र मापदण्ड बनाउने, योजनाको कार्यान्वयन, अनुगमन र नियमन गर्ने बृहत् जिम्मेवारी स्थानीय तहलाई दिएको छ। अवस्था कस्तो छ ? आईडीआरसी क्यानडाको सहयोगमा नेपाल पानी सदुपयोग फाउन्डेसनले गरेको प्रारम्भिक अध्ययनले मकवानपुर तथा चितवन जिल्लाका पूर्वीराप्ती नदी क्षेत्रका राक्सीराङ, मनहरि, राप्ती हेटौंडालगायत क्षेत्रमा बाढीपहिरोजस्ता जलउत्पन्न प्रकोपको जोखिम अत्यधिक देखाएको छ। सो क्षेत्रको २०७६ वैशाखदेखि असोज २ गतेसम्मको सरकारी तथ्यांक हेर्दा विपद्बाट १५ जनाको मृत्यु भएको, २२ जना घाइते, एकजना बेपत्ता र ८३ घरपरिवार प्रभावित भएको देखाउँछ। त्यहाँ चेपाङ, तामाङ, सुकुम्वासी आदिको बसोवास अत्यधिक रहेको र विपद्का दृष्टिले सो वर्ग बढी जोखिममा रहेको तर जोखिम तथा क्षति न्यूनीकरणका लागि पर्याप्त काम नभएको देखाएको छ। मकवानपुरको राक्सीराङ गाउँपालिकाले विपद् व्यवस्थापन शीर्षकमा केही बजेट छुट्ट्याएको, विपद्काआपत्कालीन अवस्थामा अत्यावश्यक पर्ने टेन्टजस्ता राहत सामग्री खरिद गरेर राख्ने गरेको र विपद्पश्चात्को राहत वितरणका लागि कार्यविधिनिर्देशिका बनाएकोसम्म देखिन्छ तर विपद् पूर्वतयारी तथा प्रतिकार्य योजना बनाउने, पूर्वसूचना प्रणाली बनाउने, खोज तथा उद्धारको तयारी गर्नेलगायत अझै धेरै काम गर्न बाँकी रहेको देखिन्छ। वडा नं ८ मा २०५९ साउन ६ गते आएको बाढीपहिरोबाट २७ जनाको ज्यान गएको र पहिरो तथा खोलाआसपासको खेतीयोग्य ठूलो क्षेत्र नष्ट गरेको दृष्टान्त त्यहाँ छ। राप्ती नदीमा २०५० सालमा आएको विनाशकारी बाढीबाट पीडित भण्डारा क्षेत्र पर्ने राप्ती नगरपालिका भने नदीकिनाराका बाँध, संघीय सरकारले एडीबीको सहयोगमा बनाउन लागेको सिँचाइ आयोजना र संघीय संरचनाअन्तर्गत चितवनस्थित विपद् उद्धार केन्द्रबाट हरेक वर्ष गर्ने पूर्वतयारीका गतिविधिले पुनः पीडित हुन नपर्ला कि भन्नेमा आशामा छ। उता मनहरि गाउँपालिकाको प्रतापपुर क्षेत्र भने हरेक वर्ष बाढीपहिरोबाट पीडित छ तर विपद्का बेला राज्यसंयन्त्र भेटिँदैन र सामुदायिक संघसंस्था, छरछिमेक र आफन्तजनकै भर गर्नुपरेको गुनासो पीडितहरूको छ। निष्कर्ष नेपालले विपद्बाट हुने क्षतिलाई न्यूनीकरण गर्न र व्यवस्थापनलाई चुस्त एवम् प्रभावकारी बनाउनका लागि संघ, प्रदेश र स्थानीय तहमा स्थायी संयन्त्र बनाउन आवश्यक छ र तिनको क्षमता विकास गरी सशक्त र सक्षम बनाउनुपर्छ। साथै पूर्वतयारी तथा उद्धारमा स्थानीय समुदायलाई परिचलान गर्नुपर्र्छ र विभिन्न क्षेत्रबाट सञ्चालन हुने गतिविधिलाई समन्वय गर्नुपर्र्छ। यो कामको नेतृत्व विपद् व्यवस्थापन प्राधिकरणले गर्न सक्नुपर्छ र देशका सबै तह र तप्कामा पुग्ने रणनीति बनाउनुपर्छ। तब मात्र उक्त प्राधिकरणको औचित्य पुष्टि हुनेछ। डा भट्टराई र राई नेपाल पानी सदुपयोग फाउन्डेसनका अनुसन्धाता हुन्।"
जनसवालमा वेवास्ता,"सरकार जनताको प्रतिनिधि हो। ऊ जहिले पनि जनताप्रति उत्तरदायी र जवाफदेही हुनैपर्छ। सामान्य अर्थमा सरकारको कार्यक्षेत्र शान्तिसुरक्षा, राजस्व संकलन, मौद्रिक र वित्तीय प्रशासन एव बाह्य समीक्षा गर्ने भूमिकाको वैध संयन्त्र हो। सरकारको विस्तारकारी भूमिका हेर्ने हो भने जनताको सार्वभौमसत्ता र नैसर्गिक स्वतन्त्रतालाई वैधानिक तवरले कायम राखी राज्य सञ्चालन गर्दै जनता र समाजको सर्वोत्तम हित र प्रगतिमा क्रियाशील हुनु नै हो। सरकार स्वभावैले नै जनकेन्द्रित र उत्तरदायी हुनुपर्ने भएकाले उसले जनताका जनसवाल, जनजीविका र जनसरोकारका मुद्दालाई प्राथमिकताका साथ केन्द्रविन्दु बनाएर काम गर्नुपर्छ। नेपालजस्तो गरिबी, अशिक्षा असमानताले भरिएको मुलुकले लामो संक्रमणकालीन अवस्थालाई चिर्दै आज संघीय लोकतान्त्रिक गणतन्त्रको जगमा उभिएको छ। नेकपा कम्युनिस्टको बलियो सरकार भए पनि राजनीतिक आर्थिक, सामाजिक तथा शैक्षिक क्षेत्र अस्तव्यस्त हुनुका साथै सरकारले जनसमक्ष गरेका वाचा सुशासन, शान्ति, सुरक्षा, समृद्धि र विकासजस्ता प्रतिबद्धता पूरा गर्न सकेको छैन। जनता आक्रान्त छन्। राज्य संयन्त्रको पद्धति सुधारोन्मुख छैन। स्रोतसाधनको न्यायोचित वितरण हुन सकेको छैन। सरकारले दुई वर्षमा थिति बसाउनुभन्दा आत्मरतिमा रमाएको देखिन्छ। राज्य संयन्त्रमाथिको कमजोर निगरानी, दण्डहीनता, नीतिगत भ्रष्टाचार गर्ने प्रवृत्तिले राज्य अविश्वासिलो मात्र होइन, नागरिकमा निराशाको सञ्चार बनिरहेको छ। त्यसमाथि पनि पहुँचवालाको शक्तिकेन्द्रको प्रयासले राज्यसंयन्त्र निरीह बनेको छ। कोरोना भाइरसप्रतिको उच्च सतर्कता चीनको उहानबाट पैलिएको नया कोरोना भाइरसको संक्रमण नेपालमा पनि पाइएकाले यसबारे थप सतर्कता अपनाउनुपर्ने देखिन्छ। चीनका आधा दर्जनभन्दा बढी सहर र काठमाडौंबीच सीधै हवाई सम्पर्क एवं भारतपछि सबैभन्दा बढी पर्यटक चीनबाट आउने गर्छन्। पछिल्लो समय अध्यागमनका लागि चीन जाने नेपालीको संख्या पनि बढिरहेको छ। चीनको उहानबाट बिदामा नेपाल आएका विद्यार्थीको रगत र र्यालको नमुना परीक्षण गर्दा यो भाइरस भेटिएको पुष्टि भएको छ। त्यसैले संक्रमणलाई महामारीका रूपमा पैलिन नदिन त्रिभुवन अन्तर्राष्ट्रिय विमानस्थलमा राखिएको २४ घण्टे हेल्थ डेस्कलाई अझ प्रभावकारी बनाइनुका साथै कोरोना भाइरस संक्रमणको नमुना परीक्षण गर्ने ल्याबलाई पनि प्रभावकारी रूपमा सञ्चालन गर्न जरुरी छ। ट्रान्सपरेन्सी इन्टरनेसनल नेपालले सार्वजनिक गरेको प्रतिवेदनअनुसार नेपाल भ्रष्टाचार बढी हुने देशमध्ये ११३औं स्थानमा रहेको देखिन्छ। विमानस्थलमा राखिने थर्मल स्क्यानरले मात्र रोग प्रवेश निषेध गर्न सक्दैन। संक्रमितले धेरैजनालाई रोग सार्न पाउनुअघि नै पृथक राखेर उपचार गर्ने, आधारभूत सरसफाइ, हात धुवाइ आदि संक्रमण नियन्त्रणका उपायलाई नछुटाइ अपनाउने, सम्पर्कमा आएका संक्रमतिको पहिचान गरेर तिनलाई निगरानी गर्ने, आवश्यकताअनुसार क्वारेन्टाइन गर्ने र संक्रमणको लक्षण देखिनेबित्तिकै उपचार गरिहाल्ने आदि मूलभूत क्रियाकलाप तत्काल गर्न जरुरी छ। यसबारे देशव्यापी सरकारले अभियान चलाउनुपर्छ। दुर्गमका जनताको ज्यान जोगाऊ दुर्गम हुम्ला जिल्लाका गाउगाउमा पैलिएको रुघाखोकी तथा ज्वरको प्रकोप नियन्त्रण गर्न पहल नहँुदा बिरामीको ज्यानै गएको छ। पछिल्लो तीन सातामा चंखेती, सर्केगाड र खार्पुनाथ गाउँपालिकामा सातजनाको ज्यान गएको छ। यसरी रुघाखोकी र ज्वरोको फ्लु रोक्न स्थानीय स्वास्थ्य संस्थामा न औषधि नै छ न त दक्ष स्वास्थ्यकर्मी नै। दुर्गमका जनता औषधि उपचारविना मर्नुपरेको अवस्था छ। स्थानीय सरकार, जिल्ला जनस्वास्थ्य कार्यालय प्रदेश सरकार र संघीय सरकारको स्वास्थ्य मन्त्रालयअन्तर्गतका विभागीय कार्यालयको जिम्मेवारीअनुसार यो महामारी रोकिनुपर्ने हो, तर त्यो निभाउन सकेनन्। सरकारी निकायले जिम्मेवारीपूर्वक तिनको उपचारको व्यवस्था तत्काल गर्नुपर्छ भने जब कतै यसको लक्षण देखा पर्छ र पैलने सम्भावना हुन्छ। तत्काल यसको रोकथाम र उपचारका लागि विशेष टोली पठाएर औषधि, उपकरण र स्वास्थ्यकर्मीको परिचालन गरिनुपर्छ। ऊखु किसानलाई न्याय सर्लाहीका किसान काठमाडौं आएर आन्दोलनमा उत्रिएपछि सरकारले गत १८ पुसमा उद्योगीबाट ७ माघभित्र बक्यौता भुक्तानी गराउने किसानसँग पाचबँुदे सम्झौता गर्यो। तर सरकारले चिनी उद्योगीसँग गरेको सम्झौताको म्याद सकिँदा पनि अभै एक अर्ब बक्यौता रकम उनीहरूले पाएका छैनन्। त्यस्तै सरकारबाट दिइने एक अर्ब ३२ करोडको अनुदान पनि ऊखु किसानले पाउन सकेका छैनन्। ऊखु किसानले पाउने अनुदान रकम जिल्ला आइपुग्दा पनि सरकारले अनुदान रकम पाउने प्रक्रया झन्झटिला बनाएकाले ऊखु किसान ठगिएका छन् तत्काल ऊखु किसानलाई न्याय गर्नु नै पर्छ। चुरेको संरक्षण देश विकासका नाममा सरकारले प्राकृतिक विनाश गरेको देखिन्छ। यसको मुख्य कारकतत्व अनियन्त्रित वन फडानी, अव्यवस्थित बसोवास, जथाभावी क्रसर प्रयोगका साथै डोजरे विकासले पहिरो र बाढी निम्त्याएको छ। चुरो पर्वत कमलो र वातावरणीय दृष्टिकोणले संवेदनशील क्षेत्र हो। यस क्षेत्रको वन, गिटी, ढुंगाको अत्यधिक दोहनले तराईको उत्पादनशील क्षेत्र मरुभूमिमा परिणत हुँदैछ। अझ विशेष गरेर मापदण्डविपरीत सरकारले क्रसर खोल्ने स्वीकृति दिएकाले चुरेको विनाश गर्दै बिचौलियाले चुरेको वन सखाप गर्नुका साथै चुरे भएर बग्ने नदीनालामा क्रसरवालाले खोला खनेर चुरेलाई ध्वस्त बनाएका छन्। यसरी निरन्तर चुरेको दोहनका कारण बाढीले बर्सेनि तराईका ३५ जिल्लामा चार हजार ९ सय २० बिघा उर्वरभूमि कटान गरी मरुभूमि बनेको छ। त्यसैले चुरे संरक्षणको अभियान तत्काल संरक्षण गर्नुपर्छ। मेडिकल शिक्षाभित्र बेथितिको अन्त्य मेडिकल कलेजले जथाभावी रकम विद्यार्थीबाट उठाएपछि सरकारले विद्यार्थीबाट यसअघि उठाएको अतिरिक्त शुल्क फिर्ता लिने सहमति निजी मेडिकल कलेजसँग गर्यो। तर सहमतिविपरीत फेरि मेडिकल कलेजले पाँच लाख बढी शुल्क माग्न थालेका छन्। शिक्षण शुल्कभित्रै समावेश इन्टरनसीप, विश्वविद्यालयको रजिस्ट्रेसन, परीक्षालगायतका अतिरिक्त शुल्क मागिरहेका छन्। नेपालगन्ज मेडिकल कलेज, नेपाल मेडिकल, कलेज, काठमाडौं मेडिकल कलेजले तोकिएको शुल्कभन्दा बढी मागिरहेका छन्। यसरी मेडिकल शिक्षाभित्रको बेथिति अन्त्य गर्दै जनताका छोराछोरीले सरल र सर्वसुलभ तरिकाले एमबीबीएस पढ्न पाउने वातावरण सिर्जना गर्ने सरकार तयार हुनुपर्छ। अतिक्रमित जग्गा फिर्ता देशभरि सरकारी जग्गा भूमाफिया, राजनीतिक नेतृत्व र सरकारी कर्मचारीको नेतृत्वमा सरकारी जग्गा अतिक्रमित भएको छ। बालुवाटार ललितानिवासको जग्गा अतिक्रमित भएपछि यसको छानबिन गर्न बनेका आयोगले थुप्रै प्रतिवेदन सार्वजनिक गरेका छन्। अख्तियार दुरुपयोग अनुसन्धान आयोग, प्रहरी केन्द्रीय अनुसन्धान ब्युरो, त्रिताल आयोग आदिले सरकारलाई प्रतिवेदन बुझाइसकेका छन्। यी सबै प्रतिवेदनले इंकित गरेअनुसार राजनीतिक नेतृत्व, उच्च पदस्थ कर्मचारी र प्रभावशाली व्यापारीसमेतले अदालतका कागजातसमेत नक्कली बनाएर बालुवाटारको एक सय ४१ रोपनी सरकारी जग्गा हिनामिना गरेको देखिन्छ। अनुसन्धान सकिएपछि मुद्दा दायरामा ढिलाइ भएको छ। भूमिमन्त्रीले मुलुकमा भएका विभिन्न अतिक्रमित जग्गामध्ये१३ लाख ३३ हजार ७ सय ८३ वर्ग किमि जग्गा फिर्ता गरिएको भनिए पनि व्यवहारमा कार्यान्वयन पक्ष फितलो देखिन्छ। अख्तियारले पनि अतिक्रमित सरकारी जग्गा फिर्ता गराउन सरकारलाई पटकपटक पत्रचार गर्दै आएको छ। सरकारी जग्गा फिर्ता गरिनुपर्छ। जनताबाट असुलिएको करको दुरुपयोगमा रोक स्थानीय सरकार सञ्चालनका लागि भन्दै नगर तथा गाउँपालिकाले करको दर र दायरा बढाएपछि स्थानीय वासिन्दा चर्को मारमा परेका देखिन्छन्। बढी कर उठाउनकै लागि मूल्यांकन बढाइदिने परम्पराले खेती किसान गरेर जीविकोपार्जन गर्ने सर्वसाधारण जनताले जग्गाको कर तिर्न अब ऋणै लिनुपर्ने वा जग्गै बेच्नुपर्ने अवस्था सिर्जना भएको छ। कतिपय स्थानीय तहले वस्तु भाउ चरिचरन र उपचारमा समेत कर असुल्न थालेका छन्। जस्तो जुम्लाको गुठीचौर गाउँपालिकामा कुकुर, बिरालो तथा अन्य पशुको उपचारमा समेत कर लगाइएको छ। यस्तै दैलेखमा पनि सुविधाविहीन बस्तीमा सदरमुकामकै सरह कर लगाइँदा नागरिकलाई आर्थिक भार परेको छ। यसरी नेपाली जनता तिनै तहको सरकारबाट लिइने दोहोरोतेहेरो करको मारमा छन्। यो कर गरिबका लागि शोषण भएको छ भने धनीका लागि पोषण भएको छ। महँगी नियन्त्रणमा ठोस अभियान जनताको आम्दानी आयआर्जन बढ्न सकेको छैन तर बजार मूल्यवृद्धि सगरमाथा भैं उक्लिएको छ। महँगी नियन्त्रणमा सरकार पूर्णतः असफल भएको छ। जनताको अत्यावश्यक खाद्यवस्तु एवं पेट्रोल र डिजेलमा मूल्यवृद्धि भएको छ। यसको नियन्त्रण गरी जनताको सरल जीवनयापनलाई सरकारले महँगी नियन्त्रणका लागि ठोस अभियान गर्नैपर्छ। भ्रष्टाचारको अन्त्य नारामा होइन प्रधानमन्त्रीको प्रतिबद्धता भ्रष्टाचारमा शून्य सहनशीलता त्यो बोलीमा मात्र सीमित रह्यो। व्यवहार, शासनशैली नै विवादास्पद बन्न पुग्यो। जुन कुरा महालेखा परीक्षकको कार्यालयले बोल्छ। जसअनुसार एक खर्ब ४१ अर्ब बेरुजुमध्ये २५ प्रतिशत बेरुजु देखिनुले भ्रष्टाचारको चरम पुष्टि हुन्छ। राष्ट्रपतिलाई बुझाइएको प्रतिवेदनले पनि भ्रष्टाचार स्थानीय तहसम्म संस्थागत भएको प्रसंग निकालेको छ। यस्तै ट्रान्सपरेन्सी इन्टरनेसनल नेपालले सार्वजनिक गरेको प्रतिवेदनअनुसार नेपाल भ्रष्टाचार बढी हुने देशमध्ये ११३आंै स्थानमा रहेको देखिन्छ। त्यसैले भ्रष्टाचार नारामा होइन, व्यवहारमा उतारिनुपर्छ। संग्रौला नेपाली कांग्रेस केन्द्रीय सदस्य हुन्।"
सामुदायिक शिक्षामा सुधार खै ?,"झन्डै ३० वर्षअगाडि सुदूरपश्चिमको बैतडी जिल्लामा कक्षा १ मा पढ्न जाँदा बोरा लैजानुपथ्र्यो र भुँइमा ओछ्याएर पढ्नुपर्ने बाध्यता थियो। भुँइमा कालोपाटी राखेर घरिघरि निँगालोबाट बनेको कलमले कमेरो पानीमा चोप्दै लेख्नुपर्दा कम्मर नै दुख्थ्यो। अहिले सिराहा जिल्लाको राष्ट्रिय आधारभूत विद्यालयका विद्यार्थी घरबाटै प्लास्टिकका बोरा बोकेर कक्षाकोठाको भुईंमा बसेर पढ्न बाध्य छन्। स्कुल छुट्टी भएपछि बोरा बोकेर घरमै लैजान्छन्। बोरा नहुनेहरू चिसो सिमेन्टको भुईंमै बस्छन्। यस घटनाले ३० वर्षअगाडि स्कुलको जुन अवस्था थियो, त्यो आज पनि छ, त्यसमा खासै परिवर्तन आउन सकेको छैन भन्ने प्रस्ट पार्छ। जबकि विश्वका कतिपय देश शिक्षामा फट्को मार्छन्। सिरहाको त्यो विद्यालय गाउँपालिका कार्यालयबाट जम्मा तीन सय मिटर पर छ। कार्यालयमा बस्ने कर्मचारी, नेतालाई भने गेटदेखि नै कार्पेट बिछ्याइएको छ भने कोठा कोठामा सोफा छन्। उनीहरू आफू सोफामा बस्छन् तर विद्यालयमा पढ्ने बालबालिकालाई चिसो भुइँमा बसाएर पढेको हेर्छन् जबकि उनीहरूले यो अवस्थालाई कसरी हेर्न सकेका होलान् ? सरकारका यस्तै क्रियाकलापले केही वर्षयता सामुदायिक विद्यालयहरूमा शिक्षकको अनुपातमा विद्यार्थी संख्या घट्दै गइरहेको छ। सरकारले हरेक नागरिकलाई शिक्षासम्बन्धी हक प्रत्याभूत गरेको छ। राज्यबाट आधारभूत तहसम्मको शिक्षा अनिवार्य र माध्यमिक तहसम्मको शिक्षा निःशुल्क पाउने हक सुनिश्चित गरेको छ। त्यस्तै बाँके जिल्लामा रहेको जयतु बाल सुधार गृहका बालबालिकाले भने एकजना शिक्षकले पढाएको भरमा किताबको मुखै नदेखी कक्षा नौसम्म परीक्षा दिने गर्छन्। अब स्पष्ट हुन्छ त्यहाँका बालबालिकाले कस्तो शिक्षा प्राप्त गरे होलान् ? त्यसैगरी सल्यानको त्रिभुवन जनमाध्यमिक विद्यालयमा कोठा अभावका कारण १० जना कोटा भएकोमा कक्षा १ देखि ५ सम्मका १५ जना सुस्त श्रवण विद्यार्थी एउटै कोठामा बसेर पढ्छन्। यस्ता समस्या बेलैमा समाधान हुन नसकी लामो समयसम्म रहिरहने कारण खोज्नु स्थानीय सरकारको जिम्मेवारीभित्र पर्दैन र ? सरकार कलिला मुनाका समस्या आँखा चिम्लेर नदेखे झैं गरेको देख्दा ती निर्दोष बालबालिकामाथि अन्याय भएको देखिन्छ। त्यसैगरी सल्यानकै शिवजन माध्यमिक विद्यालयमा पनि पर्याप्त जनशक्ति र भौतिक संरचना अभावका कारण दृष्टिविहनी विद्यार्थी पनि अन्य विद्यार्थीसँग राखेर पढाउने गरिएको रहेछ। अर्को कुरा, विगत १७ वर्षदेखि स्रोत कक्षा सञ्चालन भइरहेको धनुषाको आधारभूत विद्यालयमा विद्यार्थी संख्या शून्य रहे पनि रजिस्टरमा भने दुई सयजना देखाएर नौजना शिक्षक कार्यरत छन्। जबसम्म यस्ता क्रियाकलाप शिक्षक, स्कुल र सम्बन्धित अनुगमन निकायबाट भइरहन्छ, तबसम्म सामुदायिक स्कुलहरूको शिक्षामा सुधारको आशा कसरी गर्ने ? स्थानीय जनप्रतिनिधिले पनि हाम्रा सामुदायिक विद्यालयका बालबालिकाको शिक्षा सुधार गर्ने जिम्मा विद्यालयकै हो नै, हाम्रो पनि हो भन्ने महसुस गरिदिने हो भने शिक्षामा सुधार आउनेमा दुईमत छैन। अपवाद ाहेक पूर्वमेचीदेखि पश्चिम महाकालीसम्म केही वर्षयता सामुदायिक विद्यालयमा विद्यार्थीको संख्या उदेकलाग्दो गरी घटिरहेको छ। अहिले गाउँगाउँमा सडक सञ्जाल पुगेको छ। सदरमुकाममा खोलिएका अंग्रेजी स्कुलहरूले गाडीको व्यवस्था गरेका छन्। उनीहरू गाउँसम्म विद्यार्थी लिन जान्छन्। धेरैजसो अभिभावक दश मिनेट लाग्ने गाउँमै रहेको सामुदायिक स्कुलमा आफ्ना केटाकेटी नपढाएर गाडीमा २५ मिनेट लाग्ने टाढा रहेको अंग्रेजी स्कुलमा पढ्न पठाउँछन्। अत्यन्तै गरिब परिवारबाहेक सबैले आफ्ना छोराछोरी अंग्रेजी स्कुलमा पठाउन थालेका छन्। गाउँमा खेतीकिसानी गर्दै गुजारा चलाइरहेका एकजना दाइ भन्छन् अंग्रेजी स्कुल पठाएदेखि केटाकेटी घरमा अंग्रेजी बोल्छन्, गृहकार्य गर्छन्, दिनदिनै गृहकार्य जाँच हुन्छ, अरू पनि विभिन्न क्रियाकलाप गराउँछन्। यस्तो कहाँ हुन्छ सामुदायिक स्कुलमा ? सामुदायिक विद्यालयमा पनि यसरी नै पढाइ हुने हो भने सबै अभिभावकले बालबालिकालाई सामुदायिक विद्यालयमा पढ्न पठाउँथे, तर त्यसरी पढाउनका लागि स्थानीय जनप्रतिनिधिहरूले खै पहल गरेका ? सामुदायिक विद्यालयका शिक्षक धेरैजसो अंग्रेजीमा कमजोर छन्। कतिपय शिक्षकले अंग्रेजी शब्द उच्चारण गर्न पनि जानेका छैनन्। जस्तो ब्लडलाई बलड, गेमलाई ग्याम, सुत्ने बेडलाई ब्याड आदिआदि। तर लोकसेवा आयोग पास भएर स्थायी नियुक्ति लिएका सामुदायिक विद्यायलयका थुप्रै विद्यार्थी छन्। त्यसर्थ राम्रा शिक्षक भए भने सामुदायिक विद्यालय पनि कमजोर छैनन् तर गाउँगाउँका प्रांथमिक स्कुललाई जागिर खाने ठाउँ बनाइदिएपछि बालबालिकाले भुईंमा बसेर पढ्नुपर्ने अवस्था आउन सक्छ। आआफ्ना निकायका विद्यालयहरूमा विद्यालय, शिक्षक र पढाइको केकस्तो अवस्था छ भनेर अनुगमन र कारबाही गर्न केन्द्र सरकारले बरोबर चासो नदिएसम्म न स्थानीय तह न त प्रान्तीय सरकार अगाडि सर्नेछन्। अब स्थानीय जनप्रतिनिधिले पनि हाम्रा सामुदायिक विद्यालयका बालबालिकाको शिक्षा सुधार गर्ने जिम्मा विद्यालयकै हो नै, हाम्रो पनि हो भन्ने महसुस गरिदिने हो भने शिक्षामा सुधार आउनेमा दुईमत छैन।"
एमसीसीमा अपरिपक्वता प्रदर्शन,"नेकपाका नेताहरूले एमसीसीका बारेमा भ्रम उत्पन्न गरेर देशकै ठूलो पार्टीको कूटनीतिक क्षमता र ज्ञान कमजोर पारेका छन्। नेपालमा एमसीसीबारे अनेकन दृष्टिकोणबाट चर्चापरिचर्चा, व्याख्या र अपव्याख्याको बाढीले सामाजिक सञ्जाल तथा मिडिया रंगिएको छ। सही सूचनाका आधारमा सञ्चालन गरिने एउटा स्वस्थ छलफल र अन्तक्र्रियाले जति सकारात्मक र सही निचोड निकाल्न सक्ने हुन्छ, त्यति नै नकारात्मक, अन्योलग्रस्त र दिग्भ्रमित पार्ने हुन्छ समाजको मनोविज्ञानलाई अल्पसूचना र शंकाबाट अभिप्रेरित अभिव्यक्तिले। पार्टी नेताहरूले अल्पसूचना र शंकाका भरमा सम्प्रेषण गरेका विचारले जुन तरंग उत्पन्न गरेको छ, त्यसले देशलाई हितभन्दा अहित गर्ने र सरकार चलाउने पार्टीको विश्वसनीयताबारे प्रश्नचिह्न खडा गर्ने हुन्छ। नेपालको विकासमा दूरगामी प्रभाव र असर पार्ने यति ठूलो अमेरिकी अनुदान सहयोेगबारे छलफल, चर्चापरिचर्चा गर्नु हुन्न र यस्तो सहयोग अनुदानलाई अन्धाधुन्ध सहर्ष स्विकार्नुपर्छ भन्ने मनसाय किमार्थ होइन। एमसीसी परियोजनाका प्रावधानमाथि बहस चलाउनुभन्दा पनि अनावश्यक रूपले उछालेर तरंगित बनाउने काम भएको छ। एमसीसी के हो ? यसमा केकस्ता प्रावधान रहेका छन् ? कुन प्रावधानको आशय के हो ? कुन प्रावधानले कसरी नेपालको सार्वभौमिकता र निर्णय क्षमतामाथि कुठराघात गरेको छ ? आदि बुँदागत रूपमा छलफल चलाएको भए राम्रो हुने थियो। एमसीसी के हो ? विश्वका अल्पविकसित तथा विकासशील देशहरूमा गरिबी निवारणको माध्यमबाट आर्थिक विकास प्रक्रियामा सक्षम बनाउने अमेरिकी सरकारको विकास अनुदान मोडेल हो एमसीसी। अफ्रिका, दक्षिण अमेरिका र एसियाका अल्पविकसित तथा विकासशील देशहरूले अन्तर्राष्ट्रिय वित्तीय संस्थाबाट विकास सहायताको ऋण लिएर गरिबी घटाउन नसकेको, बरु ऋणको दलदलमा फसेर झन् गरिबी बढेको परिपे्रक्ष्यमा त्यस्ता देशहरूलाई लक्ष्यित गरी तयार पारिएको विकास अनुदान मोडेल हो। विकासको यो मोडेल जर्ज डब्लू बुसका पालामा अमेरिकी कंग्रेसले अनुमोदन गरेको हो। एमसीसी अमेरिकी सरकारको छुट्टै निकायका रूपमा स्थापित संस्था हो। यस संस्थाका प्रमुख कार्यकारी अधिकृत केयनक्रसका अनुसार ठूला पूर्वाधार निर्माण योजनामार्फत दिगो आर्थिक वृद्धिका माध्यमबाट गरिबी घटाउने दृष्टिकोण समाहित गरेकाले एमसीसीले रणनीतिक सरोकारका आधारमा नीतिहरू नबनाउने भनी स्पष्ट पारेका छन्। अमेरिकाले जापान, दक्षिण कोरिया, भारत र अस्ट्रेलियाजस्ता देशहरूलाई एउटा रणनीतिमा समेटेर चीनको बढ्दो प्रभाव रोक्न प्रयत्न गर्ने पक्ष र विपक्षमा हाम्रा मतहरू बाझिनुको कुनै अर्थ छैन। नेपालले एमसीसीमा प्रवेश गर्ने प्रक्रियाको थालनी सन् २०१२ देखि सुरु भएको प्रस्ट भइसकेको नै छ। खिलराज रेग्मीको अध्यक्षतामा गठित सरकारका पालामा सुरु भएको र शेरबहादुर देउवाको सरकारका अर्थमन्त्री ज्ञानेन्द्रबहादुर कार्कीले एमसीसी अनुदान सहायता सम्झौतामा हस्ताक्षर गरेपछि कार्यान्वयनमा आएको हो। एमसीसी परियोजना नेपाल सरकारकै अनुरोधमा नेपाल सरकारले नै छनोट गरेका विकास पूर्वाधार (उच्च भोल्टेज विद्युत् प्रसारण लाइन र सडक सञ्जालको स्तरोन्नति) माथि तयार पारिएको परियोजना हो। अल्पविकसित देशका सरकारले माग्नेबित्तिकै एमसीसी अनुदान प्राप्त हुने होइन। एमसीसी अनुदान प्राप्त गर्न एमसीसीले निर्धारण गरेको मापदण्ड पूरा गर्न सक्ने अवस्था भए मात्र त्यस्ता देशहरू छनोट प्रक्रियामा संलग्न हुन सक्छन्। एमसीसीलाई अमेरिकाको अन्तर्राष्ट्रिय विकासको नयाँ ढाँचाका रूपमा परिभाषित गरिएकाले अमेरिकाले यूएसएडमार्फत दिने विकास सहयोगभन्दा यो भिन्न प्रकृतिको रहेको छ। एमसीसी र आईपीएस नेपालमा जोडतोडले उठान गरिएको चर्चाको विषय भनेको एमसीसी र आईपीएसको सम्बन्ध के हो भन्नेबारेमा रहेको देखिन्छ। के आईपीएस अर्थात् इन्डोप्यासिफिक स्ट्राटेजी अमेरिकी सरकारको सैनिक गठबन्धन तथा एलाइन्स हो ? आईपीएस अमेरिकी सरकारको सैनिक गठबन्धन तथा एलाइन्स हो भने एमसीसीमा संलग्न भएकाले के नेपाल उक्त गठबन्धन तथा एलिएन्समा स्वतः सामेल हुन्छ ? के नेपाल त्यस्तो गठबन्धनमा सामेल हुन मिल्छ ? यी विविध प्रश्न उठ्ने गरेका छन्। यसबारे अमेरिकाले प्रस्ट पारेको छ कि यो एउटा अल्पविकसित देशहरूलाई विकास पूर्वाधारमा अनुदान सहयोग दिई गरिबी घटाउने र विकास प्रक्रियामा सक्षम बनाउँदै लैजाने अमेरिकी विकास सहयोगको मोडेल हो। यसको सैनिक गठबन्धनसँग कुनै सम्बन्ध छैन र यसले सैनिक सहयोग, तालिमजस्ता विषयमा सहयोग नदिने मात्र होइन, यी विषय एमसीसीले वर्जितसमेत गरेको छ। अमेरिकाको इन्डोप्यासिफिक नीति तथा रणनीति नयाँ भने होइन। राष्ट्रपति बिल क्लिन्टनले एसियालाई अमेरिकाको विदेश नीतिको प्राथमिकतामा राख्नुपर्ने धारणा त्यतिबेला राखेका थिए। राष्ट्रपति ओबामाका पालामा विदेशमन्त्री हिलारी क्लिन्टनले एसियालाई अमेरिकी नीतिको प्राथमिकतामा राख्ने सन्दर्भमा इन्डोप्यासिफिकको अवधारणा अगाडि सारेको पाइन्छ। तर यो एउटा अवधारणा मात्र थियो। यो अवधारणालाई राष्ट्रपति डोनाल्ड ट्रम्पले सन् २०१७ मा अमेरिकाको सुरक्षा रणनीतिमा औपचारिक रूपले समेटेका छन। पहिलेको प्यासिफिक कमान्डलाई विस्तार गरी हिन्द महासागर क्षेत्र (इन्डोप्यासिफिक रिजन) लाई समेत समेटेर लागू गरेको अमेरिकी विदेश नीतिलाई इन्डोप्यासिफिक रणनीति हो भनेर बुझ्नुपर्ने हुन्छ। हिन्द महासागर क्षेत्रभित्र पर्ने देशहरूसँग अमेरिकाले अवलम्बन गर्ने नीति नै इन्डोप्यासिफिक स्ट्राटेजी हो भनी अमेरिकी दूूतावासले प्रस्ट पारिसकेको छ। अमेरिकी दूतावासले भनेको छ कि इन्डोप्यासिफिक स्ट्राटेजी कुनै सैनिक संगठन वा गठबन्धन होइन। न नेपाल वा अन्य कुनै देशलाई यसमा संलग्न हुन नै भनिएको छ। अमेरिकाले इन्डोप्यासिफिक क्षेत्रका देशहरूसँग गर्ने सबै कार्यक्रम इन्डोप्यासिफिक स्ट्राटेजीमार्फत सञ्चालन गर्ने देखिन्छ, जो अमेरिकी दूतावासले पनि प्रस्ट पारेको छ। प्रस्ट हुनुपर्ने के हो भने अमेरिकाले अवलम्बन गरेको इन्डोप्यासिफिक स्ट्राटेजी सैनिक संगठन तथा गठबन्धन हो कि होइन भन्ने नै हो। यो सैनिक गठबन्धन नै हो भने नेपालले एमसीसी स्विकार्नु उपयुक्त हुँदैन तर यो सैनिक गठबन्धन होइन भनेर अमेरिकाले प्रस्ट पारेको छ भने अर्कातिर एमसीसीले सैनिक सहयोग तथा तालिम र रणनीतिक चासोका आधारमा नीतिहरू नबनाउने भनेको छ। एमसीसी सम्झौता सन् २०१७ मा भएको हो र एमसीसी सम्झौताका प्रावधानमा इन्डोप्यासिफिक स्ट्राटेजी कहीं पनि उल्लेख नभएकाले पनि एमसीसीलाई सहजरूपमा स्वीकार गर्न नेपाललाई आपत्ति नहुनुपर्ने हो। एमसीसी सम्झौताको प्रावधान र फरम्याट अमेरिकाले केवल नेपालका लागि मात्र पनि बनाएको होइन। एमसीसी प्राप्त गर्ने सबै देशका संसद्ले एमसीसी सम्झौतालाई अनुमोदन गरेका छन् र गर्नुपर्ने हुन्छ। एमसीसी सम्झौता सम्बन्धित देशको सरकारले सम्झौताका प्रावधानअनुसार कार्यान्वयन गर्ने हो। एमसीसी सम्झौता कार्यान्वयन गर्दा सरकारले पारदर्शिता कायम गर्नुपर्ने, स्थापित अन्तर्राष्ट्रिय मापदण्डअनुसार लेखापरीक्षण गराउनुपर्नेजस्ता कुराको विरोध गर्नु आफ्नै अपरिपक्वताको परिचय दिनु हो। त्यसरी नै विद्युत् प्रसारण लाइनलाई सीमापार मित्रराष्ट्र भारतको विद्युत् प्रसारण लाइनमा जोड्दा भारतीय सरकारको स्वीकृति र अनुमोदनविना कसरी जोड्न सकिन्छ ? त्यो आफैंमा हास्यास्पद हुन जान्छ र त्यस्ता कुरा उछालेर देशको सार्वभौमिकतासँग जोड्नु कतिसम्म युक्तसंगत हुन्छ ? आईपीएस र बीआरआई चीन आर्थिक रूपले सबल र प्रबल बन्दै गएपछि विश्व बजार अर्थतन्त्रमा अमेरिकी प्रभाव कम हुँदै जानु र चीनको अर्थतन्त्र आगामी ८१० वर्षपछि अमेरिकी अर्थतन्त्रभन्दा ठूलो आकारको हुनसक्ने प्रक्षेपणले अमेरिकीलाई पिरोल्नु स्वाभाविकै हो। चीन एउटा भीमकाय आर्थिक विकासको संयन्त्र (बीआरआई) मार्फत एसिया, अफ्रिका, युरोप र दक्षिण अमेरिकासम्म आफ्नो आर्थिक विकासको सञ्जाल फैलाउन अग्रसर भएकाले र एसिया नै विश्व अर्थतन्त्रको केन्द्रविन्दु हुने भएकाले अमेरिकाले चीनको बीआरआर्ई आर्थिक सञ्जालको प्रभाव रोक्न अथवा त्यसलाई न्यूनीकरण गर्ने इन्डोप्यासिफिक स्ट्राटेजी ल्याएको हो भन्ने विश्लेषण गरिँदै आएको छ। चीन र भारत दुवै एसियाका भीमकाय अर्थतन्त्र भएका र प्रबल सम्भावना भएका देशहरू हुन्। अमेरिकाले जापान, दक्षिण कोरिया, भारत र अस्ट्रेलियाजस्ता देशहरूलाई एउटा रणनीतिमा समेटेर चीनको बढ्दो प्रभाव रोक्न प्रयत्न गर्ने पक्ष र विपक्षमा हाम्रा मतहरू बाझिनुको कुनै अर्थ छैन। नेपाल के कुरामा सचेत हुनुपर्छ भने एमसीसी बीआरआईजस्तै आर्थिक विकासको प्रतिस्पर्धी अमेरिकी मोडेल हो भने यी दुवै मोडेलबाट नेपालले अधिकतम लाभ कसरी लिने भन्नेमा केन्द्रित हुन आवश्यक छ। एउटाको समर्थन र अर्काको विरोध गर्नुको कुनै अर्थ छैन। नेपालजस्तो असंलग्न विदेश नीति अख्तियार गर्ने देशले त्यसो गर्नु विल्कुलै उचित हुँदैन। सबैसँग छ मित्रता, कसैसँग छैन वैमनस्य यो नेपालको परराष्ट्र नीतिको मार्गनिर्देशक सिद्धान्त हुनुपर्छ। ऐतिहासिक कालदेखि नेपालले अवलम्बन गरेको नीतिले पनि यही प्रमाणित गरेको छ। बीआरआई र एमसीसी दुवै एकअर्काका प्रतिस्पर्धी मोडल भए पनि यी दुवैमा सहभागी भएर दुवैबाट लाभ लिन देश स्वतन्त्र छन्। थुप्रै देश छन्, जसले एमसीसी विकास अनुदान लिएर बीआरआईमा संलग्न भएका छन्। अमेरिकाको छिमेकी एलसाल्भाडोरले एमसीसी अनुदान प्राप्त गरेपछि चीनको बीआरआई परियोजनामा हस्ताक्षर गर्यो। अफ्रिका र दक्षिण अमेरिकाका अल्पविकसित देशहरूले एमसीसी र बीआरआई दुवैबाट लाभ लिने नीति अख्तियार गरेका छन्। जो बुद्धिमत्तापूर्ण देखिन्छ। अन्य देशको अनुभवबाट नेपालले पनि सिक्न सक्नुपर्छ। चीनको बीआरआई र अमेरिकाको एमसीसी प्रतिस्पर्धी विकास मोडेल हुन् भने र उनीहरूबीच स्वस्थ प्रतिस्पर्धा हुन्छ भने त्यो त एउटा सकारात्मक हो। एमसीसीका कमीकमजोरीलाई बीआरआई तथा बीआरआईका कमीकमजोरीलाई एमसीसीले उजागर गर्ने हुनाले ती दुवैमा सहभागी हुन चाहने देशहरूलाई अवश्य नै फाइदा पुग्ने हुन्छ। उदाहरणका लागि एमसीसीका प्रमुख कार्यकारी अधिकृतले भनेका छन्, बीआरआईको तुलनामा एमसीसी आकर्षक विकल्प मोडेल हो किनकि बीआरआईमा ऋण लिनुपर्छ चीनले बीआरआईमा संलग्न देशलाई ऋणको पासोमा पार्छ भन्ने आलोचना हुने सन्दर्भमा एमसीसीका सीईयोको भनाइ अर्थपूर्ण छ। एमसीसी विकास मोडेलभन्दा बीआरआई विकास मोडेल बढी लाभदायी हुन सक्छ भनेर चीनलाई बढी उत्तरदायी हुने अवस्था सृजना हुने भएकाले यो एउटा सकारात्मक पक्ष हो। पार्टी राजनीति र कूटनीति विश्वको बदलिँदो परिस्थितिमा महाशक्ति राष्ट्रहरूका बीचमा शक्ति सन्तुलन र शक्ति वितरणका नयाँ स्वरूप र ढाँचाहरू देखा पर्ने हुन्छन्। नेपालजस्ता देशहरूले महाशक्ति राष्ट्रका यस्ता विकास रणनीतिक ढाँचाबाट सबैसँग मित्रता कायम गरी अधिकतम लाभ लिने नीति अख्तियार गर्नुपर्ने हुन्छ। एउटाका पक्षमा र अर्काको विपक्षमा लाग्नु राष्ट्रिय स्वार्थको दृष्टिकोणले अनुचित हुन जान्छ। पार्टीभित्रको कचिंगल र असन्तुष्टिले देशले अवलम्बन गर्ने कूटनीतिलाई प्रभाव पार्ने काम भयो भने त्यो प्रत्युत्पादक मात्र होइन, मुलुकका लागि आत्मघातीसमेत हुन सक्छ। एमसीसी परियोजना अस्वीकार गर्दा नेपाल र संयुक्त राज्य अमेरिकासँगको कूटनीतिक सम्बन्धमा नकारात्मक असर पर्न सक्ने देखिन्छ। कूटनीति र परराष्ट्र सम्बन्ध जस्तो विषय पार्टीगुट र अमूक नेतृत्वसँग असन्तुष्टि पोख्न प्रयोग गर्न नहुने संवेदनशील विषय हो। एमसीसी सम्झौतामा त्यस्तो आपत्तिजनक प्रावधान नभए पनि नेकपाकै नेताहरूबाट जुन भ्रम उत्पन्न गर्ने काम भएको छ, त्यसले देशको सबैभन्दा ठूलो पार्टीको कूटनीतिक क्षमता र ज्ञान कति कमजोर रहेछ भन्ने प्रस्ट पार्छ। इन्डोप्यासिफिक स्ट्राटेजी अमेरिकाको क्षेत्रीय परराष्ट्र नीति हो। कुनै मुलुकको परराष्ट्र नीतिलाई आधार बनाएर वैदेशिक सहायता (अनुदान, ऋण र लगानी) लिने वा नलिने हो भने नेपालको राजनीतिक नेतृत्व संकटमा पर्ने हुन्छ। अमेरिका, युरोप, बेलायत, जापान र भारतसमेतबाट विकास सहायता लिन नसक्ने अवस्था आउन सक्छ। किनभने यी मुलुकको चीन, कम्युनिष्ट, समाजवादीहरू र प्रगतिशील खेमालाई हेर्ने दृष्टिकोण उस्तै छ। प्रधानमन्त्री ओलीले एमसीसी सम्झौतामा त्यस्ता आपत्तिजनक प्रावधान नरहेको व्यक्त गर्नुभएको छ। सम्झौतालाई राम्ररी अध्ययन गरेका तथा वैदेशिक सहायता बुझेका विज्ञहरूले पनि प्रस्ट पारेका छन्। केपी ओली त पार्टीको अध्यक्ष र दुईपटक प्रधानमन्त्री भइसक्नुभयो। कूटनीति र परराष्ट्र नीतिका सम्बन्धमा बदलिँदो अन्तर्राष्ट्रिय परिस्थितिलाई मध्यनजर राखेर समयसापेक्ष कुशलता प्रदर्शन गर्न नसके भावी प्रधानमन्त्री भनिएका प्रचण्ड, माधव र वामदेवलाई बढी क्षति हुने देखिन्छ। चेतना भया !"
बिपिएल टिट्वान्टीको उपाधी वीरगन्ज स्टार्सलाई,"वीरगन्ज : प्रदेश २ मा पहिलो पटक आयोजित वीरगन्ज प्रिमियर लिग (बिपिएल) टिट्वान्टी क्रिकेटको उपाधी वीरगन्ज स्टार्सले जितेको छ । नेपाली राष्ट्रिय टोलीका किर्तिमानी खेलाडी महबुब आलमको कप्तानीमा रहेको सिंह ११ लायन्सलाई ४ विकेटले हराउँदै वीरगन्ज स्टार्सले उपाधी उचालेको हो । नारायणी रंगशालाको क्रिकेट मैदानमा सोमबार भएको फाइनल खेलमा १ सय ४१ रनको लक्ष्य वीरगन्ज स्टार्सले १९ ५ ओभरमा ६ विकेट गुमाउँदै पुरा गरेको थियो। सिंह ११ ले दिएको १ सय ४१ रनको लक्ष्य, विवेक यादवको विस्फोटक अर्ध शतकीय पारीको मदतले वीरगन्ज स्टार्सले ७ बल बाँकी छँदै पुरा गरेर लिगको उपाधी जितेको हो । वीरगन्ज स्टार्सका लागि विस्फोटक ब्याटिङ गरेका यादवले केवल ३४ बलमा अविजित ७१ रन बनाए । सुरुवाती ६ व्याट्सम्यानहरु ६८ रनमै आउट भएपछि संकटमा परेको वीरगन्ज स्टार्सलाई सम्हाल्न क्रिजमा उत्रिएका यादवले ६ छक्का र ५ चौका प्रहार गरेका थिए । यादवलाई क्रिजमा खेलको अन्तिम क्षणसम्म साथ दिएका अलियास मन्सुरी पनि १५ रनमा अविजित रहे । राष्ट्रिय टोलीका सदस्यसमेत रहेका कप्तान हासीम अन्सारीले भने २० रनको योगदान दिए । बलिङतर्फ सिंह ११ का राहुल प्रताप सिंहले सर्वाधिक ३ विकेट लिए भने कप्तान महबुब आलम, रोविनकुमार सिंह र रोहितकुमार सिंहले समान ११ विकेट लिए । यसअघि टस हारेर पहिले ब्याटिङको निम्तो पाएको सिंह ११ ले पुरा २० ओभर खेल्दै ४ विकेटको क्षतिमा १ सय ४० रन बनाएको थियो । उसका लागि हिमांशु दत्तले सर्वाधिक ५४ र अविनाश अधिकारीले ४५ रन जोडेका थिए । कप्तान महबुब आलम भने ६ रनमै पोभेलियन फर्किएका थिए । बलिङतर्फ वीरगन्ज स्टार्सका विवेक यादव, भुलावन सहनी, हरिशंकर साह र सैदुल्लाह अन्सारीले समान ११ विकेट लिएका थिए । उपाधीसँगै वीरगन्ज स्टार्सले नगद २ लाख ५० हजार रुपैयाँ हात पारेको छ भने उपविजेता सिंह ११ ले १ लाख ८० हजारमै चित्त बुझाएको छ । प्रतियोगितको म्यान दि सिरिज घोषित वीरगन्ज स्टार्सका विवेक यादवले नगद २० हजार रुपैयाँ हात पारे । प्रतियोगिताको समापन समारोहमा प्रदेश २ का सामाजिक विकासमन्त्री नवलकिशोर साहले उपाधी विजेता र उपविजेता टिमलाई शिल्ड र मेडल प्रदान गरे । युनाइटेड क्रिकेट क्लबले आयोजना गरेको बिपिएल टिट्वान्टी क्रिकेटमा राष्ट्रिय र प्रदेश स्तरीय खेलाडीहरु सम्मिलित ६ वटा टिमले भाग लिएका थिए ।"
सागमा पदक विजेतालाई प्रहरीको सम्मान,"काठमाडौं : नेपाल प्रहरीले नेपालमा भएको १३औं दक्षिण एसियाली खेलकुद (साग) मा पदक जित्न सफल आफ्ना खेलाडीलाई आइतबार नगद पुरस्कारसहित सम्मान गरेको छ। सागमा नेपाल प्रहरीमा आबद्ध खेलाडीले १६ स्वर्ण, १४ रजत र २६ कांस्य जितेका थिए। प्रहरीले व्यक्तिगत स्पर्धामा स्वर्ण विजेतालाई एक लाख २५ हजार, रजतलाई ६० हजार र कांस्यलाई ३० हजार रुपैयाँ प्रदान गरेको छ। टिम स्पर्धामा स्वर्णलाई ७५ हजार, रजतलाई ४० हजार र कांस्यलाई २५ हजार रुपैयाँबाट सम्मान गरिएको नेपाल प्रहरी खेलकुद शाखा इन्चार्ज प्रहरी निरीक्षक भरतबहादुर शाहले जानकारी दिए। सागमा दोहोरो स्वर्ण जितेका प्रहरीका मन्डेकाजी श्रेष्ठले सर्वाधिक दुई लाख रुपैयाँ पाए। उनले कराँतेको व्यक्तिगत र टिम कातामा स्वर्ण जितेका थिए। महाराजगन्जस्थित नेपाल प्रहरी प्रशिक्षण प्रतिष्ठानमा आयोजित कार्यक्रममा प्रहरी महानिरीक्षक सर्वेन्द्र खनालले खेलाडीलाई पुरस्कार प्रदान गरेका थिए। ००० सागमा विजेता ५ इलामे सम्मानित साग विजेता सुदूरका महिला खेलाडी सम्मानित सागमा पदक विजेता हमाल सम्मानित साग, साइक्लिङ र स्वर्ण सागमा स्वर्ण पदक विजेता साइक्लिङ खेलाडीलाई सम्मान"
मुस्ताङमा तेश्रो राष्ट्रिय स्की च्याम्पियनसीप,"जोमसोम : मुस्ताङको मुक्तिक्षेत्रमा सोमबार तेश्रो राष्ट्रिय स्की च्याम्पियनसीप सम्पन्न भयो । हिउँ पर्यटक प्रर्वद्धन, स्की खेलको विकास तथा सरकारले घोषणा गरेको भिजिट नेपाल २०२० वर्ष सफल पार्न स्की च्याम्पियनसीप गरिएको हो । नेपाल स्की संघले आयोजना गरेको स्की च्याम्पियनसीपमा ४ जिल्लाका ३३ खेलाडी सहभागी भएका थिए । स्कीका ३ विधालाई मुख्य आधार बनाएर खेलाइएको च्याम्पियनसीपमा हिउँमा खेल्ने खेलाडीलाई एकआपसमा प्रतिस्पर्धा गराइएको थियो । च्याम्पियनसीपको क्रस कन्टी विधातर्फ महिला खेलाडी सुजता नामपुर प्रथम भइन् भने ईशा तामाङ दोश्रो भइन् । यसका अतिरिक्त क्रस कन्टीमा थुप्तेन लामा र चिनार तामाङ तेश्रो र चौथो भए । यस्तै स्नो बोडिङ स्कीतर्फ विशाल तामाङ प्रथम, नविन तामाङ दोश्रो र छिरिङ तामाङ तेश्रो भए । अल्पाइन स्कीतर्फ सिनियर र जुनियर गरी २ समुहमा पुरुष र महिलाबीच अलगअलग प्रतिस्पर्धा गराइएको थियो । स्की कोअर्डिनेटर अर्जुन महर्जनका अनुसार अप्लाइन स्कीको सिनियर पुरुषतर्फ साहसराम श्रेष्ठ प्रथम, सुकदेव थापा दोस्रो र प्रगुन महर्जन तेश्रो भए । महिला सिनियर अल्पाइनतर्फ गौरीमाया तामाङ प्रथम, संगिता लामा दोश्रो र लक्ष्मी राई तेश्रो भइन् । अप्लाइन स्कीको जुनियर पुरुषतर्फ सागर तमाङ प्रथम, उमङ्ग रञ्जित दोश्रो र किरण रञ्जित तेश्रो भए । महिलातर्फ लाक्पा डोल्मा शेर्पा प्रथम, आरसी महर्जन दोश्रो र उजला मुनिकार तेश्रो भइन् । च्याम्पियनसीपका लागि मुक्तिक्षेत्रको सेताम्मे हिउँमा २ दिनसम्म खेलाडीलाई प्रशिक्षण गराइएको स्की संघका सचिव वशन्तराज कार्कीले बताए । उनका अनुसार स्की संघमा आवद्ध स्की खेलाडीलाई बिहान ८ बजेदेखि साझ ४ बजेसम्म अभ्यास गराइ च्याम्पियनसीपमा सहभागी गराइएको सचिव कार्कीले जानकारी दिए । स्की अभ्यासका लागि क्याप्टेन बुद्धिप्रसाद गुरुङ, रामबहादुर गुरुङ, शेरबहादुर गुरुङ र क्याप्टेन धुब्र सेन खटिएका थिए । स्की प्रशिक्षण लिनेमा केही ओलम्पिक खेलमा भाग लिएका खेलाडी छन् । सोमबार स्कीका ३ वटै विधाका च्याम्पियन तथा बिजेता टोलीलाई ओलम्पिक कमिटी तथा स्की संघका अध्यक्ष एवं संघिय सांसद जीवनराम श्रेष्ठ, राखेपका उपाध्यक्ष पिताम्बर तिम्सिना, प्रदेश सांसद महेन्द्रबहादुर थकाली लगायतले संयुक्त रुपमा मेडल तथा प्रमाणपत्रले पुरस्कृत गरे । स्की च्याम्पियनसीपको समापन समारोहमा बोल्दै स्की संघ अध्यक्ष एवं सांसद जीवनराम श्रेष्ठले नेपाली खेलाडीलाई माउन्टेन अनुकुल खेलको तालिम संञ्चालन गरी अन्तरराष्ट्रिय प्रतियोगितामा सहभागी गराउने संघको मुख्य उद्देश्य रहेको बताए । राखेपका उपाध्यक्ष पिताम्बर तिमिल्सिनाले बेमौसमे सिजनमा हिउँसंग जोडेर खेलाइने खेलको विकासले नेपालको पर्यटनक्षेत्रलाई योगदान पुग्ने बताए । कार्यक्रममा गण्डकी प्रदेशका सांसद महेन्द्रबहादुर थकाली, स्की संघका महासचिव विजय श्रेष्ठ, वारागुङ मुक्तिक्षेत्रका अध्यक्ष फेञ्चोक छेप्तेन गुरुङ, प्रजिअ वेदप्रसाद अर्याल र संघका उपाध्यक्ष माधव अर्याल लगायतले नेपालमा स्की खेलको संम्भावना, पर्यटन विकास र यसको चुनौतिका बिषयमा आआफ्ना धारण राखे। नेपाल स्की संघले मुस्ताङमा सम्पन्न गरेको स्की च्याम्पियन २०७६ संगै ३ वटा संस्करण पुरा गरेको छ । संघले पहिलो स्की रसुवाको क्यान्जेन भ्यालीमा गरेको थियो भने दोश्रो र तेश्रो मुस्ताङमा भएको हो । संघले मुक्तिक्षेत्रको रानीपौवा बजारको पाखोमा स्की खेलाएको थियो । हिउँदयामा स्की प्रमोसन गर्न सके बजारक्षेत्रका युवा स्की खेल्न उत्प्रेरित हुने संघको भनाइ छ । नेपालमा अरु खेल जस्तै स्कीको नियमित अभ्यास गर्न सके अन्तरराष्ट्रिय इईभेन्टमा नेपालको संम्भावना बलियो हुने उपाध्यक्ष वशन्तराज कार्कीले दावी गरे । संघले हिउँसंगै लुकामारी खेलिने यस्ता इभेन्टलाई राज्यले सम्वोधन गर्नुपर्ने जनाएको छ । मुस्ताङमा यसपटक भएको स्की च्याम्पियनसीपमा स्थानीय युवायुवतीले समेत स्कीको अनुभव लिएका छन् ।"
सन्दीपको घोषणा : सगरमाथाको उचाई बराबर क्रिकेट रंगशालालाई सहयोग,"काठमाडौं : नेपाली राष्ट्रिय क्रिकेट टिमका लेग स्पिनर सन्दीप लामिछानेले प्रति विकेट सगरमाथाको उचाई बराबर क्रिकेट रंगशालालाई सहयोग गर्ने घोषणा गरेका छन्। अमेरिका र ओमानविरुद्धको खेलमा आफूले लिने हरेक विकेट बराबर चितवनमा बन्दै गरेको गौतम बुद्ध अन्तर्राष्ट्रिय क्रिकेट रंगशालालाई ८,८४८ रुपैयाँ सहयोग गर्ने घोषाणा गरेका हुन्। सन्दीपले आइतबार सामाजिक सञ्जाल फेसबुक तथा ट्वीटरमार्फत यस्तो घोषणा गरेका हुन्। यही माघ २२ देखि २९ गतेसम्म विश्व क्रिकेट लिग डिभिजन२ अन्तरगत नेपाल, अमेरिका र ओमानबीच काठमाडौंमा त्रिकोणात्मक श्रृंखलामा हुँदैछ । यसै प्रतियोगितामा उनले लिने हरेक विकेटमा यस्तो सहयोग गर्न लागेका हुन्। नेपाल क्रिकेटका लागि एक सपना छ । एक सपना, जहाँ हाम्रा प्रतिभाशाली नयाँ पुस्ताले हाम्रो विशाल सगरमाथाको उचाईभन्दा माथि जाने नतिजा निकाल्नेछन्, उनले फेसबुकमा लेखेका छन्, यही सपना पूरा गर्न मैले अमेरिका र ओमानविरुद्ध लिने हरेक विकेटमा ८,८४८ रुपैयाँ दान गर्ने घोषणा गर्दै पहिलो कदम चाल्न चाहन्छु। सन्दीपले गर्ने सबै दान बन्दै गरेको गौतम बुद्ध अन्तर्राष्ट्रिय क्रिकेट रंगशालालाई जाने बताउँदै उनले सबैलाई सहयोग र समर्थन गर्न आग्रह गरेका छन्। उनले धेरै भन्दा धेरै विकेट लिने अपेक्षा गर्न समर्थकलाई आग्रह गरेका छन्।"
बार्सिलोनाले प्रियंका कार्कीको फोटो राख्दै लेख्यो : वी लभ नेपाल,काठमाडौं : बार्सिलोना र लेभान्टेबीच खेल हेर्न प्रियंका कार्की बार्सिलोना पुगेकी छिन्। आइतबार राति खेलअघि ला लिगाको फेसबुक लाइभमार्फत नेपाललाई प्रतिनिधित्व गरेर आएकी बताइन् । उनले लाइभमार्फत भनेकी थिइन बसै नेपालीको यहाँ आउने चाहना भए पनि आउन पाएको छैनन्। त्यसैले सबै नेपालीको प्रतिनिधित्व गर्दै म यहाँ आएको छु यसैबीच बार्सिलोनाले आफ्नो फेसबुक पेजमा कार्कीको फोटो राख्दै लेखेको छ वी लभ नेपाल।
"टीट्वान्टी : विश्व वरियतामा नेपाल यथावत्, ब्याटिङमा पारस ६२ औं स्थानमा","काठमाडौं : अन्तर्राष्ट्रिय क्रिकेट परिषद् (आइसिसी)को टीट्वान्टी विश्व बरियतामा नेपाल यथावत् स्थानमा रहेको छ। आइसिसीले सोमबार सार्वजनिक गरेको नयाँ बरियताअनुसार नेपाल टीट्वान्टीतर्फ १२ औँ स्थानमा रहेको छ। यसअघि पनि नेपाल १२औँ स्थानमा थियो। टीट्वान्टीको विश्व बरियतामा पाकिस्तान शीर्ष स्थानमा, अष्ट्रेलिया दोस्रो, बेलायत तेस्रो, भारत चौथो र दक्षिण अफ्रिका पाँचौँ स्थानमा छन्। टीट्वान्टीको खेलाडी बरियताअन्तर्गत ब्याटिङतर्फ नेपालका पारस खड्का ६२ औँ स्थानमा छन्। यसअघि उनी ६०औं स्थानमा थिए। यसैगरी बलिङतर्फ नेपालका सन्दीप लामिछाने ८५ औँ स्थानमा छन्। यसअघि उनी ८३औँ स्थानमा रहेका थिए। अलराउण्डरतर्फ पारस २७ औँ स्थानमा तथा सोमपाल कामी ६५औँ स्थान तथा करण केसी ७५ औँ स्थानमा रहेका छन्।"
भारोत्तोलन संघमा रामकृष्ण निर्वाचित,"काठमाडौं : नेपाल भारोत्तोलन संघको अध्यक्षमा रामकृष्ण श्रेष्ठ (बोस) निर्वाचित भएका छन्। संघको शनिबार राति सम्पन्न चुनावी साधारणसभाबाट उनी अध्यक्षमा निर्वाचित भएका हुन्। उनी आफ्ना प्रतिद्वन्द्वी विजेन्द्रविक्रम शाहलाई दुई मतले पराजित गर्दै चार वर्षका लागि संघको अध्यक्षमा निर्वाचित भएका हुन्। श्रेष्ठ यसअघि संघको उपाध्यक्ष थिए। संघका पूर्वअध्यक्ष एवं नेपाल ओलम्पिक कमिटीका कोषाध्यक्ष रतनकुमार टण्डनले संघको नेतृत्व त्याग्ने भएपछि संघको चुनाव रोचक बनेको थियो। अध्यक्ष पदमा श्रेष्ठले ३० र शाहले २८ मत पाए। संघको पाँच उपाध्यक्ष, महासचिव, सहसचिव र कोषाध्यक्ष भने निर्विरोध निर्वाचित भए। उपाध्यक्षमा पार्थसारथि सेन गुप्त, जगदीश प्रधान, समसुद्दिन सिद्धिकी, राजनकुमार बड्गामी र रुकेश तण्डुकार चयन भए। महासचिवमा तिलकबहादुर राउत, सहसचिवमा रामेश्वर श्रेष्ठ र कोषाध्यक्षमा रुद्रबहादुर न्यौपाने चयन भए। सचिवमा भने कुमारमान श्रेष्ठ निर्वाचित भए। उनले ३३ र उनका प्रतिद्वन्द्वी विपेन्द्र महर्जनले २४ मत प्राप्त गरे। १० सदस्यका लागि भएको मतदानमा सदस्यमध्ये गीता श्रेष्ठ निर्विरोध निर्वाचित भइन्। उनी महिला सदस्यमा निर्विरोध भएकी हुन्। अन्य सदस्यमा शिवनारायण चौधरी (५१ मत), गोपालबहादुर श्रेष्ठ (५० मत), रत्नमान माली (४४ मत), महेशप्रसाद यादव (४३ मत), शत्रुघन यादव (३९ मत), दीपेन्द्रकुमार ठाकुर (३६ मत), प्रेमकुमार कौशल (३६ मत), राजेन्द्र प्रधान (३५ मत) र अजय शाही (३४ मत) विजयी भए।"
गलकोटले जित्यो उपाधि,"कुश्मा : पर्वत महोत्सवको अवसरमा आयोजित गण्डकी प्रदेशस्तरीय अन्तरपालिका भलिबल प्रतियोगिताकोे उपाधि बागलुङको गलकोट नगरपालिकाले जितेको छ। गलकोट नगरपालिकाको तर्फबाट युनाइटेड स्पोर्ट्स क्लब र बागलुङकै जैमिनी नगरपालिकाको तर्फबाट हिलसाइड निर्माण सेवाबीच आइतबार फाइनल खेल भएको थियो। फाइनलमा गलकोट ३१ सेटमा विजयी भयो। उपाधि विजेता गलकोटले एक लाख ४४ हजार चार सय ४४ रुपैयाँ नगदसहित सिल्ड, मेडल र प्रमाणपत्र प्राप्त गर्यो। उपविजेतामा चित्त बुझाएको जैमिनीको हिलसाइड निर्माण सेवाले ७७ हजार सात सय ७७ रुपैयाँ पुरस्कार हात पार्यो। प्रतियोगितामा महाशिला गाउँपालिका र मोदी गाउँपालिकाले सान्त्वना स्थान हात पारे। दुवै टोलीले समान २२ हजार दुई सय २२ रुपैयाँका दरले नगद पुरस्कार पाए। प्रतियोगितामा पर्वत, बागलुङ, म्याग्दी र कास्कीका गरी कुल १३ टोलीले सहभागिता जनाएका थिए। प्रतियोगिताका विजयी टोली र खेलाडीलाई गण्डकी प्रदेश प्रमुख अमिक शेरचनले पुरस्कार तथा प्रमाणपत्र वितरण गरे।"
सहिद स्मारक ए डिभिजन लिग : उपाधि दौडमा आर्मी अगाडि,"काठमाडौं : त्रिभुवन आर्मी क्लब सहिद स्मारक ए डिभिजन लिग फुटबलको उपाधि दौडमा अगाडि देखिएको छ। दशरथ रंगशालामा आइतबार भएको खेलमा आर्मीले विभागीय प्रतिद्वन्द्वी नेपाल पुलिस क्लबलाई ४२ गोलले हरायो। रोचक खेलमा आर्मीले पुनरागमन जित निकालेको थियो। निकै प्रतिस्पर्धात्मक खेलमा सुरुआती अग्रता पुलिसले लिएको थियो। पुलिसका बुद्धबल तामाङले २०औं मिनेटमा गोल गरे। बुद्धले डीबक्स भित्र आर्मीका रक्षकलाई छक्याउँदै गोल गरेका थिए। त्यसपछि आर्मीले ३४औं मिनेटमा बराबरी गोल फर्कायो। आर्मीका सुमन अर्यालले पोस्ट नजिकबाट हेड गोल गरेका थिए। पहिलो हाफमा ११ गोलको बराबरीमा सकिएको खेलमा दोस्रो हाफमा पुलिसले पुनः अग्रता लियो। पुलिसका मानबहादुर परियारले हेड गोल गर्दै पुलिसको उत्साह बढाए। उनले नीरकुमार राईको लामो पासमा गोल गरेका थिए। त्यसपछि आक्रामक प्रदर्शन गरेको आर्मीले ७७औं मिनेटमा बराबरी गोल गर्यो। आर्मीका नवयुग श्रेष्ठले गोल गरे। टोलीका लागि व्यक्तिगत दुई गोल गरेका नवयुगले ७७औं र ८५औं मिनेटमा गोल गरेका थिए। ८८औं मिनेटमा सुदिल राईले डीबक्सभित्र घम्साघम्सीबीच भेट्टाएको बलमा उत्कृष्ट गोल गर्दै आर्मीलाई सजिलै जिताए। आर्मीलाई कडा टक्कर दिएको पुलिसले पनि लगातार गोल गर्ने अवसर बनाएको थियो। अन्तिम पाँच मिनेट सम्हालिन नसक्दा पुलिस हार खेप्न बाध्य बन्यो। दुई गोल गरेका आर्मीका नवयुग श्रेष्ठ म्यान अफ दी म्याच भए। जितसँगै शीर्ष स्थानमा रहेको आर्मीले १० खेलबाट २३ अंक बनाएको छ। १४ अंक बनाएको पुलिस सातौं स्थानमा छ। खेलपछि आर्मीका प्रशिक्षक नवीन न्यौपानेले तीन अंकले टोलीको उपाधि यात्रालाई केही सहज बनाएको बताए। आजको जित महŒवपूर्ण थियो। पुलिसले मार्क गरेर खेल्दा केही गाह्रो भयो। दोस्रो हाफको अन्तिममा खेलाडीले मेहनत गरेर खेले। गोल पनि सोचेजस्तै भयो। लिगको उपाधिविहीन आर्मीको एउटै लक्ष्य यस पटक जित्नु हो। अबको तीन खेल उत्तिकै महŒवपूर्ण छ, नवीनले भने। पुलिसका प्रशिक्षक अनन्त थापाले आर्मी अहिले बलियो देखिएको बताए। उनले खेलाडीले राम्रो प्रदर्शन गरे पनि अन्तिममा रक्षकको सानो गल्तीले उल्टै दुई गोल खाएको बताए। यसैगरी दशरथ रंगशालामा भएको अर्को खेलमा संकटा क्लबले कठिन जित हात पारेको छ। संकटाले हिमालयन शेर्पालाई १० गोलले हरायो। संकटाको जितमा अफ्रिकी खेलाडी अजयी मार्टिन्सले गोल गरे। अजयीले २१औं मिनेटमा क्षितिजराज जीटीको पासमा गरेको गोल निर्णायक बनेको थियो। संकटालाई रोक्दै अंक तालिकामा सुधार गर्ने शेर्पाको योजना सफल हुन सकेन। संकटाका अजयी मार्टिन्स म्यान अफ दी म्याच भए। जितसँगै १० खेलबाट १५ अंक बनाएको संकटा पाँचौं स्थानमा उक्लिएको छ। सात अंक बनाएको शेर्पा १२औं स्थानमा छ।"
गिरिजाप्रसाद कोइराला गोल्डकप : सर्लाहीलाई हराउँदै सप्तरी सेमिफाइनलमा,वीरगन्ज : सप्तरी पनि वीरगन्जमा जारी प्रदेश२ स्तरीय प्रथम गिरिजाप्रसाद कोइराला गोल्डकप फुटबलको सेमिफाइनलमा प्रवेश गरेको छ। आदर्शनगर रंगशालामा सोमबार भएको खेलमा सर्लाहीलाई ३२ गोल अन्तरले पराजित गर्दै सप्तरीले सेमिफाइनलमा स्थान सुरक्षित गरेको हो। सप्तरीका लागि दिवेश श्रेष्ठले पहिलो हाफको ३७ औं र दोश्रो हाफको ७ औं मिनेटमा गरि दुई गोल र उज्वल सिंहले एक गोल गरेका हुन्। सर्लाहीका लागि भने श्रवण लामा र दावा गुरुङले एक एक गोल गरेका हुन्। खेलको म्यान अफ दी म्याच सप्तरीका लागि २ गोल गरेका दिवेश श्रेष्ठ घोषित भए। फाइनल प्रवेशका लागि सप्तरीले सेमिफाइनलमा महोत्तरीसँग २२ गते प्रतिस्पर्धा गर्नेछ। महोत्तरीले भने आइतबार भएको खेलमा रौतहटलाई हराउँदै सेमिफाइनलमा आफनो स्थान सुरक्षित गरिसकेको छ। प्रतियोगितामा मंगलबार बारा र सिरहाबीच खेल हुने आयोजक गिरिजाप्रसाद कोइराला फाउण्डेशन पर्साका सचिव सरोज चौरसीयाले जानकारी दिए। माघ २५ गतेसम्म चल्ने प्रतियोगितामा प्रदेश२ का आठ वटै जिल्लाका जिल्ला फुटबल संघका टिमले भाग लिएका छन्। प्रतियोगिताको उपाधि विजेता टिमले एक लाख ५१ हजार नगद र उपविजेता टिमले ७५ हजार रुपैयाँ नगदसहित कप प्रदान गरिने आयोजकले जनाएका छन्।
