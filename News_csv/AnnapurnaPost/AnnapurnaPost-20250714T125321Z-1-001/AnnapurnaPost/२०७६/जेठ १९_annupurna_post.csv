शीर्षक,विवरण
भाग्य जाँच्ने भाँडो,"गर्मी बढेसँगै स्वयम्भूस्थित विश्व शान्ति पोखरीमा भाग्य जाँच्नेको भीड लाग्ने गर्छ। मोटर गाडीमा स्वयम्भू महाचैत्यको दर्शन गर्न जानेहरूका लागि विश्व शान्ति पोखरी आधार शिविर हो। यहाँ पोखरीको बीचमा बुद्धको सुनौलो रङको पूर्ण कदको मूर्ति स्थापित छ। त्यही मूर्तिको अगाडि पित्तलको भाँडो राखिएको छ। यस भाँडोलाई गुल्पा भनिन्छ। यो भाँडोमा पोखरीको डिलबाट सिक्का खसाइन्छ। सिक्का भाँडोभित्र पर्यो भने सिक्का खसाउने व्यक्ति भाग्यमानी भनेर चिनिन्छ। सिक्का खसाउनेमा विशेषगरी नेपाल, भारत, चीनलगायत विभिन्न देशका धार्मिक पर्यटक हुने गर्छन्। अभिभावकसँगै घुम्न गएका बालबालिका मनोरञ्जनको रूपमा सिक्का खसाउँछन्। अलि ठूला कलेज पढ्नेहरू आफ्नो पढाइ, प्रेम र विदेश यात्रामा सफलता र असफलताको नतिजा जान्न चाहन्छन् भने प्रौढ वा वृद्धवृद्धा गौतम बुद्धलाई दानपात्रमा भिक्षा दिएको सम्झन्छन्। उक्त गुल्पामा सिक्का पस्यो भने आफूले दिएको भिक्षा बुद्ध भगवान्ले ग्रहण गरेको विश्वासका साथ खुसी हुन्छन्। सिक्काको व्यापार भाग्य जाँच्ने यन्त्रका रूपमा प्रयोग हुने सिक्काको व्यापारबाट तीनचार परिवारको घर खर्च राम्रोसँग चलेको छ। हुन त जुन देशका नागरिक आउँछन् त्यही देशको सिक्का भाँडोमा खसाउँछन्। जब सिक्का सकिन्छ तब नेपाली सिक्का साट्छन्। पाँच रुपैयाँको नोट दियो भने चार सिक्का, दसको आठ र बीसको सोह्रवटा सिक्काको दरले रुपैयाँ साटिन्छ। सालाखाला दैनिक तीन हजारदेखि पैंतीस सयको व्यापार हुने गरेकोमा बुद्धपूर्णिमा, चैतपूर्णिमा र श्रीपञ्चमीमा मानिसको भीडसँगै व्यापारमा वृद्धि हुने गरेको विगत १४ वर्षदेखि सिक्काको व्यापारमा संलग्न ललितपुर धुसेल १ स्थायी घर भएका पदमबहादुर लामा बताउँछन्। लामा १७ वर्षअघि ज्यामी काम गर्न स्वयम्भू छिरेका पहिलो र पुरानो सिक्का व्यापारी हुन्। भाग्य जाँच्ने यन्त्रका रूपमा प्रयोग हुने सिक्काको व्यापारबाट तीनचार परिवारको घर खर्च राम्रोसँग चलेको छ। अहिले उनीसँगै सिक्काको व्यापार गर्ने चारजना पुगेका छन्। अरू कामको तुलनामा सिक्काको व्यापार सुरक्षित, सजिलो र जोखिमरहित भएको सिक्काका व्यापारीहरू बताउँछन्। महिनामा दुईपटक स्वयम्भू व्यवस्थापन तथा संरक्षण महासमितिले स्थानीय क्लबहरूसँग मिलेर पोखरी सफा गर्ने क्रममा सिक्का सोहोर्ने गर्छ। विश्वका विभिन्न सयौं देशका सिक्का सो अवसरमा भेटिन्छ। सोही अवसरमा व्यापारीले समितिसँग सिक्का साट्ने गर्छन्। धार्मिक आस्था वा मनोरञ्जनले खसालिएको सिक्काबाट पोखरीको सरसफाइ र पानी भर्न लाग्ने खर्च धानेको छ। महिनामा दुईपटक आठजना ज्यामी लगाएर पोखरी सफा गर्ने गरेको स्वयम्भू व्यवस्थापन तथा संरक्षण महासमितिका उपाध्यक्ष ज्ञानु लामाले जानकारी दिए। सफाइपछि पोखरीमा पानी भरिन्छ। एकपटकमा सात ट्यांकी पानी भर्ने गरेको उपाध्यक्ष लामाको भनाइ छ। लामाका अनुसार विश्व शान्ति पोखरीको अर्थ र महत्व अलि बेग्लै रहेको छ। १९७५ साल अर्थात् एक सय वर्षअगाडि स्वयम्भू जीणोद्धार गर्ने क्रममा पानी जम्मा पार्न खनिएको खाल्डो हो विश्व शान्ति पोखरी। त्यतिबेला स्वयम्भूको डाँडामा पानी थिएन। चुनको जमाना थियो। पानी जम्मा पार्ने ट्यांकी थिएन। स्वयम्भू महाचैत्य जीर्णोद्धार गर्ने क्रममा वरिपरि बस्तीका मानिसलाई पानी बोक्न बोलाइन्थ्यो। टोलभरिका मानिसले बोकेर ल्याएको पानी जम्मा पार्न खनिएको खाल्टो काम सकिएपछि त्यत्तिकै छाडिएको थियो। बर्खामा खाल्टोमा जमेको पानीमा बालबालिका र पशु डुबेर मर्ने सम्भावनासँगै महासमितिको आँगनमा खाल्टो राम्रो देखिएन। २०५३ सालमा गठन भएको महासमितिले पहिलो काम सिमेन्ट प्लास्टर गरेर खाल्टोलाई पोखरीमा परिणत गर्यो र पोखरीका बीचमा बुद्धको पूर्ण कदको सुनौलो रङको मूर्ति स्थापना गर्यो। पछि त्यसलाई पनि सिक्काले टाढाबाट हिर्काएर छियाछिया पारेपछि मूर्ति जोगाउन मूर्तिअगाडि पित्तलको गुल्पा राखियो। त्यसपछि सिक्का खसाउनेको झनै भीड लाग्न थाल्यो। मूर्ति जोगाउन राखेको गुल्पाले धार्मिक पर्यटकको आस्थालाई अरू रोमाञ्चक तरिकाले स्थापना गराइदियो। आस्थाले नै ढुंगालाई भगवान् बनाइदिन्छ भनेजस्तै स्वयम्भू व्यवस्थापन तथा संरक्षण महासमितिले आफ्नो आँगनको शोभा बढाउन बनाइएको पोखरी अहिले विश्व शान्ति पोखरीको नामले प्रख्यात छ।"
विजयपछिको मोदी चासो,"मोदी सरकारले आफ्नो विद्यमान छवि थप चम्किलो बनाउन छिमेकीसँगको सम्बन्धमा व्यापक लचकता ल्याउनुपर्ने देखिन्छ सन् २०१९ मा भारतमा सम्पन्न सत्रौं लोकसभा परिणामले विपक्षीहरूको बोलीमा ताल्चा लगाएको छ। राष्ट्रिय सुरक्षा र हिन्दुत्वको मुद्दा तथा निर्वाचनको पूर्वसन्ध्यामा गरिबउन्मुख लोकप्रिय कार्यहरूले विपक्षी दलहरूको मोदी रोक्ने भगीरथ प्रयत्न हुँदाहुँदै पनि मोदीको लहरलाई अगाडि बढाइछोड्यो। यहाँनेर बुझ्नुपर्ने कुरा के हो भने मतदाता सबै सधैं कुनै एउटा दलप्रति प्रतिबद्ध हुँदा रहेनछन्। उनीहरूको भावना र चाहनालाई जसले छुन सक्यो, जित उसकै गोजीमा जान्छ। मोदीको व्यक्तित्व, भाषण कला र निर्वाचन सञ्चालन गर्ने टिमको अहोरात्र परि श्रमले भाजपालाई बहुमत दिलाएको हो। हुन त यसमा राहुल गान्धी नेतृत्वको कांग्रेस पार्टी र सहयोगी पार्टीसहितको यूपीए गठबन्धनमा मोदीलाई टक्कर दिन सक्ने व्यक्तित्वको कमीका कारणले पनि कांग्रेस पार्टीले तल खस्किनुपरेको भनिन्छ। कांग्रेसले आफ्नो छुट्टै मुद्दा उठान गर्नुभन्दा पनि मोदीको हिन्दुत्वकै नारा समात्न खोज्नु र राजनीतिक उचाइ लिएर आलोचना गर्नुभन्दा पनि व्यक्तिगत आलोचनामा उत्रिनुले जनअभिमत आकर्षित हुन सकेन। अर्को पक्ष भाजपासँग ईव्यवस्थापन को अत्युत्तम सीप र कला हुनु उसको सबल पक्ष थियो। साथै स्वतःस्फूर्त रूपमा परिचालित युवा जमात जसले मोदी सरकारको सफलता र विपक्षी दलको असफलताको चित्रण कार्टुन, संवाद, भिडियो र अडियोको माध्यमबाट अधिकतम मात्रामा भयो। जुन कार्यमा विपक्षी दल पछाडि रह्यो। साथैै मिडियाको अधिकतम उपयोग भाजपाले गर्न चुकेन। उसले पहिल्यैदेखि नै मिडियाको सकारात्मक साथ पायो। यी सब कारणले भाजपालाई दोस्रोपटक पूर्ण बहुमतको सरकार बनाउने बाटो प्रशस्त भयो। कांग्रेसको स्ट्रक्चरल डिफिसियन्सी हुनु र क्षेत्रीय दलहरूसँग राष्ट्रिय गठबन्धन हुन नसक्नुले कांग्रेसलाई थोरै सिटमा चित्त बुझाउनुपर्ने बाध्यता आएको कुरा द हिन्दुअंग्रेजी पत्रिकाको अनलाइन खबर बनेको थियो। नेपालभारत सम्बन्ध दोस्रोपटक प्रधानमन्त्री भएपछि नरेन्द्र मोदीको सरकारले नेपालसँग कस्तो बर्ताव गर्ला ? द्विपक्षीय सम्बन्धमा कस्तो असर पर्ला ? नेपालमा पनि हिन्दुत्वको मुद्दाले कस्तो उठान लेला भन्ने सवाल सतहमै तरंगित भएका छन्। हामीले बुझ्नुपर्ने कुरा के हो भने नेपाल र भारतको सम्बन्ध नयाँ होइन। हाम्रा सम्बन्ध सांस्कृतिक, सामाजिक र आर्थिक पक्षबाट शदीयौंदेखि घनिष्ट हुँदै आएको हो। राष्ट्रराज्यको अवधारणाअन्तर्गत सार्वभौमसत्तासम्पन्न मुलुक भएकाले नेपाल र भारतका बीचमा रहेको सिमानाले हामीलाई छुट्ट्याएको छ। यसको द्विपक्षीय सम्बन्धको आधार पञ्चशीलको सिद्धान्त र एकअर्काको सार्वभौमसत्ताको सम्मान गर्नुबाट निर्देशित छ। अब भारतले नेपाललाई पछिल्लो नाकाबन्दीसम्मको परम्परागत आँखाबाट हेर्ने छैन। मोदीको नवगठित सरकारले यस कुरालाई बुझेकै रूपमा हामीले लिनुपर्छ। यो कुरा भारतले पनि बुझेको छ र नेपालले पनि। भूगोल र आर्थिक समृद्धिको हिसाबले भारतभन्दा नेपाल सानो छ। तर नेपालको एउटा पहिचान छ, त्यो हो नेपालले आफ्नो मित्र र छिमेकीलाई यथोचित सम्मान गर्न जानेको छ र छिमेकी मित्रको सुखदुःखको साथी बनेको छ। उसले पनि आफ्ना छिमेकी मित्रराष्ट्रबाट यस्तै सम्मानको अपेक्षा राख्छ र सुखदुःखको साथी बनोस् भन्ने चाहना राख्छ। यसमा अहस्तक्षेपको सिद्धान्तको सकारात्मक प्रयोग होस् भन्ने चाहन्छ। विगतको अघोषित नाकाबन्दीले नेपाल जनजनलाई कसरी रुलाएको छ भने त्यसको परिणाम र परिणामलाई एकाइमा गणना गर्न सकिँदैन। यद्यपि यो विषयलाई विगतको तीतो घटना भनेर बिर्सिनुपर्ने हुन सक्छ। यसले नेपालमा नयाँ राष्ट्रवादको बहस सुरु गराएको छ। यद्यपि यसको समर्थन र विरोधमा विभिन्न कोणबाट अभिमत सतहमा आएका छन्। नेपालको सामाजिक, आर्थिक र भूबनोटको धरातलीय यथार्थमा टेकेर उभिनुपर्छ र हाम्रो कूटनीतिक परिचालनलाई आधुनिक कूटनीतिको सरल र वक्ररेखाहरूबाट हिँडाउने अभ्यास गर्नु जरुरी छ। समय सधैं एकै प्रकारको रहँदैन। हामीले समयलाई परिवर्तन गर्छौं भन्दाभन्दै समयले नै हामीलाई परिवर्तन गरिरहेको हुन्छ। यस अर्थमा समयलाई समयसापेक्ष बुझेर भारतसँगको नेपालको सम्बन्धलाई अझै उचाइमा पुर्याउने कार्यमा नेपाल सरकारको जोड हुनुपर्छ। हुन त, भारतले नेपाललाई पछिल्लो नाकाबन्दीसम्मको परम्परागत आँखाबाट हेर्ने छैन आउने दिनमा। मोदीको नवगठित सरकारले यस कुरालाई बुझेकै रूपमा हामीले लिनुपर्छ। नेपाललाई जे गरे पनि हुन्छ भन्ने सोचाइ भारतका केही विद्वान्ले सोच्छन् भने उनीहरूले आफ्नो ज्ञानको पुस्तकका नयाँपना खोल्नुपर्छ। जहाँ सफ्ट पावर ले द्विपक्षीय सम्बन्धलाई जति उचाइमा पुर्याउँछ कोर्सिभ पावरले सक्दैन। नेपालले आफ्नो कूटनीतिमा नयाँ प्रयोगको थालनी गरेको छ। परम्परागत कूटनीतिको मोडेललाई साथमा लिँदै डिजिटल क्यापाबिलिटीलाई कूटनीतिको प्रभावकारिता वृद्धिमा प्रयोग गर्न सुरु गरेको छ। यसले द्विपक्षीय, क्षेत्रीय वा बहुपक्षीय सम्झौतामा सूचना प्रवाहद्वारा आफूलाई सुसज्जित गर्दै जान थालेको छ। यसबाट सुरक्षा खतराको पहिचान गर्दै आफ्नो भूमिबाट छिमेकी मित्रराष्ट्र भारतको सुरक्षा संवेदनशीलतामाथि प्रहार हुन सक्ने कुनै पनि प्रकारको गतिविधिलाई समयमै नियन्त्रण गर्न सक्नेछ। यसबाट प्रभावकारी विदेश नीतिको सकारात्मक परिणाम देखिने छ। नेपालभारत सम्बन्धको कूटनीति उचाइ बढाउनका लागि स्टेक होल्डर डिप्लोमेसी (सरोकारवाला कूटनीति) लाई नेपालले प्रस्तुत सन्दर्भमा अगाडि ल्याउनु जरुरी छ। यसभित्र राज्यका अंगभन्दा पृथक् रहेर कार्य गर्ने सरोकारवाला पर्छन् ? गैरसरकारी संगठन, समाजसेवी संस्था, निजी कम्पनी र निजी क्षेत्र, बौद्धिक समुदाय, सार्वजनिक सेवाबाट निवृत्त भएका बुद्धिजीवी र मिडिया (सञ्चार) जगत्को क्षमता र विज्ञता सरकारले प्रयोग गर्नुपर्छ। उनीहरूको माध्यमबाट द्विपक्षीय सम्बन्धको सुदृढीकरण गर्न सकिन्छ। अमेरिका र चीन बीचमा पानी बाराबारको स्थितिलाई सहज बनाएर तत्कालीन अमेरिकी राष्ट्रपति रिचर्ड निक्सनको चीन भ्रमण यस्तो एउटा सफल उदाहरण हो, जहाँ स्टेक होल्डर डिप्लोमेसी ले पर्दापछाडिबाट अमूल्य कार्यको शताब्दीका रूपमा लिइएको छ। यसले त्यो देशको कूटनीतिक सफलता इंगित गर्छ, जहाँ आर्थिक र भौतिक समृद्धिले फल्ने र फुल्ने अवसर पाएका हुन्छन्। जब नेपाल आफ्नो भूपरिवेष्ठिततालाई अवसरको रूपमा लिएर, दक्षता क्षमता, वृद्धि गर्दै समृद्ध बन्छ, उसको अन्तर्राष्ट्रिय तहमै बार्गेनिङ पावर बढ्छ भन्ने बुझ्न जरुरी छ। द्विपक्षीय सम्बन्ध सुदृढ बनाउन अरूको आलोचना गरेर होइन, आफ्नो दक्षता र क्षमता वृद्धि गर्दै समृद्ध बन्छ, उसको अन्तर्राष्ट्रिय तहमै बार्गेनिङ पावर बढ्छ भन्ने बुझ्न जरुरी छ। द्विपक्षीय सम्बन्ध सुदृढ बनाउन अरूको आलोचना गरेर होइन, दक्षता र क्षमता वृद्धि गरेर मात्र सम्भव छ। नेपालमा हिन्दु राज्यको स्थापना गर्नुपर्छ भनी नेपाल सरहदभित्र आवाज उठाउनेहरूका लागि भारतीय निर्वाचन परिणामले हौस्याएको छ। भाजपा सरकारले यस विषयमा बोल्न मिल्दैन। किनकि, कुनै देशको आन्तरिक मामिलामा दखल दिने नीति भारत सरकारको होइन। बरु, भाजपाका केही नेताहरूले पर्दापछाडि बसेर नेपाल हिन्दु राज्य होस् भन्ने चाहना राख्न सक्लान्, त्यो कुरा बेग्लै हो। नेपाल हिन्दु राज्य हुने वा नहुने विषय जनताको इच्छाको विषय हो। नेपालको संविधानले उक्त विषयलाई आफ्नो कुनै पनि धारामा ठाउँ दिएको छैन। मोदी सरकारले आफ्नो विद्यमान छविलाई अझै चम्किलो बनाउन छिमेकीसँगको सम्बन्धमा व्यापक लचकता कायम गर्ने स्थिति बन्ने देखिन्छ। दक्षिण एसियामा भारतपाकिस्तानबीचको कूटनीतिक ठोसाठोस ले सार्क सम्मेलन अगाडि बढ्न सकेको छैन। बिम्स्टेक ले सार्क लाई प्रतिस्थापन गर्ने भयो भन्ने विश्लेषण बाहिरतिर आइरहेको परिस्थितिमा भारतपाकिस्तानको सम्बन्ध सुधार अपरिहार्य छ। सम्भवतः मोदी सरकारबाट यस कटुतालाई मेटाउने काममा पहल हुनेछ। यसले दक्षिण एसिया क्षेत्रमा नयाँ कूटनीतिक हौसलाको माहोल बनाउने छ। नेपालले सार्क अध्यक्षको नाताले धेरै राम्रो वातावरण बनाउने काम गर्नुपर्छ। यो चुनौती र अवसर हो नेपालका लागि। बेहोर्नुपर्ने चुनौती सकारात्मक पक्षबारेमा कुरा गरिरहँदा माथिको सन्दर्भमा नेपालले केही समस्या झेल्नु पर्दैन भनेर सोची बस्नु अपरिपक्व हुन्छ। नागरिकताको विषय पुनः बल्झिएर आउने र नेपालको राजनीतिक उपक्रममा अल्झेर बस्ने स्थिति नआउला भन्न सकिन्न। किनकि, नागरिकतालाई विवादित बनाइरहन सक्ने स्थिति जति बढ्दै जान्छ, सरकारलाई उति धेरै कमजोर बनाउन सकिन्छ भन्ने धारणा केही दलभित्र पलाउँदै गएको बुझ्न गाह्रो छैन। केही समयअगाडि सार्वभौम प्रदेशको झीनो स्वर प्रदेश तहबाट आएको सुन्नमा आएको थियो। नेपालको सार्वभौम र राजकीय सत्ता नेपाली जनतामा रहेको परिप्रेक्ष्यमा नेपाल स्वतन्त्र र सार्वभौमसत्तासम्पन्न संघीय लोकतान्त्रिक गणतन्त्रात्मक राज्य हो। तर प्रदेशलाई सार्वभौम प्रदेश को रूपमा बुझ्न थालियो भने त्यसले भोलिका दिनमा कस्तो असर निम्त्याउला ? सरकारले विशेष ध्यान दिनुपर्छ। अहिलेको झीनो स्वरले भोलिको दिनलाई पिरोल्न सक्छ। संघीय लोकतान्त्रिक गणतन्त्रात्मक स्वरूपको वर्तमान शासन पद्धतिलाई नमान्ने नीति लिएर भूमिगत रहेको एउटा कम्युनिस्ट समूहलाई राज्यस्तरबाट सामान्य रूपमा हेरिएको छ भने त्यसले आउने दिनमा थप समस्या सिर्जना गर्न सक्छ। विषयवस्तुलाई हल्का उठान गरेर हुँदैन। सकारात्मक समाधानको योजनासहित हिँड्न जरुरी छ। अन्यथा धमिलो पानीमा माछा मार्ने बाह्य तत्वहरूको सक्रियता बढ्ने छैन भन्न मिल्दैन। पाकिस्तानी नागरिकसहित एकजना नेपाली हालै त्रिभुवन विमानस्थलमा जाली भारतीय नोटसहित पक्राउ पर्नुले नेपालमा पाकिस्तानबाट जाली भारतीय रुपैयाँ भित्रिने गरेको विषयलाई पुनः पुष्टि गरेको छ। यो विषयलाई लिएर भारतले आफ्नो गुनासो नेपालसमक्ष राख्ने र यही विषयलाई मुद्दा बनाउँदै अध्यागमनमा खुकुलो सुरक्षाका कारणले भारतको सुरक्षना संवदेनशीलतामा असर पर्न गएको तर्फ नेपालमाथि दबाब सिर्जना हुने स्थिति छ। नेपाल सरकारले सुरक्षाप्रति कम्प्रोमाइज नगरी रियल टाइम इनफार्मेसन लाई बलियो बनाउँदै भौतिक संरचना र ईव्यवस्थापनलाई सुधार एवं सुदृढ गर्नेतर्फ लाग्नुपर्ने देखिन्छ।"
विदेश मामिलामा असफल सरकार,"संसारकै सबैभन्दा ठूलो लोकतान्त्रिक मानिने भारतको केन्द्रीय संसद् लोकसभा निर्वाचन सम्पन्न भएको छ। टाइम पत्रिकाले इन्डियाज डिभाइडर इन चिफ भनेर आफ्नो आवरणमा छापे पनि संसारलाई चकित पार्ने गरी नरेन्द्र मोदी र उनको सशक्त समूहले सत्तारुढ गठबन्धनलाई राम्रै बहुमतमा पुर्याए। यो नतिजा नरेन्द्र मोदीको अनुहार हेरेर मात्रै आएको होइन। निर्वाचनमा प्रधानमन्त्री मोदीको पार्टी भारतीय जनता पार्टीले प्रचण्ड बहुमत ल्याउनुमा उनको पाँचबर्र्से कार्यकाल विश्वास जित्ने आधार हो। प्रचण्ड बहुमतको नजिक पुग्दै गर्दा पार्टी कार्यकर्तामार्फत आम जनतालाई सम्बोधन गर्ने क्रममा मोदीले नमात्तिई गरेको सम्बोधन विश्वभरका प्रजातन्त्रप्रेमीका लागि अनुकरणीय नै थियो। उनले भने, यो जित संविधानको जित हो। संविधानविपरीत कोही जान सक्दैन र म पनि जान्न। यो जित कुनै दलविशेषको नभई भारतीय जनताको हो। यो जित विश्वासको हो। पहिलो निर्वाचनमा जनताले भरोसा गरेर मत दिएका थिए भने यसपटक भरोसालाई विश्वासमा परिणत गरेर जनताले गरेको भरोसालाई मोदीले कुठाराघात हुन दिएनन्। कुनै समय भाजपाको मात्र दुई सिट थियो। तर अहिले जनताले लगातार दोस्रोपटकका लागि सरकार चलाउने म्यान्डेट दिए। म जानीजानी गल्ती गर्ने छैन, भाजपाका कार्यकर्ताले पनि गर्ने छैनन् र म मेरा लागि केही गर्ने छैन, जे गर्छु मात्र जनताका लागि, देशका लागि गर्छु, मोदीले भने। यो स्थितिसँग हाम्रो राजनीतिलाई तुलना गरौं। विभिन्न कालखण्डका राजनीतिक परिवर्तनभन्दा पृथक् सशस्त्र संघर्ष र जनसंघर्ष ०६२६३ को आमूल परिवर्तन र संविधान निर्माणपश्चात् आम नेपाली जनतामा देश पछाडि पर्नुको प्रमुख कारण मिलिजुली सरकार हो भन्ने भाव आयो। त्यसैले उनीहरूले वामपन्थी पार्टीलाई झन्डै दुईतिहाइ सिट दिलाए। यसका अरू प्रमुख कारण पनि थिए। जस्तो एमाले र माओवादी पार्टीबीच एकीकरणको म्यान्डेट, भारतीय नाकाबन्दीप्रति प्रतिकार, चुनावको अगाडि चिनियाँ रेल नेपालमा ल्याउन अध्ययन र संविधानको कार्यान्वयन। यसैगरी शान्तिसुरक्षा, रोजगार, भ्रष्टाचार नियन्त्रण, शिक्षा, स्वास्थ्य, छिमेकी राष्ट्रका साथसाथै अन्तर्राष्ट्रिय स्तरमा परराष्ट्र सम्बन्धमा सुधार हुने आशाका कारण जनताले भरोसा गरी मतदान गरेका थिए। तर यो भरोसा विश्वासमा परिणत हुन सकेन भने हामीकहाँ पनि आगामी निर्वाचन वामपन्थी सरकारका लागि अभिशाप हुन सक्छ। हाम्रो सरकारको अवस्था हेर्ने हो भने आजसम्म कसैले पूर्ण कार्यकाल काम गर्न सकेको छैन, न जनताको मन नै कुनै दलले जित्न सक्यो। जनताको सम्पत्ति भनेको संविधान हो। संवैधानिक सर्वोच्चता कायम गर्न सक्यो भने मुलुकले कहिल्यै हार्दैन। जनता कहिले निराश हुनु पर्दैन तर सरकार बाटो बिराएर संवैधानिक सर्वोच्चताभन्दा संसदीय सर्वोच्चतामा दुईतिहाइको दम्भ देखाई संसदीय सर्वोच्चता कायम गर्न लागेको छ। जसका कारण सरकार प्रेस स्वतन्त्रता, मानव अधिकार, जनतामा निहित सार्वभौमसत्ता प्रजातन्त्र मास्नका लागि रूखको उल्टो हाँगामा बसेर हाँगा काट्ने काम गर्दै छ, जसले दुर्घटना निम्त्याउँदै छ। सबैभन्दा बढी त सरकार वैदेशिक मामला वा परराष्ट्र सम्बन्धमा असफल सावित भइसक्यो। तर सुधार्न सकिने अवस्था भने समाप्त भइसकेको छैन। वैदेशिक मामिलामा सरकार असफल हुनु भनेकोे कालान्तरमा मुलुक असफल हुने दिशातर्फ उन्मुख हुनु हो। तसर्थ बेलैमा सचेत भए दुर्घटना हँुदैन। परराष्ट्र मामलामा भागबन्डाका कारण अन्तर्राष्ट्रिय जगत्मा नेपालको छवि बिगँ्रदै गएको छ। भारतीय नाकाबन्दी, चिनियाँ राष्ट्रपतिको रद्द नेपाल भ्रमण, सम्पन्न र ठूला राष्ट्रलाई नेपालमा स्वागत गर्न नसक्नु, शक्तिसम्पन्न राष्ट्रका राजदूतले प्रत्यक्ष रूपमा नेपालभित्रै बसेर एकाधिकार जमाउन खोज्नु मात्र होइन, परराष्ट्र मामिलामा राजकीय भ्रमणको नाम दिएर चीनको एक कार्यक्रममा भाग लिन गएकी राष्ट्रपति विद्यादेवी भण्डारी अपहेलित भई एक दिनअघि नै स्वदेश फर्कनु दुर्भाग्यपूर्ण घटना हो। छिमेकी राष्ट्रबाट बेलाबखत मुलुकलाई विभिन्न प्रभावमा पार्न खोजी अप्रजातान्त्रिक गतिविधिमा संलग्न गराउन सफल हुनु त झनै दुर्भाग्यपूर्ण छ। परराष्ट्र मामलामा असफलता पछाडि मुलुकको प्रतिनिधित्व गर्दै विदेशमा समयमा राजदूत पठाउन नसक्नु पनि हो। उच्चस्तरीय भेटघाट, आर्थिक सहयोग, राजनीतिक सहयोगका अन्य धेरै क्षेत्र छन्, जहाँ दिन प्रतिदिन राष्ट्रप्रमुख, सरकार प्रमुख वा कुनै पनि क्षेत्रका विज्ञहरूसँग सरसल्लाह एवं सहयोगको वातावरण सुरुवात गर्ने व्यक्ति भनेको त्यस देशमा खटिएको वा खटाइएका राजदूत नै हुन्। तर हाम्रोजस्तो देशले राजदूत कूटनीतिलाई कुनै पनि व्यवस्था हुँदा वा आउँदा आत्मासात गर्न सकेन र गर्ने चेष्टा पनि गरेन। विडम्बना आर्थिक चलखेलद्वारा पनि पद प्राप्त हुने गरेको यथार्थ हेर्ने हो भने उक्त पदको गरिमा राज्यले बुझ्न नसकेको प्रस्ट हुन्छ। नातागोता, नेता र पार्टीका भागबन्डाका कारणले यस गरिमामय पद लिलामीमा छ। आफूलाई व्यक्तिगत रूपमा सहयोग गर्नेले त झन् ती पद हत्याउने नै भए। देशलाई अन्तर्राष्ट्रिय क्षेत्रमा चिनाउने, सम्बन्ध सुमधुर पार्ने, सहयोग र सद्भाव कायम गर्ने राजदूत हो भनेर वर्तमान सरकारले विभिन्न क्षेत्रका नीति तयार गर्ने क्रममा उच्च महत्व दिएर कुनै पनि राष्ट्रको राजदूत तीन महिनाभित्र नियुक्ति गरिसक्ने भन्ने नीति तय गर्न सक्नुपर्छ। वैदेशिक कूटनीतिमा यो सरकारले विगतलाई बिर्साउने भयो भन्ने उक्त क्षेत्रमा बहसकै विषय बनेको थियो। तर अन्य क्षेत्रमा जस्तै यो क्षेत्रमा पनि सरकारको नीति होइन नेतृत्व मात्र परिवर्तन भयो, परम्परालाई नै निरन्तरता दियो अन्य क्षेत्रमा जस्तै भन्ने चर्चा व्यापक छ। अघिल्लो सरकार वा शेरबहादुर देउवाको पालामा धेरै दललाई अंंशबन्डा गर्नुपर्यो भने वर्तमान केपी ओलीको सरकारलाई आन्तरिक नभई अन्तर पार्टीमा अंशबन्डा नमिलेको कारण नियुक्ति हुन नसकेको पार्टीभित्र मात्र होइन, कूटनीतिक क्षेत्रमा पनि छताछुल्ल भइसक्यो। कुनै पनि देशमा राजदूत खालि राख्नु भनेको त्यस देशलाई महत्व नदिनु, उक्त देश वा सरकार प्रमुखको अवहेलना गर्नु हो। त्यसमा पनि वैदेशिक ऋणबाटै कर्मचारीलाई तलब भत्ता खुवाउनेदेखि लिएर संसदीय गतिविधि मात्र होइन, विकास निर्माणसमेतमा भर पर्नुपर्ने हाम्रो देशले उक्त क्षेत्रलाई उच्च महत्वका साथ कार्यान्वयन गर्नुपर्ने हुन्छ। राजदूतले सरकार वा राष्ट्रको परराष्ट्र नीतिअनुरूप कार्य गर्ने हो तर विडम्बना के छ भने आफ्ना मानिस भर्ती गर्नका खातिर समयावधि हुँदाहँुदै राजदूत फिर्ता बोलाइन्छ र भागबन्डा नमिलेका कारण वर्षौं उक्त पद खाली राखिन्छ। पूर्वप्रधानमन्त्री शेरबहादुर देउवाद्वारा नियुक्ति गरिएका इजरायल, स्पेन, दक्षिण कोरिया, कतार, बर्मा, श्रीलंकामा मिलिजुली सरकारका पालामा विभिन्न पार्टीका प्रतिनिधि राजदूत बनाइएको थियो। राष्ट्रिय प्रजातन्त्र पार्टीद्वारा पठाइएका स्पेन र इजरायलका राजदूत फिर्ता बोलाइयो भने जापानको राजदूत व्यक्तिगत प्रभावका कारणले फिर्ता नबोलाइएको कूटनीतिक वृत्तमा निकै चर्चा छ। त्यसैगरी वर्तमान सरकारले इजरायलमा तुरुन्त राजदूत पठायो भने दक्षिण अफिकाको राजदूत बोलाई तुरुन्त यूएन पठायो। बंगलादेश, अस्ट्रेलिया, बर्मा, श्रीलंका, दक्षिण कोरिया, स्पेन, दक्षिण अफ्रिका आदि देशका राजदूत खाली छन्। तीन महिनाभित्र राजदूत नियुक्ति गर्ने सरकारको नीति भए पनि खाली भएको ६ महिनासम्म नियुक्ति गर्न नसक्नु सरकारको नालायकीपन हो। नचाहिने भए उक्त देशमा दरबन्दी नै खाली गर्न सकिने व्यवस्था छ। कर्मचारी पठाउने कोटामा तुरुन्त हुने तर राजनीतिक नियुक्तिमा ढिलाइ हुनु सरकारको कमजोर कूटनीतिक प्रमाण हो। हामीले मौका दिँदा मात्र कुनै पनि राष्ट्रले हामीलाई हेप्छ, जनताले सधैं परिणाम खोज्नु नियति होइन। केसी राप्रपाका केन्द्रीय सदस्य हुन्।"
बत्ती निभेको त्यो रात,"महाराजाधिराजलाई गोली लागिसकेको अवस्थामा हत्याराको खोजीमा दगुर्नुभन्दा जतिसक्दो छिटो अस्पताल लैजानु अंगरक्षकको दायित्व थियो। शुक्रबारको दिन बिहानैदेखि चर्को घाम लागेको थियो। २०५८ जेठ १९ गते बिहान आठ बजे सधैं झैं महाराजाधिराज सरकार मर्निङ वाक मा निस्किबक्स्यो। त्यस दिन मौसुफको अनुहार अवसादले ढाकेजस्तो अलि अँध्यारो देखिन्थ्यो। लाग्थ्यो, कुनै किसिमको वलिष्ठ बोझ झेल्नु परिरहेको छ। शिष्टाचारले मिल्दो हो त म के भयो सरकार भनी सोध्ने थिएँ। तर म त फगत एउटा पाश्र्ववर्ती मात्र न थिएँ ! मनमनै नियालें मात्र। वीरेन्द्र सरकार दुई घण्टासम्म केही नबोली दरबारभित्र टहलिबक्स्यो। सरकार सामान्यतया कमै बोल्ने स्वभावका भए पनि अरू बेला केही न केही कुराकानी भइहाल्थ्यो। त्यस दिन त्यस्तो भएन। हामी चुपचाप हिँडिरह्यौं। दुई घण्टाको हिँडाइपछि मौसुफ नारायणहिटी दरबारको पूर्वी भागमा रहेको इन्डोर स्विमिङ पुल भित्र पसिबक्स्यो। सरकार शान्त तलाउमा मतापले तैरिँदा पानीका तरंगहरू उठे र बिलाए। दैनिक तालिकाअनुसार ११ बजे महाराजाधिराज पानीबाट बाहिर निक्लिबक्स्यो। मेरो सिफ्ट पनि सकियो। मैले आफ्नो ड्युटी टीका धमला जर्साबलाई बुझाएर निस्किएँ। मध्य दिनमा घाम चर्किंदै गयो। दरबारबाट निस्किएर म नजिकैको भाटभटेनी सुपर मार्केटमा गएँ। मेरी पत्नी जानुका पनि त्यहीं आएकी थिइन्। मैले एउटा शीतल खालको सेतो सर्ट र एउटा हाफ पाइन्ट किनें। किनमेल सकेर हामी सीधै भक्तपुर घर गयौं। केहीबेर वि श्राम गरेर साँझ ६ः३० बजे फेरि दरबार फर्किएँ। प्रमुख शाही पाश्र्ववर्तीका हैसियतमा बिहान झैं त्यस रात पनि म महाराजाधिराजको सुरक्षामा खटिएको थिएँ। मंगल सदनमा सवारी रहेछ। बेलुकाको सिफ्ट साँझ सात बजेबाट सुरु हुन्थ्यो। मैले दिउँसो खटिनुभएका टीका धमला जर्साबबाटै ड्युटी जिम्मा लिएँ। आज सरकारको सवारी कहाँ छ ? काम सकेर जान लागेका एडीसीलाई सोध्ने चलन थियो। टीका जर्साबले भन्नुभयो, त्रिभुवन सदनमा शुक्रबारे पार्टी छ। खटनपटन सबै भइसक्यो। अफिसपछि त्यहीं गइबक्सन्छ। हरेक महिनाको तेस्रो शुक्रबार दरबारमा एउटा पारिवारिक पार्टी आयोजना गर्ने गरिएको थियो। त्यो प्रायः नियमित रूपमा हुने गरेकाले खासै नयाँ कुरा थिएन। आमन्त्रित हुनेको सूची लगभग उही हुन्थ्यो। पहिला यस्ता पार्टी दरबारकै पूर्वी भागसँग जोडिएको त्रिशूल सदनमा आयोजना गरिन्थ्यो। दुई वर्षयताचाहिँ ज्यादाजसो युवराजाधिराजको निवास त्रिभुवन सदनको फराकिलो हलमा हुने गरेको थियो। अचेल मेरो मनमा कहिलेकाहीं सोचाइ आउँछ त्यो साँझको पार्टी त्रिशूल सदनमै गरिएको भए इतिहासको रथ सायद अर्कै ढंगबाट घुम्थ्यो कि ! पछि त्यहाँ जे अनिष्ट भयो, त्यसबाट जोगिन सकिन्थ्यो कि ! किनभने त्रिशूल सदनभित्र राजालाई भेट्न छिर्नुअघि परिवारकै सदस्यसमेत अंगरक्षकहरूबाट गुज्रिनुपथ्र्याे। युवराजको त्रिभुवन सदनमा चाहिँ त्यस्तो व्यवस्था थिएन। एडीसी कक्ष अलि बाहिर थियो, युवराजको खोपी अर्कोतर्फ। त्यहाँ भित्रभित्रबाटै आउजाउ गर्न सकिन्थ्यो। सामान्यतया महाराज मंगल सदनस्थित आफ्नो कार्यालयमा राति नौ बजेसम्म काम गरिबक्सन्थ्यो। तर त्यस दिन ८ः३५ बजेतिर बाहिरिबक्स्यो। सरकारको साथमा सधैं झैं स्याम्सोनाइट कम्पनीको खैरो रङको ब्रिफकेस थियो, जसलाई हामी अफिस ब्याग भन्थ्यौं। त्यो ब्यागभित्र के हुन्थ्यो, ठ्याक्क त थाहा हुन्थेन। तर सुनेअनुसार केही पैसा, कागजपत्र, पाइप पिउने सामग्री र एउटा सानो पिस्तोल राखिएको हुन्थ्यो। मंगल सदन र त्रिभुवन सदनबीचको दूरी एक सय ५० मिटरजति छ। सरकारले उही सजिलो परिधान पहिरिबक्सेको थियो सेतो कमिज सुरुवाल, वेस्ट कोट र खोल्दालाउँदा च्यार्रच्यार्र गर्ने फित्तावाल चप्पल। सरकार अघिअघि हिँडिबक्स्यो, सदा झैं छायाजस्तो बनेर मैले पछ्याइरहें। हिँड्दै गर्दा महाराजाधिराजका पाइला अचानक रोकिए। म पनि पछाडि थामिएँ। सरकारले मास्तिर बिजुलीको खम्बातिर नजर फर्काइबक्स्यो। अनि मर्जी भयो, यहाँको बत्ती किन बलेन ? दीपेन्द्रको एडीसीलाई तुरुन्त खबर गर। त्रिभुवन सदन जाने बाटोका बत्तीहरू ठाउँठाउँमा बलेका थिएनन्। त्यो युवराजको निवासस्थान रहेको क्षेत्रमा पथ्र्यो। त्यसको मर्मतसम्भारका लागि त्यतैको प्रशासनले अग्रसरता लिनुपर्ने हुन्थ्यो। के भएर त्यस रात त्यहाँका बत्ती निभेका थिए, मलाई थाहा भएन। महाराजाधिराज स्वयम्ले त्यसमा चासो देखाइबक्सेपछि मैले तदनुसारै मुन्टो हल्लाएँ र भनें, हस् सरकार। त्यस क्षण मैले दीपेन्द्र सरकारको निवासबाहिर बत्ती जानुलाई कुनै आश्चर्यका रूपमा लिइनँ। अहिले फर्केर हेर्दा त्यहाँको अनपेक्षित अँध्यारोले केही भनिरहेको थियो। केही मिनेटपछि आउन लागेको अनिष्टको पूर्वसूचक बन्यो त्यो। उज्यालो दीपेन्द्र सरकारको आवास क्षेत्रमा होइन, राजपरिवारको जीवनबाटै जान लागेको रहेछ ! मैले सरकारको सवारी त्रिभुवन सदनको भुईंतलामा बिलियर्ड हलको अघिल्तिर मुमा बडामहारानी रत्न बसिबक्सेको कोठाको ढोकासम्म चलाएँ। अनि सोधें, ब्याग के गरौं सरकार ? सरकारबाट हुकुम भयो, अर्दलीलाई देऊ ! म त्यो खैरो ब्रिफकेस लिएर अलिकति वर रहेको त्रिभुवन सदनको एडीसी अफिसतिर लागें। अनि फोन गरेर मौसुफका निजी सहायक श्रीबहादुर बुढाथोकीलाई सरकारको ब्याग लिन आऊ भनें। श्रीबहादुर आइनपुग्दै त्रिभुवन सदनलाई अनिष्टको अँध्यारोले छोपिसकेको रहेछ। सम्भवतः महाराजको पिस्तोल पनि त्यही ब्यागमै रह्यो। सरकार भित्र सवारी भएपछि शाही पाश्र्ववर्तीहरू बाहिरै बस्नुपथ्र्यो। भित्र जान, हेर्न पाइन्नथ्यो। केही पर्यो भने आन्तरिक फोनबाट बोलाउने गरिन्थ्यो। त्यो नारायणहिटीको पर्खालभित्र युवराजाधिराजको निवासस्थानमा पर्ने भएकाले बाहिरी सुरक्षाखतरा थिएन। बाहिर छहारीमा सैनिक, प्रहरी र शाही रक्षक वाहिनीका जवानको पहरेदारी हुन्थ्यो। सरकार दरबारका यस्ता आन्तरिक कार्यक्रममा भित्रिएपछि हामी एडीसी कार्यालयमा बसेर अन्य काम गर्न थाल्थ्यौं। आउने हप्ताको तयारीका साथै आवश्यक लेखपढ गर्ने समय यसै बेला जुथ्र्याे। त्यो गर्दागर्दै पनि चनाखो नजर भने हामीले लगाइरहेका हुन्थ्यौं। म त्रिभुवन सदनको एडीसी कार्यालयभित्र पस्दा दीपेन्द्र सरकारका एडीसी गजेन्द्र बोहरा बसिरहेका थिए। मैले उनलाई बाहिर लगेर त्रिभुवन सदनअगाडि बिग्रेका सडक बत्तीहरू देखाएँ र महाराजाधिराजको हुकुम सुनाउँदै भनें, यो तुरुन्त मर्मत गराइहाल। कोठामा फर्किएर हामी आआफ्ना कुर्सीमा बस्यौं। सर, हेर्नुहोस् त, गजेन्द्रले कम्प्युटर स्क्रिनतर्फ इसारा गर्दै देखाए। त्यहाँ मान्छेहरूको टाउको काटेर पर्खालमा राखिएको भयानक दृश्य थियो। इन्डोनेसियाको साम्पित क्षेत्रमा चलिरहेको जातीय हिंसाका क्रममा ठूलो नरसंहार भएको रहेछ। मैले त्यो हृदयविदारक तस्बिर धेरैबेर हेरिरहन सकिनँ। गजेन्द्रलाई यस्तो नदेखाऊ है भन्दै आफ्नो डेस्कतिर फर्किएँ। कस्तो विचित्रको संयोग ! केहीबेरमा आफ्नै छेउमा दर्दनाक घटना हुन लागेको रहेछ। आइतबार महाराजाधिराजसमक्ष मेरो नियमित जाहेरी भएकाले त्यसको केही तयारी गर्नु थियो। आउँदो साता राजासँग दर्शनभेट गर्न कोको आउँदै छन् भन्ने सूची पनि तयार पार्नु थियो। जेठ २४ गते रारा महोत्सवको समुद्घाटन गर्न राजा सवारी हुने भएकाले त्यसको चाँजोपाँजो मिलाउनु थियो। राजाका निजी सचिव सुदन पोखरेलसँग टेलिफोनमा त्यसबारे छलफल पनि गरें। करिब ९ः०५ बजेको हुँदो हो, सचिव पोखरेलसँग कुराकानी सकेर सवारीका निम्ति हेलिकप्टरको समन्वय गर्न पाइलटलाई फोन गर्न खोज्दै थिएँ, सिसाको ढोका हल्लिएजस्तो थर्थराहटले मेरो ध्यान भंग गर्यो। मैले गजेन्द्रलाई भनें, के आवाज आयो यस्तो, हेर त। गजेन्द्र बाहिर निस्किए। सिसाको झ्यालबाट बिलियर्ड हलभित्र हेर्दा त धीरेन्द्र सरकार ढलिरहेको देखेछन्। उनले आत्तिँदै सुनाए, सर, धीरेन्द्र सरकार ढलिबक्स्योे, लौ बर्बाद भयो। घटनास्थल र एडीसी अफिस छुट्टाछुट्टै भवनमा रहेको, ढोकाहरू लागेका र ठूलाठूला आवाज निकाल्ने पुराना एयरकन्डिसनरहरू चलिरहेका कारण सुरुमा गोलीको आवाज अनौठो सुनिएको रहेछ। गजेन्द्रले ढोका खोल्नासाथ स्वचालित बन्दुक चलेको गोलीको परर्र आवाज प्रस्टै सुनियो। गन ल्याऊ, मैले चिच्याउँदै गजेन्द्रलाई भनें। हामीसँग पिस्तोल मात्र थिए। एउटा एमपी ५ सबमेसिनगन बाहिर दीपेन्द्र सरकारको गाडीमा थियो। युवराज अक्सर एस्कर्टिङ बिनै बाहिरफेर निस्कने हुनाले मौसुफको मोटरमा त्यो राख्ने गरिएको थियो। गजेन्द्रलाई त्यो हतियार झिक्न पठाएको, उनीचाहिँ त्यता नगई सपोर्ट खोज्न सेनाको ब्यारेकतिर लागेछन्। गजेन्द्रले सुरुमा ढोका खोल्दा गोलीसँगै डाक्टर चाँडो बोलाऊ ! भन्ने स्त्रीस्वर सुनिएको थियो। यसरी चिच्याउने मानिस सम्भवतः बडामहारानी होइबक्सन्थ्यो। मैले शाही चिकित्सक डा खगेन्द्रबहादुर श्रेष्ठलाई मोबाइलबाट एसओएस कल गर्न खोजें, सम्पर्क भएन। अनि तुरुन्तै इन्टरकमको वन टच बटन मा थिचेर फाइटिङ फोर्सलाई खबर गरें, त्रिभुवन सदनमा गोली चल्यो, तुरुन्त सपोर्ट पठाऊ। शाही रक्षक सैनिक प्रहरीको ब्यारेक त्रिभुवन सदनबाट करिब पाँच सय मिटरको दूरीमै थियो। सपोर्ट पठाऊ भनेर म जवाफसमेत नपर्खी बाहिरतिर हुर्रिएँ। स्वचालित हतियार नियन्त्रण गर्न स्वचालित हतियारै चाहिन्थ्यो। तर गजेन्द्रले अटोमेटिक हतियार ल्याउलान् भनेर पर्खिरहने समय थिएन, म आफ्नो होल्स्टर मा रहेको पिस्तोल निकाल्दै बिलियर्ड हलतिर दगुरिहालें। दगुर्दै जाँदा झ्यालबाट मेरा आँखा हलभित्र सरर्र पुगे, मान्छे पूरै सोत्तर भएर लडेको देखें। बिलियर्ड टेबलनजिक वीरेन्द्र सरकारको शरीर समातेर पूर्वअधिराजकुमार धीरेन्द्रका ज्वाइँ डा राजीव शाही बस्नुभएको थियो। त्यहाँ छिर्ने एउटै मात्र ढोका पूर्वतिर थियो, प्यासेजपट्टि अलिकति घुमेर जानुपथ्र्यो म दगुर्दै भित्र पुग्दा केही क्षणअघि मात्र देखिएका डा शाही त्यहाँ हुनुहुन्नथ्यो। त्यसबेला हलको बाहिरपट्टि गोली चल्दै थियो। हलभित्र पुग्दा भएभरका मानिस भुइँमा लडेको देखें। त्यो रगताम्मे माहोलमा सुरुमा त तिरिमिरी भयो। तर तत्कालै आफूलाई सम्हालें। कोको लडे र कसलाई केके भयो भनेर सोच्नेहेर्ने समय थिएन। एकएक सेकेन्डको महŒव थियो। मेरो ध्यान महाराजाधिराजतिर मात्र केन्द्रित थियो। लडेका मानिसलाई नाघ्दै म सरकार भएको ठाउँमा पुगें। सरकारलाई गोली लागेको प्रस्ट भइसकेको थियो। बिलियर्ड टेबलनजिक भुइँमा ढलेका राजालाई कसरी बाहिर निकाल्ने र अस्पताल लैजाने भन्ने मेरा लागि मुख्य चुनौती बन्यो। अंगरक्षकहरूको सिद्धान्तअनुसार आपत्कालीन अवस्थामा भीभीआईपीलाई सुरक्षित स्थानमा लैजानु नै पहिलो कर्तव्य हो। गोली नलागेको भए मौसुफलाई म आक्रमणकारीबाट जोगाएर महाराजगन्जस्थित भैरवनाथ गणमा लैजान्थें होला। त्यो मैले काम गरिसकेको कमान्डो किल्ला हो, हत्यारा छिर्न सक्दैनथ्यो। तर महाराजलाई गोली लागिसकेको अवस्थामा हत्याराको खोजीमा दगुर्नुभन्दा जतिसक्दो छिटो अस्पताल लैजानु मेरो दायित्व हुन गयो। मैले हातको पिस्तोल फटाफट होल्स्टरमा राखें र महाराजलाई बोक्न खोजें। तर एक्लैले जतनसाथ उचाल्न र बाहिर मोटरसम्म पुर्याउन सम्भव देखिएन। बिलियर्ड हलबाहिर पूर्वतिर बगैंचा छ, त्यताबाट गोलीको आवाज आइरहेको थियो। गोली कसले चलाएको हो, मैले देखेको थिइनँ। यो संहार कसले गरिरहेको हो, त्यो पनि थाहा थिएन। गोली हान्ने एकजना हो कि धेरैजना, त्यो पनि प्रस्ट थिएन। महाराजाधिराजलाई मूल ढोकाबाट निकाल्दा हत्यारासँग जम्काभेट हुन सक्ने र थप क्षति हुन सक्ने सम्भावना ज्यूँका त्यूँ थियो। हमलाकारी काम फत्ते भएनभएको निश्चय गर्न वा राजालाई फेरि गोली हान्न पनि फर्कन सक्थ्यो। भित्र छिर्दा मैले गोली नलागेको अवस्थामा राजीव शाहीबाहेक शाहज्यादा पारसलाई पनि देखेको थिएँ एउटा गोलो सोफामा मुन्टो निहुर्याए बसिरहेको। नशाले लठ्ठिएको हाउभाउ देखिन्थ्यो। अलि अस्पष्ट लबजका साथ हात हल्लाउँदै बाहिर जाऊ भनेर इसारा गरेजस्तो लाग्यो। तर के भनेको हो सुन्न सकिनँ। सुन्ने समय पनि थिएन। गोली चलिरहेको बेला राजालाई मूल द्वारबाटै बाहिर लैजाँदा खतरा देखेकाले अरू बेला सधैं बन्द हुने अर्काे सिसाको ढोका खोल्न खोजें, खुलेन। लात्तीले हानेर फोर्न खोजें, सम्भव भएन। अनि बिजुली गतिमा दौडेर बाहिर निस्किएँ। त्यतिन्जेल प्रफुल्लविक्रम शाह, पवन खत्रीलगायत जुनियर एडीसी पनि त्यहाँ आइसकेका रहेछन्। बाहिरपट्टिबाट त्यो ढोका फुटाउने काममा उनीहरूले पनि सघाए। महाराजाधिराजको शरीर त्यो ढोकाको छेवैमा ढलेको थियो। जीउ रगतले छपक्कै भिजेको थियो। सरकारलाई एकातिरबाट मैले, अर्कोतिरबाट प्रफुल्ल र पवनले उठायौं र सिसा फुटाएको ढोकाबाट अप्ठ्यारो गरी बाहिर निकाल्यौं। निकाल्दै गर्दा बगैंचातिरबाट फेरि फायरिङको आवाज आयो। झस्कियौं। हामीलाई नै हानेजस्तो पनि लाग्यो। तर आफ्नै अगाडि आउँदा प्रतिकार गर्नुबाहेक आक्रमणकारीलाई खोज्न जाने समय हामीसँग थिएन। महाराजाधिराजलाई जतिसक्दो चाँडो अस्पताल पुर्याउनु थियो। महाराजाधिराज सरकारको एउटा ज्यागुअर कार दरबारमा सधैं स्ट्यान्डबाई राखिएको हुन्थ्यो। त्यसको साँचो जहिल्यै गाडीभित्रै हुन्थ्यो। तर चालक भने राख्ने गरिएको थिएन। अटोमेटिक गियर भएको ४२ सय सिसीको त्यो कार चलाउन हतपत कसैलाई आउँदैनथ्यो। मलाईचाहिँ अमेरिका पढ्न गएका बखत त्यस्तो गाडी हाँकेको अनुभव थियो। संकटका बेला त्यो सीप काम लाग्यो। दुईजना एडीसीहरू प्रफुल्ल र पवन मसँगै थिए। महाराजलाई हामीले कारको पछाडिको सिटमा हाल्यौं। रगत बगिरहेको थियो, हात र कपडाले रोक्ने कोसिस गर्यौं। तर कहाँ, कति गोली लागेको छ भनेर हेर्न वा अरू केही गर्न सक्ने अवस्था थिएन। हामीसँग समय छँदै थिएन। मौसुफलाई पवनले समातेर बसे। उनले नाडी छामेर अत्तालिँदै भने, सरकार जिउँदै होइबक्सन्छ, छिटो जाऊँ ! मैले गाडी बेतोडसित हाँकेर छाउनीको सैनिक अस्पतालतिर लगें। त्यतिबेला वीर अस्पतालमा अहिलेजस्तो ट्रमा सेन्टर थिएन, न शिक्षण अस्पतालमै त्यो सुविधा थियो। फेरि आक्रमणकारी महाराजाधिराजलाई खोज्दै अस्पतालसम्मै आउन सक्ने खतरा पनि थियो। त्यसैले सुरक्षा व्यवस्था तथा उपचार उपलब्धता दुवै दृष्टिले सैनिक अस्पताल नै लैजानु उचित लाग्यो त्यस क्षण मलाई। यसअघि पनि राजपरिवारका सदस्यलाई केही हुँदा सैनिक अस्पतालमै लैजाने गरिएको थियो। मैले त्यति तीव्र गतिमा गाडी न त्यसअघि चलाएको थिएँ, न त्यसपछि कहिल्यै चलाएको छु। मौसुफलाई मैले ६ मिनेटभित्रमै छाउनी अस्पताल पुर्याएँ। रातको नौ नाघिसकेकाले बाटामा गाडीहरू पातला थिए। त्यसैले दौडाउन ज्यादा मुस्किल भएन। त्यसै पनि सडकमा अचेल जस्ता धेरै गाडी हुँदैनथे। लगातार हर्न बजाउनुका साथै दुईजना एडीसीले झ्यालबाट मुन्टो निकालेर बाटो छाड् ! बाटो छाड् भन्दै कराइरहेका थिए। योभन्दा ठूलो संकट के हुन सक्थ्यो र ! हामी आत्तिएका थियौं। तर सन्तुलन गुमाएका थिएनौं। बाटोमा जाँदासम्म मलाई आशा थियो, छिटो अस्पताल पुर्याउन पाए राजालाई बचाउन सकिन्छ। त्यही आशाको त्यान्द्रो समात्दै मैले झन्डै गोलीकै गतिमा गाडी कुदाइरहेको थिएँ। अमृत साइन्स क्याम्पस, सोह्रखुट्टे हुँदै बालाजु चोक र त्यहाँबाट वनस्थली पुगेपछि सैनिक अस्पतालतिर जाने देब्रेतिरको छोटो बाटो रोजें। केही खाल्डाखुल्डी भए पनि अस्पताल छिटो पुगिन्थ्यो। ज्यागुअर कम क्लियरेन्स को कार भएकाले त्यसको फेद बरोबर खाल्डाखुल्डीमा धस्सिन्थ्यो। त्यसलाई पर्वाह नगरी मैले सकेको गतिमा गाडी चलाइरहें। केही पर एउटा ट्रक धीमा गतिमा कुदिरहेको देखियो। मैले बेस्सरी हर्न बजाएँ, एडीसीहरूले उसैगरी बाटो छोड् भन्दै कराए। सुन्ने मान्छेहरूलाई के आपत् आइलागेर यिनीहरू कराएका होलान् भन्ने लाग्यो होला। तर हामी कराएको सुनेपछि सामान्यतया अटेरी बनेर ढसमस्स सडक ओगट्ने ट्रकले पनि हामीलार्ई तुरुन्त बाटो छाडिदियो। हामी नारायण ! नारायण !! भन्दै भगवान्लाई पनि पुकारिरहेका थियौं। आपत् पर्दा मानिसको सहारा भनेको देवताको नाम जप्नु नै हुँदो रहेछ। कहीं बाटो छोड् भनेर कराउने, कहिले भगवान्लाई सम्झिने, डाक्टरलाई फोन गर्ने कहिले दरबारभित्र कन्ट्रोल रुम मा वाकिटकीबाट कुरा गरी आवश्यक प्रबन्ध मिलाउन लगाउने र कहिले पछाडिबाट आक्रमण त हुन आँटेको त छैन भनेर सतर्क हुने काम गर्दागर्दै सैनिक अस्पताल पुग्यौं। रातको ९ः१५ जति बजेको थियो। वास्तवमा महाराजाधिराजलाई ६ मिनेटभित्रमै अस्पताल पुर्याउन सकेकोमा मैले सन्तोषको सास फेरेको थिएँ। आशा थियो महाराजाधिराजलाई बचाउन सकिन्छ। अस्पताल पुगेर मोटरबाट निकाल्दासम्म महाराजाधिराजले हात चलाइबक्सेको थियो भन्दै थिए, एडीसी पवन। जीउबाट रगत बगिरहेको र शरीर पनि तातै भएकाले मलाई मौसुफ पीडाले बेहोस मात्र भइबक्सेको हो भन्ने लागेको थियो। तर सबै आशा एकैछिनमा तुषारापात भयो। (तत्कालीन राजा वीरेन्द्रका प्रमुख एडीसी सुन्दरप्रताप रानाले लेखेको पुस्तक दरबारको दुःखान्त बाट सम्पादनसहित साभार)"
पिपुल्स च्वाइस अवार्डका लागि सन्दीपसहित पाँच खेलाडी मनोनयनमा,"काठमाडौं : पल्सर स्पोर्ट्स अवार्ड २०७५ अन्तर्गत पिपुल्स च्वाइस अवार्ड का लागि क्रिकेटर सन्दीप लामिछाने र फुटबल खेलाडी सावित्रा भण्डारीसहित पाँचजना मनोनयनमा परेका छन्। आयोजक नेपाल खेलकुद पत्रकार मञ्च (एनएसजेएफ) ले आइतबार खेलाडीको मनोनयन सार्वजनिक गरेको हो। अवार्डका लागि भलिबलकी रेश्मा भण्डारी, ब्याडमिन्टनका प्रिन्स दाहाल र शारीरिक सुगठनका महेश्वर महर्जन पनि मनोनयनमा परेका छन्। मनोनयनमा परेका खेलाडीको उत्कृष्टताको छनोट एसएमएम भोटिङ, फेसबुक लाइक, खेल पत्रकार र राष्ट्रिय खेल संघका मुख्य प्रशिक्षकले प्रदान गर्ने भोटका आधारमा गरिनेछ। एसएमएस भोटिङको मतभार ५०, फेसबुक लाइकको मतभार २५ तथा खेल पत्रकार र संघका मुख्य प्रशिक्षकको मतभार २५ प्रतिशत रहनेछ। खेलाडीलाई भोट गर्न नेपाल टेलिकम, एनसेल र स्मार्ट सेलबाट ३७७२२ नम्बरमा म्यासेज गर्न सकिनेछ। भोटिङ प्रक्रिया असार १६ गतेसम्म चल्नेछ। विजेताको घोषणा आगामी असार १७ गते आयोजना हुने पल्सर स्पोर्ट्स अवार्डको अवसरमा गरिनेछ। मञ्चले भोटिङका लागि टीएचटी लाइभसँग आइतबार नै सम्झौता पनि गरेको छ। सम्झौतापत्रमा टीएचटीका तर्फबाट भूपेन्द्र लामा र मञ्चका अध्यक्ष दुर्गानाथ सुवेदीले हस्ताक्षर गरे। यस वर्ष मञ्चले खेलकुद क्षेत्रमा योगदान दिएकालाई विभिन्न १० विधामा अवार्ड प्रदान गर्दैछ। पिपुल्स च्वाइससँगै वर्ष उत्कृष्ट खेलाडी पुरुष, वर्ष उत्कृष्ट खेलाडी महिला, युवा वर्ष खेलाडी, वर्ष प्रशिक्षक, पारा एथलिट, स्पेसल अवार्ड, लाइफटाइम एचिभमेन्ट अवार्ड र टिम अफ द इयर अवार्ड प्रदान गरिने बताइएको छ। एक जना अन्तर्राष्ट्रिय पत्रकारलाई पनि अवार्ड प्रदान गरिनेछ। पिपुल्स च्वाइस, पुरुष र महिला र प्रशिक्षकतर्फको विजेताले बजाज पल्सर मोटरसाइकल पुरस्कार प्राप्त गर्नेछन्। अन्य विधाका विजेतालाई जनही ५० हजार रुपैयाँ र आकर्षक उपहार प्रदान गरिने आयोजकले जनाएको छ।"
च्याम्पियन्स लिगको फाइनल चलिरहँदा महिला लुगा फालेर मैदानमा दौडिएपछि(भिडियो),एजेन्सी : आइतबार बिहान स्पेनको मड्रिडस्थित मेट्रोपोलिटानो मैदानमा लिभरपुल र टोटनह्यामबीच च्याम्पियन लिगको फाइनल खेल चलिरहेको थियो । करिब २० मिनेटको खेल चलिरहँदा लिभुरपुल १० ले अघि थियो । त्यसै बेला एक महिला दर्शकको भीडबाड दौडँदै मैदानमा प्रवेश गरिन उनी आफ्ना लुगा फालेर मैदानको बीचतिर दौडिइन । सुरक्षार्थ खटिएका व्यक्ति उनको पछिपछि दौडिएर गए । उनलाई समातेर बाहिर ल्याए । एकैछिन रोकिएको खेल पुनः सुचारु भयो । ती महिला को हुन् ? किन उनले त्यसो गरिन ? अन्तराष्ट्रिय सञ्चार माध्यममा आएका खबरअनुसार उनले एक पोर्न वेब साइटको प्रचारका लागि यस्तो हर्कत गरेकी थिइन् । च्याम्पियन्स लिगको उपाधि लिभरपुललाई किन्सी वलान्स्की नामकी ती महिला   नामको पोर्न वेब साइटकी सञ्चालक हुन् । उनले यही च्यानलको प्रचारका लागि यस्तो हर्कत गरेकी थिइन् । दी सनकाअनुसार किन्सी वलान्स्की चर्चित प्रान्क युट्युब च्यालनकी सञ्चालक भिटाली दोरोभस्कीकी साथी हुन् । उनीहरू युट्युब च्यानलकासाथै त्यस पोर्न साइटका पार्टनर हुन् । भिटाली दोरोभस्कीले २०१४ को विश्वकप फाइलनमा यस्तै हर्कत गरेकी थिइन् । त्यसपछि उनलाई खेल हेर्नका लागि प्रतिबन्ध गरिएको थियो । भिडियो
अफगानिस्तानमाथि अस्ट्रेलियाको सहज जित,"इङ्ल्याण्ड : आईसीसी एक दिवसीय विश्वकप क्रिकेटमा शनिबार राति भएको खेलमा अस्ट्रेलियाले अफगानिस्तानमाथि सहज जित हात पारेको छ । साविक विजेतासमेत रहेको अस्ट्रेलियाले उदयीमान टोली अफगानिस्तानमाथि ७ विकेटको जित निकालेको हो । टस जितेर पहिले ब्याटिङ गरेको अफगानिस्तानले ३८२ ओभरमा अलआउट हुनुअघि २०७ रन बनाएको थियो । २०८ रनको लक्ष्य पाएको अस्ट्रेलियाले ३४५ ओभरमा ३ विकेट गुमाएर २०९ रन बनाई जित आत पार्यो । अस्ट्रेलियाको जितका लागि कप्तान अरोन फिन्च र डेभिड वार्नरले उत्कृष्ट इनिङ खेले । फिन्च ४९ बलमा ६६ रन बनाएर आउट भए । उनले ६ चौका र ४ छक्का प्रहार गरे । वार्नर ११४ बलमा ८९ रन बनाई नटआउट रहे । एक वर्षे प्रतिबन्धपछि टोलीमा फर्किएका आक्रामक ब्याट्सम्यान वार्नर विश्पकपमा सानदार सुरुवात गर्न सफल भएका छन् ।स्मीथले १८, खवाजाले १५ र म्याक्वेलले १ बलमा ४ रन बनाए । अफगानिस्तानका लागि नाइब, मुजिब रहमान र रसिद खानले ११ विकेट लिए । पहिले ब्याटिङ गरेका अफगानिस्तानले सुरुमै दुई ओपनर गुमायो । महत्वपूर्ण दुई ब्याट्म्यान मोहमद साहजाद र हजरातुल्लाह जाजई दुवै जना शून्य रनमै आउट भए । नाजिबुल्लाह जाड्नले सर्वाधिक ५१ रन बनाए । रहमत साहले ४३ र कप्तानसमेत रहेका गुल्बादिन नाइबले ३१ रन बनाए । आठौं नम्बरमा ब्याटिङमा आएका बलर रसिद खानले ११ बलमा २७ रन बनाउँदै विस्फोटक ब्याटिङ गरी टोलीको स्कोर उकास्न महत्वपूर्ण योगदान गरे । अस्ट्रेलियाका लागि पट कुम्निस र अडाम जाम्पाले ३३ विकेट लिँदा मर्कुस स्टोनिसले २ र मिचेल स्टार्कले १ विकेट लिए । यस प्रतियोगितामा अस्फगानिस्तान सबैभन्दा नयाँ टोली हो । यसअघि एक पटक मात्रै विश्वकपमा भाग लिएको थियो । अस्ट्रेलिया ५ पटकको विश्व विजेता टोली हो ।"
च्याम्पियन्स लिगको उपाधि लिभरपुललाई,मड्रिड : यस सिजनको युरोपियन च्याम्पियन्स लिगको उपाधि इङ्लिस क्लब लिभरपुलले जितेको छ । शनिबार राति भएको फाइनलमा अर्काे इङ्लिस टोली टोटनह्यामलाई २० ले हराउँदै लिभरपुलले उपाधि जितेको हो । स्पेनको मड्रिडस्थित वान्डा मेट्रोपोलिटिन रंगशालामा भएको खेलमा लिभरपुलले पेनाल्टी गोलमार्फत दोस्रो मिनेटमै अग्रता बनाएको थियो । खेल सुरु भएको पहिलो मिनेटमै टोटनह्यामका मिडफिल्डर सिसाकोले ह्यान्ड बल गरेपछि लिभरपुलले पेनाल्टी पाएको थियो । त्यसलाई मोहम सलाहले गोलमा परिणत गरी टोलीलाई अग्रता दिलाए । अधिकांह समय बल आफ्नो कब्जामा लिइ टोटनह्यामले निरन्तर दबाब सिर्जना गरे पनि गोल गर्न सकेन । ८७ औं मिनेटमा वरिजीले गोल गरी लिभरपुलको जित निश्चित बनाइदिए । सेमिफाइनलमा लिभरपुल स्पनिस क्लब बार्सिलोनालाई पराजित गरी फाइनल पुगेको हो। टोटनह्यामले डच टोली आजाक्समाथि जित निकाल्दै फाइनलको यात्रा तय गरेको थियो । गत सिजनको उप विजेता लिभुपरलले यससँगै च्याम्पियन्स लिगको ६ टाइटल जितेको छ । च्याम्पियन्स लिगको सर्वाधिक सफल टोली स्पेनिस क्लब रियल मड्रिड हो । उसले १३ सिजनको उपाधि जितेको छ ।
दक्षिण अफ्रिकालाई रोक्ने दाउमा बंगलादेश,"लन्डन : आईसीसी विश्वकप क्रिकेटअन्तर्गत आइतबार दक्षिण एसियाली टोली बंगलादेशले दक्षिण अफ्रिकाको सामना गर्दै छ। यी दुई राष्ट्रबीचको खेल दी ओभल मैदानमा अपराह्न ३ः१५ मा सुरु हुनेछ। अन्तर्राष्ट्रिय क्रिकेटमा स्थापित राष्ट्र भए पनि यी दुवै टोलीले हालसम्म विश्वकपको उपाधि जित्न सकेका छैनन्। दक्षिण अफ्रिका वर्तमान विश्व क्रिकेटको शक्तिशाली राष्ट्र हो। तर, विश्वकपको उद्घाटन खेलमा दक्षिण अफ्रिका आयोजक इङ्ल्यान्डसँग एक सय चार रनले पराजित भएको थियो। पहिलो खेलको हारले पनि दक्षिण अफ्रिकामाथि बंगलादेशलाई हराउनैपर्ने दबाब थपिएको छ। बंगलादेश पनि दक्षिण अफ्रिकालाई हराएर विश्वकपमा सुखद सुरुआत गर्ने अभियानमा छ। पहिलो खेलमा दक्षिण अफ्रिकालाई पन्छाउँदै आत्मबल बलियो बनाउने दाउ बंगलादेशको छ। विश्वकपको सुरुका चार संस्करणमा दक्षिण अफ्रिकामा व्याप्त रंगभेद नीतिका कारण दक्षिण अफ्रिकालाई सहभागी गराइएको थिएन। दक्षिण अफ्रिका सन् १९९२ मा सम्पन्न पाँचौं संस्करणदेखि विश्वकपमा सहभागी भएको हो। पहिलो विश्वकपमा भने पूर्वी अफ्रिकाले विश्वकपमा अफ्रिकी महादेशको प्रतिनिधित्व गरेको थियो। विश्वकपमा दक्षिण अफ्रिकाको इतिहास त्यति गर्विलो छैन। हालसम्म फाइनलमा पुग्न नसकेको दक्षिण अफ्रिका सन् १९९२ को विश्वकपको सेमिफाइनलमा इङ्ल्यान्डसँग २० रनले पराजित भएको थियो। त्यसपछि सन् १९९६ मा वेस्ट इन्डिजसँग क्वार्टरफाइनलमा १९ रनले पराजित भएको थियो। त्यसपछि सन् १९९९ को विश्वकपको सेमिफाइनलमा अस्ट्रेलियासँग पछि परेको थियो। त्यसपछि सन् २००३ को विश्वकपमा दक्षिण अफ्रिका समूहगत चरणबाटै बाहिरियो। सन् २००७ को विश्वकपको सेमिफाइनलमा दक्षिण अफ्रिकालाई अस्ट्रेलियाले सात विकेटले पराजित गर्यो। सन् २०११ विश्वकपमा क्वार्टरफाइनलमा न्युजिल्यान्डसँग ४९ रनले पराजित भएको दक्षिण अफ्रिका सन् २०१५ मा भने सेमिफाइनलमा डकवर्थ एन्ड लेविस नियमका आधारमा न्युजिल्यान्डसँग चार विकेटले स्तब्ध भयो। यस विश्वकपको पहिलो खेलमा आयोजकसँग हार खेपेकाले बंगलादेशसँगको खेललाई दक्षिण अफ्रिकाले निकै महत्व दिएको छ। विश्वकपअघि दक्षिण अफ्रिकाले दक्षिण एसियाली अर्को टोली श्रीलंकालाई अभ्यास खेलमा ८७ रनले हराएको थियो। यसैगरी बंगलादेश पनि दक्षिण अफ्रिकालाई हराएर सुखद सुरुआत गर्न चाहन्छ। सन् १९९९ देखि विश्वकपमा प्रवेश गरेको बंगलादेशको यो छैटौं सहभागिता हो। विश्वकपमा बंगलादेशको प्रदर्शन त्यति सन्तोषजनक छैन। बंगलादेशले पछिल्लो दुई विश्वकपमा अन्तिम आठसम्म प्रवेश गरेको थियो। बंगलादेश यसअघि सन् २००७ र २०१५ मा सुपर आठमा प्रवेश गरेको थियो। बंगलादेशको विश्वकपमा छवि भनेको जुनसुकै टोलीलाई हराउन सक्ने क्षमता हो। बंगलादेशी टोलीमा अनुभवी खेलाडीको वर्चस्व छ। मुस्फिकर रहिम प्रभावशाली खेलाडी हुन्। तीनवटा एकदिवसीय विश्वकप खेलिसकेका अनुभवी रहिमको ब्याटिङ बंगाली टोलीका लागि वरदान हुनेछ। सकिब अल हसनको उपस्थितिले पनि टोली थप बलियो देखिएको छ। टोलीका अलराउन्डर सकिव अल हसनले पनि दक्षिण अफ्रिकामाथि प्रभाव जमाउन सक्नेछन्। टोलीमा आठ जना यसअघि विश्वकप खेलिसकेका खेलाडी छन्। मस्रफे मोर्तजाको कप्तानीमा रहेको बंगाली टोलीमा तमिम इकबाल, लिटन दास, सौम्य सरकार, मुस्फिकुर रहिम, महमुदुल्लाह रियाद, सकिब अल हसन, मोहम्मद मिथुन, सब्बिर रहमान, मासादेक हुसेन, मोहम्मद सैफुदिन, मेहिदी हसन, रुवेल हुसेन, मुस्ताफिजुर रहमान र अबु जायद जस्ता अनुभवी खेलाडी छन्। तमिम इकबाल शनिबार अभ्यासका क्रममा घाइते भएकाले खेल्न नसक्ने बताइएको छ। बंगलादेशले विश्वकपअघि वेस्ट इन्डिज र आयरल्यान्ड सम्मिलित त्रिदेशीय शृंखला जितेको थियो। पाकिस्तान र भारतसँगको अभ्यास खेलमा भने पराजित भएको थियो। बंगलादेश पाकिस्तानसँग आठ विकेट र भारतसँग ९५ रनले पराजित भएको थियो। यद्यपि दक्षिण अफ्रिकासँगको विगत बंगलादेशको त्यति राम्रो छैन। यसअघि दुई देशबीच २० वटा एकदिवसीय भिडन्तमा दक्षिण अफ्रिका सबल देखिएको छ। दक्षिण अफ्रिकाले १७ खेल जितेको छ। बंगलादेशले तीन खेल मात्र जितेको छ। बंगलादेशले हालसम्म विश्वकपमा ३२ खेल खेलेको छ। ती खेलमा ११ जित र २० हार खेपेको छ। दक्षिण अफ्रिकाको सबैभन्दा ठूलो हतियार बलिङ हो। तीव्र गतिका बलर कागिसो राबडा र लुन्गी निग्दीबाट दक्षिण अफ्रिकाले निकै आशा गरेको छ। पहिलो खेल आयोजकसँग गुमाएपछि दुःखी देखिएको दक्षिण अफ्रिकाले बंगलादेशविरुद्ध बलिङमा कागिसो राबडा, लुन्गी निग्दी र इमरान ताहिर तथा ब्याटिङमा क्विन्टन डी कक, फाफ डु प्लेसिस र हासिम अमलाबाट ठूलो आशा गरेको छ।"
टोली बाहिरिए पनि प्लेयर अफ दी सिरिज अवार्ड,"एजेन्सी : विश्वकपमा प्रायः सबै खेलाडीको सपना हुन्छ, राम्रो प्रदर्शन गर्दै टोलीलाई उपाधि दिलाउने। क्रिकेटमा खेलाडीको व्यक्तिगत प्रदर्शनले थुप्रै कीर्तिमान पनि रचिन्छन्। खेलाडी एक्लैले गरेको प्रदर्शनले मात्र कहिलेकाहीँ टोलीले नजित्न पनि सक्छ। आईसीसी विश्वकप क्रिकेटमा यसअघि तीनवटा यस्ता रोचक घटना भएका छन्। टोली बाहिरिए पनि यसअघि विश्वकपमा तीन जना खेलाडीले प्लेयर अफ दी सिरिज अवार्ड जितेका छन्। व्यक्तिगत प्रदर्शनका आधारमा महत्वपूर्ण उपाधि चुम्ने भाग्यमानी खेलाडी हुन्, भारतका पूर्वकप्तान सचिन तेन्दुलकर, दक्षिण अफ्रिकाका लान्स क्लुजनर र न्युजिल्यान्डका मार्टिन क्रो। सन् २००३ को विश्वकपमा फाइनलमा भारत अस्ट्रेलियासँग एक सय २५ रनले पराजित भए पनि भारतका सचिन तेन्दुलकरले म्यान अफ दी सिरिजको उपाधि जितेका थिए। त्यति बेला सचिनले ६ सय ७३ रन बनाएका थिए। उनले दुई विकेट पनि लिएका थिए। यसैगरी दक्षिण अफ्रिकाका लान्स क्लुजनरले सन् १९९९ को विश्वकपमा प्लेयर अफ दी सिरिजको उपाधि जितेका थिए। टोली बाहिरिए पनि व्यक्तिगत ठूलो उपलब्धि हात पार्ने क्रममा क्लुजनरले दुई सय ८१ रन बनाउनुका साथै १७ विकेट लिएका थिए। यसैगरी उक्त अवार्ड सन् १९९२ को विश्वकपमा पहिलो पटक मार्टिन क्रोले जितेका थिए। उनी पहिलो पटक उपाधि नजित्ने टोलीबाट प्लेयर अफ दी सिरिज जित्ने पहिलो खेलाडीसमेत बनेका थिए। पाकिस्तानले विश्वकप जितेको त्यो बेला न्युजिल्यान्ड सेमिफाइनलसम्म पुगेको थियो। मार्टिन क्रोले त्यति बेला चार सय ५६ रन बनाएका थिए। उनले व्यक्तिगत प्रदर्शनका कारण उपाधि जितेका थिए।"
आईसीसी विश्वकप : आजको खेलमा प्रभाव पार्न सक्ने खेलाडी,"कागिसो रबडा (दक्षिण अफ्रिका) विश्वकप क्रिकेटअन्तर्गत आइतबार बंगलादेशविरुद्धको खेलमा सबैको नजर रहने छ, दक्षिण अफ्रिकाका तीव्र गतिका बलर कागिसो रबडामा। दक्षिण अफ्रिकाका मुख्य हतियार रबडा उदीयमान खेलाडी हुन्। रबडाले ६७ एकदिवसीय खेलमा दक्षिण अफ्रिकाका लागि १०८ विकेट लिइसकेका छन्। सन् २०१५ जुलाई १० मा बंगलादेशविरुद्धकै खेलबाट एकदिवसीय क्रिकेटमा डेब्यु गरेका उनी आइतबार बंगलादेशविरुद्ध नै मैदानमा उत्रँदै छन्। रबडाले बंगलादेशविरुद्धको डेब्यु खेलमा आठ ओभर बलिङ गर्दै मात्र १६ रन खर्चेर ६ विकेट लिएका थिए। उनले एउटै खेलमा एक पटक पाँच विकेट र चार पटक ६ विकेट लिइसकेका छन्। इन्डियन प्रिमियर लिग (आईपीएल) क्रिकेटका दौरान ढाडमा समस्या बोकेका रबडा विश्वकपअघि पूर्ण रूपमा फिट हुन्छन् कि हुँदैनन् भन्ने चिन्ता थियो। तर, त्यो चिन्तालाई चिर्दै उनले गत बिहीबार घरेलु टोली इङ्ल्यान्डविरुद्ध मैदानमा उत्रिएका थिए। उनले उद्घाटन खेलमा १० ओभर बलिङ गर्दै दुई महत्वपूर्ण विकेट लिएका थिए। आईपीएलमा दिल्ली क्यापिटल्सका लागि १२ खेलबाट २५ विकेट लिएका उनले विश्वकप क्रिकेटमा पनि त्यही लयलाई कायम राख्ने विश्वास गरिएको छ। सकिब अल हसन (बंगलादेश) दक्षिण अफ्रिकासँगको खेलसँगै बंगलादेशले इङ्ल्यान्ड विश्वकपको सुरुआत गर्दा टोलीलाई जिततर्फ उन्मुख गराउन सकिब अल हसनको भूमिका महत्वपूर्ण हुनेछ । २४ वर्षीय हसन बंगलादेशका अलराउन्डर हुन् । बायाँहाते ब्याट्सम्यान उनी लेफ्टआर्म अर्थोडक्स बलर हुन् । विपक्षीविरुद्ध डटेर ब्याटिङ गर्ने हसन २००६ देखि राष्ट्रिय टोलीमा छन् । उनले एकदिवसीयमा हालसम्म एक सय ९८ खेल खेल्दै पाँच हजार सात सय १७ रन बनाएका छन् । बलिङमा पनि उनले समान एक सय ९८ खेल खेल्दै दुई सय ४९ विकेट लिएका छन् । उनले उक्त विकेट लिने क्रममा सात हजार चार सय ५८ रन खर्चिएका छन् । मैदानमा शान्त स्वभावले खेल्ने सकिवको प्रदर्शनले धेरैलाई लोभ्याउले गर्छ । आईसीसी एकदिवसीय वरीयताको अलराउन्डरतर्फ माथिल्लो स्थानमा रहेका हसन बंगलादेशका भरपर्दा खम्बा हुन् । उनी बंगलादेशका लागि विश्वकपमा सर्वाधिक रन बनाउने खेलाडी पनि हुन्। उनले २१ खेलमा चार सय ४० रन बनाएका छन् । साथै उनी बंगलादेशका लागि २३ विकेट हात पार्दै सर्वाधिक विकेट लिने खेलाडी पनि बनेका छन् । ब्याटिङ र बलिङ दुवैमा जादुमय प्रदर्शन क्षमता भएका हसन आइतबार दक्षिण अफ्रिकालाई टाउको दुःखाइ बन्ने देखिन्छ । बंगलादेशले विश्वकपअघि वेस्ट इन्डिज र आयरल्यान्ड सम्मिलित त्रिदेशीय शृंखला जित्दा पनि हसनले उत्कृष्ट प्रदर्शन गरेका थिए । उनले आयरल्यान्डविरुद्धको खेलमा ५० रन बनाएका थिए ।"
पिपुल्स च्वाइस अवार्डका लागि सन्दीपसहित पाँच खेलाडी मनोनयनमा,"काठमाडौं : पल्सर स्पोर्ट्स अवार्ड २०७५ अन्तर्गत पिपुल्स च्वाइस अवार्ड का लागि क्रिकेटर सन्दीप लामिछाने र फुटबल खेलाडी सावित्रा भण्डारीसहित पाँचजना मनोनयनमा परेका छन्। आयोजक नेपाल खेलकुद पत्रकार मञ्च (एनएसजेएफ) ले आइतबार खेलाडीको मनोनयन सार्वजनिक गरेको हो। अवार्डका लागि भलिबलकी रेश्मा भण्डारी, ब्याडमिन्टनका प्रिन्स दाहाल र शारीरिक सुगठनका महेश्वर महर्जन पनि मनोनयनमा परेका छन्। मनोनयनमा परेका खेलाडीको उत्कृष्टताको छनोट एसएमएम भोटिङ, फेसबुक लाइक, खेल पत्रकार र राष्ट्रिय खेल संघका मुख्य प्रशिक्षकले प्रदान गर्ने भोटका आधारमा गरिनेछ। एसएमएस भोटिङको मतभार ५०, फेसबुक लाइकको मतभार २५ तथा खेल पत्रकार र संघका मुख्य प्रशिक्षकको मतभार २५ प्रतिशत रहनेछ। खेलाडीलाई भोट गर्न नेपाल टेलिकम, एनसेल र स्मार्ट सेलबाट ३७७२२ नम्बरमा म्यासेज गर्न सकिनेछ। भोटिङ प्रक्रिया असार १६ गतेसम्म चल्नेछ। विजेताको घोषणा आगामी असार १७ गते आयोजना हुने पल्सर स्पोर्ट्स अवार्डको अवसरमा गरिनेछ। मञ्चले भोटिङका लागि टीएचटी लाइभसँग आइतबार नै सम्झौता पनि गरेको छ। सम्झौतापत्रमा टीएचटीका तर्फबाट भूपेन्द्र लामा र मञ्चका अध्यक्ष दुर्गानाथ सुवेदीले हस्ताक्षर गरे। यस वर्ष मञ्चले खेलकुद क्षेत्रमा योगदान दिएकालाई विभिन्न १० विधामा अवार्ड प्रदान गर्दैछ। पिपुल्स च्वाइससँगै वर्ष उत्कृष्ट खेलाडी पुरुष, वर्ष उत्कृष्ट खेलाडी महिला, युवा वर्ष खेलाडी, वर्ष प्रशिक्षक, पारा एथलिट, स्पेसल अवार्ड, लाइफटाइम एचिभमेन्ट अवार्ड र टिम अफ द इयर अवार्ड प्रदान गरिने बताइएको छ। एक जना अन्तर्राष्ट्रिय पत्रकारलाई पनि अवार्ड प्रदान गरिनेछ। पिपुल्स च्वाइस, पुरुष र महिला र प्रशिक्षकतर्फको विजेताले बजाज पल्सर मोटरसाइकल पुरस्कार प्राप्त गर्नेछन्। अन्य विधाका विजेतालाई जनही ५० हजार रुपैयाँ र आकर्षक उपहार प्रदान गरिने आयोजकले जनाएको छ।"
च्याम्पियन्स लिगको उपाधि लिभरपुललाई,मड्रिड : यस सिजनको युरोपियन च्याम्पियन्स लिगको उपाधि इङ्लिस क्लब लिभरपुलले जितेको छ । शनिबार राति भएको फाइनलमा अर्काे इङ्लिस टोली टोटनह्यामलाई २० ले हराउँदै लिभरपुलले उपाधि जितेको हो । स्पेनको मड्रिडस्थित वान्डा मेट्रोपोलिटिन रंगशालामा भएको खेलमा लिभरपुलले पेनाल्टी गोलमार्फत दोस्रो मिनेटमै अग्रता बनाएको थियो । खेल सुरु भएको पहिलो मिनेटमै टोटनह्यामका मिडफिल्डर सिसाकोले ह्यान्ड बल गरेपछि लिभरपुलले पेनाल्टी पाएको थियो । त्यसलाई मोहम सलाहले गोलमा परिणत गरी टोलीलाई अग्रता दिलाए । अधिकांह समय बल आफ्नो कब्जामा लिइ टोटनह्यामले निरन्तर दबाब सिर्जना गरे पनि गोल गर्न सकेन । ८७ औं मिनेटमा वरिजीले गोल गरी लिभरपुलको जित निश्चित बनाइदिए । सेमिफाइनलमा लिभरपुल स्पनिस क्लब बार्सिलोनालाई पराजित गरी फाइनल पुगेको हो। टोटनह्यामले डच टोली आजाक्समाथि जित निकाल्दै फाइनलको यात्रा तय गरेको थियो । गत सिजनको उप विजेता लिभुपरलले यससँगै च्याम्पियन्स लिगको ६ टाइटल जितेको छ । च्याम्पियन्स लिगको सर्वाधिक सफल टोली स्पेनिस क्लब रियल मड्रिड हो । उसले १३ सिजनको उपाधि जितेको छ ।
अफगानिस्तानमाथि अस्ट्रेलियाको सहज जित,"इङ्ल्याण्ड : आईसीसी एक दिवसीय विश्वकप क्रिकेटमा शनिबार राति भएको खेलमा अस्ट्रेलियाले अफगानिस्तानमाथि सहज जित हात पारेको छ । साविक विजेतासमेत रहेको अस्ट्रेलियाले उदयीमान टोली अफगानिस्तानमाथि ७ विकेटको जित निकालेको हो । टस जितेर पहिले ब्याटिङ गरेको अफगानिस्तानले ३८२ ओभरमा अलआउट हुनुअघि २०७ रन बनाएको थियो । २०८ रनको लक्ष्य पाएको अस्ट्रेलियाले ३४५ ओभरमा ३ विकेट गुमाएर २०९ रन बनाई जित आत पार्यो । अस्ट्रेलियाको जितका लागि कप्तान अरोन फिन्च र डेभिड वार्नरले उत्कृष्ट इनिङ खेले । फिन्च ४९ बलमा ६६ रन बनाएर आउट भए । उनले ६ चौका र ४ छक्का प्रहार गरे । वार्नर ११४ बलमा ८९ रन बनाई नटआउट रहे । एक वर्षे प्रतिबन्धपछि टोलीमा फर्किएका आक्रामक ब्याट्सम्यान वार्नर विश्पकपमा सानदार सुरुवात गर्न सफल भएका छन् ।स्मीथले १८, खवाजाले १५ र म्याक्वेलले १ बलमा ४ रन बनाए । अफगानिस्तानका लागि नाइब, मुजिब रहमान र रसिद खानले ११ विकेट लिए । पहिले ब्याटिङ गरेका अफगानिस्तानले सुरुमै दुई ओपनर गुमायो । महत्वपूर्ण दुई ब्याट्म्यान मोहमद साहजाद र हजरातुल्लाह जाजई दुवै जना शून्य रनमै आउट भए । नाजिबुल्लाह जाड्नले सर्वाधिक ५१ रन बनाए । रहमत साहले ४३ र कप्तानसमेत रहेका गुल्बादिन नाइबले ३१ रन बनाए । आठौं नम्बरमा ब्याटिङमा आएका बलर रसिद खानले ११ बलमा २७ रन बनाउँदै विस्फोटक ब्याटिङ गरी टोलीको स्कोर उकास्न महत्वपूर्ण योगदान गरे । अस्ट्रेलियाका लागि पट कुम्निस र अडाम जाम्पाले ३३ विकेट लिँदा मर्कुस स्टोनिसले २ र मिचेल स्टार्कले १ विकेट लिए । यस प्रतियोगितामा अस्फगानिस्तान सबैभन्दा नयाँ टोली हो । यसअघि एक पटक मात्रै विश्वकपमा भाग लिएको थियो । अस्ट्रेलिया ५ पटकको विश्व विजेता टोली हो ।"
च्याम्पियन्स लिगको फाइनल चलिरहँदा महिला लुगा फालेर मैदानमा दौडिएपछि(भिडियो),एजेन्सी : आइतबार बिहान स्पेनको मड्रिडस्थित मेट्रोपोलिटानो मैदानमा लिभरपुल र टोटनह्यामबीच च्याम्पियन लिगको फाइनल खेल चलिरहेको थियो । करिब २० मिनेटको खेल चलिरहँदा लिभुरपुल १० ले अघि थियो । त्यसै बेला एक महिला दर्शकको भीडबाड दौडँदै मैदानमा प्रवेश गरिन उनी आफ्ना लुगा फालेर मैदानको बीचतिर दौडिइन । सुरक्षार्थ खटिएका व्यक्ति उनको पछिपछि दौडिएर गए । उनलाई समातेर बाहिर ल्याए । एकैछिन रोकिएको खेल पुनः सुचारु भयो । ती महिला को हुन् ? किन उनले त्यसो गरिन ? अन्तराष्ट्रिय सञ्चार माध्यममा आएका खबरअनुसार उनले एक पोर्न वेब साइटको प्रचारका लागि यस्तो हर्कत गरेकी थिइन् । च्याम्पियन्स लिगको उपाधि लिभरपुललाई किन्सी वलान्स्की नामकी ती महिला   नामको पोर्न वेब साइटकी सञ्चालक हुन् । उनले यही च्यानलको प्रचारका लागि यस्तो हर्कत गरेकी थिइन् । दी सनकाअनुसार किन्सी वलान्स्की चर्चित प्रान्क युट्युब च्यालनकी सञ्चालक भिटाली दोरोभस्कीकी साथी हुन् । उनीहरू युट्युब च्यानलकासाथै त्यस पोर्न साइटका पार्टनर हुन् । भिटाली दोरोभस्कीले २०१४ को विश्वकप फाइलनमा यस्तै हर्कत गरेकी थिइन् । त्यसपछि उनलाई खेल हेर्नका लागि प्रतिबन्ध गरिएको थियो । भिडियो
आईसीसी विश्वकप : आजको खेलमा प्रभाव पार्न सक्ने खेलाडी,"कागिसो रबडा (दक्षिण अफ्रिका) विश्वकप क्रिकेटअन्तर्गत आइतबार बंगलादेशविरुद्धको खेलमा सबैको नजर रहने छ, दक्षिण अफ्रिकाका तीव्र गतिका बलर कागिसो रबडामा। दक्षिण अफ्रिकाका मुख्य हतियार रबडा उदीयमान खेलाडी हुन्। रबडाले ६७ एकदिवसीय खेलमा दक्षिण अफ्रिकाका लागि १०८ विकेट लिइसकेका छन्। सन् २०१५ जुलाई १० मा बंगलादेशविरुद्धकै खेलबाट एकदिवसीय क्रिकेटमा डेब्यु गरेका उनी आइतबार बंगलादेशविरुद्ध नै मैदानमा उत्रँदै छन्। रबडाले बंगलादेशविरुद्धको डेब्यु खेलमा आठ ओभर बलिङ गर्दै मात्र १६ रन खर्चेर ६ विकेट लिएका थिए। उनले एउटै खेलमा एक पटक पाँच विकेट र चार पटक ६ विकेट लिइसकेका छन्। इन्डियन प्रिमियर लिग (आईपीएल) क्रिकेटका दौरान ढाडमा समस्या बोकेका रबडा विश्वकपअघि पूर्ण रूपमा फिट हुन्छन् कि हुँदैनन् भन्ने चिन्ता थियो। तर, त्यो चिन्तालाई चिर्दै उनले गत बिहीबार घरेलु टोली इङ्ल्यान्डविरुद्ध मैदानमा उत्रिएका थिए। उनले उद्घाटन खेलमा १० ओभर बलिङ गर्दै दुई महत्वपूर्ण विकेट लिएका थिए। आईपीएलमा दिल्ली क्यापिटल्सका लागि १२ खेलबाट २५ विकेट लिएका उनले विश्वकप क्रिकेटमा पनि त्यही लयलाई कायम राख्ने विश्वास गरिएको छ। सकिब अल हसन (बंगलादेश) दक्षिण अफ्रिकासँगको खेलसँगै बंगलादेशले इङ्ल्यान्ड विश्वकपको सुरुआत गर्दा टोलीलाई जिततर्फ उन्मुख गराउन सकिब अल हसनको भूमिका महत्वपूर्ण हुनेछ । २४ वर्षीय हसन बंगलादेशका अलराउन्डर हुन् । बायाँहाते ब्याट्सम्यान उनी लेफ्टआर्म अर्थोडक्स बलर हुन् । विपक्षीविरुद्ध डटेर ब्याटिङ गर्ने हसन २००६ देखि राष्ट्रिय टोलीमा छन् । उनले एकदिवसीयमा हालसम्म एक सय ९८ खेल खेल्दै पाँच हजार सात सय १७ रन बनाएका छन् । बलिङमा पनि उनले समान एक सय ९८ खेल खेल्दै दुई सय ४९ विकेट लिएका छन् । उनले उक्त विकेट लिने क्रममा सात हजार चार सय ५८ रन खर्चिएका छन् । मैदानमा शान्त स्वभावले खेल्ने सकिवको प्रदर्शनले धेरैलाई लोभ्याउले गर्छ । आईसीसी एकदिवसीय वरीयताको अलराउन्डरतर्फ माथिल्लो स्थानमा रहेका हसन बंगलादेशका भरपर्दा खम्बा हुन् । उनी बंगलादेशका लागि विश्वकपमा सर्वाधिक रन बनाउने खेलाडी पनि हुन्। उनले २१ खेलमा चार सय ४० रन बनाएका छन् । साथै उनी बंगलादेशका लागि २३ विकेट हात पार्दै सर्वाधिक विकेट लिने खेलाडी पनि बनेका छन् । ब्याटिङ र बलिङ दुवैमा जादुमय प्रदर्शन क्षमता भएका हसन आइतबार दक्षिण अफ्रिकालाई टाउको दुःखाइ बन्ने देखिन्छ । बंगलादेशले विश्वकपअघि वेस्ट इन्डिज र आयरल्यान्ड सम्मिलित त्रिदेशीय शृंखला जित्दा पनि हसनले उत्कृष्ट प्रदर्शन गरेका थिए । उनले आयरल्यान्डविरुद्धको खेलमा ५० रन बनाएका थिए ।"
टोली बाहिरिए पनि प्लेयर अफ दी सिरिज अवार्ड,"एजेन्सी : विश्वकपमा प्रायः सबै खेलाडीको सपना हुन्छ, राम्रो प्रदर्शन गर्दै टोलीलाई उपाधि दिलाउने। क्रिकेटमा खेलाडीको व्यक्तिगत प्रदर्शनले थुप्रै कीर्तिमान पनि रचिन्छन्। खेलाडी एक्लैले गरेको प्रदर्शनले मात्र कहिलेकाहीँ टोलीले नजित्न पनि सक्छ। आईसीसी विश्वकप क्रिकेटमा यसअघि तीनवटा यस्ता रोचक घटना भएका छन्। टोली बाहिरिए पनि यसअघि विश्वकपमा तीन जना खेलाडीले प्लेयर अफ दी सिरिज अवार्ड जितेका छन्। व्यक्तिगत प्रदर्शनका आधारमा महत्वपूर्ण उपाधि चुम्ने भाग्यमानी खेलाडी हुन्, भारतका पूर्वकप्तान सचिन तेन्दुलकर, दक्षिण अफ्रिकाका लान्स क्लुजनर र न्युजिल्यान्डका मार्टिन क्रो। सन् २००३ को विश्वकपमा फाइनलमा भारत अस्ट्रेलियासँग एक सय २५ रनले पराजित भए पनि भारतका सचिन तेन्दुलकरले म्यान अफ दी सिरिजको उपाधि जितेका थिए। त्यति बेला सचिनले ६ सय ७३ रन बनाएका थिए। उनले दुई विकेट पनि लिएका थिए। यसैगरी दक्षिण अफ्रिकाका लान्स क्लुजनरले सन् १९९९ को विश्वकपमा प्लेयर अफ दी सिरिजको उपाधि जितेका थिए। टोली बाहिरिए पनि व्यक्तिगत ठूलो उपलब्धि हात पार्ने क्रममा क्लुजनरले दुई सय ८१ रन बनाउनुका साथै १७ विकेट लिएका थिए। यसैगरी उक्त अवार्ड सन् १९९२ को विश्वकपमा पहिलो पटक मार्टिन क्रोले जितेका थिए। उनी पहिलो पटक उपाधि नजित्ने टोलीबाट प्लेयर अफ दी सिरिज जित्ने पहिलो खेलाडीसमेत बनेका थिए। पाकिस्तानले विश्वकप जितेको त्यो बेला न्युजिल्यान्ड सेमिफाइनलसम्म पुगेको थियो। मार्टिन क्रोले त्यति बेला चार सय ५६ रन बनाएका थिए। उनले व्यक्तिगत प्रदर्शनका कारण उपाधि जितेका थिए।"
दक्षिण अफ्रिकालाई रोक्ने दाउमा बंगलादेश,"लन्डन : आईसीसी विश्वकप क्रिकेटअन्तर्गत आइतबार दक्षिण एसियाली टोली बंगलादेशले दक्षिण अफ्रिकाको सामना गर्दै छ। यी दुई राष्ट्रबीचको खेल दी ओभल मैदानमा अपराह्न ३ः१५ मा सुरु हुनेछ। अन्तर्राष्ट्रिय क्रिकेटमा स्थापित राष्ट्र भए पनि यी दुवै टोलीले हालसम्म विश्वकपको उपाधि जित्न सकेका छैनन्। दक्षिण अफ्रिका वर्तमान विश्व क्रिकेटको शक्तिशाली राष्ट्र हो। तर, विश्वकपको उद्घाटन खेलमा दक्षिण अफ्रिका आयोजक इङ्ल्यान्डसँग एक सय चार रनले पराजित भएको थियो। पहिलो खेलको हारले पनि दक्षिण अफ्रिकामाथि बंगलादेशलाई हराउनैपर्ने दबाब थपिएको छ। बंगलादेश पनि दक्षिण अफ्रिकालाई हराएर विश्वकपमा सुखद सुरुआत गर्ने अभियानमा छ। पहिलो खेलमा दक्षिण अफ्रिकालाई पन्छाउँदै आत्मबल बलियो बनाउने दाउ बंगलादेशको छ। विश्वकपको सुरुका चार संस्करणमा दक्षिण अफ्रिकामा व्याप्त रंगभेद नीतिका कारण दक्षिण अफ्रिकालाई सहभागी गराइएको थिएन। दक्षिण अफ्रिका सन् १९९२ मा सम्पन्न पाँचौं संस्करणदेखि विश्वकपमा सहभागी भएको हो। पहिलो विश्वकपमा भने पूर्वी अफ्रिकाले विश्वकपमा अफ्रिकी महादेशको प्रतिनिधित्व गरेको थियो। विश्वकपमा दक्षिण अफ्रिकाको इतिहास त्यति गर्विलो छैन। हालसम्म फाइनलमा पुग्न नसकेको दक्षिण अफ्रिका सन् १९९२ को विश्वकपको सेमिफाइनलमा इङ्ल्यान्डसँग २० रनले पराजित भएको थियो। त्यसपछि सन् १९९६ मा वेस्ट इन्डिजसँग क्वार्टरफाइनलमा १९ रनले पराजित भएको थियो। त्यसपछि सन् १९९९ को विश्वकपको सेमिफाइनलमा अस्ट्रेलियासँग पछि परेको थियो। त्यसपछि सन् २००३ को विश्वकपमा दक्षिण अफ्रिका समूहगत चरणबाटै बाहिरियो। सन् २००७ को विश्वकपको सेमिफाइनलमा दक्षिण अफ्रिकालाई अस्ट्रेलियाले सात विकेटले पराजित गर्यो। सन् २०११ विश्वकपमा क्वार्टरफाइनलमा न्युजिल्यान्डसँग ४९ रनले पराजित भएको दक्षिण अफ्रिका सन् २०१५ मा भने सेमिफाइनलमा डकवर्थ एन्ड लेविस नियमका आधारमा न्युजिल्यान्डसँग चार विकेटले स्तब्ध भयो। यस विश्वकपको पहिलो खेलमा आयोजकसँग हार खेपेकाले बंगलादेशसँगको खेललाई दक्षिण अफ्रिकाले निकै महत्व दिएको छ। विश्वकपअघि दक्षिण अफ्रिकाले दक्षिण एसियाली अर्को टोली श्रीलंकालाई अभ्यास खेलमा ८७ रनले हराएको थियो। यसैगरी बंगलादेश पनि दक्षिण अफ्रिकालाई हराएर सुखद सुरुआत गर्न चाहन्छ। सन् १९९९ देखि विश्वकपमा प्रवेश गरेको बंगलादेशको यो छैटौं सहभागिता हो। विश्वकपमा बंगलादेशको प्रदर्शन त्यति सन्तोषजनक छैन। बंगलादेशले पछिल्लो दुई विश्वकपमा अन्तिम आठसम्म प्रवेश गरेको थियो। बंगलादेश यसअघि सन् २००७ र २०१५ मा सुपर आठमा प्रवेश गरेको थियो। बंगलादेशको विश्वकपमा छवि भनेको जुनसुकै टोलीलाई हराउन सक्ने क्षमता हो। बंगलादेशी टोलीमा अनुभवी खेलाडीको वर्चस्व छ। मुस्फिकर रहिम प्रभावशाली खेलाडी हुन्। तीनवटा एकदिवसीय विश्वकप खेलिसकेका अनुभवी रहिमको ब्याटिङ बंगाली टोलीका लागि वरदान हुनेछ। सकिब अल हसनको उपस्थितिले पनि टोली थप बलियो देखिएको छ। टोलीका अलराउन्डर सकिव अल हसनले पनि दक्षिण अफ्रिकामाथि प्रभाव जमाउन सक्नेछन्। टोलीमा आठ जना यसअघि विश्वकप खेलिसकेका खेलाडी छन्। मस्रफे मोर्तजाको कप्तानीमा रहेको बंगाली टोलीमा तमिम इकबाल, लिटन दास, सौम्य सरकार, मुस्फिकुर रहिम, महमुदुल्लाह रियाद, सकिब अल हसन, मोहम्मद मिथुन, सब्बिर रहमान, मासादेक हुसेन, मोहम्मद सैफुदिन, मेहिदी हसन, रुवेल हुसेन, मुस्ताफिजुर रहमान र अबु जायद जस्ता अनुभवी खेलाडी छन्। तमिम इकबाल शनिबार अभ्यासका क्रममा घाइते भएकाले खेल्न नसक्ने बताइएको छ। बंगलादेशले विश्वकपअघि वेस्ट इन्डिज र आयरल्यान्ड सम्मिलित त्रिदेशीय शृंखला जितेको थियो। पाकिस्तान र भारतसँगको अभ्यास खेलमा भने पराजित भएको थियो। बंगलादेश पाकिस्तानसँग आठ विकेट र भारतसँग ९५ रनले पराजित भएको थियो। यद्यपि दक्षिण अफ्रिकासँगको विगत बंगलादेशको त्यति राम्रो छैन। यसअघि दुई देशबीच २० वटा एकदिवसीय भिडन्तमा दक्षिण अफ्रिका सबल देखिएको छ। दक्षिण अफ्रिकाले १७ खेल जितेको छ। बंगलादेशले तीन खेल मात्र जितेको छ। बंगलादेशले हालसम्म विश्वकपमा ३२ खेल खेलेको छ। ती खेलमा ११ जित र २० हार खेपेको छ। दक्षिण अफ्रिकाको सबैभन्दा ठूलो हतियार बलिङ हो। तीव्र गतिका बलर कागिसो राबडा र लुन्गी निग्दीबाट दक्षिण अफ्रिकाले निकै आशा गरेको छ। पहिलो खेल आयोजकसँग गुमाएपछि दुःखी देखिएको दक्षिण अफ्रिकाले बंगलादेशविरुद्ध बलिङमा कागिसो राबडा, लुन्गी निग्दी र इमरान ताहिर तथा ब्याटिङमा क्विन्टन डी कक, फाफ डु प्लेसिस र हासिम अमलाबाट ठूलो आशा गरेको छ।"
