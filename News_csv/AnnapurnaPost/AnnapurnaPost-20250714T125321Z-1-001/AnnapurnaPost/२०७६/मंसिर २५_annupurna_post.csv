शीर्षक,विवरण
कूटनीति कि झेलनीति,"नेपाल आफैं चनाखो भएर समृद्धितर्फ जान नसके छिमेकी र शक्ति मुलुकहरूबाट हाम्रो सार्वभौमसत्ता सधैं कठपुतली बनिरहनेछ विश्वको राजनीतिक घटनाक्रम राजनीतिशास्त्रको पद्धतिको धारणा झैं स्वाभाविक गतिमा छैन। यस्तो राजनीतिक अवस्थामा कुनै घतलाग्दो विश्लेषण कठिन छ। घटनाक्रम छिटोछिटो परिवर्तन र लोकरिझ्याईंवाद मा जनता अग्रसर छन्। दलगत भन्दा बलियो व्यक्तिको खोजीमा छ विश्व। अझ नेपालको परिवेशमा त यस्ता कुनै आकलनबाट निश्कर्ष निकाल्न गाह्रो छ। विगत नै नियाल्दा आकलन गरिएको भन्दा फरक ढंगले राजनीति अघि बढेको छ। सायद यसैले भनिएको होला हामी पुर्खाले धानिदिएको संस्कार (राजनीति, कूटनीति, व्यवहार आदि) मा अघि बढेका छौं। वर्तमान झन् कमजोर बनाउँदैछौं। यसले आम निराशा चुलिँदो छ। बिचौलिया हालीमुहाली बढ्दो छ। वास्ताविकता भन्दा पर छौं। आफ्नै (स्वाभाविक रित) गतिमा केही सुधार पनि भएका छन्। जसलाई देखाएर राज्यसंयन्त्रले हामीले गरेको भन्न पाएको छ। कूटनीतिमा पनि त्यही भइरहेका छन्। कूटनीति जुन ढंगले अघि बढेको छ त्यो विषयले नागरिक झस्केका छन्। हाम्रो सामाजिक परिवेश अन्य त्यस्ता मुलुकसँग दाँज्नै नमिल्ने प्रकारको छ। तर, विगतमा भएका पैरवी वास्तवमै गर्व गर्न लायक छ। स्वीकार गरांै या नगरौं, हामी यतिबेला विश्वको नजरमा छौं। यथार्थ के हो भने हामीलाई चाहेर पनि विश्वले एक्ल्याउन सक्दैन। यसको मुख्य कारक हामी मात्र होइन। अबका तीन दशकभित्र समृद्धिका हिसाबले नेपालका दुवै छिमेकी पहिलो र तेस्रो स्थानमा रहने प्रक्षेपण नै हो। बलियो आधारसहितका यस्ता प्रक्षेपणले हामीलाई नराम्रो गर्दैन तर हामीले कति क्यास गर्न सक्छौं भन्ने मुख्य सवाल हो। तर, यसमा हामी खुसी नै हुनुपर्छ। उनीहरूको विकासको केही अंश आफूतर्फ ल्याउन नेपालले सामान्य मात्र मेहनत गरे पनि यथेष्ट हुन्छ। तर, हामी त्यसतर्फ उन्मुख छैनौं। मिहिन र गम्भीर ढंगले त्यहाँ कत्ति पनि गृहकार्य भएका छैनन्। लाज छोप्न त कुनै कपडा बेरे हुन्छ। तर, हामी किन मिलाएर कपडा लाउछौं आफूलाई सजिलो होस्, आकर्षक देखिउँ वा आफ्नो पहिरनले अरूलाई तान्न सकोस् भनेर गरिन्छ। कूटनीति पनि त्यही हो। अरूको आकर्षण खिच्ने नै हो। यदुनाथ खनालले तयार गरिदिएका नोटमा मिति र नाम परिवर्तन गर्नेमात्र कूटनीति पक्कै होइन। हामी हल्ला र प्रचारको कूटनीतिमा माहिर छौं। यो देख्दा भन्न मन लाग्छ, वास्तवमा हाम्रा पुर्खाले कूटनीति थेगेका रहेछन्। विगत स्मरण कूटनीतिमा विगतको काम र गतिविधिले वर्तमानमा निकै अर्थ राख्छ। कूटनीतिमा सानो गल्ती हुँदा त्यसले सन्ततिलाई पिरोल्छ। तर, हाम्रो विगत कमजोर नभएकैले गर्व गर्न सकिरहेका छौं। भलै हामी केही समय राणाहरूको निरंकुशतामा पर्यौं। तर, ती शासकको पनि कूटनीतिक क्षमता र चतुर्याईंको हामीले प्रशंसा गर्नुपर्छ। स्मरण गरौं, १७० वर्षअघि मुलुकको कार्यकारी जंगबहादुरले बेलायतको राजकीय भ्रमण गर्दा छिमेकी भारतको समेत अस्तित्व थिएन। कतिपय दक्षिण एसियाली मुलुक त जन्मेकै थिएनन्। बेलायतीसँग मात्र होइन, तत्कालीन बादशाह नेपोलियनको साम्राज्य फ्रान्स पुग्दा त्यहाँ देखाइएको सम्मान इतिहासमा पढौं, स्मरण गरौं। त्यतिबेला दक्षिण एसियामा नेपालमात्र स्वतन्त्र मुलुक थियो। अन्य मुलुक अंग्रेजको कब्जा वा गर्भमा नै थिए, युरोपमात्र होइन। त्यसपछि नेपालले कूटनीतिक सम्बन्ध अघि बढाएको मुलुक हो अमेरिका। सन् १९२० म अमेरिकी सहयोगमा राजधानीमा पुल निर्माण गर्दा अमेरिकाको वाणिज्य सम्बन्ध यस क्षेत्रमा नेपालसँग मात्र थियो। अहिले यसप्रकारको अध्ययन सोच र अनुक्रम कतै देखिँदैन। त्यतिबेला एउटा छिमेक भारत अंग्रेजको शासनमा थियो। अर्को छिमेकी चीन त नेपाल सुरक्षापरिषद्को अस्थायी सदस्य हुँदासमेत विश्व राजनीतिमा घुलमिल भएकै थिएन। सन् १९६९७० को लागि नेपाल जापानलाई हराएर संयुक्त राष्ट्रसंघको सुरक्षापरिषद्को अस्थायी सदस्य चुनिँदाको रेकर्ड भोटलाई गर्व गरौं। नेपाल त्यसको दश वर्षपछि आउने पालोमा पुनः निर्वाचित भयो। त्यसपछिको १० वर्षमा तत्कालीन रेकर्ड भोट उल्टो भयो। वर्तमान प्रधानमन्त्री त्यतिबेला उपप्रधान तथा परराष्ट्रमन्त्री थिए। विगत तीन दशकयता रुटिन कार्यक्रमको नेतृत्वमा नेपाल रहे पनि गर्व गर्न लायक नेतृत्व अन्तर्राष्ट्रिय मञ्चमा सम्भव भएकै छैन। यद्यपि राजनीतिज्ञको दिमाग भने त्यही रुटिनमा आउने वा अरूले खासै चासो नराख्ने पदमा छानिएर हामीले अधिक गरेको पारिदिँदै आएका छन् कर्मचारीले। हुन पनि मन्त्रालयमा कर्मचारीलाई चलाउनै नसक्ने र भ्रमणमोहमा फस्ने कमजोर राजनीतिक नेतृत्व आउन भन्ने कर्मचारीको चाहलाई प्रायः प्रधानमन्त्रीले पूरा गर्दै आएका छन्। भ्रमणमोह र वैचारिक सहकार्य राष्ट्र राष्ट्रबीचको सहकार्य महत्त्वपूर्ण हो। त्यसका लागि विश्वको गति र आगामी दिनमा आउने अवस्था हेरेर कदम चाल्नुपर्छ। तर, यहाँ त आफूकेन्द्रित र भ्रमण भत्तामोहको कूटनीतिमा नेपाल रुमलिएको छ। कूटनीतिक संयन्त्र सबै कमजोर छन्। दूतावासको मासिक प्रतिवेदन हेर्दा केही दूतावासबाहेक सबै आराम गर्ने थलोको रूपमा परिणत भएका छन्। कूटनीतिमा निशेधको व्यवहार हुन थालेको छ। हामी आफ्नो कौशलमा भन्दा पनि सम्बन्धित मुलुकको चाहनाअनुरूप भ्रमण गराउँछौं। आफ्नो पहल भएको देखाउँछौं, तर त्यो शून्य छ। सार्थक पहल हुन्थ्यो भने भारतीय नोट राष्ट्र बैंकमा कुहिँदैन थिए। नोटबन्दीको कति समय भयो, त्यसमा नेतृत्व फेरियो, स्थायी संयन्त्रको नेतृत्व एउटै छ। कालापानी र अन्य विषय त्यही नेतृत्वले सल्टाउँछ भनेर आशा गर्नु त्यो विषयलाई बिर्सिनु वा पन्छाउनु हो। प्रवुद्ध व्यक्ति समूह (ईपीजी) को प्रतिवेदन कहाँ रोकिएको छ,त्यही संयन्त्रमा। खै, त्यसमा पहल भएको ? अनि, ईपीजीको प्रतिवेदन भजाएर केही परराष्ट्र सल्लाहकार त कोही राजदूत भए। तर, प्रतिवेदन डेढ वर्षदेखि अलपत्र हुँदा ती पदमा पुगेकाले नैतिक जवाफ दिनु पर्दैन ? संयोजक जो भूमिकाविहीन अवस्थामा छन्, उनले गर्छन् भनेर बस्ने ? यस्तो संयन्त्रबाट कालापानी र लिपुलेकको विषयमा परराष्ट्र सचिवस्तरीय बैठकले फत्ते गर्छ भनी विश्वास गर्ने कसरी ? दूतावास र वाणिज्य दूतावास खोल्दैमा अनि जथाभावी मानिसको संख्या बढाउँदैमा कूटनीति बलियो हुन्छ र ? भुटानसँग हारेको कूटनीति भन्दा धक मान्नु पर्दैन। तर, हामीले गरेका छौं भनेर विद्वानले तयारी पारेको सुझाव थन्क्याएर राख्ने अधिकार कर्मचारीलाई छैन। बंगलादेशका एक सक्रिय तर पुराना पत्रकारले केही वर्षअघि अनौपचारिक कुराकानीमा भनेको स्मरण हुन्छ, हामीकोमा कुनै ठूलो घटना भयो भने त्यो घटना लुकाउन अर्को घटना राज्यपक्षबाट वा निकटस्थबाट गराइन्छ। यहाँ पनि त्यही शैली कूटनीतिमा झिकिँदैछ। फत्ते गर्नुपर्ने काम अनेक तर नयाँ फन्डा ल्याउँदै ओझेलमा पार्ने। यो कुनै कूटनीति होइन, झेलनीति हो। हामी बढी झेलनीति वा जनतालाई छक्याउन अग्रसर छौं। यस्ता कतिपय विषय नेतृत्वले बुझ्नै पाउँदैनन्। किनकि उनीहरूलाई त्यस्तै व्याख्यान गरिन्छ। कुनै पनि असल कुरा खराब ढंगले प्रस्तुत गरिदिएपछि त्यो असल हो भन्ने प्रमाणित गर्न खोज्दाखोज्दै नेतृत्वको कार्यकाल सकिन्छ। दरबन्दी बढाउन र जनताको करमा रजाईं गर्न वर्तमान तहका कूटनीतिक नेतृत्व सफल छन्। उपलब्धिविहीन भ्रमणमा मन्त्री, सचिव, सहसचिवको लहर उड्ने अनौठो प्रचलन यही छ। अझ आलंकारिक राष्ट्रपतिको सवारीमन्त्री नै परराष्ट्रमन्त्री हुने। पर्यटनसम्बन्धी सम्झौता परराष्ट्रमन्त्रीले नै गरिदिने हाम्रो कूटनीतिको शैली सायदै अन्त होला। लक्ष्यहीन कूटनीति र निश्कर्ष प्रतिपक्ष नभए झैं सरकारको कूटनीतिमा कुनै लक्ष्य छैन। मियोविनाको गतिमा छ। किनकि कुनै पनि संयन्त्रले कूटनीतिक निकायले गर्न नसकेको विषय उठान गर्दैनन्। संसद्मा उठ्दैन। कूटनीतिक क्षेत्रका मुद्दा न्यायालयमा पेसी सरिरहेका होलान्। सरकारभित्र यस्ता बहस पटक्कै हुँदैन। यसको एउटै कारण हो, अन्य मन्त्रालय भ्रमणमा परराष्ट्र आ िश्रत देखिनु। संगठन र व्यवस्थापन (ओएण्डएम) सर्वे हुँदा परराष्ट्रका उच्च भनिने एक अधिकारीले भने, हामी सबै पास गर्न सक्छौं। अर्थलाई भ्रमणको मोह हुन्छ। सामान्य प्रशासनको के हैसियत र ? कानुन मन्त्रालय सधैं हाम्रै झैं। अनि राजनीतिक नेतृत्वको जिम्मा सचिवलाई। यस्ता कर्मचारी अनि प्रतिपक्षविनाको राजनीतिक अभ्यासले कसरी कूटनीतिको लक्ष्य पहिल्याउलान् ? हाम्रा छिमेकीद्वयलाई नियाल्न सकिन्छ। भारत र चीनका कूटनीति फरक छन्। भारतको विकास लोकतान्त्रिक अभ्यासमा तर चीनको गति अर्कै। यही भएर कूटनीतिक शैली पनि फरक। हाम्रो कूटनीतिको पदचाप न भारतको जस्तो छ न त चीनको। उनै छिमेकका कारण हामी भूराजनीतिक चपेटामा पर्दैछौं। नेपालको कूटनीतिक यात्रा छिमेकबाट नै सुरु हुन्छ। सरकारले भने पनि व्यवहारमा लागू छैन। हामी आफ्नै धङधङीमा छौं। नेपाल सन्तुलित तरिकाले अघि बढ्नुपर्छ। कहिलेकाहीं राजनीतिक नेतृत्वले हौसिएर त्यसलाई डिरेल गर्छन्। विगतमा अन्तर्राष्ट्रिय मञ्चमा भारत र चीनको भन्दा नेपालको कुरा सुनिन्थ्यो। हामी विश्व मञ्चमा सुनिन छोडेको धेरै भइसक्यो। पुनः लिक मा आउन मेहनत चाहिन्छ। तर, व्यक्तिको सीमित आकांक्षा पूरा गर्न गरिने होहल्लाले त्यो असम्भव। कूटनीति अघि बढाउन अध्ययनको खाँचो छ। सिको गरिएको डाइलगमा खर्चिने रकम अध्ययनमा लगाए हुन्छ। डाइलगको नाममा विदेश भ्रमण रचिनु हुन्न। राजदूत बनाउने मानिस नपाएर भौंतारिएको सुनाउने परराष्ट्र नेतृत्वले अहिले यस्ता बहसमा अग्रसर हुनु आश्चर्यजनक छ। भारत र चीनबाहेक साना मुलुक बंगलादेश, भुटान, श्रीलंकाको कूटनीति नियालौं। अनि आफूलाई मूल्यांकन गरौं। नेपाल आफैं चनाखो भएर समृद्धितर्फ जान नसके छिमेकी र शक्ति मुलुकहरूबाट हाम्रो सार्वभौमसत्ता सधैं कठपुतली बन्नेछ। नेताहरू त्यसका पात्र बन्ने र पुस्ताले धिकार्नेछन्।"
प्रधानमन्त्रीको स्वास्थ्य र संविधान,"राइट टु वी गभर्नड बाई फिजिकल्ली, मेडिकल्ली एन्ड मेन्टल्ली हेल्दी पीएम नेपालीको राजनीतिक अधिकार हो। प्रधानमन्त्री केपी शर्मा ओली झण्डै दुईतिहाइ बहुमतप्राप्त सरकारको राम्रो छविका कार्यकारी अधिकारसम्पन्न प्रधानमन्त्री हुनुहुन्छ। प्रधानमन्त्रीको मिर्गौला प्रत्यारोपण भएको छ। उहाँको भर्खरै एपेन्डिसाइटिसको शल्यक्रिया पनि भएको छ। तर पनि उहाँको मनोबल हेर्दा एक जवान र बहादुर सिपाहीले गोली लाग्दा पनि मतलब नगरेर आफ्नो कामप्रति ध्यान दिएको जस्तो मनोबल उहाँमा देखिएको छ। सायद धेरै कम व्यक्तिमा यस्तो मनोबल होला। प्रधानमन्त्रीको स्वास्थ्यको अवस्था प्रत्येक मिडियामा हेडलाइन न्युज बन्ने गरेको छ। देशको कार्यकारी अधिकारसम्पन्न प्रधानमन्त्री स्वास्थ्यका बारेमा मिडिया र समाजलाई चासो हुनु स्वाभाविक हो। नेपालको संविधान २०७२ ले संसदीय व्यवस्था प्राइम मिनिस्टियर मोडेल क्याबिनेट सिस्टम अफ गभरमेन्ट अपनाएको छ। यस्तो व्यवस्थामा कार्यकारी अधिकार मन्त्रिपरिषद्मा रहन्छ। मन्त्रिपरिषद्को अध्यक्षता प्रधानमन्त्रीबाट हुन्छ। यस्तो संवैधानिक व्यवस्थामा राष्ट्रपति वा राजा सेरेमोनियल राष्ट्र प्रमुख हुन्छ। गणतन्त्र भएको देशमा राजा हुने कुरा भएन। यस प्रकारको संसदीय व्यवस्थामा राष्ट्रपतिले प्रधानमन्त्रीको सल्लाह र सिफारिसमा मात्र कार्य सम्पादन गर्न सक्छ। कार्यकारी अधिकारसम्पन्न प्रधानमन्त्रीको स्वास्थ्य ठीक नभई बिरामी हुँदा सरकारी निकाय, औद्योगिक व्यवसायी, देशको सिंगो अर्थतन्त्र, समाज, कर्मचारीतन्त्र, स्टक एक्सचेन्जलगायत आम नागरिक र समाजलाई चासो हुनु स्वाभाविक हो। प्रधानमन्त्रीमा दुई व्यक्तित्व हुन्छ। एक प्राकृतिक व्यक्ति नेपाली नागरिक जसलाई अन्य नागरिकसरह गोपनीयताको हक र सम्मानपूर्वक बाँच्न पाउने हक प्राप्त हुन्छ। प्राकृतिक व्यक्तिको हैसियतको केपी ओलीको रोग आदिबारे कसैले चर्चा गर्न र जानकारी माग्न सक्दैन। कतिसम्म भने उहाँको चिकित्सकले पनि डाक्टर र पेसेन्टको रिलेसनअनुसार गोप्य राख्नुपर्छ। अतिक्रमण हुनु हुँदैन। प्रधानमन्त्री केपी शर्मा ओलीको अर्को व्यक्तित्व उहाँ देशको कार्यकारी प्रमुख प्रधानमन्त्री हो। उहाँ देशको महत्त्वपूर्ण पब्लिक फिगर हो। तीन करोड नेपालीलाई लिड गर्ने र नेपाल राज्यको सुरक्षा गर्ने उहाँको कर्तव्य र अधिकार दुवै हो। दोस्रो व्यक्तित्व अर्थात् कार्यकारी अधिकारसम्पन्न प्रधानमन्त्री हैसियतको केपी ओलीको भने स्वास्थ्यबारेमा सुसूचित हुने नेपालीको कानुनी हक हो। यस लेखमा प्रधानमन्त्री अर्थात् पहिलो प्राकृतिक व्यक्तिको व्यक्तित्वको हैसियतको कुरा गरिएको होइन। दोस्रो व्यक्तित्व कार्यकारी अधिकारसम्पन्न प्रधानमन्त्री पब्लिक फिगरको हैसियतमा केन्द्रित छ। प्रधानमन्त्री मिर्गौला फेर्नुपर्ने वा नियमित डायलासिस गर्नुपर्ने सार्वजनिक भई पब्लिक डोमेनमा आइसक्यो। कार्यकारी अधिकारसम्पन्न देशको प्रधानमन्त्री भएको नाताले सबै नेपालीले उहाँलाई गेट वेल सुनलङ लिभ आवर प्राइम मिनिस्टर भन्ने बेला हो। पंक्तिकार यही लेखमार्फत भन्छ। अन्य विषय नितान्त उहाँको व्यक्तिगत स्वतन्त्रता र गोपनीयताका कुरा भएकाले कसैले पनि उठाउन हुँदैन। उठाउने हो भने उहाँको व्यक्तिगत स्वतन्त्रताको हक हनन हुन पुग्छ। अरू नागरिकसरह उहाँका अन्य हक र स्वतन्त्रता पनि सबैले सम्मान गर्नुपर्छ। प्रधानमन्त्री प्राकृतिक व्यक्ति उपचारका लागि एनेस्थेसिया लगाएर बेहोस हुन सक्छन्। तर कार्यकारी अधिकार बेहोस रहन सक्दैन र कदापि रहन दिन हुँदैन, गैरजिम्मेवारीपूर्ण काम हुन्छ र भयो पनि। देशको सार्वभौमसत्ता खतरामा रहन्छ। यस्तो प्रथा अब अन्त्य गरिनुपर्छ। प्रधानमन्त्री पनि प्राकृतिक व्यक्तिएक मानव भएका कारण बिरामी पर्नु स्वाभाविक हो। पदमा रहेर देशका लागि सक्रिय भूमिका (एक्टिभ ड्युटी) निभाइरहनुभएका बेला बिरामी पर्दा उहाँको उपचार राज्यले गरिदिनुपर्ने राज्यको मानवीय मात्र होइन, कानुनी कर्तव्य पनि हुन्छ। तर अवकाशवालालाई भने राज्यको ढुकुटी लुटेर खर्च गर्न मिल्दैन। शल्यक्रियाका लागि होस गुम्ने सुई लगाउनुअगाडि कार्यकारी अधिकार आफूमा भएका कारण प्रधानमन्त्रीले संविधानअनुसार योग्यता पुगेको र कार्यकारी अधिकार हस्तान्तरण गर्न हुने अन्य व्यक्तिलाई सुम्पी निजले राष्ट्रपतिसमक्ष शपथ गरेपछि मात्र होस गुम हुने एनेस्थेसियाको सुई लगाएर शल्यक्रिया गर्नुपर्नेमा कार्यकारी अधिकारसहित बेहोस हुनुहुने थिएन भन्ने विषय यस लेखको हो। यो विषय प्रधानमन्त्री केपी ओली प्राकृतिक व्यक्तिको निजी विषय होइन। यो विषय नेपालको कार्यकारी अधिकारसम्पन्न नेपाली नागरिकको अभिभावकीय भूमिका र उत्तरदायित्व बोकेको देशको सुरक्षाको जिम्मा लिएको प्रधानमन्त्री भएकाले तमाम नेपाली नागरिकलाई सरोकार पर्ने र संवैधानिक विषय हो। संविधानको धारा ७५(१) अनुसार नेपाल राज्यको कार्यकारी अधिकार मन्त्रिपरिषद्मा रहेको छ। मन्त्रिपरिषद्को अध्यक्षता धारा ७६(१) अनुसार प्रधानमन्त्रीबाट गरिन्छ। धारा ७५(२) र धारा ८२(१) अनुसार बनेको कार्यसञ्चालन नियमअनुसार प्रधानमन्त्रीबाट प्रत्यायोजित अधिकारअनुसार नेपालको शासन व्यवस्थाको रेखदेख र सञ्चालन हुन्छ। यसभित्र संवेदनशील कुरा देशको बाह्य आक्रमणबाट हुने सुरक्षासमेत पर्छ। सार्वभौमसत्तासम्पन्न स्वतन्त्र राष्ट्रमा एक पल एक सेकेन्ड पनि कार्यकारी अधिकार गैरजिम्मेवारी ढंगले शून्य अवस्थामा रहन हँुदैन र रहन सक्दैन। अर्थात् कार्यकारी अधिकार सदा सचेत रहन्छ। कहिल्यै पनि अचेत अवस्थामा रहन सक्दैन र रहन दिनु हुँदैन। प्रत्येक पाँच वर्षमा आवधिक चुनाव भएपछि सरकार गठन गर्नुअगाडि अर्को सरकार गठन नहुञ्जेल पुरानै प्रधानमन्त्रीमा कार्यकारी अधिकार रहिरहन्छ। नयाँ सरकार गठन भएपछि उसले राष्ट्रपतिसमक्ष शपथ खाएपछि मात्र पुरानो प्रधानमन्त्रीबाट नयाँ प्रधानमन्त्रीमा तुरुन्तै कार्यकारी अधिकार विधिवत् हस्तान्तरण हुन्छ, अर्थात् सर्छ। कतिसम्म भने कुनै बखत संसद्मा प्रधानमन्त्रीविरुद्ध अविश्वासको प्रस्ताव पारित भयो वा कारणवश प्रधानमन्त्रीले राजीनामा दिए पनि अर्को प्रधानमन्त्री गठन भई उसले शपथ नखाउञ्जेल साविककै प्रधानमन्त्रीमा कार्यकारी अधिकार रहिरहन्छ। शासन व्यवस्था भनेको दैनिक सामान्य प्रशासन चलाउने मात्र होइन। देशमा शान्तिसुरक्षा कायम गर्नु, कल्पना नै नगरिएको प्राकृतिक विपद् आइलाग्यो वा अकल्पनीय रूपले नेपालको संविधान २०७२ को धारा ४(२)(क) को भूभागभित्र धारा ३ को राष्ट्र नामांकरण गरिएको वासिन्दा र भूभाग रक्षा गर्न तुरुन्त र अविलम्ब सेना परिचालन गरिहाल्नुपर्ने अवस्था उत्पन्न भयो भने कार्यकारी अधिकार बेहोस र अचेत अवस्थामा अपरेसन थिएटरमा पसेपछि देशको सेना परिचालन कसले गर्ने ? ठूलो संवैधानिक संकट आउँछ। कार्यकारी अधिकार अचेत भएर शून्य अवस्थामा रह्यो भने देशको रक्षाको जिम्मा कसले लिने ? प्रधानमन्त्री प्राकृतिक व्यक्ति उपचारका लागि एनेस्थेसिया लगाएर बेहोस हुन सक्छन्। तर कार्यकारी अधिकार बेहोस रहन सक्दैन र कदापि रहन दिन हुँदैन, गैरजिम्मेवारीपूर्ण काम हुन्छ र भयो पनि। देशको सार्वभौमसत्ता खतरामा रहन्छ। यस्तो प्रथा अब अन्त्य गरिनुपर्छ। नेपालको संविधान २०७२ को धारा ४(२)(क) को सिमाना कुनै बाह्य शक्तिबाट अनतिक्रम्य सीमा हो। ती सीमाभित्र नेपालको सार्वभौम अधिकार रहन्छ। कतिसम्म भने कुनै पनि विदेशी नेपालको सार्वभौम अधिकारअन्तर्गत प्रवेशाज्ञा नलिई प्रवेश गर्न पाउँदैन। मानौं संयोगवश नेपालको सिमानामा बाह्यबाट अतिक्रमण वा आक्रमण गरी सार्वभौमसत्तामा आँच आउने काम हुन लाग्यो भने धारा २६७(६) अनुसार नेपाली सेना परिचालन गर्ने सिफारिस गर्ने काम सुरक्षा परिषद्को अध्यक्षको हैसियतले धारा २६७(२) अनुसार राष्ट्रपति सेनाको परमाधिपति भएका कारण प्रधानमन्त्रीले राष्ट्रपतिसमक्ष सेना परिचालनको सिफारिस गर्नुपर्ने हुन्छ। कार्यकारी अधिकारसहित प्रधानमन्त्री शल्यक्रिया हुनु संविधानको आँखामा ठूलो गल्ती हो अब नदोहोरियोस्। नेपालको संंविधान धारा ४(२)(क) को नेपाली भूमि रक्षा गर्नुपर्ने अवस्था आयो त्यहीबेला कार्यकारी अधिकारसम्पन्न प्रधानमन्त्री अचेत रहने र कार्यकारी अधिकार अरूमा सारिएको छैन र सेना परिचालन गरिहाल्नुपर्ने अवस्थामा धारा २६६(१) अन्तर्गत गठित सुरक्षा परिषद्को अध्यक्षको हैसियले प्रधानमन्त्रीबाहेक अरूले न त सुरक्षा परिषद् बसाल्न सक्छ न धारा २६७(६) अनुसार राष्ट्रपतिसमक्ष सेना परिचालनको सिफारिस गर्न नै सक्छ। हाम्रो व्यवस्थामा राष्ट्रपति राष्ट्र प्रमुखसेरिमोनियल पद हो। राष्ट्रपतिमा कुनै कार्यकारी अधिकार हुँदैन। कार्यकारी अधिकार प्रधानमन्त्रीमा रहन्छ। राष्ट्रपतिले प्रधानमन्त्रीको सल्लाह र सिफारिसमा मात्र काम गर्नुपर्छ। उल्लिखित अवस्था आइपरेमा सेना परिचालन नै हुन नसक्ने हँुदा सेनाले केही गर्न सक्दैन। नेपाली सेना अनुशासित सुरक्षा अंग हो। कानुनी आदेश नभई ब्यारेकबाट अहिलेसम्म आएको पनि छैन, आउँदैन पनि। अति त्यस्तो अवस्था आयो भने के सेना हेरेर बस्ने ? राज्य सञ्चालन गर्ने संयन्त्रले यस्तो अवस्था आउँदैन थोरै समयका लागि कार्यकारी अधिकार किन अरूलाई हस्तान्तरण गर्नुपर्यो भन्ने सोच राख्नु हुँदैन। त्यस्तो सोच लापरबाही र गैरजिम्मेवारीपूर्ण हो। सक्रिय राजतन्त्रका बेलाको जस्तो अन्तिम अवस्थामा राजाले गरिहाल्छ भन्ने सोच दिमागबाट झिक्नुपर्छ। राष्ट्रपति केवल सेरिमोनियल मात्र हो। कुनै कार्यकारी अधिकार हुँदैन। हाम्रो संविधानअनुसार नेपालका सात प्रदेशमा राष्ट्रपति शासन लागू हुन पनि सक्दैन। यसमा राष्ट्रपतिबाट पनि कमजोरी देखिएको छ। संविधानको धारा ८१ खासगरी धारा (घ) अनुसार राष्ट्रपति र प्रधानमन्त्रीबीच नियमित भेटघाट हुन्छ। भेटघाटमा राष्ट्रपतिले पनि प्रधानमन्त्रीलाई सम्झाउन पथ्र्यो। तपाईंको शल्यक्रिया हुँदैछ संविधानले मलाई संविधानको रक्षक बनाएको छ, तपाईंको सल्लाह र सहमति नभई मैले कुनै काम गर्न मिल्दैन, गरे असंवैधानिक हुन्छ, तसर्थ शल्यक्रियाको अवस्थालाई हेरेर तपाईंको कार्यकारी अधिकार त्यतिञ्जेललाई अरूमा सार्नु पर्दैन ? भन्ने सम्झाउनुपर्ने थियो। कार्यकारी अधिकार राष्ट्रको लागि जीवनमरणको सवालसँग गाँसिएको हुन्छ। उदाहरण अमेरिकाको लिऊँ। अमेरिकामा राष्ट्रपति सरकार तथा कार्यकारी प्रमुख दुवै हो। अमेरिकी राष्ट्रपति देशको कमान्डर इन चिफसमेत हो। अमेरिकामा उपराष्ट्रपतिको पद पनि छ। अमेरिकी उपराष्ट्रपतिको काम भनेको सिनेटको अध्यक्षता गर्ने र राष्ट्रपति प्राकृतिक कारणले रहेन वा महाअभियोग प्रस्तावबाट पद मुक्त भयो वा राजीनामा गर्यो भने तुरुन्त शपथ ग्रहण गरेर राष्ट्रपतिका लागि अर्को निर्वाचन नहुञ्जेल राष्ट्रपति बन्छ। अमेरिकी संविधानका जानकार भन्छन् उपराष्ट्रपतिको पद केवल राष्ट्रपति कार्यकारी अधिकार प्रयोग गर्न नसक्ने अवस्थामा भयो भने राष्ट्रपतिको कार्य सम्हाल्नका लागि मात्र भएको हो। यसको कारण के भने राष्ट्रपति प्रधानसेनापति भएका कारण अमेरिकाको भौगोलिक क्षेत्रभित्र बाह्य आक्रमण भएमा सेना परिचालन गर्न र आवश्यक परेमा न्युक्लियर बटन थिच्नुपर्यो भने प्रधानसेनापतिको हैसियतको राष्ट्रपतिको आदेश चाहिन्छ भनेर मात्र उपराष्ट्रपतिको व्यवस्था भएको हो। अमेरिकामा चारबर्से कार्यकालमा कहिल्यै पनि कार्यकारी अधिकार शून्य अवस्थामा राखिँदैन। राष्ट्रपति जोन अफ केनेडीको १९६३ मा हत्या भयो। तुरुन्त उपराष्ट्रपति लिन्डन जोनसोनलाई एयर फोर्सवान मा राष्ट्रपतिको शपथ ग्रहण गराइयो। नाम नलिऊँ, करिब १४ वर्षअगाडि अमेरिकी राष्ट्रपतिको घुँडाको शल्यक्रिया गर्नुपर्ने भयो। शल्यक्रिया गर्दा बेहोस बनाउनुपर्ने नै भयो। बेहोस अवस्थामा राष्ट्रपति अचेत रहने र कार्यकारी अधिकार शून्य अवस्थामा रहन दिन नहुने हुनाले राष्ट्रपतिको होस नआउञ्जेल उपराष्ट्रपतिलाई शपथ गराई कार्यकारी अधिकार सारियो तब मात्र शल्यक्रिया गरियो। नेपालमा कार्यकारी अधिकार खेलौनाको रूपमा लिइन्छ। नेताहरूमा जवाफदेहिताको कमी भन्नुपर्छ। वर्तमान घटना पहिलो होइन। केही वर्षअगाडि गिरिजाप्रसाद कोइरालालाई धेरैपटकमध्ये फेरि पनि प्रधानमन्त्री पद आइलाग्यो। उहाँभन्दा अगाडिको प्रधानमन्त्री राजीनामा तुरुन्त स्वीकृत भयो। काम सम्हाल्ने कुरै आएन। त्यतिबेला प्रधानमन्त्री गिरिजाप्रसाद कोइरालाले सार्वजनिक भएअनुसार (बार नमिलेको अवस्थाले जस्तो लाग्छ) तेस्रो दिन मात्र शपथ ग्रहण गर्नुभयो। साविकको प्रधानमन्त्री राजीनामा स्वीकृत भइसक्यो, पदमुक्त भइसके नवनियुक्त प्रधानमन्त्रीले शपथ ग्रहण गरेनन्। कार्यकारी अधिकार शून्यमा रह्यो। हाम्रो व्यवस्थाअनुसार त्यतिबेला राजा संवैधानिक राष्ट्र प्रमुख थिए। संविधानअनुसार राजाको अधिकार वर्तमान राष्ट्रपतिको जस्तै थियो। सेरिमोनियल राजामा कुनै अवशिष्ट अधिकार हुँदैन। हाम्रो व्यवस्थामा राष्ट्रपति अर्थात् सेरिमोनियल राष्ट्र प्रमुख केवल आमनिर्वाचनपछि सरकार बनाउने काममा मात्र साविकको प्रधानमन्त्री सिफारिस र सल्लाह नलिई काम गर्न सक्छ। अन्य अवस्थामा सक्दैन। एउटा कुरा के विचार गर्नुपर्छ भने हाम्रो संवैधानिक व्यवस्थाअनुसार क्याबिनेट सिस्टम भएका कारण मन्त्रीहरूले प्रधानमन्त्रीबाट प्रत्यायोजित अधिकार प्रयोग गर्ने हुनाले मन्त्रीको अधिकार प्रधानमन्त्रीले प्रयोग गर्न सक्छन् तर सेरेमोनियल राष्ट्रपतिले प्रधानमन्त्री सिफारिस र सल्लाह नभई कुनै काम गर्न सक्दैनन्। देशमा जस्तोसुकै संकट र आपत्कालीन अवस्था आए पनि। प्रधानमन्त्री सल्लाहविना राष्ट्रपतिले स्वविवेकमा कुनै काम गरे त्यस्तो कार्य असंवैधानिक मात्र होइन, राष्ट्रपतिलाई महाअभियोग लाग्छ। भारतको सर्वोच्च अदालतले यस विषयमा एसआर बोमाई, शमशेर सिंह, यूएन रावलगायत अन्य कतिपय संवैधानिक विवादमा संवैधानिक राष्ट्रपतिले प्रधानमन्त्री सल्लाह र सहमतिले मात्र काम गर्न सक्छ भन्ने व्याख्या भएको छ। हाम्रो पनि त्यही व्यवस्था हो। अब नेपालको सार्वभौमसत्ता रक्षा गर्न र कार्यकारी अधिकार बेवारिसे हालतमा शून्य अवस्थामा रहन नदिन अब पुनः कथंकदाचित अर्को कार्यकारी अधिकारसम्पन्न प्रधानमन्त्रीहरूको शल्यक्रिया गर्नुपर्ने अवस्था आयो भने जुनसुकै व्यक्ति कार्यकारी अधिकारसम्पन्न प्रधानमन्त्री भए पनि कार्यकारी अधिकार संविधानले योग्य ठहर्याएको व्यक्तिमा सारी त्यस्तो व्यक्तिले राष्ट्रपतिसमक्ष शपथ खाएपछि मात्र प्रधानमन्त्रीको शल्यक्रिया हुनुपर्छ। कार्यकारी अधिकारको शल्यक्रिया हुँदैन। देशको कार्यकारी अधिकार भनेको सदा स्वस्थ, तन्दुरुस्त, सचेत, अमर र निरन्तर रहिरहने अधिकार हो। अन्यथा देशमा गम्भीर संवैधानिक संकट उत्पन्न हुन सक्छ। केसी पूर्वन्यायाधीश हुन्।"
बेलायती चुनावको नेपाली असर,"यही बिहीबार बेलायतमा आम चुनाव हुँदैछ। पाँच वर्षभित्र यो तेस्रो आमचुनाव हो। २०११ मा पारित पाँचबर्से फिक्स टर्म नीति दुईतिहाइ मतबाट छल्न सकिने हुनाले सोही प्रावधानबाट टेरेजा मेले सन् २०१७ मा चुनाव गराइन् भने अहिले बोरिस जोन्सनले चुनाव गराउँदैछन्। यो चुनावका लागि प्रधानमन्त्री बोरिसले धेरै प्रयास गरे तर लेबर र उनकै पार्टीका केही सभासद्ले साथ नदिँदा चुनाव हुन सकिरहेको थिएन। ब्रेक्जिट सन् २०२० को जनवरीको अन्त्यमा धकेलिएपछि प्रमुख प्रतिपक्ष लेबरले चुनावका लागि सहमति दिएको थियो। बेलायतको यो चुनावमा ब्रेक्जिट मुख्य मुद्दाका रूपमा रहे पनि एनह्याचयास (रास्ट्रिय स्वास्थ्य सेवा), अर्थतन्त्र, सुरक्षा र वातावरणका विषय पनि उत्तिकै उठिरहेका छन्। सत्ताधारी दल कन्जरभेटिभले ब्रेक्जिटको मुद्दालाई केन्द्रित गरेको छ भने प्रमुख विपक्षी दल लेबरले स्वास्थ्य सेवालाई जोड दिएको छ। यी दुईबाहेकको तेस्रो ठूलो दल लिबरल डेमोक्य्राटले ब्रेक्जिट र वातावरणको मुद्दालाई प्रमुख रूपमा उचालेको छ। सानो दल ग्रीन पार्टी पूर्णरूपमा वातावरण, ब्रेक्जिट पार्टी कडा ब्रेक्जिट हुनुपर्ने र स्कटिस नेसनल पार्टी स्कटिस स्वतन्त्रता र ब्रेक्जिटका लागि अर्को जनमतसंग्रह हुनुपर्ने कुरा उठाइरहेका छन्। बेलायती राजनीति पनि पपुलारिज्मको चपेटामा पर्न थालेको छ। गत मे महिनामा बेलायतमा भएको युरोपियन पार्लियामेन्टको चुनावमा पनि यसको झझल्को आएको थियो। ईयूबाट कडा बहिर्गमन गर्नुपर्ने र आप्रवासी मामिलामा निकै कडा हुनुपर्ने माग राखेको ब्रेक्जिट पार्टीले उक्त चुनावमा ३० प्रतिशत भन्दा धेरै पपुलर मत पाएर पहिलो दल बनेको थियो। बेलायत युरोपमै बस्नुपर्छ भने लिबरल डेमोक्य्राट १९६ प्रतिशत मत पाएर दोस्रो भयो, सत्ताधारी दल कन्जरभेटिभ चौथो स्थानमा रहँदा प्रमुख प्रतिपक्ष तेस्रो हुन पुग्यो। अर्थात ब्रेक्जिटका पक्ष र विपक्षहरूले धेरै मत आफूतर्फ आकर्षण गर्न सफल भए। अहिलेका प्रधानमन्त्री बोरिस जोन्सन कडा ब्रेक्जिट पक्षधर हुन्। यिनले बेलायती लोकतन्त्रमै धब्बा लाग्ने गरी परम्परा र कानुन मिचेर संसद् निलम्बन गर्दा अदालतले उक्त कार्य उल्टाइदियो। बेलायती ट्रम्प भनेर चिनिने जोन्सन कडा ब्रेक्जिट र आप्रवासीविरोधी पार्टी ब्रेक्जिट पार्टीको सहयोगमा चुनाव लडिरहेका छन् अहिले। अर्कोतर्फ लेबर र लिबरल डेमोक्य्राटको भोट बैंक एउटै हुँदा पपुलारिज्म पक्षको जित हुने हो कि जस्तो पनि देखिएको छ। चुनाव प्रचारको क्रममा पनि केही यस्ता गतिविधि देखिएका छन्। उत्तरी आयरल्यान्डको विषयमा प्रधानमन्त्रीले धेरै झुट बोलिरहेका छन् बीबीसीले गरेको फ्याक्ट चेकमा अहिलेको ब्रेक्जिट दस्ताबेजमा उत्तरी आयरल्यान्ड र ब्रिटेनबीच कस्टम लाग्ने कुरो छ भने प्रधानमन्त्रीले छैन भन्दै हिँडेका छन्। अर्कोतिर प्रमुख प्रतिपक्ष लेबर लिडर कोर्वेनले राष्ट्रिय स्वास्थ्य सेवा अमेरिकालाई बेच्ने तयारी गरेको झुटो आरोप लगाउँदै हिँडेका छन्। उनीहरूको आधिकारिक घोषणापत्रमा भने नक्कली कुरा लेखिएका छैनन् तर बोली भने बेलायती लोकतन्त्रमा नसुहाउने किसिमकै छन्। ब्रेक्जिट मुद्दाले वातावरणका मुद्दा ओझेलमा छन्। मध्यमार्गी दल खुम्चिँदै जाने क्रम बढेको छ भने लोकतन्त्रको जननी बेलायतमा बदलिँदो लोकतन्त्र फस्टाउन थालेको छ। सन् २०१६ मा भएको जनमत संग्रहले बेलायत ईयूबाट छुट्टिने भन्ने पक्षमा मतदान गर्यो तर त्यो मतदानलाई संसद्ले ग्रहण गर्न सकेन। त्यहीबेलादेखि बेलायती लोकतन्त्रमा फेरबदल सुरु भयो। जनताको मत एकातिर माथिल्लो नेतृत्वको मत अर्कोतिर हुँदा समस्या सिर्जना हुँदा छिटोछिटो निर्वाचन गर्नु परेको छ। बेलायतमा उग्र राष्ट्रवादबाट सिर्जित समस्या अहिले गहिरो बनेको छ। पपुलारिज्मको राजनीति गरेका ब्रेक्जिट पक्षधर जनतालाई विभाजन गर्ने काममा उद्यत रहिरहे। संसारकै पुरानो र उदाहरणीय लोकतन्त्र रहेको बेलायत अहिले पपुलारिज्मको चपेटामा परेको छ। उग्र राष्ट्रवादका कारण देशमा आर्थिक र राजनीतिक समस्या गहिरिँदो छ। युरोपका धेरै देशमा उग्र राष्ट्रवाद मौलाउँदो छ। इटलीमा माटियो सल्भिनीले नेतृत्व गरेको राष्ट्रवादी पार्टीले सन् २०१८ मा सरकार गठन नै गर्यो। देशमा बढ्दो आर्थिक संकट र अफ्रिकाबाट युरोप छिर्ने शरणार्थीको असरस्वरूप उनी विजयी बनेका थिए। यसैगरी जर्मनीमा ६ वर्षअघि गठन भएको आप्रवासी, मुस्लिम र युरोपविरोधी पार्टी अल्टरनेटिभ फर जर्मनीले चुनावमा १३ प्रतिशत हाराहारी मत प्राप्त गर्दै संसद्मा प्रवेश पाएको थियो। स्पेनमा पनि उग्र राष्ट्रवादी भक्स पार्टीले पहिलो पटक संसद्मा आफ्ना प्रतिनिधि पठाउन सफल भयो। अस्ट्रियामा उग्र राष्ट्रवादीको सरकार नै गठन भयो तर टिक्न भने सकेन। फ्रान्सको राष्ट्रपति चुनावमा इम्यानुअल म्याक्रोनलाई ले पेनले बलियो टक्कर दिन सफल भइन्। स्विडेन, फिनल्यान्ड, हंगेरी, इस्टोनिया र स्लोभाकियालगायत धेरै युरोपेली देशमा पनि उग्र राष्ट्रवाद वा पपुलारिज्म उदाउँदो छ। बेलायतमा पनि त्यस्तै हुने सम्भावना बलियो छ। बेलायतको यो चुनाव नेपाल र नेपालीका लागि पनि विशेष महत्त्वको हुनेछ। सन् १८१६ मा नेपाल र बेलायतबीच कूटनीतिक सम्बन्ध सुरु भएको थियो र काठमाडांैमा सबैभन्दा पहिलो दूतावास खोल्ने पनि बेलायत नै हो। सन् १९२३ मा भएको दुई देशबीचको मैत्रीसम्झौताले सम्बन्धलाई अझै मजबुत बनायो। बेलायतले लामो समयदेखि नेपालको विकासमा सहयोग गर्दै आएको पनि छ भने हजारांै नेपाली बेलायती सेनामा सेवा गरिरहेका छन्। डीएफआईडीमार्फत बेलायतले गरिबी निवारण, कृषि, बन संरक्षण, सञ्चार, स्थानीय विकास, यातायातलगायत धेरै क्षेत्रमा अनुदान सहयोग गरिरहेको छ। सन् १९६८ मा दुई देशबीच व्यापार सम्झौता भएदेखि नै आयातनिर्यात निरन्तर चलिरहेको छ। नेपालबाट पस्मिना, सल, बाख्राको छाला, छालाजन्य उत्पादन, नेपाली कागज, हस्तकलाका समानलगायत समान बेलायत पुग्छन् सन् २०१७ को आकडाअनुसार नेपालबाट दुई अर्ब ६५ करोडको समान बेलायत निर्यात गरिएको थियो। यो चुनावमा उग्र राष्ट्रवादीहरूले जिते भने नेपाललाई आउने सहयोगमा भारी कटौती हुनसक्ने सम्भावना देखिन्छ भने नेपालबाट बेलायत जाने समानमा चर्को दरमा कर लाग्न सक्ने अवस्था रहन सक्छ। यो चुनावमा उग्र राष्ट्रवादीहरूले जिते भने नेपाललाई आउने सहयोगमा भारी कटौती हुनसक्ने सम्भावना देखिन्छ भने नेपालबाट बेलायत जाने समानमा चर्को दरमा कर लाग्न सक्ने अवस्था रहन सक्छ। ब्रिटिश फस्ट भन्ने आह्वानले नेपाली निर्यातलाई खुम्च्याउन सक्ने अवस्था आउन सक्छ। वातावरण संरक्षणमा आउने सहयोग रोकिन सक्छ भने हाम्रा हिमाललाई अप्रत्यक्ष असर पर्नेछ। युरोपबाट आप्रवासी बेलायत सजिलै छिर्न नपाउने र अस्ट्रेलियाको जस्तै अंकमा आधारित प्रवेशाज्ञा (भिसा ) दिने प्रावधानले गर्दा धेरै नेपालीले बेलायत छिर्ने मौका त पाउने छन् तर नेपालबाट उच्च क्षमता भएका जनशक्ति ( हाइस्किल) पलायन हुने पक्का छ र नेपाललाई दीर्घकालीन रूपमा निकै क्षति भोग्नुपर्ने अवस्था आउनेछ। सन् २००२ देखि २००८ सम्म चलेको हाइस्किल माइग्रेस प्रोग्रामअन्तर्गत हजारौं इन्जिनियर डाक्टर र अन्य पेसाका अति दक्ष युवा बेलायत पलायन भएका थिए सो अवस्था फेरि नआउला भन्न सकिन्न। बेलायतमै रहेका नेपालीलाई भने यो राम्रो मौका हुनेछ। खासगरी अदक्ष र अर्धदक्ष क्षेत्रमा पूर्वी युरोपबाट कामदार आएर बेलायतमा काम गरिरहेका छन्। धेरैजसो नेपाली पनि त्यही क्षेत्रका प्रतिस्पर्धी कामदार भएकाले उनीहरूले सजिलै काम पाउन सक्ने अवस्था आउनेछ र कमाइ बढ्नेछ।बेलायतको यो चुनाव संसारभरी असर पार्ने चुनाव हुनेछ। युरोपसँगको सम्बन्ध नयाँरूपमा स्थापित हुनेछ। बेलायतीले आफ्नो उत्पादनका लागि नयाँ रूपमा विश्व बजार खोज्नुपर्ने छ। केही वर्ष बेलायती अर्थतन्त्र मात्र होइन विश्व बजारमै उथलपुथल हुनेमा शंका छैन। उग्र राष्ट्रवाद र राजनीतिको परीक्षा हुनेछ यो चुनाव। बेलायतकै अस्तित्वमा संकट आउने सम्भावना पनि देखिएको छ। स्कटल्याण्ड ईयूमै रहनुपर्छ भन्नेमा अडिग छ र आफ्नो स्वतन्त्रताका लागि पुनः अर्को जनमत संग्रहको माग गरिरहेको छ। वेल्स र उत्तरी आयारल्यान्डका पनि आआफ्नै चाहना छन् जसका कारण बेलायतकै अस्तित्वमा संकट देखिएको हो।"
सत्ताको उकुसमुकुस,"औरंगजेब भारतमा राज्य गर्ने छैटौं मुगल शासक थिए। उनले भारतीय उपमहाद्वीपमा सन् १६५८ देखि १७०७ (मृत्युपर्यन्त) अर्थात् आधा शताब्दीसम्म शासन गरे। उनलाई आलमगीर अर्थात् विश्व विजेताको उपाधि दिइएको थियो। किनभने उनले मुगल साम्राज्यलाई साढे बाह्र लाख वर्ग माइलसम्म फैलाए र १५ करोड मानिसहरूमाथि शासन गरे, जो तत्कालीन विश्वको कुल जनसंख्याको एकचौथाइ जनसंख्या हो। औरंगजेबले पूरै साम्राज्यमा फतवाएआलमगिरी अर्थात् सरियत वा इस्लामी धर्ममा आधारित कानुन लागू गरे र केही समयका लागि गैरमुस्लिममाथि अतिरिक्त करसमेत लगाए। गैरमुसलमान जनतामाथि सरियत लागू गर्ने उनी पहिलो मुसलमान शासक हुन्। तथापि उनको मृत्युपश्चात् भने मुगल साम्राज्य कमजोर र खण्डित हुँदै गयो। विश्वका शासकहरू विशाल भूगोल, धेरै जनसंख्यासहित शासन गर्न लालायित हुन्थेहुन्छन्। नेपालभारतबीच थुप्रै सीमा विवाद छन्। त्यस्तै भारतचीन र नेपालचीनबीच सीमा विवाद छन्। त्यति मात्रै होइन, विश्वका भौगोलिक सीमा जोडिएका अन्य मुलुकबीच कुनै न कुनै प्रकारका सीमा विवाद जीवित नै छन्। १८१५ मार्च २ मा हस्ताक्षर भई १८१६ मार्च ४ मा पुष्टि भएको तत्कालीन ब्रिटिस इस्टइन्डिया कम्पनी र नेपालबीच सुगौली सन्धि भएको थियो। सो सन्धिपछि नेपालअंग्रेज युद्धको विधिवत् अन्त्य भयो र नेपालले आफ्नो एकतिहाइ भूभागसमेत गुमाउनुपर्यो। स्मरण रहोस्, सन् १८५७ को विद्रोहलाई दबाउन नेपालले भारतलाई दिएको सहयोगनिम्ति कृतज्ञता प्रकट गर्दै भारतद्वारा सन् १८६५ मा पश्चिमतर्फका बाँके, बर्दिया, कैलाली र कञ्चनपुर नेपाललाई नै फर्काइयो, जसलाई अझै नयाँ मुलुक भन्ने गरिन्छ। राजा महेन्द्रसँग तुलना गर्न रुचाउने कथित राष्ट्रवादी केपी ओली दोस्रोपटक प्रधानमन्त्री नियुक्त भएको २१ महिना पूरा भएको छ। दाबी गरिएजस्तो राष्ट्रवादी, विकासप्रेमी, समृद्धशाली, सक्षम र कुशल शासक त उनी बन्न सकेनन्, भलै दुईतिहाइ बहुमतका साथ उनले शक्तिशाली प्रधानमन्त्रीका रूपमा शपथ लिएका थिए। अघिल्लो कार्यकालको राष्ट्रवादी नेताको उनकै छवि विभिन्न कारणले धमिलिन पुग्यो। समाजवाद : सपना कि विपना ? देशको सम्पूर्ण अर्थतन्त्रको स्वामित्व पूर्णतया सरकारमा निहित हुने आर्थिकराजनीतिक व्यवस्था नै समाजवाद हो। स्वामित्व भन्नाले वस्तुको उत्पादन, नियन्त्रण र व्यवस्थापन आदि पर्छन्। सामाजिक स्वामित्वका विभिन्न प्रकार हुन्छन्, जस्तै ः एक साझा स्वामित्व, दुई सहकारी संस्थान, तीन प्रत्यक्ष सार्वजनिक स्वामित्व र चार राज्यद्वारा सञ्चालित स्वतन्त्र संस्थान आदि। नेपालको संविधान २०७२ को प्रस्तावनामा समाजवादउन्मुख राष्ट्र भन्ने शब्द राखिएको छ। प्रस्तावनामा राखिएकाले व्याख्या नगरिएको भनिएला, तथापि समाजवाद के हो ? समाजवादसम्म पुग्न के गर्नुपर्ला ? कसरी सम्भव होला ? समाजवाद सपना हो कि विपना ? व्याख्या गर्न आवश्यक छ। लोकतान्त्रिक समाजवाद कि शास्त्रीय (माक्र्सीय) समाजवाद ? अन्योल जारी छ। देशको सम्पूर्ण अर्थतन्त्रको स्वामित्व पूर्णतया सरकारमा निहित हुने आर्थिकराजनीतिक व्यवस्था नै समाजवाद हो। केही हप्ताअघि मित्रराष्ट्र चीनका राष्ट्रपति सी चिनफिङ नेपालको औपचारिक भ्रमण गरी स्वदेश फर्किए। उनले नेपाल भ्रमणका बेला भनेका थिए, चीनमा अनुकूलता मात्रै छैन, प्रतिकूलता पनि धेरै छन्। त्यही प्रतिकूलताका बीच समाजवाद प्राप्तिको यात्रामा हिँडिरहेका छौं। हामी भने कस्तो हुन्छ समाजवाद भनी प्रश्न गरिँदा चीनलाई हेर भनिदिन्छौं। तथापि चीन भने आफैं समाजवादको खोजीमा भौंतारिँदै रहेछ। बहुदलीय लोकतन्त्रबाहेक चीन पुँजीवादी व्यवस्थाअनुरूप चलेको दशकौं भइसक्यो। किनभने निजीकरण, व्यक्तिगत सम्पत्ति राख्न पाउने, विश्वका अन्य मुलुकमा समेत लगानी गर्न पुगेका छन् चिनियाँहरू। विश्व सुन्दरी प्रतियोगिता त्यहीँ सम्पन्न भएका छन्। हाम्रो कम्युनिस्ट पार्टीको सरकार भने स्वास्थ्य, शिक्षा, रोजगार, खाद्यान्न आदि जनताका जीवनसँग प्रत्यक्ष जोडिने क्षेत्रमा समेत निजीकरणका नाउँमा लुटतन्त्र मच्चाउँदै समाजवादी व्यवस्थामाथि नै ठट्टा गर्दैछ। सरकारी अस्पतालमा सय रुपैयाँभन्दा माथिको टिकट नकाटी बिरामीले डाक्टर भेट्न पाउँदैन। पिसाबदिसा गरेवापत रु ५१० तिर्नुपर्छ। पैसा नभएको व्यक्तिलाई बाँच्ने अधिकार दिन नसक्ने सरकार कसरी समाजवादउन्मुख हुन्छ ? निजीकरणका नाममा शिक्षाजस्तो संवेदनशील क्षेत्रमा व्यापक बोर्डिङ स्कुलहरूको लुट नै चलेको छ। क्षमताका आधारमा होइन, पैसाका भरमा शिक्षाको हक प्राप्त हुन्छ। प्रधानमन्त्री ओली र डबल नेकपाको समाजवादको यात्रा यसरी नै चलेको छ। हिजो युद्धकालमा यस्तो बुर्जुवा शिक्षा पढेर हुँदैन, जनवादी र वैज्ञानिक शिक्षा पढ्नुपर्छ भनी जनताका छोराछोरीलाई जबर्जस्ती युद्धमा फसाउने पार्टीकै नेताजी हाल शिक्षामन्त्री छन्। खोइ कामरेड, वैज्ञानिक शिक्षा कहाँ लागू गर्नुभयो ? कामरेडहरूको खोजीको समाजवाद आखिर कस्तो हो ? समृद्ध नेपाल, सुखी नेपाली समृद्ध नेपाल, सुखी नेपाली ओली सरकारको मूल नारा हो। व्यवहारमा भने भ्रष्टाचार, व्यथिति, अनियमितता, फजुल खर्च र लुट चलेको छ। वाइडबडी जहाज काण्ड, ३३ किलो सुन काण्ड, निर्मला पन्तको बलात्कारपछि हत्याकाण्ड, बेरोजगार समस्या, गरिबी, अन्यायका थुप्रै काण्ड छन्। संवैधानिक आयोगहरू रिक्त भएको वर्ष दिनभन्दा बढी भइसक्दासमेत गठन किन नगरिएका हुन् ? सत्य निरूपण तथा मेलमिलाप र बेपत्ता छानबिन आयोग गठन हुन नसक्दा शान्ति प्रक्रिया टुंग्याउन सकिएको छैन। संसद्ले ऐन बनाएको करिब एक वर्ष भइसक्दासमेत दलित आयोग, जनजाति आयोग र महिला आयोग गठन हुन सकेका छैनन्। अन्य पाँच आयोगहरूका अध्यक्ष मात्रै नियुक्त गरिएका छन् भने सदस्यहरू नियुक्त हुन अझै बाँकी छ। २०६३ मंसिर ५ गते तत्कालीन विद्रोही माओवादी र सरकारबीच विस्तृत शान्ति सम्झौतामा हस्ताक्षर भएको थियो। ऐतिहासिक शान्ति सम्झौताको १३ वर्ष पूरा गरी १४ वर्षमा प्रवेश गरेको छ। उक्त शान्ति सम्झौताको एउटा महत्त्वपूर्ण बुँदा हो शान्ति प्रक्रियालाई टुंगोमा पुर्याउन सत्य निरूपण तथा मेलमिलाप आयोग गठन गर्ने कुरा। अघिल्लो आयोगलाई पटकपटक समयावधि थप्दासमेत कार्य सम्पन्न गर्न नसकेको र हाल आयोगमा पदाधिकारी नै रिक्त रहेको अवस्था छ। राष्ट्र समृद्ध बन्न उद्योग, कलकारखाना, आयोजना, रोजगारका क्षेत्रहरूको विस्तार हुनुपर्छ। प्रधानमन्त्री रोजगार कार्यक्रमका नाममा तामझाम र रमिता दृश्यावलोकन गर्न पाएका जनताले रोजगारका अवसर भने प्राप्त गर्न सकेनन्। हाम्रै पालामा चाइनाको रेल भन्ने सरकारले रेल ल्याउने कुरा कति सपना, कति विपना रहेछ, राष्ट्रपति सी चिनफिङले प्रस्ट बताएर गए। पानीजहाजको सपनामा धेरै नेपाली तैरिने गर्थे। नेपालको समृद्धिको बाटो पत्ता लगाउनसमेत नसकेर, ओलीको बोली मात्रै सुन्दैमा बित्यो २१ महिना। एकल जातीय राष्ट्रवादी ओलीको शासनकालभर राजा महेन्द्रको एकल जातिवादी राष्ट्रवादको झझल्को जाने दृश्य देखिए। संविधानको प्रावधान र मर्मलाई नै मर्माहत हुने गरी असमावेशी मन्त्रिपरिषद्, अर्थ, परराष्ट्र, रक्षा, शिक्षा र अन्य प्रमुख मन्त्रीहरू र सातमध्ये चार प्रदेशका मुख्यमन्त्रीहरू पहाडे, बाहुन र पुरुष छन्। मन्त्रिपरिषद् पुनर्गठन गर्दासमेत महिला, उत्पीडित समुदायको उपस्थिति झन् घटाएका छन्। यही सरकारले दलितलगायत समुदायलाई दिइँदै आएको आरक्षण कोटासमेत घटायो। अधिकारकर्मीहरू सडकमा ओर्लिए। ओलीको संघीयता, समावेशीकरण, समानताविरोधी छवि झनै छर्लंग हुन पुग्यो। उनी जातिवादी र नश्लवादी शासकका रूपमा बढी स्पष्ट बने। तराईमधेसमा छठ पर्व मनाउने बेला त्यहाँका दलितमाथि ठूलो विभेद हुने गर्छ। अरू समयमा गाई, भैंसी आहाल खेल्ने, सुँगुर पौडिने पोखरी, पानीका स्रोतमा छठका बेला भने दलितका लागि र कथित उच्च जातिका लागि पूजा गर्ने ठाउँ फरकफरक निर्माण गरिन्छन्। यो सालको छठमा पनि त्यस्तै भयो। कैयन्् ठाउँमा विद्रोह पनि भए। कहाँ गए, जातीय विभेद गर्नेलाई नछाड्ने उद्घोष गर्ने गृहमन्त्री बादल ? सरकारले कानुनी कारबाही गरेन। देशका कतिपय मिडियाले त्यो समाचार छापेनन्प्रसारण गरेनन्। उनीहरूको तर्क थियो यस्ता समाचारले समाजमा सद्भाव भड्किन्छ। सामाजिक सद्भाव, शान्ति कायम राख्ने दायित्व के दलित, उत्पीडितको मात्रै हो ? के सधैं दलित समुदायले अन्याय र विभेद सहनुपर्ने ? मधेसवादी दलहरूसमेत यो सवालमा मौन बस्नु विडम्बना हो ?"
"साग विजेतालाई प्रधानमन्त्रीको सरप्राइज : दुई स्वर्णलाई ११ लाख, कसलाई कति ?","काठमाडौं : सरकारले १३औं दक्षिण एसियाली खेलकुद (साग) मा एउटा स्वर्ण पदक जित्ने खेलाडीलाई ९ लाख रुपैयाँ दिने घोषणा गरेको छ। साग सकिएको भोलिपल्टै प्रधानमन्त्री केपी शर्मा ओलीले बालुवाटारमा बोलाएर खेलाडीलाई ठूलो रकमसहितको पुरस्कार घोषणा गरेका हुन्। खेलाडीसामु प्रसन्न मुद्रामा प्रस्तुत प्रधानमन्त्री ओलीले स्वर्ण जित्ने खेलाडीलाई जनही नौ लाख रुपैयाँ प्रदान गर्ने घोषणा गरे। यस्तै दुईभन्दा बढी स्वर्ण जित्नेलाई ११ लाख रुपैयाँका दरले पुरस्कृत गरिनेछ। प्रधानमन्त्रीका प्रेस सल्लाहकार सूर्य थापाले पनि बुधबार ट्विट गर्दै एकभन्दा स्वर्ण पदक जित्नेलाई प्रति स्वर्ण ११ लाख रुपैयाँ दिने उल्लेख गरेका छन्। रजत पदक विजेतालाई जनही ६ लाख र कांस्यलाई जनही तीन लाख रुपैयाँ प्रदान गरिनेछ। एकभन्दा बढी स्वर्ण जिते ११, रजत जित्नेलाई ६ र कांस्य जित्नेलाई ३ लाख सरकारले घोषणा गरेको यो पुरस्कार रकम अहिलेसम्मकै धेरै हो। सागको अघिल्लो संस्करणमा सरकारले व्यक्तिगत विधामा स्वर्ण, रजत र कांस्य पदक विजेतालाई क्रमशः पाँच लाख, तीन लाख र एक लाख रुपैयाँ प्रदान गरेको थियो। यसैगरी सरकारले टिम स्पर्धामा स्वर्ण विजेता खेलाडीलाई जनही पाँच लाख रुपैयाँ प्रदान गर्ने भएको छ। टिम स्पर्धाको रजत र कांस्य पदकबारे कार्यविधि बनाएर पुरस्कार प्रदान गरिने बताइएको छ। टिम स्पर्धामा स्वर्ण विजेता टोलीका प्रशिक्षकलाई पनि जनही पाँच लाख रुपैयाँ पुरस्कार प्रदान गर्ने जनाएको छ। सरकारले पदक विजेता खेलाडीका लागि एक अर्ब १३ करोड रुपैयाँ पुरस्कार राशिमा खर्च गर्न लागेको छ। सागका लागि सरकारले कुल पाँच अर्ब २५ करोड रुपैयाँ बजेट प्रदान गरेको थियो। प्रधानमन्त्री ओलीले नेपाली खेलाडीको प्रदर्शन विदेशी खेलाडीको भन्दा कमजोर नभएको बताए। सागमा तपार्इंहरुले राष्ट्को गौरव बढाउनुभएको छ। रजत र कांस्य पनि स्वर्णभन्दा कम छैनन्। स्वर्णका लागि अझै मेहनत गरेर खेल्नु होला। सरकार सधैँ खेलाडीका पक्षमा छ, प्रधानमन्त्री ओलीले भने। यसअघि अस्वस्थताका कारण साग उद्घाटन र समापन अवसरमा प्रधानमन्त्री ओली उपस्थित हुन सकेका थिएनन्। प्रधानमन्त्री ओलीले समापन समारोहमा भिडियोमार्फत सम्बोधन गरेका थिए। प्रधानमन्त्री ओलीले बुधबार खेलाडीलाई निवासमै बोलाएर सम्बोधन गरेका हुन्। साग विजेतालाई बालुवाटारमा बधाई : के होला प्रधानमन्त्रीको सरप्राइज ? सागमा नेपालले ५१ स्वर्ण, ६० रजत र ९५ कांस्य पदक जितेको थियो। नेपाल पदक तालिकामा दोस्रो भएको थियो। पहिलो भएको भारतले भारतले एक सय ७४ स्वर्ण, ९३ रजत र ४५ कांस्य पदक जितेको थियो। सागमा २६ खेलमा प्रतिस्पर्धा भएको थियो। सागका खेल काठमाडौं, पोखरा र जनकपुरका भएका थिए। पुरस्कार घोषणा कार्यक्रममा युवा तथा खेलकुदमन्त्री जगतबहादृुर सुनार विश्वकर्मा, नेपाल ओलम्पिक कमिटीका अध्यक्ष जीवनराम श्रेष्ठ, राष्ट्रिय खेलकुद परिषद्का सदस्यसचिव रमेशकुमार सिलवाल, युवा तथा खेलकुद मन्त्रालयका सचिव, राखेप पदाधिकारी, खेल संघका पदाधिकारी, प्रशिक्षक, व्यवस्थापक लगायत थिए।"
साग विजेतालाई बालुवाटारमा बधाई : के होला प्रधानमन्त्रीको सरप्राइज ?,"काठमाडौं : १३ औं दक्षिण एसियाली खेलकुद (साग) प्रतिगोगितामा स्वर्ण, रजत र कास्य पदक विजेता खेलाडी बालुवाटार पुगेका छन्। प्रधानमन्त्री केपी शर्मा ओलीको विशेष निम्तामा सबै खेलाडी बुधबार दिउँसो बालुवाटार पुगेका हुन्। प्रधानमन्त्री ओलीले बधाई दिन सबै खेलाडीलाई आमन्त्रण गरेका हुन्। राष्ट्रको प्रतिष्ठा र गौरव बढाउने खेलाडीहरुको सम्मानमा उहाँले सम्बोधन गर्नुहुनेछ, प्रधानमन्त्री ओलीका प्रेस सल्लाहकार सूर्य थापाले भने। नेपालको आयोजनामा भएको साग प्रतियोगिता मंगलबार समापन भएको हो। मंगलबार साँझ दशरथ रंगशालामा आयोजित विशेष समारोहबीच १३औँ साग समापन भयो। समापन समारोहमा भिडियो सन्देश पठाएका प्रधानमन्त्री ओलीले बालुवाटारमै बोलाएर विजेता खेलाडीलाई बधाई दिएका हुन्। नेपालले ५१ स्वर्ण पदक जित्दै प्रतियोगिता सम्पन्न भएको हो। नेपालले कुल पदक भने २०६ वटा जितेको छ। सागमा भारतले १७४ वटा स्वर्ण पदक जित्यो। त्यसैगरी श्रीलंका ४०, पाकिस्तान ३१, बंगलादेश १९, माल्दिभ्स १ स्वर्ण जित्न सफल भए भने भुटानले एउटा पनि स्वर्ण जित्न सकेन्। एउटा मात्र स्वर्ण जित्ने सम्भावनासहित पुरुष फुटबलको फाइनलमा नेपालसँग भिडेको भुटान उपविजेतामा सीमित भयो। नेपालले फुटबलमासमेत स्वर्ण जितेर आफ्नै भूमिमा इतिहास रचेको छ। खेलाडीलाई बधाई सँगै प्रधानमन्त्री ओलीले विशेष सरप्राइज प्याकेज घोषणा गर्ने अनुमान गरिएको छ। अहिले प्रधानमन्त्री ओलीले खेलाडीलाई सम्बोधन गरिरहेका छन्।"
हतारको अप्रिय परिणाम,"तेह्रौँ सागको खेल सुरु भइसक्दा पनि विदेशबाट झिकाइएका खेल सामग्री नेपाल आइपुगेका थिएनन्। यस्तोमा नेपाली खेलाडीसँग दुई वटा विकल्प बाँकी थिए, खेल छाड्ने वा आफ्ना प्रतिद्वन्द्वी (विदेशी खेलाडी) सँग हारगुहार गरी हतियार मागेर प्रतियोगिता खेल्ने। उनीहरूले दोस्रो विकल्प रोजे। खेल स्थलमा प्रतिद्वन्द्वीसामु खेलाडीले भोग्नुपरेको यो अपमान र हीनताबोधले हाम्रा खेल पदाधिकारीलाई नथिचेकै हो त ? नेपालले तेह्रौँ दक्षिण एसियाली खेलकुद (साग) आयोजनाको जिम्मेवारी सन् २०१६ मै पाएको थियो। भारतको गुवाहाटी र सिलोङमा सम्पन्न बाह्रौँ सागको समापन समारोहमा यो जिम्मेवारी नेपाललाई हस्तान्तरण गरिएको थियो। यस आधारमा नेपालले सन् २०१८ मै सागको तेह्रौँ संस्करण आयोजना गरिसक्नुपर्ने थियो। तर, भौतिक पूर्वाधारमा भएको ढिलाइको कारण देखाउँदै चार पटक प्रतियोगिताको मिति सार्ने काम भयो। चौथो पटक तोकिएको मितिमा तेह्रौँ साग आयोजनाले मूर्तरूप लियो। तर, चौथो पटक तोकिएको मितिमा साग आयोजना गर्न पनि नेपालले ठूलै सकस बेहोर्नुपयो। अन्तिम समयसम्म पनि साग आयोजना अन्योलमै थियो। प्रतियोगिता सुरु हुनुभन्दा अघिल्लो दिनसम्म पनि भौतिक पूर्वाधार पूर्ण रूपमा तयार भइसकेको थिएन। कतिपय खेलका सामग्रीसमेत नेपाल आइसकेका थिएनन्। जसोतसो प्रतियोगिता सुरु भयो र यतिबेला हामीले दुई वर्षपछि पाकिस्तानमा भेट्ने वाचासहित तेह्रौँ सागलाई बिदा पनि गरिसकेका छौँ। पदकीय दृष्टिकोणले नेपालका लागि साग कति सफल रह्यो भन्ने कुरा छुट्टै चर्चाको विषय हुन सक्छ। यहाँ चर्चा गर्न लागिएको विषय भने फरक छ। नेपालीमा एउटा उखान छ हतारको काम लतार। तेह्रौँ साग आयोजनाका क्रममा यो उखान चरितार्थ भएको देखियो। सागजस्तो बृहत् अन्तर्राष्ट्रिय प्रतियोगिता हतारमा आयोजना गर्दा थुप्रै व्यवस्थापकीय कमजोरी देखिए। यस्ता कमीकमजोरीले दक्षिण एसियाका छ राष्ट्रबाट आएका खेलाडी, निर्णायक, प्रशिक्षक र विदेशी पाहुनाका अगाडि सिंगो राष्ट्रले नै लज्जाबोध गर्नुपर्ने अवस्थासमेत सिर्जना भयो। खेलाडीले अपमान सहनुपर्दा ललितपुरको सातदोबाटोस्थित अन्तर्राष्ट्रिय खेलकुद परिसरमा सुटिङ प्रतियोगिता भयो। तर, खेल सुरु भइसक्दा पनि सुटिङको खेल सामग्री नेपाल आइपुगेन। खेलका लागि आवश्यक हतियार (बन्दुक, पिस्टोल र गोली) नपाएपछि दक्षिण एसियाका धुरन्धर प्रतिद्वन्द्वीहरूसँग प्रतिस्पर्धा गर्न सुटिङ रेन्ज पुगेका नेपाली खेलाडी आँशु खसाल्न बाध्य भए। यस्तोमा नेपाली खेलाडीसँग दुई वटा विकल्प बाँकी रहे। खेल छाड्ने वा आफ्ना प्रतिद्वन्द्वी (विदेशी खेलाडी) सँग हारगुहार गरी हतियार मागेर प्रतियोगिता खेल्ने। खेलस्थलमा आफ्ना प्रतिद्वन्द्वीसामु अपमान र हीनताबोधले थिचिएका हाम्रा खेलाडीले दोस्रो विकल्प रोजे। उनीहरूले आफ्नै प्रतिद्वन्द्वीसँग हतियार मागेर प्रतिस्पर्धामा भाग लिए। नेपाली खेलाडीलाई भारत, पाकिस्तान र श्रीलंकाका खेलाडीमध्ये कसैले गोली र कसैले पिस्टोल उपलब्ध गराए। नेपाली खेलाडीसँग हतियार त थियो, तर २० वर्ष पुरानो। ती हतियार सन् १९९९ मा नेपालमै आठौँ साग आयोजना हुँदा ल्याइएका थिए। हामीसँग भएका कतिपय पुराना हतियार चल्दै नचल्ने अवस्थामा पुगिसकेका थिए। हाम्रा खेलाडीले तिनै पुराना हतियारबाट सागको तयारी गरेका थिए। यति हुँदा पनि आफ्ना खेलाडीले भोग्नुपरेको अपमानले खेल पदाधिकारीलाई भने रत्तिभर छोएन। सुटिङ संघका अध्यक्ष पुष्पदास श्रेष्ठले हतियार नभएको त स्विकारे, तर त्यसको दोष राष्ट्रिय खेलकुद परिषद् (राखेप) को टाउकोमा थोपरेर आफू पन्छिने प्रयास गरे। खेल सामग्रीका लागि पटकपटक आग्रह गर्दा पनि राखेपले समयमा खेल सामग्री उपलब्ध नगराएको उनको आरोप थियो। हतियार झिकाउनका लागि गृह मन्त्रालयसम्म पुग्नुपर्ने झन्झटिलो प्रक्रियाका कारण यस्तो अवस्था सिर्जना भएको दाबी पनि उनले गरे। खेलाडीले भोग्नुपरेको यो अपमान र हीनताबोधले हाम्रा खेल पदाधिकारीलाई नथिचेकै हो त ? हिटिङ पोखरीमा चिसो पानी मंसिर १५ गते त्रिपुरेश्वरस्थित दशरथ रंगशालामा तेह्रौँ सागको भव्य उद्घाटन समारोह हुँदै थियो। उता, सातदोबाटोस्थित अन्तर्राष्ट्रिय खेलकुद परिसरमा हिटिङ पौडी पोखरी (तातो पानीसहितको पौडी पोखरी) को काम सक्ने चटारो बाँकी नै थियो। प्रतियोगिता सुरु भएको दुई दिनपछि पनि हिटिङ पौडी पोखरीको काम हुँदै थियो। पौडीको प्रतिस्पर्धा सुरु हुनुअघि जसोतसो हिटिङ पोखरी तयार भयो र त्यसमा पानी भर्ने काम सकियो। तर, विशाल पोखरीमा भरिएको पानी तात्न निकै समय लाग्ने भएकाले खेल सुरु भइसक्दा पनि आवश्यकताअनुरूप पानी तातिसकेको थिएन। दुई सय मिटर फ्रिस्टाइल स्पर्धामा स्वर्ण पदक जितेको केही समयपछि सञ्चारकर्मीमाझ उपस्थित भएकी गौरिका सिंहले पोखरीको पानी चिसो भएको गुनासो गरिन्। पौडीको हिट चरणको खेल बिहान र फाइनल चरणको खेल साँझमा खेलाइएको थियो। काठमाडौँमा यतिबेला चिसो निकै बढिसकेको छ। यस्तोमा गर्मी स्थानबाट आएका विदेशी खेलाडी कस्तो अनुभव लिएर फर्किए होलान् ? मैदानको गुणस्तरमा प्रश्न अघिल्लो मंगलबार पोखरा रंगशालामा नेपाल र श्रीलंकाबीच महिला फुटबलको खेल भयो। उक्त खेलमा नेपाली टोली १० गोलले विजयी भएको थियो। त्यो खेलमा पराजित भएपछि श्रीलंकाली टोलीकी सहायक प्रशिक्षक डिफानी सफरसिन्हाले पोखरा फुटबल मैदानको गुणस्तरमाथि नै प्रश्न उठाइन्। पोखराको फुटबल मैदान राम्रो छैन, सार्वजनिक रूपमा उनले भनेकी थिइन्, सागका लागि नेपालले हतारमा काम गर्नु परेकाले मैदानको स्तर राम्रो नभएको होला। डिफानीले ठीकै भनेकी थिइन्। पोखरा रंगशालाको काम पनि निकै हतारमा गरिएको थियो। हतारमा काम गरेर पोखरा रंगशालामा दुबो राखिए पनि सबै दुबो मरेको थियो। त्यसपछि फेरि दुबो राखिएको थियो। तर, दोस्रो पटक राखिएको दुबो पनि मैदानमा राम्रोसँग सेट हुन पाएन। त्यसैले खेलाडीले त्यो मैदानमा स्वाभाविक प्रदर्शन गर्न सकेनन् र श्रीलंकाली प्रशिक्षकले सार्वजनिक रूपमा आफ्नो असन्तुष्टि जाहेर पनि गरिन्। यसबाहेक पोखरा रंगशालामा शौचालय, खेलाडीको चेन्जिङ रुमलगायत पूर्वाधार अझै पनि तयार भइसकेको छैन। हामीले हतारमा साग त आयोजना गयौँ, तर अन्तर्राष्ट्रिय खेलवृत्तमा कस्तो सन्देश प्रवाहित भयो त ? भत्ता घोटालामा निर्णायकको आन्दोलन उसुको प्रतियोगिता लगनखेलस्थित आर्मी फिजिकल फिटनेस सेन्टरमा भएको थियो। प्रतियोगिता तीन दिनसम्म चल्यो। पहिलो र दोस्रो दिनको खेल राम्रैसँग चल्यो। तर, तेस्रो दिन उसुमा अप्रिय घटना भयो। उसुका निर्णायकहरू आफूलाई पहिले भनिएभन्दा निकै कम भत्ता उपलब्ध गराइएको आरोपसहित विरोधमा ओर्लिए। उसुमा विदेशबाट झिकाइएका निर्णायकहरू पनि थिए। उनीहरूलाई अन्तर्राष्ट्रिय प्रचलनअनुसार दैनिक एक सय अमेरिकी डलरभन्दा बढी भत्ता दिने प्रतिबद्धतासहित नेपाल झिकाइएको थियो। निर्णायकहरूको भत्ता स्तरअनुसार फरक हुने गर्छ। तर, प्रतियोगिता सुरु भइसकेपछि आफूहरूलाई प्रतिबद्धता जनाएअनुसार भत्ता उपलब्ध नगराइएको भन्दै निर्णायकहरू विरोधमा ओर्लिए। उनीहरू उजुरी गर्न लगनखेलबाट त्रिपुरेश्वरस्थित राखेपको मुख्यालयसम्म पुगे। प्रतिबद्धता अनुसारको भत्ता नपाए खेल नै सञ्चालन नगर्ने उनीहरूको अडान थियो। सोही कारणले लामो समय खेल पनि अवरुद्ध हुन पुग्यो। लामो बखेडापछि जेनतेन विवाद सामसुम पारेर खेल सुरु गरियो। निर्णायकको पारिश्रमिकसम्बन्धी विवाद अन्य खेलमा पनि देखिएको थियो। अन्य खेलका निर्णायकले पनि प्रतिबद्धताबमोजिम पारिश्रमिक नपाएको गुनासो गरेका थिए। निर्णायकलाई प्रतिबद्धता अनुसारको पारिश्रमिक उपलब्ध नगराएका कारण खेल अवरुद्ध हुँदा नेपाली खेल क्षेत्रमा त्यसको असर कस्तो पयो ? निर्णायकहरूको भत्ता बीचैमा कसरी घट्यो ? सागजस्तो बृहत् प्रतियोगिता आयोजना गरिरहँदा भएको यो घटनापछि विदेशी निर्णायकहरू नेपालप्रति सकारात्मक सन्देश लिएर घर फर्किएलान् त ? खेल पोशाकमा बेथिति तेह्रौँ सागमा निर्णायकहरूलाई उपलब्ध गराइएको खेल पोशाकमा पनि उस्तै बेथिति देखियो। प्रतियोगिता खेलाउने निर्णायक खेलअनुसार फरकफरक हुन्छन्। निर्णायकहरूको पनि विभिन्न तह र स्तर हुन्छ। पौडीमै पनि मुख्य रेफ्री, स्टार्टर, टाइमकिपर, फिनिस जजजस्ता विभिन्न तहका निर्णायक हुन्छन्। ब्याडमिन्टन कोर्टमा पनि अम्पायर, सर्भिस जज, लाइन जजजस्ता विभिन्न तहका निर्णायक सक्रिय हुन्छन्। तर, यसपटक सागमा उनीहरूलाई उपलब्ध गराइएको पोशाक (ट्रयाक सुट र जर्सी) मा भने सबैलाई रेफ्री भनेर लेखियो। मुख्य निर्णायकदेखि लाइन्सम्यानसम्म सबैलाई एउटै पोशाक उपलब्ध गराइएको थियो। यस विषयमा पनि कतिपय खेलका निर्णायकले गुनासो गरेका थिए। लनटेनिसमा त अझ भद्रगोल अवस्था देखियो। लनटेनिसको स्पर्धा सातदोबाटोस्थित टेनिस कोर्टमा भएको थियो। टेनिस खेलका क्रममा खेलाडीले प्रहार गरेको बल बाहिर गएपछि त्यसलाई संकलन गरेर पुनः खेलाडीलाई उपलब्ध गराउन बल ब्वाई वा बल गर्ल को व्यवस्था गरिएको हुन्छ। सामान्यतः बल ब्वाई वा बल गर्ल को जिम्मा किशोरकिशोरीलाई दिने गरिन्छ। तर, तेह्रौँ सागमा बल ब्वाई को भूमिका निर्वाह गरिरहेका व्यक्तिले समेत रेफ्री लेखिएको ट्र््याक सुट लगाएका थिए। के हाम्रा खेल पदाधिकारी रेफ्री र बल ब्वाईबीच समेत फरक छुट्याउन नसक्ने अवस्थाका छन् त ? या हतारमा काम गर्दाको अप्रिय परिणाम थियो, त्यो पनि ? एक्रिडिएसन कार्डमा भेदभाव यस्तै अस्तव्यस्त अवस्था देखियो सञ्चारकर्मीको एक्रिडिएसन कार्ड वितरणमा पनि। यसपालि सागका सहभागीलाई एक्रिडिएसन कार्ड वितरण गर्ने जिम्मा नेपाल ओलम्पिक कमिटीको थियो। समाचार संकलनका लागि राष्ट्रिय दैनिक पत्रिकालाई सात, अनलाइनलाई पाँच र साप्ताहिक पत्रिकालाई दुई वटा एक्रिडिएसन कार्ड उपलब्ध गराउने प्रावधान राखिएको थियो। सोहीअनुसार ओलम्पिक कमिटीले कार्ड उपलब्ध गराउनुपर्ने थियो। तर, ओलम्पिक कमिटीले कार्ड वितरण गर्ने क्रममा भद्रगोल अवस्था सिर्जना गर्यो। ओलम्पिक कमिटीले तोकिएको समयभित्रै कार्डका लागि पत्राचार गर्ने केही सञ्चारगृहको कार्ड नै बनाइदिएन। अर्कातिर, केही सञ्चारमाध्यमका लागि ८० जनाभन्दा बढीलाई एक्रिडिएसन कार्ड उपलब्ध गरायो। एक्रिडिएसन कार्डमा पनि सञ्चारमाध्यमले पठाएभन्दा फरक व्यहोरा राखेर कार्ड बनायो। त्यसै गरी, ओलम्पिक कमिटीले उपलब्ध गराएको एक्रिडिएसन कार्ड पनि निकै कमसल थियो। कार्डका लागि निकै पातलो कागज प्रयोग गरिएको थियो। त्यसैले १० दिने प्रतियोगिता सकिनुअघि नै धेरैको कार्ड च्यातिइसकेको थियो। ओलम्पिक कमिटीका पदाधिकारीले केही स्थापित सञ्चारमाध्यमलाई त यस्तो नाम गरेको सञ्चारमाध्यम पनि छ र ? भनेर प्रश्न गरेको गुनासो पनि सुनियो। त्यस्तै, सागका लागि गठित कतिपय समितिका पदाधिकारीलाई समेत ओलम्पिक कमिटीले एक्रिडिएसन कार्ड उपलब्ध गराएन। प्रचार, प्रसार तथा प्रकाशन समितिका अधिकांश सदस्यले एक्रिडिएसन कार्ड नै पाएनन्। मिडिया सेन्टर सञ्चालनको दायित्व प्रचार, प्रसार तथा प्रकाशन समितिको हो। तर, ओलम्पिक कमिटीले प्रचार प्रसार समितिका केही सदस्यलाई उपलब्ध गराएको एक्रिडिएसन कार्डमा भने मिडिया सेन्टर प्रवेशमै रोक लगाइएको थियो। हरेकजसो अन्तर्राष्ट्रिय प्रतियोगिता हेर्न लस्कर लगाएर विदेश हानिने ओलम्पिक कमिटीका पदाधिकारी र कर्मचारीबाट घरभित्रै आयोजित सागजस्तो ठूलो प्रतियोगितामा यस्तो गैरजिम्मेवार रवैयाको आशा गरिएको थियो त ? नेपालको भनेर भारतको राष्ट्रगान बजाएपछि लगनखेलस्थित आर्मी फिजिकल फिटनेस सेन्टरमा उसुको प्रतियोगिता भएको थियो। प्रतियोगिता तीन दिनसम्म चल्यो। उसुमा पाँच जना नेपाली खेलाडीले स्वर्ण पदक जिते। नेपालले स्वर्ण पदक जितेको एक स्पर्धामा पुरस्कार वितरण गर्न राष्ट्रिय खेलकुद परिषद् (राखेप) का उपाध्यक्ष पीताम्बर तिम्सिनालाई प्रमुख अतिथिका रूपमा निम्त्याइएको थियो। उनी तेह्रौँ सागमा नेपाली टोलीको सेभ अफ दी मिसन पनि हुन्। पुरस्कार वितरण गर्न लगनखेलस्थित आर्मीको कभर्डहलमा पुगेका तिम्सिनाले अनौठो स्थितिको सामना गर्नुपयो। पदक विजेता खेलाडीलाई पुरस्कार दिन उनलाई बोलाइयो। पदक वितरण समारोहमा स्वर्ण जित्ने खेलाडीको राष्ट्रको राष्ट्रगान बजाउने प्रचलन हुन्छ। उक्त स्पर्धामा नेपाली खेलाडीले स्वर्ण जितेकाले नेपालको राष्ट्रगान बजाउनुपर्ने थियो। तर, अस्तव्यस्त व्यवस्थापनका कारण त्यहाँ नेपालको भनेर भारतको राष्ट्रगान बजाइयो। बजाउनुअघि कुन देशको राष्ट्रगान हो भन्ने सामान्य हेक्कासमेत राखिएन। भारतको राष्ट्रगान बजेपछि उपाध्यक्ष पीताम्बर पनि अन्योलमा परे। उनको मुहारमा अन्योलसँगै आक्रोश पनि देखिन्थ्यो। त्यसपछि मात्र व्यवस्थापन पक्षलाई आफ्नो गल्ती थाहा भयो र गल्ती सच्याएर फेरि नेपालको राष्ट्रगान बजाइयो। खेलस्थलमा भद्रगोल अवस्था तेह्रौँ सागका क्रममा अधिकांश खेलस्थलमा भद्रगोल देखियो। सुरक्षाका दृष्टिकोणले प्रत्येक खेलस्थलमा खेलाडीका लागि छुट्टै बस्ने स्थानको व्यवस्था गर्नुपर्ने हुन्छ। तर, अधिकांश खेलस्थलमा न खेलाडीका लागि छुट्टै स्थानको व्यवस्था गरिएको थियो, न त सञ्चारमाध्यमका लागि। कराँते, भलिबल, लनटेनिसलगायत थुप्रै खेल स्थलमा खेलाडी, सञ्चारकर्मी र दर्शकसमेत एकै ठाउँमा कोचाकोच गरेर बस्नुपर्ने अवस्था थियो। यस्तोमा को खेलाडी र को दर्शक भनेर चिन्नै समस्या थियो। यसबाट विदेशी खेलाडीले अप्ठ्यारोसमेत अनुभव गरेका थिए। सातदोबाटोस्थित कराँतेको कभर्डहलमा पाकिस्तानी र श्रीलंकाली खेलाडीले यस विषयमा गुनासोसमेत गरेका थिए। त्यसै गरी, सञ्चारमाध्यमका लागि समाचार संकलन गर्न र तस्बिर खिच्नसमेत उपयुक्त स्थानको व्यवस्था गरिएको थिएन। यसबाहेक हतारमा काम गर्दा भौतिक पूर्वाधार निर्माणका क्रममा पनि थुप्रै त्रुटि भएका छन्। पूर्वाधारको गुणस्तरमै पनि प्रशस्तै कमीकमजोरी देखिएका छन्। अन्नपूर्ण सम्पूर्णबाट (:)"
सागमा जसले स्वर्ण गुमाए,"काठमाडौं : १० दिनसम्म चलेको १३औं दक्षिण एसियाली खेलकुद मंगलबार मात्रै सकिएको छ। समग्रमा नेपालले अघिल्ला संस्करणभन्दा निकै सुखद नतिजा निकालेको छ। विश्वमा सर्वाधिक चर्चित दुई खेल फुटबल र क्रिकेटमध्ये फुटबलमा पुरुषतर्फ नेपालले सुखद नतिजा निकाल्दा क्रिकेटमा खासै उत्साहजनक नतिजा आएन, पुरुष र महिला दुवै क्रिकेटमा कास्य पदकमा चित्त बुझाउनु पर्यो। महिलातर्फ अञ्जली चन्द उत्कृष्ट खेलाडी बनिन्। पुरुषतर्फ कप्तान ज्ञानेन्द्र मल्ल सर्वाधिक रन बनाउने खेलाडी बने। यो त्यति निराशाजनक नतिजा होइन तर नेपालको स्तर अनुसारको प्रदर्शन भने देख्न पाइएन। महिला क्रिकेटमा भर्खरै उदाउँदै गरेको नेपाली टोलीको प्रदर्शनलाई सरदर मान्न सकिन्छ तर पुरुष क्रिकेटमा एक दिवसीय मान्यता प्राप्त नेपाली टोलीको प्रदर्शन आशा गरे जस्तो देखिएन। विश्वका १२ टेस्ट मान्यता प्राप्त मध्ये दक्षिण एसियामा मात्रै पाँच राष्ट्र छन्। पाँच राष्ट्रमध्ये श्रीलंका र बंगलादेशका यू२३ टोली मात्रै सागमा सहभागी थिए। एक दिवसीय मान्यता पाएको नेपालका लागि माल्दिभ्स र भुटान कमजोर प्रतिस्पर्धी हुन्। टेस्ट मान्यता प्राप्त राष्ट्र भएपनि श्रीलंका र बंगलादेशले केही बाहेक खासै उच्च स्तरका खेलाडी टोलीमा समावेश गरेनन्। श्रीलंका यू२३ विरुद्ध दिपेन्द्रसिंह ऐरीले राम्रो प्रदर्शन गरेपछि १७२ रनको राम्रो स्कोर बनाएको नेपाली टोली बलिङमा चुक्यो। पछिल्लो ३ ओभर बाँकी छँदासम्म पनि जितको आशा देखाएको थियो। सुरुवाती केही ओभर र पछिल्ला केही ओभरको बलिङ महंगो पर्दा नेपालले हार व्यहोर्यो। कमजोर भुटानविरुद्धको खेलमा प्रदर्शन उत्कृष्ट रह्यो। माल्दिभ्सविरुद्ध नेपाल जुन प्रदर्शन गर्नु पथ्र्याे त्यो गर्न सकेन। टेस्ट मान्यता प्राप्त श्रीलंकाविरुद्ध जति पनि नेपालले माल्दिभ्सविरुद्ध स्कोर बनाउन सकेन। आठौं नम्बरमा क्रिजमा आएका करण केसीले १६ बलमा ४० रन प्रहार गर्दा नेपालले १६३ रन बनायो। बंगलादेशसँग नेपालले राम्रो बलिङ गरेको थियो। अझ पछिल्ला ओभरमा धेरै रन बटुल्ने अवसर नदिएको भए बंगलादेशको स्कोर १२० वा १३० भन्दा बढी बन्न कठिन देखिएको थियो। बंगलादेश यू२३ लाई १५५ रनमा रोकेर आशा देखाएको नेपाली टोलीको ब्याटिङमा पुरानै रोग देखियो। ज्ञानेन्द्र मल्लबाहेक कुनै ब्याट्सम्यान क्रिजमा टिक्न सकेनन्। लगातार विकेट गुम्दा आवश्यक रन रेट बढिरहेको दबाबमा ज्ञानेन्द्र पनि खासै टिक्न सकेनन्। कास्य पदकका लागि भएको खेलमा माल्दिभ्सले नेपालविरुद्ध राम्रो स्कोर खडा गर्न नसके पनि बलिङमा नेपाललाई निकै चुनौती दियो। अघिल्ला अर्डरका कुनै ब्याट्म्यान चल्न सकेनन। कुनै दबाव नभएको खेलमा ९५ रनको स्कोर बनाउन पनि नेपाली टोलीले महत्वपूर्ण पाँच विकेट खेर फाल्यो। सागमा प्रतिस्पर्धा गरेको नेपालको टोलीको प्लेइङ ११ मध्ये कम्तिमा ८ जना ब्याटिङमा सक्षम खेलाडी समावेश थिए। उनीहरुले बेलाबेलामा आफूलाई सावित गरेका पनि छन्। यस अवस्थामा पनि नेपालको ब्याटिङ निकै फितलो हुनु भने चिन्ता कै विषय हो। नेपालको टोलीको स्तर, क्षमता र प्रतिस्पर्धीको अवस्था हेर्दा साग क्रिकेटको उपाधि नेपालले जित्नुपर्ने थियो। नेपालका महत्वपूर्ण बलर सन्दीप लामिछाने खेल्न नसक्नुले नेपाललाई घाटा भयो। उनले खेल्न सकेको भए विपक्षी ब्याट्सम्यानलाई पक्कै दबावमा राख्न सक्थे। केही सुधार देखिए पनि एक दिवसीय मान्यता भएको नेपाली क्रिकेटले जुन स्तर कायम गरेको छ। सो अनुसार खेल सुधारिएको अवस्था भने छैन। पुरुष क्रिकेटमा नेपालको प्रदर्शन पहिलो खेल : नेपालश्रीलंका यू२३ नेपाल पहिला ब्याटिङ : नेपाल १७२५(२०)  श्रीलंका यू२३ १७४४(१९१) वेस्ट ब्याटिङ : दिपेन्द्र सिं ऐरी ७४ रन, पवन सर्राफ : २२ रन बलिङतर्फ : पवन सर्राफ, २ विकेट नतिजा : ६ विकेटले पराजित दोस्रो खेल : नेपालभुटान नेपाल पहिला ब्याटिङ : नेपाल २३६३(२०)भुटान : ९५६(२०) वेस्ट ब्याटिङ : ज्ञानेन्द्र मल्ल १०७ रन, पारस खड्का ५७ रन, दिपेन्द्र सिं ऐरी ४७ रन बलिङतर्फ : पारस खड्का २ विकेट नतिजा : नेपाल १४१ रनले विजयी तेस्रो खेल : नेपालमाल्दिभ्स नेपाल पहिला ब्याटिङ : नेपाल १६३७(२०) माल्दिभ्स ७९६(२०) वेस्ट ब्याटिङ : करण केसी ४० रन, दिपेन्द्र सिं ऐरी ३९ रन बलिङतर्फ : सुशन भारी २ विकेट, ललित राजवंशी २ विकेट नतिजा : नेपाल ८४ रनले विजयी चौँथो खेल : नेपालबंगलादेश२३ बंगलादेश पहिला ब्याटिङ : बंगलादेश यू२३ १५५६(२०)नेपाल १११९(२०) वेस्ट ब्याटिङ : ज्ञानेन्द्र मल्ल ४३ रन, दिपेन्द्र सिहं ऐरी १६ रन बलिङतर्फ : पारस खड्का ३ विकेट, दिपेन्द्र सिह ऐरी २ विकेट नतिजा : नेपाल ४४ रनले पराजित पाँचौँ खेल : नेपालमाल्दिभ्स (कास्य पदकका लागि) माल्दिभ्स पहिला ब्याटिङ : माल्दिभ्स ९४९(२०)नेपाल ९८५(१६१) वेस्ट ब्याटिङ : आरिफ शेख ३२ रन, ज्ञानेनद्र मल्ल २२ रन बलिङतर्फ : ललितनारायण राजवंशी ३ विकेट, सुशन भारी २ विकेट नतिजा : नेपाल ५ विकेटले विजयी महिला क्रिकेटमा नेपालको प्रदर्शन पहिलो खेल : नेपालमाल्दिभ्स माल्दिभ्स पहिला ब्याटिङ : माल्दिभ्स १६१०(१०१)नेपाल १७०(०५) वेस्ट ब्याटिङ : काजल श्रेष्ठ १३ रन बलिङतर्फ : अञ्जली चन्द ६ विकेट, करुणा भण्डारी २ विकेट नतिजा : नेपाल १० विकेटले विजयी दोश्रो खेल : नेपालबंगलादेश नेपाल पहिला ब्याटिङ : नेपाल ५०१०(१९२)बंगलादेश ५१०(७४) वेस्ट ब्याटिङ : रुविना क्षेत्री १३ रन बलिङतर्फ : नतिजा : नेपाल १० विकेटले पराजित तेस्रो खेल : नेपालश्रीलंका श्रीलंका पहिला ब्याटिङ : श्रीलंका ११८७(२०)नेपाल ७७९(२०) वेस्ट ब्याटिङ : रुविना क्षेत्री १९ रन, कविता कुँवर १३ रन बलिङतर्फ : सरस्वती कुमारी २ विकेट, सोनु खड्का २ विकेट नतिजा : नेपाल ४१ रनले पराजित चौँथो खेल : नेपालमाल्दिभ्स (कास्य पदकका लागि) माल्दिभ्स पहिला ब्याटिङ : माल्दिभ्स ८१०(११३)नेपाल ९०(११) वेस्ट ब्याटिङ : रोमा थापा ५ रन बलिङतर्फ : अञ्जली चन्द ४ विकेट नतिजा : नेपाल १० विकटले विजयी"
फुटबलको उपाधि रक्षा,"काठमाडौं : नेपालले १३औं दक्षिण एसियाली खेलकुद (साग) फुटबलको स्वर्ण जितेको छ। घरेलु मैदान दशरथ रंगशालामा मंगलबार भएको पुरुष फुटबलको फाइनलमा नेपालले भुटानलाई २१ गोलले हरायो। यससँगै नेपालले साग फुटबलको उपाधि रक्षा गरेको छ। नेपालले सन् २०१६ मा भारतमा सम्पन्न अघिल्लो संस्करणमा पनि पुरुष फुटबलको उपाधि जितेको थियो। प्रतिस्पर्धात्मक खेलमा नेपालको उपाधि रक्षामा अभिषेक रिजाल र सुनिल बल नायक बने। भुटानका लागि कप्तान चेन्चो ग्याल्जेनले एक गोल फर्काए। नेपालले १७औं मिनेटमा अभिषेकको गोलमा खाता खोलेको थियो। अभिषेकले अनन्त तामाङको पासमा पोस्ट नजिकबाट गोल गरेका थिए। १५ हजार नेपाली समर्थकको बीचमा केही दबाबमा देखिएको भुटानले ३७औं मिनेटमा बराबरी गोल फर्काएको थियो। नेपालको अग्रतापछि आक्रामक देखिएको भुटानका लागि कप्तान चेन्चोले आकर्षक गोल गरे। उनले डिबक्स छेउबाट नेपालका रक्षक विक्रम लामा र अनन्त तामाङलाई छक्याउँदै गोल गरेका थिए। पहिलो हाफमा ११ गोलको बराबरीमा सकिएको खेलमा नेपालले ५४औं मिनेटमा उत्कृष्ट गोल गयो। नेपालका लागि सुनिल बलले गोल गरे। सुमन अर्यालको लामो पासमा सुनिलले हेडमार्फत जाली चुमाएका थिए। त्यसपछि केही रक्षात्मक खेलिएको नेपालले आफ्नो रणनीतिमा सफलता पायो र घरेलु मैदानमा स्वर्ण जित्यो। नेपालले यसअघि राउन्ड रोबिन लिगको खेलमा भुटानलाई ४० गोलले पराजित गरेको थियो। खेलपछि नेपाली टोलीका प्रशिक्षक बालगोपाल महर्जनले सागमा स्वर्ण जित्ने लक्ष्य पूरा भएको बताए। सागकै महत्वपूर्ण स्वर्ण जित्न सफल भयौं। लिग चरणदेखि नै खेलाडीले धेरै राम्रो खेले। स्वर्ण जित्ने लक्ष्यका साथ हामीले तयारी गरेका थियौं, जुन लक्ष्यमा हामी सफल भयौं। चार महिना लामो तयारीमा हामीले धेरै मेहनत गरेका थियौं। सात दिनमा पाँच खेल खेल्न वास्तवमै गाह्रो थियो। फाइनल खेलमा सुजल श्रेष्ठ घाइते भएकाले पनि केही गाह्रो भयो। अपराजित रहँदै उपाधि जित्न सक्नु नै ठूलो कुरा हो, बालगोपालले भने। सागमा व्यवस्थापन राम्रो भएकाले पनि खेलाडीले स्वर्ण जितेको बालगोपालले बताए। यसपटक खेलाडी मानसिक र शारीरिक रूपमा फिट थिए। साग खेलाडीलाई राम्रो तयारी र विशेष सुविधा दिइएको थियो। भविष्यमा घरेलु लिग राम्रो र व्यवस्थित भयो भने नेपालले झनै राम्रो गर्नेछ। मलाई राखेप र एन्फाले जुन भूमिका दिन्छ, त्यो पूरा गर्न तयार छु, बालगोपालले भने। बालगोपालले साग फुटबलमा स्वर्ण जित्नु आफ्ना लागि विशेष संयोग रहेको पनि बताए। बालगोपालले टिमका सहयोगी राजेश मानन्धर र मृगेन्द्र मि श्रको टोलीले खेलाडी र प्रशिक्षक दुवैका रूपमा स्वर्ण जितेका छन्। सन् १९९३ मा नेपालले स्वर्ण जित्दा बालगोपाल, राजेश र मृगेन्द्र तीनैजना टोलीमा थिए। बालगोपाल सन् १९९९ मा नेपालले रजत जित्दा पनि टोलीमा थिए। नेपाल दक्षिण एसियाली खेलकुद इतिहासमा पुरुष फुटबलको फाइनलमा पुगेको यो छैटौं पटक हो । काठमाडौंमा भएका प्रत्येक संस्करणमा नेपाल फाइनल पुग्न सफल हुँदै आएको छ । दक्षिण एसियाली खेलकुदको १३औं संस्करणसम्म आइपुग्दा नेपालले फुटबलमा चौथो पदक स्वर्ण पदक जितेको हो। सन् १९८४ मा नेपालमै आयोजना भएको पहिलो र सन् १९९३ मा बंगलादेशको ढाकामा सम्पन्न छैटौं संस्करणमा नेपालले फुटबलमा स्वर्ण जितेको थियो। नेपालसँगै पाकिस्तानले पनि चार पटक दक्षिण एसियाली खेलकुदमा फुटबलको स्वर्ण जितेको छ। यसैगरी भारतले तीन र बंगलादेशले दुई पटक फुटबलमा स्वर्ण जितेका छन्। भुटानले पहिलो पटक साग फुटबलमा रजत जितेर इतिहास बनाएको छ।"
