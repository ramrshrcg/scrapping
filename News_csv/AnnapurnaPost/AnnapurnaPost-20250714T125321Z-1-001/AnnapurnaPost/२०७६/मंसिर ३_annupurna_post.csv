शीर्षक,विवरण
राष्ट्रिय असफलताका पीडा,"सार्वजनिक पदको चरम दुरुपयोगलाई राज्यले वैधता दिएर सुशासनको आशा गर्नेलाई सडक छाप बनाइएको छ । संविधानबमोजिम तीनै तहको राजनीतिक, प्रशासनिक संरचना निर्धारण गर्ने तथा तदनुरूप मुलुकलाई संघीयतामा लगिएको छ। संविधानका अनुसूची ५ देखि ९ सम्मका संघ, प्रदेश तथा स्थानीय तहका एकल र साझा अधिकार सूची स्पष्ट छन्। तहगत प्राप्त अधिकारलाई नयाँ संरचनाका प्रदेश तथा स्थानीय तहमा स्थापित गराउने कार्यमा गहन संवेदनशीलता र उदारता केन्द्र सरकारको हुनुपर्छ, त्यसमा संघ सरकार नराम्ररी चुकेको र डन दादागिरी उच्च देखिन्छ। संघीय ऐन, कानुन नबनेसम्म प्रदेश र स्थानीय तहले संविधानप्रदत्त अधिकार प्रयोगमा अड्चन छ। संघीय ऐनकानुनहरू अपराधी शैलीमा निश्चित स्वार्थ समूहको नेतृत्वमा बन्द कोठामा तयार हुने गरेका छन्। सांसदहरूले विज्ञताको प्रदर्शनविना निरीहतासाथ ती अवैज्ञानिक विधेयकलाई जस्ताको तस्तै हुबहु पास गर्ने पद्धतिले नेपालको गणतन्त्र धरापमा पर्दै गएको छ। उत्कृष्ट उदाहरण, तीनै तह संघ, प्रदेश र स्थानीय तहको प्रशासनिक संरचना निर्माण तथा कर्मचारी समायोजन विधेयकको बदमासी र हुबहु ऐनको रूप दिने संसद्को लाचारीपन छ। तीनै तहको पद संरचना निर्माण र जनशक्ति निर्धारण गर्न गठित सर्वेक्षण समितिको गठन विधि तथा अधिकारको दुरुपयोग अपराधी चरित्रको छ। संगठन निर्माण तथा पदसंरचना निर्धारण गरी तीनै तहमा जनशक्ति व्यवस्थापनबाट प्रदेश तथा स्थानीय तहलाई कसरी नियन्त्रण गर्न सकिन्छ ? ध्यान त्यता छ। संघीय सरकारका प्रशासनिक संरचना मन्त्रालय, विभाग, डिभिजन तथा जिल्ला तहसम्म नै भद्दा संगठन छन्। संघमा ५० हजार हाराहारी दरबन्दी तय गरिनु र प्रदेश र स्थानीय तहका सचिव तथा प्रशासकीय प्रमुखसमेत संघीय सेवाको हुनुले संघ सरकार गणतान्त्रिक शासन पद्धतिप्रति बेइमान छ। राज्यको पद्धति सामन्तवादी वर्गीय, जातीय, भौगोलिक र समुदायगत विभेदबाट मुक्त हुनुपर्छ। जनताबीच कुनै सामाजिक तथा प्राकृतिक न्याय अन्यायपूर्ण हुनु हुँदैन। राणा, शाही र संवैधानिक राजतन्त्रसहितको संसदीय बहुदलीय प्रजातान्त्रिक व्यवस्थासमेत रूपान्तरणको चपेटामा परेर पूर्ण गणतन्त्र आएको छ। नेपाल सात प्रदेश तथा सातसय ५३ स्थानीय तहको राजनीतिक संरचनाअनुसार सार्वजनिक प्रशासनिक सेवासुविधा गाउँगाउँमा पुग्ने उद्घोष परिवर्तनकारी राजनीतिक नेतृत्व तहबाट उच्च स्वरमा भयो। राज्य प्रणालीका महŒवपूर्ण तत्व कर्मचारीतन्त्र संघ, प्रदेश तथा स्थानीय तहमा समायोजन गर्न संघीय संसद्बाट कर्मचारी समायोजन ऐन, २०७४ जारी गरियो। तर ऐनलाई कार्यान्वयन नै नगरी २०७५ मंसिर २३ मा समायोजन अध्यादेश ल्याइयो र २०७५ पुस १७ को संसद्बाट अध्यादेश ऐन बन्यो। तर निजामती सेवाका १२ सेवालाई केकसरी समायोजन गर्ने स्पष्ट खुलाइएन। समायोजन ऐन निर्माताले १२ वटा सरकारी सेवामध्ये प्रदेश र स्थानीय तहमा कुनकुन सेवासमूहको समायोजन हुन्छ ? समायोजनमा जानेहरूका बीचमा कुनै विभेद नहुने र कार्यान्वयनमा अन्याय नहुने विवेकसम्मत आधार के हुन्छ ? कुनै ध्यान पुर्याएको पाइएन। ऐनमा सरकारका पदाधिकारी तथा विधायक किन चुके वा नियत नै दोषी हो ? यो कानुन निर्माणले सामाजिक न्याय तथा प्राकृतिक समानताको खिल्ली उडेको छ। ऐन कार्यान्वयन चरणमा प्रशासनिक व्यवस्थापनमा धेरै जटिलता देखिए। सरकारका क्रियाशीलता उल्टो गतिमा छ। प्रदेश तथा स्थानीय तहको कर्मचारीको पदीय सोपान नै अप्राकृतिक र वृत्ति विकासको दृष्टिले अपराधी चरित्रको छ। कतै सरकारका उच्च पदस्थ पदाधिकारीहरूकै पक्षपाती र अपारदर्शी कार्य तथा ऐनकानुनका विभेद र व्यवहारका कारण सबैमा निराशा त जागेको त छैन ? समायोजन प्रक्रियामा प्रशासनको एउटै क्लस्टरमा रहेर पनि शिक्षा सेवाका उपसचिवलाई सेवा परिवर्तन नगराउने तर सामान्य प्रशासन समूहमा संघीय सेवामा मात्र १३९ उपसचिव नयाँ पद वृद्धि गरियो। शिक्षा उपसचिवलाई एक वा दुईजना अधिकृत र सहायकका भरमा स्थानीय शिक्षा शाखामा सीमित गरियो। सत्ता, शक्ति र निश्चित सेवा समूहको दबाबमा राज्यको कानुन बन्यो। हिटलरी शैलीको ग्यास च्याम्बरको एम्बुसमा पारेर समायोजन भएका निजामती कर्मचारीको हैसियत नै समाप्त पारियो। स्थानीय तह तथा प्रदेश तहमा समायोजन भई जाने शिक्षा सेवाका उपसचिव कर्मचारीहरूलाई बढुवा हुने कुनै पदको व्यवस्था नभएको र संघमा सरूवा बढुवा हुने मार्ग नै पूर्णरूपमा अवरुद्ध गरेको अवस्था छ। उदाहरणका लागि प्रदेश २ अन्तर्गतका स्थानीय तहमा ७७ जना शिक्षाका उपसचिव राखिएका छन् तर एघारौं तहको दरबन्दी कहाँ छ ? यो अवस्था २९३ नगरपालिकाकै हो। प्रशासन सेवा मात्र निजामती हुने र प्राविधिक तथा विषयगत सेवालाई संघसंस्थानका कर्मचारी झैं विभेदकारी समायोजन पद्धति अपनाइयो। शिक्षा सेवाका उपसचिव तथा शाखा अधिकृतहरूलाई समानस्तरका प्रशासन सेवाका सामान्य प्रशासन समूहका समानस्तरका वा कनिष्ठ कर्मचारीमातहत राखियो। स्थानीय तहमा समायोजन गर्दा स्थानीय तहको सेवाको हुने तथा संघीय निजामतीको हैसियतमा स्थानीय तहको कार्यकारी प्रमुखमा प्रशासन सेवाको कर्मचारी संघबाट खटिने कानुनी व्यवस्था गरियो। कनिष्ठ उपसचिव वा कामु शाखा अधिकृतहरूलाई पनि हाकिम हुने अवस्थाबीच २०७६ साउन १६ गते सरकारी पत्रअनुसार कार्यसम्पादन मूल्यांकनसमेत सोही हाकिमले गर्ने भन्यो। समायोजन ऐनमा कर्मचारी सेवाबीचमा विभेद गर्दै कसैलाई मालिक र कसैलाई दास बनाउने विधि लागू गरेर निजामती सेवाअन्तर्गतका कूल १२ सेवामध्ये अपवादका एकदुई पदबाहेक प्रदेश तहमा ६ सेवा र स्थानीय तहमा ४ सेवाका कर्मचारीलाई मात्र समायोजन गरियो। समायोजन कानुन कति न्यायिक ? संघका शिक्षा सेवाका सहसचिव प्रशासन सम्बद्ध कलस्टरअनुसार पदोन्नति हुँदा जुनसुकै मन्त्रालयमा सचिव हुन सक्छन्। तर सात प्रदेश र सात सय त्रिपन्न स्थानीय निकाय तहको निकायमा समायोजन हुने शिक्षा सेवाका उपसचिव ती निकायमा नेतृत्वदायी भूमिकामा पुग्न योग्य हँुदैनन्। त्यो अपराध हो। प्रदेश तथा स्थानीय तहमा समायोजित कर्मचारीहरूको वृत्ति विकास मार्ग अवरुद्ध छ। सधैं दास झैं हुनुपर्ने स्थानीय तहको संगठन ढाँचा धेरै अन्यायपूर्ण छ। शरणार्थीभन्दा तल्लो दर्जाको नागरिक बनाउने विभेदकारी समायोजन नस्विकार्दा सरकारको २०७५ पुस ११ को समायोजन दरखास्त आह्वानमा सहभागी नभएका लेखकलाई ऐनको दफा ५ उपदफा १२ अनुसार २०७५ फागुन ५ को निर्णयानुसार समायोजन सूचीमा स्थानीय तहको अधिकृत स्तर दशौं तहको पदमा समायोजन गरेको छ। मुलुकको कानुनको उच्च सम्मान गर्दै विभेदकारी अन्यायपूर्ण कोपराको खाना खानुभन्दा दफा १३ को कानुनी विधिबाट अवकाशका लागि २०७५ चैत १५ गते सम्माननीय प्रधानमन्त्रीसहित आठ स्थानमा दर्ता छ। आठ महिनासम्म कुनै कारबाही भएन। तर २०७६ कात्तिक १ गतेदेखि लागू हुने गरी समायोजन रमाना लेखेर हाजिर रोकिएको छ। सम्बद्ध निकायबाट कुनै निकास नहुँदा २०७६ कात्तिक ३ गतेदेखि सडक छाप उपसचिवको अवस्था छ। समायोजनको जिम्मा पाएका संघीय मामिला तथा सामान्य प्रशासन मन्त्रालयका उच्च पदस्थ पदाधिकारीबाट डाडुपैन्यु हातमा लिएर सार्वजनिक पदको चरम दुरुपयोगलाई राज्यले वैधता दिएर सुशासनको आशा गर्नेलाई सडक छाप बनाइएको छ। विडम्बना समायोजन नहुनेले मालिकको भूमिका पाउने ? तर प्राविधिक तथा विषयगत सेवामा जागिर खाने र समायोजन भएर प्रदेश र स्थानीय तहमा समायोजन हुनेले दाससरहको हैसियतमा रहनुपर्ने गणतन्त्रकालीन शासनको सिकार हुनुपरेको छ। नेपाली सन्दर्भमा सामान्य प्रशासन सेवासमूहको पदमा जागिरे हुनु भनेको राज्य भूमिकामा देवत्वकरणमा पुग्नु हो भन्ने सन्देश प्रवाह गरिएको छ। सीप, प्राविधिक क्षमताको उपहास गरेर विकास प्रशासन र विषयगत सेवालाई पूर्ण उपेक्षा गरिएको छ। तीनै तहमा सामान्य प्रशासन प्रकृतिका पद ६५ देखि ६९ प्रतिशत हुँदा प्राविधिक र विषयगत जनशक्ति ३१ देखि ३५ प्रतिशतमा सीमित गरिएको छ। साथै, कर्मचारी समायोजनमा मेडिकल रिपोर्टको चरम दुरुपयोग भएको छ। सत्ता, शक्ति र मन्त्री, सचिव र उच्च पदस्थका आफन्त, प्रिय पात्र भएमा संघमा समायोजन नभएकाहरूले पनि विभिन्न तरिकाले सुरक्षाको राहत पाएका छन्। राजनीतिक आडमा खटिएको स्थानीय तहले हाजिर नगराएको बहानालाई प्रोत्साहन गर्ने र वैधानिकता दिने कार्यको पनि अध्ययन भएको छैन। देशभित्र तथा विदेशी तहबाट सत्ता, राष्ट्रलाई प्रहार हुने काम भइरहेका छन्। जतासुकैबाट विरोध हुनु र असन्तुष्टि पोखिनुको कारण के हो ? शासन पद्धति र सार्वजनिक प्रशासनिक व्यवस्थापनमा कहाँकहाँ त्रुटि छ ? जनताको सुरक्षा, सीमाको रक्षा, सीमा तथा तटीय क्षेत्रमा केकस्तो सेवासुविधा छ ? आदिको राम्रो अध्ययन हुनुपर्छ। कतै सरकारका उच्च पदस्थ पदाधिकारीहरूकै पक्षपाती र अपारदर्शी कार्य तथा ऐनकानुनका विभेद र व्यवहारका कारण सबैमा निराशा त जागेको त छैन ? साँच्चै भन्दा कतै देशको समग्र सार्वजनिक प्रशासन, नेतृत्व कमजोर र पद्धति नै समाप्त हुँदै भएको त होइन ? यी सबै विषयमा प्रधानमन्त्री र सत्तासीन पार्टीको ध्यान नजानु आवश्यक छ। पोखरेल शिक्षा सेवा, नेपाल सरकारका उपसचिव हुन्।"
प्रशासकीय न्यायका सारथी,"न्यायको चाहनाका कारण नै सामाजिक एकाइहरूको विकास भएको पाइन्छ। विकासको प्रतिफल वितरण गर्ने प्रभावकारी माध्यम सुदृढ न्याय व्यवस्था नै हो। मुलुकले जतिसुकै विकासमा फट्को मारे पनि उपलब्ध स्रोत साधनमा जनताको समान पहुँच स्थापना हुन सकेन भने मुलुक समृद्ध भए पनि सुखी हुन सक्दैन। राज्यका तर्फबाट समानतामा आधारित रहेर आम नागरिकप्रति गरिनुपर्ने र गरिने व्यवहारमा न्यायको अनुभूति हुन सकेन भने साधिकार न्यायिक निकाय एवं अदालतले प्रभावकारी वितरणका लागि आदेश जारी गरी न्यायको प्रत्याभूति गर्ने गरेको पाइन्छ, जुन कानुनी व्यवस्था एवं न्यायिक सिद्धान्तमा आधारित हुन्छ। न्यायका उपभोक्तामध्ये तुलनात्मक रूपमा शिक्षित एवं राज्यका तर्फबाट नागरिकलाई प्रत्याभूत गरिएका सेवासुविधा उपलब्ध गराउन खटिने कर्मचारी वर्गसमेतलाई न्यायको याचकका रूपमा प्रस्तुत हुनुपर्ने अवस्था आउँछ। न्यायिक निष्पक्षताका सन्दर्भमा न्यायका उपभोक्ताहरूको वर्ग, लिंग, जात, अलग पहिचान केही नहुने मान्यता राखिन्छ। जुनसुकै ओहोदा, हैसियत, भए पनि न्यायका याचकलाई न्याय सम्पादनका दौरान समानरूपमा हेरिन्छ। बाहिरी आवरण जुनसुकै होस्, ती सब उतारेर न्यायको याचनामा लाग्नुपर्छ भन्ने अपेक्षा गरिन्छ। न्यायका उपभोक्ताहरूले कानुनको अनुसरण गर्दै कानुनद्वारा निर्धारित प्रक्रिया र कार्यविधिको अवलम्बन गरिनु जरुरी हुन्छ। नेपालको संविधानमा विशिष्टीकृत अदालतसमेत गठन गर्न सकिने व्यवस्था भएको पाइन्छ। प्रशासकीय न्यायका सन्दर्भमा विगतमा हुँदै आएका अभ्यास र अनुभव समेटेर नवीन रूपमा प्रशासकीय अदालत ऐन, २०७६ आएपश्चात् यस विषयमा नवीन आशा पलाएको देखिन्छ। कर्मचारीहरूका सरुवा, बढुवा एवं तिनीहरूउपर हुने विभागीय कारबाहीका सम्बन्धमा अधिकारप्राप्त अधिकारीले गरेको निर्णयउपर उजुरी गर्ने निकायका रूपमा प्रशासकीय अदालतको स्थापना भएको पाइन्छ। साविकमा निजामती कर्मचारीको विभागीय सजायउपर पुनरावेदन सुन्ने निकायका रूपमा निजामती सेवा ऐन २०१३ मा भएको २०३९ सालको संशोधनबाट प्रशासकीय अदालतको व्यवस्था गरी २०४४ भदौ २२ गते प्रशासकीय अदालत नियमावली लागू भई स्थापित भएकोमा प्रशासकीय अदालत नियमावली २०५१ मा पुनः आएको पाइन्छ। प्रशासकीय अदालतन निजामती सेवा ऐन, २०४९ एवं प्रशासकीय अदालत नियमावलीका आधारमा गठित एवं सञ्चालित हुँदै आएकोमा २०७६ असोज २४ मा प्रमाणीकरण भएको प्रशासकीय अदालत ऐन, २०७६ ले क्षेत्राधिकारमा व्यापकतासहित केही नवीन प्रावधान थप गरेबाट प्रशासकीय न्याय क्षेत्रमा थप आशा जगाएको छ। साविकमा प्रशासकीय अदालतसमक्ष दायर हुने मुद्दाहरू रिटका माध्यमबाट सर्वोच्च अदालतमा प्रवेश गर्ने प्रवृत्ति बढेकोमा अब प्रशासकीय अदालतको निर्णय अन्तिम हुने र पुनरावेदन गर्न अनुमतिका लागि सर्वोच्च अदालतमा निवेदन दिन सक्ने व्यवस्था गरिएको छ। न्यायको अभीष्ट फैसलाको अन्तिमता पनि हो। न्यायालयबाट भएका फैसला एक निश्चित हदमा अन्तिम भएर सोको कार्यान्वयन हुन सके मात्र न्यायको अनुभूति हुन्छ र न्यायालयप्रति जनविश्वासमा अभिवृद्धि हुन सक्छ। प्रशासकीय न्यायका सन्दर्भमा कर्मचारीतन्त्रलाई गति दिने सारथिहरू न्यायिक विवादमा पर्दा समयबद्ध रूपमा विवादको निक्र्योल हुनु अझ जरुरी हुन्छ। कर्मचारीउपर भएका कारबाही एवं सरुवा, बढुवाको उपर पुनरावेदन परेको अवस्थामा पुनरावेदनको टुंगो नलाग्दै पुनरावेदन दिने व्यक्ति सेवाबाट अवकाश भएमा वा निजको मृत्यु भएमा अदालतले सो पुनरावेदन खारेज नगरी अन्तिम किनारा गर्नुपर्ने व्यवस्था नयाँ ऐनको दफा १३ मा गरिएबाट कार्यविधिगत ढिलाइका कारण न्याय प्राप्तिका मार्गमा अवरोध नहुने निश्चितता प्रदान गरेको देखिन्छ। आमनागरिकलाई प्रभावकारी सेवा प्रदान गरी मुलुकमा राज्यको उपस्थिति अनुभूत गराउने कर्मचारीतन्त्र नै न्यायको भुमरीमा रुमल्लिनु नपरोस् भन्ने पक्षमा वर्तमान ऐनको तर्जुमा हुनु सुखद पक्ष छ। एक वर्षभित्र पुनरावेदनको टुंगो लगाइसक्नुपर्ने व्यवस्था एवं सरुवा सम्बन्धमा अदालतमा पुनरावेदन गर्ने कर्मचारीले अदालतबाट अन्तिम फैसला नहुँदासम्म प्रचलित कानुनबमोजिमको म्यादभित्र सरुवा भएको कार्यालयमा हाजिर भई नियमित रूपमा कामकाज गर्नुपर्ने व्यवस्था भएबाट मुद्दा किनारा अवधिले पुनरावेदन गर्न खोजिएको निर्णय कार्यान्वयनमा सहजता प्रदान गर्न सक्छ। तोकिएको ठाउँमा बहाल नभई मुद्दामा जाने र अवधि व्यतीत भइसकेपछि फैसला हुँदा आफूलाई अपायक मानिएका ठाउँमा नजान मुद्दाको सहारा लिन सकिने गलत प्रवृत्तिमा समेत रोकावट आउन सक्ने देखिन्छ। प्रचलित कानुनबमोजिम कर्मचारीलाई दिइएको विभागीय सजाय, कर्मचारीको बढुवा, कर्मचारीको सरुवाका सम्बन्धमा भएको निर्णय वा अन्तिम आदेशउपर पुनरावेदन सुन्ने अधिकार प्रशासकीय अदालतलाई प्रदान गरिएको छ। प्रशासकीय अदालतको क्षेत्राधिकार विगतमा निजामती सेवा, स्वास्थ्य सेवा, संघीय संसद् सेवासमेत अन्तर्गतका कर्मचारीहरूका सरुवा, बढुवा एवं विभागीय कारबाहीमा सीमित रहेकोमा अब नेपाल सरकारको निजामती सेवा, नेपाल स्वास्थ्य सेवा, नेपाल संघीय संसद् सेवा वा सार्वजनिक संस्थानको सेवामा कार्यरत कर्मचारी र सामुदायिक विद्यालयमा कार्यरत शिक्षक, प्रदेश कानुनबमोजिम गठन हुन प्रदेश निजामती सेवा, अन्य सरकारी सेवा वा प्रदेश निजामती सेवा, अन्य सरकारी सेवा वा प्रदेश सरकारको पचास प्रतिशतभन्दा बढी स्वामित्व हुने संस्थाको सेवामा रहेका कर्मचारी र स्थानीय तहका कर्मचारीसमेतले प्रशासकीय अदालतमा प्रवेश पाउनुका साथै उक्त निकायका अतिरिक्त सार्वजनिक संस्था एवं सामुदायिक विद्यालयमा कार्यरत शिक्षकसमेतका कर्मचारीका सम्बन्धमा प्रशासकीय अदालतको क्षेत्राधिकारमा समेटिएको छ। तर कर्मचारीको सेवा सर्तसम्बन्धी कानुनमा कुनै कर्मचारीलाई दिइएको विभागीय सजाय वा बढुवा सम्बन्धमा कुनै निकाय वा पदाधिकारीसमक्ष उजुरी वा पुनरावेदन लाग्ने रहेछ भने त्यस्तो निकाय वा पदाधिकारीले सो विषयमा निर्णय गरेपछि मात्र सो निर्णयउपर अदालतमा पुनरावेदन लाग्ने व्यवस्था छ। (१) पचास प्रतिशत वा सोभन्दा बढी सेयर वा नियन्त्रण नेपाल सरकारको स्वामित्व वा नियन्त्रण भएको कम्पनी, बैंक, संस्थान, प्राधिकरण, निगम, प्रतिष्ठान, बोर्ड, केन्द्र, परिषद् वा नेपाल सरकारबाट नियमित रूपमा अनुदानप्राप्त विद्यालय र यस्तै प्रकृतिका अन्य संगठित संस्था, (२) प्रचलित संघीय कानुनबमोजिम गठन भएको नियमनकारी निकाय, (३) नेपाल सरकारले नेपाल राजपत्रमा सूचना प्रकाशन गरी सार्वजनिक संस्था भनी तोकेको अन्य संस्थाका कर्मचारीलाई समेत सार्वजनिक संस्था का कर्मचारीका रूपमा परिभाषित गरिएको छ। काठमाडौं उपत्यकामा रहने प्रशासकीय अदालतको प्रादेशिक क्षेत्राधिकार नेपालभर हुने र कुनै प्रदेशबाट दुई सयभन्दा बढी मुद्दा प्रशासकीय अदालतमा दर्ता भई चालु अवस्थामा रहेमा त्यस प्रदेशमा नेपाल सरकारले राजपत्रमा सूचना प्रकाशन गरी त्यस्तो प्रदेशको राजधानीमा मुकाम रहने गरी प्रशासकीय अदालत गठन गरिने, त्यस्तो अदालत गठन भएमा साविकको अदालतमा विचाराधीन मुद्दा त्यस्तो गठित अदालतमा सर्ने व्यवस्था छ। उच्च अदालतको न्यायाधीश भइरहेको वा हुने योग्यता पुगेका वा नेपाल न्याय सेवाका विशिष्ट श्रेणीको पदमा काम गरेका व्यक्तिहरूमध्येबाट न्याय परिषद्को परामर्शमा नेपाल सरकारले तोकेको वा नियुक्त गरेका व्यक्तिको अध्यक्षतामा गठन हुने प्रशासकीय अदालतमा न्याय सेवाको विशिष्ट श्रेणीको पदबाट सेवानिवृत्त वा कानुन वा न्यायका क्षेत्रमा कम्तीमा २० वर्ष अनुभव प्राप्त कानुनमा स्नातक एकजना र निजामती सेवाको विशिष्ट श्रेणीको पदबाट सेवानिवृत्त वा सार्वजनिक प्रशासन क्षेत्रमा कम्तीमा २० वर्ष काम गरेका एकजना सदस्य रहने व्यवस्था छ। ऐनको दफा १(ख) र (ग) मा व्यवस्थित उक्त सदस्यहरू हेर्दा पृथक् गर्न खोजिए पनि १(ग) मा रहेको निजामती सेवाको विशिष्ट श्रेणीको पदबाट सेवा निवृत्तभित्र न्याय सेवाका व्यक्तिहरूसमेत पर्न सक्ने नै देखिन्छ। प्रशासकीय अदालतको कामकारबाही चुस्तदुरुस्त राख्ने सवालमा अदालतले मुद्दामा प्रमाणको निमित्त आवश्यक मिसिल, लिखत वा अन्य कुरा पेस गर्न आदेश दिएकोमा सो आदेशको पालना अदालतले तोकेको समयभित्र गर्नुपर्ने र आदेश पालना नगरेका कारण मुद्दाको कारबाही वा किनारा गर्न वाधा भएमा वा पक्षलाई अनावश्यक हैरानी भएमा अदालतले सम्बन्धित निकायको प्रमुख वा अधिकारीलाई पटकपिच्छे एक हजारसम्म जरिवाना गर्न सक्ने, अदालतको अवहेलनामा कारबाही चलाउन सक्ने (दफा १९) समेत व्यवस्था भएबाट कामकारबाही समयमै हुने आशा गर्न सकिन्छ। पुनरावेदन गर्दा त्यस्तो निर्णय वा अन्तिम आदेशको सूचना वा जानकारी पाएको मितिले पैंतीस दिनभित्र पुनरावेदन गर्नुपर्ने एवं काबुबाहिरको परिस्थितिले म्याद गुज्रन गएमा मनासिब देखिएमा ३० दिनसम्मको म्याद थामिन सक्ने व्यवस्थाले कार्यविधिगत सहजताका कारण प्रशासकीय न्यायलाई असहजता उत्पन्न नहोस् भन्नेतर्फ ध्यान पुगेको देखिन्छ। अदालतबाट भएका निर्णय वा अन्तिम आदेशको पालना गर्नु सम्बन्धित सबैको कर्तव्य हुने व्यवस्थासँगै सर्वोच्च अदालत वा प्रशासकीय अदालतको फैसलाको पालना गनुपर्ने कर्तव्य सम्बन्धित निवेदक कर्मचारीलाई समेत तोकिएको छ। अदालतको फैसलाबाट पुनस्र्थापित भएको कर्मचारी फैसलाको जानकारी पाएको मितिले पैंतीस दिनभित्र आफ्नो कार्यालयमा हाजिर हुनुपर्ने र पैंतीस दिनभित्र कार्यालयमा हाजिर नहुने कर्मचारीको नोकरी नथामिने व्यवस्थाले न्यायका याचकले अदालतको फैसलाको पालना गर्नुपर्नेमा जोड दिएको पाइन्छ। निजामती सेवा ऐन, २०४९ बमोजिम गठित प्रशासकीय अदालतमा दायर भई छिन्न बाँकी मुद्दा नयाँ गठन हुने प्रशासकीय अदालतमा सर्ने र प्रशासकीय अदालत ऐन, २०७६ प्रारम्भ भएपछि अदालतको क्षेत्राधिकारअन्तर्गत पर्ने मुद्दा साविकमा कारबाही चलिरहेको निकाय वा अधिकारीबाट अन्तिम किनारा लगाउनुपर्ने व्यवस्था एवं साविकमा सार्वजनिक संस्थानको कर्मचारीका सेवा, सर्तसम्बन्धी प्रचलित कानुनबमोजिम ती निकायका कर्मचारीहरूको विभागीय सजाय वा बढुवाको निर्णयउपर कुनै निकाय वा पदाधिकारीसमक्ष उजुरी वा पुनरावेदन लाग्ने हो भने त्यस्तो निकाय वा अधिकारीले निर्णय गरेपछि सो निर्णयउपर अदालतमा पुनरावेदन लाग्ने गरी त्यस्ता कानुनमा स्वतः संशोधन भएको व्यवस्था गरिएबाट प्रशासकीय अदालतको क्षेत्राधिकारमा भएका विस्तारसँगै कामकारबाहीलाई सरलीकृत एवं निश्चितता प्रदान गर्ने कार्यमा ध्यान पुगेको पाइन्छ। विशष्टीकृत न्यायिक निकायका रूपमा रहने प्रशासकीय अदालतले प्रशासकीय चरित्रका कामकारबाहीलाई न्यायिक सिद्धान्त एवं कानुनी व्यवस्थाको कसीमा परीक्षण गर्ने गर्दछ। न्यायिक कामकारबाहीका चरित्र बोक्ने प्रशासनिक निर्णयमा कानुनको उचित परिपालना सुनुवाइको मौका, तटस्थता एवं निष्पक्षता हुनु जरुरी हुन्छ। बदनियतका साथ प्रक्रिया नपुर्याई हुने परिणाम सकारात्मक दिने निर्णयसमेत न्यायिक कसीबाट बदरभागी एवं अमान्य हुन्छन्। कानुनले अधिकारप्राप्त निकाय वा अधिकारीले गर्ने कारबाही एवं निर्णय कानुन एवं न्यायसम्मत हुन जरुरी हुन्छ। आमनागरिकलाई प्रभावकारी सेवा प्रदान गरी मुलुकमा राज्यको उपस्थिति अनुभूत गराउने कर्मचारीतन्त्र नै न्यायको भुमरीमा रुमल्लिनु नपरोस् भन्ने पक्षमा वर्तमान ऐनको तर्जुमा हुनु सुखद पक्ष छ। कार्यविधिगत सरलीकरण एवं नीतिगत मार्गदर्शनबाट प्रशासकीय न्यायका क्षेत्रमा भएका व्यवस्थाहरूको प्रभावकारी कार्यान्वयनका लागि प्रशासकीय अदालतको भौतिक जनशक्ति व्यवस्थापनका साथ अघि बढी न्यायिक प्रत्याभूति दिलाउनु जरुरी छ। जनताको सेवा गर्ने शपथ खाई कार्यरत कर्मचारी र तिनलाई नियमन गर्ने पदाधिकारीहरूले कानुनी व्यवस्थाको अवलम्बन सुशासनका पक्षहरूको अनुशरण गरी सेवा भावलाई मूल मर्म मान्दै अघी बढी कानुनी कारबाहीमा पर्ने अवस्थाबाट आफूलाई टाढा राखी वर्तमानका चुनौती सामना गर्दै अघि बढ्न सके हालै आएको ऐनलाई प्रशासकीय न्यायका मार्गमा नवीन विन्दुका रूपमा लिन सकिन्छ। प्रशासकीय अदालतका रजिस्ट्रार हुन्।"
स्टाफ ट्वाइलेट किन राख्ने ?,"कोटेश्वर बहुमुखी क्याम्पसको नयाँ बनेको भवन उद्घाटन हुँदै गर्दा मसँगै भवन हेर्दै गरेका एक सरले ट्वाइलेटहरू देखाउँदै भन्नुभयो, यी ट्वाइलेट विद्यार्थीका लागि र यो ट्वाइलेट शिक्षक र कर्मचारीका लागि बनाउनुपर्ला। महादेवस्थानको स्कुल भवनमा क्याम्पस रहँदा छुट्टाछुट्टै ट्वाइलेट बनाउन पुगेको थिएन, यहाँ भने बनाउनुपर्छ। त्यसो भएमा शिक्षक र स्टाफको ट्वाइलेट सफा राख्न सम्भव होला। आजसम्म आमरूपमा स्वामी निकायका स्टाफका लागि छुट्टै ट्वाइलेट राख्ने प्रचलन रहेकाले आफ्नो क्याम्पसमा पनि त्यस्तै अभ्यास अपनाउने मनसुवा सरकोे भनाइमा झल्केको थियो। भारत सरकारको सहयोगमा काठमाडौंको जडीबुटी भन्ने ठाउँमा क्याम्पस भवन बनेको छ र गएको भदौमा यसको उद्घाटन भएको थियोे। विभेदको आरम्भ दूधभातजस्तै सजिलै पच्ने भइसकेको छबाहिरी मानिस र सेवाग्राही धेरै हुने निकायमा त्यहाँका कर्मचारीका लागि साँचो लगाएर राखिने छुट्टै ट्वाइलेट हुने र सर्वसाधारण वा सेवाग्राहीका लागि साँचो नलगाइने गनाउने, पानी नआउने, साबुन नराखिएको ट्वाइलेट छुट्ट्याउने। विभेदका मुद्दा नेपालमा आजको समयको ठूलो मुद्दाका रूपमा उठाइने गरेको छ। यसलाई विकासको परम गतिरोधक, सामाजिक सौहार्दताको महाशत्रु भनेर आफ्नो राजनीतिको आधार बनाउने, लेखनको सदाबहार विषय बनाउने यो देशमा अनेकौं छन् तर ट्वाइलेटमा हुने गरेको यसखाले विभेदमा भने धेरैको ध्यान पुगेको देखिन्न। अस्पताल, स्कुल, कलेज, सरकारी कार्यालयजस्ता सार्वजनिक प्रकृतिका निकायमा सेवाग्राही वा विद्यार्थीका लागि अलग र संस्थाका हाकिम तथा कर्मचारीका लागि अलग ट्वाइलेट भएको र यसखाले प्रवृत्तिले सेवाको गुणस्तरमा असर पारेको बारे खासै चर्चा हुने गरेको छैन। जसका लागि संस्था बनेका छन् र जसलाई सेवा गर्ने भनेरै केहीले रोजगार पाएका छन्, तिनले आपूलाई राम्रो, सफा ट्वाइलेट प्रयोग गर्ने र मुख्य मानिसलाई (सेवाग्राही) गनाउने, पानी नआउने, दिसापिसाब तालिने, साबुन नहुने ट्वाइलेट छुट्ट्याउने कार्य गर्नु विभेद हो, अन्याय पनि हो। अन्याय पनि यस्तो कि पाहुनाले घरधनीलाई निकालेर आपूले राइँदलो गरेजस्तो अनि जसका लागि बनेको हो उसलाई नराम्रो दिएर भान्छेले आफ्नो हात जगन्नाथ गरेजस्तो। कस्तो विसंगति ! यस्तो विसंगति भोग्नुपर्दा धेरैपटक पोलेको छ। एक अनुभव केही समयअघि भानिजलाई शिक्षण अस्पताल, महाराजगन्जमा भर्ना गरिएको थियो। उनलाई ब्याक्टेरिया वा भाइरसको संक्रमणबाट जोगाउनु मुख्य प्राथमिकता रहेको डाक्टरले बताएका थिए। तर त्यहाँ रहेको ट्वाइलेट यस्तो फोहोर थियो कि डाक्टरले बताएअनुसार त्यो ट्वाइलेट प्रयोग गरेर संक्रमणबाट जोगिन सकिन्छ जस्तो पटक्कै थिएन, त्यहाँबाटै रोग सर्लाजस्तो थियो। यो ट्वाइलेटको प्रयोग यो हैसियतको मानिसले मात्र गर्ने, अर्को हैसियतको मानिसको अर्को खालको ट्वाइलेट प्रयोग गर्ने हो भन्ने कुरा विभेद गरेको मानिने गरेको छ। पंक्तिकारले पूर्वीटिमोरमा संयुक्त राष्ट्रसंघको मिसनमा काम गर्दा मानातुतु भन्ने ठाउँमा रहेको जिल्लास्तरको कार्यालयमा काम गर्ने एक इथियोपियाली महिलाले अन्तर्राष्ट्रिय स्टाफ र स्थानीय स्टाफका लागि छुट्टाछुट्टै ट्वाइलेट बनाउने काम गरिन्। उनी प्रशासन शाखामा काम गर्थिन्। उनको यो कदमलाई स्थानीय स्टाफले चर्को विभेदका रूपमा लिए र त्यसबेलाको प्रमुख व्यक्ति राष्ट्रसंघका महासचिवका विशेष प्रतिनिधिसम्म यो कुरा लैजाने कुरा गरे। यो थाहा पाएर उनले स्थानीय कर्मचारीसँग माफी मागिन् र त्यो कदम रोकियो। नेपालमा भने यसखाले विभेद अर्थात् स्टाफ र सेवाग्राहीबीच फरक गर्ने निकै व्यापक छ र यसले सेवाको गुणस्तर घटाएको छ र सेवाग्राहीको मानमर्दन गरेको छ तर यो विभेदको एक मुद्दाका रूपमा उठेकै छैन। यो कुरामा हामी सन् २००२ मा मात्र सार्वभौमसत्तासम्पन्न भएका टिमोरी जनताभन्दा हामी पछाडि छौं विभेद नै थाहा पाउन नसकेकाले। सेवाग्राहीका लागि ट्वाइलेट नै नहुन बेर लाग्दैन यसखाले स्टाफका लागि साँचो लगाएर राख्ने छुट्टै ट्वाइलेट चाहिन्छ भन्ने मान्यता रहँदै जाँदा केसम्म हुन पुग्छ भने स्रोतसाधन र ठाउँ पुगेन भने सेवाग्राहीका लागि ट्वाइलेट नै बन्दैन। बनेको छ भने पनि स्टाफ र सेवाग्राहीका लागि एउटै ट्वाइलेट स्वीकार्य हुन्न। सफा राख्नका लागि भन्ने तर्क गरेर साँचो मागेमा दिने गरियो भने सुरुसुरुमा साँचो माग्ने सेवाग्राहीलाई दिइएला, पछि दिन नै छाडिन्छ। यसको उदाहरण पंक्तिकारले केही वर्षअघि सुनसरीको सत्तरझोडा हेल्थपोस्ट्मा जाँदा देखेको थियो। त्यो हेल्थपोस्ट्मा एक मात्र ट्वाइलेट थियो र त्यो स्टाफ प्रयोजनका लागि भनेर साँचो लगाएर राखिएको थियो। हेल्थपोस्ट्मा बिरामी भएर जँचाउन आउनेले पिसाब लागे हेल्थपोस्ट्का भित्तामा छेलिएर पिसाब गर्थे भने दिसा लागेमा नजिकको चियापसलमा चिया खाजा खाने बहाना बनाएर प्रयोग गर्नुपथ्र्यो। बिरामी बच्चालाई दिसा गराउनुपरेमा त हेल्थपोस्ट्को पछाडितिर लैजाने गरेको देखियो। हेल्थपोस्ट्मा नै यसो हुनुलाई विडम्बनायुक्त थियो। यो अपवादमा देखिने दृश्य मात्र थिएन। यसो हुनु भने विभेद होइन महिला र पुरुषका लागि छुट्टाछुट्टै ट्वाइलेट हुँदा विभेद नहुने अनि सेवाग्राही र कर्मचारीलाई अलगअलग ट्वाइलेट हुँदा विभेद कसरी हुन्छ भन्ने प्रश्न उठ्न सक्छ। सेवाको गुणस्तर बढ्ने, आवश्यकता नै फरक हुनेलाई फरक ट्वाइलेट दिनु न्यायसंगत हुन्छ भने आपूलाई विशेष ठानी आपूलाई राम्रो र सफा चाहिन्छ भन्ने कुत्सित उद्देश्यसहित अलग ट्वाइलेट राख्नु भने विभेद र अन्याय हो। यो कसरी भने जब स्टाफ ट्वाइलेट भनी साँचो लगाइन्छ र सेवाग्राही वा सर्वसाधारणका लागि अर्को ट्वाइलेट छुट्ट्याइन्छ, त्यहाँ अवश्य नै दोस्रो खाले ट्वाइलेटको अवस्था कुनै न कुनै कुरामा नराम्रो हुन्छ नै। सही नियत हुने हो भने छुट्टै ट्वाइलेट चाहिँदै चाहिन्न। कोटेश्वर क्याम्पसका सरले शिक्षक र कर्मचारीका लागि छुट्टै ट्वाइलेट राख्नुपर्छ भन्नुमा यो ट्वाइलेटलाई विशेष महत्व दिई राम्रोसँग राख्ने र अर्को ट्वाइलेटलाई कम स्याहार पुर्याए हुने अव्यक्त आशय रहेको देखिन्छ। हुने पनि त्यही नै हो किनकि शक्ति र साधन हुनेले पहिले आपूले प्रयोग गर्ने ट्वाइलेटमा ध्यान दिन्छन् अनि मात्र अर्कोमा। कोटेश्वर क्याम्पसको नयाँ भवनमा रहेका ट्वाइलेटहरू अहिले सबै उस्तै छन्। केही पछि नै स्टाफ ट्वाइलेट र अर्काेमा केही हप्तामा नै फरक देखिन थालिहाल्छ। बीउ रोपेपछि अंकुर त आउँछ नै। के गर्ने त ? धेरैजनाले प्रयोग गर्ने ट्वाइलेट सफा र प्रयोगयोग्य राखिरहने हो भने स्टाफ ट्वाइलेट भनेर साँचो लगाएर राख्ने प्रचलन हटाइनुपर्छ। यो प्रचलन हट्ने हो भने सेवाग्राही वा सर्वसाधारणले प्रयोग गर्ने ट्वाइलेटको पनि अवस्था राम्रो रहन्छ। यो अभ्यास प्रचलनमा ल्याउन कानुन र निर्देशिकाभन्दा मानिसको सोचाइमा परिवर्तन आवश्यक हुन्छट्वाइलेट सबै राम्रोसँग राखिनुपर्छ। यो ट्वाइलेट फलानोफलानोले मात्र प्रयोग गर्न पाउने हो भनी छुट्ट्याउनु अनैतिक र अस्वीकार्य काम हो भन्ने भावना मानिसमा जगाउन जरुरी छ। यही ०७६ सालको असोज १३ गते एक भव्य कार्यक्रमका बीच प्रधानमन्त्री केपी ओलीले घोषणा गर्नुभयो, नेपाल अब खुला दिसामुक्त मुलुक भयो। यो घोषणा गर्नुको आधार भनेको मुलुकका ७५३ स्थानीय तहका निकाय र ७७ वटा जिल्ला खुला दिसामुक्त हुनु हो। यो घोषणाले चर्पीको उपलब्धतामा त जोड दियो तर चर्पीे प्रयोग त्यसबेला मात्र बढ्न सक्छ, जब त्यो सफा हुन्छ, सजिलो हुन्छ र चर्पी प्रयोग गर्न चाहिने न्यूनतम कुरा पुगेको हुन्छ। तसर्थ, यसखाले चर्पी सार्वजनिक प्रकृतिका निकायमा रहून् भन्ने ध्येय सरकारले राख्ने हो भने स्टाफका लागि भनेर साँचो लगाएर ट्वाइलेट राख्न नपाइने निर्देशन सरकारले जारी गर्नुपर्छ र हेर्ने कार्य पनि गर्दै जानुपर्छ। हाइलाइटसेवाको गुणस्तर बढ्ने, आवश्यकता नै फरक हुनेलाई फरक ट्वाइलेट दिनु न्यायसंगत हुन्छ भने आपूलाई विशेष ठानी आपूलाई राम्रो र सफा चाहिन्छ भन्ने कुत्सित उद्देश्यसहित अलग ट्वाइलेट राख्नु भने विभेद र अन्याय हो।"
सत्ता बलियो बनाउने लोभ,"लोकतन्त्रको विकल्प भनेको अधिनायकवाद नभई फराकिलो, समावेशी र भुइँमान्छेसम्म पुग्ने प्रणाली हो राजनीति र निजामती सेवाबीच निश्चित सीमारेखा हुन्छ। राजनीति भनेको विशुद्ध समाजसेवाको भावनाले जनतासँग कन्चो पनि नलिई सेवा गर्छु भनेर बाचा गरेर आएको वर्ग हो, जसले सार्वजनिक नीति निर्माणमा अहं भूमिका खेल्छ। निजामती सेवा भनेको वृत्ति विकासका निम्ति सेवासुविधाको खोजीमा प्रतिस्पर्धात्मक परीक्षा दिएर आएको वर्ग हो। यी दुईका बीचमा निश्चित सीमारेखा छ। दुर्भाग्य, हाम्रो राजनीतिक कार्यकारीले निजामती कर्मचारीको जस्तो व्यवहार देखाउन थाले। निजामती कर्मचारीको जस्तो सेवासुविधा, तलबभत्ता, परिवहन खोज्न थाले। निजामती सेवाको जस्तै सिको गरेर जी, हजुर, बक्सियोस् को पद्धतिमा पुगे। त्यही भाषा प्रयोग गर्न थाले। त्यहाँभित्र पनि सानोठूलो, वरिष्ठकनिष्ठका कुरा हुन थाले। यसले राजनीति र निजामती सेवाबीच मिसमास हुन पुग्यो। यो मिसमास लोकतन्त्रका निम्ति खतरा हो। राजनीतिमा निजामती कर्मचारीको जस्तो व्यवहार र काममा राजनीति प्रयोग हुन थाल्यो भने यस्तो महŒवाकांंक्षाले लोकतन्त्रको मर्ममा आघात पुर्याउँछ। अब लोकतन्त्रको विस्तार र लोकतन्त्रलाई गहिराइमा पुर्याउन सार्वजनिक संस्थाहरूको भूमिका हुन्छ। त्यसमध्ये एउटा भूमिका निजामती सेवाको पनि हो। त्यसबाहेक सरकारका संवैधानिक निकाय पनि छन्। उनीहरू वाचडगको भूमिकामा हुन्छन्। सरकारलाई मर्यादित र लोकतन्त्रको मजबुत आचरणमा हिँड्न बाध्य पार्छन्। त्यो जति मजबुत भयो त्यति नै बलियो हुन्छ। सत्तासीनहरू शक्तिशाली देखिन र संवैधानिक निकाय कमजोर बनाउन लागे। यसले लोकतन्त्रमा क्षय देखा पर्न थाल्यो। यसलाई लोकतन्त्रमा आएको मन्दी भनौं या प्रजातन्त्रको कटौती, जे भने पनि हुन्छ। तर यी संस्था कमजोर हुन थाले, जुन हामीले भर्खरै देख्दै आएका छौं। मानव अधिकार आयोगको विधेयक, महालेखा परीक्षकको कार्यालयको विधेयक, लोकसेवा आयोगको विधेयक यी सबैले प्रजातान्त्रिक संस्थाहरू, जसले शासन व्यवस्थालाई बलियो बनाउन मद्दत गर्छ, ती संस्था कमजोर बनाउन थालियो। यी संस्था कमजोर भए भने सत्ता बलियो हुन्छ। सरकार बलियो हुन्छ भन्ने भ्रम भयो। तर, यसले सरकार पनि बलियो बनाउँदैन लोकतन्त्रको मर्यादामा पनि प्रतिकूल प्रभाव पार्छ। अधिनायकवादतर्फ उन्मुख लोकतन्त्रको कोमल पर्दा मक्किन थालेको प्रतीत हुन थालेको छ। लोकतन्त्रको विकल्प भनेको अधिनायकवाद होइन। लोकतन्त्रको विकल्प भनेको फराकिलो समावेशी र भुइँ मान्छेसम्म पुग्ने प्रणाली हो। यसले निरन्तर सुधारको माग गर्छ। सुधार भनेको सार्वजनिक संस्थाहरूमा गर्ने सुधार र बलियो बनाउने प्रयास हो। हामी विश्व परिवेशमा के देख्छौं भने लोकतन्त्रमाथिको खतरा जननिर्वाचित प्रतिनिधिको महŒवाकांक्षाले सिर्जना गर्छ। लुइकी जिंगेल्स र रघुराम राजनले पुँजीवादलाई पुँजीपतिबाट जोगाऔं भन्ने किताब लेखेका थिए। अब अहिलेको विश्व राजनीति हेर्दा लोकतन्त्रलाई जनप्रतिनिधिबाट कसरी जोगाउने भन्ने अवस्था सिर्जना भएको छ। सार्वजनिक नीतिनिर्माणमा स्वार्थ समूहको बाहुल्य देखिन्छ। गरिब, सीमान्तकृत र उपेक्षित जनतालाई कसले हेर्ने। उसका पक्षमा कसले सार्वजनिक नीति निर्माण गर्ने ? यो विषय पेचिलो बन्दै गएको छ। राजनीति बलशाली र धनशालीको कब्जामा गएकाले सार्वजनिक नीति निर्माण पनि उनीहरूकै पक्षमा निर्माण भइरहेका छन्। हामीले शिक्षाको ऐन बनाउँदा स्कुलका सञ्चालकहरू हाबी हुने, बैंकको ऐन बनाउन बैंकका अध्यक्षहरू हाबी हुने। सार्वजनिक नीति निर्माणमा यसरी स्वार्थ समूह हाबी भएर जाँदा सरोकारवालाका पक्षको हित गौण हुँदै गएको छ। त्यसो हुँदा हाम्रै कारण र व्यवहारले लोकतन्त्रमा मन्दी देखा पर्दैछ। छापाहरूमा सार्वजनिक नीतिनियुक्तिमा माफियाको कब्जा लेखिएको खबर पढ्दा मलाई कहिल्यै विश्वास भएन। तर निवृत्त कर्मचारीले सरकारको विरोध गर्दा पेन्सन खोसिने विधेयकको प्रावधानले हो कि भनेजस्तो भान पारेको छ। के हामी जनप्रतिनिधि निर्देशित अधिनायकवादतर्फ उन्मुख भएका छौं ? के नेपालको संविधानले दिएका नागरिक अधिकार सत्तासीनको मात्र हो ? निवृत्त कर्मचारी के जनताका रूपमा जनताका अधिकारका काम गर्न नसक्ने परिस्थितिमा जान्छन् ? यी विषयले लोकतन्त्रको मर्यादा र सुन्दरतामाथि गम्भीर प्रहार गरेको देखिन्छ। नौती एकातर्फ, सम्बोधन अर्कै निजामती सेवामा पटकपटक संशोधनका कुरा आउँछन्। संशोधनको उद्देश्य प्रस्ट हुँदैन। तपसिलका कुरामा निजामती सेवामा भएको देखिन्छ। प्रशासन सुधारको दुर्भाग्य के रह्यो भने साविकदेखि नै सुधारमा परम्परागत शक्ति र आधुनिक शक्तिका बीचमा द्वन्द्व देखियो र परम्परागत शक्तिले जित्दै आयो। अहिले पनि प्रशासन परम्परागत अवस्थामा छ। राणाकालको लिगेसीमा चलेको देखिन्छ। प्रशासनभित्रको व्यवहार, हाउभाउ, जनतालाई गर्ने व्यवहार र जनतासँगको सम्बन्ध हेर्न सक्छौं। यसले गर्दा प्रशासन र जनताको सम्बन्ध जमिनदार र मोहीजस्तो हुन गएको छ। लोकतन्त्रमा त्यो परिस्थिति हामीले खोजी गरेको होइन। सुधार आवश्यक छ। निजामती सेवाले अहिलेका चुनौती निर्वाह गर्न सक्दैन भन्ने जनताको आरोप सत्य हो। निजामती सेवालाई आधुनिकीकरण गर्दै जनतालाई सेवा र सुविधा प्रवाह गर्न उसलाई अग्रसर बनाउने प्रयास भइरहेको छ। निजामती सेवा संशोधनका प्रस्तावले त्यो देखाउँछ। अब चुनौती एकापट्टि छ तर हामी समाधानको पाटो अर्कोपट्टि खोज्दै छौं। अहिलेको मूल चुनौती आठ क्षेत्रमा राजनीतिक दलहरूको फोहोरी खिचातानीबाट मुक्त गराई निजामती सेवामा सबैलाई सरिक गराएर तटस्थ संस्थाका रूपमा विकास गर्ने। शुद्धरूपमा योग्यता प्रणाली लागू गराई व्यावसायिक र नवोन्येषी सेवाका रूपमा कसरी विकास गर्ने। कार्यसम्पादन र मूल्यांकनलाई तजविजी होइन, वस्तुगत आधारमा सम्पादित कामको भारित मूल्यांकन गर्ने। सरुवा प्रक्रियालाई पारदर्शी र अनुमानयोग्य कसरी बनाउने। विभागीय कारबाही प्रक्रियामा सुपरिवक्षकलाई जिम्मेवारी दिने र सुपरिवेक्षकलाई पनि कारबाही हुन सक्ने गरी नियन्त्रण र सन्तुलन पद्धति कसरी अपनाउने। राजनीतिक कार्यकारी र प्रशासनिक कार्यकारीबीचको अधिकारको प्रस्ट सीमांकन आवश्यक। अनुशासन पद्धतिको विकास गर्दा प्रस्ट विचारको प्रवाहलाई पनि अवरुद्ध नगर्ने। प्रत्येक तहको कार्यजिम्मेवारी किटान गरी जवाफदेही हुने पद्धति विकास गर्ने। यी सबै चुनौती हुन्। तर सम्बोधन तपसिलका विषयमा हुन थालेका छन्। अर्थात् अर्कातर्फ गरिएको देखिन्छ। धन्न आमसञ्चारले बाहिर ल्याइदिएर सरोकारवालालाई गुन लगाएको छ। यसमा गम्भीर हुनैपर्छ। कर्मचारीको निवृत्तिभरण पाउने उसको कार्यावधि ६० वर्ष बनाइने भएको छ। यो राम्रै हो। जुन प्रस्तावमा साविकदेखि दिइँदै आएको तर्कअनुरूप नै दिइयो। जस्तै यसले सरकारको खर्च जोगाउँछ, हाम्रो सरदर आयु बढ्यो, सार्क मुलुकमा यस्तै छ। महिलामा ४० वर्ष न्यूनतम उमेर भएकाले ६० वर्षसम्म काम गराउन उपयुक्त परम्परागत तर्क दिइएको छ। तर, हामीकहाँ कुनै पनि तर्कले काम गरेको देखिँदैन। जब तर्कले काम गर्न सक्दैन, त्यहाँ जादु (म्याजिक विगिन्स ह्वेयर लजिक इन्डस)। ३० सालसम्म ६३ वर्ष थियो घटाएर ६० बनाइयो। लोकतन्त्रमा नेतृत्वले संकटको सामना गर्दै यसलाई संस्थागत गरेर जानुको सट्टा नैतिक मूल्य र मान्यता गुमाउँदै स्थापित लोकतन्त्रका आधारभूत संरचना भत्काउनेतर्फ जाँदा थप अस्थिरता सिर्जना हुन्छ। अनि किन ४९ मा ६० लाई ओरालेर ५८ बनाइयो। अहिले ५८ लाई किन ६० मा लगियो ? यसको व्याख्या कसरी गर्ने। यहाँ कहाँ तर्क मिल्छ। यसका वस्तुगत तर्क छैनन्। यो सबै स्वार्थ समूहको खेल हो। राजनीतिक निकटमा बसेर शक्तिको प्रयोग गर्ने कर्मचारीको स्वार्थ हावी छ। यसलाई विवादमुक्त बनाउन सकिन्थ्यो। अझै सकिन्छ। अब उप्रान्त लोकसेवा दिनेहरूको ६० वर्ष हुने भनेको भए हुन्थ्यो। कसैलाई मर्का पर्दैनथ्यो। स्वार्थ समूह नाजवाफ हुन्थे तर त्यसतर्फ सोच्ने कसले यहाँ ? घेराभित्र रहेर प्रशंसा सुन्ने बानी हामीकहाँ परिसकेको छ भने आफूकेन्द्रित र अनुकूल पार्न अग्रसर स्वार्थ केन्द्र छन्। निवृत्तिभरणमा त्रास देखाइँदै त्यसैगरी निवृत्तिभरण पाउने (पेन्सन पाकेका) कर्मचारीले सरकारविरुद्ध बोलेमा पेन्सन खोस्ने प्रावधान तय गरिएको पढ्न पाइन्छ। सरकारको विरुद्ध बोले पेन्सन खोस्ने रे। कहाँबाट आयो, कसरी जन्मियो भन्ने बुझ्न सकिएन। भेउ पाउन नसक्ने कार्य गर्दैछ सरकार। कर्मचारी निवृत्त भएपछि जनता हुन्छ भन्ने हेक्का सरकारमा बस्नेहरूलाई छैन कि ? जनताले उपभोग गर्ने सम्पूर्ण संविधानप्रदत्त अधिकार पेन्सन खानेले प्रयोग गर्न पाउँछ। त्यति मात्र होइन, उनीहरू राजनीतिमा समेत भाग लिन पाउँछन्। हामीले विगतमा पनि देख्यौं कति सचिव, सांसद नै भए। तिनीहरू सांसद भएको सरकारमा रहँदा सरकारको र प्रतिपक्ष रहँदा प्रतिपक्षको भजन गाउनकै लागि सांसद भएका पक्कै थिएनन्। जुन पक्षले मनोनीत गर्यो, उसको गुणगान गाउन भएका होलान् वा विपरीत ध्रुवमा राजनीति गर्नेको कमजोरी औंल्याउन होला। विरोध नै गर्न नपाउने भन्ने त छैन होला। नचाहिँदो कुराको विरोध जसले पनि गर्न पाउँछ। संविधानप्रदत्त अधिकार खोस्न जनताबाट चुनिएर गएका प्रतिनिधिले पाउँछन् त ? ती प्रतिनिधिलाई के भन्ने अब ? अनि मनोनीत गरेर पूर्वकर्मचारीलाई दलमा समावेश गरेर अर्काको विरोधमा लगाउने दल दण्डित हुने कि नहुने ? अहिल्यै अर्थमन्त्री पेन्सनवाला हुनुहुन्छ। उहाँ प्रतिपक्षमा भएको भए सरकारको भजन गाउनुहुन्थ्यो होला र ? पक्कै गाउनु हुन्नथ्यो। अब के उहाँको पेन्सन खोस्ने त ? जसले प्रजातन्त्रको कटौती भइरहेको छ। सरकार बलियो देखिने नाममा कमजोर भएको छ भन्ने सरकारभित्र हीनताग्रन्थी पैदा भएजस्तो देखिन्छ। प्रजातन्त्रका आधारभूत संरचना कति बलिया छन् र कति विश्वास गर्छन् भन्ने विषय यहाँ देखिन्छ। कसरी निर्वाचित विस्तारै अधिनायकत्वतर्फ पुग्छन् भन्ने यो अर्को पाटो हो। प्रजातान्त्रिक संरचनाहरू नष्ट गर्ने रणनीति प्रयोगमा ल्याउने क्रममा आएका टेलर्स हरू झैं लाग्न थालेको छ। निष्कर्ष अहिलेको संसारमा अधिनायकवाद सैनिक विद्रोहबाट आएका उदाहरण निकै कम छ। जनप्रतिनिधि नै सत्ता बलियो बनाउने लोभमा जब आफ्नो अधिकार क्षेत्र बिर्सन्छन् र हस्तेक्षप गर्न थाल्नेछन्। हुन त, पछिल्ला समय टिकट वितरणमा धाँधली, गुन्डा र धनको अधिकतम प्रयोग भएका विश्व राजनीति देखिएकै छ। अनि संविधानको सामान्य नम्र्स पालना नगरिएकाले सरकारविरुद्धका उजुरी चाङ नै छन्। संवैधानिक नियन्त्रण र सन्तुलनको अवस्था खलबल्याउन धाँधली गरेर आएका जननिर्वाचित प्रतिनिधि मात्र होइन। खोक्रा नारा दिएर जनतालाई भ्रममा पारेर आएका नेतृत्व बढी यस्ता हर्कतमा रम्छन्, कतै हामी पनि त्यही पथमा लागेका त छैनौ ? सबै सार्वजनिक आधार खलबल्याउन यस्तै कार्य गर्दै जाने अधिनायकवादको अभ्यास हो। मिडिया विधेयक, आमसञ्चार विधेयक आयो। त्यो अधिनायकवादउन्मुख यात्राको प्राथमिक कदम थियो। त्यसैगरी सार्वजनिक संस्थाहरूलाई कमजोर गराउने जुन प्रयास अहिले भइरहेको छ, यो विकास हुँदै जाने र अधिनायकवाद सुरु हुने हो। त्यसले सरकारलाई बलियो बनाउँदैन र जसले लोकतन्त्रलाई ठूलो क्षति पुग्छ। हामी सोचौं कि हाम्रो कामगराइले लोकतन्त्रको सुदूर भविष्यलाई प्रतिकूल असर नपारौं। सरकार त पाँच वर्षमा फेरिन्छ, आउँछजान्छ तर सरकारका कारणले लोकतन्त्र खतरामा नपरोस्। लोकतन्त्रको विश्वास र गहिराइमा पुर्याउनेतर्फ जान हँुदैन। लोकतन्त्रको विकल्प अधिनायकवाद भन्नेतर्फ नजाऔं। यसमा हामी नलागौं। यसमा नै हाम्रो भलो छ। अन्यथा सन्दिग्ध चरित्रका व्यक्ति नेतृत्वमा आउने वातावरण तय हुन्छ। चर्का नारा दिने काम बढी हुन्छ। कतिबेला के बोल्ने भन्ने हेक्का हुँदैन। वास्तविकता फरक पर्न जानेछ। संवैधानिक मूल्यले निर्देशित नगरेसम्म लोकतन्त्र फस्टाउन सक्दैन। निर्वाचन जित्न जस्तो पनि हतकण्डा प्रयोग गर्नुपर्छ भन्ने भाव बढेर जानेछ। अनि झन् लोकतन्त्र असुरक्षित हुन्छ। लोकतन्त्रमा नेतृत्वले संकटको सामना गर्दै यसलाई संस्थागत गरेर जानुको सट्टा नैतिक मूल्य र मान्यता गुमाउँदै स्थापित लोकतन्त्रका आधारभूत संरचना भत्काउनेतर्फ जाँदा थप अस्थिरता सिर्जना हुन्छ।"
विश्वकप छनोट फुटबल : कुवेतसँग फेरि हार्यो नेपाल,"काठमाडौं : विश्वकप छनोट फुटबलमा नेपालले अर्को पराजय भोगेको छ। एसियाली क्षेत्रको छनोटअन्तर्गत समूह बीको मंगलबार भएको खेलमा कुवेतले नेपाललाई १० गोलले हरायो। दोस्रो चरणको विश्वकप छनोटमा नेपालले खेलेको यो पहिलो होम गेम हो। यसअघि कुवेतको मैदानमा खेलिएको अवे खेलमा नेपाल ७० गोलको ठूलो अन्तरले पराजित भएको थियो। सन् २०२२ मा आयोजना हुने फिफा विश्वकपका लागि यो छनोट खेल खेलिएको हो। कुवेतविरुद्घको यो खेल नेपालले घरेलु मैदानमा खेल्नुपर्ने थियो। तर, नेपालको एकमात्र अन्तर्राष्ट्रिय फुटबल मैदान दशरथ रंगशालाको पुनर्निर्माण कार्य निर्धारित समयमा नसकिएकाले यो खेल भुटानको राजधानी थिम्पुस्थित रंगशालामा खेलाइएको हो। घरेलु मैदानमा खेलाउन सम्भव नभएपछि अखिल नेपाल फुटबल संघ (एन्फा)ले नै भुटानमा खेलाउने प्रस्ताव अघि सारेको थियो। खेलका २८औं मिनेटमा कुवेतका लागि बादेर अल मुतवाले निर्णायक गोल गरेका थिए। खेलको प्रारम्भदेखि नै कुवेतले नेपालमाथि दबाब सिर्जना गरेको थियो। खेलका क्रममा नेपाली खेलाडीले पाएको केही गतिला अवसरलाई सदुपयोग गर्न सकेनन्। नेपाली टोलीमा केही अनुभवी खेलाडी सहभागी थिएनन्। टोली भुटान प्रस्थान गर्नुभन्दा एक दिनअघि अनुशासनविपरीत कार्य गरेको आरोपमा एन्फाले विमल घर्तीमगर, अञ्जन विष्ट, दिनेश राजवंशी र सन्तोष तामाङलाई टोलीबाट हटाउने निर्णय लिएको थियो। यी खेलाडीले राति नाइट क्लबमा गएर मादक पदार्थ सेवन गरी झगडा गरेका कारण एन्फाले कारबाही गरेको हो। दोस्रो चरणको विश्वकप छनोटमा नेपालले भोगेको यो चौथो हार हो। हालसम्म पाँच खेल खेलेको नेपालले एक खेलमा भने जित हात पारेको थियो। नेपालले चाइनिज ताइपेईलाई उसैको मैदानमा २० गोलले हराएको थियो। उक्त खेलमा दुवै गोल हाल कारबाहीमा परेका अञ्जन विष्टले गरेका थिए। नेपाल तेस्रो खेलमा अस्ट्रेलियासँग उसैको मैदानमा ५० गोलले पराजित भएको थियो। चौथो खेलमा पनि नेपाली टोली जोर्डनसँग उसैको घरेलु मैदानमा ३० गोलले पराजित भएको थियो। अब नेपालले घरेलु मैदानमा तीन खेल खेल्न बाँकी छ। नेपालले चाइनिज ताइपेईसँग सन् २०२० को मार्च २६ मा, जोर्डनसँग सन् २०२० को जुन ४ मा र अस्ट्रेलियासँग सन् २०२० को मार्च ३१ मा खेल्नेछ। समूह बीमा हालसम्म चार खेल खेलेको अस्ट्रेलिया अपराजित रहँदै १२ अंकसहित पहिलो स्थानमा छ। पाँच खेलबाट १० अंक बटुल्दै कुवेत तालिकाको दोस्रो स्थानमा उक्लिएको छ। चार खेलबाट सात अंक हात पारेको जोर्डन तेस्रो स्थानमा छ। पाँच खेलबाट तीन अंक जोडेको नेपाल चौथो स्थानमा छ। तालिकाको पाँचौं स्थानमा आसीन चाइनिज ताइपेईले भने चारवटै खेलमा हार भोगेको छ। छनोट खेलका लागि एसियाली फुटबल महासंघ (एएफसी)ले एसियाका ४० देशलाई आठ समूहमा विभाजन गरेको छ। प्रत्येक समूहमा पाँचपाँच टोली सहभागी छन्। होम एन्ड अवेका आधारमा खेलाइने खेलमा दोस्रो चरणको छनोटबाट आठवटै समूहका विजेता र चारवटा उत्कृष्ट उपविजेता गरी १२ टोली तेस्रो चरणका लागि छनोट हुनेछन्। तेस्रो चरणमा छनोट हुने टोलीले सन् २०२३ को एसियन कप पनि खेल्न पाउने छन्।"
फ्रान्सबाट रंगशालाको सामग्री पोखरा आइपुग्यो,"पोखरा : १३औं दक्षिण एसियाली खेलकुद (साग) खेल सुरु हुन १४ दिन बाँकी रहँदा फुटबल रंगशालाका लागि आवश्यक प्यारापिटका सामग्री पोखरा आइपुगेको छ। प्यारापिटका लागि आवश्यक सामग्रीमध्ये फ्रान्सबाट पहिलो चरणको सामान भारतको विशाखापट्नम बन्दगाह हुँदै आइतबार पोखरा आइपुगेको हो। प्यारापिट निर्माणका लागि आवश्यक सात कन्टेनर सामग्री पोखरा आइपुगेको हो। बाँकी कन्टेनर सामग्री आएपछि मंगलबारदेखि प्यारापिटको निर्माणकार्य सुरु हुने जानकारी निर्माण कम्पनीका प्रोजेक्ट मेनेजर इन्जिनियर दीपक बरालले दिए। जडान सुरु भएको १० दिनभित्र आठदेखि १० हजार सिट क्षमताको प्यारापिट तयार हुने उनले बताए। यसका लागि फ्रान्सबाटै प्राविधिक टोली आएर काम सुरु गरिसकिएको जानकारी पनि बरालले दिए। ट्र्याकका लागि आस्फाल्ट कालोपत्रे लगाउने काम सकिएर ट्र्याकमा सिन्थेटिक राख्ने काम पनि अन्तिम चरणमा पुगेको उनले बताए। राष्ट्रिय खेलकुद परिषद् (राखेप) का सदस्यसचिव रमेशकुमार सिलवालले पोखरामा सञ्चालन हुने नौवटै खेल पूर्वाधार अभावका कारण नरोकिने बताउँदै आएका छन्। साग खेलकुदअन्तर्गत पोखरामा महिला फुटबल, महिला क्रिकेट, ट्रायथोलन, प्याराग्लाइडिङ, आर्चरी, बिच भलिबल, ह्यान्डबल, ब्याडमिन्टन र भारोत्तोलन खेल हुने बताइएको छ। प्याराग्लाइडिङ खेल नयाँ भएकोले प्राविधिक कारणले आवश्यक टिमको संख्या नपुगेर केही समस्या देखिए पनि खेल सञ्चालन गर्ने गरी पहल भइरहेको सदस्यसचिव सिलवालको दाबी छ। सागमा सहभागी हुने कुनै पनि राष्ट्रमा प्याराग्लाइडिङ खेलको आधिकारिक खेल संस्था नहुँदा सबै राष्ट्रले अन्तिम समयमा आएर प्याराग्लाइडिङमा सहभागी नहुने जानकारी दिएको बताइएको छ। ग्लोबल टेन्डरबाट फुटबल रंगशाला निर्माणको काम ग्रेट स्पोर्ट्स इन्फ्रा प्रालि भारत र एमए कन्स्ट्रकसन प्रालि जाउलाखेलले संयुक्त रूपमा पाएका थिए। रंगशाला निर्माणमा भएको ढिलाइकै कारण पोखरा रंगशालामा हुने महिला फुटबल प्रतियोगिता नरोकिने कम्पनीका प्रोजेक्ट मेनेजर इन्जिनियर बरालले बताए। साग खेलकुद प्रतियोगितालाई ध्यानमा राखेर निर्माण प्रक्रिया तीव्र बनाइएको उनले बताए।"
सागका स्वयम्सेवकलाई प्रशिक्षण,"काठमाडौं : नेपालमा मंसिर १५ देखि २४ गतेसम्म आयोजना हुने १३औं दक्षिण एसियाली खेलकुद (साग) का लागि गठित स्वयम्सेवक परिचालन समितिले स्वयम्सेवकका लागि प्रशिक्षण दिएको छ। सागमा खटिने स्वयम्सेवकको जिम्मेवारीबारे जानकारी गराउन प्रशिक्षण कार्यक्रम आयोजना गरिएको समितिका सचिव प्रेम मल्लले जानकारी गराए। काठमाडौंमा हुने विभिन्न खेलका लागि पाँच सय स्वयम्सेवक परिचालन हुँदैछन्। उनीहरूलाई सुरक्षा, अतिथि सत्कार, सागमा सहभागी हुने विभिन्न महानुभावहरूले प्रयोग गर्ने एक्रिडेसन कार्ड, अनुशासन, नियम, कानुनलगायतका विषयमा जानकारी गराएको थियो। स्वयम्सेवकलाई रमेश खनाल, डा प्रकाश प्रधान, रुकेश तण्डुकार, चतुरानन्द राजवैद्य, दीपक राई र अर्जुन विकले प्रशिक्षण दिएका थिए। तीन दिनसम्म चल्ने प्रशिक्षणको पहिलो दिन दुई सय १५ जना सहभागी थिए। बाँकीलाई मंगलबार र बुधबार प्रशिक्षण दिइने बताइएको छ। यसैगरी पोखरा र जनकपुरमा हुने खेलमा खटिने स्वयम्सेवकलाई पनि यस्तै किसिमको तालिम दिइने सचिव मल्लले बताए। पोखरामा मंसिर ५ र ६ तथा जनकपुरमा मंसिर ७ गते प्रशिक्षण कार्यक्रम सञ्चालन हुनेछ। सातदोबाटोस्थित अन्तर्राष्ट्रिय खेलकुद परिसरमा सञ्चालित प्रशिक्षणको युवा तथा खेलकुद मन्त्री जगतबहादुर सुनार (विश्वकर्मा) ले उद्घाटन गरे।"
निराशाजनक ब्याटिङ सधैं तगारो,काठमाडौं : नेपाली टोली बंगलादेशमा जारी इमर्जिङ टिम्स एसिया कप क्रिकेट प्रतियोगिताको उपाधि होडबाट बाहिरिएको छ। लिग चरणको आफ्नो अन्तिम खेलमा सोमबार आयोजक बंगलादेशसँग आठ विकेटले पराजित भएपछि नेपाली टोली प्रतियोगिताबाट बाहिरिएको हो। समूहगत चरणको तीनमध्ये नेपालले एक खेलमा जित हात पार्यो भने दुई खेलमा पराजय भोग्यो। नेपालले शनिबार भएको खेलमा हङकङलाई ४० रनले हराएको थियो। उक्त खेलमा नेपालका शरद भेषावकरले ८९ रन बनाएका थिए। आफ्नो पहिलो खेलमा नेपाली टोली भारतसँग सात विकेटले पराजित भएको थियो। समूह बी मा दुई अंकसहित नेपाल तेस्रो भयो भने खाता खोल्न नसकेको हङकङ चौथो स्थानमा रह्यो। जारी प्रतियोगितामा नेपालको ब्याटिङ निराशाजनक देखियो। समूह बी बाट तीनवटै खेल जितेर ६ अंक हात पार्दै बंगलादेश विजेताका रूपमा सेमिफाइनलमा पुग्न सफल भयो। दुई जित र एक हारको नतिजा निकालेको भारत समूह उपविजेताका रूपमा सेमिफाइनलमा प्रवेश गर्यो। यसैगरी समूह ए बाट ६ अंकसहित पाकिस्तान विजेता र चार अंकसहित अफगानिस्तान उपविजेता बन्दै सेमिफाइनलमा पुगे। उक्त समूहमा दुई अंकसहित ओमान तेस्रो र एक खेल पनि जित्न नसकेको श्रीलंका चौथो भए। बंगलादेशविरुद्घ टस हारी पहिले ब्याटिङको निम्तो पाएको नेपालले ४४३ ओभरमा अलआउट हुनुअघि एक सय ३८ रनमात्र बनाउन सक्यो। नेपालका लागि सोमपाल कामीले सर्वाधिक ३८ रन बनाएका थिए। जवाफी ब्याटिङमा ओर्लिएको घरेलु टोलीले २४ ओभरमै केवल दुई विकेट गुमाएर एक सय ४० रन बनाउँदै विजयलक्ष्य पार गर्यो। बंगलादेशका लागि नजमुल सान्तोले अविजित ५९ रनको योगदान गरे। उनी म्यान अफ दी म्याच पनि घोषित भए। यसैगरी लिग चरणको आफ्नो अन्तिम खेलमा अफगानिस्तानले बलियो श्रीलंकालाई सात विकेटले हरायो। टस हारी पहिले ब्याटिङ गरेको श्रीलंकाले ४९५ ओभरमा अलआउट हुनुअघि दुई सय ३८ रन बनायो। जवाफमा अफगानिस्तानले ४४५ ओभरमै तीन विकेट गुमाएर दुई सय ४२ रन बनाउँदै विजयलक्ष्य पार गर्यो। उक्त खेलमा अविजित एक सय दुई रन बनाउने अफगानिस्तानका ब्याट्सम्यान सहिदुल्लाह कमाल म्यान अफ दी म्याच घोषित भए। अर्को खेलमा पाकिस्तानले ओमानलाई एक सय ४७ रनले हरायो। टस हारी पहिले ब्याटिङको निम्तो पाएको पाकिस्तानले निर्धारित ओभरमा ६ विकेट गुमाएर तीन सय १९ रनको विशाल योगफल तयार पार्यो। जवाफी ब्याटिङमा ओर्लिएको ओमानले ४७३ ओभरमा अलआउट हुनुअघि एक सय ७२ रनमात्र बनाउन सक्यो। उक्त खेलमा एक सय १८ रन बनाउने पाकिस्तानी ब्याट्सम्यान हैदर अली खान म्यान अफ दी म्याच घोषित भए। यसैगरी आफ्नो अन्तिम खेलमा भारतले हङकङलाई एक सय २० रनले हरायो। टस जिती पहिले ब्याटिङ रोजेको भारतले निर्धारित ओभरमा पाँच विकेट गुमाएर तीन सय २२ रन बनायो। जवाफमा हङकङको टोली ४७३ ओभरमै केवल दुई सय दुई रन बनाउँदै अलआउट भयो। उक्त खेलमा अविजित एक सय चार रन बनाउने भारतीय ब्याट्सम्यान चिन्मय सुतार म्यान अफ दी म्याच भए। प्रतियोगिताको सेमिफाइनलमा बुधबार भारतले पाकिस्तान र बिहीबार बंगलादेशले अफगानिस्तानको सामना गर्नेछन्। फाइनल खेल शनिबार खेलिनेछ।००००००फोटो००००००
विश्वकप छनोट : कुबेतलाई रोक्ने प्रयास,"काठमाडौं : सन् २०२२ मा आयोजना हुने फिफा विश्वकपअन्तर्गत एसियाली राष्ट्रको छनोट खेलमा नेपालले मंगलबार कुबेतसँग प्रतिस्पर्धा गर्दैछ। भुटानको थिम्पुमा खेलिने खेलमा नेपालको लक्ष्य कुबेतलाई रोक्नु रहेको छ। नेपाली टोलीका प्रशिक्षक योहान कालिनले टोलीका केही खेलाडीलाई बिर्सिएर राम्रो नतिजा ल्याउनेमा टोलीको ध्यान केन्द्रित भएको बताए। यसअघि कुबेतमा खेलिएको अवे खेलमा नेपाल कुबेतसँग ७० गोलले पराजित भएको थियो। नेपालका लागि मंगलबार पुरानो गल्तीलाई सुधार गर्दै महत्वपूर्ण खेलाडी विमल घर्तीमगर, अञ्जन विष्ट, दिनेश राजवंशी र सन्तोष तामाङको अभावलाई टार्नु अर्को लक्ष्य रहेको छ। अखिल नेपाल फुटबल संघ (एन्फा) ले भुटान जानुअघि यी चार खेलाडीलाई टोलीबाट हटाएको थियो। यी खेलाडीले राति नाइट क्लबमा गएर मादक पदार्थ सेवन गरी झगडा गरेका कारण एन्फाले कारबाही गरेको हो। विश्वकप छनोटमा नेपाल समूह बीमा छ। समूहमा नेपालसहित कुबेत, जोर्डन, अस्ट्रेलिया र चाइनिज ताइपेई छन्। समूहमा अस्ट्रेलिया १२ अंकसहित शीर्ष स्थानमा छ। दोस्रो स्थानमा रहेको कुबेतको सात अंक छ। समान अंक बनाएको जोर्डन तेस्रो स्थानमा छ। चौथो स्थानमा रहेको नेपालको तीन अंक छ। अंकविहीन चाइनेच ताइपेई अन्तिममा छ। नेपालले यसअघि चारवटै खेल सम्बन्धित देशमा खेलिसकेको छ। चार खेलमा नेपालले तीनवटा हार खेपेको छ। नेपालले दोस्रो खेलमा चाइनिज ताइपेईलाई २० गोलले हराएको थियो। उक्त खेलमा दुवै गोल हाल कारबाहीमा परेका अञ्जन विष्टले गरेका थिए। नेपाल तेस्रो खेलमा अस्ट्रेलियासँग ५० गोलले पराजित भएको थियो। चौथो खेलमा नेपालले जोर्डनसँग ३० गोलको हार खेपेको थियो। नेपालले अब चाइनिज ताइपेईसँग सन् २०२० को मार्च २६ मा, जोर्डनसँग सन् २०२० को जुन ४ मा र अस्ट्रेलियासँग सन् २०२० को मार्च ३१ मा दशरथ रंगशालामा खेल्नेछ। छनोट खेलका लागि एसियाली फुटबल महासंघ (एएफसी)ले एसियाका ४० देशलाई आठ समूहमा विभाजन गरेको छ। प्रत्येक समूहमा पाँचपाँच टोली सहभागी छन्। होम एन्ड अवेका आधारमा खेलाइने खेलमा दोस्रो चरणको छनोटबाट आठवटै समूहका विजेता र चारवटा उत्कृष्ट उपविजेता गरी १२ टोली तेस्रो चरणका लागि छनोट हुनेछन्। तेस्रो चरणमा छनोट हुने टोलीले सन् २०२३ को एसियन कप पनि खेल्नेछन्।"
फ्रान्सबाट रंगशालाको सामग्री पोखरा आइपुग्यो,"पोखरा : १३औं दक्षिण एसियाली खेलकुद (साग) खेल सुरु हुन १४ दिन बाँकी रहँदा फुटबल रंगशालाका लागि आवश्यक प्यारापिटका सामग्री पोखरा आइपुगेको छ। प्यारापिटका लागि आवश्यक सामग्रीमध्ये फ्रान्सबाट पहिलो चरणको सामान भारतको विशाखापट्नम बन्दगाह हुँदै आइतबार पोखरा आइपुगेको हो। प्यारापिट निर्माणका लागि आवश्यक सात कन्टेनर सामग्री पोखरा आइपुगेको हो। बाँकी कन्टेनर सामग्री आएपछि मंगलबारदेखि प्यारापिटको निर्माणकार्य सुरु हुने जानकारी निर्माण कम्पनीका प्रोजेक्ट मेनेजर इन्जिनियर दीपक बरालले दिए। जडान सुरु भएको १० दिनभित्र आठदेखि १० हजार सिट क्षमताको प्यारापिट तयार हुने उनले बताए। यसका लागि फ्रान्सबाटै प्राविधिक टोली आएर काम सुरु गरिसकिएको जानकारी पनि बरालले दिए। ट्र्याकका लागि आस्फाल्ट कालोपत्रे लगाउने काम सकिएर ट्र्याकमा सिन्थेटिक राख्ने काम पनि अन्तिम चरणमा पुगेको उनले बताए। राष्ट्रिय खेलकुद परिषद् (राखेप) का सदस्यसचिव रमेशकुमार सिलवालले पोखरामा सञ्चालन हुने नौवटै खेल पूर्वाधार अभावका कारण नरोकिने बताउँदै आएका छन्। साग खेलकुदअन्तर्गत पोखरामा महिला फुटबल, महिला क्रिकेट, ट्रायथोलन, प्याराग्लाइडिङ, आर्चरी, बिच भलिबल, ह्यान्डबल, ब्याडमिन्टन र भारोत्तोलन खेल हुने बताइएको छ। प्याराग्लाइडिङ खेल नयाँ भएकोले प्राविधिक कारणले आवश्यक टिमको संख्या नपुगेर केही समस्या देखिए पनि खेल सञ्चालन गर्ने गरी पहल भइरहेको सदस्यसचिव सिलवालको दाबी छ। सागमा सहभागी हुने कुनै पनि राष्ट्रमा प्याराग्लाइडिङ खेलको आधिकारिक खेल संस्था नहुँदा सबै राष्ट्रले अन्तिम समयमा आएर प्याराग्लाइडिङमा सहभागी नहुने जानकारी दिएको बताइएको छ। ग्लोबल टेन्डरबाट फुटबल रंगशाला निर्माणको काम ग्रेट स्पोर्ट्स इन्फ्रा प्रालि भारत र एमए कन्स्ट्रकसन प्रालि जाउलाखेलले संयुक्त रूपमा पाएका थिए। रंगशाला निर्माणमा भएको ढिलाइकै कारण पोखरा रंगशालामा हुने महिला फुटबल प्रतियोगिता नरोकिने कम्पनीका प्रोजेक्ट मेनेजर इन्जिनियर बरालले बताए। साग खेलकुद प्रतियोगितालाई ध्यानमा राखेर निर्माण प्रक्रिया तीव्र बनाइएको उनले बताए।"
निराशाजनक ब्याटिङ सधैं तगारो,काठमाडौं : नेपाली टोली बंगलादेशमा जारी इमर्जिङ टिम्स एसिया कप क्रिकेट प्रतियोगिताको उपाधि होडबाट बाहिरिएको छ। लिग चरणको आफ्नो अन्तिम खेलमा सोमबार आयोजक बंगलादेशसँग आठ विकेटले पराजित भएपछि नेपाली टोली प्रतियोगिताबाट बाहिरिएको हो। समूहगत चरणको तीनमध्ये नेपालले एक खेलमा जित हात पार्यो भने दुई खेलमा पराजय भोग्यो। नेपालले शनिबार भएको खेलमा हङकङलाई ४० रनले हराएको थियो। उक्त खेलमा नेपालका शरद भेषावकरले ८९ रन बनाएका थिए। आफ्नो पहिलो खेलमा नेपाली टोली भारतसँग सात विकेटले पराजित भएको थियो। समूह बी मा दुई अंकसहित नेपाल तेस्रो भयो भने खाता खोल्न नसकेको हङकङ चौथो स्थानमा रह्यो। जारी प्रतियोगितामा नेपालको ब्याटिङ निराशाजनक देखियो। समूह बी बाट तीनवटै खेल जितेर ६ अंक हात पार्दै बंगलादेश विजेताका रूपमा सेमिफाइनलमा पुग्न सफल भयो। दुई जित र एक हारको नतिजा निकालेको भारत समूह उपविजेताका रूपमा सेमिफाइनलमा प्रवेश गर्यो। यसैगरी समूह ए बाट ६ अंकसहित पाकिस्तान विजेता र चार अंकसहित अफगानिस्तान उपविजेता बन्दै सेमिफाइनलमा पुगे। उक्त समूहमा दुई अंकसहित ओमान तेस्रो र एक खेल पनि जित्न नसकेको श्रीलंका चौथो भए। बंगलादेशविरुद्घ टस हारी पहिले ब्याटिङको निम्तो पाएको नेपालले ४४३ ओभरमा अलआउट हुनुअघि एक सय ३८ रनमात्र बनाउन सक्यो। नेपालका लागि सोमपाल कामीले सर्वाधिक ३८ रन बनाएका थिए। जवाफी ब्याटिङमा ओर्लिएको घरेलु टोलीले २४ ओभरमै केवल दुई विकेट गुमाएर एक सय ४० रन बनाउँदै विजयलक्ष्य पार गर्यो। बंगलादेशका लागि नजमुल सान्तोले अविजित ५९ रनको योगदान गरे। उनी म्यान अफ दी म्याच पनि घोषित भए। यसैगरी लिग चरणको आफ्नो अन्तिम खेलमा अफगानिस्तानले बलियो श्रीलंकालाई सात विकेटले हरायो। टस हारी पहिले ब्याटिङ गरेको श्रीलंकाले ४९५ ओभरमा अलआउट हुनुअघि दुई सय ३८ रन बनायो। जवाफमा अफगानिस्तानले ४४५ ओभरमै तीन विकेट गुमाएर दुई सय ४२ रन बनाउँदै विजयलक्ष्य पार गर्यो। उक्त खेलमा अविजित एक सय दुई रन बनाउने अफगानिस्तानका ब्याट्सम्यान सहिदुल्लाह कमाल म्यान अफ दी म्याच घोषित भए। अर्को खेलमा पाकिस्तानले ओमानलाई एक सय ४७ रनले हरायो। टस हारी पहिले ब्याटिङको निम्तो पाएको पाकिस्तानले निर्धारित ओभरमा ६ विकेट गुमाएर तीन सय १९ रनको विशाल योगफल तयार पार्यो। जवाफी ब्याटिङमा ओर्लिएको ओमानले ४७३ ओभरमा अलआउट हुनुअघि एक सय ७२ रनमात्र बनाउन सक्यो। उक्त खेलमा एक सय १८ रन बनाउने पाकिस्तानी ब्याट्सम्यान हैदर अली खान म्यान अफ दी म्याच घोषित भए। यसैगरी आफ्नो अन्तिम खेलमा भारतले हङकङलाई एक सय २० रनले हरायो। टस जिती पहिले ब्याटिङ रोजेको भारतले निर्धारित ओभरमा पाँच विकेट गुमाएर तीन सय २२ रन बनायो। जवाफमा हङकङको टोली ४७३ ओभरमै केवल दुई सय दुई रन बनाउँदै अलआउट भयो। उक्त खेलमा अविजित एक सय चार रन बनाउने भारतीय ब्याट्सम्यान चिन्मय सुतार म्यान अफ दी म्याच भए। प्रतियोगिताको सेमिफाइनलमा बुधबार भारतले पाकिस्तान र बिहीबार बंगलादेशले अफगानिस्तानको सामना गर्नेछन्। फाइनल खेल शनिबार खेलिनेछ।००००००फोटो००००००
सागका स्वयम्सेवकलाई प्रशिक्षण,"काठमाडौं : नेपालमा मंसिर १५ देखि २४ गतेसम्म आयोजना हुने १३औं दक्षिण एसियाली खेलकुद (साग) का लागि गठित स्वयम्सेवक परिचालन समितिले स्वयम्सेवकका लागि प्रशिक्षण दिएको छ। सागमा खटिने स्वयम्सेवकको जिम्मेवारीबारे जानकारी गराउन प्रशिक्षण कार्यक्रम आयोजना गरिएको समितिका सचिव प्रेम मल्लले जानकारी गराए। काठमाडौंमा हुने विभिन्न खेलका लागि पाँच सय स्वयम्सेवक परिचालन हुँदैछन्। उनीहरूलाई सुरक्षा, अतिथि सत्कार, सागमा सहभागी हुने विभिन्न महानुभावहरूले प्रयोग गर्ने एक्रिडेसन कार्ड, अनुशासन, नियम, कानुनलगायतका विषयमा जानकारी गराएको थियो। स्वयम्सेवकलाई रमेश खनाल, डा प्रकाश प्रधान, रुकेश तण्डुकार, चतुरानन्द राजवैद्य, दीपक राई र अर्जुन विकले प्रशिक्षण दिएका थिए। तीन दिनसम्म चल्ने प्रशिक्षणको पहिलो दिन दुई सय १५ जना सहभागी थिए। बाँकीलाई मंगलबार र बुधबार प्रशिक्षण दिइने बताइएको छ। यसैगरी पोखरा र जनकपुरमा हुने खेलमा खटिने स्वयम्सेवकलाई पनि यस्तै किसिमको तालिम दिइने सचिव मल्लले बताए। पोखरामा मंसिर ५ र ६ तथा जनकपुरमा मंसिर ७ गते प्रशिक्षण कार्यक्रम सञ्चालन हुनेछ। सातदोबाटोस्थित अन्तर्राष्ट्रिय खेलकुद परिसरमा सञ्चालित प्रशिक्षणको युवा तथा खेलकुद मन्त्री जगतबहादुर सुनार (विश्वकर्मा) ले उद्घाटन गरे।"
विश्वकप छनोट : कुबेतलाई रोक्ने प्रयास,"काठमाडौं : सन् २०२२ मा आयोजना हुने फिफा विश्वकपअन्तर्गत एसियाली राष्ट्रको छनोट खेलमा नेपालले मंगलबार कुबेतसँग प्रतिस्पर्धा गर्दैछ। भुटानको थिम्पुमा खेलिने खेलमा नेपालको लक्ष्य कुबेतलाई रोक्नु रहेको छ। नेपाली टोलीका प्रशिक्षक योहान कालिनले टोलीका केही खेलाडीलाई बिर्सिएर राम्रो नतिजा ल्याउनेमा टोलीको ध्यान केन्द्रित भएको बताए। यसअघि कुबेतमा खेलिएको अवे खेलमा नेपाल कुबेतसँग ७० गोलले पराजित भएको थियो। नेपालका लागि मंगलबार पुरानो गल्तीलाई सुधार गर्दै महत्वपूर्ण खेलाडी विमल घर्तीमगर, अञ्जन विष्ट, दिनेश राजवंशी र सन्तोष तामाङको अभावलाई टार्नु अर्को लक्ष्य रहेको छ। अखिल नेपाल फुटबल संघ (एन्फा) ले भुटान जानुअघि यी चार खेलाडीलाई टोलीबाट हटाएको थियो। यी खेलाडीले राति नाइट क्लबमा गएर मादक पदार्थ सेवन गरी झगडा गरेका कारण एन्फाले कारबाही गरेको हो। विश्वकप छनोटमा नेपाल समूह बीमा छ। समूहमा नेपालसहित कुबेत, जोर्डन, अस्ट्रेलिया र चाइनिज ताइपेई छन्। समूहमा अस्ट्रेलिया १२ अंकसहित शीर्ष स्थानमा छ। दोस्रो स्थानमा रहेको कुबेतको सात अंक छ। समान अंक बनाएको जोर्डन तेस्रो स्थानमा छ। चौथो स्थानमा रहेको नेपालको तीन अंक छ। अंकविहीन चाइनेच ताइपेई अन्तिममा छ। नेपालले यसअघि चारवटै खेल सम्बन्धित देशमा खेलिसकेको छ। चार खेलमा नेपालले तीनवटा हार खेपेको छ। नेपालले दोस्रो खेलमा चाइनिज ताइपेईलाई २० गोलले हराएको थियो। उक्त खेलमा दुवै गोल हाल कारबाहीमा परेका अञ्जन विष्टले गरेका थिए। नेपाल तेस्रो खेलमा अस्ट्रेलियासँग ५० गोलले पराजित भएको थियो। चौथो खेलमा नेपालले जोर्डनसँग ३० गोलको हार खेपेको थियो। नेपालले अब चाइनिज ताइपेईसँग सन् २०२० को मार्च २६ मा, जोर्डनसँग सन् २०२० को जुन ४ मा र अस्ट्रेलियासँग सन् २०२० को मार्च ३१ मा दशरथ रंगशालामा खेल्नेछ। छनोट खेलका लागि एसियाली फुटबल महासंघ (एएफसी)ले एसियाका ४० देशलाई आठ समूहमा विभाजन गरेको छ। प्रत्येक समूहमा पाँचपाँच टोली सहभागी छन्। होम एन्ड अवेका आधारमा खेलाइने खेलमा दोस्रो चरणको छनोटबाट आठवटै समूहका विजेता र चारवटा उत्कृष्ट उपविजेता गरी १२ टोली तेस्रो चरणका लागि छनोट हुनेछन्। तेस्रो चरणमा छनोट हुने टोलीले सन् २०२३ को एसियन कप पनि खेल्नेछन्।"
विश्वकप छनोट फुटबल : कुवेतसँग फेरि हार्यो नेपाल,"काठमाडौं : विश्वकप छनोट फुटबलमा नेपालले अर्को पराजय भोगेको छ। एसियाली क्षेत्रको छनोटअन्तर्गत समूह बीको मंगलबार भएको खेलमा कुवेतले नेपाललाई १० गोलले हरायो। दोस्रो चरणको विश्वकप छनोटमा नेपालले खेलेको यो पहिलो होम गेम हो। यसअघि कुवेतको मैदानमा खेलिएको अवे खेलमा नेपाल ७० गोलको ठूलो अन्तरले पराजित भएको थियो। सन् २०२२ मा आयोजना हुने फिफा विश्वकपका लागि यो छनोट खेल खेलिएको हो। कुवेतविरुद्घको यो खेल नेपालले घरेलु मैदानमा खेल्नुपर्ने थियो। तर, नेपालको एकमात्र अन्तर्राष्ट्रिय फुटबल मैदान दशरथ रंगशालाको पुनर्निर्माण कार्य निर्धारित समयमा नसकिएकाले यो खेल भुटानको राजधानी थिम्पुस्थित रंगशालामा खेलाइएको हो। घरेलु मैदानमा खेलाउन सम्भव नभएपछि अखिल नेपाल फुटबल संघ (एन्फा)ले नै भुटानमा खेलाउने प्रस्ताव अघि सारेको थियो। खेलका २८औं मिनेटमा कुवेतका लागि बादेर अल मुतवाले निर्णायक गोल गरेका थिए। खेलको प्रारम्भदेखि नै कुवेतले नेपालमाथि दबाब सिर्जना गरेको थियो। खेलका क्रममा नेपाली खेलाडीले पाएको केही गतिला अवसरलाई सदुपयोग गर्न सकेनन्। नेपाली टोलीमा केही अनुभवी खेलाडी सहभागी थिएनन्। टोली भुटान प्रस्थान गर्नुभन्दा एक दिनअघि अनुशासनविपरीत कार्य गरेको आरोपमा एन्फाले विमल घर्तीमगर, अञ्जन विष्ट, दिनेश राजवंशी र सन्तोष तामाङलाई टोलीबाट हटाउने निर्णय लिएको थियो। यी खेलाडीले राति नाइट क्लबमा गएर मादक पदार्थ सेवन गरी झगडा गरेका कारण एन्फाले कारबाही गरेको हो। दोस्रो चरणको विश्वकप छनोटमा नेपालले भोगेको यो चौथो हार हो। हालसम्म पाँच खेल खेलेको नेपालले एक खेलमा भने जित हात पारेको थियो। नेपालले चाइनिज ताइपेईलाई उसैको मैदानमा २० गोलले हराएको थियो। उक्त खेलमा दुवै गोल हाल कारबाहीमा परेका अञ्जन विष्टले गरेका थिए। नेपाल तेस्रो खेलमा अस्ट्रेलियासँग उसैको मैदानमा ५० गोलले पराजित भएको थियो। चौथो खेलमा पनि नेपाली टोली जोर्डनसँग उसैको घरेलु मैदानमा ३० गोलले पराजित भएको थियो। अब नेपालले घरेलु मैदानमा तीन खेल खेल्न बाँकी छ। नेपालले चाइनिज ताइपेईसँग सन् २०२० को मार्च २६ मा, जोर्डनसँग सन् २०२० को जुन ४ मा र अस्ट्रेलियासँग सन् २०२० को मार्च ३१ मा खेल्नेछ। समूह बीमा हालसम्म चार खेल खेलेको अस्ट्रेलिया अपराजित रहँदै १२ अंकसहित पहिलो स्थानमा छ। पाँच खेलबाट १० अंक बटुल्दै कुवेत तालिकाको दोस्रो स्थानमा उक्लिएको छ। चार खेलबाट सात अंक हात पारेको जोर्डन तेस्रो स्थानमा छ। पाँच खेलबाट तीन अंक जोडेको नेपाल चौथो स्थानमा छ। तालिकाको पाँचौं स्थानमा आसीन चाइनिज ताइपेईले भने चारवटै खेलमा हार भोगेको छ। छनोट खेलका लागि एसियाली फुटबल महासंघ (एएफसी)ले एसियाका ४० देशलाई आठ समूहमा विभाजन गरेको छ। प्रत्येक समूहमा पाँचपाँच टोली सहभागी छन्। होम एन्ड अवेका आधारमा खेलाइने खेलमा दोस्रो चरणको छनोटबाट आठवटै समूहका विजेता र चारवटा उत्कृष्ट उपविजेता गरी १२ टोली तेस्रो चरणका लागि छनोट हुनेछन्। तेस्रो चरणमा छनोट हुने टोलीले सन् २०२३ को एसियन कप पनि खेल्न पाउने छन्।"
