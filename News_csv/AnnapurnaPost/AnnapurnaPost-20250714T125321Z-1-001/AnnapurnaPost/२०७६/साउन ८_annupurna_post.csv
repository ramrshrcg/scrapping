शीर्षक,विवरण
आवाज नसुनिएको प्रतिपक्ष,"प्रतिपक्षी भएर पनि कतै सरकारसँग कुम त मिलाएको छैन भन्ने आशंका पनि उब्जिएको छ। सरकारका गतिविधिले जनआकांक्षामा ठेस पुगेको छ। यस्तो अवस्थामा प्रमुख प्रतिपक्षी संसद्मा खरो रूपमा प्रस्तुत हुन सक्नुपर्छ। प्रतिपक्षको काम नै सरकारलाई झक्झक्याउने हो। अझ प्रमुख प्रतिपक्षलाई वेटिङ सरकार समेत भनिन्छ। यहाँ संसद्को अंकगणित हेर्दा त्यो सम्भव छैन। महँगी र भ्रष्टाचार बढ्दा मात्र होइन, शान्तिसुरक्षाको स्थिति धर्मराउँदा, हिंसा (महिलाबालबालिका), बलात्कारका घटना बढ्दा प्रतिपक्ष चर्को रूपमा प्रस्तुत हुनुपर्छ। जनताको आवाजलाई इको (प्रतिध्वनि) दिने गरी प्रतिपक्ष उत्रन सक्नुपर्छ। जनता (करदाताचुन्ने निकाय) नै सूचनाको हकबाट वञ्चित हुँदै गर्दा प्रतिपक्षले यसमा आवाज उठाउनुपर्छ। आवाज पहाडको बीचमा बोल्दा निस्कने इको (प्रतिध्वनि ) जस्तो हुनुपर्छ। सरकारले बाटो बिराउँदा निस्केको त्यो इकोले सरकार नै झस्कियोस्, धर्मराओस् र अलोकप्रिय काम तत्काल सच्याओस्। प्रतिपक्षसँग जनताका यही आशा हुन्छन्। प्रतिपक्षसँग पनि झन्डै हाराहारी जनता रहन्छन् भने सत्ताधारीलाई भोट दिनेहरू पनि यस्ता गतिविधिले विपक्षीसँग आवाज मिलाउन थालिसक्दा अधिक जनता प्रतिपक्षसँग नै हुन्छ भन्ने सत्तापक्षले बुझ्नुपर्छ। यस्ता विषयमा प्रतिपक्ष पनि जनताप्रति जिम्मेवार र सजग देखिनुपर्छ। हाम्रो प्रतिपक्ष यसमा सजग त छ भन्ने प्रश्न उठ्ने गरेको छ। इको निकालिरहेको छ त संसद्का भित्ताहरूमा ? छाया सरकार कता ? प्रमुख प्रतिपक्षी दलले संसद्मा छाया सरकार बनाएको हुन्छ, कसैले घोषित त कसैले अघोषित। विषयगत दक्षता राख्नेलाई सरकारका कमीकमजोरी अध्ययन गर्ने र विषयगत आधारमा बोल्ने जिम्मासहित व्यक्ति तोकिएको हुन्छ। यो अभ्यासमा नेपाली कांग्रेस अहिले देखावटी रूपमा गएको छ। विधानमै छाया सरकारको प्रावधान राखेर सरकारका कामको मोनिटरिङ गर्न खोजे झैं देखिन्छ तर, इको दिन सकिरहेको छैन। यसैले होला कांग्रेसको अहिलेसम्मकै कमजोर प्रतिपक्षको हैसियत बनेको। हामीले प्रतिपक्षको आवाज नसुनेको धेरै भइसकेको छ। ऊ आफैं आन्तरिक किचलोमा परे झैं देखिन्छ। प्रतिपक्षी भएर पनि कतै सरकारसँग कुम त मिलाएको छैन भन्ने आशंका पनि जनतामा छ। यसैले सरकारका गतिविधिमा ध्यान नपुगेको हो कि भन्ने प्रश्न उब्जेको छ। मिडियामा मात्र होइन, सार्वजनिक समारोहमा समेत यस्ता धारणा व्यक्त हुन थालेका छन्। भ्रष्टाचार मौलाएको देखिन्छ। विकासका काम ठप्पप्रायः छन्। राज्यकोषको रकम जथाभावी बाँडिएको छ। तर, प्रतिपक्ष किन बोलिरहेको छैन वा त्यो स्तरको इको दिन सकिरहेको छैन ? किन सीधै जनतालाई छारो हालिएका विषय पनि उठान गर्न सकेको छैन ? सरकारका जनविरोधी कार्यविरुद्ध प्रतिपक्षले अडान लिन आवश्यक छ। दुईतिहाइ बहुमतको कम्युनिस्ट सरकार गठन भएयता उसले गरेका अनुचित कार्यमा प्रतिपक्ष डट्न नसकेको अवस्था छ। लोकतन्त्रमा प्रतिपक्षको भूमिका लोकतन्त्र सुदृढ गर्न प्रतिपक्ष अपरिहार्य हो। दलविनाको लोकतन्त्र कल्पना गर्न सकिँदैन। दल हुनेबित्तिकै निर्वाचनमा प्रतिस्पर्धा गर्छन्। सबैभन्दा बढी मत ल्याउने दल सरकारमा रहने र बाँकी प्रतिपक्षमा बस्ने परम्परा छ। लोकतन्त्रमा प्रतिपक्षको चरित्र पनि बदलिएको हामीले देखेका छौं। लोकतन्त्रमा सामाजिक नागरिकको गुनासो सुन्ने स्थान सडक, सभा, सम्मेलन, नागरिक अधिवेशन हुन्छन्। जहाँ सरकारले गरेको कामकारबाहीको बहस हुन्छ। सरकारले गलत गरिरहँदा त्यसको आलोचना हुन्छ। यसरी हुने आलोचना संसद् अर्थात् नीति निर्माण तहमा प्रवेश पाउँछ कि पाउँदैन ? त्यो महत्त्वपूर्ण विषय हो। डा गोविन्द केसीले चिकित्सा क्षेत्रको बेथितिलाई लिएर अनशन बसे। व्यापक जनसमर्थन पनि पाए। त्यो विषय संसद्मा प्रवेश गराउन प्रतिपक्षले भूमिका नखेलेको भए त्यो जनचेतनाका लागि मात्र हुन्थ्यो। यसरी बाहिर उठेका विषय संसद्मा लैजाने र नीति निर्माण तहमा भएका बेथिति सुधार्न प्रतिपक्षी दलले भूमिका निर्वाह गर्ने हो। नीतिनिर्माण तहमा पुयाउने र इकोलाई ध्वनिमा बदल्ने काम प्रतिपक्षको हो। जनताको आवाजलाई प्रतिपक्षी भाषामा इको भनिन्छ। त्यो ठूलो ध्वनिमा परिवर्तन गर्ने काम पनि प्रतिपक्षको हो। सार्वजनिक रूपमा नीति निर्माणका विषयमा बहस हुनुपर्छ। अन्यथा, जनताले गर्ने काम जनचेतनामा सीमित हुने भएकाले प्रतिपक्षीले सजक रहेर कदम चाल्नुपर्छ। त्यसका लािग ठूलो रणनीति पनि चाहिँदैन। भ्रष्टाचार मौलाएको छ। विकासका काम ठप्पप्रायः छन्। राज्यकोषको रकम जथाभावी बाँडिएको छ, तर प्रतिपक्ष किन बोलिरहेको छैन वा त्यो स्तरको इको (प्रतिध्वनि) दिन सकिरहेको छैन ? ०१६ सालको मन्त्रिपरिषद् हेर्ने हो भने पनि प्रतिपक्ष राख्न बीपीले गरेका विषय स्मरण हुन्छ। लोकतन्त्रमा प्रतिपक्ष आवश्यक पर्छ भनेर उहाँले सत्ता पक्षमा विलय हुन चाहनेलाई समेत प्रतिपक्षमा रहन आग्रह गरेका थिए। राजाले कू गर्नुपहिल्यै हामी पनि विलय हुन्छांै भन्दा बीपीले लोकतन्त्रमा प्रतिपक्ष चाहिन्छ भनेर बचाएर राखेका थिए। व्यवस्थाभित्र र बाहिरका प्रतिपक्ष डा लोकराज बरालको अपोजिसनल पोलिटिक्स इन नेपाल पुस्तकमा प्रतिपक्षका बारेमा व्याख्या गरिएको छ। उक्त पुस्तकमा व्यवस्थाभित्र र व्यवस्थाबाहिर हुने प्रतिपक्षलाई परिभाषा गरिएको छ। सरकारमा रहेको दलमा पनि प्रतिपक्ष हुन्छ। सरकारको नेतृत्व गरिरहेको दलमा हुने प्रतिपक्ष भावले जनताको आवाज अर्थात् वास्तविक प्रतिपक्षलाई बल दिइरहेको हुन्छ। व्यवस्था बाहिरको प्रतिपक्षले परिवर्तनको कुरा गर्छ। व्यवस्थाभित्रको प्रतिपक्षले संविधान र कानुनले दिएको दायराभित्र भूमिका निर्वाह गर्छ। हामीले बेलायतको सन्दर्भलाई नियाल्न आवश्यक छ। त्यहाँ हर मेजेस्टिज मोस्ट लोयल अपोजिसन भनिन्छ। प्रतिपक्षप्रति उत्तरदायी हुने सरकार भनिएको हो। त्यही अभ्यासमा हामी छौं। यसैले त प्रमुख प्रतिपक्षी दलका नेतालाई सेवासुविधा दिइन्छ। प्रतिपक्षबाट प्रमुख सचेतक र सचेतक चयन गर्ने अभ्यास छ। अनि, विश्वका राष्ट्र एवं सरकार प्रमुख आउँदा प्रतिपक्ष दलका नेतालाई भेट्ने र सरकारले दिने दिवा वा रात्रिभोजमा प्रमुख प्रतिपक्षी नछुटाउने प्रचलन चलेको हो। प्रतिपक्षको आवाजलाई पनि सम्मान गर्दै सरकार सञ्चालन गर्ने विधिको परिकल्पनाले नै लोकतन्त्र बलियो र अहिलेसम्मको राम्रो शासन प्रणालीका रूपमा रहेको हो। संसद्मा लेखा हेर्ने समिति प्रतिपक्षको हुने गर्छ। त्यो लोकतन्त्रको अर्को राम्रो अभ्यास हो। सरकारको अडिट गर्ने निकायलाई प्रतिपक्षले चेकजाँच गर्ने काम त्यहाँ गर्छ। ७ नम्बर प्रदेशमा बजेट प्रस्तुत हुँदै गर्दा प्रतिपक्षले मात्र होइन, सत्तापक्षका सांसदले बजेटको विरोध गरे। संघीय संसद्मा पनि सत्तापक्षकै सांसदले मौन धारण गरेर सरकारको विरोध गरे। प्रतिपक्षबाट मात्र होइन, सरकारभित्रबाटै पनि वैकल्पिक आवाज उठ्छ, जब सरकार चरम दमन वा एकतन्त्रीय हुँदै जान्छ, त्यसलाई कसरी सही दिशा दिएर लैजाने भन्ने विकल्प लोकतन्त्रमा धेरै हुन्छन्। त्यसको भूमिका प्रतिपक्षी नेतृत्वले निर्वाह गर्न सक्नुपर्छ। विद्यमान संसद्मा सत्तापक्षको नेतृत्व अनौपचारिक रूपमा भेट हुने गरेको छ तर समितिहरूमा कम सुनिने गरेको छ। यसले सांसदहरूको नियतमा प्रश्न उठ्छ। नेपालमा पछिल्लो समय त्यसअनुरूप काम भइरहेको छैन। यहाँको प्रमुख प्रतिपक्ष अलिसुस्त र गतिहीन हुँदा यस्तो अवस्था देखिन थालेको हो। अहिले प्रतिपक्षले संवैधानिक भूमिका निर्वाह गरेको छ र ? मेरो वा उसको कुरा उठाउने होइन, प्रतिपक्षले। सार्वजनिक जीवनमा उठेका विषय वैधानिक तवरले संसद्मा उठाउने र आवाज ठूलो बनाउने हो। अहिले त्यो खटकएको छ। नेपालको संसदीय इतिहासमा २०४६ पछिको संसद्मा तत्कालीन सभामुख दमननाथ ढुंगनाले भनेको स्मरण गर्छु, सरकार सत्तापक्षको र संसद् प्रतिपक्षको हो। तर अहिले संख्याका आधारमा बलमिच्याइँ गरेर कानुन ल्याउने गरी सरकार अघि बढ्दासमेत प्रतिपक्ष नदेखिनु र नसुनिनु गम्भीर हो। सत्तापक्षले संसद्प्रति आफूलाई उत्तरदायी ठानेको छैन। मैमत्त झैं सत्तापक्ष देखिँदा कतै लोकतन्त्रै धरापमा त छैन भन्ने आभास हुन थालेको छ। संसद्मा प्रतिपक्षको उपस्थिति जनतालाई लोकतन्त्रको आभास दिलाउन पनि महत्त्वपूर्ण हुन्छ। संसद्मा प्रतिपक्षको आधार र उपस्थिति जनचाहनाअनुरूप भएन भने लोकतन्त्र कमजोर हुन्छ। कुनै अर्को शासन सञ्चालनको अवस्था सिर्जना हुने देखिन्छ। लोकतन्त्र भनेको वैकल्पिक विचार र कार्यक्रमलाई उत्तिकै महत्त्व दिएर राख्ने व्यवस्था हो। त्यही भएर अल्पसंख्यक र प्रतिपक्षविनाको लोकतन्त्र कल्पना गर्न सकिँदैन। भारतमा पहिलो कार्यकालमा निश्चित संवैधानिक संख्या नपुग्दा प्रमुख प्रतिपक्षको भूमिका निर्वाह हुन सकेन। संवैधानिक नम्बरका आधारमा नभए पनि संसद्मा प्रतिपक्ष छन् भने जानकारी नेतृत्वमा आउन आवश्यक थियो। त्यहाँ आएन तर आवाज कमजोर रहेन। भारतको सत्रौं लोकसभामा पनि दुईजनाको कमीले भारतमा प्रमुख प्रतिपक्षको दर्जा कांग्रेसले पाएको छैन। त्यति नहुँदा पनि प्रमुख प्रतिपक्ष खडा गरी प्रवचन डिबेटमा बोलाएर सही भूमिका दिन सकेको छैन। भारत र बेलायतको सन्दर्भ मात्र हैन, अमेरिकाको संसद्मा अल्पसंख्यकको ठूलो भूमिका हुन्छ। विभिन्न कार्यक्रम यसमा ल्याउन सकिन्छ। राजनीतिक नेतृत्व सत्तामा हुँदा जनसमर्थन कति छ भन्ने विषयले पनि महत्त्व राख्छ। निष्कर्ष यतिबेला जनताको विषय सडकमा पोखिँदासमेत प्रतिपक्षले भूमिका निर्वाह गर्न नसकिरहेको देखिन्छ। प्रतिपक्षले जनताको भाव बुझेरै जनहितका कार्यमा लाग्नुपर्ने हो तर त्यसो हुन सकेको छैन। अर्को बिग्रियो भने सत्तामा जाने दाउपेचको आकलन गरिरहे झैं आभास बाहिर बस्नेलाई हुन्छ। एक समूह बोकेर हिँड्ने प्रतिपक्षले जनताका लोकप्रिय नेतालाई पाखा लगाउन खोज्दा सायद प्रतिपक्ष अल्मलिएको हो कि ? वैकल्पिक विचार पोख्नुपर्नेमा प्रतिपक्ष सीमित घेरामा रम्नु आफ्नालाई पक्षपोषण गर्र्दै बचाउ गर्न लागिपर्नु दुःखद हो। सामाजिक आन्दोलनका मुद्दा स्वास्थ्य, शिक्षा, भ्रष्टाचारको विषयमा प्रतिपक्ष शिथिल रहेको विश्लेषण आइरहँदासमेत नब्युझिँदा उदेक लागिरहेको छ। नचाहिँदा विषयमा ढिपी गर्ने र जनताका विषयमा नबोल्ने प्रतिपक्षले नै लोकतन्त्र खतरामा पार्ने हो। लोकतन्त्र कुनै कारण खतरामा पयो भने अहिलेको प्रतिपक्ष पनि अछुतो रहन सक्दैन। कतिपय विषयमा कुरा राख्न नसकेको र कतिपय हुँदैन भन्नुपर्ने विषयमा गोप्य बैठक गर्दै हुन्छ भन्ने गरेका समाचार पढ्दा कतै प्रतिपक्ष सत्तापक्षमा विलय नै भएको त होइन भन्ने भान बाहिर पर्दै गएको छ। विपक्षीको नेतृत्व सरकार परिवर्तनको आशामा बसेका हुन्छन्। तर, अहिले त्यो प्रकारको नम्बर छैन। यसैले पनि पाँच वर्ष जनताका पक्षमा वकालत गरेर आधारभूमि निर्माण गर्नुपर्छ। त्यो बोध प्रतिपक्षलाई अझै भएको देखिँदैन। अनि, विपक्षी दल अवैधानिक तवरले वा अनेक तिकडम गरेर सरकारमा आउन खोज्नु लोकतन्त्रको दुष्परिणाम हुनेछ। सबल भूमिका निर्वाह गर्ने स्थान हुँदाहुँदै सत्ताको प्यासमा पर्नु जनताका नजरमा गिर्नु हो। उसले आफ्नो दलको संयन्त्रमार्फत संवैधानिक व्यवस्थामा सदस्य हुनेको अर्थ असजिलो नियुक्ति गर्दा संसदीय सुनुवाइमा विरोध गर्न सक्नुपर्ने। मधुर स्वर मात्र होइन, पारित नै नभएकालाई बधाई दिइरहेका हुन्छन्। सार्वजनिक सुुनुवाइको त परको कुरा संसदीय सुनुवाइमा समेत प्रतिपक्ष सुनिन छोडेको छ। संसद्मा नै एकदुई अपवादबाहेक अन्यले बोलेको आवाज जनताले सुन्न पाएका छैनन्। विषयगत अध्ययनको कमी र वैशाखीका भरमा सत्तामा जाने प्रचलनले यो अवस्था उत्पन्न भएको हो। हुन त सञ्चारकर्मीले पनि सत्तापक्ष र प्रतिपक्षका बीचको सम्बन्धलाई लिएर छलफल व्यापक पार्ने प्रकारको समाचार बाहिर ल्याएको देखिँदैन। त्यो आउन आवश्यक छ। अहिले संसद् खासै बिजनेस नभएजस्तो देखिएको छ। ०६४ को संसद्मा माओवादी, एमाले र अन्य कम्युनिस्ट घटक संख्याको हिसाबले बलियो हुँदा पनि कांग्रेसले लोकतान्त्रिक मूल्यमान्यता र आदर्शका लागि विशेषगरी माओवादीसँग लडेको थियो र इकोलाई ध्वनिमा बदलेर कैयन् गलत कार्य रोकिएको थियो। तर, अहिले ती आवाज म सुन्न खोजिरहेको छु। कतिपय समितिमा जथाभावी नीति बन्न रोक्न सकेको भन्दै सम्झँदै छु कांग्रेसले त्यतिबेला माओवादीले चाहेजस्तो कम्युनिस्ट पार्टी निर्देशित जनसंविधान बन्नबाट रोकेको थियो। प्रधानसेनापति प्रकरणजस्ता सत्ता कब्जाका दर्जनौं रणनीति असफल गराएको थियो। अहिले त्यही कांग्रेस प्रतिपक्षमा छ, तर किन सत्तापक्षसँग नै लुटुपुटु गरिरहेको होला ? म टोलाइरहेको छु अनि भन्न मन लागिरहेको छ प्रतिपक्ष गतिशील लोतकन्त्रको अभिभाज्य अंग हो, यसको गरिमा बचाऊ।"
यसरी जन्मदिनको सार्थकता,"तिमीले हरेक दिन जन्मदिन जसरी बाँच्नुपर्छ प्यारिस हिल्टनको यो भनाइभन्दा विपरीत तरिकाले जन्मदिन मनाउने चलन बढ्दो छ हिजोआज हाम्रा सहरबजार र गाउँघरमा। आर्थिक रूपमा सम्पन्न परिवारले मात्र होइन, जन्म दिन सामान्य परिवारले पनि मनाउन थालेका छन्। बालबालिका, युवा र ज्येष्ठ नागरिकको पनि जन्म दिन मनाउने चलन छ। धेरैजसो बालबालिकालाई जन्म दिन मनाउन खुब रहर लाग्छ। उनीहरू त जन्म दिनमा छरछिमेक र स्कुलका साथीहरूलाई चकलेट बाँड्छन्। आजका युवाहरूको जन्म दिन मनाउने तरिका भने अलिक फरक छ। साथीभाइहरूलाई निमन्त्रणा गर्ने। सबैजना वरिपरि बस्ने, केक ल्याउने, केकवरिपरि मैनबत्ती बाल्ने, निभाउन लगाउने अनि सबैले ह्याप्पी बर्थ डे टु यु भन्ने। निमन्त्रितहरूलाई केक खुवाउने। निम्ता स्वीकार गरेर जोजो आउँछन्, उनीहरूले दिएको उपहार लिने र उनीहरूलाई पार्टी दिने। पार्टीमा माछा, मासु, बियर, ह्विस्की खाने र टोल नै थर्किने गरी नाचगान गर्ने। यो जन्म दिन मनाउने कुनै नयाँ परम्परा होइन, विकृति हो। यो असल संस्कारको अभाव हो। जबकि असल संस्कारविनाको मानिस लँगडोसरह हुन्छ। बाटो बिराएको वटुवाजस्तो हुन्छ। जन्म दिन मनाउने विषयमा एकजना डेरावालको भोगाइ यस्तो छ ऊ चारतले घरको एउटा कोठामा डेरा गरी बस्थ्यो। हरेक बिहान ढोकामा ढकढक आवाज आउँथ्यो। आँखा मिच्दै ढोका खोल्यो। निमन्त्रणा सुन्नुपथ्र्यो, सर गुड मर्निङ, आज मेरो वर्थ डे। भरे पार्टी छ, आउनुस है। यस्ता निमन्त्रणाले उसलाई तनाव हुन्थ्यो, जाऊँ भने महँगा उपहार किन्ने पैसा छैन। नजाऊँ भने भोलिदेखि गिल्ला गर्ने हुन् कि भन्ने डर। उसलाई धेरैको जन्म दिन त घरमा जुठो परेको छ भनेर टार्नुपरेछ। अरूका छोराछोरीको जन्मदिनमा जाँदाजाँदा एक दिन आफ्नै छोराछोरीले उसलाई भनेछन्, ड्याडी, आज मेरो बर्थ डे। मेरो पनि जन्म दिन भव्यसँग मनाउने। साथीभाइहरूलाई बोलाउने, पार्टी दिने, नाचगान गर्ने है। छोराको प्रस्तावले उसको होसहवास उडेछ। डेरावाल मात्र होइन, ऊजस्ता निम्न आयआर्जन गर्ने धेरै मानिस जन्म दिन मनाउने रबैया परम्पराले हैरान भएका छन्। हुनेखानेले त मनाउलान्, तर बिहानबेलुका एक पेट दालभात कसरी जुटाऔं भन्नेहरूले कसरी जन्मदिन मनाउने ? म सानो छँदा हजुरआमा भन्नुहुन्थ्यो नानी, आज तेरो जन्मदिन हो। नुहाउनू, चोखो लुगा लगाउनू, मन्दिर जानू, भगवान्को पूजा गर्नू र दिनभरि सात्विक भोजन गर्नू। माछामासु नखानू। नयाँ उद्देश्य लिनु। वर्षभरिको योजना बनाउनू। आफूभन्दा ठूलाका हातबाट टीका लगाएर आशीर्वाद लिनू। जन्मदिने आमाबुवालाई सम्झनू। सबैसँग प्रसन्न हुनू। कसैसँग नरिसाउनू। हुनेखानेले त मनाउलान्, तर बिहानबेलुका एक पेट दालभात कसरी जुटाऔं भन्नेहरूले कसरी जन्मदिन मनाउने ? मेरी हजुरआमाले जन्मदिनका बारेमा जुनजुन कुरा सिकाउनुभएको थियो, त्यो पूर्वीय संस्कार हो। पूर्वीय संस्कारअनुसार जन्म दिनमा घर, आँगन र मन्दिरमा दियो बाल्नू। मन्दिरमा पूजा र प्रार्थना गर्नू। घरवरिपरिका बालबालिकालाई बोलाएर मालपुवा, खिर, हलुवा, तरकारी पकाएर खुवाउनू। जन्मदिन होहल्ला गर्नका लागि होइन, सम्बन्धित व्यक्तिलाई उत्साह र ऊर्जा प्राप्त होस् भन्ने उद्देश्य राखेर मनाउने हो। घरमा कसैको जन्मदिन छ भने त्यस दिनभरि घरमा तोरी या तिलको तेल राखेर दियो बाल्नू। बत्ती निभ्न नदिनू। आफूभन्दा ठूलाबडाकहाँ गएर टीका लगाउनू र आशीर्वाद लिनू। त्यस्तै हरेक वर्ष श्रीकृष्ण जन्माष्टमीमा कृष्णमन्दिरहरूमा मेला लाग्छ, बालबालिकालाई मेला देखाउनू। त्यस दिन श्रीकृष्णप्रति भक्तजनले झुकेर श्रद्धा प्रकट गरेको देखाउनू। बालबालिकालाई जन्मदिनमा एक वर्षभित्र नयाँ काम गर्ने संकल्प गर्न लगाउनू। त्यसबाट उनीहरूलाई सद्भाव, प्रेम र नयाँ मार्गदर्शन मिल्छ। मनोबल बढ्नेछ र उत्प्रेरणा थपिनेछ। यसैगरी जन्म दिनका दिन भोका व्यक्तिलाई बोलाएर पूर्ण सन्तुष्ट हुने गरी खुवाउनू, नांगालाई लुगा दिनू, कुकुरलाई खान दिनू, गाईलाई पुरी पकाएर खुवाउनू। बालआ श्रम र अनाथालयहरूमा गएर बालबालिका र ज्येष्ठ नागरिकलाई घरबाटै परिकार पकाएर लगेर खुवाउनू, नुहाइदिनू, लुगा धोइदिनू, तिनीहरू बस्ने कोठा सफा गरिदिनू, लुगा, पैसा दिनू, अस्पतालहरूमा गएर भर्ना भएर उपचार गर्न समस्यामा परेकाहरूलाई औषधी किनिदिनू, उपचार खर्च दिनू। यसरी जन्म दिन मनाउँदा बालबालिकाले आफूभन्दा ठूलालाई सम्मान गर्नुपर्ने, अरूलाई सेवा गर्नुपर्ने रहेछ भन्ने बुझ्छन्। यसले उनीहरू गलत बाटोमा लाग्नबाट जोगिन्छन् भने नैतिक संस्कार सिक्छन्। यति गर्न सक्यौं भने मात्र पनि हिल्टनले भनेजस्तो जन्म दिन मनाउनुको सार्थकता रहन्छ।"
मध्यपूर्वमा तेलको राजनीति,"मध्यपूर्वमा रहेको अपार तेल भण्डार केवल तेल मात्र नभएर शक्ति र धनको स्रोत पनि हो, जसलाई सबै आफ्नो पकडमा राख्न चाहन्छन्। मध्यपूर्व एसिया पेट्रोलियम पदार्थको प्रचुर भण्डार रहेको क्षेत्र हो। विश्वको कूल तेल भण्डारमध्ये ५५ प्रतिशतभन्दा धेरै तेल यही क्षेत्रमा रहेको मानिएको छ र अहिले कूल उत्पादनको ३३ प्रतिशतभन्दा धेरै तेल उत्पादन यही क्षेत्रका देशहरूबाट भइरहेको छ। तेल भण्डारकै कारण १९ र २० औं शताब्दीमा यो क्षेत्रका सबैजसो देशहरू कुनै न कुनै शक्ति राष्ट्रका औपनिवेश बन्न बाध्य भएका थिए। सन् १९१६ को साइकेट सन्धिअनुसार ओटोमन साम्राज्य (पश्चिमी एसिया, उत्तरी अफ्रिका र दक्षिणपूर्वी युरोप) लाई बेलायती र फ्रेन्च शासनमा बाँडिएको थियो। ती देशमा रहेका सम्पूर्ण प्राकृतिक स्रोतको उपभोग गर्ने छुट प्रदान पनि गरियो। सन् १९१२ देखि बेलायतीहरूले इरानको भूमिमा तेल उत्खनन र प्रशोधन गर्न सुरु गरे र कोइलालाई तेलद्वारा विस्तापित गर्ने क्रम सुरु गरे। उनीहरूले इरानमा उत्पादित तेललाई विश्वभरि आपूर्ति गर्न सुरु पनि गरे। विस्तारै अमेरिका पनि तेलकै कारणले मध्यपूर्वमा आफ्नो शक्ति विस्तार गर्न उद्यत् भयो र आफूलाई आवश्यक पर्ने तेलको आपूर्ति मध्यपूर्वबाट नै गर्न थाल्यो। पहिलो विश्वयुद्धको समयमा सैनिक ट्यांक, युद्धक विमान र अन्य उपकरणका लागि निकै धेरै तेलको आपूर्ति आवश्यक भयो। तेलविना युद्ध लड्न असम्भवजस्तै थियो। शक्तिसम्पन्न राष्ट्रहरूले तेल आपूर्तिका लागि मध्यपूर्वका तेल भण्डारहरूको अधिकतम प्रयोग गरे। युद्ध समाप्तिपछि पनि विकासको द्रूत गतिले बेलायत, अमेरिका, फ्रान्सलगायत अन्य देशले तेलका लागि यिनै देशलाई प्रयोग गरिरहे। पहिलो विश्वयुद्धको समाप्तिलगत्तै बेलायतले इराकको प्रमुख तेल केन्द्र मोसुल प्रान्तलाई सान रेमो कन्फरेन्समार्फत आफ्नो कब्जामा राख्यो। यसैगरी इराकमा रहेको टर्किस पेट्रोलियम कम्पनीलाई पनि बेलायतीहरू हत्याउन सफल भए। उनीहरूले ७५ वर्षसम्म इराकको तेल प्रशोधन र बिक्री गर्ने सम्पूर्ण अधिकार आफूमा राख्दै विश्वभर तेल उत्पादन र बेच्न सुरु गरेका थिए। इरानको एङ्लो पर्सियन सम्झौताले इरानमा रहेको तेल ६० वर्ष बेलायतीहरूलाई सुम्पिन बाध्य गराइयो। बेलायत मात्र होइन, अमेरिका पनि मध्यपूर्वको तेल भण्डारमा उत्तिकै शक्तिका साथ लागिरहेको थियो। सन् १९३० को दशकमा अमेरिकाका धेरै कम्पनी अरेबियन क्षेत्रमा छिरे। बहराइनमा सन् १९३२ मा अमेरिकाको एक कम्पनीले तेल भण्डार पत्ता लगायो। यसैगरी अमेरिकन गल्फ कम्पनीले र एङ्लो इटलियन तेल कम्पनीले संयुक्त रूपमा कुबेत तेल कम्पनी खडा गर्दै कुबेती तेलमा कब्जा जमाए। सन् १९३८ मा अमेरिकी नियन्त्रणमा रहेको कम्पनीमार्फत साउदी अरबमा तेल उत्खनन र प्रशोधन सुरु गरियो। साउदी अरबका राजालाई आफ्नो सत्ता जोगाउनु थियो भने अमेरिकालाई तेल आवश्यक थियो। उनीहरूबीच सहमति के भयो भने राजाको सत्ता जोगाउन र देशमा स्थिरता कायम गर्न अमेरिकाले सहयोग गरिदिने र सोबापत साउदीको तेल ६० वर्ष अमेरिकाले उत्पादन र बिक्री गर्ने सहमति गरियो। सन् १९०८ मा बेलायतीहरूले इरानमा ठूलो तेलखानी पत्ता लगाए। उक्त तेल उत्खनन र प्रशोधन गर्न इरानको प्राविधिक र आर्थिक क्षमता नभएकाले बेलायतीहरूकै सहयोगमा उक्त काम सुरु गरियो। एङ्लो इरानियन तेल कम्पनी गठन गर्दा कम्पनीका मालिकहरू बेलायतीहरू नै थिए। सरकारले तेलवापत निकै न्यून रोयल्टी पाउने तर तेलको सबै पैसा विदेशीले लैजाने, कामदारलाई न्यून तलबमा काम गराउने अनि इरानीहरूका अगाडि विदेशी मालिकहरू निकै रबाफका साथ प्रस्तुत हुने भइरहँदा देशभित्र विदेशी तेल कम्पनी र उनीहरूका मालिकप्रति निकै आक्रोश बढिरहेको थियो। तर एङ्लो पर्सियन सम्झौताअनुसार इरानीहरूले केही गर्न सक्ने अवस्था थिएन। देशभित्र आक्रोशको ज्वाला दन्किरहेको अवस्थालाई मध्यनजर गरेर सन् १९५३ मा उक्त तेल कम्पनीलाई सरकारले आफ्नो मातहतमा ल्यायो। त्यो कदम बेलायत र अमेरिकालाई चित्त बुझ्ने कुरै थिएन। किनकि, उनीहरूको तेल आपूर्तिको मुख्य स्रोत बन्द हुने अवस्थामा पुग्दै थियो। अन्ततः अमेरिकी जासुसी संस्था सीआईएको सहयोगमा त्यो समयको इरानी सरकार अपदस्थ गर्दै पश्चिमा राज्य सहयोगी सरकार गठन भयो। इरानका शाहले अमेरिकाको सहयोगी सरकार गठन गर्दै अधिकार आफूमातहत लिए। जनता एकातिर सरकार अर्कोतिर बन्न पुग्यो। इरानले रसियाको सहयोगमा आफ्नो हतियार भण्डार र तेलको प्रशोधन व्यापक रूपमा बढाइरहेको छ, जसलाई अमेरिकाले आफू र आफ्ना सहयोगी राष्ट्रहरूका लागि खतरा मानिरहेको छ। राजा रेजा पल्हवीले अमेरिकी चाहनामा काम गर्न थालेदेखि सबैजसो तेल भण्डार अमेरिकी र बेलायती कब्जामा पुगे। सन् १९५३ देखि १९७९ सम्मको समयमा इरानीहरूमा अमेरिका र पश्चिमी राज्यप्रति नकारात्मक धारणा उब्जिसकेको थियो। सन् १९७९ मा भएको इस्लामिक क्रान्तिले राजालाई अपदस्थ गर्दै इस्लामिक गणतन्त्र मात्र घोषणा गरेन कि सम्पूर्ण तेलखानीहरूलाई राष्ट्रियकरण पनि गर्यो। दोस्रो विश्वयुद्धको समाप्तिपछि बेलायत र फ्रान्सले ठूलो आर्थिक र सैनिक बोझका कारण मध्यपूर्वमा रहेका आआफ्ना उपनिवेश देशहरूबाट विस्तारै पछि हट्ने निर्णय गरे। त्यति नै बेला नयाँ विश्व शक्ति बनेर उदाएको अमेरिकाले मध्यपूर्वको तेल भण्डारमा आफ्नो प्रभाव बढाउने अवसर खोजिरहेको थियो। अमेरिकामा पेट्रोलियम पदार्थको माग अत्यधिक रूपमा बढ्दै गइरहेको अवस्था थियो र तेल आपूर्तिका लागि मध्यपूर्वको विकल्प थिएन। साउदी अरबमा सन् १९३८ मा नै आफ्नो तेल कम्पनी खोलेको अमेरिकानजिकका देशहरू यूएई, बहराइन, कुबेतलगायत देशहरूमा रहेको तेल खानीहरू आफूअनुकूल सञ्चालन गर्न लालायित थियो र सोहीअनुरूप ती देशका शासकसँग सम्झौता गर्न सफल रह्यो। अमेरिकाले ती देशका शासकहरूलाई राज्यसत्तामा पकड बलियो बनाउन सहयोग गर्ने र सोबापत त्यहाँ रहेका तेलखानी उत्खनन र आपूर्ति गर्ने गरी सहमत गरायो। इरान भने १९७९ को क्रान्तिपछि पश्चिमाहरूको पञ्जाबाट फुत्किन सफल रह्यो। अहिले पनि अमेरिकामा कुल तेल उपभोगको ठूलो मात्रा मध्यपूर्वबाट जाने गरेको छ। साउदी अरब, इराक, कुबेत, यूएई, कतार र ओमनलगायत देशहरूको तेल अमेरिका पुग्छ। अमेरिकाको अर्थतन्त्रमा मध्यपूर्वका तेल उत्पादक देशहरूको ठूलो योगदान मात्र होइन, तिनीहरूमा आ िश्रत पनि छ। त्यसकारण पनि अमेरिका मध्यपूर्वमा रहेको आफ्नो पकड गुमाउन चाहन्न। अहिले अमेरिकाको आँखा मध्यपूर्वसहित मध्यएसियाली देशहरूमा रहेको तेल भण्डारमा छ। अफगानिस्तानमा तालिवानको पतनपछि पनि अमेरिकाले आफूअनुकूलको सरकार रहिरहोस् भन्ने चाहनाअनुरूप काम गर्नुको मुख्य उद्देश्य त्यही स्वार्थसँग जोडिएको छ। किनकि, मध्य एसियाका देशहरू कजाकस्तान, किर्गिस्तान, तुर्केमेनिस्तान, ताजिकिस्तान र उज्वेकिस्तानलगायतका देशमा रहेको तेल अमेरिका पुर्याउने एक मात्र सजिलो उपाय अफगानिस्तानमा पाइपलाइन बिछ्याउँदै पाकिस्तानको बाटो भएर समुद्रसम्म पुर्याउनु हो। के आकलन गरिएको छ भने सन् २०५० सम्ममा अमेरिकाको कूल मागको ८० प्रतिशत तेल यिनै मध्यएसियाली देशबाट अफगानिस्तान मार्ग हुँदै आपूर्ति हुनेछ। मध्यपूर्वबाट जाने र भविष्यमा अफगानिस्तान र पाकिस्तान हुँदै जाने तेलको लागि इरानी सिमानाका जलमार्गबाटै जानुपर्ने अवस्था छ। इरानसँग लामो समयदेखिको शत्रुतापूर्ण सम्बन्धले अमेरिका पुग्ने तेलको मार्गमा अवरोध हुने त होइन भन्ने चिन्ता अमेरिकामा सधैं रहिरहेको देखिन्छ। इरानले रसियाको सहयोगमा आफ्नो हतियार भण्डार र तेलको प्रशोधन व्यापक रूपमा बढाइरहेको छ, जसलाई अमेरिकाले आफू र आफ्ना सहयोगी राष्ट्रहरूका लागि खतरा मानिरहेको छ। मध्यपूर्वमा रहेको अपार तेल भण्डार केवल तेल मात्र नभएर शक्ति र धनको स्रोत पनि हो, जसलाई सबैले आफ्नो पकडमा राख्न चाहन्छन्। इरान र अमेरिका सम्बन्धको इतिहास मित्रतापूर्ण छैन। सन् १९५३ को सैनिक कू अमेरिकी सहयोगमा भएको थियो भने सन् १९९७ को क्रान्तिलगत्तै अमेरिकी दूतावासमा इरानी हेज्बुल्लाह समूहले नियन्त्रणमा लिँदै दूतावासका कर्मचारीलाई दिन बन्धक बनाएका थिए। इरानइराक युद्धमा अमेरिकाले इराकलाई हतियार उपलब्ध गराउँदै इरानीहरूलाई क्रूद्ध पार्ने काम गरे। सन् १९८८ मा २९० यात्रु बोकेको इरानी जहाजलाई अमेरिकाले आकाशबाट खसालिदिएपछि सम्बन्धमा थप तनाव उत्पन्न भएको थियो। पछिल्लो तनावको मुख्य कारण भने होर्मुज घाँटीबाट ओमनको खाडी हुँदै गइरहेका दुई तेलवाहक ट्यांकरलाई आक्रमण गर्नु र मानवरहित अमेरिकी ड्रोन इरानी जलक्षेत्रमा प्रवेश गरेको भन्दै इरानले आकाशबाट खसालिदिएपछि सुरु भएको हो। केही समय पहिला पनि होर्मुज घाँटीबाट चल्ने केही तेलवाहक ट्यांकरहरूमा आक्रमणको प्रयास भइरहेको थियो। ती ट्यांकरहरूमा इरानले आक्रमण गरेको प्रमाण आफूहरूसँग रहेको अमेरिका, बेलायत र उसका अन्य सहयोगी राष्ट्रहरूले बताउँदै आइरहेका छन्। ट्यांकर आक्रमणका घटनाहरू पछि साउदी अरबले अमेरिका र अन्य पश्चिमा राष्ट्रहरूलाई इरानमाथि कडा कदम चाल्न आग्रह गरेको थियो। गत जुलाई १३ मा भएको ट्यांकरमाथिको आक्रमण र ड्रोनलाई आकाशबाट खसालिदिएपछि अमेरिका र इरान आमन्नेसामन्ने भएका छन्। अमेरिका र इरानको युद्ध भइहालेमा अमेरिकाका सहयोगी राष्ट्र र अमेरिकाभित्र पनि आक्रमणको प्रयास हुनेछ। समग्र युरोपभरि युद्धका बाछिटाहरू पर्नेछन्। सिया मुस्लिमहरू अमेरिका र उसका सहयोगीहरूमाथि खनिने छन्। अमेरिकी सैनिक आधार शिविरहरू भएका अफगानिस्तानदेखि मध्यपूर्वका सम्पूर्ण देश र अर्कोतिर लिबियासम्म युद्ध फैलिनेछ। इरान र सिरियाले इजरायल र साउदी अरबमाथि धावा बोल्ने छन्। त्यसपछि युद्ध इरान र अमेरिका मात्र होइन, सिया र सुन्नी हुँदै सम्पूर्ण मध्यपूर्व अफ्रिका र युरोपका धेरै देशमा फैलिने सम्भावना छ। इरानले होर्मुज घाँटीलाई कब्जामा लिने प्रयास गर्दा विश्वको अर्थतन्त्र नराम्रोसँग खल्बलिनेछ। किनकि, मध्यपूर्वबाट विश्वभर आपूर्ति हुने तेल त्यही मार्गबाट आउने गर्छ। अर्कोतर्फ अहिले सुषुप्त अवस्थामा रहेको आईसीसले फेरि संगठित हुने अवसर पाउनेछ। आईसीसको नेतृत्व अहिले पनि ध्वस्त भएको छैन। सिरिया, इराक, यमन, लिबिया र अफगानिस्तानमा उनीहरूले फेरि पुरानै तरिकाले आक्रमण सुरु गर्न थाल्नेछन्। हाउथीहरूले यमनमा आफ्नो पकड बढाउँदै साउदी अरबलाई निशाना बनाउने छन्। लेबनानी हेज्बुल्लाहहरूले सिरियाको माध्यमबाट इजरायलमा धावा बोल्नेछन्। प्यालेस्टाइनहरूले इरानको साथ दिँदै आफ्नो गुमेको भूमि फिर्ता ल्याउन गाँजाबाट थप आक्रमण गर्ने पक्का छ र समग्रमा यो युद्ध इरान र अमेरिकाको मात्र हुने छैन।इरानले अमेरिकासँग युद्ध नचाहेको प्रस्ट पारेको छ भने अमेरिका पनि सकेसम्म युद्धमा फस्न नपरे हुन्थ्यो भन्ने अवस्थामा छ। तर, दुवै देश पूर्ण तयारीमा भने रहेका छन्। ट्रम्पले इरानमाथि आक्रमणको प्रस्ताव टेबलमै रहेको तर प्राथमिकतामा नरहेको बताएका छन्। दुवै पक्षलाई थाहा छ युद्ध भइहालेमा जित कसैको हुँदैन केवल ठूलो मानवीय र भौतिक क्षति मात्र हुनेछ। इरानको क्षति धेरै होला, तर अमेरिका पनि नराम्रोसँग फस्नेछ। सबैभन्दा खतरा युरोपका देशहरू बेलायत, फ्रान्स र जर्मनमा पर्न सक्ने छ, ती देशमा आतंककारी हमला निकै बढ्ने छन् र मानवताको हार हुनेछ। आशा गरौं अहिलेको तनाव शान्तिपूर्ण रूपमा सम्बोधन हुनेछ र विश्वले अर्को युद्धको जोखिम मोल्नुपर्ने छैन।"
योगमायाको गन्तव्य,"प्रकृति पूजामा समर्पित हाम्रो धर्म, संस्कृति भएर होला। कालीगण्डकीका तीरका चिल्ला ढुंगा शालिग्राम भगवान् भएका छन्। भरिया र बटुवाले चढाएका फूलपाती, ढुंगा र ध्वजाले कालान्तरमा प्रत्यक देउराली दन्त्यकथाका देवस्थल बनेका छन्। तर योगमायाको वियोगको कथाले भने उन्नाईसौं शताब्दीको महिलानेत्रीको संघर्ष र मुक्तिको आलो गाथा गाएको छ। योगमायाको जन्म १९२५ सालमा नेपाले डाँडा गाविसको सिम्ले भन्ने ठाउँमा भएको थियो। सात वर्षको उमेरमा भोजपुर जिल्लाको भुल्के घोघ्लेमा मनोरथ कोइरालासँग बिहे भयो, तर दुई वर्ष नबित्दै पतिको निधन भयो। समाज र घरपरिवारले अलच्छिनी र पोई टोकुवी भनेर हेलाँ गर्न थाले। जसोतसो १४ वर्ष बिताएर योगमाया एक रात एक्लै भागिन्। तीन दिन लगाएर वनको बाटो माइतीघर गइन्। ब्राह्मणकी छोरी तीन दिनसम्म बाहिर रहेकी भनेर माइतीले स्वीकार गर्न मानेन भने घर फर्कन योगमायाले मानिनन्। यस्तै अस्वीकृत अवस्थामा झन्डै दुई वर्ष माइतीमा बिताइन्। अन्ततः योगमाया, कँडेल थरका युवकको परिवारको साथमा आसाम फूलबारीको खेतीपातीमा लागिन्। त्यही कँडेल युवकसँग विवाह गरिन्। १९५६ सालमा कँडेलको निधन हुँदा त्यतापट्टिकी छोरी बाटुलीलाई छोडेर फेरि डोटेल थरका जैसीसँग यिनको बिहे भयो। १९६६ को भदौमा छोरी नैनकलाको जन्म भयो। त्यसबेला योगमाया फूलबारीमा हुने प्रत्येक रुद्री र पुराणमा नियमित रूपमा सामेल हुन्थिन्। एक दिन पतिपत्नी दुवैको उपस्थितिमा पण्डितले परस्त्री वा परपुरुषगमन गर्नाले रौरविय नर्कको यातना भोग्नुपर्छ, तर अज्ञानवश त्यस्तो अपराध गरेको रहेछ र ज्ञान प्राप्त भएपछि त्याग्यो भने त्यसको प्रायश्चित हुन्छ भनी सम्झाए। त्यसपछि घर गएर सल्लाह गरी दुवैले छुट्टिने निर्णयमा पुगे भन्ने निष्कर्ष संस्कृतिविद् जनकलाल शर्माको छ। तर त्यति मात्र त्यसको कारण नहुन सक्छ। उनमा आएको वैराग्य र जन्मभूमिको भक्तिले योगमायालाई नेपाल फर्काएको प्रमाण उनका कार्यकलापले सिद्ध गरेका छन्। उनी सर्वप्रथम बद्रीनाथको तीर्थाटनमा गइन्। त्यहाँ भेटिएका साधुहरूको सल्लाहमा यिनले स्वर्गद्वारी महाप्रभू अभयानन्द द्वितीयबाट दीक्षा लिएकी थिइन्। शिवभक्त योगमाया हरिभजनमा अरू जोसमनी सन्तजस्तै लिन थिइन्। उनले भोजपुरको मझुवाबेंसीको आफ्नो कुटीलाई भजनकीर्तनमय बनाइन् भने पं प्रेमनारायणलाई भजन गाउन काठमाडौं पठाएर हरे राम प्रभु को नामले प्रसिद्ध बनाए। त्यसका अलावा विद्रोहको चेत र नेतृत्वको क्षमता भएकाले नै योगमायाका सन्त कविता हजुरवाणी का रूपमा जनजिब्रोमा रमाउन थाले। योगमायाको देहत्याग क्रान्ति र विद्रोहको पक्षमा हुँदाहुँदै पनि बलिदानको गन्तव्य गतिहीन भएको छ। आदि सन्तकवि दिलदासबाट प्रभावित योगवाणीमा जातपात, ब्राह्मणवाद र कर्मकाण्डको विरोध पाइन्छ। ब्रह्मज्ञान प्राप्ति र मुक्तिको चिन्तनबाट माथि उठेर योगमायाले साधु, साहु, तीर्थयात्री, पण्डित र ज्योतिषीको समेत विकृतिमाथि प्रहार गरेको साक्षी उनीद्वारा रचित श्री सर्वार्थ योगवाणी लाई मान्न सकिन्छ। छोरी नैनकलालाई आठ वर्ष हुँदा योगमायाले सुनाएका २३४ श्लोकहरू १४ वर्षपछि नैनकलाले १९८८ मा पं प्रेमनारायणलाई हुबहु टिपाएको पुस्तकमा ऊल्लेख छ। योगमाया राणाहरूको राजनीतिक निरकुंशता, एकतन्त्री शासन र न्यायिक विसंगतिको विरुद्ध थिइन्। सत्य धर्मको भिक्षा मागी जुद्धशमशेरकहाँ दलबलसहित पुगेकी योगमायालाई जुद्धशमशेरले पशुपतिको बज्रघरमा भेटेर माग पूरा गर्ने आश्वासन पनि दिए। तर वचन पूरा भएन। प्रतिरोध खातिर १९९५ सालमा अग्निसमाधिको योजना बनाए पनि यो आन्दोलनलाई राणाहरूले कठोरतापूर्वक दबाएका थिए। योगवाणीमा महाराजमाथि यसरी आक्रोश पोखिनमहाराज छन् दरबारमा हेर्न आउँदैनन्, दुःखीजनले नियानिसाफ सीधा पाउँदैनन्। त्यसपछि १९९८ साल असार २२ गते शनिबार जलसमाधिमा जानेहरूले राणा शासन नाश होस् भनी नारा लगाएका थिए। योगमायाका साथमा ६६ जना पुरुष, महिला तथा बालबालिका त्यसमा पनि अन्य दुई महिलाले समाधि लिएपछि जम्मा ६८ पुगेको थियो। योगमाया मूलतः धार्मिक प्रवृत्तिकी महिला हुन्। ७३ वर्षको उमेरमा देहत्याग गरेकी योगमायाले सामूहिक जलसमाधिबाट विश्वलाई नै चकित पार्यो। सती र दासप्रथाको विरोध र विधवा विवाहको अग्रणी भएर योगमाया महिला अधिकारकर्मीको रूपमा स्थापित भइन्। उनले गाउँघरमा ठूला र साना पाथी चलाउने, अन्न पचिसा लाउने गरिबमारा नीतिको विरोधमा पनि चर्को संघर्ष गरिन्। यिनको विद्रोहसंग्रामबाट प्रभावित भएर अमेरिकी समाजशास्त्री बारबरा निम्री अजिज र बेलायती प्राध्यापक माइकल हटले स्थलगत खोज र सोध गरेर विद्रोही महिला अधिकारकर्मीको ठहर गरेपछि मात्र नेपाली विद्वान्हरूका आँखा खुलेका छन्। महाकवि देवकोटाका बारेमा पनि राँची अस्पतालका डा रबर्ट र शान्त भवनका डा मिलरले देवकोटा गलत देशमा जन्मेकाले उनको कवित्वले अल्पायु वरण गरेको भनेपछि मात्र देवकोटालाई आधुनिक नेपालले हाईहाई गरेको थियो। योगमायाका बारेमा पनि पुस्तक लेखिए। नाटक खेलिए। नीलम कार्कीले योगमाया उपन्यास रचेर गत वर्षको मदन पुरस्कार हात पारिन्। पाँचवटाभन्दा बढी फाउन्डेसन खुलेका छन्। यद्यपि योगमायाको जन्ममिमि, उनका कविताको अधिकारिकता, आदिकविको प्रामाणिकताको खोजी बाँकी नै छ। आँसु कविता देखेर उनको ध्यान तपस्याका अलौकिक किम्वदन्तीको पनि उत्खनन गरेर वैज्ञानिक पुष्टि गर्न पाए भविष्यको पुस्ताले प्रश्न उठाउन पाउने थिएन। योगमायाको देहत्याग क्रान्ति र विद्रोहको पक्षमा हुँदाहुँदै पनि वैराग्यको भावबाट निर्देशित देखिन्छ। योगमायाको विचारमा कठोर तपस्या गरेर शुद्ध बनाउने अवस्थामा पाप रुमलिन सक्छ। पाप अझै बढ्न सक्छ। मुक्तिको ढोका खुलेकाले सबैजना जलसमाधिमा जान तयार हुनुपर्छ भन्ने उनको निष्कर्ष थियो। मुक्ति आन्दोलनको अन्तर्यको शोध हुनु त कता हो कता योगमायाको तपस्या क्षेत्र रहेको मझुवाबेंसी, उफ्रौलीटार र गौडिनीलाई पर्यटकीय धार्मिकस्थल बनाउने प्रयत्न पनि सरकारले गरेको छैन। बरु प्रतिष्ठानले विषयान्तर गरेर निरक्षर विभूतिलाई विदुषीमा रूपान्तरण गरेर आयुर्वेदिक विश्वविद्यालयको स्थापना गर्ने निर्णय गराएको थियो। यसवापत तत्कालीन शिक्षामन्त्रीलाई मरणोपरान्त थैली भेट गरेको समाचारले पुष्टि गरेको छ। सो विश्वविद्यालयको स्थापना पनि निर्माणस्थलको तीनतिरको तानातानले ओदान भएको छ। हुँदाहुँदा विश्वविद्यालय नेपालको दोस्रो संस्कृत विश्वविद्यालय दिङ्लामा खोल्ने बालगुरु षडानन्दको नाममा रहनुपर्ने जनमत प्रबल रूपमा उठेको छ। यसरी योगमायाको बलिदानको गन्तव्य गतिहीन भएको छ।"
७६१ सिंहदरबार !,"जब सिंहदरबारहरू जनताका सेवक बन्नेछन्, तब मात्र श्राद्ध गर्ने दुनाटपराको कर तिर्दा मज्जा आउनेछ ! तपाईं सिंहदरबारलाई कसरी चिन्नुहुन्छ ? यो काठमाडौंको केन्द्रमा छ। ठूलो कम्पाउन्डभित्र रहेको संघीय प्रशासनिक ब्रह्माण्डै हो यो। यहाँभित्र के पाक्छ, सर्वसाधारणलाई न देख्ने पहुँच हुन्छ, न चाख्ने। अर्थात्, जनतालाई गेटबाहिर राखेर शासनका परिकार बनाउने भाँडो नै सिंहदरबार हो। यहाँ पस्न कि खास हुनुपर्छ, कि पास। हुम्लाका बिर्खबहादुर न खास हुन्, न उनलाई भित्रबाट पास ठेलिदिने कोही छ। केन्द्रीय राजधानी आउँदा उनले देख्ने सिंहदरबार भनेकै वरिपरि फन्को मार्ने हो। चरचर फुटेका पाइताला अझ चिराचिरा पारेर फुटाउने हो। बूढीऔंलो निस्किने जुत्ताबाट अर्को औंलो निकाल्ने हो । बिर्खबहादुर यो लेखका प्रतिनिधि पात्र हुन्। उनी र उनीजस्ता धेरै बिर्खबहादुरलाई सिंहदरबार कागलाई पाकेको बेल हो। देशमा प्रजातन्त्र, लोकतन्त्र हुँदै गणतन्त्र आयो। सिंहदरबारको संकीर्णता कुनै शासनमा कम भएन। के छ त्यहाँभित्र त्यस्तो गोप्य, जुन जनतालाई देखाउन मिल्दैन ? कस्तो शासनको अभ्यास हुन्छ त्यहाँभित्र, जहाँ जनतालाई छेक्नैपर्छ ? अनि, लोकतन्त्रको कुन कोटीमा पर्छ जनताबाट लुकेर गर्ने यस्तो सत्तासञ्चालनको अभ्यास ? नेपालबाहेक कुनचाहिँ देशमा छ जनतालाई पस्नै नदिने शासनघर ? सिंहदरबार शासनको विम्ब हो। शासकीय परिपाटीको झल्को हो। संघीयतासँगै एकबाट ७ सय ६१ सिंहदरबार बनेका छन्। संघमा १, प्रदेशमा ७ र स्थानीय तहमा ७ सय ५३। यी सबै सरकार हुन्। सबैका कार्यढाँचा शासन। कार्यशैली शासक। संघीय सिंहदरबार जेजस्तो छाँटकाँटको छ, दार्चुलाको कुनै सिंहदरबार ले पनि ढाँचाकाँचा ठ्याक्कै उही अँगालेको छ। त्यहाँ पर्खाल र तारको छेकबार छैन होला, शासकीय पहुँको पर्दा उत्तिकै मजबुत छ। सर्वसाधारणले सेवा होइन, शासन पाएका छन्। सहजीकरण होइन, सास्ती भोगेका छन्। सुशासन होइन, घूशासन अनुभूत गरेका छन्। पहिला केन्द्रको दूरबिनले दूरदेहात हेथ्र्यो। अहिले दूरबिन थन्क्याएर तलतलै चस्मा पठाइएको छ। मात्र चस्मा। हेर्ने आँखा भने उही छन्। हेर्ने भाका उही छ। लेन्स फेरेर हुन्छ के ? सरकार थप्दा अर्बौं प्रशासनिक खर्च बढेको छ। प्रतिफलका लागि लगानी बढाउनु अस्वाभाविक होइन। तर, तलका पारा हेर्दा हामी संघभन्दा ठूला भन्ने फूर्तिफार्ती मात्र बढेको छ। झन्डा हल्लाउँदै गाडी कुदेका छन्। पाउनेले संघका, नपाउनेले आफ्नै सरकार का सुरक्षाकर्मी पछि लाएका छन्। कतै सलामी लिएका छन्। कतै आफ्नै अस्वाभाविक सत्कार गराएका छन्। जनता शासित, आफू शासक भन्ने प्रस्टै दूरी देखाएका छन्। कतिले आफ्ना मान्छेलाई सुविधा खुवाएका छन्। बडो गज्जबले शासनको अभ्यास गरेका छन् । सिंहदरबार ले सिकाएको यही हुनुपर्छ ! अधिकारले ती समृद्ध हुन्। कर्तव्यले कञ्जुस देखिएका छन्। स्थानीय सरकारमा पनि व्यवस्थापिका, कार्यपालिका र न्यायपालिका पुगेकै छन्। न्याय निरूपणसम्म नगरपालिकागाउँपालिकाबाटै सम्भव छ। शक्तिशाली यी निकाय शक्तिप्रदर्शक बनिरहेका छन्। मसँग तागत छ, अधिकार छ, राज्यको स्रोत छ भनेर फाइँफुइँमा बढी लागेका छन्। खासमा ती जनताका शासक होइनन्, सेवक हुन्। सरकारको संख्या सयौं गुणा बढ्दा कर पनि त्यही अनुपातमा बढेको छ। तर, जनताको हविगत ? गाविसबाट गाउँपालिकानगरपालिका हुँदा गरिबले के पाए ? मात्र पाए डोकामा बदाम बेचेकोसम्म कर तिर्ने मौका ! हो, त्यही करबाट हामी चलेका छौं भन्ने जनप्रतिनिधिले बुझेका छन् त ? फिटिक्कै छैनन्। बरु जनताको काम तिर्ने हो, हाम्रो काम खाने भन्ने मनोभावना विकास भएको छ। संघीयताका भाइरस तिनै सिंहदरबारे शासक हुन् । ७ सय ६१ त छाडौं ७ लाख ६१ हजार सिंहदरबार जन्माए पनि केही हुनेवाला छैन। हामीले त बदल्नु छ देश। उकास्नु छ जनताको स्तर। उठाउनु छ पिछडिएकालाई। ल्याउनु छ सुशासन। त्यसलाई भनिने छ वास्तविक लोकतन्त्र । प्रजातन्त्रका प्रयोगमा हाम्रा दशकौं बिते। यसो गर्दा राम्रो, उसो गर्दा उत्तम भन्दै जनता अलमल्याइए। तिनकै सहयोगमा यसोउसो सबै भए। तर, तिनका लागि कहिल्यै लोकतन्त्र आएन। सुविस्ताको शासन जनताले भोग्नै पाएनन्। हुन सक्छ शासक थप्नुभन्दा शिक्षा र स्वास्थ्यमा लगानी बढाएको भए देश समृद्ध हुने थियो कि ? समावेशिता शासनमा होइन, अवसरमा बढाएको भए पो हुन्थ्यो कि ? सत्तामा पुग्ने औकात भएका त त्यसै माथि पुगिसके, त्यहाँ प्रतिस्पर्धा चलाइदिए हुन्छ। उदाहरणका लागि गौरिका सिंह महिला हुन्। उनले पौडीबाज धेरै पुरुषलाई फाँडिदिन सक्छिन्। पौडी खेलाइमा उनीजत्तिकालाई आरक्षण किन चाहियो ? राजनीतिको मैदान पनि पौडी पोखरी नै हो। त्यहाँ निश्चित सीप भएका खेलाडी भिड्न पुगेका हुन्छन्। तिनीहरूबीच किन चाहियो कोटाकोटी ? किन चाहियो समावेशिता ? उतारिदिनुहोस् मैदानमा। भिडाइदिनुहोस् सराबरी। जसले जित्छजित्छ । यसलाई संघीयताको विरोध ठान्नुहोला। कदापि होइन। अराजकताको आलोचना हो। यो शासन प्रणालीलाई कसरी मितव्ययी, अस्वेच्छाचारी, जनसेवी र आचारयुक्त बनाउने भन्ने चिन्तन हो। सर्वसाधारण मौन रहे भने संक्रमण बढिरहन्छ। सिक्दासिक्दै व्यक्तिका मनोवृत्ति भ्रष्ट भइसक्छन्। त्यो दलदलबाट निस्कन उनीहरूलाई नै हम्मे पर्छ पछि। त्यही भएर पहिल्यै सजग हुन आवश्यक छ। त्यसैका लागि ध्यानाकर्षण हो यो । तर, कसरी नियन्त्रण गर्ने भन्ने प्रणाली बनाउन र बसाउन सजिलो छैन। किनकि, हाम्रो प्रवृत्ति थेत्तरो भइसकेको छ। हाम्रा सेवकहरू यति अररिएका र जब्बर छन्, उघ्राउन नपाउन्जेल टसमस हुँदैनन्। उदाहरणका लागि स्थानीय सरकारसामु कुनै काम लिएर जानुहोस्, कि खुवाउनुपर्छ, कि रित्तै फर्किनुपर्छ। समयमा काम नगरिदिएपछि भाषा बुझ्नुपर्ने हुन्छ। यही भाषा बुझाइ लोकतन्त्रको अभिन्न अंगजत्तिकै बनेको छ। ठान्नुहोस् स्वतन्त्रताभित्र खानेखुवाउने स्वतन्त्रता पनि पर्छ। खान नपाए उनीहरूको हक हनन हुन्छ। यो खासमा राज्यबाटै संरक्षित हक हो। नत्र त्यस्तालाई किन ठेगान लाइँदैन ? यो देश सबैको हो। जसरी आमाको दूधमा हरेक नवजात सन्तानलाई हक हुन्छ, उसरी नै देशका सुविधामा सबैको समानता हुन्छ। जो दूध खाने उमेर पार गरेर खाना पचाउने स्तरमा पुग्छ, पालो भाइबहिनीको आउँछ। सबै बढेपछि मात्र आमालाई सुखशान्ति हुन्छ। परिवार र जीवनजस्तै देशको संरचना हुन्छ। तर, यहाँको कार्यशैली ठीक उल्टो छ। भाइबहिनीलाई पालो दिन यहाँ कोही तयार छैन। अवसर एउटैले लुड्याउने अनि भन्ने समावेशी लोकतन्त्र। कुर्सीमाथि आफ्नो पिँधमा काँटी ठोकेजसरी बस्ने अनि भाषण गर्ने समान सहभागिताका। अनि, नेपालआमाको जीवनमा सुखशान्ति कहिले आओस् ? मै खाउँ मै लाउँको सिंहदरबारे यही शैली पक्कै तलसम्म अब पुग्नेछ। किनकि, नेता यिनै हुन्। ढाँचा यही हो। पारा उही हो। झट्ट हेर्दा पनि सिंहदरबारहरू साँच्चै सिंह नै बनेर आँगन पुगेका छन्, जसको गर्जनले सर्वसाधारण गुहार माग्न थालेका छन्। तिनले सहजता र समानता ल्याउनेछन् भनेर कसरी आकलन गर्ने ? अझ विश्वास कसरी गर्ने ? ००० गाउँगाउँमा गएका सिंहदरबारहरूले के बिर्खबहादुरहरूका छोराछोरीलाई डाक्टर बनाउँछन् ? इन्जिनियर बनाउँछन् ? सांसद बनाउँछन् ? अरू त छाडिदिउँ वडा सदस्यसम्म बनाउँछन् ? जबसम्म बिर्खबहादुरका सन्तानले यस्ता ठाउँ पाउँदैनन्, ७ सय ६१ त छाडौं ७ लाख ६१ हजार सिंहदरबार जन्माए पनि केही हुनेवाला छैन। हामीले त बदल्नु छ देश। उकास्नु छ जनताको स्तर। उठाउनु छ पिछडिएकालाई। ल्याउनु छ सुशासन। त्यसलाई भनिने छ वास्तविक लोकतन्त्र । त्यसका लागि जनताका साथी बन्नुपर्छ सिंहदरबारहरू ! गुप्तरूपी होइन, पारदर्शी हुनुपर्छ। सल्लाह लिनुपर्छ, सेवा दिनुपर्छ। तब मात्र श्राद्ध गर्ने दुनाटपराको कर तिर्दा मज्जा आउँछ !"
मलेसियाविरुद्ध ८४ रनको लक्ष्य पछ्याउँदै नेपाल,काठमाडौं : सिंगापुरमा जारी आईसीसी टीट्वेन्टी विश्वकप क्रिकेट अन्तर्गत एसियाली क्षेत्रको अन्तिम चरणको छनोट प्रतियोगितामा नेपाल र मलेसियामा मलेसियाको खेल ९ ओभरमा छोट्याइएको छ । निर्धारित समयमा वर्षाका कारण खेल सुरु हुन नसकेपछि ९ ओभरमा छोट्याइएको हो । मलेसियाले पहिला ब्याटिङ गरी ९ ओभरमा ७ विकेट गुमाएर ८३ रन बनाएको छ । नेपालले ८४ रनको लक्ष्य पाई लक्ष्य पछ्याइरहेको छ । ५ ओभरको खेल सकिँदा नेपालले ६० रन जोडेको छ । विकेट गुमेको छैन् ।
"मलेसियामाथि नेपालको जित, शीर्षको दाबेदारी कायमै","काठमाडौं : सिंगापुरमा जारी आईसीसी टीट्वेन्टी विश्वकप क्रिकेट अन्तर्गत एसियाली क्षेत्रको अन्तिम चरणको छनोट प्रतियोगितामा नेपालले मलेसियामाथि जित हात पारेको छ । वर्षाका कारण ९ ओभरमा छोट्याइको खेलमा नेपालले मलेसियालाई ७ विकेटले हराउँन सफल भएको हो । मलेसियाले दिएको ८४ रनको लक्ष्य नेपालले ८ ओभरमा ३ विकेट गुमाएर पूरा गरेको हो । नेपालको जितका लागि कप्तान ज्ञानेन्द्र मल्लले २१ बलमा ५१ रन बनाई विस्फोटक ब्याटिङ गरे । मल्लले ५ चौका र ३ छक्का प्रहार गरे। अर्का ओपनर प्रदीप ऐरीले १४ बलमा १२ रन बनाए । विनोद भण्डारीले ८ बलमा १३ रन बनाए । पारसलाई स्वास्थ्य समस्या भएपछि नेपाली टोलीको कप्तानी ज्ञानेन्द्र मल्लले गरेका थिए । निर्धारित समयमा वर्षाका कारण खेल सुरु हुन नसकेपछि ९ ओभरमा छोट्याइएको हो । नेपालले टस जितेर पहिले फिल्डिङ रोजेको थियो । मलेसियाले पहिला ब्याटिङ गरी ९ ओभरमा ७ विकेट गुमाएर ८३ रन बनाएको थियो। नेपालका लागि सोमपाल कामीले ३, वसन्त रेग्मीले २ , करण केसी र सन्दीप लामिछानेले ११ विकेट लिए । पहिलो खेलमा मंगलबार कतारसँग पराजित भएको नेपालले मलेसियामाथि जित निकाली शीर्ष स्थानको दाबेदार बनेको छ । जित सँगै नेपाल तेस्रो स्थानमा उक्लिएको छ । विश्वकप छनोटको बाटो सहज भएको छ । नेपालले अब शनिबार कुबेतसँग र आइतबार सिंगापुरसँग प्रतिस्पर्धा गर्नेछ । यी दुवै खेलमा जित हात पारे नेपाल शीर्ष स्थानमा रहँदै टीट्वेन्टी विश्वकपको ग्लोबल क्वालिफायर (विश्वस्तरीय छनोट) खेल्ने अवसर पाउनेछ । विश्वस्तरीय छनोट प्रतियोगिता आगामी अक्टोबरमा संयुक्त अरब इमिरेट्स ९यूएई० मा आयोजना हुनेछ । १४ टोलीको सहभागिता रहने विश्वस्तरीय छनोट प्रतियोगिताको शीर्ष स्थानमा आउने ६ टोलीले भने सन् २०२० मा अस्ट्रेलियामा आयोजना हुने टीट्वेन्टी विश्वकप खेल्ने अवसर पाउनेछन् ।"
घुमफिरमा मेसी र रोनाल्डो,"युरोपियन फुटबलको नयाँ सिजन सुरु हुनै लाग्दा अधिकांश खेलाडी अभ्यासमा व्यस्त छन्। तर, स्पेनिस क्लब बार्सिलोनाका स्टार स्ट्राइकर लियोनल मेसी भने परिवारसँग घुमफिरमा मस्त छन्। उनले समुन्द्री किनारमा तीन छोरा र श्रीमतीसँग बिदा मनाउँदै गरेको तस्बिर सामाजिक सञ्जाल इन्स्टाग्राममा पोस्ट गरेका छन्। तस्बिरमा उनी छोराहरू थिएगो, सिरो र मातेओ र श्रीमती एन्तोनिलालाई राखेर जिप चलाइरहेका देखिन्छन्। बार्सिलोनाका अधिकांश खेलाडी टिममा फर्केर अभ्यासमा जुटे पनि मेसी भने बिदामा रहेका हुन्। युरोपेली फुटबलमा मेसीका प्रतिद्वन्द्वी मानिने पोर्चुगाली स्ट्राइकर क्रिस्टियानो रोनाल्डोले पनि नयाँ सिजनको प्रशिक्षणसँगै परिवारलाई समय दिएका छन्। इटालियन च्याम्पियन क्लब युभेन्टसबाट खेल्दै आएका उनले क्लबको प्रिसिजन अभ्यासमा व्यस्त रहँदा पनि छोराछोरी र प्रेमिकासहित रुफटप डिनर गरेका हुन्। स्पेनिस क्लब रियल मड्रिड छाडेर युभेन्टस गएका रोनाल्डोको गत सिजनमा प्रदर्शन सामान्य रह्यो। उनले क्लबका लागि जम्मा ३१ खेल खेले र त्यसमा २१ गोल गरे। खेल जीवनकै उत्तराद्र्धमा आइपुगेका ३४ वर्षे रोनाल्डोले अबको सिजनमा राम्रो प्रदर्शनको तयारी गरेका छन्।"
"नेपाललाई अर्काे धक्का, मलेसियासँगको खेल वर्षाले अवरुद्ध",काठमाडौं : सिंगापुरमा जारी आईसीसी टीट्वेन्टी विश्वकप क्रिकेट अन्तर्गत एसियाली क्षेत्रको अन्तिम चरणको छनोट प्रतियोगितामा आज हुने नेपाल र मलेसियाको खेल वर्षाका कारण अवरुद्ध भएको छ। नेपाली समयअनुसार बिहान सवा सात बजे सुरु हुनुपर्ने खेल वर्षाका कारण सुरु हुन सकेको छैन। यसै प्रतियोगिताको मंगलबार सिंगापुर र कुबेतबीचको खेल पनि वर्षाका कारण रद्द हुँदा दुवै टोलीले ११ अंक बाँडेका थिए। वर्षा नरोकिए के हुन्छ ? यस प्रतियोगितामा शीर्ष स्थानमा रहँदै ग्लोबल क्वालिफायरमा स्थान बनाउने लक्ष्यकासाथ सिंगापुर पुगेको नेपाली टोलीलाई अर्काे निराशा थपिएको छ। मंगलबार बिहान भएको पहिलो खेलमा कतारसँग पराजित भएपछि नेपाल दबाबमा परेको थियो। मंगलबार सिंगापुर र कुवेतको खेल वर्षाले रोकिएर अंक बाँडिएपछि नतिजा नेपालको पक्षमा ढल्किएको थियो। बाँकी तीन खेलमा जित हातपारे नेपाल शीर्ष स्थानमा रहँदै ग्लोबल क्वालिफायरमा पुग्ने पक्का थियो।वर्षाका कारण मलेसियासँगको खेल रद्द भएको खण्डमा नेपाललाई ठूलो झट्का लाग्नेछ। शीर्ष स्थानका लागि नेपालले अन्य टोलीको नतिजा र रनरेटको अंक गणितमा भरपर्नु पर्नेछ। ५ टोली सम्मिलित प्रतियोगितामा नेपाल अंकविहीन हुँदै पुच्छारमा छ। एक खेलमा जित र वर्षाले अंक बाडिँदा ३ अंक बनाएको सिंगपुरको शीर्ष स्थानमा छ। सोमबार कुबेतमाथि ४२ रनको जित हात पारेको मलेसिया २ अंककासाथ दोस्रो स्थानमा छ। पहिलो खेलमा सिंगापुरसँग पराजित भएको र नेपालमाथि विजय प्राप्त गरेको कतार तेस्रो स्थानमा र १ अंक भएको कुवेत चौथो स्थानमा छ। आजको खेल वर्षाले रोकिएमा नेपालले एक अंक पाउँछ। मलेसियाको तीन अंक हुन्छ। बाँकी खेलमा नेपालले सिंगापुर र कुवेतमाथि जित हात पारेको खण्डमा ५ अंक हुन्छ। सिंगापुरले मलेसिया र नेपालसँग खेल्न बाँकी छ। सिंगापुरले मलेसियालाई हराएमा र नेपालसँग हारेमा उसको ५ अंक हुन्छ। मलेसियाले अर्काे खेल कतारसँग खेल्न बाँकी छ। उसले बाँकी दुवै खेल जितेमा ७ अंक बनाई सहजै शीर्ष स्थानमा पुग्छ। एक खेल हारेमा ५ अंक मात्रै हुन्छ। आजको खेल रद्द भएमा नेपाललाई शीर्ष स्थानमा पुग्न तीन नतिजामा भर पर्नुपर्छ १ नेपालले बाँकी खेल जित्नुपर्छ २ मलेसियाले कम्तिमा एक खेल हार्नुपर्छ ३नेपाल सिंगापुर र मलेसियाभन्दा रनरेटमा माथि हुनुपर्छ तुलनात्मकरुपमा कमजोर कतारसँग हार व्यहोरेपछि नेपाललका लागि विश्वकप यात्रा कठिन बन्ने देखिएको छ।
मालिंगाको सन्न्यासले श्रीलंकालाई चिन्ता,"कोलम्बो : श्रीलंका क्रिकेट टोलीका प्रभावशाली बलर लासिथ मालिंगाले यसै महिना एकदिवसीय अन्तर्राष्ट्रिय क्रिकेटबाट सन्न्यास लिने घोषणा गरेका छन्। ३५ वर्षीय मालिंगाले यसै महिना सुरु हुने बंगलादेशविरुद्घको एकदिवसीय अन्तर्राष्ट्रिय क्रिकेट शृंखलाका क्रममा सन्न्यास लिन लागेका हुन्। मालिंगाले बंगलादेशविरुद्घको पहिलो खेलपछि एकदिवसीय क्रिकेटबाट सन्न्यास लिने बताएका हुन्। श्रीलंका र बंगलादेशबीचको पहिलो एकदिवसीय क्रिकेट आगामी शुक्रबार कोलम्बोमा खेलिने छ। मालिंगाको सन्न्यासपछि श्रीलंकाली टोलीमा अनुभवी बलरको अभाव खट्किने छ। श्रीलंकाका कप्तान दिमुथ करुणारत्ने पनि यो कुरामा सहमत छन्। मालिंगाको सन्न्यास हाम्रा लागि निकै ठूलो क्षति हो। तत्काल उनको अभाव पूरा गर्ने अर्को बलर अहिले हामीसँग छैन, करुणारत्ने भन्छन्, बंगलादेशविरुद्घको शृंखलापछि हामीले सबैभन्दा बढी विश्वास गरेको बलर हामीसँग हुने छैनन्। त्यसैले उनको विकल्प खोज्नु हाम्रा लागि सबैभन्दा ठुलो चुनौती हो। मलिंगाले सन्न्यासको विषयमा आफूसँग पनि कुरा गरिसकेको करुणारत्नेले जनाएका छन्। हालै सम्पन्न विश्वकपमा श्रीलंका लिग चरणबाटै बाहिरिएको थियो। यद्यपि विश्वकपमा मालिंगाले सात खेल खेल्दै १३ विकेट लिएका थिए। मालिंगा उक्त विश्वकपमा सर्वाधिक विकेट लिने श्रीलंकाली बलर हुन्। विश्वकपमा अर्का श्रीलंकाली बलर इसुरु उडनाले सात खेल खेलेर ६ विकेटमात्र लिन सकेका थिए। मालिंगाको सन्न्यासपछि हामीले अर्को विश्वकपलाई ध्यानमा राखी अहिलेदेखि युवा बलरको क्षमता अभिवृद्धिमा ध्यान दिनु आवश्यक छ, करुणारत्ने भन्छन्। मालिंगाले सन् २००४ को जुलाई १७ मा संयुक्त अरब इमिरेट्विरुद्घको खेलमार्फत एकदिवसीय प्रतियोगितामा डेब्यु गरेका थिए। आफ्नो डेब्यु खेलमा उनले एक विकेट लिएका थिए। उनले श्रीलंकाका लागि हालसम्म दुई सय २५ एकदिवसीयको दुई सय १९ पालिमा कुल तीन सय ३५ विकेट लिइसकेका छन्। एकदिवसीय क्रिकेटको उनको उत्कृष्ट प्रदर्शन ३८ रन दिएर ६ विकेट हो। उनले आठ खेलमा पाँच विकेट लिएका छन् भने ११ वटा खेलमा चार विकेट हात पारेका छन्। टेस्ट क्रिकेटमा भने उनले हालसम्म ३० खेलको ५९ पालिमा एक सय एक विकेट लिएका छन्। टेस्ट क्रिकेटमा उनको उत्कृष्ट प्रदर्शन ५० रन दिएर पाँच विकेट हो। टेस्ट क्रिकेटलाई भने उनले आगामी दिनमा पनि निरन्तरता दिनेछन्। यसैगरी अन्तर्राष्ट्रिय टीट्वेन्टी क्रिकेटमा पनि उनले ७३ खेल खेल्दै ९७ विकेट लिएका छन्। टीट्वेन्टीमा उनको उत्कृष्ट प्रदर्शन ३१ रन दिएर पाँच विकेट हो।"
चेल्सीसँग हार्यो बार्सिलोना,टोकियो : प्रिसिजन टुरअन्तर्गत मैत्रीपूर्ण खेलमा इङ्लिस क्लब चेल्सीले स्पेनिस महारथी बार्सिलोनालाई पराजित गरेको छ । जापानको टोकियोमा मंगलबार भएको प्रतिस्पर्धात्मक खेलमा चेल्सीले बार्सिलोनालाई २१ गोलले हरायो । बार्सिलोनाले भर्खरमात्र टोलीमा अनुबन्ध भएका चर्चित खेलाडी एन्टोइन ग्रिजम्यान र डी जोङलाई मैदानमा उतारेको थियो । खेलमा सुरुआती अग्रता चेल्सीले लिएको थियो । टमी अब्राहमले ३४औं मिनेटमा गोल गर्दै चेल्सीको उत्साह थपेका थिए । दोस्रो हाफमा दुवै टोलीले एक एक गोल गरे । ८१औं मिनेटमा चेल्सीका रोस बार्केलीले गोल गर्दै टोलीको अग्रता दोब्बर बनाए । उनले डीबक्स छेउ नेल्सन सेमेडोले दिएको पासमा उत्कृष्ट गोल गरेका थिए । खेलको अन्तिमसम्म चेल्सीको दबाबमा परेको बार्सिलोनाले दोस्रो हाफको इन्जुरी समयमा सान्त्वना गोल फर्काएको थियो । बार्सिलोनाका लागि इभान राकिटिकले गोल गरे । राकिटिकले करिब २० यार्ड टाढाबाट आकर्षक गोल गरेका थिए । पहिलो हाफमा कमजोर देखिएको बार्सिलोनाले दोस्रो हाफमा सुधारिएको खेल खेले पनि हार टार्न सकेन । बार्सिलोनाले टोलीका स्टार खेलाडी एवं कप्तान लियोनल मेसीबिना चेल्सीसँग खेलेको थियो । कोपा अमेरिकामा अर्जेन्टिना सेमिफाइनलबाट बाहिरिएपछि केही निराश बनेका मेसी अहिले बिदामा बसेका छन् । टोलीका आशा गरिएका ग्रिजम्यानले चेल्सीविरुद्ध खासै प्रभाव जमाउन सकेनन् । प्रिसिजनका लागि बार्सिलोनाले चेल्सीसँग पहिलो खेल खेलेको हो । प्रिसिजन तयारीका लागि चेल्सी केही समयदेखि जापानमा छ । यसअघि शुक्रकार खेलिएको खेलमा चेल्सी जापानको कावासाकी क्लबसँग १० गोलले पराजित भएको थियो ।
बडिबिल्डिङ स्टार मल्लिका,"पछिल्लो समय नेपालमा शारीरिक सुगठन (बडिबिल्डिङ) को चर्चा निकै हुन थालेको छ। सन् २०१६ को अन्तिममा ननिता महर्जनले थाइल्यान्डमा आयोजना भएको आठौँ वल्र्ड बडिबिल्डिङ एन्ड फिजिक स्पोट्र्स च्याम्पियनसिपमा कांस्य पदक जितेपछि शारीरिक सुगठनको चर्चा सुरु भएको हो। गत वर्ष महेश्वर महर्जनले थाइल्यान्डकै चाङमईमा भएको दशौँ शारीरिक सुगठन तथा फिजिक स्पोट्र्स च्याम्पियनसिपमा स्वर्ण जितेपछि देशमा बडिबिल्डिङको चर्चा झनै चुलियो। गत फागुनमा बडिबिल्डिङको विश्वकप मानिने मिस्टर ओलम्पियाडको छनोट प्रतियोगिता आईएफबीबी प्रोफेसनल लिग नेपालमै आयोजना भयो। उक्त च्याम्पियनसिपमा शारीरिक सुगठनमा सबैभन्दा ठूलो शरीर भएका रोली विंकलार पनि नेपाल आएका थिए। गेस्ट पोजरका रूपमा रोली नेपाल आएपछि बडिबिल्डिङका विषयमा निकै चर्चा चलेको थियो। उक्त च्याम्पियनसिपमा विभिन्न देशबाट सहभागी बडिबिल्डरले चार वटा प्रोकार्डका लागि प्रतिस्पर्धा गरेका थिए। शारीरिक सुगठनलाई पुनः एक पटक चर्चामा ल्याउने काम गरेको छ, बाह्रौँ दक्षिण एसियाली शारीरिक सुगठन च्याम्पियनसिपले। गत शनिबार आयोजना भएको च्याम्पियनसिपमा नेपालले तीन वटा स्वर्ण पदक जित्न सफल भयो। कुल १८ स्वर्णको प्रतिस्पर्धामा नेपाल समग्रमा अफगानिस्तानपछि दोस्रो भएको थियो। मल्लिकाको उदय नेपालले तेस्रो पटक आयोजना गरेको बहुप्रतीक्षित उक्त च्याम्पियनसिपमा स्वर्ण पदक जित्ने तीन नेपाली खेलाडीमध्ये एक हुन्, मल्लिका शाक्य। उनीसँगै पुरुष एथलेटिक्स फिजिक्सको १ सय ६७ सेमीमाथिको स्पर्धामा नरेश मुन्जिकार र बडिबिल्डिङको ६५ केजी तौल समूहमा समीर श्रेष्ठले स्वर्ण जितेका थिए। मल्लिकाले च्याम्पियनसिपको महिलाको मोडल फिजिकमा तीन खेलाडीलाई पछि पार्दै स्वर्ण जितेकी थिइन्। मल्लिकाले नेपालकै पूजा श्रेष्ठ र भारतकी निश्रिन पारिखलाई पछि पार्दै स्वर्ण पदक आफ्नो बनाइन्। मोडल फिजिक उचाइका आधारमा हुने प्रतिस्पर्धा हो। बडिबिल्डिङमा तौल समूहका आधारमा प्रतिस्पर्धा हुन्छ भने त्यसअन्तर्गतको एथलेटिक्स फिजिक्स, मेन्स फिजिक्स, वुमन फिजिक्स, स्पोट्र्स फिजिक्स चाहिँ उचाइका आधारमा फरकफरक समूहमा प्रतिस्पर्धा हुन्छ। भूकम्पपछि शारीरिक सुगठन मल्लिका काठमाडौँकी स्थायी बासिन्दा हुन्। २०७२ सालको भूकम्पअघि कालीमाटीमा बसोबास गर्ने मल्लिका अहिले कलंकी, ढुंगेअड्डामा बस्छिन्। भूकम्पअघि उनलाई न फिटनेसका बारेमा जानकारी थियो, न त बडिबिल्डिङबारे नै। उनी पहिलो पटक २०७२ मा जिमहलमा छिरेकी थिइन्। सुरुमा फिटनेसका लागि जिम छिरेकी मल्लिकाले कार्डियो इन्स्ट्रक्टरका रूपमा काम सुरु गरेकी थिइन्। कार्डियो तौल घटाउने कसरत हो। मोटो शरीर भएकालाई उनले व्यायाममार्फत तौल घटाउने फर्मुला सिकाउने गर्थिन्। उनले अहिले पनि काठमाडौँका विभिन्न फिटनेस सेन्टरमा इन्स्ट्रक्टरका रूपमा काम गर्दै आएकी छिन्। उनी हरेक दिन दैनिक दुईचार घण्टा यही कर्ममा व्यस्त हुन्छिन्। २९ वर्षीया मल्लिकालाई सातौँ वल्र्ड च्याम्पियनसिपका ऐतिहासिक रजत पदक विजेता रुजेश शाहीले बडिबिल्डिङ च्याम्पियनसिपमा सहभागी हुन सुझाव दिए। मेरो शारीरिक बनावट देखेर रुजेश गुरुले बडिबिल्डिङमा लाग्न सुझाव दिनुभयो, उनले भनिन्, गुरुको सुझाव राम्रै लागेपछि तीन वर्षयता कार्डियो इन्स्ट्रक्टरसँगै बडिबिल्डिङलाई पनि सँगसँगै अगाडि बढाइरहेकी छु। मल्लिकालाई बडिबिल्डिङबारे खासै जानकारी थिएन। उनले प्रारम्भिक शिक्षा रुजेश शाहीबाटै लिइन्। केही समय प्रशिक्षण लिएपछि मिस्टर एन्ड मिस हिमालय प्रतियोगितामा सहभागिता जनाइन्। पहिलो सहभागितामा चौथो स्थान हात पारेकी थिइन्। पहिलो सहभागितामै उत्कृष्ट नतिजा आएपछि हौसिएकी मल्लिकाले यही खेललाई निरन्तरता दिने योजना बनाइन्। यसअघि आफ्नो फिटनेसमा ध्यान केन्द्रित गर्दै आएकी उनी प्रतियोगिताको तयारीमा पनि व्यस्त हुन थालिन्। च्याम्पियनसिपको तयारी नेपालमा बाह्रौँ दक्षिण एसियाली शारीरिक सुगठन च्याम्पियनसिप आयोजना हुने एक वर्षअघि नै तय भइसकेको थियो। अघिल्ला दुई संस्करण सफलतापूर्वक आयोजना गरिसकेको नेपाल बडिबिल्डिङ एन्ड फिटनेस संघले यो संस्करणलाई पनि भव्य बनाउन अभियान नै थालेको थियो। प्रतियोगितालाई सफलतापूर्वक सम्पन्न गर्न संघ लागेको थियो भने खेलाडी पनि धेरैभन्दा धेरै पदक आफ्नै देशमा राख्न निरन्तर प्रशिक्षणमा व्यस्त थिए। अन्य खेलाडीसँगै मल्लिका पनि प्रशिक्षणमा व्यस्त थिइन्। उनलाई रुजेशले हरेक दिन प्रशिक्षण दिँदै आएका थिए। खेलाडीहरूले तीनचार महिनाअघिदेखि तयारी गर्नुपर्ने भएकाले सबै खेलाडी प्रशिक्षणमा व्यस्त भए। प्रतियोगिताको मिति नजिकिएसँगै उनीहरूले आफ्नो तयारीलाई पनि तीव्र बनाएका थिए। खेलाडीले दिनमा दुई पटकसम्म प्रशिक्षण गर्न थाले। मल्लिकाले पनि आफूलाई निखार्दै लगिन्। धेरै मेहनत गरे पनि आफूभन्दा निकै सिनियर खेलाडीसँग प्रतिस्पर्धा गर्नुपर्ने भएपछि उनलाई पदक जितिन्छ भन्ने लागेकै थिएन। यो मेरो पहिलो अन्तर्राष्ट्रिय सहभागिता भएकाले पनि पदक जितिन्छ भनेर सोचेकै थिइनँ, उनले भनिन्, नसोचेको पदक जित्दा निकै खुशी छु। हरेक प्रतियोगितामा सहभागी हुने योजना मल्लिका हरेक दिन व्यस्त रहन्छिन्, फिटनेस ट्रेनिङ, खेलको तयारी र कार्डियो इन्स्ट्रक्टरको काम। उनलाई हरेक दिन भ्याइनभ्याइ हुन्छ। व्यस्त दिनचर्या हुँदाहुँदै पनि उनले राष्ट्रिय तथा अन्तर्राष्ट्रिय प्रतियोगितामा सहभागिता जनाउने योजना बनाएकी छिन्। अहिले देशका विभिन्न स्थानमा प्रतियोगिता हुन थालेका छन्, उनले भनिन्, सकेसम्म धेरैभन्दा धेरै प्रतियोगितामा सहभागी हुन्छु र धेरै अनुभव बटुल्न चाहन्छु। यसले अन्तर्राष्ट्रिय प्रतियोगितालाई पनि मद्दत पुयाउने विश्वास छ। बडिबिल्डिङको सुरुवात नेपालमा शारीरिक सुगठनको सुरुवात शहीद धर्मभक्त माथेमाबाट सुरु भएको हो। भारतको बंगालमा सिकेको कला उनले नेपालमा पनि विस्तार गरेका थिए। धर्मभक्तले राजा त्रिभुवनलाई समेत शारीरिक व्यायाम गराउने गरेका थिए। राणाले राजालाई पनि दरबारभित्र सीमित राखेको त्यो समयमा शारीरिक व्यायाम प्रजातन्त्र प्राप्तिको आन्दोलनको मियो बनेको थियो। धर्मभक्तले राजा र परिवर्तनगामी जनताबीच सम्बन्ध स्थापित गर्न यही व्यायामलाई प्रयोग गरेका थिए। धर्मभक्तको अभियानलाई अनुशरण गर्दै मुलुकमा प्रजातन्त्र स्थापना भएपछि २०१० सालमा नेपाल व्यायाम मन्दिर स्थापना भएको थियो। सुरुमा शारीरिक व्यायामका लागि मात्रै व्यायाम मन्दिर स्थापना भए पनि पछि भने यसले धर्मभक्तकै नाममा धर्मश्री प्रतियोगिता सुरु गरेको थियो। अहिले काठमाडौँ उपत्यकामा सयौँ व्यायामशालामा शारीरिक व्यायामका साथै खेलाडीले पनि प्रशिक्षण लिँदै आएका छन्। अहिले नेपाल व्यायाम मन्दिरले धर्मश्री र संघले विभिन्न राष्ट्रिय तथा अन्तर्राष्ट्रिय प्रतियोगिता आयोजना गर्दै आएको छ। यसबाहेक विभिन्न क्लब र व्यायामशालाले विभिन्न नाममा बडिबिल्डिङका प्रतियोगिता आयोजना गर्दै आएका छन्। तर, राष्ट्रिय र अन्तर्राष्ट्रिय प्रतियोगितामा शारीरिक सुगठनले लगातार सफलता हासिल गरे पनि त्यो खेलाडीको व्यक्तिगत मेहनतमा मात्रै निर्भर रहँदै आएको छ। निजी रूपमा सयौँ फिटनेस खुले पनि खेलाडीले अभ्यास गर्ने राम्रो ठाउँ पाउन सकेका छैनन्। उनीहरूले आफ्नै खर्चमा प्रशिक्षण गर्नु परिरहेको छ। खेलाडीले प्रतियोगितामा सहभागी हुनुभन्दा तीनचार महिनाअघिदेखि नै कठिन परिश्रम गर्नुपर्छ। नियमित प्रशिक्षणसँगै डाइट र औषधि पनि मिलाउनुपर्ने भएकाले हरेक प्रतियोगितामा सहभागी हुनुअघि खेलाडीले लाखौँ रुपैयाँ खर्च गर्नुपर्ने अवस्था छ।"
घुमफिरमा मेसी र रोनाल्डो,"युरोपियन फुटबलको नयाँ सिजन सुरु हुनै लाग्दा अधिकांश खेलाडी अभ्यासमा व्यस्त छन्। तर, स्पेनिस क्लब बार्सिलोनाका स्टार स्ट्राइकर लियोनल मेसी भने परिवारसँग घुमफिरमा मस्त छन्। उनले समुन्द्री किनारमा तीन छोरा र श्रीमतीसँग बिदा मनाउँदै गरेको तस्बिर सामाजिक सञ्जाल इन्स्टाग्राममा पोस्ट गरेका छन्। तस्बिरमा उनी छोराहरू थिएगो, सिरो र मातेओ र श्रीमती एन्तोनिलालाई राखेर जिप चलाइरहेका देखिन्छन्। बार्सिलोनाका अधिकांश खेलाडी टिममा फर्केर अभ्यासमा जुटे पनि मेसी भने बिदामा रहेका हुन्। युरोपेली फुटबलमा मेसीका प्रतिद्वन्द्वी मानिने पोर्चुगाली स्ट्राइकर क्रिस्टियानो रोनाल्डोले पनि नयाँ सिजनको प्रशिक्षणसँगै परिवारलाई समय दिएका छन्। इटालियन च्याम्पियन क्लब युभेन्टसबाट खेल्दै आएका उनले क्लबको प्रिसिजन अभ्यासमा व्यस्त रहँदा पनि छोराछोरी र प्रेमिकासहित रुफटप डिनर गरेका हुन्। स्पेनिस क्लब रियल मड्रिड छाडेर युभेन्टस गएका रोनाल्डोको गत सिजनमा प्रदर्शन सामान्य रह्यो। उनले क्लबका लागि जम्मा ३१ खेल खेले र त्यसमा २१ गोल गरे। खेल जीवनकै उत्तराद्र्धमा आइपुगेका ३४ वर्षे रोनाल्डोले अबको सिजनमा राम्रो प्रदर्शनको तयारी गरेका छन्।"
"नेपाललाई अर्काे धक्का, मलेसियासँगको खेल वर्षाले अवरुद्ध",काठमाडौं : सिंगापुरमा जारी आईसीसी टीट्वेन्टी विश्वकप क्रिकेट अन्तर्गत एसियाली क्षेत्रको अन्तिम चरणको छनोट प्रतियोगितामा आज हुने नेपाल र मलेसियाको खेल वर्षाका कारण अवरुद्ध भएको छ। नेपाली समयअनुसार बिहान सवा सात बजे सुरु हुनुपर्ने खेल वर्षाका कारण सुरु हुन सकेको छैन। यसै प्रतियोगिताको मंगलबार सिंगापुर र कुबेतबीचको खेल पनि वर्षाका कारण रद्द हुँदा दुवै टोलीले ११ अंक बाँडेका थिए। वर्षा नरोकिए के हुन्छ ? यस प्रतियोगितामा शीर्ष स्थानमा रहँदै ग्लोबल क्वालिफायरमा स्थान बनाउने लक्ष्यकासाथ सिंगापुर पुगेको नेपाली टोलीलाई अर्काे निराशा थपिएको छ। मंगलबार बिहान भएको पहिलो खेलमा कतारसँग पराजित भएपछि नेपाल दबाबमा परेको थियो। मंगलबार सिंगापुर र कुवेतको खेल वर्षाले रोकिएर अंक बाँडिएपछि नतिजा नेपालको पक्षमा ढल्किएको थियो। बाँकी तीन खेलमा जित हातपारे नेपाल शीर्ष स्थानमा रहँदै ग्लोबल क्वालिफायरमा पुग्ने पक्का थियो।वर्षाका कारण मलेसियासँगको खेल रद्द भएको खण्डमा नेपाललाई ठूलो झट्का लाग्नेछ। शीर्ष स्थानका लागि नेपालले अन्य टोलीको नतिजा र रनरेटको अंक गणितमा भरपर्नु पर्नेछ। ५ टोली सम्मिलित प्रतियोगितामा नेपाल अंकविहीन हुँदै पुच्छारमा छ। एक खेलमा जित र वर्षाले अंक बाडिँदा ३ अंक बनाएको सिंगपुरको शीर्ष स्थानमा छ। सोमबार कुबेतमाथि ४२ रनको जित हात पारेको मलेसिया २ अंककासाथ दोस्रो स्थानमा छ। पहिलो खेलमा सिंगापुरसँग पराजित भएको र नेपालमाथि विजय प्राप्त गरेको कतार तेस्रो स्थानमा र १ अंक भएको कुवेत चौथो स्थानमा छ। आजको खेल वर्षाले रोकिएमा नेपालले एक अंक पाउँछ। मलेसियाको तीन अंक हुन्छ। बाँकी खेलमा नेपालले सिंगापुर र कुवेतमाथि जित हात पारेको खण्डमा ५ अंक हुन्छ। सिंगापुरले मलेसिया र नेपालसँग खेल्न बाँकी छ। सिंगापुरले मलेसियालाई हराएमा र नेपालसँग हारेमा उसको ५ अंक हुन्छ। मलेसियाले अर्काे खेल कतारसँग खेल्न बाँकी छ। उसले बाँकी दुवै खेल जितेमा ७ अंक बनाई सहजै शीर्ष स्थानमा पुग्छ। एक खेल हारेमा ५ अंक मात्रै हुन्छ। आजको खेल रद्द भएमा नेपाललाई शीर्ष स्थानमा पुग्न तीन नतिजामा भर पर्नुपर्छ १ नेपालले बाँकी खेल जित्नुपर्छ २ मलेसियाले कम्तिमा एक खेल हार्नुपर्छ ३नेपाल सिंगापुर र मलेसियाभन्दा रनरेटमा माथि हुनुपर्छ तुलनात्मकरुपमा कमजोर कतारसँग हार व्यहोरेपछि नेपाललका लागि विश्वकप यात्रा कठिन बन्ने देखिएको छ।
मालिंगाको सन्न्यासले श्रीलंकालाई चिन्ता,"कोलम्बो : श्रीलंका क्रिकेट टोलीका प्रभावशाली बलर लासिथ मालिंगाले यसै महिना एकदिवसीय अन्तर्राष्ट्रिय क्रिकेटबाट सन्न्यास लिने घोषणा गरेका छन्। ३५ वर्षीय मालिंगाले यसै महिना सुरु हुने बंगलादेशविरुद्घको एकदिवसीय अन्तर्राष्ट्रिय क्रिकेट शृंखलाका क्रममा सन्न्यास लिन लागेका हुन्। मालिंगाले बंगलादेशविरुद्घको पहिलो खेलपछि एकदिवसीय क्रिकेटबाट सन्न्यास लिने बताएका हुन्। श्रीलंका र बंगलादेशबीचको पहिलो एकदिवसीय क्रिकेट आगामी शुक्रबार कोलम्बोमा खेलिने छ। मालिंगाको सन्न्यासपछि श्रीलंकाली टोलीमा अनुभवी बलरको अभाव खट्किने छ। श्रीलंकाका कप्तान दिमुथ करुणारत्ने पनि यो कुरामा सहमत छन्। मालिंगाको सन्न्यास हाम्रा लागि निकै ठूलो क्षति हो। तत्काल उनको अभाव पूरा गर्ने अर्को बलर अहिले हामीसँग छैन, करुणारत्ने भन्छन्, बंगलादेशविरुद्घको शृंखलापछि हामीले सबैभन्दा बढी विश्वास गरेको बलर हामीसँग हुने छैनन्। त्यसैले उनको विकल्प खोज्नु हाम्रा लागि सबैभन्दा ठुलो चुनौती हो। मलिंगाले सन्न्यासको विषयमा आफूसँग पनि कुरा गरिसकेको करुणारत्नेले जनाएका छन्। हालै सम्पन्न विश्वकपमा श्रीलंका लिग चरणबाटै बाहिरिएको थियो। यद्यपि विश्वकपमा मालिंगाले सात खेल खेल्दै १३ विकेट लिएका थिए। मालिंगा उक्त विश्वकपमा सर्वाधिक विकेट लिने श्रीलंकाली बलर हुन्। विश्वकपमा अर्का श्रीलंकाली बलर इसुरु उडनाले सात खेल खेलेर ६ विकेटमात्र लिन सकेका थिए। मालिंगाको सन्न्यासपछि हामीले अर्को विश्वकपलाई ध्यानमा राखी अहिलेदेखि युवा बलरको क्षमता अभिवृद्धिमा ध्यान दिनु आवश्यक छ, करुणारत्ने भन्छन्। मालिंगाले सन् २००४ को जुलाई १७ मा संयुक्त अरब इमिरेट्विरुद्घको खेलमार्फत एकदिवसीय प्रतियोगितामा डेब्यु गरेका थिए। आफ्नो डेब्यु खेलमा उनले एक विकेट लिएका थिए। उनले श्रीलंकाका लागि हालसम्म दुई सय २५ एकदिवसीयको दुई सय १९ पालिमा कुल तीन सय ३५ विकेट लिइसकेका छन्। एकदिवसीय क्रिकेटको उनको उत्कृष्ट प्रदर्शन ३८ रन दिएर ६ विकेट हो। उनले आठ खेलमा पाँच विकेट लिएका छन् भने ११ वटा खेलमा चार विकेट हात पारेका छन्। टेस्ट क्रिकेटमा भने उनले हालसम्म ३० खेलको ५९ पालिमा एक सय एक विकेट लिएका छन्। टेस्ट क्रिकेटमा उनको उत्कृष्ट प्रदर्शन ५० रन दिएर पाँच विकेट हो। टेस्ट क्रिकेटलाई भने उनले आगामी दिनमा पनि निरन्तरता दिनेछन्। यसैगरी अन्तर्राष्ट्रिय टीट्वेन्टी क्रिकेटमा पनि उनले ७३ खेल खेल्दै ९७ विकेट लिएका छन्। टीट्वेन्टीमा उनको उत्कृष्ट प्रदर्शन ३१ रन दिएर पाँच विकेट हो।"
बडिबिल्डिङ स्टार मल्लिका,"पछिल्लो समय नेपालमा शारीरिक सुगठन (बडिबिल्डिङ) को चर्चा निकै हुन थालेको छ। सन् २०१६ को अन्तिममा ननिता महर्जनले थाइल्यान्डमा आयोजना भएको आठौँ वल्र्ड बडिबिल्डिङ एन्ड फिजिक स्पोट्र्स च्याम्पियनसिपमा कांस्य पदक जितेपछि शारीरिक सुगठनको चर्चा सुरु भएको हो। गत वर्ष महेश्वर महर्जनले थाइल्यान्डकै चाङमईमा भएको दशौँ शारीरिक सुगठन तथा फिजिक स्पोट्र्स च्याम्पियनसिपमा स्वर्ण जितेपछि देशमा बडिबिल्डिङको चर्चा झनै चुलियो। गत फागुनमा बडिबिल्डिङको विश्वकप मानिने मिस्टर ओलम्पियाडको छनोट प्रतियोगिता आईएफबीबी प्रोफेसनल लिग नेपालमै आयोजना भयो। उक्त च्याम्पियनसिपमा शारीरिक सुगठनमा सबैभन्दा ठूलो शरीर भएका रोली विंकलार पनि नेपाल आएका थिए। गेस्ट पोजरका रूपमा रोली नेपाल आएपछि बडिबिल्डिङका विषयमा निकै चर्चा चलेको थियो। उक्त च्याम्पियनसिपमा विभिन्न देशबाट सहभागी बडिबिल्डरले चार वटा प्रोकार्डका लागि प्रतिस्पर्धा गरेका थिए। शारीरिक सुगठनलाई पुनः एक पटक चर्चामा ल्याउने काम गरेको छ, बाह्रौँ दक्षिण एसियाली शारीरिक सुगठन च्याम्पियनसिपले। गत शनिबार आयोजना भएको च्याम्पियनसिपमा नेपालले तीन वटा स्वर्ण पदक जित्न सफल भयो। कुल १८ स्वर्णको प्रतिस्पर्धामा नेपाल समग्रमा अफगानिस्तानपछि दोस्रो भएको थियो। मल्लिकाको उदय नेपालले तेस्रो पटक आयोजना गरेको बहुप्रतीक्षित उक्त च्याम्पियनसिपमा स्वर्ण पदक जित्ने तीन नेपाली खेलाडीमध्ये एक हुन्, मल्लिका शाक्य। उनीसँगै पुरुष एथलेटिक्स फिजिक्सको १ सय ६७ सेमीमाथिको स्पर्धामा नरेश मुन्जिकार र बडिबिल्डिङको ६५ केजी तौल समूहमा समीर श्रेष्ठले स्वर्ण जितेका थिए। मल्लिकाले च्याम्पियनसिपको महिलाको मोडल फिजिकमा तीन खेलाडीलाई पछि पार्दै स्वर्ण जितेकी थिइन्। मल्लिकाले नेपालकै पूजा श्रेष्ठ र भारतकी निश्रिन पारिखलाई पछि पार्दै स्वर्ण पदक आफ्नो बनाइन्। मोडल फिजिक उचाइका आधारमा हुने प्रतिस्पर्धा हो। बडिबिल्डिङमा तौल समूहका आधारमा प्रतिस्पर्धा हुन्छ भने त्यसअन्तर्गतको एथलेटिक्स फिजिक्स, मेन्स फिजिक्स, वुमन फिजिक्स, स्पोट्र्स फिजिक्स चाहिँ उचाइका आधारमा फरकफरक समूहमा प्रतिस्पर्धा हुन्छ। भूकम्पपछि शारीरिक सुगठन मल्लिका काठमाडौँकी स्थायी बासिन्दा हुन्। २०७२ सालको भूकम्पअघि कालीमाटीमा बसोबास गर्ने मल्लिका अहिले कलंकी, ढुंगेअड्डामा बस्छिन्। भूकम्पअघि उनलाई न फिटनेसका बारेमा जानकारी थियो, न त बडिबिल्डिङबारे नै। उनी पहिलो पटक २०७२ मा जिमहलमा छिरेकी थिइन्। सुरुमा फिटनेसका लागि जिम छिरेकी मल्लिकाले कार्डियो इन्स्ट्रक्टरका रूपमा काम सुरु गरेकी थिइन्। कार्डियो तौल घटाउने कसरत हो। मोटो शरीर भएकालाई उनले व्यायाममार्फत तौल घटाउने फर्मुला सिकाउने गर्थिन्। उनले अहिले पनि काठमाडौँका विभिन्न फिटनेस सेन्टरमा इन्स्ट्रक्टरका रूपमा काम गर्दै आएकी छिन्। उनी हरेक दिन दैनिक दुईचार घण्टा यही कर्ममा व्यस्त हुन्छिन्। २९ वर्षीया मल्लिकालाई सातौँ वल्र्ड च्याम्पियनसिपका ऐतिहासिक रजत पदक विजेता रुजेश शाहीले बडिबिल्डिङ च्याम्पियनसिपमा सहभागी हुन सुझाव दिए। मेरो शारीरिक बनावट देखेर रुजेश गुरुले बडिबिल्डिङमा लाग्न सुझाव दिनुभयो, उनले भनिन्, गुरुको सुझाव राम्रै लागेपछि तीन वर्षयता कार्डियो इन्स्ट्रक्टरसँगै बडिबिल्डिङलाई पनि सँगसँगै अगाडि बढाइरहेकी छु। मल्लिकालाई बडिबिल्डिङबारे खासै जानकारी थिएन। उनले प्रारम्भिक शिक्षा रुजेश शाहीबाटै लिइन्। केही समय प्रशिक्षण लिएपछि मिस्टर एन्ड मिस हिमालय प्रतियोगितामा सहभागिता जनाइन्। पहिलो सहभागितामा चौथो स्थान हात पारेकी थिइन्। पहिलो सहभागितामै उत्कृष्ट नतिजा आएपछि हौसिएकी मल्लिकाले यही खेललाई निरन्तरता दिने योजना बनाइन्। यसअघि आफ्नो फिटनेसमा ध्यान केन्द्रित गर्दै आएकी उनी प्रतियोगिताको तयारीमा पनि व्यस्त हुन थालिन्। च्याम्पियनसिपको तयारी नेपालमा बाह्रौँ दक्षिण एसियाली शारीरिक सुगठन च्याम्पियनसिप आयोजना हुने एक वर्षअघि नै तय भइसकेको थियो। अघिल्ला दुई संस्करण सफलतापूर्वक आयोजना गरिसकेको नेपाल बडिबिल्डिङ एन्ड फिटनेस संघले यो संस्करणलाई पनि भव्य बनाउन अभियान नै थालेको थियो। प्रतियोगितालाई सफलतापूर्वक सम्पन्न गर्न संघ लागेको थियो भने खेलाडी पनि धेरैभन्दा धेरै पदक आफ्नै देशमा राख्न निरन्तर प्रशिक्षणमा व्यस्त थिए। अन्य खेलाडीसँगै मल्लिका पनि प्रशिक्षणमा व्यस्त थिइन्। उनलाई रुजेशले हरेक दिन प्रशिक्षण दिँदै आएका थिए। खेलाडीहरूले तीनचार महिनाअघिदेखि तयारी गर्नुपर्ने भएकाले सबै खेलाडी प्रशिक्षणमा व्यस्त भए। प्रतियोगिताको मिति नजिकिएसँगै उनीहरूले आफ्नो तयारीलाई पनि तीव्र बनाएका थिए। खेलाडीले दिनमा दुई पटकसम्म प्रशिक्षण गर्न थाले। मल्लिकाले पनि आफूलाई निखार्दै लगिन्। धेरै मेहनत गरे पनि आफूभन्दा निकै सिनियर खेलाडीसँग प्रतिस्पर्धा गर्नुपर्ने भएपछि उनलाई पदक जितिन्छ भन्ने लागेकै थिएन। यो मेरो पहिलो अन्तर्राष्ट्रिय सहभागिता भएकाले पनि पदक जितिन्छ भनेर सोचेकै थिइनँ, उनले भनिन्, नसोचेको पदक जित्दा निकै खुशी छु। हरेक प्रतियोगितामा सहभागी हुने योजना मल्लिका हरेक दिन व्यस्त रहन्छिन्, फिटनेस ट्रेनिङ, खेलको तयारी र कार्डियो इन्स्ट्रक्टरको काम। उनलाई हरेक दिन भ्याइनभ्याइ हुन्छ। व्यस्त दिनचर्या हुँदाहुँदै पनि उनले राष्ट्रिय तथा अन्तर्राष्ट्रिय प्रतियोगितामा सहभागिता जनाउने योजना बनाएकी छिन्। अहिले देशका विभिन्न स्थानमा प्रतियोगिता हुन थालेका छन्, उनले भनिन्, सकेसम्म धेरैभन्दा धेरै प्रतियोगितामा सहभागी हुन्छु र धेरै अनुभव बटुल्न चाहन्छु। यसले अन्तर्राष्ट्रिय प्रतियोगितालाई पनि मद्दत पुयाउने विश्वास छ। बडिबिल्डिङको सुरुवात नेपालमा शारीरिक सुगठनको सुरुवात शहीद धर्मभक्त माथेमाबाट सुरु भएको हो। भारतको बंगालमा सिकेको कला उनले नेपालमा पनि विस्तार गरेका थिए। धर्मभक्तले राजा त्रिभुवनलाई समेत शारीरिक व्यायाम गराउने गरेका थिए। राणाले राजालाई पनि दरबारभित्र सीमित राखेको त्यो समयमा शारीरिक व्यायाम प्रजातन्त्र प्राप्तिको आन्दोलनको मियो बनेको थियो। धर्मभक्तले राजा र परिवर्तनगामी जनताबीच सम्बन्ध स्थापित गर्न यही व्यायामलाई प्रयोग गरेका थिए। धर्मभक्तको अभियानलाई अनुशरण गर्दै मुलुकमा प्रजातन्त्र स्थापना भएपछि २०१० सालमा नेपाल व्यायाम मन्दिर स्थापना भएको थियो। सुरुमा शारीरिक व्यायामका लागि मात्रै व्यायाम मन्दिर स्थापना भए पनि पछि भने यसले धर्मभक्तकै नाममा धर्मश्री प्रतियोगिता सुरु गरेको थियो। अहिले काठमाडौँ उपत्यकामा सयौँ व्यायामशालामा शारीरिक व्यायामका साथै खेलाडीले पनि प्रशिक्षण लिँदै आएका छन्। अहिले नेपाल व्यायाम मन्दिरले धर्मश्री र संघले विभिन्न राष्ट्रिय तथा अन्तर्राष्ट्रिय प्रतियोगिता आयोजना गर्दै आएको छ। यसबाहेक विभिन्न क्लब र व्यायामशालाले विभिन्न नाममा बडिबिल्डिङका प्रतियोगिता आयोजना गर्दै आएका छन्। तर, राष्ट्रिय र अन्तर्राष्ट्रिय प्रतियोगितामा शारीरिक सुगठनले लगातार सफलता हासिल गरे पनि त्यो खेलाडीको व्यक्तिगत मेहनतमा मात्रै निर्भर रहँदै आएको छ। निजी रूपमा सयौँ फिटनेस खुले पनि खेलाडीले अभ्यास गर्ने राम्रो ठाउँ पाउन सकेका छैनन्। उनीहरूले आफ्नै खर्चमा प्रशिक्षण गर्नु परिरहेको छ। खेलाडीले प्रतियोगितामा सहभागी हुनुभन्दा तीनचार महिनाअघिदेखि नै कठिन परिश्रम गर्नुपर्छ। नियमित प्रशिक्षणसँगै डाइट र औषधि पनि मिलाउनुपर्ने भएकाले हरेक प्रतियोगितामा सहभागी हुनुअघि खेलाडीले लाखौँ रुपैयाँ खर्च गर्नुपर्ने अवस्था छ।"
चेल्सीसँग हार्यो बार्सिलोना,टोकियो : प्रिसिजन टुरअन्तर्गत मैत्रीपूर्ण खेलमा इङ्लिस क्लब चेल्सीले स्पेनिस महारथी बार्सिलोनालाई पराजित गरेको छ । जापानको टोकियोमा मंगलबार भएको प्रतिस्पर्धात्मक खेलमा चेल्सीले बार्सिलोनालाई २१ गोलले हरायो । बार्सिलोनाले भर्खरमात्र टोलीमा अनुबन्ध भएका चर्चित खेलाडी एन्टोइन ग्रिजम्यान र डी जोङलाई मैदानमा उतारेको थियो । खेलमा सुरुआती अग्रता चेल्सीले लिएको थियो । टमी अब्राहमले ३४औं मिनेटमा गोल गर्दै चेल्सीको उत्साह थपेका थिए । दोस्रो हाफमा दुवै टोलीले एक एक गोल गरे । ८१औं मिनेटमा चेल्सीका रोस बार्केलीले गोल गर्दै टोलीको अग्रता दोब्बर बनाए । उनले डीबक्स छेउ नेल्सन सेमेडोले दिएको पासमा उत्कृष्ट गोल गरेका थिए । खेलको अन्तिमसम्म चेल्सीको दबाबमा परेको बार्सिलोनाले दोस्रो हाफको इन्जुरी समयमा सान्त्वना गोल फर्काएको थियो । बार्सिलोनाका लागि इभान राकिटिकले गोल गरे । राकिटिकले करिब २० यार्ड टाढाबाट आकर्षक गोल गरेका थिए । पहिलो हाफमा कमजोर देखिएको बार्सिलोनाले दोस्रो हाफमा सुधारिएको खेल खेले पनि हार टार्न सकेन । बार्सिलोनाले टोलीका स्टार खेलाडी एवं कप्तान लियोनल मेसीबिना चेल्सीसँग खेलेको थियो । कोपा अमेरिकामा अर्जेन्टिना सेमिफाइनलबाट बाहिरिएपछि केही निराश बनेका मेसी अहिले बिदामा बसेका छन् । टोलीका आशा गरिएका ग्रिजम्यानले चेल्सीविरुद्ध खासै प्रभाव जमाउन सकेनन् । प्रिसिजनका लागि बार्सिलोनाले चेल्सीसँग पहिलो खेल खेलेको हो । प्रिसिजन तयारीका लागि चेल्सी केही समयदेखि जापानमा छ । यसअघि शुक्रकार खेलिएको खेलमा चेल्सी जापानको कावासाकी क्लबसँग १० गोलले पराजित भएको थियो ।
"मलेसियामाथि नेपालको जित, शीर्षको दाबेदारी कायमै","काठमाडौं : सिंगापुरमा जारी आईसीसी टीट्वेन्टी विश्वकप क्रिकेट अन्तर्गत एसियाली क्षेत्रको अन्तिम चरणको छनोट प्रतियोगितामा नेपालले मलेसियामाथि जित हात पारेको छ । वर्षाका कारण ९ ओभरमा छोट्याइको खेलमा नेपालले मलेसियालाई ७ विकेटले हराउँन सफल भएको हो । मलेसियाले दिएको ८४ रनको लक्ष्य नेपालले ८ ओभरमा ३ विकेट गुमाएर पूरा गरेको हो । नेपालको जितका लागि कप्तान ज्ञानेन्द्र मल्लले २१ बलमा ५१ रन बनाई विस्फोटक ब्याटिङ गरे । मल्लले ५ चौका र ३ छक्का प्रहार गरे। अर्का ओपनर प्रदीप ऐरीले १४ बलमा १२ रन बनाए । विनोद भण्डारीले ८ बलमा १३ रन बनाए । पारसलाई स्वास्थ्य समस्या भएपछि नेपाली टोलीको कप्तानी ज्ञानेन्द्र मल्लले गरेका थिए । निर्धारित समयमा वर्षाका कारण खेल सुरु हुन नसकेपछि ९ ओभरमा छोट्याइएको हो । नेपालले टस जितेर पहिले फिल्डिङ रोजेको थियो । मलेसियाले पहिला ब्याटिङ गरी ९ ओभरमा ७ विकेट गुमाएर ८३ रन बनाएको थियो। नेपालका लागि सोमपाल कामीले ३, वसन्त रेग्मीले २ , करण केसी र सन्दीप लामिछानेले ११ विकेट लिए । पहिलो खेलमा मंगलबार कतारसँग पराजित भएको नेपालले मलेसियामाथि जित निकाली शीर्ष स्थानको दाबेदार बनेको छ । जित सँगै नेपाल तेस्रो स्थानमा उक्लिएको छ । विश्वकप छनोटको बाटो सहज भएको छ । नेपालले अब शनिबार कुबेतसँग र आइतबार सिंगापुरसँग प्रतिस्पर्धा गर्नेछ । यी दुवै खेलमा जित हात पारे नेपाल शीर्ष स्थानमा रहँदै टीट्वेन्टी विश्वकपको ग्लोबल क्वालिफायर (विश्वस्तरीय छनोट) खेल्ने अवसर पाउनेछ । विश्वस्तरीय छनोट प्रतियोगिता आगामी अक्टोबरमा संयुक्त अरब इमिरेट्स ९यूएई० मा आयोजना हुनेछ । १४ टोलीको सहभागिता रहने विश्वस्तरीय छनोट प्रतियोगिताको शीर्ष स्थानमा आउने ६ टोलीले भने सन् २०२० मा अस्ट्रेलियामा आयोजना हुने टीट्वेन्टी विश्वकप खेल्ने अवसर पाउनेछन् ।"
मलेसियाविरुद्ध ८४ रनको लक्ष्य पछ्याउँदै नेपाल,काठमाडौं : सिंगापुरमा जारी आईसीसी टीट्वेन्टी विश्वकप क्रिकेट अन्तर्गत एसियाली क्षेत्रको अन्तिम चरणको छनोट प्रतियोगितामा नेपाल र मलेसियामा मलेसियाको खेल ९ ओभरमा छोट्याइएको छ । निर्धारित समयमा वर्षाका कारण खेल सुरु हुन नसकेपछि ९ ओभरमा छोट्याइएको हो । मलेसियाले पहिला ब्याटिङ गरी ९ ओभरमा ७ विकेट गुमाएर ८३ रन बनाएको छ । नेपालले ८४ रनको लक्ष्य पाई लक्ष्य पछ्याइरहेको छ । ५ ओभरको खेल सकिँदा नेपालले ६० रन जोडेको छ । विकेट गुमेको छैन् ।
