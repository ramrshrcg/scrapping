शीर्षक,विवरण
मल आपूर्तिमा अनियमितताका कथा,"मलको सम्पूर्ण चरणमा काण्ड नै काण्ड ले भरिएको सार्वजनिक अभिव्यक्ति दिने गरेका वर्तमान कृषिमन्त्री चक्रपाणि खनाल पनि हिजोआज मल अनियमितताको विषयमा बोल्न छाडेका छन् । प्रतिनिधिसभा हल, तृतीय अधिवेशन। २०४९ साउन ६। विषय प्रवेश गराउँदै कृषिमन्त्री शैलजा आचार्यले भनिन्, मन्त्रालय, संस्थान र सरकारमै यत्रो कमिसनको जालो छ। प्रशासनमा भएको भ्रष्टाचार अनियमितताको जनता स्तरबाटै छानबिन होस्। तत्कालीन कृषिमन्त्री आचार्यको यो वाक्यांशले राजनीति र सरकारमा नौ रेक्टरको भुइँचालोले ल्याउने जस्तो तरंग ल्यायो। मन्त्रालय र सरकारी स्तरबाटै हुने भ्रष्टाचार तथा अनियमितताको विषय उठान गर्ने साहस गरेकी कृषिमन्त्री आचार्यले छानबिन हुने र दोषीमाथि कारबाही हुने अपेक्षा गरेकी थिइन्। तर भइदियो ठीक उल्टो। खेतीपातीका लागि नभइनहुने अत्यावश्यक पदार्थ रासायनिक मलमा संगठित र संस्थागत रूपमा भइरहेको भ्रष्टाचारको मुद्दा उठाएकी आचार्यले आफ्नै सरकार र प्रतिपक्ष एमालेको आँखाको कसिंगर बन्न पुगिन्। हिम्मत गरेर उठान गरेको मुद्दाका विषयमा गहन रूपमा छानबिन गर्नुको साटो चौतर्फी दबाबका कारण अन्ततः २०४९ साउन १२ गते उनलाई आफ्नो पदबाट राजीनामा दिन बाध्य तुल्यायो। (हरिबहादुर थापा, भ्रष्टाचारको शल्यक्रिया, २०५८) प्रसंग हो, २०४९ को असारदेखि सुरु हुने धानबाली मौसमको। धानबालीलाई आवश्यक पर्ने रासायनिक मल आपूर्ति गर्न कृषि सामग्री कम्पनीले २८ हजार टन युरियाका लागि ग्लोबल टेन्डर आह्वान गरेको थियो। टेन्डरमा सहभागी भएको टोफेर इन्टरनेसनल प्राइभेट लिमिटेडको प्रस्ताव कृषि सामग्रीले २०४८ चैत ३० मा स्वीकृत गरेको थियो। प्रस्तावमा मल ल्याउने स्रोत मुलुकको रूपमा टोफेरले इन्डोनेसिया, साउदी अरेबिया र इजिप्ट उल्लेख गरेको थियो। टोफेरको आग्रहमा इन्डोनेसियाबाट ल्याउने सम्झौता पनि भयो। तर इन्डोनेसियामा इम्बार्गो को कारण देखाउँदै आपूर्तिकर्ता कम्पनी टोफेरले बंगलादेशबाट आपूर्ति गर्न कृषि सामग्रीबाट अनुमति माग्यो। कृषि सामग्रीले २०४९ जेठ ४ गते निश्चित सर्त राखेर स्रोत मुलुक परिवर्तन गरी बंगलादेशबाट मल आपूर्ति गर्न टोफेरलाई अनुमति दियो। त्यतिबेला कर्मचारीतन्त्र र ठेकेदारबीचको रहस्यमय कागजी खेलमा निकै समय खर्च भइसकेको थियो। आपूर्तिकर्ता कम्पनीले झूटो विवरण दिएको विषयमा उजुरी पर्यो र कागजात झूटो देखियो। यो प्रकरणका कारण धानको बाली रोपाइँ गर्ने समय आँगनमै आइपुगेको थियो। आँगनमै आइपुगेको धानबाली रोपाइँ सिजनका लागि तत्कालै मल भित्र्याउने विकल्प कृषि मन्त्रालयसामु थिएन। समय छँदै मल आयात गर्दा कमिसनको आकर्षक खेल खेल्न पाइँदैन। अन्तिम अवस्थामा पुर्याएर हतारहतारमा टेन्डरविना नै आपूर्ति गर्दा मोटो कमिसन हत्याउने खेल पुरानै थियो। संयोगले यसपटक पनि त्यही भयो। तत्कालको गर्जो टार्न कुनै विकल्प नभएपछि सरकारले भारतसँग (जीटूजी) खरिद सम्झौता गर्यो। सम्झौतामा १५ हजार टन युरिया खरिद गर्ने उल्लेख थियो। भारतीय सरकारसँग वार्ताका आधारमा मल आयात गर्दा स्वतः महँगो हुन पुगेको थियो। बाध्यात्मक परिस्थितिमा योभन्दा सुगम र शीघ्र विकल्प थिएन, प्रतिनिधिसभालाई सम्बोधन गर्दै उनले भनेकी थिइनँ, जीटूजीअन्तर्गत ल्याउँदा प्रतिटन चार डलर महँगो परेको थियो। कृषि प्रधान मुलुकका किसान खेतीपातीमा व्यस्त रहँदा तिनै किसानलाई मल उपलब्ध गराउने कृषि मन्त्रालय र मातहतको कृषि सामग्री कम्पनी आकर्षक कमिसन को खेलमा व्यस्त हुन्थे। यो रबैया पञ्चायतकालमा पनि अपारदर्शी थियो। त्यतिबेला न प्रश्न उठाउन पाइन्थ्यो, त जवाफ दिन आवश्यक ठानिन्थ्यो। किनभने, कमिसनको मोटो भाग दरबारसम्मै पुग्थ्यो। र अनियमितता गर्नेहरू स्वतः संरक्षित हुन्थे। परिवेश अहिले पनि उही छ। त्यसो त प्रजातन्त्रको पुनस्र्थापनासँगै निर्मित अन्तरिम सरकारका कृषि तथा वनमन्त्री झलनाथ खनालको समयमा पनि मल खरिदमा भ्रष्टाचार प्रकरण सतहमा नआएको होइन। भ्रष्टाचारको विषय उठानपश्चात् २०४७ माघमा डा गजेन्द्रमान प्रधानको संयोजकत्वमा छानबिन आयोग पनि बनाइएको थियो। यो समितिले रासायनिक मल खरिद, ढुवानी, बिक्री वितरण, आर्थिक कारोबार र प्रशासनिक अनियमितताको विषयमा छानबिन गरी चार सय ६१ पृष्ठको प्रतिवेदन तयार पारेको थियो। तर प्रधानको यो आयोगले भनेअनुसारको कुनै काम आजसम्म पनि राज्यस्तरबाट हुन सकेन। त्यो बेलादेखिको अपारदर्शी मल खरिद, मोटो कमिसनका लागि जीटूजी प्रक्रिया, कमसल मल, कम तौलको मल, किसानले समयमा मल नपाउने अवस्था आज पनि उस्तै छ। शैलजा आचार्यको बलिदानीसँगै मन्त्रालयभित्रको कमिसनतन्त्र प्रकरण ढाकछोप हुन पुग्यो। कुनै परिवेश परिवर्तन भयो। न कसैले छानबिन गरी मल कारोबारलाई व्यवस्थित गर्न हिम्मत जुटाउन सक्यो। कारण एउटै हो, डलरको आकर्षक कमिसन, त्यही भएर आजसम्म पनि तैं चुप, मैं चुपको अवस्था छ। बाली लगाउनेदेखि फसल उत्पादनसम्म हामी नितान्त रासायनिक मलमा निर्भर रहेका छौं। मौसमले साथ दिएर पनि मल अभाव हुँदा बालीले पर्याप्त परिमाणमा उत्पादन दिँदैन। पर्याप्त उत्पादन नहुँदा आयात चुलिन्छ। कृषिप्रधान मुलुकले कृषि वस्तुमा समेत आत्मनिर्भर बन्न नसकेर कृषि वस्तु आयातबाट समेत ठूलो व्यापार घाटा व्यहोर्न बाध्य हुन्छ। विगतदेखि नेपालमा मलको आपूर्तिमा जिम्मेवार अधिकारीहरू र राजनीतिक नेतृत्वबाट एकैखाले व्यवहारको पुनरावृत्ति भइरहेको छ। मल खरिददेखि ढुवानीसम्मका हरेक तहमा अपनाइने प्रक्रिया पारदर्शी छैनन्। सार्वजनिक खरिदमा भ्रष्टाचार र कमिसनतन्त्रले गाँजेको एउटा मुख्य क्षेत्र रासायनिक मलको आपूर्ति हो। पञ्चायतदेखि बहुदल र लोकतन्त्रमा सम्म यसका एक्टरहरू निकै बलिया रहेको प्रतीत हुन्छ। यस्ता चरणमा भएका कमजोर नीतिगत व्यवस्था तथा प्राविधिक संयन्त्रको फाइदा उठाएर सेवाप्रदायक सरकारी संस्था कृषि सामग्री कम्पनीसँगै नियामक निकाय कृषि तथा पशुपक्षी विकास मन्त्रालयका केही उच्च कर्मचारीहरू रासायनिक मलको आपूर्तिलाई दुहुनो गाई नै बनाउन उद्यत् छन्। मल कारोबारमा शदीयौंदेखि कमिसनले बलियो रूपमा जरा गाडे पनि मन्त्रालयसहित कृषिसम्बन्धी संसदीय समिति, अख्तियार दुरुपयोग अनुसन्धान आयोगसम्मले सूक्ष्मरूपमा छानबिन गरी कारबाही गरेको सम्झनलायक उदाहरण भेट्न सकिएको छैन। चाहे त्यो मलका बोरामा एकदेखि तीन किलोसम्म कम तौल भेटिएको प्रकरण होस्, चाहे गुणस्तरहीन मल प्याकेजिङ गरी किसानलाई बिक्री गरेको घटना होस्। वा म्याद थप तथा समयमा मल खरिद नगरी जानाजान कृत्रिम अभाव गरी किसानलाई सास्ती व्यहोर्न बाध्य बनाउने नियति नै किन नहोस्। यस्तै जीटूजी प्रक्रियाबाट मल खरिद योजना होस् वा अनुदानित मलको अपचलन घटना नै किन नहोस्। त्यस्तै, फर्जी कागजातका आधारमा करोडौंको मल खरिद गरिएको घटना नै किन नहोस्। नियतवशः वार्षिक स्वीकृत कोटालाई समयमा कार्यान्वयनमा नल्याइएका कारण बर्सेनि किसानले धानबाली, गहुँबाली, तेलहन र दलहन बालीको समयमा रासायनिक मलको अभाव व्यहोर्न बाध्य छन्। मलको ढुवानीमा पनि कार्टेलिङ र अपारदर्शिता छ। ढुवानी कम्पनीसँग मिलोमतो गरी नाफाको २० प्रतिशतसम्म भागबन्डा लाग्ने, नक्कली चलानबाट तस्करी हुने, क्लानपोर्ट भन्ने कम्पनीले इजरायलबाट नक्कली सिपमेन्ट देखाएर हिमालय बैंकको १२ करोड रुपैयाँ नोक्सानी गरेको, २०६८ को अस्टेलियाको लुभाना इन्टरनेसनललाई टेन्डरमार्फत मल ल्याउन सम्झौता, प्रत्येक बोरामा ८ देखि १२ किलो कम, बोरा प्याकेजिङमा १ डलरको घोटाला, सर्वेयर नराखेर सर्वेयरको रकम मिलोमतो गरी भागबन्डाजस्ता पनि सूक्ष्मरूपमा आर्थिक घोटाला हुँदै आएको छ। यस्ता सम्पूर्ण घटनामा कृषि सामग्री कम्पनीका कर्मचारीदेखि मन्त्रालयसम्मको बलियो सेटिङ र मिलेमतो भेटिन्छ। सेटिङकै कारण २०४७ पश्चात् प्रजातन्त्र बहालीपछि ३० जना कृषिमन्त्री भइसक्दा पनि मलमा हुने घोटाला प्रकरणलाई छानबिन गर्न खुट्टा कमाउँदै आएका छन्। यिनै ३० मध्ये शैलजा आचार्य एक थिइन्। जसले घोटालाको विषयमा प्रतिनिधिसभामा उदांगो पारेकी थिइन्। मलको सम्पूर्ण चरणमा काण्डै काण्डै ले भरिएको सार्वजनिक अभिव्यक्ति दिने गरेका वर्तमान कृषिमन्त्री चक्रपाणि खनाल पनि हिजोआज मल अनियमितताको विषयमा बोल्न छाडेका छन्। छानबिन गर्ने विषय त धेरै परको मुद्दा भयो। मल प्रकरणमा विभिन्न चरणमा भ्रष्टाचार र घोटालाले निरन्तरता पाउनुले नियामक निकाय मन्त्रालयको मिलेमतो नभएको विषयलाई नकार्न सकिन्न। किसानलाई उपलब्ध गराइने मलको कारोबारबाट सीमित व्यक्तिको कमाउधन्धा बन्द गरिनुपर्छ। किसानले बेलैमा मल पाउनुपर्छ। राज्यले गरेको लगानी व्यक्तिको खल्तीमा होइन, किसानको हितमा उपयोग हुनुपर्छ। मन्त्रालय र कृषि सामग्री कम्पनीको गैरजिम्मेवार नीतिका कारण चालु आर्थिक वर्षको बर्खे धानबालीलाई ५० हजार मेट्रिक टन रासायनिक मलको अभाव भएको छ। अभाव भएको मल कुनै प्रकारले ग्लोबल टेन्डरमार्फत ल्याउन नसकिएपछि मन्त्रालयले जीटूजीबाट ल्याउन पहल सुरु गरेको छ। यो पहल पनि निकै ढिलो गरी भएकाले जीटूजीबाट साउनसम्म आइपुग्ने सम्भव नभएको घटनाक्रमले देखाएको छ। जीटूजीमा हुने घोटालाको फेहरिस्त सरकारद्वारा सरकारसँग (जीटूजी) मन्त्रालयले जीटूजीबाट मल खरिद गर्न निकट समयमा ग्लोबल टेन्डरबाट खरिद भएको मूल्यलाई आधार लिने व्यवस्था छ। मन्त्रालयले कृषि सामग्री कम्पनीलाई आन्तरिक निर्देशनमा भनेको छ, निकट समयमा ग्लोबल टेन्डरमार्फत खरिद भएको मूल्यलाई आधार लिनू। यही व्यवस्थाले जीटूजी प्रक्रियामार्फत आउने मलमा आर्थिक घोटाला गर्ने बाटो खोलिदिएको छ। ग्लोबल टेन्डरबाट तेस्रो मुलुकबाट मल ल्याउँदा मूल्यबाहेक जहाज भाडा प्रतिमेट्रिक टन १९२० डलर, प्याकेजिङ खर्च २० डलर, स्टेभडोरिङ, क्लिरेन्स फरवार्डिङ र ढुवानी खर्च ६१ डलर, बिमा प्रिमियम पाँच डलर र बिड बन्ड १२ डलर गरी कूल एक सय १७ डलर शुल्क जोडेर आपूर्तिकर्ताले मल उपलब्ध गराउँछ। यसमा सर्वेयर, बन्दरगाहको ढुवानी भाडा, गोदाम र लोडअनलोड खर्च पनि जोडिएको हुन्छ। उदाहरणका लागि युरिया मलको परल मूल्य चार सय १९ पर्छ। अब यसमा जहाजभाडा, प्याकेजिङ, स्टेभडोरिङ, थर्ड पार्टी सम्झौता, क्लिरेन्स फरवार्डिङ, ढुवानी खर्च, बिमा खर्च र बिड बन्डको खर्च जोेडेर ठेक्का कबोल गरेको कम्पनीले कृषि सामग्रीलाई प्रतिमेट्रिक टन पाँच सय ३६ डलरमा उपलब्ध गराऔं। तर जीटूजीमा ल्याउँदा यस्ता सबै शीर्षकमा खर्च लाग्दैन। जीटूजी सुविधाअन्तर्गत प्रतिस्पर्धाविना भारतसँग मल खरिद गर्दा ट्रेनबाट ढुवानी र लोडअनलोड खर्च करिब १४ डलर मात्रै लाग्छ। जीटूजीमार्फत मल खरिद गर्दा बिमा, थर्ड पार्टी सम्झौता, स्टेभडोरिङ र बिड बन्डलगायतका खर्च लाग्दैन। जीटूजीबाट खरिद गर्दा यस्ता शीर्षकवापतको प्रति मेट्रिक टनमा कम्तीमा ५० डलर जोगिन्छ। तेस्रो मुलुकबाट आपूर्ति गर्न लाग्ने लागत खर्चभन्दा भारतबाट आयात गर्दा प्रतिटन कम्तीमा ५० डलर सस्तो हुन्छ कम्पनी स्रोत भन्छन्, तर कम्पनीले तेस्रो मुलुकबाट ल्याउँदा जुनजुन शीर्षकमा खर्च लाग्छ, भारतबाट ल्याउँदा पनि ती सबै शीर्षक जोडेर प्रतिटनमा ४० देखि ५० डलर सोझै अनियमितता गर्दै आएको छ। यसबाहेक प्रतिस्पर्धाविना खरिद गर्दा प्रति टनको चारदेखि पाँच डलर छुट्टै कमिसन कम्पनीदेखि मन्त्रालय स्तरका जिम्मेवार अधिकारीले प्राप्त गर्छन्। हेरौं केही ज्वलन्त उदाहरण, २०७२ असार २९ गते कम्पनीले जीटूजीअन्तर्गत भारतको निजी कम्पनी पीपीएलसँग प्रतिटन पाँच सय ६९ डलरमा खरिद गर्ने भनेर २० हजार टन (चार लाख बोरा) डीएपी मलका लागि सम्झौता गर्यो। उक्त परिमाणको मल सोही वर्षको भदौसम्ममा खरिद गरी भित्र्याइसक्नुपर्ने थियो। तर, कम्पनीले सम्झौतामध्ये कात्तिकसम्ममा सात हजार पाँच सय टन मात्रै भित्र्यायोे। सम्झौता परिमाणमध्ये १२ हजार पाँच सय टन उक्त कम्पनीबाट कृषि सामग्रीले आपूर्ति गरेन। २०७२ को भदौमै ग्लोबल टेन्डरमार्फत सिंगापुरको एक कम्पनीबाट पाँच सय ३४ डलर प्रतिटन डीएपीको प्रस्ताव परिरहँदा कम्पनीले जीटूजीमार्फत भारतको निजी कम्पनी पाराद्वीपसँग २०७२ असारमा रहेको पुरानो मूल्य पाँच सय ६९ डलर प्रतिटन कायम गरी बाँकी रहेको १२ हजार पाँच सय टन डीएपी मल खरिद गरेको थियो। यसरी कम्पनीले प्रतिबोरामा दुई सय २० देखि दुई सय ३० रुपैयाँ गरी पाँच करोड ७५ लाख रुपैयाँको सोझै अनियमितता गरेको पुष्टि हुन्छ। पालना हुँदैन अख्तियारको निर्देशन अख्तियार दुरुपयोग अनुसन्धान आयोगले जीटूजीअन्तर्गत भारतसँग खरिद गर्दा भारतीय सरकारको स्वामित्वमा रहेको चारवटा कारखानासँग मूल्यको प्रतिस्पर्धाका आधारमा मात्रै मल खरिद गर्न निर्देशन दिएको छ। सार्वजनिक खरिद ऐनको दफा ४७ मा सार्वजनिक निकायले कुनै अन्तर्राष्ट्रिय अन्तरसरकारी संस्था वा विदेशी मुलुकको सरकार वा त्यस्तो मुलुकको सार्वजनिक निकायसँग मालसामान खरिद गर्नुपर्दा त्यस्तो संस्था वा सरकारी निकायबाट निर्धारित मूल्य मा सोझै खरिद गर्न पाउने व्यवस्था गरेको छ। यसअनुसार भारतको मल कारखानाले बिक्रीपूर्व नै मलको मूल्य सार्वजनिक गरिसकेको हुनुपर्छ। उक्त कम्पनीले स्थानीय किसानलाई बिक्री गरेको मूल्यमै दिनुपर्छ। तर यो व्यवस्थालाई कृषि सामग्रीले अपव्याख्या गर्दै कृषि सामग्रीले बर्सेनि जीटूजीमार्फत भारतीय कम्पनीका एजेन्टसँग आपसी सहमति का आधारमा मलको मूल्य निर्धारण गरी खरिद गर्दै आएको छ। आयोगले मल आपूर्तिका लागि रीतपूर्वक ग्लोबल टेन्डर रद्द गरी जीटूजी प्रक्रियामार्फत मल ल्याउँदा सार्वजनिक खरिद ऐन दफा २६ को उपदफा १ को ग विपरीत ठहर भएको भन्दै कम्पनीका उच्च अधिकारीलाई पटकपटक सचेत गराइसक्दा पनि मन्त्रालयदेखि कम्पनीसम्मका अधिकारीको मिलोमतोमा मल खरिद गर्ने काम यथावत् छ। महालेखा परीक्षकको कार्यालयले पनि जीटूजी प्रक्रियालाई पारदर्शी नभएको भन्दै आफ्नो प्रतिवेदनमा भनेको छ, भारत सरकारले तोकेको सप्लायरबाट शतप्रतिशत रकम अग्रिम भुक्तानी गरी मल खरिद गर्दा प्रतिस्पर्धात्मक मूल्यमा खरिद गरेको भनी यकिन गर्न सकिएन। हर्जानाबिनाको म्याद थप महालेखा परीक्षकको कार्यालयको छपन्नौं प्रतिवेदनअनुसार मल खरिदको लागि ०७४७५ मा सम्झौताको म्याद कृषि सामग्रीले थप गरेको उल्लेख छ। आपूर्तिकर्तालाई सहज बनाउन, नियमबमोजिम आपूर्ति भएको देखाउन र आपूर्तिकर्तालाई लाग्ने पूर्वनिर्धारित क्षतिपूर्ति ७ करोड ८४ लाख असुल नगर्ने मनसाय राखेर सम्पूर्ण सम्झौतामा म्याद थप गरेको उल्लेख गरेको छ। यसका साथै भारतबाट २०७१७२ मा मल खरिद गर्दा घटी मल आएको मलवापतको १९ लाख ७ हजार र ०७२७३ मा पनि घटी मल आएको मलवापतको एक करोड ४८ लाख ४५ हजारसमेत गरी कुल १ करोड ६७ लाख ५२ हजार असुल गर्न हालसम्म कृषि सामग्री कम्पनीले कुनै चासो नदेखाएको उल्लेख छ। कम्पनीले अग्रिम भुक्तानी पठाएको रकमको सामान प्राप्त नहुँदा समयमै रकम फिर्ता पाउने व्यवस्थासहितको खरिद प्रक्रिया अपनाउनुपर्ने देखिन्छ महालेखाको प्रतिवेदनमा उल्लेख छ। यसबाहेक कृषि सामग्री कम्पनीले मागअनुसारको कार्ययोजना समयमै कार्यान्वयनमा ल्याएर खरिद प्रणाली नअपनाउँदा ग्लोबल टेन्डरमा खरिद हुने मल निकै महँगो पर्ने गरेको उल्लेख छ। महालेखा परीक्षक कार्यालयको छपन्नौं प्रतिवेदन नआउँदै चार महिनाअघि अन्नपूर्ण पोस्ट्ले दुई आर्थिक वर्षको सम्पूर्ण स्वीकृत टेन्डरमा कृषि सामग्री कम्पनीले हर्जाना असुलविना नै आफूखुसी म्याद थपेर मलको कृत्रिम अभाव सिर्जना गरी जानाजान किसानलाई मलको चरम सास्ती व्यहोर्न बाध्य पारेको समाचार प्रकाशित गरेको थियो। नारायण बजाज एन्ड एसोसिएसनले तयार पारेको प्रतिवेदनअनुसार कृषि सामग्रीले आर्थिक वर्ष ०७३७४ मा स्वीकृत गरेको ३ र गत आर्थिक वर्ष ०७४७५ मा स्वीकृत गरेको ४ आपूर्तिकर्ताको टेन्डरमा पटकपटक म्याद थप गरिएको थियो। केपीएन ७६ देखि क्रमशः ७७, ७८, ७९, ८०, ८१ र ८२ सम्मको टेन्डर कबोल गरेको आपूर्तिकर्तालाई कृषि सामग्रीले सिपमेन्ट (कोलकाता वा हल्दिया बन्दरगाहमा मलसहित आइपुग्ने जहाज) र उक्त बन्दरगाहबाट नेपालको गोदामसम्म आइपुग्ने डेलिभरी प्रक्रियामा पटकपटक म्याद थपेको छ। नारायण बजार एसोसिएसन महालेखा परीक्षक कार्यालयबाट लेखा परीक्षण गर्न नियुक्त भएको संस्था हो। यसमध्ये टेन्डर नम्बर ७६ को डीएपी, ७७ को युरिया, ७९ को युरिया र ८१ को डीएपी आपूर्ति गर्ने कम्पनीले सिपमेन्ट र डेलिभरीका लागि पटकपटक म्याद थप अवधि पाएर मल निकै ढिलो गरी आपूर्ति गरेको थियो। यसैगरी टेन्डर नम्बर ७८ डीएपी, ८० युरिया र ८२ को युरिया आपूर्ति गर्ने कम्पनीलाई म्याद थप गर्दा पनि फागुनको अन्तिम सातामा मात्रै मल आपूर्ति भएको थियो। ३० हजार मेट्रिक टन युरिया आपूर्तिका लागि ग्लोबल टेन्डरमार्फत भारतको इन्डियन पोटास लिमिटेड (आईपीएल) सँग सम्झौता भएको झन्डै एक वर्षपछि आइपुग्यो। आपूर्तिकर्ता कम्पनीले एलसी खोलेको सात दिनपछिको ३५ दिनभित्र पहिलो सिपमेन्ट र ६५ दिनभित्र दोस्रो सिपमेन्ट पठाइसक्नुपर्ने व्यवस्था भए पनि टेन्डर नम्बर ७६, ७७, ७८ र ७९ को हकमा करारको सर्तसमेत पालना नभएको प्रतिवेदनले उल्लेख गरेको छ। नियमअनुसार एलसी खोलिएको मितिदेखि एक सय १७ दिनमा नेपालमा मल आइपुग्नुपर्छ। आर्थिक वर्ष ०७४७५ को प्रत्येक खरिदमा म्याद थप गरी मलको आपूर्तिमा ढिलाइ गरेको देखियो नारायण बजाज एन्ड एसोसिएसनको प्रतिवेदनमा भनिएको छ, परिस्थितिको आवश्यक विश्लेषणविना म्याद थप गरी आपूर्ति ढिला हुने र देशमा मलको अभाव हुनुमा कम्पनीको व्यवस्थाले गर्नुपर्ने आवश्यक योजना, मल प्राप्तिमा हुन सक्ने सम्भावित कठिनाइ र ढिलाइबाट कम्पनी र देशले व्यहोर्नुपर्ने घाटा आकलन नगरी म्याद थप प्रक्रियालाई सामान्यरूपमा अघि बढाउनु तर्कसंगत देखिँदैन। म्याद थप गर्ने निर्णय तर्कसंगत नभएको र यसले मल आपूर्तितर्फ प्रत्यक्ष प्रभाव पर्ने गरी किसानलाई समयमा मल बिक्री वितरण गर्ने सरकारी योजनामा समेत प्रभाव पार्ने तथा आपूर्तिकर्तालाई मात्र सहज बनाउने देखिएकाले यस्ता निर्णय बदनियत तरिकाबाट गरेको देखिन्छ, प्रतिवेदनमा उल्लेख छ। कम्पनीले नियतवशः समयमा मल आपूर्ति नगर्दा २०७५ मा लगाएको गहुँ बालीलाई युरिया मलको चर्को अभाव भएको थियो। स्रोतअनुसार एकपटकमा म्याद थप गर्दा प्रति मेट्रिक टनमा २५ देखि ३० डलरको खेल हुन्छ। कम्पनीको आर्थिक प्रशासन विनियावली २०५९ ले आगलागी, बाढीपहिरो र प्राकृतिक प्रकोप परेको बेला समस्यामा परेका कुनै विशेष आपूर्तिकर्ता कम्पनीको हकमा मात्रै बढीमा तीन महिनासम्म म्याद थप गर्न सकिने व्यवस्था गरेको छ। अनुदानित मलको अपचलन अनुदानमा उपलब्ध गराइने रासायनिक मलमध्ये युरिया मलको अपचलन भएका कारण पनि किसान मलको चर्को अभाव व्यहोर्न बाध्य भएका छन्। खरिद हुने मल पनि पारदर्शी रूपमा किसानका हातमा नपुगेर पहुँचका भरमा अन्य प्रयोजनमा उपभोग गरिएका कारण पनि मल अभाव भएको हो। सरकारले मलमा अनुदान खाद्यान्न (धान, मकै र गहुँ) बालीका लागि उपलब्ध गराएको हो। तर यही अनुदानित मल आर्थिक चलखेल र पहुँचका भरमा मल प्लाइउड बनाउने कारखाना, रेक्सिन उद्योग, कपडा उद्योग तथा बियर उद्योगलगायतमा पनि प्रयोग भइरहेको छ। कृषिमन्त्री चक्रपाणि खनालकै निर्देशनमा उनको गृहजिल्ला कपिलवस्तुको एक प्लाइउड कारखानामा कृषि सामग्री र साल्ट ट्रेडिङको लोगोसहितको एक हजार पाँच सय युरिया मलको भरिएका बोरा फेला पारिएको थियो। यो घटनालाई हालसम्म ढाकछोप गरी राखिएको छ। मल बिक्री गर्ने सहकारीका बिक्रेताले प्रतिकिलो मलमा ३६ देखि ३८ रुपैयाँ अतिरिक्त रकम किसानबाट असुल गरी बिक्री गर्ने गरेको पुरानो समस्या पनि यथावत् छ। मागको एकचौथाइ खरिद मागको झन्डै एकचौथाइ परिमाणमा खरिद हुने मलको पनि वितरण प्रणाली पारदर्शी नहुँदा किसान मलको अभाव व्यहोर्न बाध्य छन्। कृषि तथा पशुपक्षी विकास मन्त्रालयले किसानलाई आवश्यक पर्ने परिमाणअनुसार बजेट उपलब्ध नहुँदासम्म मलको चरम अभाव भइरहने जनाएको छ। नेपालमा वार्षिक ६ लाख मेट्रिक टन रासायनिक मलको माग छ। तर, सरकारले करिब तीन लाख मेट्रिक टनका लागि ६ अर्बको हाराहारीमा बजेट उपलब्ध गराउँदै आएको छ। ६ लाख टन रासायनिक मल खरिद गर्न कम्तीमा १० अर्ब रुपैयाँ आवश्यक पर्छ। २५ करोडको नक्कली मल खरिद प्रकरण रासायनिक मलको कारोबारमा अनगिन्ती अनियमितता भेटिएको कृषि सामग्री कम्पनीले चालु आर्थिक वर्ष ०७५७६ मै अर्को ठूलो काण्ड गरेको थियो। प्रधानमन्त्री कृषि आधुनिकीकरण परियोजनाले गत आर्थिक वर्ष ०७३७४ मा कृषि सामग्रीलाई २५ करोड मूल्यको रासायनिक मल किसानलाई उपलब्ध गराउन रकम निकासा गरेको थियो। त्यस्तै प्रांगारिक मल खरिद गर्न १५ करोड रुपैयाँ उपलब्ध गराएको थियो। प्रांगारिक मलको १५ करोड रुपैयाँ परियोजनाले फिर्ता पाएको थियो। तर रासायनिक मलका लागि उपलब्ध गराइएको २५ करोड भरथेगसम्म घोटाला गर्ने नियत कृषि सामग्री कम्पनीले अघि बढाएको थियो। कृषि तथा पशुपक्षी मन्त्रालयबाट वार्षिक पाउने अनुदानित मलकै कोटामा रहेको स्टकबाट रासायनिक मल वितरण गरी नक्कली कागजात बनाएर कृषि सामग्रीले थप २५ करोडको मल खरिद गरी किसानलाई वितरण गरेको भन्दै परियोजनाको रकम हिनामिना गर्ने नियत राखेर तानाबाना बुनेको थियो। अन्नपूर्ण पोस्ट्ले समयमै उक्त प्रकरणलाई उदांगो पारेका कारण नक्कली कागजातका भरमा खरिद भएको र किसानले प्राप्त गरेको मल घोटालाको २५ करोड रुपैयाँ अन्ततः जोगिएको थियो। २५ करोडको मल खरिद प्रकरणमा मन्त्रालयद्वारा गठित छानबिन समितिले सम्भावित हुन लागेको ठूलो घोटाला रोक्न सफल भएको थियो। कृषि सामग्रीले २५ करोड रुपैयाँको मल वितरण गरेको फर्जी तथ्य उपलब्ध गराएर प्रधानमन्त्री कृषि परियोजनाको २५ करोड रुपैयाँ हिनामिना गर्न लागेको थियो। कृषि सामग्रीले मल वितरण गरेको दाबी गरे पनि छानबिनका क्रममा किसानले युरिया र डीएपी मल नपाएको वास्तविक कागजात फेला नपरेपछि २५ करोड रुपैयाँ बेरुजु देखाएर उक्त रकम नै मन्त्रालयले फिर्ता ल्याउन सफल भएको छ। तर यो प्रकरणमा मन्त्रालयले कसैमाथि कारबाही गर्न आँट गर्न सकेन। रकम उपलब्ध गराउने निकाय प्रधानमन्त्री कृषि आधुनिकीकरण परियोजनाका प्रमुख लक्ष्मण पौडेलले आफैंले पनि उक्त रकमबराबरको मल किसानले प्राप्त गरेको पुष्टि हुने गरी यथार्थ कागजात फेला नपरेको जानकारी दिएका थिए। पौडेलले भने, हामीले उपलब्ध गराएको रकमबापतको मल किसानले प्राप्त गरेको तथ्यगत कागजात नभेटिएकाले रकम फिर्ता गराउन सफल भयौं। पौडेल पछिल्लो समयमा खाद्य प्रविधि तथा गुण नियन्त्रण विभागका लागि खरिद भएका चारवटा अत्याधुनिक प्रविधिसहितको मोबाइल भ्यान प्रयोगशाला प्रकरणमा भ्रष्टाचारमा अख्तियार दुरुपयोग अनुसन्धान आयोगद्वारा मुछिएका छन्। टिप्पणी डा सुरोज पोखरेल, पूर्वकृषि तथा पशुपक्षी सचिव नेपालमा हालसम्म मलसम्बन्धी ऐन छैन। मल आदेश छ। तर यो आदेशको अक्षरशः पालना गरिए मलमा कुनै समस्या हुन्न। हरेक वर्ष मलको समस्या दोहोरिँदै गएका छन्। ग्लोबल टेन्डरबाट मल खरिद, जीटूजी प्रक्रिया, गुणस्तरहीन, बोराको तौल कम हुने, ढुवानी र वितरण प्रणालीमा आइरहेको अपारदर्शी र अनियमितताजस्ता विसंगतिलाई नकार्न सकिँदैन। समयमा कहिले टेन्डर नहुने, बजेट पर्याप्त उपलब्ध नगराइने, जब मलको हाहाकार हुन्छ अनि मात्रै जीटूजी गर्न कस्सिनेजस्ता प्रवृत्तिलाई अब निरुत्साहित गर्नैपर्छ। शेरबहादुर देउवा प्रधानमन्त्री छँदा मैले मल कारोबारलाई व्यवस्थित गर्न केही विकल्पसहितको व्यवस्था गरी मन्त्रिपरिषद्मा प्रस्ताव पनि लगेको थिएँ। तर, त्यो पास हुन सकेन। त्यो प्रस्ताव पास भएको भए अहिलेसम्म देखा परेका मलका करिबकरिब सबै समस्या समाधान भइसकेको हुन्थ्यो। मैले पहिलो विकल्पका रूपमा जसरी भारतबाट सुलभ र नियमित रूपमा इन्धनको आपूर्ति हुन्छ, त्यसैगरी स्वचालित मूल्य प्रणाली कायम हुने गरी भारतबाट मल आयात गर्ने प्रस्ताव गरेको थिएँ। दोस्रो विकल्पका रूपमा भारतसँग द्विपक्षीय सम्झौता गरी नेपाललाई कुन सिजनमा कति परिमाणमा मल आवश्यक पर्छ, परिमाणअनुसार भारतले सहुलियत मूल्य (भारतले आफ्ना किसानलाई अनुदानमा उपलब्ध गराउने मूल्यमा) उपलब्ध गराइदिनुपर्ने सारेको थिएँ। सरकारले कूटनीतिक रूपमा पहल गरी यो विकल्पलाई कार्यान्वयनमा ल्याउन सके सबैभन्दा उत्तम विकल्प हो यो। नेपालले खाडी मुलुकबाट मल ल्याउँदा भारतभन्दा २४ प्रतिशत महँगो परिरहेछ अहिले। भारतले आफ्ना किसानलाई सहुलियतमा मल उपलब्ध गराउन उद्योगलाई नै २४ प्रतिशत अनुदान दिएको छ। जीटूजीमै ल्याउनु छ भने समयमै भारतसँग कूटनीतिक वार्ताको माध्यमबाट अनुदानित मल प्याकेजमै ल्याउन सकिन्छ, इन्धन ल्याएजस्तै। यो हुन सक्यो भने सधैं मुख्यतः धानबाली लगाउने मौसममा बाध्यात्मक अवस्था सिर्जना गरेर अनियमितता गर्ने समूह सक्रिय हुन पाउँदै छ। किसानलाई पनि समस्या भएन। अनियमितता र अपारदर्शिता प्रवृत्ति पनि हट्छ। तेस्रो विकल्पका रूपमा मैले सार्वजनिक खरिद ऐनमा भएको व्यवस्थालाई टेन्डरको लामो प्रक्रिया संशोधन गरी निकै छोटो बनाउनुपर्ने प्रस्ताव गरेको थिए। छोटो प्रक्रिया भयो भने ग्लोबल टेन्डर आह्वान गरी मल भित्र्याउन लाग्ने समय कम्तीमा ६ महिना घटाएर २ देखि ३ महिना मात्रै बनाउन सकिन्छ। यसो भयो भने ठूलो क्षमताको भण्डारण गृह निर्माण गरी दुई वर्षलाई पुग्ने मल ग्लोबल टेन्डरबाट एकैपटक खरिद गरेर राख्न सकिन्थ्यो। अहिले पनि ढिलाइ भएको छैन। रासायनिक मल अभाव घातक बन्दै रासायनिक विषादी बर्खे बालीलाई छैन मल रासायनिक मलमा लापरबाही अनुदानको मल प्लाइ उद्योगमा किसानलाई मल पाउन सास्ती युरिया मल अभाव स्थिति मल्लका गणतान्त्रिक प्रेत रासायनिक मल नपाएपछि रित्तो बोरा लिएर सडकमा उत्रिए किसान (भिडियो) बीउ हुर्कियो, रोप्न मल छैन जीटूजीबाट मल आउने सम्भावना न्यून अनुदानको मल कहाँ गायब ? ९६ कृषि सहकारीले लगे तर किसानले पाएनन् न मनसुन, न मल"
अमर मानव : कल्पना मात्र कि निकट यथार्थ ?,"हिन्दुशास्त्रअनुसार मानव शरीर पञ्चतत्व जस्तो तेज, आकाश, वायु, पृथ्वी र जलबाट बनेको हुन्छ। यसरी बनेको स्थूल शरीरभित्र आत्मा हुन्छ। मरेपछि आत्मा स्थूल शरीरबाट छुट्टिन्छ। आत्मा नाशवान हँुदैन, स्थुल शरीर मात्र नाशवान हुन्छ। आत्माको भविष्य कर्मसँग जोडिएको हुन्छ। असल कर्मले निश्चित थ्रेसहोल्ड नाघेपछि आत्मा भगवान्मा लीन हुन्छ भने यो थे्रसहोल्डमा नपुग्दासम्म विभिन्न प्राणीका रूपमा जन्म लिइरहन्छ। यसरी हिन्दु मान्यतामा आत्मा अमर र अजर हुन्छ भनिन्छ । विज्ञान भन्छ जीवनको सबैभन्दा सानो एकाइ कोष हो। कोषभित्रको न्युक्लियसमै जीवको सबै चरित्र अन्तरनिहित हुन्छ। न्युक्लियसभित्र दुई पोयो डोरीका झंै लटारिएका त्यान्द्रा हुन्छन्। वायुमण्डलमा सबैभन्दा धेरै रहेका कार्बन, अक्सिजन, हाइड्रोजन र नाइट्रोजन तत्त्वको विभिन्न सम्मि श्रणबाट बनेका यी त्यान्द्रालाई डीएनए भनिन्छ। डीएनएको विभिन्न साइजको हिस्साले जीवको भौतिक शरीरको विभिन्न संरचना निर्माण गरेका हुन्छन्। एक चरित्र निर्देशित गर्ने डीएनएको हिस्सालाई जीन भनिन्छ। वैज्ञानिक जीव खालि यही जीनको प्रदर्शन मात्र हो, त्यसबाहेक केही होइन भन्छन् । वैज्ञानिक एवं नास्तिक रोबर्ट डाउकिन्स पुस्तक गड डिलुजन मा त शरीरलाई खालि जीनको सवारी मात्र भन्छन्। जीव खालि जीनको दास मात्र हो, सबै चिजको सञ्चालक जीन हो। जीवको संरचनादेखि सबै गतिविधि जीनले नै निर्देशित गरिरहेको हुन्छ। सन्तान उत्पादनप्रति जीवलाई उत्प्रेरित गर्ने जीनको सबैभन्दा महत्त्वपूर्ण काम हो। यसबाट जीनले निरन्तरता पाउँछ। जीवले सन्तान उत्पादन गर्ने सामथ्र्य राख्दासम्म जीन मेटिँदैन। यस अर्थमा यो अमर हुन्छ। कस्तो संयोग हिन्दुशास्त्र आत्मा अमर हुन्छ भन्छ, वैज्ञानिक जीन अमर हुन्छ भन्छन् । संसारका सबै धर्मले भगवान् वा परम् शक्तिले यो संसारको सृष्टि गरेको मान्यता राख्छन्। भगवान्ले वर्तमान रूपमा जीवन र जगत्को सृष्टिले गरेको धार्मिक मान्यतालाई वैज्ञानिक डार्विनको जीव विकासको सिद्धान्तले उलटपुलट पारिदियो। डार्विनका अनुसार वर्तमान जीव सबै साधारण र एक कोषीय जीव विकासका क्रममा बनेका हुन्, नकि धार्मिक मान्यतामा जस्तो सुरुकै हालको रूपमा। उनका अनुसार यो विकास लाखौं वर्षको परिणति हो। कालखण्डको एक सानो समयमा अस्तित्वमा रहने मानवले यो महसुस गर्न सक्दैन। त्यसैकारण बाँदरबाट विकास हुँदै मानिस बनेको भए पनि हामी बाँदरबाट मानिस बनेको कहिल्यै देख्दैनौं । डार्विनका अनुसार प्रत्येक जीवमा आफूजस्तो सन्तान उत्पादन गर्न सक्ने क्षमता हुने र यसरी जन्मेको सन्तानमा देखा पर्ने विविधता जति वातावरणअनुकूल हुन्छ उति नै अस्तित्व र विकास सम्भव हुन्छ। जति धेरै सन्तान उत्पादन हुन्छ उति नै वातावरण अनुकूलताको सम्भावना बढ्छ। एकपटकमा असंख्य सन्तान उत्पादन गर्न सक्ने माछा धेरै अघिदेखि यो संसारमा छ। वातावरण प्रतिकूल विविधताको अवस्थामा जीवको अस्तित्व संकटमा पर्छ। मानवलगायतका हाल विद्यमान प्राणी वातावरण अनुकूलताका प्रतीक हुन्। अनुकूल हुन नसकेका भीमकाय डाइनोसरलगायतका प्राणी लोप भइसके । जसरी यसअघि धेरै प्रजातिका मानव पृथ्वीमा रहेकोमा हाल एक प्रजाति सेपियन्स मात्र बाँकी छ, त्यसरी नै यो प्रजातिको अस्तित्व पनि निर्विघ्न छैन। संसारमा यसअघि अरू मानव प्रजातिलगायत धेरै जीव लोप भइसकेका र हाल पनि यो क्रम जारी रहेको भन्दै प्रसिद्ध वैज्ञानिक स्टिफिन हकिन्स पृथ्वीबाट मानिसको अस्तित्व लोप हुने निश्चित रहेको बताउँछन्। उनी मानिसलाई लोप हुनबाट बचाउन अर्को ग्रहमा लैजानुपर्ने तर्क गर्छन्। मानव अस्तित्व रक्षाका लागि भन्दै प्राविधिज्ञ व्यापारी इलोन मस्क पृथ्वी र अन्य ग्रहबीचको यातायात सुलभ र सस्तो बनाउन लागिपरेका छन् । वैज्ञानिकको मानव अस्तित्वको संकटको भविष्यवाणी हिन्दुशास्त्रमा कल्पना गरिएको प्रलयसँग केही हदसम्म मिल्न जान्छ। अहिले चलिरहेको कलियुगमा प्रलय हुने र सो प्रलयमा मानिसलगायतका सबै जीवात्माको नाश हुन्छ भनिन्छ। यस्तो प्रलय समुद्रभित्र लुकेर बसेको घोडीले मुखबाट आगो निकालेर सबै पृथ्वीलाई दहन गरेपछि हुने विश्वास गरिन्छ। प्रलयपछि फेरि सृष्टिकर्ता भगवान् ब्रह्मा सक्रिय भएर पहिले जस्तै प्राणी सृष्टि गर्छन् भनिन्छ। र, पुनः चराचर जगत् चलायमान हुन्छ । आत्मा र जीनको अमरत्व र अवश्यम्भावी विनाश र लोपको धार्मिक र वैज्ञानिक व्याख्या र भविष्यवाणीको विपरीत अक्सफोर्ड विश्वविद्यालयका इतिहासकार हरारीले आफ्नो पछिल्लो पुस्तक होमो डियुस मा वर्तमान मानव प्रजाति होमो सापियन्सको अमरत्वको चर्चा गरेका छन्। उनले अबको एक सय ५० वर्षमा मानवले अमरत्व प्राप्त गर्ने भविष्यवाणी गरेका छन्। त्यसो त अमरत्वको चर्चा सदावहार विषय हो। देवताले अमृत पान गरेर अमर भएको पुराणमा उल्लेख भएको छ । पाश्चात्य इतिहासमा पनि अमरत्वको अनुसन्धान र परीक्षण भइरहेको चर्चा पाइन्छ। आज पनि भौतिक वा अभौतिक उपायबाट अमरत्व प्राप्तिको खोज सबै ठाउँमा जारी नै छ। तर, हरारीको तर्क भने केही फरक छ। उनले मानव शरीरलाई एक मेसिनको संज्ञा दिएका छन्। जसरी पुरानो मोटरका बिग्रिएका पार्टपुर्जा फेरेर मोटरलाई फेरि नयाँ जस्तै बनाउन सकिन्छ त्यसरी नै मानवका बिग्रिएका अंगप्रत्यंग फेर्न सम्भव भएपछि मानव अमर हुने उनको तर्क छ। हरारीले खासगरी वैज्ञानिक जगत्का पछिल्ला केही घटनालाई यस्तो भविष्यवाणीको आधार बनाएका छन् । वैज्ञानिक संयोगवश पृथ्वीमा कोषको उत्पत्ति भएको र यही कोषबाट विभिन्न प्राणीको विकास भएको तर्क गर्दथे। उनीहरूसँग कोष कसरी उत्पन्न भयो भन्ने तर्क थिएन। हालै वैज्ञानिकले प्रारम्भिक तत्त्वबाट जीव उत्पादन गर्न सफलता पाएका छन्। यो अकार्बनिक तत्त्वबाट जीवन उत्पादन भएको घटनासँगै संयोगको कटुस फुटेको छ। अब जीवन रचना गर्ने क्षमता विज्ञानको हातमा आएको छ। आखिर गर्भमा रहेको एक कोषबाटै लाखौंकरोडांै कोष र अंगप्रत्यंग भएको बालकको जन्म भएको हुन्छ। यो रचना क्षमताको विकास हुँदै जाँदा प्राणीको जन्मका लागि प्राणीको आवश्यकता पर्ने अवस्था मेटिनेछ। र, प्राणीको सबै चरित्रको व्याख्या गर्न मानिस सफल हुनेछ । प्राणीका खराब चरित्र हटाउन सकिन्छ भने खराब चरित्रविनाका प्राणीको उत्पादन पनि सम्भव हुनेछ । हाल जीनको म्यापिङ गर्ने र त्यसका आधारमा खराब चरित्र सुधार गर्ने सीमित क्षमतालाई यो आविष्कारले पूर्णता दिनेछ। प्राणीका खराब चरित्र हटाउन सकिन्छ भने खराब चरित्रविनाका प्राणीको उत्पादन पनि सम्भव हुनेछ। यसबाट उत्पादनका क्रममा लेखिएका मृत्युका कारण हटाउन सफलता प्राप्त हुनेछ र अमरत्वतर्फ यो पहिलो खुट्किलो हुनेछ । यसरी उत्पत्ति बेलाका कमजोरी हटाइए पनि वातावरणले पनि मानिसका अंगप्रत्यंगमा असर गरेर काम नगर्ने बन्छन्। यो मृत्युको कारण त रहिरहन्छ। सन् १९९७ मा वैज्ञानिकले मुसाको ढाडमा कुरकुरे हाडको कोष राखेर कान उमार्ने सफलता पाए। यसरी वैज्ञानिकले कोष र न्युक्लियस र यसको कार्य सञ्चालनको विषयमा दक्षता हासिल गरेबाट अंगहरूको कृत्रिम उत्पादन सम्भव हुने देखिएको छ। अंग प्रतिस्थापनका लागि अर्को मानवको अंग हटाउनुपर्ने अवस्था नआउने भयो। मानवका सबै अंग उत्पादन भएर बजारमा उपलब्ध हुन थाल्यो भने अंग प्रतिस्थापन सहज हुने भयो। तर, यस्ता अंगलाई चेतनासँग जोड्न नसक्दासम्म वर्तमानमा जस्तै अंग प्रतिस्थापन जटिल र दुरुह गतिविधि भइरहन्छ, जुन सबै मानवको पहुँचमा हँुदैन। यसको समाधान पनि वैज्ञानिकले गरे। सन् २००१ मा वैज्ञानिकले कृत्रिम हात बनाए र यसलाई मानव चेतनासँग जोडेर मानवको विचारअनुसार चल्ने बनाउन सफलता पाए । मानिसको दिमागलाई प्रकृतिको सबैभन्दा जटिल उत्पादन भनिन्छ। सन् २००५ देखि सुरु भएको ब्रेन प्रोजेक्ट कम्युटरभित्र सम्पूर्ण रूपमा मानिसको दिमाग बनाउने अनुसन्धानमा केन्द्रित छ। यसमा संलग्न वैज्ञानिकका अनुसार आर्थिक अभाव भएन भने अबको दुई दशकभित्र कृत्रिम मानव दिमाग निर्माण हुनेछ। यी आविष्कारले मानव अंगको उत्पादन, प्रतिस्थापन र सम्पूर्णका लागि मार्गप्रशस्त गर्नेछ। पछिल्लो समयमा यस क्षेत्रमा हुने विकासले मोटरको जस्तै मानिसको थोत्रो अंग फेर्न सम्भव हुनेछ । यसरी जन्मिदा वा उत्पादन बेलाका र बाह्य वातावरणबाट उत्पन्न खराबी हटाउन गरिने अंगको सुलभ, सहज पहँुच र प्रतिस्थापनले मानिसको जीवन अमर हुने तर्क हरारीको छ। सबै घटना मानिसले भविष्यवाणी गरेजस्तो सीधा मार्गमा हिँड्दैनन्। त्यसकारण उनले भनेजस्तो हुन्छ भन्ने केही ग्यारेन्टी छैन। फेरि मानिसको प्रकृतिसँग खेलिने यस्ता गतिविधिले प्रशस्त नैतिक र धार्मिक बहस जन्माउनेछ। सरकारले यस्ता नैतिक र धार्मिक मान्यतालाई उलटपुलट गर्ने विषयलाई निषेध गर्न पनि सक्छन्। तर विगत दुई सय वर्षको विज्ञान विकास हेर्दा धार्मिक र राजनीतिक मानिसले नचाहँदानचाहँदै पनि विज्ञानको विजय भएको छ । विज्ञान भनेको नियन्त्रण गर्ने औजार हो। नियन्त्रणबाट शक्ति प्राप्त हुन्छ। शक्तिप्रति सबै नतमस्तक हुन्छन्। यी आविष्कारबाट प्राप्त हुने शक्तिप्रति धार्मिक र राजनीतिमा मानिस आकर्षित भए भने यो असम्भव छैन। फेरि राज्यराज्यबीचको प्रतिस्पर्धाले पनि यसलाई सहज बनाइदिन्छ। संसारको नैतिक प्रहरी त आखिर केही छैन र यस्तो प्रहरीलाई मान्न राज्य तयार पनि छैन । नेपालीमा त यो प्रविधि कहिले आउला ? विकसित भएपछि ढिलोचाँडो आउनचाहिँ आउने नै छ। त्यसैले मेरो पनाति अमर रहोस्, यही मेरो कामना !"
धान अर्थात् धनैधन,"उत्पादनशील जमिनको उच्च उपयोगिता, प्रविधिगत सुधार, सुक्खाडुबान सहने जातको प्रयोग र खाद्यशैली परिवर्तन गर्ने हो भने चामल आयात गर्नै पर्दैन। धान नेपालको धन हो। राष्ट्रिय अर्थतन्त्रमा हुने योगदानका आधारमा मात्र होइन, यसको आर्थिक, सामाजिक, धार्मिक र सांस्कृतिक महŒवसमेत छ। कूल गार्हस्थ उत्पादनको २६५ प्रतिशत हिस्सा ओगटेको कृषितर्फ २० प्रतिशतभन्दा बढी हिँस्सा यही बालीको छ। धान उत्पादन बढेका वर्ष नेपालको अर्थतन्त्र बलियो हुने र कम भएका वर्ष कमजोर रहँदै आएको छ। त्यसैले धान उत्पादनमा हुने घटबढले कुल गार्हस्थ उत्पादनमै प्रभाव पार्छ। राष्ट्रिय खाद्य सुरक्षामा प्रमुख योगदान दिने र नेपालीको बिहानबेलुकाको छाक टार्ने विशेष बाली यही हो। त्यसैले धान वा चामलमा हुने परनिर्भरताले संविधानले परिकल्पना गरेको खाद्यसम्बन्धी हकको प्रत्याभूत गर्न कठिन हुन्छ। त्यही भएकाले धानलगायत प्रमुख खाद्यान्न बालीमा आत्मनिर्भरताको अवधारणा नेपाल सरकारले लिएको छ। यही क्रममा १५ वर्षदेखि असार १५ लाई राष्ट्रिय धान दिवसका रूपमा सांस्कृतिक कार्यक्रमसहित रोपाइँ महोत्सवका रूपमा मनाइँदै आएको छ। धान उत्पादन वृद्धिका भ्रमहरू नेपालमा अधिकांशको बुझाइ इन्द्र महाराज खुसी भई पानी पारे मात्र धान उत्पादन बढ्छ भन्ने छ। ०७४७५ मा नेपालमा सर्वाधिक धान उत्पादन ५६ लाख १० हजार मेट्रिक टन भयो। त्यो पानी परेकै कारण मात्र भने थिएन। त्यस्तो हुन्थ्यो भने इतिहासमा धेरै पानी परेका वर्ष पनि छन्। संसारकै बढी पानी पर्ने स्थान भारतको चेरापुन्जी हो। नेपालमा कास्कीको लुम्लेमा बढी पानी पर्छ। ती स्थानमा धान सर्वाधिक बढी फल्नुपर्ने हो। उत्पादन वृद्धिमा कृषि मन्त्रालय र कृषिकर्मीको अहम् भूमिका त छँदै छ तथापि कृषक, समूह, सहकारी, व्यवसायी, उद्योगी, अनुसन्धानकर्ता, प्राज्ञ, विज्ञहरू, नीतिनिर्माता, मिडियालगायतको समेत गच्छेअनुसार योगदान छ। प्रविधिमा आएको विकास, अन्तर्राष्ट्रिय धानबाली अनुसन्धान कार्यक्रम, विज्ञानमा आधारित कृषि प्रविधि, बढी उत्पादनशील जातहरूको प्रयोग, यान्त्रीकरण बाली विविधीकरण, खाद्यतत्वमा सुधार, सिँचाइको व्यवस्था, रोग, किरा तथा झारपातको व्यवस्थापनमा सुधार, उत्पादनपश्चात् गरिने क्रियाकलापमा सुधारजस्ता विषयको नजानिँदो भूमिका हुन्छ। केही दशकअघिसम्म नेपालले धान निर्यात गथ्र्यो। आज आयात गर्नुपरेको छ। यो तीतो सत्यलाई स्विकार्नै पर्छ। त्यससँगै केही वास्तविकतालाई विश्लेषण गर्नैपर्ने हुन्छ। केही दशक पहिले, जतिबेला धान निर्यात गरिन्थ्यो, त्यतिबेलाको खाद्य माग एक करोड जनसंख्याका लागि थियो। सबैले सबै छाक भात मात्र खाने बानी थिएन। स्थानीय स्तरमा उत्पादित कृषि उपज नै अधिक उपयोग हुने गथ्र्यो। सडकको पहुँच नेपालतर्फ त्यति नहँुदा धान उत्पादनका दृष्टिले अब्बल मानिने तराई क्षेत्रमा बढी भएर भारततर्फ निर्यात गरिन्थ्यो। अहिले खाने मुख र भुँडी तेब्बर भएका छन्। आय स्तर बढेको छ। खानपानमा परिवर्तन आई मीठो, मसिनो, लामो दाना भएको बास्नादार चामलको उपयोग बढेको छ। देशकै उत्पादनले थेग्न नसकी आयात बढेको यथार्थ यो हो। त्यसो त हामीले कृषिमा गर्न धेरे बाँकी छ। बजेट, प्रविधि, प्राविधिक संयोजन र उत्पादन वृद्धि संघीय प्रणालीमा बढी आशा राखिएको छ। यद्यपि मोटो, खस्रो, केही मसिनो र स्थानीय स्तरमा लोकप्रिय धान अनि अन्य बाली उत्पादनलाई खपत गर्ने हो भने देशमा उपलब्ध जनसंख्याका लागि बाहिरबाटै आयात गरिहाल्नुपर्ने अवस्थामा नेपाल छैन। वास्तविकता के हो भने कस्तुरीले आफ्नै शरीरमा भएको बिनाको महŒव नबुझेजस्तै आफ्नै स्थानमा उत्पादित, स्वस्थ र पोसिला खानाभन्दा जिब्रोको स्वादका लागि र स्वाङ पार्न सिन्थेटिक खाद्य सेवन गर्ने बानीले आयात बढ्न गएको तीतो यथार्थ छ। यसकै कारण चाउचाउ, चीनी, चुरोट, चामलजस्ता भरिभराउ सामान लिएर गाउँभित्र छिरेका ट्रक गाउँघरमा उत्पादित तर तिरस्कृत चिनो, कागुनो, कोदो, फापर, जौ, उवा, मकै, भटमास, फर्सीजस्ता वस्तु लिएर फर्कने गर्छन्। समाज विकासका क्रममा आर्थिक अवस्था सक्दै जानु, मीठोमसिनो वस्तु उपयोग गर्ने आकांक्षा बढ्दै जानु स्वाभाविक हो। यी वास्तविकतालाई ध्यान दिई नेपाल सरकारले नीति, योजना, कार्यक्रम बनाउनु जरुरी छ। मीठो, मसिनो, बास्नादार धानको उत्पादन नेपालमै वृद्धि गर्न धान मिसन कार्यक्रमलगायत प्रधानमन्त्री कृषि आधुनिकीकरण परियोजनामार्फत ठूलो क्षेत्रफलमा सुपरजोन, जोन, ब्लक र पकेटमार्फत कार्यक्रम अगाडि बढाई बाह्य आयात कम गर्दै खाद्यान्नमा देशलाई आत्मनिर्भर बनाउने संकल्प मन्त्रालयको छ। विगत १० वर्षको तथ्यांक विश्लेषण गर्दा धान उत्पादन वृद्धि भएका वर्षहरूमा कृषि क्षेत्रको वार्षिक वृद्धिदर र कूल ग्राहस्थ उत्पादनको वृद्धिदरसमेत उच्च रहेको छ। धान उत्पादन घटेका वर्षहरूमा आर्थिक वृद्धिदरसमेत घटेको पाइन्छ। धान खेती र पानीको सम्बन्ध असार महिनाको सुरुवातसँगै अब कृषकलाई धानका लागि ब्याड तयारी, रासायनिक मलको जोहो, जमिनको खनजोतलगायत रोपाइँको पूर्वतयारीको चटारो पर्न थालेको छ। सिँचाइको राम्रो प्रबन्ध भएका जमिनमा लाठे, रोपार, हलगोरुको बन्दोबस्तीसँगै रोपाइँ सुरु गर्ने हतारो छ। जुम्ला, मुगुलगायत उच्च पहाडी भागका धानबाली हुने खेतीयोग्य जमिनमा धमाधम रोपाइँ भइरहेको छ। धान पानी मन पराउने बाली हो। रोपाइँ गर्न हिल्याउनुपर्ने हुन्छ। जसका लागि पर्याप्त चिस्यान आवश्यक पर्छ। पानी जमेको भए मात्र बेर्नाहरू सजिलै सर्न सक्छन्। नेपालमा कृषियोग्य जमिनको जम्मा ५५ प्रतिशत क्षेत्रफलमा मात्र सिँचाइ सुविधा पुगेको आर्थिक सर्वेक्षण प्रतिवेदन ०७५७६ ले देखाउँछ। त्यसमाथि स्रोतमा पानीको उपलब्धतामा कमी, जल स्थानान्तरण तथा जलाशययुक्त बहुउद्देश्यीय आयोजना कार्यान्वयनमा ढिलाइ हुँदा सिञ्चित क्षेत्रफलको करिब ३३ प्रतिशत जमिनमा मात्र बाह्रै महिना सिँचाइ सुविधा पुगेको छ। यसरी हेर्दा कुल खेतीयोग्य जमिनको जम्माजम्मी १८ प्रतिशत क्षेत्रफलमा मात्र वर्षैभरि सिँचाइ सुविधा पुगेको देखिन्छ। सिँचाइ संरचना निर्माण भएका स्थानमा समेत कुलोमा पानी उपलब्ध हुन मनसुनै कुर्नुपर्ने बाध्यता छ। यस परिपे्रक्षमा धान उत्पादन मनसुनमा निर्भर हुन पर्नु हाम्रो बाध्यता रहन गएको छ। अनुकूल मनसुन हुँदा धान उत्पादन वृद्धि हुनु र मनसुन प्रतिकूल हुँदा उत्पादनमा ह्रास आउनुलाई अन्यथा मान्नुपर्ने अवस्था छैन। सन् १९८० देखि २००५ सम्म २५ वर्षको मनसुनी वर्षा तर धान उत्पादनको तथ्यांकलाई विश्लेषण गर्दा धान उत्पादन र मनसुनको उतारचढाव एकै प्रकारको पाउन सकिन्छ। धान उत्पादनका लागि मनसुनसँगै अन्य उत्पादन सामग्री पनि उत्तिकै जरुरी पर्छ। सिँंचाइको सुनिश्चितता हुने हो र धानबालीलाई पानीको तनाव रहेको समयमा आवश्यक मात्रामा सिँचाइको व्यवस्था गर्न सक्ने हो भने बर्खे धानका अलावा चैते धान र बोरो धानसमेत गरी वर्षको २ वा ३ सिजनसम्म धान उत्पादन गर्न सक्ने जात नेपालमै विकास भइसकेका छन्। यसका लागि मनसुनमै निर्भर रहिरहनुपर्ने देखिँदैन। जलवायु परिवर्तनले गर्दा मनसुनमा हुने उतारचढाव हुँदाहुँदै पनि उत्पादन वृद्धि भएको देखिन्छ। सुख्खा सहने, डुबान सहने जातहरूको विकास, रोगप्रतिरोधी जातको प्रयोग र हाइब्रिड बीउहरूको परीक्षण र सिफारिस र किसानहरूले उक्त जातको प्रयोगमा भइरहेको वृद्धिले धान उत्पादनमा महŒवपूर्ण भूमिका खेलेको छ। अहिलेभन्दा ०४०४१ तिर मनसुनी वर्षा राम्रो हुने गरेको भए पनि धान उत्पादकत्व हेर्ने हो भने म अर्थात् १ मेट्रिकटन प्रतिहेक्टर हाराहारी मात्र थियो। धान उत्पादन हुने क्षेत्रहरूमा वर्षैभरि सिँचाइको सुविधा उपलब्ध गराउन सकेमा धानखेतीमा मनसुनमाथिको निर्भरता कम गर्न सकिनेछ। १९६० ताका दक्षिण एसिया विशेषगरी भारतबाट सुरु भएको हरित क्रान्तिको नेपालमा समेत प्रभाव परेको छ। सन् १९६६ मा कृषि सामग्री कम्पनी लिमिटेडको स्थापनापश्चात् नेपालमा रासायनिक मलको आयात र उपयोग वृद्धि भएको हो। त्यसयता सरकारले रासायनिक मलमा निरन्तर अनुदान उपलब्ध गराउँदै आएको छ। यद्यपि स्रोतको सीमितताका कारण कृषकहरूको मागबमोजिम पर्याप्त रसायनिक मलको प्रबन्ध गर्न नसकेर उत्पादनमा आशातीत वृद्धि हुन सकेको छैन। अर्कोतिर उन्नत जातहरूको सिफारिस र प्रसारले महŒवपूर्ण योगदान पुयाएको छ। सन् १९६६ मा सिफारिस भएको ताइचुङ जातको धान नेपाली कृषकहरूबीच लोकप्रिय रह्यो। यसको उत्पादकत्व करिब ७ मेटन प्रतिहेक्टर छ। त्यही जातहरू ताइचिन धानका रूपमा हालसम्म प्रचलित छन्। सन् १९६८ मा तराईका लागि सिफारिस गरिएको करिब चार मेटन प्रतिहेक्टर उत्पादकत्व भएका आईआर ८, १९७२ को आईआर२२ र आईआर २०, १९७३ मा मसुली र जया, १९६९ मा सिफारिस भएको सावित्री, १९८४ देखि १९९० को बीचमा मध्य पहाडका लागि सिफारिस भएका ५ देखि ७ मेटन प्रतिहेक्टर उत्पादन क्षमताका खुमल ३, २, ४, ५, ७, ९ को प्रयोगले धान उत्पादनमा उल्लेखनीय योगदान पुयाएको छ। तराइका कृषकले राधा ७, राधा ४, राधा ११ र राधा १२ जातका धान पनि रुचाएका छन्। जुम्लालगायत उच्च पहाडी चिसो हावापानी भएका क्षेत्रहरूका लागि सिफारिस भएका छोमरोङ, चन्द्रनाथ १ र ३ जातका धानले उक्त क्षेत्रको उत्पादन वृद्धिमा महŒवपूर्ण योगदान पुयाएका छन्। जलवायु परिवर्तनको असरलाई सहन सक्ने किसिमले सुक्खा धान १, २ र ३ २०११ मा र सुक्खा धान ६२०१४ मा सिफारिस गरिएका हुन्। तराईमा डुबान सहन सक्ने जात सुवर्ण सव १, साँवामसुली सव १ पनि सिफारिस भएका छन्। आगामी दिनमा यी जातको प्रयोगले प्रतिकूल मौसममा पनि धान उत्पादनमा वृद्धि हुने देखिन्छ। २०१० मा लल्का बासमती र २०१७ मा सुगन्धित धान १ पनि सिफारिस गरिसकेको छ। हाल धानखेती गरिएको क्षेत्रफलको ८० प्रतिशतभन्दा बढी उन्नत जातले ढाकिसकेको छ। विगतमा चामलका् अलावा गहुँ, मकै, कोदो, फापर मिलाएर खाने प्रचलन रहेकोमा हालका दिनमा आएर भात मात्र खाने प्रवृत्ति विकास हँुदै गएको छ। पहिला धान बिक्रीबाट हुने आम्दानीले घर खर्च चलाइँन्थ्यो। सन् १९९० पछि बढेको वैदेशिक रोजगारीसँगै भित्रिएको रेमिटेन्सले मानिसको बानीमा परिवर्तन आएको छ। त्यही कारण तत्कालीन समयमा धान निर्यात हुने मुलुक हालका दिनमा चामल आयात गर्नुपर्ने अवस्थामा आएको छ। प्रतिव्यक्ति चामल खपतसमेत उल्लेख्य वृद्धि भइरहेको छ। सन् १९८० को दशकमा करिब १ करोड ५० हजार जनसंख्यालाई प्रतिव्यक्ति चामलको उपलब्धता करिब १७० केजी हुन्थ्यो। सन् २०१७ को प्रक्षेपणअनुसार लगभग २ करोड ९० लाख ६० हजार जनसंख्यालाई हालको उत्पादन र आयातसमेत जोडेर गणना गर्दा करिब २११ केजी उपलब्धता देखिन्छ। जनसंख्या वृद्धिले खाद्यान्नको माग बढेसँगै खेतीयोग्य जमिनहरू घडेरीमा परिणत हुने क्रमसमेत तीव्र रूपमा बढ्दै गएको छ। पुख्र्यौली जमिन बाँडफाँट २००१ मा प्रतिपरिवार ०८ हेक्टर औसत थियो। सन् २०११ मा ०६ हेक्टरमा झयो। त्यसमा पनि प्रतिपरिवार औसतमा ३ कित्ता रहँदा प्रतिकित्ता ०२ हेक्टर क्षेत्रफल रहेको कृषि गणना २०११ को तथ्यांकले देखाउँछ। खेतीयोग्य जमिनहरू प्लटिङ गरेर बाँझो राख्ने प्रवृत्तिलाई निरुत्साहित गर्न सकिएको छैन। श्रमशक्तिको अभावमा धान उत्पादनको लागत वृद्धि हुँदै गइरहेको छ। धानलगायत सबै कृषिजन्य बाली वस्तुहरूको उत्पादनमा प्रमुख चुनौती यिनै हुन्। सम्भावनाका क्षेत्र कृषि विकासका कार्य आज लगानी गरेको भोलि प्रतिफल देखिने क्षेत्र होइन। कृषि प्रसारका माध्यमबाट कृषकहरूको ज्ञान, सीप र क्षमतामा परिवर्तन गरी उनीहरूको आनीबानी बदल्नुपर्छ। खेती प्रणालीसम्बन्धी वर्षौं पुराना तौरतरिकालाई परिवर्तन गर्दै उन्नत प्रविधि मैत्री बनाउनु आफैंमा चुनौतीपूर्ण कार्य हो। त्यस अलावा भूमिको वैज्ञानिक वर्गीकरणमार्फत कृषियोग्य भूमिहरूको क्षेत्र निर्धारण गर्न बाँकी छ। अन्य प्रयोजनमा प्रयोग गर्न निरुत्साहित गर्ने गरी भूउपयोग ऐनको व्यवस्थाका साथै धान उत्पादन हुने क्षेत्रहरूमा वर्षैभरि सिँचाइको सुविधा उपलब्ध गराउन सकेमा धानखेतीमा मनसुनमाथिको निर्भरता कम गर्न सकिनेछ। अनि, बर्खे र चैते धानको उत्पादन वृद्धिको सुनिश्चिततामार्फत आत्मनिर्भर हुने राष्ट्रिय लक्ष्य हासिल गर्न सकिनेछ। जीसी कृषि तथा पशुपक्षी मन्त्रालयका सचिव हुन्।"
विश्वकप खेल्ने कान्छा खेलाडी,सबैभन्दा कम उमेरमा विश्वकप क्रिकेट खेल्ने कीर्तिमान क्यानडाका खेलाडीको नाममा छ। क्यानडाका नितिश कुमार सबैभन्दा कम उमेरमा विश्वकप खेल्ने खेलाडी हुन्। उनले क्यानडाका लागि सन् २०११ को विश्वकप खेलेका थिए। क्यानडाले फेब्रुअरी २८ मा जिम्बाबेविरुद्धआफ्नो दोस्रो खेल खेल्दा नितिश पनि टोलीमा थिए। त्यति बेला नितिशको उमेर १६ वर्ष दुई सय ८३ मात्र पुगेको थियो। ओपनर ब्याट्सम्यान नितिश उक्त खेलमा एक रनमै आउट भएका थिए। उक्त विश्वकपमा उनले तीनवटा खेल खेलेका थिए। पाकिस्तानविरुद्घको खेलमा उनी दुई रनमा आउट भएका थिए भने अस्ट्रेलियाविरुद्घको खेलमा सात रनमा पेभेलियन फर्किएका थिए। सबैभन्दा कम उमेरमा विश्वकप खेल्ने खेलाडीको सूचीमा बंगलादेशका ताल्हा जुबेर दोस्रो स्थानमा छन्। उनले बंगलादेशी टोलीबाट सन् २००३ को विश्वकप खेलेका थिए। त्यति बेला उनको उमेर १७ वर्ष ७० दिनमात्र थियो।
साविक विजेता र उपविजेता भिड्दै,लन्डन : आईसीसी एकदिवसीय विश्वकप क्रिकेटमा शनिबार दुई खेल हुनेछन्। पहिलो खेल पाकिस्तान र अफगानिस्तानबीच हुनेछ। उक्त खेल लिड्सको हेडिङ्लीमा नेपाली समयअनुसार दिउँसो ३ :१५ बजे सुरु हुनेछ। दोस्रो खेलमा अस्ट्रेलियाले बलियो प्रतिद्वन्द्वी न्युजिल्यान्डको सामना गर्नेछ। उक्त खेल लन्डनस्थित लर्डस क्रिकेट मैदानमा नेपाली समयअनुसार साँझ ६ :१५ बजे सुरु हुनेछ। अस्ट्रेलिया र न्युजिल्यान्ड पहिलो संस्करणदेखि नै विश्वकपमा सहभागी हुँदै आएका टोली हुन्। अस्ट्रेलिया सर्वाधिक पाँच पटकको विश्वकप विजेता टोली हो। न्युजिल्यान्डले भने हालसम्म विश्वकपको उपाधि जित्न सकेको छैन। यी दुई टोली सन् २०१५ को विश्वकपको फाइनलमा आपसमा भिडेका थिए। फाइनलमा अस्ट्रेलियाले न्युजिल्यान्डलाई सात विकेटले हराएको थियो। त्यसैले न्युजिल्यान्डका लागि अस्ट्रेलियासँग त्यो हारको बदला लिने यो उपयुक्त अवसर पनि हो। जारी विश्वकपमा अस्ट्रेलिया र न्युजिल्यान्डले सातसात खेल खेलिसकेका छन्। अस्ट्रेलियाले यसअघि नै फाइनलमा स्थान पक्का गरिसकेको छ। आफूले खेलेका सातमध्ये ६ खेलमा विजयी भएको अस्ट्रेलिया भारतसँग भने पराजित भएको थियो। न्युजिल्यान्डले पनि हालसम्म एक खेल मात्र हारेको छ। पाँच खेलमा विजयी भएको न्युजिल्यान्ड पाकिस्तानसँग पराजित भएको थियो। न्युजिल्यान्डको एउटा खेल भने वर्षाका कारण रद्द भएको थियो। यो विश्वकपमा अस्ट्रेलिया र न्युजिल्यान्डलाई उपाधिको दाबेदारका रूपमा हेरिएको छ। यी दुवै टोलीको हरेक पक्ष उत्कृष्ट छ। दुवै टोलीको ब्याटिङ र बलिङ लयमा देखिन्छ। शनिबारको खेलमा अस्ट्रेलियालाई हराउन सके न्युजिल्यान्ड पनि सेमिफाइनलमा पुग्नेछ। अन्तर्राष्ट्रिय एकदिवसीय क्रिकेटमा हालसम्म यी दुई टोलीबीच खेलिएको खेलको नतिजामा भने अस्ट्रेलिया निकै बलियो देखिन्छ। यी दुई टोलीबीच हालसम्म कुल एक सय ३६ खेल भएको छ। ९० खेलमा अस्ट्रेलिया विजयी भएको छ भने न्युजिल्यान्डले ३९ खेलको नतिजालाई मात्र आफ्नो पक्षमा पार्न सकेको छ। सात खेल भने अनिर्णित रूपमा सकिएको छ। यसैगरी यी दुई टोलीबीच हालसम्म विश्वकपमा खेलिएको खेलमा पनि अस्ट्रेलिया नै बलियो देखिन्छ। विश्वकपमा खेलिएका १० मध्ये सात खेलमा अस्ट्रेलिया र तीन खेलमा न्युजिल्यान्ड विजयी भएका छन्। शनिबार नै हुने पहिलो खेलमा पाकिस्तानले अफगानिस्तानको सामना गर्नेछ। पाकिस्तानी टोलीको सेमिफाइनलमा पुग्ने झिनो सम्भावना कायमै छ भने अफगानिस्तान यसअघि नै उपाधि होडबाट बाहिरिइसकेको छ। सात खेल खेलेको अफगानिस्तानले हालसम्म एक खेल पनि जित्न सकेको छैन। पाकिस्तानले भने सातमध्ये तीन खेलमा जित र तीन खेलमा हारको नतिजा निकालेको छ। पाकिस्तानको एउटा खेल वर्षाका कारण रद्द भएको थियो। एकदिवसीय क्रिकेटमा हालसम्म यी दुई टोलीबीच केवल तीन खेल भएको छ। तीनवटै खेलमा पाकिस्तानले जित हात पारेको छ। विश्वकपमा भने यी दुई टोली पहिलो पटक आपसमा भिड्न लागेका हुन्। शनिबारको खेलमा अफगानिस्तानसँग पराजित भए पाकिस्तानी टोली विश्वकपबाट बाहिरिने छ। आजको खेल अफगानिस्तानविरुद्धपाकिस्तान हेडिङ्ली (दिउँसो ३ :१५ बजे) अस्ट्रेलियाविरुद्धन्युजिल्यान्ड लर्डस (साँझ ६ :१५ बजे) एकदिवसीयमा दुई टोली (अस्ट्रेलियान्युजिल्यान्ड) कुल : १३६ खेल अस्ट्रेलिया विजयी : ९० खेल न्युजिल्यान्ड विजयी : ३९ खेल अनिर्णित : ७ खेल विश्वकपमा दुई टोली (अस्ट्रेलियान्युजिल्यान्ड) कुल : १० खेल अस्ट्रेलिया विजयी : ७ खेल न्युजिल्यान्ड विजयी : ३ खेल एकदिवसीयमा दुई टोली (पाकिस्तानअफगानिस्तान) कुल : ३ खेल पाकिस्तान विजयी : ३ खेल अफगानिस्तान विजयी : ० खेल
पेनाल्टीमा बाजी मार्दै चिली सेमिफाइनलमा,रियो दी जेनेरियो : डिफेन्डिङ च्याम्पियन चिली ब्राजिलमा जारी कोपा अमेरिका फुटबल प्रतियोगिताको सेमिफाइनलमा प्रवेश । शनिबार बिहान भएको क्वाटर फाइनलको खेलमा कोलम्बियालाई ट्राइब्रेकरमा ५४ ले पराजित गर्दै चिली सेमिफाइनलमा पुगेको हो । निर्धारित ९० मिनेट र अतिरिक्त समयमा दुवै टोलीबाट कुनै गोल हुन नसकेपछि खेल पेनाल्टी सुटआउटमा पुगेको थियो । प्रतिस्पर्धात्मक खेलमा चिलीका लागि दोस्रो हाफमा भिडालले गरेको गोल अफसाइड ठहर्दै मान्यता पाएन । पेनाल्टी प्रहारमा दुवै टोलीका लगातार ४ खेलाडीले गोल गरेका थिए । कोलम्बियाका लागि पाचौं नम्बरमा पेनाल्टी प्रहार गर्न आएका विलियम तेसिल्लोले पोस्ट बाहिर प्रहार गरे । यसै मौकालाई सदुपयोग गर्दै अन्तिममा चिलीका लागि साञ्चेजले गोल गर्दै टोलीलाई सेमिफाइनलमा पुयाए । चिलीले आइतबार हुने उरुग्वे र पेरुबीचको जितेतासँग फाइनलका लागि प्रपिस्पर्धा गर्नेछ ।
श्रीलंकामाथि दक्षिण अफ्रिकाको रवाफ,"लन्डन : आईसीसी एकदिवसीय विश्वकप क्रिकेटको सेमिफाइनल होडबाट बाहिरिसकेको दक्षिण अफ्रिकाले दोस्रो जित हात पारेको छ । विश्वकपअन्तर्गत शुक्रबार भएको खेलमा श्रीलंकालाई नौ विकेटले पराजित गर्दै दक्षिण अफ्रिकाले दोस्रो जित निकालेको हो । श्रीलंकाले दिएको २०४ रनको लक्ष्य दक्षिण अफ्रिकाले ३७२ ओभरमा एक विकेट गुमाएर २०६ रन बनाउँदै पूरा गयो । दक्षिण अफ्रिकाका लागि हासिम अमला र कप्तान फाफ डु प्लेसिसले अर्धशतकीय पाली खेले । उनीहरुले दोस्रो विकेटका लागि एक सय ७३ रनको साझेदारी गरेपछि दक्षिण अफ्रिकाले सहज जित निकालेको हो । डु प्लेसिसले एक सय तीन बलमा एक छक्का र १० चौकाको मद्दतमा ९६ रन बनाए । अमलाले एक सय पाँच बलमा पाँच चौकाबाट ८० रन बनाए । यस्तै क्विन्टन डी ककले पनि १५ रन बनाएका थिए । श्रीलंकाका लासिथ मालिंगाले एक विकेट लिए । हारसँगै श्रीलंकाको सेमिफाइनल पुग्ने सम्भावना पनि कमजोर बनेको छ । जारी विश्वकपमा सात खेल खेलिसकेको श्रीलंकाको ६ अंक छ । श्रीलंकाले अब वेस्ट इन्डिज र भारतसँग खेल्न बाँकी छ । सेमिफाइनल होडबाट बाहिरिसकेको दक्षिण अफ्रिकाले भने अन्तिम खेलमा अस्ट्रेलियाको सामना गर्नेछ । यसअघि चेस्टर ली स्ट्रिटको रिभरसाइड ग्राउन्डमा टस हारेर पहिले ब्याटिङ गरेको श्रीलंका २०३ रनमा समेटिन पुगेको थियो । कुनै पनि ब्याट्सम्यान लामो समय क्रिजमा टिक्न नसक्दा श्रीलंका ४९३ ओभरमा अलआउट भयो । श्रीलंकाका लागि अभिस्का फर्नान्डो र कुसल परेराले समान ३० रन बनाए । यसैगरी धनञ्जय डी सिल्भाले २४, कुसल मेन्डिसले २३, थिसारा परेराले २१, जीवन मेन्डिसले १८, इसुरु उदानाले १७ र एन्जेलो म्याथुजले ११ रन बनाए । श्रीलंकालाई सस्तैमा समेट्न दक्षिण अफ्रिकाका क्रिस मोरिस र ड्वाइन प्रिटोरियसले तीनतीन विकेट लिए । यसैगरी कागिसो रबाडाले दुई तथा एन्ड्ली फेलुक्वायो र जेपी डुमिनीले एकएक विकेट हात पारे ।"
"अर्जेन्टिना सेमिफाइनलमा, फाइनलका लागि ब्राजिलसँग भिड्ने",रियो दी जेनेरियो : अर्जेन्टिना ब्राजिलमा जारी कोपा अकेरिका फुटबल प्रतियोगिताको सेमिफाइनलमा पुगेको छ । शनिबार बिहान भएको क्वाटर फाइनलको खेलमा भेनेजुएलालाई २० ले हराउँदै अर्जेन्टिना सेमिफाइनलमा स्थान बनाउन सफल भएको हो । खेलको १०औं मिनेटमा लौतारो मार्टिनेजले गोल गर्दै अर्जेन्टिनालाई अग्रता दिलाएका थिए । ७४औँ मिनेटमा जिओभानी लो केल्सोले गोल गरी अग्रता दोब्बर बनाए । दुवै गोलका लागि सर्जियो अग्युरोले पास उपलब्ध गराएका थिए । समूह चरणको खेलमा बलियो ब्राजिललाई बराबरीमा रोकेको भेनेजुएलाले अर्जेन्टिनालेभन्दा बढी समय बल आफ्नो पक्षमा पारेको थियो । गोलका घेरै मौका भने बनाउन सकेन । अघिल्ला खेलमा डिफेन्डिङमा कमजोर देखिएको अर्जेन्टिनाले भेनेजुएलाविरुद्ध राम्रो प्रदर्शन गरेको थियो । सेमिफाइनलमा अर्जेन्टिनाले ल्याटिन अमेरिकी चीर प्रतिद्वन्द्वी ब्राजिलसँग प्रतिस्पर्धा गर्ने भएको छ । क्वाटर फाइनलको अर्को खेलमा अहिले चिली र कोलम्बिया भिडिरहेका छन् । उरुग्वे र पेरुबीच भोली बिहान प्रतिस्पर्धा हुँदैछ ।
"अर्जेन्टिना सेमिफाइनलमा, फाइनलका लागि ब्राजिलसँग भिड्ने",रियो दी जेनेरियो : अर्जेन्टिना ब्राजिलमा जारी कोपा अकेरिका फुटबल प्रतियोगिताको सेमिफाइनलमा पुगेको छ । शनिबार बिहान भएको क्वाटर फाइनलको खेलमा भेनेजुएलालाई २० ले हराउँदै अर्जेन्टिना सेमिफाइनलमा स्थान बनाउन सफल भएको हो । खेलको १०औं मिनेटमा लौतारो मार्टिनेजले गोल गर्दै अर्जेन्टिनालाई अग्रता दिलाएका थिए । ७४औँ मिनेटमा जिओभानी लो केल्सोले गोल गरी अग्रता दोब्बर बनाए । दुवै गोलका लागि सर्जियो अग्युरोले पास उपलब्ध गराएका थिए । समूह चरणको खेलमा बलियो ब्राजिललाई बराबरीमा रोकेको भेनेजुएलाले अर्जेन्टिनालेभन्दा बढी समय बल आफ्नो पक्षमा पारेको थियो । गोलका घेरै मौका भने बनाउन सकेन । अघिल्ला खेलमा डिफेन्डिङमा कमजोर देखिएको अर्जेन्टिनाले भेनेजुएलाविरुद्ध राम्रो प्रदर्शन गरेको थियो । सेमिफाइनलमा अर्जेन्टिनाले ल्याटिन अमेरिकी चीर प्रतिद्वन्द्वी ब्राजिलसँग प्रतिस्पर्धा गर्ने भएको छ । क्वाटर फाइनलको अर्को खेलमा अहिले चिली र कोलम्बिया भिडिरहेका छन् । उरुग्वे र पेरुबीच भोली बिहान प्रतिस्पर्धा हुँदैछ ।
विश्वकप खेल्ने कान्छा खेलाडी,सबैभन्दा कम उमेरमा विश्वकप क्रिकेट खेल्ने कीर्तिमान क्यानडाका खेलाडीको नाममा छ। क्यानडाका नितिश कुमार सबैभन्दा कम उमेरमा विश्वकप खेल्ने खेलाडी हुन्। उनले क्यानडाका लागि सन् २०११ को विश्वकप खेलेका थिए। क्यानडाले फेब्रुअरी २८ मा जिम्बाबेविरुद्धआफ्नो दोस्रो खेल खेल्दा नितिश पनि टोलीमा थिए। त्यति बेला नितिशको उमेर १६ वर्ष दुई सय ८३ मात्र पुगेको थियो। ओपनर ब्याट्सम्यान नितिश उक्त खेलमा एक रनमै आउट भएका थिए। उक्त विश्वकपमा उनले तीनवटा खेल खेलेका थिए। पाकिस्तानविरुद्घको खेलमा उनी दुई रनमा आउट भएका थिए भने अस्ट्रेलियाविरुद्घको खेलमा सात रनमा पेभेलियन फर्किएका थिए। सबैभन्दा कम उमेरमा विश्वकप खेल्ने खेलाडीको सूचीमा बंगलादेशका ताल्हा जुबेर दोस्रो स्थानमा छन्। उनले बंगलादेशी टोलीबाट सन् २००३ को विश्वकप खेलेका थिए। त्यति बेला उनको उमेर १७ वर्ष ७० दिनमात्र थियो।
पेनाल्टीमा बाजी मार्दै चिली सेमिफाइनलमा,रियो दी जेनेरियो : डिफेन्डिङ च्याम्पियन चिली ब्राजिलमा जारी कोपा अमेरिका फुटबल प्रतियोगिताको सेमिफाइनलमा प्रवेश । शनिबार बिहान भएको क्वाटर फाइनलको खेलमा कोलम्बियालाई ट्राइब्रेकरमा ५४ ले पराजित गर्दै चिली सेमिफाइनलमा पुगेको हो । निर्धारित ९० मिनेट र अतिरिक्त समयमा दुवै टोलीबाट कुनै गोल हुन नसकेपछि खेल पेनाल्टी सुटआउटमा पुगेको थियो । प्रतिस्पर्धात्मक खेलमा चिलीका लागि दोस्रो हाफमा भिडालले गरेको गोल अफसाइड ठहर्दै मान्यता पाएन । पेनाल्टी प्रहारमा दुवै टोलीका लगातार ४ खेलाडीले गोल गरेका थिए । कोलम्बियाका लागि पाचौं नम्बरमा पेनाल्टी प्रहार गर्न आएका विलियम तेसिल्लोले पोस्ट बाहिर प्रहार गरे । यसै मौकालाई सदुपयोग गर्दै अन्तिममा चिलीका लागि साञ्चेजले गोल गर्दै टोलीलाई सेमिफाइनलमा पुयाए । चिलीले आइतबार हुने उरुग्वे र पेरुबीचको जितेतासँग फाइनलका लागि प्रपिस्पर्धा गर्नेछ ।
श्रीलंकामाथि दक्षिण अफ्रिकाको रवाफ,"लन्डन : आईसीसी एकदिवसीय विश्वकप क्रिकेटको सेमिफाइनल होडबाट बाहिरिसकेको दक्षिण अफ्रिकाले दोस्रो जित हात पारेको छ । विश्वकपअन्तर्गत शुक्रबार भएको खेलमा श्रीलंकालाई नौ विकेटले पराजित गर्दै दक्षिण अफ्रिकाले दोस्रो जित निकालेको हो । श्रीलंकाले दिएको २०४ रनको लक्ष्य दक्षिण अफ्रिकाले ३७२ ओभरमा एक विकेट गुमाएर २०६ रन बनाउँदै पूरा गयो । दक्षिण अफ्रिकाका लागि हासिम अमला र कप्तान फाफ डु प्लेसिसले अर्धशतकीय पाली खेले । उनीहरुले दोस्रो विकेटका लागि एक सय ७३ रनको साझेदारी गरेपछि दक्षिण अफ्रिकाले सहज जित निकालेको हो । डु प्लेसिसले एक सय तीन बलमा एक छक्का र १० चौकाको मद्दतमा ९६ रन बनाए । अमलाले एक सय पाँच बलमा पाँच चौकाबाट ८० रन बनाए । यस्तै क्विन्टन डी ककले पनि १५ रन बनाएका थिए । श्रीलंकाका लासिथ मालिंगाले एक विकेट लिए । हारसँगै श्रीलंकाको सेमिफाइनल पुग्ने सम्भावना पनि कमजोर बनेको छ । जारी विश्वकपमा सात खेल खेलिसकेको श्रीलंकाको ६ अंक छ । श्रीलंकाले अब वेस्ट इन्डिज र भारतसँग खेल्न बाँकी छ । सेमिफाइनल होडबाट बाहिरिसकेको दक्षिण अफ्रिकाले भने अन्तिम खेलमा अस्ट्रेलियाको सामना गर्नेछ । यसअघि चेस्टर ली स्ट्रिटको रिभरसाइड ग्राउन्डमा टस हारेर पहिले ब्याटिङ गरेको श्रीलंका २०३ रनमा समेटिन पुगेको थियो । कुनै पनि ब्याट्सम्यान लामो समय क्रिजमा टिक्न नसक्दा श्रीलंका ४९३ ओभरमा अलआउट भयो । श्रीलंकाका लागि अभिस्का फर्नान्डो र कुसल परेराले समान ३० रन बनाए । यसैगरी धनञ्जय डी सिल्भाले २४, कुसल मेन्डिसले २३, थिसारा परेराले २१, जीवन मेन्डिसले १८, इसुरु उदानाले १७ र एन्जेलो म्याथुजले ११ रन बनाए । श्रीलंकालाई सस्तैमा समेट्न दक्षिण अफ्रिकाका क्रिस मोरिस र ड्वाइन प्रिटोरियसले तीनतीन विकेट लिए । यसैगरी कागिसो रबाडाले दुई तथा एन्ड्ली फेलुक्वायो र जेपी डुमिनीले एकएक विकेट हात पारे ।"
साविक विजेता र उपविजेता भिड्दै,लन्डन : आईसीसी एकदिवसीय विश्वकप क्रिकेटमा शनिबार दुई खेल हुनेछन्। पहिलो खेल पाकिस्तान र अफगानिस्तानबीच हुनेछ। उक्त खेल लिड्सको हेडिङ्लीमा नेपाली समयअनुसार दिउँसो ३ :१५ बजे सुरु हुनेछ। दोस्रो खेलमा अस्ट्रेलियाले बलियो प्रतिद्वन्द्वी न्युजिल्यान्डको सामना गर्नेछ। उक्त खेल लन्डनस्थित लर्डस क्रिकेट मैदानमा नेपाली समयअनुसार साँझ ६ :१५ बजे सुरु हुनेछ। अस्ट्रेलिया र न्युजिल्यान्ड पहिलो संस्करणदेखि नै विश्वकपमा सहभागी हुँदै आएका टोली हुन्। अस्ट्रेलिया सर्वाधिक पाँच पटकको विश्वकप विजेता टोली हो। न्युजिल्यान्डले भने हालसम्म विश्वकपको उपाधि जित्न सकेको छैन। यी दुई टोली सन् २०१५ को विश्वकपको फाइनलमा आपसमा भिडेका थिए। फाइनलमा अस्ट्रेलियाले न्युजिल्यान्डलाई सात विकेटले हराएको थियो। त्यसैले न्युजिल्यान्डका लागि अस्ट्रेलियासँग त्यो हारको बदला लिने यो उपयुक्त अवसर पनि हो। जारी विश्वकपमा अस्ट्रेलिया र न्युजिल्यान्डले सातसात खेल खेलिसकेका छन्। अस्ट्रेलियाले यसअघि नै फाइनलमा स्थान पक्का गरिसकेको छ। आफूले खेलेका सातमध्ये ६ खेलमा विजयी भएको अस्ट्रेलिया भारतसँग भने पराजित भएको थियो। न्युजिल्यान्डले पनि हालसम्म एक खेल मात्र हारेको छ। पाँच खेलमा विजयी भएको न्युजिल्यान्ड पाकिस्तानसँग पराजित भएको थियो। न्युजिल्यान्डको एउटा खेल भने वर्षाका कारण रद्द भएको थियो। यो विश्वकपमा अस्ट्रेलिया र न्युजिल्यान्डलाई उपाधिको दाबेदारका रूपमा हेरिएको छ। यी दुवै टोलीको हरेक पक्ष उत्कृष्ट छ। दुवै टोलीको ब्याटिङ र बलिङ लयमा देखिन्छ। शनिबारको खेलमा अस्ट्रेलियालाई हराउन सके न्युजिल्यान्ड पनि सेमिफाइनलमा पुग्नेछ। अन्तर्राष्ट्रिय एकदिवसीय क्रिकेटमा हालसम्म यी दुई टोलीबीच खेलिएको खेलको नतिजामा भने अस्ट्रेलिया निकै बलियो देखिन्छ। यी दुई टोलीबीच हालसम्म कुल एक सय ३६ खेल भएको छ। ९० खेलमा अस्ट्रेलिया विजयी भएको छ भने न्युजिल्यान्डले ३९ खेलको नतिजालाई मात्र आफ्नो पक्षमा पार्न सकेको छ। सात खेल भने अनिर्णित रूपमा सकिएको छ। यसैगरी यी दुई टोलीबीच हालसम्म विश्वकपमा खेलिएको खेलमा पनि अस्ट्रेलिया नै बलियो देखिन्छ। विश्वकपमा खेलिएका १० मध्ये सात खेलमा अस्ट्रेलिया र तीन खेलमा न्युजिल्यान्ड विजयी भएका छन्। शनिबार नै हुने पहिलो खेलमा पाकिस्तानले अफगानिस्तानको सामना गर्नेछ। पाकिस्तानी टोलीको सेमिफाइनलमा पुग्ने झिनो सम्भावना कायमै छ भने अफगानिस्तान यसअघि नै उपाधि होडबाट बाहिरिइसकेको छ। सात खेल खेलेको अफगानिस्तानले हालसम्म एक खेल पनि जित्न सकेको छैन। पाकिस्तानले भने सातमध्ये तीन खेलमा जित र तीन खेलमा हारको नतिजा निकालेको छ। पाकिस्तानको एउटा खेल वर्षाका कारण रद्द भएको थियो। एकदिवसीय क्रिकेटमा हालसम्म यी दुई टोलीबीच केवल तीन खेल भएको छ। तीनवटै खेलमा पाकिस्तानले जित हात पारेको छ। विश्वकपमा भने यी दुई टोली पहिलो पटक आपसमा भिड्न लागेका हुन्। शनिबारको खेलमा अफगानिस्तानसँग पराजित भए पाकिस्तानी टोली विश्वकपबाट बाहिरिने छ। आजको खेल अफगानिस्तानविरुद्धपाकिस्तान हेडिङ्ली (दिउँसो ३ :१५ बजे) अस्ट्रेलियाविरुद्धन्युजिल्यान्ड लर्डस (साँझ ६ :१५ बजे) एकदिवसीयमा दुई टोली (अस्ट्रेलियान्युजिल्यान्ड) कुल : १३६ खेल अस्ट्रेलिया विजयी : ९० खेल न्युजिल्यान्ड विजयी : ३९ खेल अनिर्णित : ७ खेल विश्वकपमा दुई टोली (अस्ट्रेलियान्युजिल्यान्ड) कुल : १० खेल अस्ट्रेलिया विजयी : ७ खेल न्युजिल्यान्ड विजयी : ३ खेल एकदिवसीयमा दुई टोली (पाकिस्तानअफगानिस्तान) कुल : ३ खेल पाकिस्तान विजयी : ३ खेल अफगानिस्तान विजयी : ० खेल
