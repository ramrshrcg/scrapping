शीर्षक,विवरण
समाजवादी अर्थतन्त्रको मुहार,"प्राय : विकासशील देशहरूमा विकासलाई अघि बढाउने तत्व एकनासले नचल्ने भएकाले विकासको गति एकनासको हुँदैन। विकासलाई मापन गर्ने काम अर्थशास्त्रले गर्छ। मापन गर्ने आधारहरू मानव जीवनका चिन्तन, सोच, बानीबेहोरा, रहनसहन एवं जीवनस्तरको परिवर्तन हो। अर्थशास्त्रको माध्यमबाट जीवनचर्यामा आएको परिवर्तनको असर राजनीति र संस्कृतिमा पनि परिरहेको हुन्छ। त्यसैले विकासलाई अर्थशास्त्रीय आँखाबाट मात्र हेर्नु हुँदैन। विकासका सूचकहरू बहुपक्षीय र गैरआर्थिक पनि हुन्छन्। प्रो मार्शलले मानव कल्याणलाई ध्यान दिएर विकासको विश्लेषण गरेका थिए। विश्व अर्थतन्त्रको मन्दीपछि प्रोफेसर किन्सले सरकारी हस्तक्षेपलाई विकासको वाधक ठाने। कार्ल माक्र्सले औद्योगिक अर्थतन्त्रमा मजदुरमालिकबीच सिर्जना हुने वर्ग संघर्षले नै साम्यवादी धारणा फैलाउँछ भन्ने तर्क दिए। कल्याण वा वर्ग संघर्ष वा अहस्तक्षेप जे भने पनि तात्विक असर मानवविकासमै पर्ने भएकाले यी तीनैजना अर्थशास्त्रीलाई विकासका पक्षपाती नै मान्नुपर्छ। नेपालको अर्थतन्त्रको परिदृश्यमा पनि प्रत्यक्ष वा परोक्ष रूपमा तीनै जना अर्थशास्त्रीका तीनवटै धारणाको अभ्यास भएको छ। नेपालको अर्थशास्त्रीय अवस्थाको विश्लेषण गर्दा र इतिहास केलाउँदा राणाहरूको जहानिया शासनले बाह्य विश्वसँग टाढै र तटस्थ रहने धार समातेको पाइन्छ। २०१५ सालमा गठित जननिर्वाचित सरकारले राजनीतिमा प्रजातन्त्र र अर्थनीतिमा समाजवादको बाटो उपयोगी हुने धारणा राखेको थियो। त्यसैलाई बीपीको समाजवाद वा प्रजातान्त्रिक समाजवाद नाम दिइयो। त्यसपछिको पञ्चायती व्यवस्थाले स्थानीय निकायलाई जिम्मेवार बनाउन गाउँगाउँमा सहकारी समूहहरू बनाई तिनीहरूकै माध्यमबाट उत्पादन, उपभोग र बजारीकरण गर्ने नीति अवलम्बन गरेको थियो। पञ्चायती राजको उत्तरार्धतिर त्यसैलाई बलियो बनाउने क्रममा गाउँफर्क राष्ट्रिय अभियान, पञ्चायत विकास तथा जग्गा करका कार्यक्रम अघि सारिएका थिए। १९८० को दशकपछि विश्वमा उदारीकरणको लहर चल्यो। सरकारभन्दा निजी क्षेत्र धेरै कुरामा सक्षम भएका उदाहरण अघि सारेर राष्ट्रिय सुरक्षा, अन्तर्राष्ट्रिय सीमा र सम्बन्ध एवं सार्वजनिक जीवनसँग सम्बन्ध राख्ने वस्तुबाहेकका क्षेत्रमा निजी क्षेत्रलाई प्रतिस्पर्धी बनाउनुपर्ने धारणा अगाडि सारियो। सरकारले आफैं काम गर्ने नभई नियामक निकायका रूपमा रहने र स्वतन्त्र, निष्पक्ष र पारदर्शी कानुनी विधिबाट बजार प्रणालीमा आधारित भएर उत्पादन, उपभोग, विनिमय, वितरण र अन्तर्राष्ट्रिय व्यापारका गतिविधिमा संलग्न हुने स्पष्टता संविधानले नै गरिदिएको थियो। फलत : २०४७ सालमा ल्याइएको संविधानले उदारीकरण र निजीकरणको खुलेर वकालत गर्यो। त्यसैका आधारमा सरकारमातहत सञ्चालन गरिएका संस्थानहरू क्रमश : बन्द गरिए। २०६३ सालमा पुन : अन्तरिम संविधान आयो। समाजवादलाई मुखरित गरेर जनताको जीवस्तरलाई उँचो बनाउने अर्थ लाग्ने भाषा संविधानमा लेखियो। सीमित राजनीतिक विषय र संघीयताका प्रावधानबाहेक सबैजसो विषय अन्तरिम संविधानकै राखेर २०७२ मा नयाँ (विद्यमान) संविधान जारी गरियो। जारी गरिएकै दिनदेखि विरोधको ज्वाला दन्किए पनि यो संविधानले चार वर्ष पूरा गरिसकेको छ। प्रजातन्त्र र समाजवाद हाम्रो मात्र नभएर विश्वका सबैजसो देशको राजनीतिक एजेन्डा हो भारत र चीनजस्ता राजनीतिक दर्शनका हिसाबले पृथक् ध्र्रुवमा रहँदै आएका देशले पनि प्रजातन्त्र र समाजवादकै धारणा अघि सारेका छन्। विश्वकै सबैभन्दा ठूलो अर्थतन्त्र भएको अमेरिका होस् वा नयाँ प्रविधिको उत्पादन र प्रयोगमा अग्रणी जापान होस् वा लैंगिक विकासका दृष्टिले सबैभन्दा निकृष्ट मानिएको साउदी अरेबिया होस्, समाजवाद र प्रजातन्त्रकै विषयलाई आआफ्ना देशका संविधानमा लेखेका छन्। नेपालको संविधानले पनि आर्थिक समानता, समृद्धि र सामाजिक न्याय, समतामूलक समाज निर्माण गर्ने संकल्प लिएको छ। तर सैद्धान्तिक सुगा रटाइ र सरकारको काम गराइका बीचमा भने ठूलो खाडल बन्दै गएको छ। भ्रष्टाचार, आर्थिक अनियमितता, ठेक्कापट्टामा कमिसन, सरकारी जग्गा हडप्ने चालबाजी, कर आतंक, निर्मला पन्त हत्याजस्ता विषय दुईतिहाइ बहुमत प्राप्त सरकारका उपहार वा नियमितता भएका छन्। देश वैदेशिक ऋणमा चुर्लुम्म डुबेको छ। ऋण मिनाहा नगरिदिए तिर्ने क्षमता सरकारसँग छैन। खाँचो पूरा गरेर स्रोत साधनको समुचित परिचालन गर्न सकेमा मात्र मुलुकले चाहेअनुसारको समृद्धि हासिल गर्न सक्छ। ससाना पुल र झोलुंगे पुल बनाउन वैदेशिक ऋण खोज्ने परिपाटी बसेको छ। ९२ प्रतिशत जनताले मान्दै आएको धर्मलाई नगदे स्वार्थमा पाखा लगाएर विश्वमा एकमात्र हिन्दु देश भन्ने पहिचान मेटाइएको छ। जंगल मासेर हवाई अड्डा बनाउने, सकेसम्म धेरै युवायुवतीलाई खाडीका मुलुकमा पठाउने र तिनीहरूले पठाएको विप्रषोणले देश चलाउने, सामान्य मानिस बिरामी भए १५०० डलरको मात्र सटही सुविधा दिने तर प्रधानमन्त्री र दलका ठूला नेता बिरामी हुँदा लाखौं डलर साट्न मिल्ने प्रणाली बसेको छ। नियम गरिब र अशक्तहरूका लागि मात्र हो र ठूलाबडालाई ऐन लाग्दैन भन्ने दृष्टान्तपरक सन्देश उच्च नेतृत्व तहबाटै छताछुल्ल भएको छ। यो अवस्थालाई आत्मसात गर्नुपर्दा समाजवादको सैद्धान्तिकता, सबैले वकालत गरेको समाजवाद र नेपालको दुईतिहाइ बहुमत प्राप्त इतिहासकै बलियो मानिएको सरकारले गरेका कामबाट प्राप्त गर्न खोजिएको समाजवाद बुझ्न कठिन भएको छ। जसले जे गरे पनि, जुनसुकै दर्शनको अनुशीलन गरे पनि देशको क्षमता वृद्धि नगरी समृद्धि हासिल हुन सक्दैन। क्षमता वृद्धि २० लाख पर्यटकले दिने डलर, खाडीबाट पठाइएको विप्रेषण र विदेशीले दिएको ऋणअनुदानले कुनै पनि हालतले सम्भव हुँदैन। समृद्धि हासिल गर्न आफू सक्षम हुनुपर्छ। सक्षमता एकै दिन वा एकै वर्षमा प्राप्त हुने कुरा होइन। यसका लागि नीतिगत स्पष्टता, काममा इमानदारी र राष्ट्रप्रतिको माया अपरिहार्य हुन्छ। सबैभन्दा पहिले पेट भर्नुपर्छ। त्यसका लागि खेतीको विकास आवश्यक हुन्छ। तर खेती गर्ने संस्कृति देशको नीतिबाटै हराउँदै गएको छ। पेट भर्न भारतीय चामलका बोरा भित्याउने काम द्रूततर रूपमा बढेको छ। उर्वर खेत, पाखा बाँझा छन्। भएका उद्योग बन्द छन्। रोजगार खोज्न विदेश नगई नहुने बाध्यता छ। भ्रष्टाचारको ग्राफ बढिरहेको छ। राज्यप्रतिको निराशा व्याप्त हुँदै गएको छ। यो परिदृश्यमा परिवर्तन नआएसम्म समृद्धि बकमफुसे गफ मात्र हुन्छ। संविधानले खोजेको समाजवाद यै हो ? अब त छिमेकीको भर परेर पनि नहुने अवस्था देखिएको छ। भारतीय अर्थतन्त्र दिनानुदिन खस्किँदै गएको समाचार छापिएका छन्। डलरसँग अवमूल्यन हुँदै गएको भारतीय रुपैयाँको विनिमय दरले यसलाई पुष्टि गरिरहेको छ। भारतीय रुपैयाँसँग पेग गरिएको नेपाली १२० रुपैयाँ दिएपछि मात्र एक डलर हात लाग्ने अवस्था आएको छ। अमेरिकासँगको व्यापार युद्धले चीनको अर्थतन्त्र पनि खस्किँदो छ। चीनलाई ६ प्रतिशतको आर्थिक वृद्धिदर कायम गर्न धौधौ परेको छ। कुनै कालखण्डमा भारत र चीनको अर्थतन्त्रमा सुधार आएछ भने पनि नेपालले आफ्नो आर्थिक क्षमता वृद्धि गरेर आफैं समृद्ध बन्ने कि भारत र चीनको व्यापारको नाका बनेर भन्सार मात्र असुल गर्ने ? यसरी दुई देशको विकासबाट देशको विकासको सपना देख्दा पनि कुनै दिन उनीहरूका व्यापारमा अवरोध आयो भने हाम्रो अवस्था हे हुने ? अस्थिरतामा बसिरहँदा र आफू सक्षम नहुँदा यस्ता अनगिन्ती प्रश्न उब्जिरहने छन्। समाजवादको आकार र रूप कस्तो हो खुट्ट्याउन सकिँदैन। समृद्धिका लागि पहिलो सर्त राष्ट्रप्रतिको माया हो। यो मायालाई कार्यरूप दिन योजना र कार्यक्रम बनाएर कार्यान्वयन गर्नेतर्फ लाग्नु दोस्रो सर्त हो। तेस्रो सर्त भनेको इमानदारी र पारदर्शिताको प्रदर्शन हो। यी तीन अवस्थालाई स्वस्थरूपमा कार्यान्वयन गर्ने राजनीतिक दर्शन र नेताको खाँचो छ। खाँचो पूरा गरेर स्रोत साधनको समुचित परिचालन गर्न सकेमा मात्र मुलुकले चाहेअनुसारको समृद्धि हासिल गर्न सक्छ। त्यसपछि मात्र समाजवादी मुहारजस्तो भए पनि संविधानमा लेखेको समानता र सरकारले लिएको समृद्धिको बाटोको अनुभूति होला। त्यो नभएकाले अहिले समाजवाद र समृद्धिका सपना जनता ठग्ने आलाप मात्र बनेका छन्।"
नेकपाको सी प्रेम : भूराजनीतिक भुमरीमा नेपाल,"चीनको राजनीतिक प्रणालीप्रति नेपाल कम्युनिस्ट पार्टीमा अंकुराएको प्रेमले उसको राजनीतिक निष्ठा र यात्रामाथि पनि विभिन्न आशंका उब्जिएका छन्। नेकपामा गाढा हुँदै गएको सी प्रेम बारे चुनावी परिणाम पछिको टिमुरे प्रसंगबाट सुरु गरौं। २०७४ मंसिर १० र २१ गते सम्पन्न संघीय संसद्को निर्वाचन परिणाम घोषणा हुँदै थियो। नेकपाको विजय यात्रा दुईतिहाइतिर उन्मुख थियो। यही खुसीयालीमा पुस ४ गते केपी ओली आफ्ना सहयोगी ईश्वर पोखरेल, विष्णु पौडेल र शंकर पोखरेलसहित हेलिकोप्टरमा चीनको नाका टिमुरे पुगे। कुनै खास योजना तथा कार्यक्रमबिना तीनवटा हेलिकोप्टर चार्टर गरेर त्यहाँ पुगेका ओलीको मुड र मुभ देखेर धेरैले अचम्म मात्र मानेनन्, कूटनीतिक वृत्त नै तरंगित भयो। चुनावी नतिजापछि ओलीको यो भ्रमण केवल रिफ्रेसमेन्ट थिएन। वाम गठबन्धनको सानदार जितपछि रसुवागढी नाका पुगेर ओलीले दिन खोजेको सन्देश के थियो ? वाम गठबन्धनको जितलाई चीनको प्रभाव र भारतको पराजय भनेर विदेशी मिडियामा प्रचार भइरहेका बेला ओलीको यो सरप्राइज भिजिट लाई अर्थपूर्णरूपमा हेरिएको थियो। त्यहाँ पुगेर ओलीले टिमुरे नाकाको विस्तार र चीनसँग बढ्दो सहकार्यको व्यापक सम्भावनाबारे बताए। दुईतिहाइनिकटको चुनावी परिणामले उत्साहित उनको यो कूटनीतिक सक्रियतालाई कतिपयले त्यतिबेला पनि उत्ताउलो शैली भनेर टिप्पणी गरेका थिए। ठूलो दलका शीर्षनेता चुनावलगत्तै हतारहतारमा रसुवागढी पुगेर चीनतिर हात हल्लाउनु परिपक्क कूटनीतिक संस्कार थिएन। प्रधानमन्त्रीका रूपमा प्रस्तुत गरिएका ओलीको यही टिमुरे ट्रिट बाटै सुरु भएको थियो कूटनीतिक असन्तुलन अर्थात् उत्तर ढल्किने यात्रा। त्यसको टर्निङ प्वाइन्ट बनेको छ अहिले सी पथको प्रशिक्षण र चिनियाँ कम्युनिस्ट पार्टीसँग भएको भाइचारा विस्तारको सम्झौता। नेकपाको स्कुल विभागले असोज ६ र ७ गते काठमाडौंमा आयोजना गरेको सम्मेलनको पहिलो कक्षामै चिनियाँ राष्ट्रपति सी चिनफिङको राजनीतिक दर्शन र सिद्धान्तबारे प्रशिक्षण दिइएको थियो। चिनियाँ कम्युनिस्ट पार्टीका विदेश विभाग प्रमुख सोङ ताओले उद्घाटन गरेको सम्मेलनको अन्त्यमा दुई पार्टीबीचको भाइचारा सम्बन्ध अझ सुमधुर गराउने र सहकार्य बढाउने भन्दै पाँचबुँदे समझदारीपत्रमा हस्ताक्षर भयो। प्रचण्डले चिनियाँ विदेशमन्त्रीसँगको भेटमा व्यक्त गरेको टिप्पणीले उत्पन्न गरेको भूराजनीतिक तरंग सेलाउन नपाउँदै सी पथको प्रशिक्षण र भाइचारा सम्झौताले नेपालप्रतिको अन्तर्राष्ट्रिय नजर थप गाढा भएको छ। प्रतिस्पर्धात्मक राजनीति र संसदीय लोकतन्त्रमा सामेल भइसकेको नेकपाले सी पथ प्रति देखाएको सामीप्यले मुलुकको राजनीतिलाई मात्र तरंगित गरेको छैन, यसले भूराजनीति र विश्व शक्ति समीकरणमा समेत हलचल ल्याएको छ। सत्तारुढ दलको गहिरो उत्तर प्रेम र चिनियाँ कम्युनिस्टसँगको भाइचारा समझदारीले दक्षिण छिमेकी र मित्रराष्ट्र अमेरिका अलि बढी झस्किएका छन्। अमेरिकी राजदूत र्यान्डी बेरीले त सार्वजनिक कार्यक्रममै नेपाल कतै पनि नढल्कियोस् भन्दै चेतावनीयुक्त सुझाव दिइसकेका छन्। चीनको राजनीतिक प्रणालीप्रति नेपाल कम्युनिस्ट पार्टीमा अंकुराएको प्रेमले नेकपाको राजनीतिक निष्ठा र धरातलमाथि पनि विभिन्न आशंका उत्पन्न हुनु स्वाभाविक हो। यसबारे नेकपा समयमै स्पष्ट हुन आवश्यक छ। सरकारको नेतृत्व समालेपछि प्रधानमन्त्री केपी ओलीले परराष्ट्र सम्बन्धमा सन्तुलन कायम राख्न केही सुझबुझ र सतर्कता देखाए पनि बेलाबेलामा त्यो सन्तुलन चिप्लिएको छ। सत्तारुढ दलका शीर्ष नेताको बोली, व्यवहार र सरकारको शैलीका कारण पनि कूटनीतिक वृत्तमा नेपालको असंलग्नतामाथि आशंकाको बादल मडारिन थालेको छ। प्रोटोकल नमिल्ने भन्दै भारतीय विदेशमन्त्री जयशंकरलाई द्वारिकाज होटलमा (२०७६ भदौ ५) भेट्न नगएका प्रचण्डले चिनियाँ विदेशमन्त्रीलाई भने नक्सालस्थित म्यारियोट होटलमा (२०७६ भदौ २४) पुगेर लामो भेटवार्ता गरेका थिए। उनको यो दोहोरो माफदण्डलाई कूटनीतिक वृत्तले अर्थपूर्ण रूपमा हेरेको थियो। एकपछि अर्को प्रकरणले चर्चा र विवादमा आइरहने प्रचण्ड भूराजनीतिक भुमरीमा परेका छन्। चिनियाँ विदेशमन्त्रीसँगको भेटमा इन्डोप्यासिफिक रणनीति नेपालले स्वीकार नगर्ने प्रचण्डको भनाइ चिनियाँ पक्षले बाहिर ल्याएपछि त्यसले भूराजनीतिमा गहिरो तरंग पैदा गरेको छ। चिनियाँ पक्षसँग साखुल्ले बन्ने धुनमा प्रचण्डले दिएको वचनले नेपाललाई महत्वपूर्ण सहयोग उपलब्ध गराउँदै आएको शक्तिशाली मित्रराष्ट्र खिन्न भएको छ। यसले न प्रचण्डलाई व्यक्तिगत रूपमा कुनै लाभ हुन्छ न मुलुकलाई। द्वन्द्वकालीन मुद्दाको समाधान र सत्य निरूपणमा खासै प्रगति हुन नसकेको बेला केही समयअघि हेग गएर हिरो बन्ने अभिव्यक्ति दिएपछि अन्तर्राष्ट्रिय नजर उनीप्रति आकर्षित भएको थियो। हाम्रा नेता छिमेक वा अन्य विदेशी पाहुनासँग वान टु वान वार्ता गर्छन्। त्यहाँ उनीहरू यति खुल्छन् कि आफ्नो सीमा र मर्यादा पनि बिर्सन्छन्। विदेशी पाहुनासँग उनीहरूलाई दंग पार्ने गरी अनेक कुरा गर्छन्, वाचा गर्छन्। विदेशी पाहुनाले त्यसलाई प्रतिबद्धता वा दस्ताबेजका रूपमा रेकर्ड गर्छन्। अनि पछि त्यही कुराको स्मरण गराउँदा वा बाहिर आउँदा नेताहरू सकसमा पर्छन्, कहिले लज्जित पनि हुन्छन्। बदलिएको विश्व परिवेश र भूराजनीतिलाई नजिकबाट बुझ्ने र त्यसको सम्भावित परिणामलाई आकलन गर्ने कूटनीतिक ज्ञान र अनुभवको कमीले पनि बेलाबेलामा यस्तो अवस्था आउँछ। सद्धे बन्ने चिप्लो र उत्ताउलो कूटनीतिले बेलाबेलामा दुर्घटना निम्त्याएको छ। शीर्ष तहमा रहेका नेताको यस्तो कच्चा बोली र व्यवहारले मित्रराष्ट्रहरूसँगको हार्दिकतामा अनपेक्षित ग्रहण लाग्न सक्छ। बेइजिङ विज्ञप्तिले उत्पन्न गरेको भूराजनीतिक तरंग त्यही चिप्लो र उत्ताउलो कूटनीतिको परिणाम थियो। नेपालले खासै सरोकार राख्नै नपर्ने भेनेजुयलाको राजनीतिक संकटमा प्रचण्डले हतारमा निकालेको कडा वक्तव्यले कूटनीतिक वृत्तमा त्यतिबेला पनि खैलाबैला मच्चिएको थियो। त्यसलाई सच्चाउन र त्यसले उत्पन्न गरेको भूराजनीतिक तरंग सम्हाल्न प्रचण्ड र ओलीलाई निकै सकस पर्यो। प्रधानमन्त्री ओली स्विट्जरल्यान्डको डाबोसमा भएको बेला २०७५ माघ १० मा प्रचण्डले निकालेको त्यो विज्ञप्तिले अमेरिका र नेपालबीचको सम्बन्धमा चिसो उत्पन्न गर्यो। अमेरिकाको कडा आलोचनासहित निकालेको वक्तव्यमा पूर्वप्रधानमन्त्रीसमेत रहेका प्रचण्डले गुवाइदोलाई राष्ट्रपति मान्यता दिने अमेरिकी कदम साम्राज्यवादी र मडुरोविरुद्ध ग्रान्ड डिजाइन भएको आरोप लगाएका थिए। यो वक्तव्यमा अमेरिकाले गहिरो सरोकार देखायो र काठमाडौंस्थित दूतावासले सरकारसँग आधिकारिक धारणा नै माग्यो। असंलग्नतामा आधारित नेपालको परराष्ट्र सम्बन्ध र नीतिमा समेत यसले कक्का लाग्ने चिन्ता परराष्ट्र मामिलाका विज्ञहरूले व्यक्त गरेका छन्। यस्तो असन्तुलनले नेपाल भूराजनीतिक एम्बुसमा फस्ने खतरातर्फ पनि सचेत गराएका छन्। प्रतिस्पर्धात्मक राजनीति र संसदीय लोकतन्त्रमा सामेल भइसकेको नेकपाले सी पथ प्रति देखाएको सामीप्यले मुलुकको राजनीतिलाई मात्र तरंगित गरेको छैन, यसले भूराजनीति र विश्व शक्ति समीकरणमा समेत हलचल ल्याएको छ। बदलिएको भूराजनीतिक परिवेश र विश्व शक्ति संरचनासँगै अन्तर्राष्ट्रिय सम्बन्ध र सामरिक स्वार्थका आयम पनि फेरिएका छन्। दुई फरक विचाराधारा बोकेका दुई शक्तिशाली छिमेकीका बीचमा रहेको नेपाल भूराजनीतिक हिसाबले पनि निकै महत्वपूर्ण र संवेदनशील भूमि बन्दै गएको छ। नेपालका लागि दुवै छिमेकी समान छन्। दुवैका आआफ्नै स्वार्थ, सरोकार र सीमा छन्। त्यसमा सन्तुलन र सतर्कताका साथ सहकार्यका सम्भावना खोज्नुपर्छ। राष्ट्रिय सुरक्षा र हितप्रतिकूल नहुने गरी उपलब्ध सबै अवसरलाई अधिकतम उपयोग गर्नुपर्छ। तर एउटा छिमेकीको सद्भाव तथा सहयोगलाई अर्का छिमेकीलाई उपेक्षा गर्ने वा होच्चाउने हतियारका रूपमा उपयोग गर्न थालियो भने त्यो भयानक भूल हुनेछ। यसले नसोचेको दुर्घटना निम्त्याउँछ। राजनीतिक नेतृत्वबाट त्यस्तो भूल हुनु हुँदैन। नेपालको मामिलामा बाहिरबाट तीनथरी नजर बढी हावी छन्। दुई छिमेकीले नेपालका हरेक मामिलालाई नजिकबाट नियालिरहेका हुन्छन्। अर्को पश्चिमा शक्तिले पनि नेपालमा आफ्नो नजर गाढा बनाएको छ। यी तीन ध्रुवको आआफ्नै स्वार्थ र सरोकार छन्। यी तीनवटा शक्तिबीचको स्वार्थ टकराव र समीकरण नेपालमा अनौठो खालको छ। भारत नेपालमा चीनको प्रभाव बढेको रुचाउँदैन तर चीनको उपस्थितिलाई इन्कार गर्न सक्दैन। वर्षांैदेखि नेपालको हरेक क्षेत्रमा सघाउँदै र यहाँको हरेक राजनीतिक परिवर्तनमा सघाउँदै भारत नेपालको आन्तरिक व्यवस्थापनमा आफ्नो भूमिकालाई हक ठान्छ। चीन पनि नेपालमा भारतको दादागिरी नहोस् भन्ने चाह न्छ र विस्तारै आफूप्रतिको सद्भाव बढाउँदै सम्बन्ध गाढा बनाउने शान्त कूटनीतिमा बेइजिङ सक्रिय छ। चीनको प्रभाव रोक्ने मामिलामा पश्चिमा शक्तिसँग भारतको सहकार्य हुन सक्छ। फेरि नेपालमा पश्चिमा शक्तिको प्रभावलाई साइजमा राख्ने मामिलामा चीन र भारतबीच पनि भद्र सहकार्य हुन सक्छ। शान्त कूटनीतिको माध्यमबाट आफ्नो प्रभाव विस्तार गर्दै आएको चीन पछिल्लो समय अलि आक्रामक देखिएको छ। बेल्ट एन्ड रोड इनिसिएटिभ (बीआरआई) को रणनीतिक साझेदारीसँगै बढेको चिनियाँ प्रभावलाई साइजमा राख्न वा नियन्त्रण गर्न अमेरिकाले इन्डोप्यासिफिक स्ट्राटेजी सार्वजनिक गरेपछि चीनले छिमेकतिर कूटनीतिक सक्रियता बढाएको छ। नेपालको मामिलालाई लिएर चीन र भारत वा अन्य शक्ति राष्ट्र झगडा गर्ने मुडमा छैनन्। उनीहरूका आआफ्नै सकस, स्वार्थ र सरोकार छन्। त्यसैले कुनै छिमेकी तथा मित्रराष्ट्रसँग अस्वाभाविक रूपमा टाँसिनु वा टाढिनुको कुनै अर्थ छैन। सन्तुलन र शालीनतासहितको शान्त कूटनीति नै हामीलाई फाइदा हुन्छ। दुई ठूला र शक्तिशाली छिमेकीका आआफ्नै राजनीतिक र सामरिक स्वार्थ छन्। आफ्ना स्वार्थको सम्बोधन र व्यवस्थापनलाई उनीहरू जहिले पनि प्राथमिकताको केन्द्रमा राख्छन्। त्यसमा हामीले सुझबुझ कायम गर्न सकेनौं भने हामी थप अप्ठ्यारोमा पर्न सक्छौं। हाम्रा आन्तरिक मामिलाको व्यवस्थापनमा छिमेकीलाई चिढ्याउने वा एकको विरुद्ध अर्कोलाई उचाल्ने, एकातिर ढल्किने भूल नेतृत्वले गर्नु हुँदैन। पछिल्लो सयम नेपाल दक्षिण एसियामै भूराजनीतिक सरोकारको रणनीतिक केन्द्र बन्न थालेको छ। यो नराम्रो होइन। उच्च सचेतना र सुझबुझसहित यसको व्यवस्थापन गर्न सके नेपालले यसलाई अवसरका रूपमा उपयोग गर्न सक्छ। तर, त्यसलाई व्यवस्थापन गर्ने कूटनीतिक खुबी र राजनीतिक चातुर्य भएन भने हामी भूराजनीतिक चेपुवामा फस्ने खतरा पनि उत्तिकै छ। शक्ति राष्ट्रहरूको सामरिक टकरावबाट टाढा रहनु र बच्नु नै अहिलेको मुख्य चुनौती हो।"
सुँडीको सन्देश,"अब मनसुनी प्रभाव विस्तारै कम हुँदै छ। यस वर्ष मनसुनी वर्षा नेपालमा औसतभन्दा कम हुने आकलन गरिएको थियो। आकलनअनुसार वर्षा औसतभन्दा कम नै भयो। तथापि दुइटा झरीले ठूलै नोक्सान गराए। उत्खनन र अतिक्रमणका कारण खोला साँघुरा बनाइएका वा थुनिएका कारण बाढीको क्षति बढेका थिए। ससाना झरीले पनि बाढी, पहिरो लाग्ने र क्षति हुने क्रम बढ्दै छ। यस वर्ष नेपालमा मनसुन सुरु हुनुअघि एउटा बिरलै हुने मौसमी घटना भयो। चैत महिनाको १७ गते आइतबार साँझ बारा र पर्सा जिल्लाका केही बस्तीमा प्रचण्ड वेगमा घुम्दै गरेको हुरी आयो। आधा घण्टाभन्दा कम समय आएको त्यस हुरीले २८ जनाको ज्यान लियो, ६६८ जना घाइते भए, जसमध्ये ३८४ जनालाई गम्भीर चोट लागेको थियो। भुमरीमा २४ सयभन्दा बढी घरबास क्षतिग्रस्त भए। अन्य चलअचल सम्पत्ति क्षति भए। जल तथा मौसम विज्ञान विभागका अनुसार चितवन राष्ट्रिय निकुञ्जमाथिको आकाशमा उत्पत्ति भएर मडारिँदै दक्षिणपूर्व दिशामा लागेको यो हुरीले करिब दुई घण्टाको अवधिमा ३० किलोमिटर दूरीमा असर गरेको थियो। यो तुलनात्मक रूपमा कम उचाइ र सानो क्षेत्रमा छिटो विकास भएको थियो। फलस्वरूप समयमै अनुगमन गर्न र पूर्वचेतावनी दिन पर्याप्त समय भएन। अनुगमन गर्न सक्ने प्रविधि नभएर पनि घटनाअगावै यसको पत्तो पाउन नसकिएको भनिएको छ। यस्ता घटनाले हाम्रो मौसम पूर्वानुमानलाई अझ क्षमतावान् बनाउनुपर्ने देखाउँछन्। विगत दुई दशकमा विश्वमा जलवायुजन्य प्रकोपबाट हुने क्षतिमा २५१ प्रतिशतले (२५१ गुणाले) वृद्धि भएको छ। आँधीबाट मात्रै कुल क्षतिको करिब ४६ प्रतिशतसम्म क्षति हुने गरेको छ र यो दर बढ्दो छ। नेपालमा प्राकृतिक प्रकोपमध्येमा मौसमजन्य घटना ८० प्रतिशतभन्दा बढी छन्। विश्व उष्णीकरणका कारण यस्ता घटना बढ्दै जाने निश्चित छ। चुनौती हो पूर्वतयारीका सिद्धान्तहरूलाई प्रभावकारी स्थानीय अभ्यासमा लैजानु। विकास निर्माणका क्रियाकलापमा विपद् जोखिमलाई ध्यान नदिई उग्र दोहन गरिएकाले भूधरातल र पर्यावरणको सहनशीलता क्षय हुँदै गएको छ, क्षति बढिरहेका छन्। नयाँ मौसमी घटना, जमिन र अन्य पर्यावरणीय अवस्था ख्याल गरेर भौतिक संरचना डिजाइन, निर्माण गर्न र जीवन पद्धति अपनाउन जरुरी भइसकेको छ। जिम्मेवार निकायहरूले तयारी र विपद्पछिका क्रियाकलापको लेखाजोखा गरी सफल भइयो वा भइएन, विश्लेषण गर्न आवश्यक छ। पुराना मौसमी घटनाको पुनरावलोकन गर्ने, अभ्यासबाट पाठ सिक्ने र भविष्यका लागि सावधानी अपनाउने थिति बसाउनु त्यत्तिकै जरुरी छ। व्यवस्थित अध्ययन गत असारमा एउटा कामको सिलसिलामा हुरीले प्रभावित क्षेत्रमा जाँदा स्थानीय सरकारका पदाधिकारी, मानवीय सहायताका क्षेत्रमा कार्यरत संस्था, जिल्ला प्रशासन कार्यालय, प्रभावित समूह तथा राजनीतिक दलका प्रतिनिधिहरूसँग यस घटनाका बारेमा छुट्टाछुट्टै छलफल गरेको थिएँ। यसबारेमा जनकपुरमा प्रदेश सरकारका केही मन्त्री, सांसद र कर्मचारीसँग, अनि काठमाडौंमा सरकारी गैरसरकारी संस्थामा काम गर्ने केहीसँग पनि कुरा भयो। समग्र घटनाको व्यवस्थित, वैज्ञानिक अध्ययनले भविष्यका लागि तथ्यहरू बाहिर ल्याउन उपयुक्त हुने र सिक्न सकिने सुझाव सबैले गरेका थिए। यस वर्ष (सन् २०१९) को विपद् न्यूनीकरणसम्बन्धी विश्वव्यापी प्रतिवेदनले हरेक विपद् घटनाको मिहिन विश्लेषण गर्ने सुझाव दिएको छ। प्रतिवेदन भन्छ विपद् घटनाहरूका मिहिन अनुसन्धान भविष्यका जोखिम घटाउन सहयोगी हुनेछन्। हरेक विपदका विश्लेषणले समुदाय र सरकारहरूले अपनाएका विपद् कम गर्न अपनाएका उपाय केकति प्रभावकारी भए भन्ने जानकारी उपलब्ध हुनेछ। निजी क्षेत्र र बजार व्यवस्थाले कस्तो भूमिका खेल्न सक्छ स्पष्ट हुन थाल्छ। नेपालमा हवाई दुर्घटनाहरूको छानबिन हुन्छ, तर अन्य विपदको खासै हुँदैन। अन्य देशहरूमा हरेक विपद् ल्याउने घटनाको गहिरो छानबिन गरी कारण पत्ता लगाई निकारणका उपाय अवलम्बन गर्ने गरिन्छ। नेपालमा पनि विपद् घटनाको मिहिन छानबिन जरुरी भइसक्यो। त्यसमा भएका अकाल मृत्यु, हानिनोक्सानीका कारण पत्ता लगाउन र त्यस्ता क्षति कम गर्ने विधि एवं अभ्यास स्थापित गर्न आवश्यक छ। चैत महिनाको त्यस विपदमा कुखुरापालन फार्म र इँटाभट्टामा पनि क्षति भएको रहेछ। दैनिक ज्यालादारीमा काम गरेर जीविका चलाउने मजदुरले अरूले भन्दा बढी दु:ख पाए पनि राहत भने पाएका रहेनछन्। समान्यतया खेतीबाली, अन्नपाल, पशुपक्षी आदि चल सम्पत्तिको कति क्षति भयो, कसरी भयो भन्ने गहिरो अध्ययनविश्लेषण गरिँदैन। निजी घरवासको क्षतिको लगत राखिन्छ, तर पसल व्यवसाय, उद्योगकलकारखाना, मेसिन, औजार जस्ता सम्पत्ति क्षतिको तथ्यांक संकलन गरिँदैन। विपद् व्यवस्थापन भनेको राहत वितरण मात्र होइन। राहत पाइने वा दिइनेको हानिनोक्सानी मात्र मूंल्याकन गर्नुगराउनुले हामी विपद्प्रति कति बेफिक्री छौं भन्ने पुष्टि हुन्छ। घटनाको प्रकृति र क्षतिका प्राविधिक, सामाजिक एवं अन्य पक्षमा मिहिन छानबिन गरे धेरै महत्वपूर्ण जानकारी पाउन सकिने देखिन्छ। जानकारी भविष्यका विपद् पूर्वतयारी र प्रतिकार्यका लागि उपयोगी हुने छन्। विपद्का प्रभाव तत्काल हराउँदैनन्, लामो समयसम्म रहन्छन्। नौलो होइन, अनपेक्षित प्रभावित क्षेत्रमा पहिले यस्तो घटना भएको अभिलेख रहेनछ, अरूलाई पनि नेपालमा पहिले यस्तो घटना भएको कुनै जानकारी रहेनछ। स्थानीयका अनुसार यस स्तरको हुरी उनीहरूको पहिलो अनुभव थियो र यति ठूलो नोक्सानी पनि। तर, घटनाको प्रकृति नै नयाँ भने होइन। स्थानीयहरू यसखाले घटनालाई सूँडी भन्दा रहेछन्। हात्तीको सूँडजस्तै जमिननजिक मसिनो र माथि क्रमश : मोटो। हात्तीले सुँडले बटारेर बोटबिरुवा उखेलेजस्तै आफ्नो बाटोमा पर्ने सबै चिज उखेलेर मिल्काउने हुनाले सुँडी भनिएको रहेछ। आँधीको स्वरूप, प्रकृति र कृयालाई प्रतिविम्बित गर्ने एवं स्थानीय जनजिब्रोले जुराएको, बोल्न छोटो र सजिलो भएकोले यस्ता हुरीलाई सूँडी भन्न उचित लागेको छ। यति विध्वंसकारी सुँडी आउन सक्छ भन्ने कसैले सोचेका थिएनन्। पहिलेपहिले ससाना सुँडी आइरहन्थे, पराल उडाउँथे र तिनले उडाएको धुलो, कसिंगरले हावामा हात्तीको सुँडजस्तो आकार बनाउँथ्यो। केही समयपछि केही पर फेरि दोहोरिन सक्थ्यो वा हराउँथ्यो। साना प्वालमा पानी छिर्दा घुमेको जस्तो गरी हावा घुम्थ्यो ससाना सुँडीमा। पर्सा भवानीपुरका ब्रह्मदेव कुर्मी (७२) ले भने, केटाकेटी हुँदा आँगनमा वा खेतमा भुमरी पर्दा हामी साथीहरूसित सुँडीसँगै दौडने गथ्र्यांै। बाराको फेटाका अवधेश यादवको पनि यस्तै सम्झना छ। जोखिम कम गर्ने प्रश्न घटनास्थलनजिक रहेका सुरक्षाकर्मी, आसपासका वासिन्दा, जनप्रतिनिधि तुरुन्तै खटिएकाले उद्धार प्रभावकारी भयो। आगलागी, बाढीजस्ता घटना भइरहने हुनाले नगर तथा गाउँपालिकाले राहतका लागि कोष छुट्ट्याएका रहेछन्। तर, विपद् जोखिम घटाउने र विपद्मा परेकालाई उद्धार गर्न कुनै पूर्वतयारी रहेनछ। जिल्ला विपद् व्यवस्थापन समितिमा योजनाबद्ध पूर्वतयारी भएको वा तिनले पालिकाहरूलाई पूर्वतयारी गर्न सहजीकरण गरेको पाइएन। राजनीतिक दल तथा सरकारका निकायहरूबीच समुचित समन्वय नभएको, साथै क्षतिको मूल्यांकन र प्रभावितहरूको गणनामा असामञ्जस्य उत्पन्न भएको स्थानीय तहका पदाधिकारीको अनुभव छ। राहत बाँड्न तीनै तहका सरकार, सबै राजनीतिक दलको संलग्नता र मानवीय सहायतामा तिनीहरूको सहभागिता कति प्रभावकारी भयो, लेखाजोखा गर्नु वाञ्छनीय हुन्छ। स्थानीय सरकारहरूमार्फत एकद्वार प्रणालीमा राहत बाँड्ने निर्णय भएको थियो। तर, निर्वाचनमा पराजित नेताहरूले आफ्नो पहलमा छुट्टै राहत बाँडेका, दलका भ्रातृ संगठनहरूले सम्बन्धित तहका सरकार वा वडासँग समन्वय नगरी राहत बाँडेका, राहतमा वितरणमा राजनीतिक प्रतिस्पर्धा भएको र तहगत समन्वयको अभावले राहत व्यवस्थापन बढी खर्चिलो भएको धेरैको अनुभव छ। भोलिपल्टबाटै धेरै भीआईपी भ्रमण हुन थाल्यो। उद्धार र राहतमा केन्द्रित हुनुपर्ने स्थानीय अधिकारीहरू स्वागतमा र सवारी व्यवस्थापनमा लाग्न परेको देखियो, काममा वाधा उत्पन्न हुन पुग्यो। प्रभावितको उपकारभन्दा प्रचार बढी हुन सक्ने जोखिम हुन्छ। यस्ता समालोचना भविष्यका लागि मार्गदर्शन हुन सक्छन्। अस्थायी बसोवासका लागि दिइएका पाल र भत्केका घरहरूका सट्टामा सकेसम्म छिटो नयाँ घर बनाइदिने प्रतिबद्धताको सबै सरोकारवालाहरूले प्रशंसा गरेका छन्। जस्तापाताले छाएका सबै घर उडाएको, भत्काएको थियो। अहिले निर्माण भएका घरहरू त्यस्तै आँधीहुरीमा जोगिन केकति बलिया छन् भन्ने प्रश्नचाँहि अनुत्तरित नै रह्यो। पुनर्निर्माण गर्दा भविष्यमा आउन हुन सक्ने विपद्को ख्याल राख्नु जरुरी छ। घटना केकसरी भयो, धनजनका क्षति हुनका कारण के थिए ? केकस्ता संरचना बढी जोखिममा हुँदा रहेछन् जस्ता सवालमा गहन विश्लेषण भई समयमै सत्य जानकारी बाहिर आए हल्ला र भ्रम फैलिन पाउँदैन। हाम्रो अध्ययनको एउटा योगदान घटनाको स्थानीय गहन अर्थसहितको नाम राख्नुपर्छ भन्ने अनुभूति भएको छ। यस्ता हुरीलाई सुँडी नै भनौं। विपद् घटनाको मिहिन अध्ययन, विश्लेषण र व्यवस्थापकीय आवश्यकता मुख्य आह्वान हो।"
सैनिक कानुन संशोधन र व्याख्या,"राष्ट्रसंघको शान्ति मिसनमा खटिएको सैनिक कुनै युद्धरत पक्षसँग मिसिन गए के हुन्छ ? नेपाल अन्य कतिपय मुलुकजस्तो संविधानले जन्माएको देश होइन, यो संसारका पुराना देशमध्येको एक हो। नेपालले आफ्नो अस्तित्व रक्षाका लागि युद्ध लडेको छ खासगरी सिन्धुलीगढी, बटौली र नालापानीका लडाइँ इतिहासमा थप प्रसिद्ध छन्। यी लडाइँ नेपाल बेलायती भूमिमा आक्रमण गर्न गएका कारण सुरु भएका थिएनन् नेपालभित्र उपनिबेसी शक्तिले आक्रमण गरेका कारण भएका हुन्। यीमध्ये सिन्धुलीगढी र बुटवलको युद्ध जितेर नेपालले आफ्नो सार्वभौमसत्ता र भौगोलिक अखण्डता जोगायो। सुगौली सन्धिपूर्व पानीका मुहान बन्द गरिएका कारण नेपालले नालापानी युद्ध हार्यो र जमिनको ठूलो हिस्सा गुमाउन बाध्य पारियो। नालापानीको युद्धमा सेना मात्र होइन, आम मानिस र बच्चासहित महिला पनि अग्रमोर्चामा थिए भनिन्छ। पहिले उपनिवेश खडा गरेर वा सैनिक आक्रमण गरेर देशका अखण्डता समाप्त वा कमजोर गरिन्थ्यो। अहिले त्यो उपाय प्रभावकारी मानिँदैन, त्यसैले अचेल साना, गरिब र भिन्न सभ्यता भएका मुलुकमा शक्तिराष्ट्र वा तिनका समुदायले आर्थिक, सामाजिक, सांस्कृतिक, धार्मिक आदि क्षेत्रमा आक्रमण गराउँछन्। सामाजिक सद्भाव समाप्त पारी नागरिकलाई एकअर्काका शत्रुसरह बनाउने प्रयत्न गर्छन्। धर्म परिवर्तन गराएर मानिसलाई मुलुकप्रतिभन्दा पन्थको मुख्यालय र पन्थ प्रमुखप्रति बफादार बनाउँछन् मुलुकका एकताका सूत्रहरूमाथि आक्रमण गराउँछन्। ऐतिहासिक व्यक्तित्वविरुद्ध विषवमन गराउँछन्। यसका लागि सादा पोसाकका मर्सिनरी र खास पोसाकका मिसनरीको प्रयोग गर्छन् दाताजीवी स्थानीय संस्था र विदेशी संस्थाको सहकार्यमा घृणा सामग्री तयार गरीगराई प्रचारप्रसार गर्छन्। सरकारमाथि अनावश्यक दबाब पनि दिन्छन् र समानान्तर सरकारजस्तो व्यवहार गर्छन्। विदेशीका यी क्रियाकलाप ती मुलुकको अस्तित्व, स्वतन्त्रता र स्वाभिमाननिम्ति खतरनाक हुन्छन्। तेस्रो विश्वका धेरै मुलुक यसरी नै लुटिए। धेरै मानिस लगेर वैधानिक रूपमा दास बनाइए। धेरै सभ्यता समाप्त गरिए। स्थानीय भाषा समाप्त पारी उपनिवेशका भाषा लादिए। लिपि ध्वस्त पारिए। पुरातात्विक महŒवका वस्तु ओसारिए। यी कुत्सित कार्य गर्दा स्थानीय औजार पनि प्रयोग गरिए। अहिले पनि कैयौं मानिस लोभलालचमा फसेर, भ्रममा परेर, नबुझेर, बुझ पचाएर वा सोझोपनका कारण पराइको चक्रव्युहमा परेको पाइन्छ। राजीव मल्होत्राले आफ्नो पुस्तक ब्रेकिङ इन्डियामा यसबारे भारतीय सन्दर्भ उल्लेख गरेका छन्। यस्तै शशांक परेराको न्यु इभान्जेलिकल मुभमेन्ट्स एन्ड कन्फ्लिक्ट्स इन साउथ एसियास श्रीलंका एन्ड नेपाल इन पर्सपेक्टिभ पुस्तकमा पनि यस्ता प्रसंग छन्। नेपालमा २०४६ सालताका सेना, प्रहरी र निजामती सेवामा ट्रेड युनियन खोल्नुपर्ने भन्दै ओहोरदोहोर भएको थियो। निजामतीमा पछि सफल भए। कारखानामा खडा गरिने ट्रेड युनियन सरकारमा भिœयाउनुको परिणाम हामी भोग्दै छौं। नेपालको निर्वाचन पर्यवेक्षणको प्रतिवेदनका नाउँमा युरोपियन युनियनका क्रियाकलाप सतहमै आयो र सरकारले विरोध जनायो। नेपालमा सेनासम्बन्धी विषयलाई लिएर इन्टरनेसनल कमिसन अफ जुरिस्ट भन्ने संस्थाले चासो देखाउने काम सन् २००८ मै गरेको देखिन्छ। त्यो बेला सैनिक ऐन विधेयकलाई लिएर टिप्पणी र सुझाव दिइएको थियो। त्यो कार्य नेपाल सरकारको आग्रहमा गरेको भन्ने देखिँदैन। त्यसको प्रकाशित रिपोर्ट हेर्दा संलग्न नेपाली र विदेशीको नाम पनि भेटिँदैन। विधेयकमाथिको सुझाव हुँदा नेपालीको क्षमता नपुगेको विषय पनि थिएन। नेपालमा त्यसअघि पनि सैनिक कानुन थिए। विदेशी संस्थाले नमागी यस्ता सुझाव किन र केका लागि दिन्छन् ? नमागेका सुझाव सरकारी निकायले किन बुझ्छन् ? बाहिरबाट सिक्नु र एजेन्डाको भरिया हुनु फरक कुरा हुन्। कानुनको मस्यौदा, निर्माण र व्याख्यामा दाता प्रायोजित एजेण्डा कार्यान्वयन हुँदै जानु कदापि गर्वलायक विषय होइन। सेनासम्बन्धी कानुन अमेरिका, बेलायत, भारत, चीनजस्ता मुलुकमा पनि छन्। नेपाल सरकारले पेस गरेको विधेयकमाथि सुझाव दिँदा ती मुलुकका कानुनको सन्दर्भमा तुलना गरेको पनि पाइँदैन। नेपालको साविक सैनिक ऐन भारतीय सैनिक ऐनसँग धेरै मिल्थ्यो। संवैधानिक राजतन्त्रको सम्बन्धमा सुधार गर्न नेपाली अक्षम थिएनन्। नेपाल सरकारले गठन गरेको समितिले मसौदा बुझाएकै थियो। नेपाल सरकारले विधेयक तयार गरी पेस गरेकै थियो। यसमा सुझाव चाहिए नेपाल सरकारले आफैं माग्न सक्थ्यो। नेपाल बार थियो। महान्यायाधिवक्ता थिए। पूर्वसैनिक अधिकारीको समिति बनाएर हेर्न लगाउन वा तिनलाई समितिमा बोलाएर छलफल गर्न सकिन्थ्यो। नमागेको विषयमा कुनै विदेशी संस्था ज्ञान बाँड्दै हिँड्नुलाई के भन्ने ? भारतको सैनिक ऐन बेलायती प्रभावको थियो होला ? बेलायत र अमेरिका नेटो सदस्य र राष्ट्रसंघको स्थायी समिति सदस्य हुन्। नेपालको सैनिक कानुन दोस्रो विश्वयुद्धका विजेता बेलायत र अमेरिकाको जस्तो हुने वा पराजित भएका जापान र जर्मनी जस्तो हुने भन्ने प्रश्न अहम् छ। नेपालको सैनिक कानुनमा सुझाव दिनेले हाम्रो कानुन कस्तो बनाउन सुझाव दिन्छन् ? उनीहरू बेलायत, अमेरिका र भारतमा सैनिक कानुन सुधारेर यता आएका हुन् त ? यी सुझाव दिनेका देशका कानुनमा तिनले यहाँ दिएका सुझाव कार्यान्वित थिए त ? पहिले उता सुधारेर उदाहरण बन्ने कि यता गिनिपिग बनाउने ? भारत, चीन, बेलायत र अमेरिकाजस्ता मुलुकले आफ्नो सन्दर्भ हेरेर कानुन बनाउँछन्। अमेरिकाले सैनिक कानुन बनाउँदा चिनियाँ, रूसी वा भारतीय संस्थाको सहयोग केकति कसरी लिन्छ होला ? नेपाली कुनै संस्थाले ती मुलुकको सैनिक कानुन सुधार्न दिएका सुझाव पढ्ने धोको कहिले पूरा होला ? विदेशीको दबाब र प्रभावमा तयार भएका रिपोर्टलाई कुन रूपमा लिन्छन् होला ती देशले ? ती देशमा ती देशको सैनिक कानुन बनाउन सुझाव दिन जान लागेको भने भिसा त देलान् ? प्रायः देशका कानुन नेटमा उपलब्ध भएको बेला तिनको अनुवाद गर्ने र उपयुक्त लागेको कुरा चयन गर्ने क्षमता नेपालीमा नभएको ठानेको होला त ? अमेरिका त चित्त नबुझे राष्ट्रसंघका महासन्धिको पक्ष नै बन्दैन। कुरा नमिले महासन्धिबाट बाहिर निस्कन्छ। मानव अधिकारसम्बन्धी राष्ट्रसंघीय संस्थाबाट अमेरिका बाहिरिएको छ। चित्त नबुझेका कारण हालका अमेरिकी राष्ट्रपतिले राष्ट्रसंघलाई अमेरिकाले दिँदै आएको रकम घटाउने धम्की दिएको सञ्चारमाध्यममा आएको थियो। आफ्नो हित रक्षा गर्न र त्यसको मसौदा गर्न शक्तिशाली र धनी देश मात्र स्वतन्त्र हो र ? कानुन बनाउन सबै देश उत्तिकै स्वतन्त्र हो भने नमागेको सुझाव किन ? भारतले हालै केही राष्ट्र र समाजविरोधी क्रियाकलापको आशंकामा विदेशी संस्थालाई बहिगर्मनको बाटो देखाइदिएको छ। विदेशीबाट रकम लिएर दुरुपयोग गर्ने र प्रतिवेदन नदिने धेरै स्थानीय संस्थालाई कारबाही गरेको छ। हालै विदेशी रकम लिने संस्थाले धर्म परिवर्तन नगराउने र राष्ट्रिय सुरक्षा तथा हितविपरीत काम नगर्ने जस्ता विषयमा प्रतिज्ञापत्र (एफिडेभिट) प्रस्तुत गर्नुपर्ने गरी नियम संशोधन गरेको छ। यसरी प्रवृत्ति हेर्दा बलिया दबाब दिँदै हिँड्ने, बलियो हँुदै गरेकाले दबाबविरुद्ध लड्ने र कमजोरले सहनुपर्ने परिस्थिति देखिँदो रहेछ। के नेपालको आन्तरिक सुरक्षा र सेना सम्बन्धमा दबाब र प्रभाव पार्न खटिएका विदेशी गैरसरकारी संस्था छन् ? के ती विदेशी संस्थाले नेपालमा स्थानीय व्यक्ति वा संस्थालाई आफ्नो औजारका रूपमा प्रयोग गरिरहेका छन् ? त्यस्ता संस्थाको पहुँच कहाँसम्म छ र कहाँसम्म हुने हो ? के ती संस्थाले नेपालमा विदेशी एजेन्डा वा न्यारेटिभ लाद्ने प्रयास गरिरहेका छन् ? के सरकारमा रहेका राजनीतिक व्यक्ति, संवैधानिक अंग वा निकायका पदाधिकारी, सरकारी कर्मचारी वा सल्लाहकारमध्ये कोही उनीहरूको दबाब वा प्रभावमा रहने गरेका वा रहेका छन् ? के नेपालमा विदेशीका क्रियाकलाप (हर्कत) बारे अनुसन्धान गर्न काउन्टर इन्टेलिजेन्स एजेन्सी पुनस्र्थापित गर्न आवश्यक छ ? यी प्रश्नलाई निरर्थक, अतिशयोक्ति वा सामयिक के भन्न सकिएला ? सेना मुलुकको राष्ट्रिय सुरक्षासम्बन्धी औपचारिक अंग हो। जेजसरी होस्, सेना समायोजन भइसकेको छ। सेना संविधानको भाग २८ अनुसार संवैधानिक संस्था हो। सेना नेपालको संविधानको प्रस्तावनामा उल्लिखित सार्वभौमिकता, भौगोलिक अखण्डता, स्वाधीनता र स्वायत्ततासँग जोडिएको संस्था हो। संविधानको पेटबोलीमा पनि ठाउँठाउँमा यी शब्द प्रयोग गरिएका छन्। धारा २६७ अनुसार पनि नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रियताको रक्षा गर्ने काम नेपाली सेनालाई सुम्पिएको छ। संसारका सबै देशमा सेना संविधानअन्तर्गत र विधायिकाले बनाएको कानुनबमोजिम चल्ने संस्था हो। बेलायत, अमेरिका, भारतजस्ता देशको सन्दर्भ हेर्दा पनि सेनाको आफ्नै परम्परा, चरित्र, प्रकृति, संस्कृति, मर्यादा र मान्यता हुन्छ। दोस्रो विश्वयुद्धको परिणामका कारण जापान र जर्मन आदिको अवस्था फरक हुन सक्छ। स्विट्जरल्यान्ड र स्कान्डिनेभियन मुलुकको स्थिति केही फरक हुन सक्छ। ती फरक अवस्था कति रोजाइ र कति बाध्यताले पारेको बानी हुन सक्छ। जे होस्, सैनिक कानुन प्रहरी र निजामती कानुनभन्दा फरक हुन्छ। इराक, अफगानिस्तान वा सिरियामा खटिएको अमेरिकी सैनिक शत्रुसँग मिले के हुन्छ ? बेलायतमा कार्यरत गोर्खा सैनिक फकल्यान्ड (अर्जेन्टिनासँगको युद्ध) मा अर्जेन्टिनासँग मिल्न गएको भए के हुँदो हो ? भारतमा कार्यरत गोर्खा सैनिक पाकिस्तान वा चिनिया सेनासँग हात मिलाउन गए के हुन्छ ? राष्ट्रसंघको शान्ति मिसनमा खटिएको सैनिक कुनै युद्धरत पक्षसँग मिसिन गए के हुन्छ ? राज्यका पदाधिकारीको सुरक्षामा खटिएको सैनिकले अरू कसैको प्रभावमा परी सैनिक धर्म छाडे के हुन्छ ? हतियारसहितको सैनिक एकाइले हड्ताल गरे के हुन्छ ? हतियारसहित सामूहिक सौदाबाजी गर्न खोजे के होला ? युद्धका वा द्वन्द्वका बेला सैनिक भगौडा बनेर अर्को (शत्रु) पक्षसँग मिल्न जानु गम्भीर अपराध हो। यसलाई सैनिक कानुनले गम्भीरतापूर्वक लिने विश्वव्यापी परम्परा होला नै। प्रश्न कहिले कसलाई समर्थन गर्न गयो भन्ने होइन ? हिजोका भगौडालाई आज छुट दिए आज कोही भगौडा भई आज वा भोलि हतियार उठाउनेसँग मिल्न गए उसलाई छुट दिने कि नदिने भन्ने हो ? नेपालको कुरा गर्दा अहिले पनि एउटा पक्ष द्वन्द्वमा छ भनिएको छ। अहिले कुनै सैनिक हतियारसहित वा रहित भगौडा बनेर उता मिसिन गए सजाय गर्ने कि नगर्ने ? कानुनमा नजिरका कुरा हुन्छन्। उही कार्यमा हिजोका भगौडालाई प्रशंसापत्र र आजकालाई दण्ड भन्न मिल्ला ? यसले निजी भगौडा र सामूहिक म्युटिनीलाई दुरुत्साहन हुँदैन ? निजामती सेवामा शत्रुसँग सीधै लड्नुपर्ने दायित्व हुँदैन। उसलाई हतियार दिइएको हुँदैन। सुरक्षाका व्युहरचनाको जानकारी दिइएको हँुदैन। त्यसैले सेनाको कानुन निजामतीभन्दा फरक र तुलनात्मक रूपमा कठोर हुन्छ। यो हामीकहाँ मात्र पक्कै होइन। नेपालमा विदेशी गैरसरकारी संस्थाले धर्म परिवर्तन गराउने काममा संलग्न हुन नपाउने, सामाजिक विद्वेष र द्वन्द्व सिर्जना गर्न नपाउने, उत्तरदायी र जिम्मेवार हुनुपर्ने पारदर्शिता राख्नुपर्ने भनी नीति निर्माण गर्न खोज्दा राष्ट्रसंघका चार यापोर्टरले यी कुराको विरुद्धमा नेपाल सरकारलाई पत्र लेखी वेबसाइटमा सार्वजनिक गरेका थिए। यसले नेपालमा कानुन र नीति निर्माण गर्दा बाहिरी हस्तक्षेपको प्रकृति स्पष्ट हुन्छ। भारत, चीन, अमेरिका, बेलायत र अरू ठूला मुलुकलाई तिनले कस्तो विषयमा, कति र कसरी दबाब दिन्छन् त ? भारतले हालै वैदेशिक अनुदान नियमन नियमावली संशोधन गर्दा ती संस्था कता थिए ? भारतमा केही वर्षयता चलेको न्यारेटिभले विदेशी संस्थाको हस्तक्षेपलाई प्रतिरक्षात्मक (डिफेन्सिभ) र कमजोर बनाएको छ। हामीकहाँ अझै पनि राज्य प्रणालीमा दाताको न्यारेटिभमा काम गर्ने केही मान्छे भुसको आगोजस्तो बनेर रहेका त छैनन् ? तिनको विगतले तिनलाई दाताको काम गर्न दबाब दिइरहेको त छैन ? केही दिनअघि कश्मीरमा त्यहाँको उच्च अदालतमा निवेदन दिने परिस्थिति नभएको भनी सर्वोच्च अदालतमा बताइयो। सर्वोच्च अदालतले उच्च अदालतबाट प्रतिवेदन लिँदा त्यो कुरा गलत देखियो। गरेको त्यसमा सर्वोच्च अदालतले टिप्पणी सार्वजनिक भएको थियो। त्यहाँ एम्नेस्टी इन्टरनेसनल, बेलायतले उपलब्ध पचास लाख पाउन्डभन्दा ठूलो रकम कश्मीरमा न्यारेटिभ निर्माण गर्न र भारतविरोधी अन्य काममा खर्च भएको भन्ने खबर आयो। भारतमा कम्पनीका रूपमा दर्ता भएको एम्नेस्टी इन्टरनेसनलको भारत एकाइ अहिले कानुन कार्यान्वयन एजेन्सीको राडारमा छ। सो रकम भारतीय सेनाविरुद्ध प्रोपोगान्डा गर्नसमेत दुरुपयोग भएको बताइन्छ। विगतमा भारतमा कतिपय पराइजीवीहरू अदालतमा निर्णय प्रभावित गर्न लागिपरेको भन्ने खुलस्त हुँदै गरेका छन्। हालका प्रधानन्यायाधीशविरुद्ध एकजना महिला कर्मचारी प्रयोग गरी दबाब बनाउन खोजिएको थियो। पछि इजलासले त्यो कुरा गलत ठहयायो। भारतमा अदालतमा फिक्सिङ गर्ने कामकारबाहीबारे छानबिन हुँदै छ। यस्तो फिक्सिङमा विदेशीबाट रकम लिएर संस्था चलाउने वकिलहरूको समेत नाम अगाडि आएको छ। नेपालमा पनि कतिपय अदालतकर्मीको दातासँग पुरानो साइनो रहेको पाइन्छ। कतिको विगत विदेशीको धनमा संस्था चलाएर बितेको थियो। कति विदेशीका लागि काम गर्ने गर्थे। त्यो विदेशी मोहको स्थिति नियुक्तिपछि कायम छछैन भन्न सकिँदैन ? विगतमा कति त पदमै बसेर संस्थामार्फत दाताबाट रकम लिएर सैरसपाटा र रमझम गर्थे। उच्च न्यायिक पदमा बसेर दाता गुहारी काम चलाउनेहरू दाताका एजेन्डाबाट साँच्चै मुक्त हुन सक्छन् त ? सर्वोच्च न्यायिक निकायबाट अवकाश लिएपछि विदेशी गैरसरकारी संस्थामा गएर मुलुकको न्यायपालिकामाथि दबाब दिएर न्यायपालिकाको स्वतन्त्रता बढ्दैन। दाताको पछाडि लागेर फाइदा लिनेले दिएको सुझाव स्वतन्त्र हँुदैन। अरूले त्यसलाई दाताको एजेन्डामा काम गरेको भनी शंका गर्न सक्छन्। न्यायपालिकाले मुलुकको कानुनको व्याख्या गर्दा विदेशी गैरसरकारी संस्था र तिनले औजारका रूपमा प्रयोग गरेका संस्था वा व्यक्तिको लहैलहैमा लाग्न मिल्दैन। साँच्चैको न्यायकर्मी नै हो भने विगतमा जुन दाताबाट रकम लिएर संस्था चलाएको हो, त्यो संस्थाले आफ्नो एजेण्डाअनुरूप चलाउन गरेको ब्रेन वासिङ अनुरूप काम गर्न मिल्दैन। अमेरिकी सर्वोच्च अदालतले आफ्नो स्वतन्त्रतापूर्वक बेलायती फैसलाबाहेकका अरू देशका फैसला करिब दुई सय वर्षभन्दा बढी समयसम्म उद्धृत गरेन भनिन्छ। हाल केही न्यायाधीश यसका पक्षमा रहेको मानिए पनि अझै विदेशी फैसलाप्रति खासै लहसिएको पाइँदैन। यसको आशय उनीहरूले विदेशी फैसला नपढ्ने भन्ने होइन। पंक्तिकारले सान्द्रा डे ओकोनर (अमेरिकी सर्वोच्च अदालतको पहिलो महिला न्यायाधीश) सँग प्रश्न गर्दा उहाँले भारत बेलायत अस्ट्रेलिया क्यानडा आदि देशका फैसलामाथि नजर हुने बताउनुभएको थियो। जानकारी राख्नु र उद्धृत गर्नुबीचको फरक उनीहरूलाई थाहा नभएको पक्कै होइन। विगतमा वा हालसम्म दाताबाट लोभलालचका कारण ब्रेनवास भएका विधायक, अदालतकर्मी, सल्लाहकार र कर्मचारीले आफूलाई दाताको प्रभावबाट मुक्त गर्न केही समय खर्च गर्न जरुरी छ। बाहिरबाट सिक्नु र एजेन्डाको भरिया हुनु फरक कुरा हुन्। कानुनको मस्यौदा, कानुन निर्माण र कानुनको व्याख्यामा दाता प्रायोजित एजेण्डा कार्यान्वयन हुँदै जानु कदापि गर्वलायक विषय होइन। अझ सुरक्षा र सामाजिक क्षेत्रमा यी संस्थाले दबाब खप्नु, प्रभावमा पर्नु र सजिलोका लागि नक्कल गर्नु घातक हुन सक्छ।"
झापाका ललितलाई 'प्रथम कपिलवस्तु श्री' उपाधि,"गोपाल भण्डारी कपिलवस्तु : प्रथम कपिलवस्तु श्री खुल्ला राष्ट्रिय शारीरिक सुगठन प्रतियोगिताको उपाधि झापाका ललित धिमालले हात पारेका छन्। उपाधि जितेका धिमालले २ लाख रुपैया नगदसहित ट्रफी र १५ किलोको बुद्धमुर्ति प्राप्त गरे। कपिलवस्तु जिल्ला शारीरिक सुगठन तथा फिटनेस संघको आयोजनामा शाक्यमुनी शुद्दोधनको राजदरबार क्षेत्र तिलौराकोटमा उक्त प्रतियोगितामा सम्पन्न भएको हो। ७५ किलो भन्दा माथिल्लो समूहमा प्रथम भएका धिमालले अन्य ६ वटा समुहलाई उछिन्दै प्रतियोगितामा प्रथम भए। कपिलवस्तु नगरपालिकाका प्रमुख किरण सिंहले प्रथम कपिलवस्तु श्री उपाधि विजेता धिमाललाई २ लाख रुपैयाको चेक, ट्रफी र बुद्धमुर्ति प्रदान गरेका छन्। प्रतियोगिताको ५५ किलो तौल समूहमा कपिलवस्तुका सुरेन्द्र वर्मा, ६० किलो तौल समूहमा कास्कीका विकास तामाङ्ग, ६५ किलो तौल समूहमा झापाका सुमन लिम्बु, ७० किलो तौल समूहमा रुपन्देहीका विनोद सुनार र ७५ किलो तौल समूहमा रुपन्देहीका अनिश थापा प्रथम भएका छन्। ६ वटा तौल समूहमा ५५ जनाले फाइनल राउन्डमा प्रस्तुति दिएका थिए। ६ वटै तौल समूहमा प्रथम हुनेलाई १५ हजार, दोस्रो हुनेलाई १० हजार र तेस्रो हुनेलाई ५ हजार नगद पुरस्कार, ट्रफी र प्रमाणपत्रसमेत प्रदान गरिएको छ। यही अवसरमा २ वर्षपछि २०७८ सालमा दोस्रो राष्ट्रिय कपिलवस्तु श्री शारीरिक सुगठन प्रतियोगिता आयोजना गरिने आयोजक संस्थाका अध्यक्ष जीवन गिरीले घोषणा गरेका छन्।"
अन्तर्राष्ट्रिय टी२० मा शतक : एक क्रिकेटरको दुर्लभ सपना,"काठमाडौं : नेपाली क्रिकेट टोली अहिले सिंगापुरमा जारी नेपाल, सिंगापुर र जिम्बाब्वेबीचको त्रिकोणात्मक टी२० सिरिज खेल्न व्यस्त छ। सिरिज अन्तर्गत शनिबारको खेलमा नेपालले सिंगापुरमाथि ९ विकेटको जित निकाल्दा त्यसका नायक बने नेपाली टोलीका कप्तान पारस खड्का। उनी अन्तर्राष्ट्रिय टी२० क्रिकेटमा नेपालकातर्फबाट शतक प्रहार गर्ने पहिलो ब्याट्सम्यान बने। जम्मा १२० बलको खेल हुने टी२० प्रतियोगितामा शतक बनाउनु निकै दुर्लभ मानिन्छ। थुप्रै भेट्रान ब्याट्सम्यानहरु यस अवसरबाट वञ्चित छन्। अहिले विश्वकै उत्कृष्ट ब्याट्सम्यान हुन भारतीय कप्तान विराट कोहली। अहिलेको अवस्थामा अन्तर्राष्ट्रिय टी२० क्रिकेट सर्वाधिक रन बनाउने रेकर्ड पनि कोहलीकै नाममा छ। उनले ६७ इनिङमा ब्याटिङ गर्दा २४५० रन बनाएका छन्। कोहलीले अहिलेसम्म शतक बनाउन सकेका छैनन्। उनीपछि दोस्रो नम्बरमा भारतकै रोहित शर्मा छन्। उनले ९० इनिङ खेल्दा २४४३ रन बनाएका छन्। रोहितले भने ४ शतक बनाएका छन्। टी२० अन्तर्राष्ट्रियमा सर्वाधिक शतक बनाउने रोहित नै हुन। सर्वाधिक रन बनाउने तेस्रो नम्बरमा रहेका न्युजिल्याण्डका मार्टिन गुप्टिल र चौथो नम्बरमा रहेका पाकिस्तानका शोयब मल्लिकको क्रमश : २२८३ र २२६३ रन छ। गुप्टिलले २ शतक बनाएका छन् । मल्लिकले अहिलेसम्म शतक बनाउन सकेका छैनन्। थुप्रै आक्रामक ब्याट्म्यानहरुले टी२० अन्तर्राष्ट्रिय प्रतियोगितामा शतक बनाउन सकेका छैनन्। अन्तर्राष्ट्रिय क्रिकेटबाट सन्यास लिइसकेका मिस्टर ३६० डिग्री को उपमा पाएका दक्षिण अफ्रिकी ब्याट्सम्यान एबी डे भिलियर्स, श्रीलंकाका कुमार सांगाकाराजस्ता खेलाडीले पनि शतक बनाउन सकेनन्। अस्ट्रेलियाका आक्रामक ब्याट्सम्यान डेविड वार्नरले पनि हालसम्म शतक बनाउन सकेका छैनन्। अस्ट्रेलियाका अलराउण्डर ग्लेन म्याक्स्वेले ५३ र न्युजिल्याण्डका कोलिन मुन्रोले ५२ इनिङ ब्याटिङ गर्दा ३३ शतक बनाएका छन्। वेस्ट इन्डिजका इभिन लुइजले जम्मा २३ खेलमा २ शतक बनाएका छन्। पारस खड्काले टी२० अन्तर्राष्ट्रिय प्रतियोगिताको १८ इनिङमा ब्याटिङ गर्दा सिंगापुरविरुद्ध जुन शतक प्रहार गरे। यो एक ब्याट्सम्यानका लागि क्रिकेट करियरकै दुर्लभ उपलब्धी हो। ३१ वर्यीय पारस सायद अझै निकै वर्ष नेपाली टोलीबाट खेल्नेछन्। अन्य खेलमा पनि उनले यस्तो प्रदर्शन दोहोर्उन सक्ने अपेक्षा गर्न सकिन्छ। हालसम्म अन्तर्राष्ट्रिय टी२० प्रतियोगितामा एकभन्दा बढी शतक बानाउने क्रिकेटर रोहित शर्मा(भारत) : ४ (९०खेल) कोलिन मुन्रो(न्युजिल्यान्ड) : ३ (५२ खेल) ग्लेन म्याक्सवेल(अस्ट्रेलिया) : ३ (५३खेल) इभिन लुइज(वेस्ट इन्डिज) : २ (२३ खेल) लोकेश राहुल(भारत) : २ (२५ खेल) आरोन फिन्च(अस्ट्रेलिया) : २ (५२ खेल) क्रिस गेल((वेस्ट इन्डिज) : २ (५४ खेल) ब्रेन्डन म्याक्कुलम(न्युजिल्यान्ड) : २ (७० खेल) मार्टिन गुप्टिल(न्युजिल्यान्ड) : २ (७५ खेल) (एजेन्सीकाे सहयाेगमा)"
पारसको ऐतिहासिक शतक,काठमाडौं : नेपाली राष्ट्रिय क्रिकेट टोलीका कप्तान पारस खड्काले अन्तर्राष्ट्रिय टीट्वेन्टी क्रिकेटमा ऐतिहासिक शतक बनाएका छन् । उनले त्रिकोणात्मक टीट्वेन्टी शृंखलाको शनिबार सिंगापुरविरुद्घको खेलमा शतक प्रहार गरेका हुन् । अन्तर्राष्ट्रिय टीट्वेन्टी क्रिकेटमा कुनै पनि नेपाली खेलाडीले बनाएको यो पहिलो शतक हो । टीट्वेन्टी क्रिकेटमा शतक बनाउनु कुनै पनि ब्याट्सम्यानका लागि दुर्लभ अवसर हो । उक्त खेलमा नेपाली टोली ९ विकेटले विजयी भयो ।१५२ रनको लक्ष्य पछ्याएको नेपाली टोलीलाई १६ ओभरमै विजयी बनाउन कप्तान पारसले अविजित १०६ रनको योगदान गरे । प्रारम्भदेखि नै आक्रामक रुपमा प्रस्तुत पारसले केवल ५२ बलको सामना गरी ९ छक्का र ७ चौका पनि हिर्काए । टोलीको कुल स्कोर केवल नौ रन रहँदा ओपनर ब्याट्सम्यान ईशान पाण्डे (५ रन) लाई गुमाएको नेपाललाई त्यसपछि पारस र आरिफ शेखले जितसम्म डोयाएका थिए । ओपनर पारस र आरिफले १४५ रनको साझेदारी गरे । आरिफले पनि अविजित ३९ रन बनाए । उनले ३८ बलको सामना गरी पाँच चौका हिर्काए । पारस म्यान अफ दी म्याच पनि घोषित भए । त्यसअघि टस जिती पहिलो ब्याटिङको निर्णय लिएको आयोजक सिंगापुरले निर्धारित ओभरमा तीन विकेट गुमाएर एक सय ५१ रन बनाएको थियो । सिंगापुरका लागि टिम डेभिडले अविजित ६४ रन बनाएका थिए । उनले ४४ बलको सामना गरी चार छक्का र तीन चौका हिर्काए ।सिंगापुरका लागि सुरेन्द्रन चन्द्रमोहनले पनि ३५ रन जोडेका थिए । नेपाली टोलीका बलर करण केसीले दुई र सुसन भारीले एक विकेट लिए । त्रिकोणात्मक शृंखलामा नेपाल र सिंगापुरका अतिरिक्त जिम्बाबे पनि सहभागी छ । नेपाली टोली शुक्रबार पहिलो खेलमा टेस्ट मान्यता प्राप्त जिम्बाबेसँग पाँच विकेटले पराजित भएको थियो । नेपालले जिम्बाबेसँग पहिलो पटक टीट्वेन्टी अन्तर्राष्ट्रिय प्रतियोगिता खेलेको हो । जारी शृंखलामा नेपालले अब जिम्बाबे र सिंगापुरसँग फेरि एकएक खेल खेल्नेछ । त्यसपछि शीर्ष दुई टोली शृंखलाको फाइनलमा पुग्नेछन् ।
क्यान निलम्बन फुकुवाको बाटो खुल्यो,"काठमाडौं : नेपाल क्रिकेट संघ (क्यान) को अध्यक्षमा चतुरबहादुर चन्द निर्वाचित भएका छन् । क्यानको शनिबार काठमाडौंमा सम्पन्न निर्वाचनमा कुल ५९ मध्ये चन्दले ४४ मत ल्याएका थिए । उनका प्रतिद्वन्द्वी विनयराज पाण्डेको पक्षमा भने १५ मत खसेको थियो । अन्य पदमा पनि चन्द प्यानलकै उम्मेदवार विजयी भएका छन् । क्यानको नयाँ नेतृत्व चयन भएसँगै नेपाली क्रिकेटमाथि अन्तर्राष्ट्रिय क्रिकेट काउन्सिल (आईसीसी)द्वारा गरिएको निलम्बन पनि फुकुवाको दिशामा अघि बढेको छ । क्यानको निष्पक्ष निर्वाचन हुन नसकेको, घरेलु क्रिकेटमा आन्तरिक विवाद बढ्दै गएको र सरकारले क्यानमाथि अनावश्यक हस्तक्षेप गरेको कारण देखाउँदै आईसीसीले ०७३ साल वैशाखमा क्यानलाई आफ्नो सदस्यताबाट निलम्बन गरेको थियो । उपाध्यक्षमा राजुबाबु श्रेष्ठ ४० मतसहित निर्वाचित भए । उनका प्रतिद्वन्द्वी मिङ्मा डन्डु शेर्पाले १७ मत ल्याए । सचिवमा अशोकनाथ प्याकुरेल ४३ मतसहित विजयी भए । उनका प्रतिद्वन्द्वी विनोदकुमार मैनालीले १५ मत पाए । कोषाध्यक्षमा ४५ मतसहित रोशनकुमार सिंह निर्वाचित भए । उनका प्रतिद्वन्द्वी उपेन्द्र भट्टराईले १२ मत ल्याए । प्याकुरेल र सिंह पनि चन्द प्यानलकै हुन् । यसैगरी, प्रादेशिक सदस्यतर्फ सुदूरपश्चिमबाट विक्रम विष्ट, कर्णाली प्रदेशबाट पदमबहादुर खड्का, प्रदेश ५ बाट प्रशान्तविक्रम मल्ल, गण्डकी प्रदेशबाट ऋषिराम गौतम, प्रदेश २ बाट दाउद अन्सारी निर्विरोध निर्वाचित भए । महिला सदस्यमा पनि जयन्ती भट्ट निर्विरोध निर्वाचित भइन् । प्रादेशिक सदस्यतर्फ नै प्रदेश १ बाट ३७ मतसहित कैलाश विष्ट र प्रदेश ३ बाट ३९ मतसहित अमितवीर पाण्डे निर्वाचित भए । पाँच वटा खुला सदस्य पदका लागि भएको निर्वाचनमा दुर्गाराज पाठक (४२ मत), वीरेन्द्रबहादुर चन्द (३६ मत), माधवकुमार कर्माचार्य (३५ मत), सञ्जयराज सिंह (३४ मत) र करण महोत्रा क्षेत्री (३० मत) निर्वाचित भए । जगतबहादुर टमटा, पवनकुमार अग्रवाल, धीरेन्द्र साउदप्रफुल्ल वैद्यलगायत पराजित भएका छन् । कुल १७ पदका लागि भएको निर्वाचनमा जिल्लाका ३९ र प्रदेशका २० गरी ५९ जना प्रतिनिधिले मतदान गरेका थिए । आईसीसीद्वारा गठित स्वतन्त्र समितिले क्यानको निर्वाचन गराएको हो । त्यसअघि आईसीसीद्वारा गठित सल्लाहकार समितिले क्यानको नयाँ विधान बनाएको थियो । सोही विधानका आधारमा क्यानको निर्वाचन गरिएको हो । आईसीसीका प्रतिनिधिसमेत रहेका स्वतन्त्र समितिका सदस्य अम्मर शेख, महोम्मद अली, नीतिशा कोठारी, ठाकुरप्रताप थापा र लेखबहादुर क्षेत्री तथा राष्ट्रिय खेलकुद परिषद् (राखेप) का पर्यवेक्षक नारायणराज अर्याल र ज्ञानेन्द्र श्रेष्ठको रोहवरमा निर्वाचन सम्पन्न भएको हो । स्वतन्त्र समितिले निर्वाचन निष्पक्ष र विधानसम्मत रूपमा सम्पन्न भएको प्रतिवेदन आईसीसीमा पठाउनेछ । त्यसपछि क्यानमाथि लगाइएको निलम्बन फुकुवाको प्रस्तावलाई आईसीसीको बोर्ड बैठकको एजेन्डामा समावेश गरिनेछ । आईसीसीको आगामी बोर्ड बैठक असोज २६ गते बस्दै छ । सोही बैठकले क्यानमाथि लगाइएको निलम्बन फुकुवाको निर्णय गर्नेछ । उक्त बैठकको एजेन्डा भने असोज १५ गते नै तय हुनेछ । त्यसैले त्यसअघि नै क्यानको निर्वाचनको प्रतिवेदन आईसीसीमा पठाइसक्नुपर्ने हुन्छ । यसरी सुरु भएको थियो क्यान विवाद अन्तर्राष्ट्रिय खेलवृत्तमा नेपालका लागि क्रिकेट नतिजामूलक खेल हो । नेपाली क्रिकेटले छोटो समयमै अन्तर्राष्ट्रिय क्रिकेटमा थुप्रै महŒवपूर्ण सफलता हात पारिसकेको छ । तर, क्यान निलम्बनका कारण पछिल्लो समय नेपाली क्रिकेटको गति सुस्ताएको छ । आईसीसीले ०७३ साल वैशाखमा क्यानलाई आफ्नो सदस्यताबाट निलम्बन गरेको थियो । क्यानलाई निलम्बन गरे पनि आईसीसीले नेपाली खेलाडीलाई भने अन्तर्राष्ट्रिय प्रतियोगिता खेल्न रोक नलगाउने निर्णय गरेको थियो । ०७२ साल पुस २ गते क्यानको पुरानो कार्यसमितिको कार्यकाल सकिँदै थियो । त्यसअघि नै मंसिर २९ गते सम्पन्न क्यानको साधारणसभाले चतुरबहादुर चन्दको नेतृत्वमा नयाँ कार्यसमिति चयन गरेको थियो । राखेपले भने त्यो निर्वाचनलाई मान्यता दिन मानेन । आफ्नो निर्देशनविपरीत निर्वाचन गरेको राखेपको तर्क थियो । अर्कोतिर, क्यानका तत्कालीन अध्यक्ष टंक आङ्बुहाङ्ले पनि निर्वाचन रोक्न राखेपलाई गुहारेका थिए । त्यसपछि राखेपले क्यानकी तत्कालीन प्रमुख कार्यकारी अधिकृत भावना घिमिरेलाई नियमित कार्य सञ्चालनको जिम्मा दिएको थियो । त्यसको केही समयपछि राखेपले रमेश सिलवालको संयोजकत्वमा क्यानको १५ सदस्यीय तदर्थ समिति गठन गरेको थियो । सिलवाल राखेपका सदस्यसचिव छन् । आफ्नो समितिलाई बेवास्ता गर्दै राखेपले तदर्थ समिति गठन गरेको भन्दै चन्दको नेतृत्वमा रहेको क्यानको निर्वाचित समिति कानुनी उपचारका लागि पुस २८ गते रिट निवेदनसहित सर्वोच्च अदालतको शरणमा पुगेको थियो । यिनै घटनाक्रमका कारण घरेलु क्रिकेट विवादित बन्न पुगेपछि आईसीसीले क्यानलाई आफ्नो सदस्यताबाट निलम्बन गर्ने अप्रिय निर्णय लिएको थियो । क्यान निलम्बनको प्रभाव घरेलु क्रिकेटको नेतृत्वदायी निकाय क्यान निलम्बनमा परेपछि देशको समग्र क्रिकेट प्रभावित बन्न पुगेको छ । क्यान निलम्बनले एकातिर खेलाडीमा मनोवैज्ञानिक असर पारेको छ भने अर्कोतिर आईसीसीबाट नेपालले पाउनुपर्ने आर्थिक सहयोगसमेत लामो समयदेखि रोकिएको छ । निलम्बनकै कारण आईसीसीले खेलाडीको पारि श्रमिक पनि लामो समय रोकेको थियो । तर, राखेप र खेलाडीको पहलमा केही समयअघि आईसीसीले खेलाडीको दुई वर्षको पारि श्रमिक निकासा गरेको थियो । केही खेलाडी र प्रशिक्षकले भने अझै तलब पाउन सकेका छैनन् । क्यान निलम्बनमा परेको करिब एक वर्षपछि ०७४ साल चैतमा नेपालले आईसीसीबाट चार वर्षका लागि एकदिवसीय टोलीको मान्यता पाएको थियो । त्यसको करिब एक वर्षपछि नेपालले पहिलो एकदिवसीय शृंखला पनि जित्यो । नेपालले गत वर्ष माघमा यूएईलाई उसैको मैदानमा तीन खेलको शृंखलामा २१ ले हराएको थियो । कठिन संघर्षपछि प्राप्त एकदिवसीय मान्यतालाई दीर्घकालीन रूपमा जोगाइराख्नु, टीट्वेन्टी र एकदिवसीय विश्वकप खेलेर आफूलाई अझ परिमार्जित गर्दै लैजानु, अन्तर्राष्ट्रिय क्रिकेटमा अझ उत्कृष्ट प्रदर्शन गर्दै आईसीसीबाट टेस्ट टोलीको मान्यता प्राप्त गर्नु यतिबेला नेपाली क्रिकेटको सबैभन्दा ठूलो चुनौती हो । क्यान निलम्बनका कारण यी लक्ष्य झनै चुनौतीपूर्ण बनेका छन् । क्यानमाथि लगाइएको निलम्बन फुकुवाको प्रस्तावलाई आईसीसीको बोर्ड बैठकको एजेन्डामा समावेश गरिनेछ ।"
साफ च्याम्पियनसिप फुटबल : भारत च्याम्पियन,काठमाडौं : यू१८ साफ च्याम्पियनसिप फुटबल प्रतियोगिताको तेस्रो संस्करणको उपाधि भारतले जितेको छ। भारतले आइतबार भएको फाइनलमा बंगलादेशलाई २१ गोलले हराउँदै पहिलो पटक उपाधि हात पारेको हो। यसअघिको दुई संस्करण लगातार जितेको नेपाल भने यसपटक समूहगत चरणबाटै बाहिरिएको थियो। समूहगत चरणको पहिलो खेलमा माल्दिभ्ससँग ११ गोलको बराबरी खेलेको नेपाल दोस्रो खेलमा भुटानसँग ३० गोलले पराजित भएको थियो। हल्चोकस्थित सशस्त्र प्रहरी बलको मैदानमा भएको फाइनलमा भारतलाई जित दिलाउन विक्रमप्रताप सिंह र रविबहादुर रानाले एकएक गोल गरे। बंगलादेशका एसिन अराफातले सान्त्वना गोल फर्काएका थिए। पहिलो हाफमै तीन खेलाडीले रातो कार्ड पाएको खेलमा भारतले दोस्रो मिनेटमै विक्रमको गोलबाट अग्रता लिएको थियो। त्यसपछि २२औं मिनेटमा भारत र बंगलादेश दुवै १० खेलाडीमा समेटिएका थिए। मैदानमै झगडामा उत्रिएपछि नेपालका रेफ्री कविन ब्यन्जनकारले भारतका गुरकिरात सिंह र बंगलादेशका मोहम्मद रिदोयलाई रातो कार्ड देखाएका थिए। खेलको ३९औं मिनेटमा कप्तान अराफातले गोल गर्दै बंगलादेशलाई खेलमा फर्काएका थिए। कप्तान अराफात गोल गर्न साथ मैदानबाट बाहिरिएपछि बंगलादेश दबाबमा परेको थियो। गोल गरेर खुसी मनाउने क्रममा जर्सी फुकालेपछि उनलाई रेफ्रीले दोस्रो पहेँलो कार्ड देखाएका थिए। खेलको इन्जुरी समयमा रविले गोल गर्दै भारतलाई च्याम्पियन बनाए। च्याम्पियनसिपमा माल्दिभ्स तेस्रो भयो। तेस्रो स्थानका लागि आइतबार नै भएको खेलमा माल्दिभ्सले भुटानलाई १० गोलले हराएको थियो।
अन्नपूर्ण पोस्ट् इन्टरनेसल सिरिजको भव्य समापन,"काठमाडौं : पाँच विधाका विजेताको टुंगो लगाउँदै अन्नपूर्ण पोस्ट् नेपाल इन्टरनेसनल सिरिज ब्याडमिन्टन प्रतियोगिता आइतबार सकिएको छ। पाँचदिने प्रतियोगिताको अन्तिम दिन पाँचवटै स्पर्धाको फाइनल खेल भए। त्रिपुरेश्वरस्थित राष्ट्रिय खेलकुद परिषद् (राखेप)को कभर्डहलमा समापन समारोह भव्यतापूर्वक सम्पन्न भयो। युवा तथा खेलकुदमन्त्री जगतबहादुर सुनार (विश्वकर्मा)लगायतले विजयी खेलाडीलाई पुरस्कार प्रदान गरे। पुरुष एकलतर्फ मलेसियाका सेङ जोय योह च्याम्पियन बने। उनले फाइनलमा भारतका स्वर्णराज बोरालाई हराए। महिला एकलतर्फको उपाधि भारतकी माल्भिका बनसोदले जितिन्। उनले आफ्नै देशकी गायत्री गोपीचन्द पुलेलालाई पराजित गरिन्। नेपाली खेलाडीले एउटा मात्र स्वर्ण पदक जित्यो। महिला डबल्सतर्फको उपाधि नेपालकी पूजा श्रेष्ठ र नङ्सल तामाङको जोडीले हात पार्यो। उनीहरूले नेपालकै जेसिका गुरुङ र अनुमाया राईको जोडीलाई पाखा लगाए। पुरुष डबल्सको उपाधि भने भारतका रोहन कपुर र सौरभ शर्माको जोडीले जित्यो। उनीहरूले मलेसियाका इज्जत फरहान अजहर र जाचरी चियोङ सेन सियाको जोडीलाई हराए। मिक्स डबल्सतर्फ भारतका वेंकट गौरभ प्रसाद र जुही देवानगनको जोडी च्याम्पियन बन्यो। उक्त स्पर्धाको फाइनलमा थाइल्यान्डका बोरनवातानोउङ फुथाप्रान र इन्डोनेसियाकी रिरिन अमेलियाको जोडी पछि पर्यो। समापन कार्यक्रममा मन्त्री विश्वकर्माले प्रतियोगिताको सफल आयोजनाका लागि आयोजकलाई धन्यवाद दिए। प्रतियोगितामा विभिन्न देशका खेलाडी सहभागी हुनु र सफल रूपमा सम्पन्न गर्नुले राष्ट्रको प्रतिष्ठा र गरिमा बढाउने काम गरेको धारणा उनले व्यक्त गरे। यस्तो प्रतियोगिताले राष्ट्रको प्रतिष्ठा र गरिमा बढाउने काम गर्छ, उनले भने, खेलाडीबीच आपसी सम्बन्ध र भाइचारालाई प्रगाढ बनाउन पनि यस्तो प्रतियोगिताले सहयोग पुर्याउँछ। विजेता खेलाडीलाई मन्त्री विश्वकर्मासँगै नेपाल ब्याडमिन्टन संघका अध्यक्ष रामजीबहादुर श्रेष्ठ, राष्ट्रिय खेलकुद परिषद्का उपाध्यक्ष पीताम्बर तिम्सिना, नेपाल प्रहरीका महानिरीक्षक सर्वेन्द्र खनाल, सशस्त्र प्रहरीका पूर्वमहानिरीक्षक सनतकुमार बस्नेत, अन्नपूर्ण मिडिया नेटवर्कका निर्देशक सचन थापा, अन्नपूर्ण पोस्ट्का प्रमुख कार्यकारी अधिकृत मानस घिमिरे, प्रबन्ध निर्देशक लक्ष्मी पौडेल, अन्नपूर्ण पोस्ट्का प्रधानसम्पादक हरिबहादुर थापा र मानव संशाधन एवं प्रशासन विभाग प्रमुख सुदाम सिजापतिलगायतले पुरस्कार वितरण गरे।"
"दुई मड्रिड बराबरी, बार्सिलोनाको जित",स्पेन : स्पेनिस ला लिगा अन्तर्गत शनिबार रातिका खेलमा दुई मड्रिडले बराबरी खेल्दा साविक विजेता बार्सिलोनाले जित हात पार्यो । डर्बी भिडन्तमा स्पेनिस दुई पाउर हाउस एट्लेटिक मड्रिड र रियल मड्रिडले गोलरहित बराबरी खेले । एट्लेटिक मड्रिडको घरेलु मैदानमा भएको खेलमा बल पोजिसनका आधारमा रियल हाबी भएपनि गोल गरी एट्लेटिकबाट तीन अंक खोस्न सकेन । यस सिजनमा शीर्षको होडमा पछि परिरहेको बार्सिलोनाले गेटाफेमाथि २० को जित निकाल्दै ३ अंक जोड्न सफल भएको छ । गेटाफेलाई उसकै मैदानमा हराउने क्रममा बार्सिलोनाका लागि ४१औं मिनेटमा स्वारेजले गोल गरे भने अर्काे गोल ४९औं मिनेटमा डिफेन्डर फिप्रो आडमसले गरे । अघिल्लो खेलमा चोटले दोस्रो हाफपछि मैदान छाडेका मेसी यस खेलमा पनि मैदानमा उत्रिएनन् । डिफेन्डर क्लिमिन्ट लेङलेट ८२ मिनेटमा दोहोरो पँहेलो कार्ड खाँदै बारिरिएपछि बार्सिलोना १० खेलाडीमा सीमित भएको थियो । बराबरी खेल्दा रियल मड्रिड १५ अंकका साथ शीर्ष स्थानमा छ । शनिबारकै खेलमा लेगानेजलाई १० ले हराएको ग्रानाडा १४ अंक बनाई दोस्रो स्थानमा छ । १४ अंक नै रहेको एट्लेटिको मड्रिड गोलअन्तरमा पछि पर्दा तेस्रो स्थानमा छ । १३ अंक रहेको बार्सिलोना चौथो स्थानमा छ । सबैले समान ७ खेल खेलेका छन् ।
अन्नपूर्ण पोस्ट् इन्टरनेसल सिरिजको भव्य समापन,"काठमाडौं : पाँच विधाका विजेताको टुंगो लगाउँदै अन्नपूर्ण पोस्ट् नेपाल इन्टरनेसनल सिरिज ब्याडमिन्टन प्रतियोगिता आइतबार सकिएको छ। पाँचदिने प्रतियोगिताको अन्तिम दिन पाँचवटै स्पर्धाको फाइनल खेल भए। त्रिपुरेश्वरस्थित राष्ट्रिय खेलकुद परिषद् (राखेप)को कभर्डहलमा समापन समारोह भव्यतापूर्वक सम्पन्न भयो। युवा तथा खेलकुदमन्त्री जगतबहादुर सुनार (विश्वकर्मा)लगायतले विजयी खेलाडीलाई पुरस्कार प्रदान गरे। पुरुष एकलतर्फ मलेसियाका सेङ जोय योह च्याम्पियन बने। उनले फाइनलमा भारतका स्वर्णराज बोरालाई हराए। महिला एकलतर्फको उपाधि भारतकी माल्भिका बनसोदले जितिन्। उनले आफ्नै देशकी गायत्री गोपीचन्द पुलेलालाई पराजित गरिन्। नेपाली खेलाडीले एउटा मात्र स्वर्ण पदक जित्यो। महिला डबल्सतर्फको उपाधि नेपालकी पूजा श्रेष्ठ र नङ्सल तामाङको जोडीले हात पार्यो। उनीहरूले नेपालकै जेसिका गुरुङ र अनुमाया राईको जोडीलाई पाखा लगाए। पुरुष डबल्सको उपाधि भने भारतका रोहन कपुर र सौरभ शर्माको जोडीले जित्यो। उनीहरूले मलेसियाका इज्जत फरहान अजहर र जाचरी चियोङ सेन सियाको जोडीलाई हराए। मिक्स डबल्सतर्फ भारतका वेंकट गौरभ प्रसाद र जुही देवानगनको जोडी च्याम्पियन बन्यो। उक्त स्पर्धाको फाइनलमा थाइल्यान्डका बोरनवातानोउङ फुथाप्रान र इन्डोनेसियाकी रिरिन अमेलियाको जोडी पछि पर्यो। समापन कार्यक्रममा मन्त्री विश्वकर्माले प्रतियोगिताको सफल आयोजनाका लागि आयोजकलाई धन्यवाद दिए। प्रतियोगितामा विभिन्न देशका खेलाडी सहभागी हुनु र सफल रूपमा सम्पन्न गर्नुले राष्ट्रको प्रतिष्ठा र गरिमा बढाउने काम गरेको धारणा उनले व्यक्त गरे। यस्तो प्रतियोगिताले राष्ट्रको प्रतिष्ठा र गरिमा बढाउने काम गर्छ, उनले भने, खेलाडीबीच आपसी सम्बन्ध र भाइचारालाई प्रगाढ बनाउन पनि यस्तो प्रतियोगिताले सहयोग पुर्याउँछ। विजेता खेलाडीलाई मन्त्री विश्वकर्मासँगै नेपाल ब्याडमिन्टन संघका अध्यक्ष रामजीबहादुर श्रेष्ठ, राष्ट्रिय खेलकुद परिषद्का उपाध्यक्ष पीताम्बर तिम्सिना, नेपाल प्रहरीका महानिरीक्षक सर्वेन्द्र खनाल, सशस्त्र प्रहरीका पूर्वमहानिरीक्षक सनतकुमार बस्नेत, अन्नपूर्ण मिडिया नेटवर्कका निर्देशक सचन थापा, अन्नपूर्ण पोस्ट्का प्रमुख कार्यकारी अधिकृत मानस घिमिरे, प्रबन्ध निर्देशक लक्ष्मी पौडेल, अन्नपूर्ण पोस्ट्का प्रधानसम्पादक हरिबहादुर थापा र मानव संशाधन एवं प्रशासन विभाग प्रमुख सुदाम सिजापतिलगायतले पुरस्कार वितरण गरे।"
झापाका ललितलाई 'प्रथम कपिलवस्तु श्री' उपाधि,"गोपाल भण्डारी कपिलवस्तु : प्रथम कपिलवस्तु श्री खुल्ला राष्ट्रिय शारीरिक सुगठन प्रतियोगिताको उपाधि झापाका ललित धिमालले हात पारेका छन्। उपाधि जितेका धिमालले २ लाख रुपैया नगदसहित ट्रफी र १५ किलोको बुद्धमुर्ति प्राप्त गरे। कपिलवस्तु जिल्ला शारीरिक सुगठन तथा फिटनेस संघको आयोजनामा शाक्यमुनी शुद्दोधनको राजदरबार क्षेत्र तिलौराकोटमा उक्त प्रतियोगितामा सम्पन्न भएको हो। ७५ किलो भन्दा माथिल्लो समूहमा प्रथम भएका धिमालले अन्य ६ वटा समुहलाई उछिन्दै प्रतियोगितामा प्रथम भए। कपिलवस्तु नगरपालिकाका प्रमुख किरण सिंहले प्रथम कपिलवस्तु श्री उपाधि विजेता धिमाललाई २ लाख रुपैयाको चेक, ट्रफी र बुद्धमुर्ति प्रदान गरेका छन्। प्रतियोगिताको ५५ किलो तौल समूहमा कपिलवस्तुका सुरेन्द्र वर्मा, ६० किलो तौल समूहमा कास्कीका विकास तामाङ्ग, ६५ किलो तौल समूहमा झापाका सुमन लिम्बु, ७० किलो तौल समूहमा रुपन्देहीका विनोद सुनार र ७५ किलो तौल समूहमा रुपन्देहीका अनिश थापा प्रथम भएका छन्। ६ वटा तौल समूहमा ५५ जनाले फाइनल राउन्डमा प्रस्तुति दिएका थिए। ६ वटै तौल समूहमा प्रथम हुनेलाई १५ हजार, दोस्रो हुनेलाई १० हजार र तेस्रो हुनेलाई ५ हजार नगद पुरस्कार, ट्रफी र प्रमाणपत्रसमेत प्रदान गरिएको छ। यही अवसरमा २ वर्षपछि २०७८ सालमा दोस्रो राष्ट्रिय कपिलवस्तु श्री शारीरिक सुगठन प्रतियोगिता आयोजना गरिने आयोजक संस्थाका अध्यक्ष जीवन गिरीले घोषणा गरेका छन्।"
पारसको ऐतिहासिक शतक,काठमाडौं : नेपाली राष्ट्रिय क्रिकेट टोलीका कप्तान पारस खड्काले अन्तर्राष्ट्रिय टीट्वेन्टी क्रिकेटमा ऐतिहासिक शतक बनाएका छन् । उनले त्रिकोणात्मक टीट्वेन्टी शृंखलाको शनिबार सिंगापुरविरुद्घको खेलमा शतक प्रहार गरेका हुन् । अन्तर्राष्ट्रिय टीट्वेन्टी क्रिकेटमा कुनै पनि नेपाली खेलाडीले बनाएको यो पहिलो शतक हो । टीट्वेन्टी क्रिकेटमा शतक बनाउनु कुनै पनि ब्याट्सम्यानका लागि दुर्लभ अवसर हो । उक्त खेलमा नेपाली टोली ९ विकेटले विजयी भयो ।१५२ रनको लक्ष्य पछ्याएको नेपाली टोलीलाई १६ ओभरमै विजयी बनाउन कप्तान पारसले अविजित १०६ रनको योगदान गरे । प्रारम्भदेखि नै आक्रामक रुपमा प्रस्तुत पारसले केवल ५२ बलको सामना गरी ९ छक्का र ७ चौका पनि हिर्काए । टोलीको कुल स्कोर केवल नौ रन रहँदा ओपनर ब्याट्सम्यान ईशान पाण्डे (५ रन) लाई गुमाएको नेपाललाई त्यसपछि पारस र आरिफ शेखले जितसम्म डोयाएका थिए । ओपनर पारस र आरिफले १४५ रनको साझेदारी गरे । आरिफले पनि अविजित ३९ रन बनाए । उनले ३८ बलको सामना गरी पाँच चौका हिर्काए । पारस म्यान अफ दी म्याच पनि घोषित भए । त्यसअघि टस जिती पहिलो ब्याटिङको निर्णय लिएको आयोजक सिंगापुरले निर्धारित ओभरमा तीन विकेट गुमाएर एक सय ५१ रन बनाएको थियो । सिंगापुरका लागि टिम डेभिडले अविजित ६४ रन बनाएका थिए । उनले ४४ बलको सामना गरी चार छक्का र तीन चौका हिर्काए ।सिंगापुरका लागि सुरेन्द्रन चन्द्रमोहनले पनि ३५ रन जोडेका थिए । नेपाली टोलीका बलर करण केसीले दुई र सुसन भारीले एक विकेट लिए । त्रिकोणात्मक शृंखलामा नेपाल र सिंगापुरका अतिरिक्त जिम्बाबे पनि सहभागी छ । नेपाली टोली शुक्रबार पहिलो खेलमा टेस्ट मान्यता प्राप्त जिम्बाबेसँग पाँच विकेटले पराजित भएको थियो । नेपालले जिम्बाबेसँग पहिलो पटक टीट्वेन्टी अन्तर्राष्ट्रिय प्रतियोगिता खेलेको हो । जारी शृंखलामा नेपालले अब जिम्बाबे र सिंगापुरसँग फेरि एकएक खेल खेल्नेछ । त्यसपछि शीर्ष दुई टोली शृंखलाको फाइनलमा पुग्नेछन् ।
क्यान निलम्बन फुकुवाको बाटो खुल्यो,"काठमाडौं : नेपाल क्रिकेट संघ (क्यान) को अध्यक्षमा चतुरबहादुर चन्द निर्वाचित भएका छन् । क्यानको शनिबार काठमाडौंमा सम्पन्न निर्वाचनमा कुल ५९ मध्ये चन्दले ४४ मत ल्याएका थिए । उनका प्रतिद्वन्द्वी विनयराज पाण्डेको पक्षमा भने १५ मत खसेको थियो । अन्य पदमा पनि चन्द प्यानलकै उम्मेदवार विजयी भएका छन् । क्यानको नयाँ नेतृत्व चयन भएसँगै नेपाली क्रिकेटमाथि अन्तर्राष्ट्रिय क्रिकेट काउन्सिल (आईसीसी)द्वारा गरिएको निलम्बन पनि फुकुवाको दिशामा अघि बढेको छ । क्यानको निष्पक्ष निर्वाचन हुन नसकेको, घरेलु क्रिकेटमा आन्तरिक विवाद बढ्दै गएको र सरकारले क्यानमाथि अनावश्यक हस्तक्षेप गरेको कारण देखाउँदै आईसीसीले ०७३ साल वैशाखमा क्यानलाई आफ्नो सदस्यताबाट निलम्बन गरेको थियो । उपाध्यक्षमा राजुबाबु श्रेष्ठ ४० मतसहित निर्वाचित भए । उनका प्रतिद्वन्द्वी मिङ्मा डन्डु शेर्पाले १७ मत ल्याए । सचिवमा अशोकनाथ प्याकुरेल ४३ मतसहित विजयी भए । उनका प्रतिद्वन्द्वी विनोदकुमार मैनालीले १५ मत पाए । कोषाध्यक्षमा ४५ मतसहित रोशनकुमार सिंह निर्वाचित भए । उनका प्रतिद्वन्द्वी उपेन्द्र भट्टराईले १२ मत ल्याए । प्याकुरेल र सिंह पनि चन्द प्यानलकै हुन् । यसैगरी, प्रादेशिक सदस्यतर्फ सुदूरपश्चिमबाट विक्रम विष्ट, कर्णाली प्रदेशबाट पदमबहादुर खड्का, प्रदेश ५ बाट प्रशान्तविक्रम मल्ल, गण्डकी प्रदेशबाट ऋषिराम गौतम, प्रदेश २ बाट दाउद अन्सारी निर्विरोध निर्वाचित भए । महिला सदस्यमा पनि जयन्ती भट्ट निर्विरोध निर्वाचित भइन् । प्रादेशिक सदस्यतर्फ नै प्रदेश १ बाट ३७ मतसहित कैलाश विष्ट र प्रदेश ३ बाट ३९ मतसहित अमितवीर पाण्डे निर्वाचित भए । पाँच वटा खुला सदस्य पदका लागि भएको निर्वाचनमा दुर्गाराज पाठक (४२ मत), वीरेन्द्रबहादुर चन्द (३६ मत), माधवकुमार कर्माचार्य (३५ मत), सञ्जयराज सिंह (३४ मत) र करण महोत्रा क्षेत्री (३० मत) निर्वाचित भए । जगतबहादुर टमटा, पवनकुमार अग्रवाल, धीरेन्द्र साउदप्रफुल्ल वैद्यलगायत पराजित भएका छन् । कुल १७ पदका लागि भएको निर्वाचनमा जिल्लाका ३९ र प्रदेशका २० गरी ५९ जना प्रतिनिधिले मतदान गरेका थिए । आईसीसीद्वारा गठित स्वतन्त्र समितिले क्यानको निर्वाचन गराएको हो । त्यसअघि आईसीसीद्वारा गठित सल्लाहकार समितिले क्यानको नयाँ विधान बनाएको थियो । सोही विधानका आधारमा क्यानको निर्वाचन गरिएको हो । आईसीसीका प्रतिनिधिसमेत रहेका स्वतन्त्र समितिका सदस्य अम्मर शेख, महोम्मद अली, नीतिशा कोठारी, ठाकुरप्रताप थापा र लेखबहादुर क्षेत्री तथा राष्ट्रिय खेलकुद परिषद् (राखेप) का पर्यवेक्षक नारायणराज अर्याल र ज्ञानेन्द्र श्रेष्ठको रोहवरमा निर्वाचन सम्पन्न भएको हो । स्वतन्त्र समितिले निर्वाचन निष्पक्ष र विधानसम्मत रूपमा सम्पन्न भएको प्रतिवेदन आईसीसीमा पठाउनेछ । त्यसपछि क्यानमाथि लगाइएको निलम्बन फुकुवाको प्रस्तावलाई आईसीसीको बोर्ड बैठकको एजेन्डामा समावेश गरिनेछ । आईसीसीको आगामी बोर्ड बैठक असोज २६ गते बस्दै छ । सोही बैठकले क्यानमाथि लगाइएको निलम्बन फुकुवाको निर्णय गर्नेछ । उक्त बैठकको एजेन्डा भने असोज १५ गते नै तय हुनेछ । त्यसैले त्यसअघि नै क्यानको निर्वाचनको प्रतिवेदन आईसीसीमा पठाइसक्नुपर्ने हुन्छ । यसरी सुरु भएको थियो क्यान विवाद अन्तर्राष्ट्रिय खेलवृत्तमा नेपालका लागि क्रिकेट नतिजामूलक खेल हो । नेपाली क्रिकेटले छोटो समयमै अन्तर्राष्ट्रिय क्रिकेटमा थुप्रै महŒवपूर्ण सफलता हात पारिसकेको छ । तर, क्यान निलम्बनका कारण पछिल्लो समय नेपाली क्रिकेटको गति सुस्ताएको छ । आईसीसीले ०७३ साल वैशाखमा क्यानलाई आफ्नो सदस्यताबाट निलम्बन गरेको थियो । क्यानलाई निलम्बन गरे पनि आईसीसीले नेपाली खेलाडीलाई भने अन्तर्राष्ट्रिय प्रतियोगिता खेल्न रोक नलगाउने निर्णय गरेको थियो । ०७२ साल पुस २ गते क्यानको पुरानो कार्यसमितिको कार्यकाल सकिँदै थियो । त्यसअघि नै मंसिर २९ गते सम्पन्न क्यानको साधारणसभाले चतुरबहादुर चन्दको नेतृत्वमा नयाँ कार्यसमिति चयन गरेको थियो । राखेपले भने त्यो निर्वाचनलाई मान्यता दिन मानेन । आफ्नो निर्देशनविपरीत निर्वाचन गरेको राखेपको तर्क थियो । अर्कोतिर, क्यानका तत्कालीन अध्यक्ष टंक आङ्बुहाङ्ले पनि निर्वाचन रोक्न राखेपलाई गुहारेका थिए । त्यसपछि राखेपले क्यानकी तत्कालीन प्रमुख कार्यकारी अधिकृत भावना घिमिरेलाई नियमित कार्य सञ्चालनको जिम्मा दिएको थियो । त्यसको केही समयपछि राखेपले रमेश सिलवालको संयोजकत्वमा क्यानको १५ सदस्यीय तदर्थ समिति गठन गरेको थियो । सिलवाल राखेपका सदस्यसचिव छन् । आफ्नो समितिलाई बेवास्ता गर्दै राखेपले तदर्थ समिति गठन गरेको भन्दै चन्दको नेतृत्वमा रहेको क्यानको निर्वाचित समिति कानुनी उपचारका लागि पुस २८ गते रिट निवेदनसहित सर्वोच्च अदालतको शरणमा पुगेको थियो । यिनै घटनाक्रमका कारण घरेलु क्रिकेट विवादित बन्न पुगेपछि आईसीसीले क्यानलाई आफ्नो सदस्यताबाट निलम्बन गर्ने अप्रिय निर्णय लिएको थियो । क्यान निलम्बनको प्रभाव घरेलु क्रिकेटको नेतृत्वदायी निकाय क्यान निलम्बनमा परेपछि देशको समग्र क्रिकेट प्रभावित बन्न पुगेको छ । क्यान निलम्बनले एकातिर खेलाडीमा मनोवैज्ञानिक असर पारेको छ भने अर्कोतिर आईसीसीबाट नेपालले पाउनुपर्ने आर्थिक सहयोगसमेत लामो समयदेखि रोकिएको छ । निलम्बनकै कारण आईसीसीले खेलाडीको पारि श्रमिक पनि लामो समय रोकेको थियो । तर, राखेप र खेलाडीको पहलमा केही समयअघि आईसीसीले खेलाडीको दुई वर्षको पारि श्रमिक निकासा गरेको थियो । केही खेलाडी र प्रशिक्षकले भने अझै तलब पाउन सकेका छैनन् । क्यान निलम्बनमा परेको करिब एक वर्षपछि ०७४ साल चैतमा नेपालले आईसीसीबाट चार वर्षका लागि एकदिवसीय टोलीको मान्यता पाएको थियो । त्यसको करिब एक वर्षपछि नेपालले पहिलो एकदिवसीय शृंखला पनि जित्यो । नेपालले गत वर्ष माघमा यूएईलाई उसैको मैदानमा तीन खेलको शृंखलामा २१ ले हराएको थियो । कठिन संघर्षपछि प्राप्त एकदिवसीय मान्यतालाई दीर्घकालीन रूपमा जोगाइराख्नु, टीट्वेन्टी र एकदिवसीय विश्वकप खेलेर आफूलाई अझ परिमार्जित गर्दै लैजानु, अन्तर्राष्ट्रिय क्रिकेटमा अझ उत्कृष्ट प्रदर्शन गर्दै आईसीसीबाट टेस्ट टोलीको मान्यता प्राप्त गर्नु यतिबेला नेपाली क्रिकेटको सबैभन्दा ठूलो चुनौती हो । क्यान निलम्बनका कारण यी लक्ष्य झनै चुनौतीपूर्ण बनेका छन् । क्यानमाथि लगाइएको निलम्बन फुकुवाको प्रस्तावलाई आईसीसीको बोर्ड बैठकको एजेन्डामा समावेश गरिनेछ ।"
अन्तर्राष्ट्रिय टी२० मा शतक : एक क्रिकेटरको दुर्लभ सपना,"काठमाडौं : नेपाली क्रिकेट टोली अहिले सिंगापुरमा जारी नेपाल, सिंगापुर र जिम्बाब्वेबीचको त्रिकोणात्मक टी२० सिरिज खेल्न व्यस्त छ। सिरिज अन्तर्गत शनिबारको खेलमा नेपालले सिंगापुरमाथि ९ विकेटको जित निकाल्दा त्यसका नायक बने नेपाली टोलीका कप्तान पारस खड्का। उनी अन्तर्राष्ट्रिय टी२० क्रिकेटमा नेपालकातर्फबाट शतक प्रहार गर्ने पहिलो ब्याट्सम्यान बने। जम्मा १२० बलको खेल हुने टी२० प्रतियोगितामा शतक बनाउनु निकै दुर्लभ मानिन्छ। थुप्रै भेट्रान ब्याट्सम्यानहरु यस अवसरबाट वञ्चित छन्। अहिले विश्वकै उत्कृष्ट ब्याट्सम्यान हुन भारतीय कप्तान विराट कोहली। अहिलेको अवस्थामा अन्तर्राष्ट्रिय टी२० क्रिकेट सर्वाधिक रन बनाउने रेकर्ड पनि कोहलीकै नाममा छ। उनले ६७ इनिङमा ब्याटिङ गर्दा २४५० रन बनाएका छन्। कोहलीले अहिलेसम्म शतक बनाउन सकेका छैनन्। उनीपछि दोस्रो नम्बरमा भारतकै रोहित शर्मा छन्। उनले ९० इनिङ खेल्दा २४४३ रन बनाएका छन्। रोहितले भने ४ शतक बनाएका छन्। टी२० अन्तर्राष्ट्रियमा सर्वाधिक शतक बनाउने रोहित नै हुन। सर्वाधिक रन बनाउने तेस्रो नम्बरमा रहेका न्युजिल्याण्डका मार्टिन गुप्टिल र चौथो नम्बरमा रहेका पाकिस्तानका शोयब मल्लिकको क्रमश : २२८३ र २२६३ रन छ। गुप्टिलले २ शतक बनाएका छन् । मल्लिकले अहिलेसम्म शतक बनाउन सकेका छैनन्। थुप्रै आक्रामक ब्याट्म्यानहरुले टी२० अन्तर्राष्ट्रिय प्रतियोगितामा शतक बनाउन सकेका छैनन्। अन्तर्राष्ट्रिय क्रिकेटबाट सन्यास लिइसकेका मिस्टर ३६० डिग्री को उपमा पाएका दक्षिण अफ्रिकी ब्याट्सम्यान एबी डे भिलियर्स, श्रीलंकाका कुमार सांगाकाराजस्ता खेलाडीले पनि शतक बनाउन सकेनन्। अस्ट्रेलियाका आक्रामक ब्याट्सम्यान डेविड वार्नरले पनि हालसम्म शतक बनाउन सकेका छैनन्। अस्ट्रेलियाका अलराउण्डर ग्लेन म्याक्स्वेले ५३ र न्युजिल्याण्डका कोलिन मुन्रोले ५२ इनिङ ब्याटिङ गर्दा ३३ शतक बनाएका छन्। वेस्ट इन्डिजका इभिन लुइजले जम्मा २३ खेलमा २ शतक बनाएका छन्। पारस खड्काले टी२० अन्तर्राष्ट्रिय प्रतियोगिताको १८ इनिङमा ब्याटिङ गर्दा सिंगापुरविरुद्ध जुन शतक प्रहार गरे। यो एक ब्याट्सम्यानका लागि क्रिकेट करियरकै दुर्लभ उपलब्धी हो। ३१ वर्यीय पारस सायद अझै निकै वर्ष नेपाली टोलीबाट खेल्नेछन्। अन्य खेलमा पनि उनले यस्तो प्रदर्शन दोहोर्उन सक्ने अपेक्षा गर्न सकिन्छ। हालसम्म अन्तर्राष्ट्रिय टी२० प्रतियोगितामा एकभन्दा बढी शतक बानाउने क्रिकेटर रोहित शर्मा(भारत) : ४ (९०खेल) कोलिन मुन्रो(न्युजिल्यान्ड) : ३ (५२ खेल) ग्लेन म्याक्सवेल(अस्ट्रेलिया) : ३ (५३खेल) इभिन लुइज(वेस्ट इन्डिज) : २ (२३ खेल) लोकेश राहुल(भारत) : २ (२५ खेल) आरोन फिन्च(अस्ट्रेलिया) : २ (५२ खेल) क्रिस गेल((वेस्ट इन्डिज) : २ (५४ खेल) ब्रेन्डन म्याक्कुलम(न्युजिल्यान्ड) : २ (७० खेल) मार्टिन गुप्टिल(न्युजिल्यान्ड) : २ (७५ खेल) (एजेन्सीकाे सहयाेगमा)"
साफ च्याम्पियनसिप फुटबल : भारत च्याम्पियन,काठमाडौं : यू१८ साफ च्याम्पियनसिप फुटबल प्रतियोगिताको तेस्रो संस्करणको उपाधि भारतले जितेको छ। भारतले आइतबार भएको फाइनलमा बंगलादेशलाई २१ गोलले हराउँदै पहिलो पटक उपाधि हात पारेको हो। यसअघिको दुई संस्करण लगातार जितेको नेपाल भने यसपटक समूहगत चरणबाटै बाहिरिएको थियो। समूहगत चरणको पहिलो खेलमा माल्दिभ्ससँग ११ गोलको बराबरी खेलेको नेपाल दोस्रो खेलमा भुटानसँग ३० गोलले पराजित भएको थियो। हल्चोकस्थित सशस्त्र प्रहरी बलको मैदानमा भएको फाइनलमा भारतलाई जित दिलाउन विक्रमप्रताप सिंह र रविबहादुर रानाले एकएक गोल गरे। बंगलादेशका एसिन अराफातले सान्त्वना गोल फर्काएका थिए। पहिलो हाफमै तीन खेलाडीले रातो कार्ड पाएको खेलमा भारतले दोस्रो मिनेटमै विक्रमको गोलबाट अग्रता लिएको थियो। त्यसपछि २२औं मिनेटमा भारत र बंगलादेश दुवै १० खेलाडीमा समेटिएका थिए। मैदानमै झगडामा उत्रिएपछि नेपालका रेफ्री कविन ब्यन्जनकारले भारतका गुरकिरात सिंह र बंगलादेशका मोहम्मद रिदोयलाई रातो कार्ड देखाएका थिए। खेलको ३९औं मिनेटमा कप्तान अराफातले गोल गर्दै बंगलादेशलाई खेलमा फर्काएका थिए। कप्तान अराफात गोल गर्न साथ मैदानबाट बाहिरिएपछि बंगलादेश दबाबमा परेको थियो। गोल गरेर खुसी मनाउने क्रममा जर्सी फुकालेपछि उनलाई रेफ्रीले दोस्रो पहेँलो कार्ड देखाएका थिए। खेलको इन्जुरी समयमा रविले गोल गर्दै भारतलाई च्याम्पियन बनाए। च्याम्पियनसिपमा माल्दिभ्स तेस्रो भयो। तेस्रो स्थानका लागि आइतबार नै भएको खेलमा माल्दिभ्सले भुटानलाई १० गोलले हराएको थियो।
"दुई मड्रिड बराबरी, बार्सिलोनाको जित",स्पेन : स्पेनिस ला लिगा अन्तर्गत शनिबार रातिका खेलमा दुई मड्रिडले बराबरी खेल्दा साविक विजेता बार्सिलोनाले जित हात पार्यो । डर्बी भिडन्तमा स्पेनिस दुई पाउर हाउस एट्लेटिक मड्रिड र रियल मड्रिडले गोलरहित बराबरी खेले । एट्लेटिक मड्रिडको घरेलु मैदानमा भएको खेलमा बल पोजिसनका आधारमा रियल हाबी भएपनि गोल गरी एट्लेटिकबाट तीन अंक खोस्न सकेन । यस सिजनमा शीर्षको होडमा पछि परिरहेको बार्सिलोनाले गेटाफेमाथि २० को जित निकाल्दै ३ अंक जोड्न सफल भएको छ । गेटाफेलाई उसकै मैदानमा हराउने क्रममा बार्सिलोनाका लागि ४१औं मिनेटमा स्वारेजले गोल गरे भने अर्काे गोल ४९औं मिनेटमा डिफेन्डर फिप्रो आडमसले गरे । अघिल्लो खेलमा चोटले दोस्रो हाफपछि मैदान छाडेका मेसी यस खेलमा पनि मैदानमा उत्रिएनन् । डिफेन्डर क्लिमिन्ट लेङलेट ८२ मिनेटमा दोहोरो पँहेलो कार्ड खाँदै बारिरिएपछि बार्सिलोना १० खेलाडीमा सीमित भएको थियो । बराबरी खेल्दा रियल मड्रिड १५ अंकका साथ शीर्ष स्थानमा छ । शनिबारकै खेलमा लेगानेजलाई १० ले हराएको ग्रानाडा १४ अंक बनाई दोस्रो स्थानमा छ । १४ अंक नै रहेको एट्लेटिको मड्रिड गोलअन्तरमा पछि पर्दा तेस्रो स्थानमा छ । १३ अंक रहेको बार्सिलोना चौथो स्थानमा छ । सबैले समान ७ खेल खेलेका छन् ।
