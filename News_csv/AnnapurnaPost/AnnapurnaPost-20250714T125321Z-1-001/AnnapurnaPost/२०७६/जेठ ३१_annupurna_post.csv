शीर्षक,विवरण
गुठीबारे के भन्छ संविधान,"सामाजिक कानुनबन्दा सबैले मिलेर उत्तर नखोजे छाया उपनिवेशका नवगुलाम बन्नुपर्ने अवस्था नआउला भन्न सकिन्न। पश्चिममा ट्रस्ट र इन्डाउनमेन्टको प्रसंग आउँछ। यता गुठीहरू छन् गुठी र ट्रस्ट तथा इन्डाउनमेन्ट कुन अर्थमा समान र कुन अर्थमा असमान अवधारणा हुन्, त्यसबारे अनुसन्धान आवश्यक हुन सक्छ। ट्रस्टबाट प्रभावित भएर गुठीको मर्यादा कायम राख्न कठिन हुन सक्छ। अरू संस्था र गुठीमा पनि कतिपय अर्थमा भिन्नता हुन्छन् खासगरी धार्मिक र सांस्कृतिक गुठीमा अरू परिवार वा समुदायको मानिस समावेश गर्न वा समावेशिताका नाउँमा अरूलाई घुसाउन पाइँदैन। गुठीको उद्देश्य र क्रियाकलापमा गुठियारको अधिकार हुन्छ। धर्मलोप नहुने गरी काम गर्नु उनीहरूको कर्तव्य भने हुन्छ। गुठी नाफा कमाउने संस्था होइन। धर्म, संस्कृति, परम्परा, पर्व र संस्कारलाई निरन्तरता दिन पूर्वजले सुझाएको पद्धतिको निरन्तरता हो। नेपालमा गुठीमाथिको हस्तक्षेप यहाँको सभ्यता र संस्कृतिमाथिको आक्रमण हो, सामाजिक परम्परामाथिको आक्रमण हो। सबैखाले गुठीको मर्म र महत्ता नबुझी गुठीलाई चलाउन खोज्नु समाज जिस्काउनु पनि हो। गुठी सम्बन्धमा समस्या उत्पन्न गर्ने काम दाताको इशारा वा आफू अधार्मिक भएको वा धर्मलाई नशा मानेका कारण गरिएको हो भने धर्म मान्ने र संस्कार तथा संस्कृतिको निरन्तरता चाहने अरू कैयन् मानिसको भावनाविपरीत हो। संविधानले बहुलताको कुरा गर्छ। स्मरण रहोस्, उसबेला जसले रिलिजनलाई अफिम भने उनले धर्मलाई त्यसो भनेका थिए कि रिलिजनलाई भन्ने प्रश्न खडा हुन्छ। किनकि उताका ज्यादती, एकाधिकार र अत्यधिक कर सन्त नभई सेन्टका देन हुन् र उनले त्यसैको विरोध गरेको अनुमान गर्न सकिन्छ। उनका मातापिता दुवैले पन्थ परिवर्तन गरेका थिए र उनलाई सन् १८२४ मा ६ वर्षको उमेरमा पन्थ परिवर्तन गराइएको सार्वजनिक छन्। लेखको आशय गुठीका प्रकृति, प्रकार र त्यसको इतिहास तथा ट्रस्ट र गुठीको तुलनाबारे चर्चा गर्नु नभई संविधानमा रहेका गुठीसम्बन्धी व्यवस्थाबारे उल्लेख र विश्लेषण गर्नु हो। संविधानको धारा ४(१) मा नेपाल राज्यलाई धर्म निरपेक्ष भनिएको छ। यसको स्पष्टीकरणमा धर्मनिरपेक्ष भन्नाले सनातनदेखि चलिआएको धर्म र संस्कृतिको संरक्षणलगायत धार्मिक, सांस्कृतिक स्वतन्त्रता सम्झनुपर्छ भनिएको छ। यसको आशय नेपालको धर्म निरपेक्षता सनातन धर्म, संस्कृति र धार्मिक सांस्कृतिक स्वतन्त्रताबाट नियन्त्रित छ। किनकि स्पष्टीकरणले मूल व्यवस्थालाई नियन्त्रण गरेको मान्नुपर्ने हुन्छ। नेपालका गुठीहरू मूलतः धार्मिक, सांस्कृतिक र पारिवारिक संस्कार र पर्वसम्बद्ध हुने गरेकाले संविधानको यो व्यवस्था नेपालको गुठी कानुनसँग प्रत्यक्ष सम्बन्धित हुन आउँछ। प्रत्येक धार्मिक सम्प्रदाय लाई धार्मिक गुठी सञ्चालन र संरक्षण गर्न पाउने हक संविधानको धारा २६(२) ले सुरक्षित गरेको छ। तर त्यसको प्रतिबन्धात्मक वाक्यांशमा धार्मिक गुठीको सञ्चालन र संरक्षण गर्न तथा गुठी सम्पत्ति तथा जग्गा व्यवस्थापनका लागि कानुन बनाई नियमित गर्न वाधा पुगेको नमानिने व्यवस्था छ। यहाँ धार्मिक सम्प्रदाय भनेको धर्मभित्रका सम्प्रदाय हुनुपर्छ। किनकि धर्म र रिलिजन फरक कुरा हुन्। धारा २६(२) अनुसार धार्मिक गुठी सञ्चालन र संरक्षण गर्ने कार्य सम्बन्धित धार्मिक सम्प्रदायको हो। यसमा राज्य र सरकारले हस्तक्षेप गर्न पाउँदैन। साथै, त्यस्तो कार्यमा एथिस्ट, निहिलिस्ट वा अन्य विश्वास राख्ने मानिस संलग्न हुन वा भूमिका निभाउन पाउँदैन। सम्प्रदायबाहिरको व्यक्तिलाई पदेन रूपमा कुनै पदमा राखी गुठीमाथि निर्णय गर्ने व्यवस्था गर्न सकिँदैन। प्रतिबन्धात्मक व्यवस्थाले गुठीको सम्पत्ति र जग्गाको व्यवस्थापनसम्म गर्न विधायिकाले कानुन बनाउन सक्छ। विधायिकाले नियमितताका लागि व्यवस्थापनबाहेक अरू कुनै कुरामा हात हाल्ने गरी कानुन बनाउन सक्दैन। जग्गा वा सम्पत्ति व्यवस्थापन गर्नु भनेको जग्गाको प्रकृति र स्वामित्व परिवर्तन गर्न पाउनु होइन। संविधानको यो प्रावधानअनुसार त गुठी जग्गा प्राप्त गर्न र अधिग्रहण गर्न सकिने देखिँदैन। किनकि जग्गा प्राप्ति र अधिग्रहण व्यवस्थापन मात्र नभई स्वामित्व परिवर्तन हो। राज्यलाई आवश्यक परे गुठी जग्गा अधिग्रहण गर्न किन नपाउने भन्ने प्रश्न उठ्न सक्छ। रणबहादुर शाहले बासठी हरण गरेकाले अहिले किन नपाउने तर्कको जवाफ दिन भने गाह्रो छ। गुठी जग्गा अधिग्रहण वा प्राप्ति गर्नुपर्ने भए संविधानले नै त्यसमा प्रतिबन्धात्मक वाक्यांश राखेको हुनुपर्छ। संविधान निर्माताले धर्म लोप गर्न मिल्छ या मिल्दैन, त्यो भिन्नै चर्चाको विषय हुन सक्छ। यो परिस्थितिको जिम्मेवार संविधान हो। नेपालमा संविधानको धारा २६(२) अनुसार कसैले कसैको धर्म परिवर्तन गराउन र अर्काको धर्ममा खलल पर्ने काम र व्यवहार गर्न गराउन पाउँदैन। गरेगराए दण्ड हुन्छ। यसैले नेपालमा धर्म परिवर्तन गराउने गरी कुनै गुठी, ट्रस्ट वा संस्था दर्ता हुन सक्दैन। त्यस्ता कुनै विदेशी संस्था नेपालमा छन् भने तिनलाई संविधानको मर्म र प्रचलित कानुनबमोजिम तत्काल कारबाही गरी सजाय दिलाउनुपर्छ। धर्म परिवर्तन गराउने काममा विदेशमा रकम संकलन गर्ने, नेपाल पठाउने, वितरण गर्ने काममा संलग्न विदेशी गैरसरकारी संस्थालाई कारबाही हुनुपर्ने संवैधानिक आशय देखिन्छ। किनकि त्यसो गर्नु अवस्थाअनुसार षड्यन्त्र र उद्योग हो। कसैले नेपालमा त्यस्ता संस्था दर्ता गर्छ र गराउँछ भने ऊ त्यस अपराधको मतियार हो। गुठीमध्ये धार्मिक गुठीका जग्गामा सो धर्मबाहेक अरू विश्वास सम्बद्ध संस्थाले स्वामित्व र भोग ग्रहण गर्न सक्ने पनि देखिँदैन। त्यस्तो जग्गा वा सम्पत्ति सोही धर्मको समूल नष्ट गर्ने क्रुसेडमा लागेकालाई हस्तान्तरण गर्नु धर्मलोप हुन्छ। संविधानको धारा २६(२) मा धार्मिक सम्प्रदायलाई मात्र गुठी सञ्चालन र संरक्षणको हक हुने भनिएको छ। यसको शाब्दिक अर्थ धार्मिक सम्प्रदायबाहेक अरूले गुठी सञ्चालन गर्न नपाउने भन्ने संविधानको भाषा देखिन्छ। कतिपय गुठी सांस्कृतिक, संस्कारजन्य र सेवा कार्यसँग सम्बन्धित हुन सक्छन्, जो सीमित अर्थमा सीधै धार्मिक कार्य नहुन सक्छन्। गुठीलाई धार्मिक मात्र बनाउनु कति उपयुक्त हो थाहा भएन। धारा २६(२) ले गुठीको संरक्षण सम्प्रदायको हक हुने भनेकाले राज्यले हस्तक्षेप गर्न नसक्ने पनि भनेको मान्नुपर्ने देखिन्छ। उपधारा (२) अनुसार सञ्चालन को हक सम्प्रदायलाई हो भने त्यसको प्रतिबन्धात्मक वाक्यांशमा प्रयोग भएको सञ्चालन शब्द व्यवस्थापनलाई नियमित गर्ने कुरामा सीमित रहने हो। यसो नभई सञ्चालन र संरक्षणमा पनि राज्यको समानान्तर भूमिका हुने अर्थ गर्ने हो भने त्यो गुठीमाथि सरकारी हस्तक्षेप गराउने धन्दा हो। संविधानको धारा २६(२) को प्रतिबन्धात्मक वाक्यांशमा कानुन बनाई नियमित गर्न बाधा पुगेको नमानिने भनिएको छ। गुठीसम्बन्धी प्रावधान रहेको धारा २९० मा संघीय संसद् र संघीय कानुन लबजको प्रयोग छ। संविधानको धारा ३०६(१) (ख) अनुसार कानुन भनेको संघीय, प्रदेश र स्थानीय कानुन हो। अर्थात् धारा २६ अनुसार यो तीनै तहको अधिकार हुन सक्छ भने धारा २९० अनुसार यो संघीय मात्र विषय हो। अनुसूचीअनुसार भने संघ र स्थानीय तहलाई गुठीसम्बन्धी अधिकार देखिँदैन। यो मस्यौदाको समस्या पक्कै हो। धारा २६(२) ले धार्मिक सम्प्रदाय लाई मात्र धार्मिक गुठी सञ्चालन र संरक्षणको हक दिएको छ। सम्प्रदायले गर्न सक्ने कार्य भनेको सामूहिक कार्य मात्र हो कि व्यक्तिले पनि गुठी राख्न र सञ्चालन गर्न सक्ने के हो भन्नेबारे अन्योल देखिन्छ। यहाँ एक वचन र बहुवचनको व्याख्याको नियमको कसरी व्याख्या गरिने हो, त्यसमा निर्भर रहने देखिन्छ। गुठीलाई धार्मिक सम्प्रदायसँग मात्र जोडेर हेर्नु कति जायज हो। कुमारी प्रथा खास सम्प्रदाय (?) ले सञ्चालन गरे पनि त्यसको संरक्षण गर्न अरूले किन नपाउने ? शिव मन्दिर शैव र विष्णुका मन्दिर वैष्णव सम्प्रदायले गर्ने भन्ने अर्थ पनि संविधानको भाषाबाट निस्कन्छ। धर्म र गुठीका समग्रताको अध्ययन नगरी, जनताको रायका पोका नखोली र दफावार छलफल नगरी बनाइएको संविधानमा अन्यत्र जस्तै गुठी व्यवस्थामा पनि अनेक त्रुटि रहनु स्वाभाविकै थियो। रूपान्तरणका नाममा उताका एजेन्डामा यताका संस्था, पद्धति, सभ्यता र संस्कृति समाप्त पार्न लागेकालाई जवाफ दिन जरुरी छ। नेपालको संविधानको धारा ११६ मा संघीय सञ्चित कोषको व्यवस्था गर्दै गुठी रकमलाई बाहेक गरिएको छ। अर्थात् गुठी रकम सञ्चित कोषमा आम्दानी बाँधिदैन। सायद यो देवश्वमा राज्य प्रणालीले हस्तक्षेप नगर्ने परम्पराको निरन्तरता हो। संविधानको धारा २०४ मा प्रदेश सञ्चित कोषमा गुठी रकम आम्दानी बाँध्नबाट बाहेक गरिएको छ। धारा २२९ मा स्थानीय सञ्चित कोषको व्यवस्था छ तर त्यसमा गुठी रकमबाहेक भन्ने लबज परेको छैन। यसको आशय स्थानीय तहले गुठी रकम आफ्नो सञ्चित कोषमा राख्न पाउने भन्ने होइन। गुठीसम्बन्धी विषय स्थानीय तहको अधिकार क्षेत्रमा नपरेकाले नलेखेको हो। संविधानको धारा २९०(१) मा गुठीका मूलभूत मान्यतामा प्रतिकूल असर नपर्ने गरी गुठी जग्गामा भोगाधिकार भइरहेका किसान एवं गुठीको अधिकार सम्बन्धमा संघीय संसद्ले आवश्यक कानुन बनाउन सक्ने व्यवस्था छ। यस्तै उपधारा (२) मा गुठीसम्बन्धी अन्य व्यवस्था संघीय कानुनबमोजिम हुने भनिएको छ। संविधानको यो व्यवस्था धारा ४ (१) को धर्म निरपेक्षता कार्यान्वयन गर्नका लागि गुठी कमजोर पार्न ल्याइएको हो वा प्रतिबन्धात्मक वाक्यांशमा उल्लिखित सनातन धर्मसंस्कृतिको संरक्षणका लागि थियो भन्ने पछि पेस र पारित हुने कानुनले स्पष्ट गर्दै जानेछन्। संविधानको यो व्यवस्था किन संविधानमा राखियो भन्ने व्याख्यात्मक टिप्पणी नभएकाले भन्न सकिने अवस्था रहेन। यो प्रावधान गुठीको पवित्रता कायम राख्न लेखियो वा गुठी व्यवस्थालाई भोगाधिकारका नाममा कमजोर पार्न लेखियो भन्ने यसको दफावार छलफलबाट पत्ता लगाउन सकिँदो हो। संविधानसभामा दफावार छलफल भएको पाइएन। तसर्थ यसको अभिलेख पढ्न सकिने भएन। गुठीको भोगाधिकारको विषय संविधानमा राख्नैपर्ने विषय हो भन्नचाहिँ पक्कै सकिँदैन। संविधानको यो धारामा नलेखेको भए र प्रदेश र स्थानीय तहको सूचीमा नराखेको भए यो विषय स्वतः संघको कार्य क्षेत्रमा पथ्र्यो। यसरी किटेर लेख्नुमा संविधान निर्माण गर्दा नेपालको गुठी र गुठी परम्परामाथि कसैका आँखा लागेका थिए भन्ने अनुमान गर्न सकिन्छ। ती आँखा संवैधानिक संवाद केन्द्रमार्फत पराइ आँखा थिए वा केही जिल्लाका केही ठाउँमा गुठी जग्गामा रहेबसेका मानिसका मात्र थिए, त्यो उजागर भएको पाइँदैन। संस्कृति र सभ्यता समाप्त पार्न लगाएर रूपान्तरण गराउने खेल थियो या थिएन, त्यो सार्वजनिक गर्ने काम त्यस बेलाका भित्र रहेर काम गर्नेहरूको हो। यो विषयलाई लिएर बाहिरियाले संविधानसभा सचिवालयका कर्मचारीलाई धम्काएका थिए या थिएनन्, थाहा पाउने र धम्की सुन्नेले भन्न भ्याएजस्तो लागेको छैन। जे होस्, गुठीका मूलभूत मान्यतामा असर पार्ने काम गर्न भने संविधानले रोकेको छ। संविधानको अनुसूची ६ को क्रमांक २१ मा गुठी व्यवस्थापन भन्ने लबज परेको छ। निजी गुठीका व्यवस्थापक स्वयं गुठियार हुने हो। यस्तै धारा २९०(२) मा गुठीसम्बन्धी अन्य व्यवस्था संघीय कानुनबमोजिम हुने भनेपछि प्रदेशले गुठीसम्बन्धी कानुन बनाउन पाउने देखिँदैन। प्रदेशको काम गुठी व्यवस्थापन भनी अनुसूचीमा उल्लेख भएको देखियो। प्रदेशले गर्ने गुठीको व्यवस्थापन भनेको जुन उद्देश्यले गुठी राखेको छ, सोसम्बन्धी कार्यको व्यवस्थापन हो वा सम्पत्तिको व्यवस्थापन हो ? अनुसूची ६ को क्रमांक १८ मा धर्मको संरक्षण र प्रयोग प्रदेशको अधिकार क्षेत्रमा परेको देखिन्छ। प्रदेशले धर्मको प्रयोग कसरी गर्ने हो ? धर्मको संरक्षण गर्दा गुठीको संरक्षण पक्कै पर्छ। किनकि गुठी राख्ने काम संविधानतः धार्मिक मात्र बनाइएको छ। गुठीमाथि आक्रमण हुनु प्रक्षेपित नै थियो। नेपालमा रूपान्तरणका नाउँमा संविधानका धारा ५१ मा ठाउँठाउँमा धर्म, प्रथा, परम्परा, रीति तथा संस्कारलाई विभेद, शोषण र अन्यायको प्रतीकका रूपमा उधृत गराइएको छ। जनप्रतिनिधिमाथि संवैधानिक संवाद केन्द्र हावी भएका कारण धर्म, प्रथा, परम्परा आदि शब्दको वास्तविकताविपरीत तिनको खराब चित्रण गराइएको अनुमान गर्न सकिन्छ। रुढिवादी कुरालाई प्रथापरम्परा भनी कानुनको स्रोत मानिने प्रथापरम्परालाई शोषण आदिको स्रोतसरह संविधानमा लेखिएको छ। संविधानले कैयन् परम्परागत आर्यलाई आर्य मानेको छैन। आर्य र खसलाई अलग बनाएको छ। जातीयतालाई मान्यता र प्रोत्साहन दिएको छ। जनताको राय पन्छाएर धर्मनिरपेक्ष लेखेका सार्वजनिक भएका छन्। गुठीमा आफ्नोपन भएको, गुठी सभ्यता, संस्कृति र संस्कारको निरन्तरताको माध्यम भएको, गुठी पारिवारिक र सामाजिक समन्वयको प्रतीक भएको, गुठी नाफा वा व्यापारिकभन्दा सेवा र सहकार्यसँग सम्बन्धित भएको, गुठीले फुट र द्वन्द्वभन्दा मेलजोल बढाउने भएको, गुठीमा स्वार्थभन्दा दान पुण्य गाँसिएर आउने भएको, गुठी कार्यमा सभ्यता सापेक्ष पवित्रता रहेका कारण पनि पराईजीवी मानसिकतामा गुठी अवरोध हुन्। गुठी विभाजकभन्दा योजक भएकाले गुठीमाथि आक्रमण हुनु स्वाभाविक थियो। आफ्नो देशमा राजा राखेर नेपालमा गणतन्त्रको लबिङ गर्ने पराइ डेरा जमाएर बसेकै छन्। राजदूतले धर्म निरपेक्षता र धर्म परिवर्तन गराउन बाटो खोल्ने गरी उकासेका कुरा रेकर्डमा छन्। यता धर्मनिरपेक्षता चाहनेका देशका झण्डामा मात्र होइन, तिनका विश्वविद्यालय र खेलकुद क्लबमा समेत विश्वास सम्बद्ध चिह्न देखिन्छन्। गोवामा इन्क्विजिसन गराउनेका नाममा खोलिएका संस्था यता पनि छन्। नर्वे, स्विडेन आदि देश इभान्जलिक मुलुक भन्ने कुरा संविधानमा नै उल्लेख छ। बेलायतको हाउस अफ लर्ड्समा दुई दर्जनभन्दा बढी पादरीले प्रतिनिधित्व गर्छन्। बेलायतकी महारानी खास पन्थको पनि उपपन्थकी संरक्षिका रहन्छिन् पृष्ठभूमि रहेर आश र त्रास देखाउने यिनका क्रियाकलाप गुठीको धार्मिकता र पवित्रताप्रति सहिष्णु रहे होलान् त ? रूपान्तरणका नाममा उताका एजेन्डामा यताका संस्था, पद्धति, सभ्यता र संस्कृति समाप्त पार्न लागेकालाई जवाफ दिन जरुरी छ। नत्र हामी पनि लिपि गुमाएको फिलिपिन्स, भाषा गुमाएका दक्षिण अमेरिकी मुलुक र स्रोत दोहनसँगै दास बनाइएका अफ्रिकीजस्तो अवस्थामा पुग्ने दिन नआउला भन्न सकिँदैन। यताका आदि र स्थानीय धर्म, सभ्यता र संस्कृति समाप्त पार्न क्रुसेडीको रूपमा आएका विदेशी गैरसरकारी संस्थालाई काखमा राखेर तात्कालिक लाभ लिई आफ्नै धर्म, सभ्यता र संस्कृतिको विनाश गर्ने कि नगर्ने भन्ने अहम् प्रश्न हाम्रा अगाडि बेलाबेलामा उभ्याइने गरिएको ? पहिलो संविधानसभा यसबाट धेरै पीडित थियो। दोस्रो संविधानसभा कालमा केही सुधार देखिएको हो। तापनि सामाजिक विषयवस्तुका कानुन बनाउँदा त्यसको दबाब र प्रभाव देखिने क्रम जारी नै छ। त्यसैले सामाजिक कानुनबन्दा सबैले मिलेर उत्तर नखोजे छाया उपनिवेशका नवगुलाम बन्नुपर्ने अवस्था नआउला भन्न सकिन्न।"
राष्ट्रियता र नागरिकता,"भूगोल, अर्थव्यवस्था, संस्कृति, जनता, सरकार र सार्वभौमसत्ता सम्पन्न देशको रूपमा अस्तित्वमा रहेको राष्ट्रप्रतिको आस्था र राष्ट्रहितप्रतिको समर्पित भावना नै साँचो अर्थमा राष्ट्रियता हो। राष्ट्रियता बलियो भए देश बलियो हुन्छ। यतिखेर मुलुकको सीमा अझै पनि वैज्ञानिक ढंगले निरूपण गरी सीमा सुरक्षा सृदृढ हुन नसकेको, साम्राज्यवादी एवं पुँजीवादी, नवउदारवादी अर्थनीतिले देशको अर्थतन्त्र, भाषा, संस्कृतिमा समेत प्रभाव पारी राष्ट्रियताको संरक्षण र प्रबद्र्धनमा चुनौती खडा गरेको छ। नेपाली भाषा, मातृभाषा तथा संस्कृतिको संरक्षण र सम्बद्र्धन, सीमा सुरक्षा, र राष्ट्रिय पुँजीको निर्माण तथा तीव्र विकास गरेर स्वाधिन एवं आत्म निर्भर अर्थतन्त्र निर्माणबाट नै राष्ट्रियताको प्रवद्र्धन गर्न मद्दत पुग्छ। राष्ट्रियतासँग नागरिकताको प्रगाढ सम्बन्ध छ। कुनै पनि देशमा नागरिकता प्राप्त गर्ने विभिन्न आधार हुन्छन्। नागरिकता एक राजनीतिक अवधारणा हो। आधुनिक राज्य व्यवस्थामा राज्यअन्तर्गत स्थायी जनसंख्या, सार्वभौमसत्ता, भूगोल र सरकार राज्यका पूर्व सर्त हुन्। राज्यको स्थायी जनसंख्या भनेको नागरिक हुन्। यसर्थ राज्य र नागरिकका बीच नागरिकताले सम्बन्ध स्थापित गरेको हुन्छ। नागरिक राष्ट्रका प्रति बफादार हुनुपर्ने हुन्छ, राष्ट्रप्रति बफादार नागरिकले राज्यबाट सुरक्षाका साथै मतदानको अधिकार, चुन्ने, चुनिने, निर्वाचित हुने, वा सार्वजनिक प्रमुख पद धारण गर्ने अधिकार रहन्छ, यस सन्दर्भमा नागरिकता र राज्यका बीचको सम्बन्ध प्रगाढ हुन्छ। विश्वमा नागरिकता प्राप्तिका विभिन्न आधार रहेको पाइन्छ। पहिलो आधारवंशज हो जसलाई रगतको अधिकार भनिन्छ। दोस्रो, अंगीकृत अर्थात् (नेचरलाइजेसन) का आधारमा खासगरी विदेशी व्यक्तिहरूलाई कानुनमा व्यवस्था भएबमोजिम रितपूर्वक नागरिकता दिने गरिन्छ। विदेशी व्यक्तिहरूमध्येले निश्चित अवधिदेखि बसोबास गरिरहेको र नेपाली नागरिकता लिन आवेदन गरेको, विदेशी मूलका व्यक्ति र विवाहित विदेशी महिला वा पुरुषलाई कानुनमा व्यवस्था भएबमोजिम अंगीकृत नागरिकता दिने व्यवस्था छ। अंगीकृत नागरिकता राज्यको निरपेक्ष आन्तरिक विषय भएकाले यो व्यक्तिको अधिकार वा सुविधाभन्दा पनि राज्यको अधिकार हो। विदेशी नागरिकलाई नागरिकता प्रदान गर्ने कुरा देशको हित र इच्छाको विषय हो। यो विदेशी व्यक्तिको अधिकारको विषय होइन। नागरिकतालाई अनएराइभल भिसा जस्तो सस्तो बाँड्नु हुन्न। भारतमा अन्य मुलुकका नागरिकले विशेष प्रकारको नागरिकता (ओभरसिज सिटिजन्ससीप अफ इन्डिया) पाउने व्यवस्था गरेको छ। तर त्यस्ता नागरिकलाई भारतीय राहदानीका साथै राजनीतिक अधिकारअन्तर्गत संवैधानिक अंगका प्रमुख पदमा नियुक्ति हुन नपाउने व्यवस्था गरेको छ। भारतमा सन् १९५१ अगाडि जन्मेका विदेशी नागरिकले मात्र यस किसिमको नागरिकता प्राप्त गर्न सक्ने व्यवस्था छ। यसै भएर पचासौं वर्षदेखि भारतमा बसोबास गरेका नेपालीले अहिलेसम्म भारतीय नागरिकता प्राप्त गर्न सकेका छैनन्। तर नेपालमा २००९ सालदेखि २०१९, २०३६, २०४६, २०६२ र २०७२ गरी ६ पटक आधार वर्ष संशोधन गरी विदेशी नागरिकका सन्तानलाई नागरिकता दिन प्रयत्न गरिएको छ। भारतमा विदेशी महिलाले भारतीय नागरिकसँग विवाहको आधारमा नागरिकता प्राप्त गर्न ७ वर्ष यस्तै अफगानिस्तानमा ५ वर्ष, माल्दिभ्समा १२ वर्ष (मुस्लिम नै हुनुपर्ने), भुटानमा विवाह गरेर छोराछोरी जन्मिए र नागरिकता प्राप्त गर्ने उमेर भएपछि, श्रीलंकामा ७ वर्ष, पाकिस्तानमा ५ वर्ष र बंगलादेशमा २ वर्ष स्थायी बसोबास गरेको हुनुपर्ने उल्लेख छ। तर नेपालमा भने सम्बन्धित देशको नागरिकता त्याग नगरी अंगीकृत नागरिकता पाउने विधेयकमा व्यवस्था छ। हचुवाका भरमा वितरण गरिएका नागरिकता छानबिन गर्न र वास्तविक नेपालीले नागरिकता पाउने व्यवस्था गर्न उच्चस्तरीय छानबिन आयोग गठन गरिनुपर्छ। यस्तै, नेपाल नागरिकता ऐन, २०६३ को दफा ६ को उपदफा ४ मा कम्तीमा पन्ध्र वर्षसम्म नेपालमा बसोबास गरेको, नेपाली नागरिकलाई अंगीकृत नागरिकता दिने कानुनी व्यवस्था वा प्रचलित भएको मुलुकको नागरिक भएको, असल चालचलन भएको र मानसिक रूपले स्वस्थ्य भएको व्यक्तिलाई अंगीकृत प्रदान गर्ने व्यवस्था छ। यो ऐनबाट गैरनेपालीले सहजै नागरिकता पाउने प्रावधान छ। यो ऐन तर्जुमा गरी पारित गर्दा जिम्मेवार राजनीतिक दलबाट राष्ट्रको हितलाई गम्भीरतापूर्वक ध्यान दिएको पाइएको छैन। अझ अहिले आएर नेपाल नागरिकता ऐन२०६३ लाई संशोधन गर्ने विधेयक २०७५ संघीय संसद्मा प्रस्तुत गरिएको छ। प्रस्तुत विधेयकको दफा ४ मा संवत् २०७२ असोज ३ अघि जन्मेको आधारमा नेपालीको सन्तान वालिग भएपछि वंशजको आधारमा नेपालको नागरिकता मानिने व्यवस्था छ। यो आपत्तिजनक व्यवस्था विधेयकमा समावेश छ। परापूर्वकालदेखि नेपालमा बसोबास गरेको, जसको पुर्खा नेपाली नागरिक छ, उसलाई वंशजको सम्बन्ध मानी वंशजको नागरिकता दिने हो। तर विधेयकले अंगीकृत नागरिकताप्राप्त व्यक्तिका छोराछोरीले स्वतः वंशजको नागरिकता पाउने, नेपालमा जन्म नभए पनि नागरिकता प्राप्त गर्न सक्ने जुन व्यवस्था गर्न खोजिएको छ। यसले अन्ततः नेपालको राजनीतिमा क्रमशः विदेशी नागरिकको बाहुल्यता बढ्दै जान्छ। यस्तै दफा ५ मा बाबुको पहिचान हुन नसकेको व्यक्तिले पनि वंशजको आधारमा नागरिकता प्राप्त गर्ने, बाबुको पहिचान पछि भएमा स्वतः अंगीकृत नागरिकतामा परिणत हुने, यस्तै विदेशी नागरिकसँग विवाह गरेकी नेपाली महिलाले दुवै देशको नागरिकता प्राप्त गर्न सक्ने र नेपाली नागरिकले विदेशी महिलासँग विवाह गरेपछि विवाहित महिलाले सम्बन्धित देशको नागरिकता परित्याग नगरी नेपाली नागरिकता पाउने विधेयकमा छ। यस व्यवस्थाले गम्भीर समस्या उत्पन्न गर्दै लगेको छ। खुला सिमाना भएका कारण नेपालमा दोहोरो नागरिकता लिनेको संख्या लाखौं रहेको तथ्य पनि सँगसँगै सार्वजनिक भएका छन्। यस्तै विधेयकमा निर्वाचित जनप्रतिनिधि निकाय हुँदाहुँदै पनि कुनै २ जनाले नागरिकता प्राप्तिका लागि सिफारिस गरेमा नागरिकता प्राप्त गर्न सक्ने विधेयकमा व्यवस्था छ। यसले गर्दा एकजना व्यक्तिले हजारौं व्यक्तिलाई नागरिकताको सिफारिस गर्न सक्ने र यस्तो सिफारिस गर्दा ठूलो रकमको लेनदेन हुन सक्ने देखिएको छ। मुलुकको राष्ट्रियतासँग गाँसिएको नागरिकता गम्भीर र संवेदनशील विषय हो। यसले देशको राजनीतिक, आर्थिक, सामाजिक, सांस्कृतिक क्षेत्रमा प्रभाव पार्छ। यसले अन्ततः देशको सार्वभौमिकता, राष्ट्रिय एकता स्वतन्त्रता र अखण्डतामा प्रभाव पार्छ। नागरिकताकै कारण फिजीलगायतका देश टुक्रिएको, अर्काे देशमा गाभिएका घटना छन्। तर नेपालमा भने हचुवाका भरमा नागरिकता वितरण गर्ने नीति अवलम्बन गरिएको छ। यसले गर्दा खासगरी तराई क्षेत्रलगायत नेपालकै जनसंख्यामा विदेशी नागरिकको बाहुल्यताले जनसंख्या अतिक्रमण क्रमशः हुँदै जाने गम्भीर समस्या सिर्जना हुँदैछ। यसले नेपालका आदिवासी जनताको राजनीतिक, आर्थिक, सामाजिक र सांस्कृतिक अधिकार कुण्ठित गर्दै लगेको छ। खुल्ला सिमाना, कार्यअनुमति पत्रको अभाव, खुकुलो नागरिकता नीतिका कारण छिमेकी देश भारतबाट नेपालमा आई रोजगारी, पेसा व्यवसाय गरेर वार्षिक झन्डै चार खर्ब (नेपाल भित्रिने रेमिट्यान्सको आधा रकम) भारत लैजाने गरेको तथ्यबाट पनि नेपालबाट औपचारिक रूपले पुँजीको बहिर्गमन भइरहेको स्थिति छ। यस्तै हरेक वर्ष तराईमा आप्रवासीको जनसंख्या बढ्दै गएको र भूगोललाई बेवास्ता गरी जनसंख्याका आधारमा निर्वाचन क्षेत्र हुनुपर्छ भन्ने मागले भविष्यमा मुलुकको राजकीय मामलामा के कस्तो असर पर्न सक्छ सहजै अनुमान गर्न सकिन्छ। विगतमा तत्कालिन सरकारले २०३७ र २०५४ सालमा हचुवाका भरमा गैरनेपालीलाई आयोग बनाएर जुन नागरिकता वितरण गरिएको थियो, त्यसलाई सम्मानीत सर्वाेच्च अदालतबाट बदर गर्ने फैसला गरेको तर सरकारी निकायबाट त्यसरी वितरण गरिएका नागरिकता अझै रद्द गरिएको छैन। उल्टै २०७५ चैत १९ गते गृह मन्त्रालयबाट संघीय कानुन नबनाई नागरिकता वितरण गर्ने जुन परिपत्र गरियो, यसले सरकार मुलुकको राष्ट्रियताप्रति गम्भीर बन्न नसकेको देखिएको छ। राष्ट्रिय परिचयपत्र वितरण गर्दा पनि विगतमा जथाभावी नागरिकता प्राप्त गरेका सबैलाई राष्ट्रिय परिचयपत्र वितरण गर्ने काम भइरहेको छ। वर्तमान संविधानमा जुन लचिलो नीतिका साथ विदेशी नागरिकलाई नागरिकता दिन सक्ने प्रावधान राखिएको छ,यसमा सुधार गर्नुपर्छ। संघीय संसद्मा हाल प्रस्तुत विधेयकलाई स्थगन गरी विगतमा हचुवाका भरमा वितरण गरिएका नागरिकता छानबिन गर्न र वास्तविक नेपालीले नागरिकता पाउने व्यवस्था गर्न उच्चस्तरीय छानबिन आयोग गठन गरिनुपर्छ। अंगीकृत नागरिकता वितरण गरिँदा छिमेकी देशलगायत अन्य देशको नीतिलाई नेपालले अवलम्बन गर्नुपर्छ। खुल्ला सिमाना भएका कारण नेपालको जनसंख्यामा आप्रवासीको जुन चाप पर्दै गएको छ, यसलाई कडाइ गरिनुपर्छ। देशको राष्ट्रियतालाई सुदृढ र बलियो बनाउन सन् १९५० को नेपाल भारतबीचको सन्धिको पुनरावलोकन गर्न नेपाल सरकारले शीघ्र पहल गर्नुपर्छ। देशको सिमाना यकिन गरी तारबार लगाउने, सीमा क्षेत्रमा आवत जावत गर्न विसं २००९ मा व्यवस्था भएबमोजिम भिसा प्रणाली,परिचयपत्र लागू गर्ने, विदेशी कामदार र नागरिकलाई नागरिकता भन्दा पनि नेपालमा आई काम पेसा व्यवसाय गर्न कार्य अनुमतिपत्र प्रदान गरेर मात्र काममा लगाउन वा पेसा व्यवसाय गर्न पाउने व्यवस्था गरी देशको सीमा सुरक्षा र आप्रवासीको आगमनलाई नियन्त्रण गर्नुपर्छ। नागरिकता वितरणमा बहस जन्मका आधारमा नागरिकता : १२ वर्षमा दुई लाख बाँडियो सर्वोच्चको आदेशपछि नवलपरासीमा ७ सय नागरिकता रोक्का नागरिकताका नाटक ९ महिनादेखि समितिमै अड्कियो नागरिकता विधेयक"
समाजीकरण हुन नसकेको गणतन्त्र,"पछिल्ला केही घटनाक्रम नियाल्दा देखिन्छ राष्ट्रपति तथा उपराष्ट्रपतिको सवारी हुँदा सडक मात्र होइन, आकाश नै अवरुद्ध हुन थालेको छ। महामहिमहरूको सवारीको दिन सडक त अस्तव्यस्त हुन्थ्यो नै, अब आकाश पनि बचेन। एक महिनाअघि राष्ट्रपति चीन प्रस्थान गर्दा काठमाडौंमा २०० उडान अस्तव्यस्त भए। नागरिकले घण्टौं सडकमा सास्ती खेप्नुपर्यो। त्यस्तै दुई साताअघि रौतहटको एउटा विद्यालयमा पुगेका उपराष्ट्रपतिलाई स्वागत गर्न भन्दै ४० डिग्रीको तापक्रममा बालबालिकालाई एक घण्टा पैदल हिँडाइएको समाचार सार्वजनिक भएको थियो। केही समयअघि उपराष्ट्रतिकै हेलिकोप्टर ल्याण्ड गर्न विद्यालयको खेलमैदानमा जारी जिल्लास्तरीय क्रिकेट खेल नै स्थगित गरिएको थियो। अनि अति विशिष्टहरूको सवारीका लागि काठमाडौंका सडकमा बज्ने आतंककारी साइरनले धेरैलाई तर्साएको छ। साइरन बजाएर सडक खाली गर्ने र घण्टौंसम्म पनि नागरिकलाई छेउछाउका गल्लीमा कोच्ने दृश्य त सामान्य भइसकेको छ। यी केही प्रतिनिधि घटनाले हाम्रो चरित्र अनि संस्कारलाई प्रतिविम्बित गरिदिएको छ। यद्यपि यदाकदा नागरिक तहबाट यस्ता रबाफिलो शैलीको विरोध हुन थालेको आभास मिल्छ। अनावश्यक रूपमा सडकमा खेप्नुपरेको सास्ती र हैरानीको भिडियो तस्बिर सामाजिक सञ्जालमा आउन थालेका छन्। यो केही हदसम्म नागरिक जागरणको संकेत हो। तथापि यसबाट सरकारी रबैया र ठाँटमा भने कुनै बदलाब आएको छैन। अझ दुईतिहाइवाला सरकारले आम नागरिकको अभिव्यक्ति स्वतन्त्रता नै कुण्ठित हुने गरी मिडिया काउन्सिल विधेयक ल्याउँदै छ भने सामाजिक सञ्जाल तथा इन्टरनेटको प्रयोगलाई व्यवस्थित गर्ने नाउँमा नियन्त्रित सञ्चार र अभिव्यक्तिको प्रहसन सुरु भएको छ। मुलुकका अति विशिष्टहरूको हाउभाउ, रबाफ अनि ठाँट, सरकारको हुँकार र दम्भ, सत्तासीनहरूको हुकुमी शैली र तिनका सुसारे झैं लाग्ने दलीय कार्यकर्ताको विवेकहीन ताबेदारी देख्दा लाग्छ हामीले संघर्ष गरेर ल्याएको गणतन्त्र, लोकतन्त्र त नक्कली पो परेछ ! त्यो सक्कली हुँदो हो त त्यसले नागरिक चिन्ने थियो। नागरिकको दुःख देख्ने थियो। परम्पराको नाउँमा नागरिकलाई सास्ती हुने कुनै पनि गतिविधि हुने थिएन। नागरिकका मतले चुनिएका सेवकहरू शासन अजमाउने आसनमा पुग्ने थिएनन्। आफैंले लडेर ल्याएको व्यवस्थाले आफैंलाई सास्ती पाउने कल्पना पनि कसैले गरेको थिएन। यी पंक्ति गणतन्त्र दिवसको पूर्वसन्ध्यामा लेखिँदै छ। सायद यी पंक्ति छापिँदा फेरि एकपटक विगतमा जस्तै सैनिकमञ्चमा एक थान औपचारिक कार्यक्रमको आयोजना भएको हुनेछ वा गरिँदै हुनेछ। तर, अहँ नागरिकको मनमस्तिष्कलाई छुने गरी गणतन्त्र दिवसको धुन भने गुन्जने छैन। गर्विलो छाती बनाएर राष्ट्रप्रति सम्मान भाव प्रकट गर्ने तत्परता देखिने छैन। ढक्क छाती फुलाएर संघर्षका दिन सम्झने लेठो गरिने छैन। जनस्तरमा गणतन्त्र प्राप्तिको उल्लास देखिने छैन। यति ठूलो संघर्षबाट आर्जन भएको उपलब्धि किन यतिसाह्रो निम्छरो भइरहेको छ ? किन गणतन्त्रले नागरिकको मुटु छोएको छैन ? अनि यो गणतन्त्रले किन सबैलाई चिन्दैन ? किन यसले पनि विभेद र उत्पीडनलाई कायमै राखेको छ ? किन यो बहुल हुन सकेको छैन ? किन गणतान्त्रिक युगमा पनि सत्ताले निर्माण गरेको पुरानै एकांकी धारणा बलशाली बन्दै छन् ? किन सत्ताको रङ बदलिन सकेको छैन ? यी सबै प्रश्नको पछाडि गणतन्त्रको समाजीकरण हुन नसक्नुको पीडा नै बलशाली बनेको छ। जबसम्म नेपाली सत्ताले अंगीकार गरेका गलत र एकांकी अवधारणा बदलिँदैन, हाम्रो गणतन्त्रको समाजीकरण पनि असम्भव नै देखिन्छ। मुलुकमा परिवर्तित व्यवस्थाअनुसार राजनीतिक संस्कार, चिन्तन र शैली परिवर्तन हुन नसक्दा नागरिकले परिवर्तनको लाभांश पाउन सकेनन्। हो, हामीले अझै पनि हाम्रो गणतन्त्रलाई आम नागरिकको घरदैलोमा पुर्याउन सकेका छैनौं। सायद गणतन्त्र पनि वर्गीय हुन्छ, त्यसैले त्यो गणतन्त्र अभाव र पीडामा बाँचिरहेका नागरिकको घरदैलोमा पुग्न सकेको छैन। त्यो गणतन्त्र झुपडपट्टीका भान्सामा पुगेको छैन। पारम्परिक शैलीमा सैनिकमञ्चमा सैन्य परेड खेलाएर गणतन्त्र दिवस हेर्ने राजनीतिक नेतृत्वका आँखाले गणतन्त्र टुँडिखेल अनि शीतल निवासमै साँघुरिएको किन देख्दैन ? गणतन्त्रमा राजा हुँदैन, अझ राजकीय ठाँट त हुनै हुँदैन। सबै पारदर्शी हुनुपर्छ। सबै नागरिकको नियन्त्रण र निगरानीमै चल्नुपर्छ। अग्ला पर्खालले घेरिएका दरबारहरू त्यसै नागरिकका बैरी ठानिएका हैनन्। दरबारको पर्खाल जति अग्लो भयो, त्यसभित्रको कर्तुत त्यति ठूलो हुन्छ। गलत चिज लुकाउनकै लागि अग्ला पर्खाल बनाइन्छन्। गणतन्त्रले त्यस्ता भ्रमका अग्ला पर्खाल भत्काएको खै ? राजनीतिक नेतृत्वको आँखामा दृष्टिदोष छ। त्यसैले ऊ नागरिकको अवस्था देख्दैन। हिजो जसरी राजामहाराजा रैतीको दुःखसँग अपरिचित हुन्थे, अहिले सत्तामा बसेकाहरू नागरिकका दुःख देख्दैनन्। अभाव र पीडा महसुस गर्न सक्दैनन्। अनि कर्मकाण्डी शैलीमा उसैगरी देशवासीका नाउँमा एक थान सन्देश दिन्छन्। के यस्तै कर्मकाण्डी शैलीले परिवर्तन सम्भव छ ? यस्तै चिन्तनले गणतन्त्र बलियो हुन्छ ? नागरिकको अवस्था फेरिन्छ ? गणतन्त्रले नागरिकलाई केही दिनुपर्छ कि पर्दैन ? शासन शैली र संस्कार फेर्नुपर्छ कि पर्दैन ? राजसी ठाँट बदल्नुपर्छ कि पर्दैन ? हुकुमी शैली फेर्नुपर्छ कि पर्दैन ? दृष्टि नै बन्द हुने गरी खडा भएका सामन्ती सोचका जब्बर भ्रमका पर्खाल भत्काउनुपर्छ कि पर्दैन ? वंश परम्पराकै शैलीमा केही थान मान्छेलाई विशिष्ट नागरिक बनाउनकै लागि नागरिकले गणतन्त्रका लागि बलिदानी गरेका हैनन्। निरंशुक वंश परम्पराको स्थानमा आफैंले चुन्न पाउने राष्ट्रप्रमुख रोज्ने व्यवस्थाका लागि संघर्ष भएको हो। पेट काटेर कुनै अनुत्पादक संस्थालाई सेतो हात्ती झैं पाल्नुपर्ने अवस्थाका लागि संघर्ष भएको होइन। आफ्नै आँखाअगाडि आफ्नै उन्नति र प्रगतिका खातिर व्यवस्थामा बदलाब खोजिएको हो। कसैलाई नेता बनाउनकै लागि, कसैलाई शासक बनाउनकै लागि नागरिकले संघर्ष गरेका होइनन्। आफ्नै सन्तानको समुज्ज्वल भविष्यका लागि, सुशासन र समृद्धिका लागि बलिदानी दिएका हुन्। त्यसो त यहाँ जीनमै गणतन्त्रको वीज हुने कम्युनिस्टहरूको सरकार छ। कुनै बेला गणतन्त्रप्रतिको विचलित दृष्टिकोणमाथि प्रश्न गर्दा नेकपा एमालेका तत्कालीन महासचिव माधव नेपालले भनेका थिए, हामी कम्युनिस्टहरूको जीनमै गणतन्त्र हुन्छ। हामी यौनिक रूपमै गणतन्त्रवादी हौं। तर, आफ्नो जिनमै गणतन्त्र भएको पार्टीको दुईतिहाइ बहुमतको शक्तिशाली सरकार भएको बेला गणतन्त्र संकटमा पर्नुले पक्कै पनि राम्रो संकेत गर्दैन। सरकारले स्वतन्त्र न्यायपालिकाको क्षेत्राधिकारमाथि धावा बोलेको छ। नागरिकको अभिव्यक्ति स्वतन्त्रताबाट त्रसित भएर व्यवस्थित गर्ने नाउँमा नियन्त्रणमुखी कानुन ल्याउँदै छ। स्वतन्त्र प्रेसको विश्वव्यापी मान्यता भत्काउँदै सरकारी विभागको मातहत रहने गरी मिडिया कानुन ल्याउने उद्देश्यले संसद्मा विधेयक दर्ता गरिएको छ। सरकारविरोधीहरूको मुख बन्द गर्न कम्मर कसेर लागेको छ। उता संविधानप्रदत्त अधिकार प्रयोग गर्दै प्रदेशलाई कार्यकारी बनाउने प्रयत्नमा पानी खन्याउँदै हस्तक्षेप गरिरहेको छ भने सरकार आवश्यकताभन्दा धेरै केन्द्रमुखी बन्दै छ। सरकारमा बसेकाहरू आफूलाई विशिष्ट नागरिकको दर्जामा परिभाषित गर्दै अर्तीउपदेश सिकाइरहेका छन्। यी सबै गतिविधिले सरकारले जसरी परिवर्तनलाई आत्मसात गर्दै यसका उपलब्धिहरूको संस्थागत गर्न काम गर्नुपर्ने हो त्यो हुन सकेको छैन। अझ गणतन्त्र आएको ११ वर्ष बितिसक्दा पनि यसको संस्थागतीकरण र समाजीकरणमा कत्ति पनि काम भएको छैन। केवल शासकीय ठाँट र हुकुमी शैलीकै निरन्तरतामा हाम्रो गणतन्त्रले एघारौं वसन्त पार गरेको छ। एक दशक लामो गणतान्त्रिक यात्राको नमीठो अनुभव छ व्यवस्थामा निकै ठूलो परिवर्तन भयो तर, नागरिकको अवस्थामा कुनै बदलाब आउन सकेन। नागरिकका आफ्ना भनिने राजनीतिक दल र तिनका नेतृत्व एकाएक विशिष्टीकृत भए। अझ उदेकलाग्दो विषय त के छ भने जो सरकारमा छ, सत्तामा छ, उसैले गणतन्त्रमाथि खतरा आइपर्यो भने भय र भ्रमको रोइलो गाइरहेको छ। अनि त्यही भय र भ्रमको राजनीतिले आफ्नो क्यारियर सुरक्षित गर्ने दाउमा बसेको छ। एक्काईसौं शताब्दीको पहिलो शिशु गणतन्त्रको पहिलो दशकको यात्रा केवल औपचारिक अनि कागजी मात्रै हुन गयो। झन् गत वर्षदेखि त सरकारले गणतन्त्र दिवसमा दिइँदै आएको सार्वजनिक बिदा काटेर गणतन्त्रप्रति निरपेक्ष भाव पैदा गरिदिएको छ। के गणतन्त्र दिवसको दिन दिइने बिदाले मुलुक तन्नम हुने हो ? यो एक दिन सबै नागरिकले सम्झनलायक दिन हुनुपर्ने होइन ? यो दिन नागरिकतन्त्र बहाली भएको दिन होइन ? अनि यस्तो युगान्तकारी परिवर्तन घोषणा भएको दिनलाई सरकारले किन सामान्य रूपमा लिएको हो ? अझै अर्को उदेकलाग्दो विषय त, सरकारले संवैधानिक व्यवस्था गरेरै गणतन्त्र दिवसकै दिन बजेट सार्वजनिक गर्ने तालिका तय गरेको छ। यो पनि त्रुटिपूर्ण देखिन्छ। बजेट ल्याउने अरू कुनै दिन नभएजस्तो गरी संविधानमै किटान गरी गणतन्त्र दिवसकै दिन बजेट ल्याउनु पनि संगतिपूर्ण छैन। यसलाई पनि संविधान संशोधन गरी अघि या पछि पार्नुपर्ने देखिन्छ। जेठ १५ लाई गणतन्त्र दिवसकै रूपमा मनाउनुपर्छ र यो दिनलाई राष्ट्रिय उत्सवका रूपमा मनाउन पनि सार्वजनिक बिदा अपरिहार्य हुन जान्छ। गणतन्त्रको औपचारिकतामै सीमित सरकारले यसमा तुरुन्तै ध्यान देओस्। मुलुकमा व्यवस्था त परिवर्तन भयो तर त्यसअनुसारको राजनीतिक संस्कार, चिन्तन र शैली परिवर्तन हुन नसक्दा गणतान्त्रिक संस्कारको विकास हुन सकेन। नागरिकले परिवर्तनको लाभांश पाउन सकेनन्। आर्थिक, सामाजिक अनि राजनीतिक रूपान्तरणको लाभांश नागरिकको घरदैलोमा पुग्ने भनेको आर्थिक विकास, समृद्धि र नागरिकको प्रगतिले नै हो। चाहना जीवन्त गणतन्त्रको गणतन्त्र कार्यान्वयनका रोचक घटना गणतन्त्रको पक्षमा उठेका हात राणादेखि गणतन्त्रसम्मका साक्षी"
गरिमा गुमाएको कूटनीति,"हामीकहाँ विज्ञ मात्र होइन करिअर कूटनीतिज्ञकै अभाव छ। नेपाल विश्वकै एक मात्र त्यस्तो मुलुक हो सायद, जहाँ राजदूत नियुक्तिको विषय सधैं विवादमा पर्छ। नियुक्तिका लागि दलभित्रै माथापच्चि हुँदै आएको छ। अझै राजदूतका निम्ति ग्रुमिङ गर्ने संस्कृति स्थापित गरिएन। विदेशमा राजदूत नियुक्ति हुँदा सामान्य समाचारसमेत बन्दैन, तर यहाँ प्रमुख समाचारको विषय बनिरहन्छ। त्यसको कारण हो राजनीतिक भागवन्डा, खिचातानी, लेनदेन र कूटनीतिक संस्कार (परराष्ट्र सेवा र बाहिर) को विकास नहुनु। पछिल्लो समय लेनदेन, नातावाद, दलीय कार्यकर्ता नियुक्ति गर्ने रोग सल्किएको छ। काविल व्यक्ति राजदूत बने पनि कसरी बनाइयो भनेर चर्चा चल्ने गर्छ। यो सबै राजनीतीकरणको प्रभावकै प्रतिफल हो। कैयन् मुलुकमा विज्ञलाई अनुरोध गरी राजदूतको जिम्मेवारी दिइन्छ। पद पाएपछि त्यसलाई कुशलतापूर्वक निर्वाह गर्न सकिन्न कि भन्ने डर जिम्मेवारी लिने व्यक्तिमा हुने भएकैले पदको गरिमा कायम छ। नेपालमा पनि कतिपय सफल व्यापारीले मन्त्री, कुनै आयोग प्रमुख र राजदूत पद अस्वीकार गरेको विगत छ। दुवैले पत्याउने पद पठाइने मुलुकको दूत भए पनि सेवारत मुलुकको जिम्मेवारी लिनपर्ने द्वैध प्रकृतिको पद हो राजदूत। दुई मुलुकले पत्याउने सम्मानित पद। तर हाम्रोमा राजदूत सिफारिस हुनेबित्तिकै व्यक्तिको नाम देखेर नाक खुम्च्याउनुपर्ने अवस्था उत्पन्न हुन्छ। अनि बाहिर हल्ला हुन्छ, कति बुझाएका होलान्, कसको नातेदार, परराष्ट्र मन्त्रालयबाट सिफारिस हुँदा पनि कसको पक्षधर। सायद विश्वमा विरलै सुन्न पाइन्छ, यस्ता धारणा। दक्षिण एसियाली मुलुक माल्दिभ्स, श्रीलंकामा पनि राजदूत नियुक्ति राजनीतिकउन्मुख छन्। भारतमा राजनीतिक नियुक्ति विरलै हुन्छ किनकि त्यहाँको कूटनीति प्रशिक्षित छ। सेवाप्रवेश गरेको एक वर्षमा कुनै सम्बन्धित मुलुक र भाषाको विज्ञता हासिल गर्नुपर्छ। त्यसपछि कूटनीतिक सेवासम्बन्धी अर्को एक वर्ष अध्ययन गर्नुपर्ने हुन्छ। त्यसपछि मात्र त्यो व्यक्ति करिअर कूटनीतिज्ञका रूपमा सेवामा प्रवेश हुन्छ। हामीकहाँ विज्ञ मात्र होइन करिअर कूटनीतिज्ञकै अभाव छ। सेवा प्रवेश गरेर भाषागत र कूटनीतिक क्षेत्रमा अब्बल हुनेहरू औँलामा गन्न सकिने छन्। हाल क्रियाशील करिअर कूटनीतिज्ञ भनिने राजदूतको पनि उस्तै हैसियत छ। कतिपय करिअर राजदूत अन्य भाषा त के अंग्रेजीमै समेत दक्खल राख्दैनन्। नेपालीबाहेक अन्य भाषा बुझ्दैनन् भने विश्वको अध्ययन कसरी गर्लान् कूटनीतिक सेवामा रहेर ? एकजना हस्ती मन्त्रीले केही समयअघि पंक्तिकारसँग भनेका थिए, खै त राम्रा व्यक्ति राजदूत बनाउन ? न मन्त्रालय भित्र ओहो भन्ने कूटनीतिज्ञ न त बाहिर नै ? आएका व्यक्तिगत विवरण हेर्दा राजदूत बनाउन योग्य व्यक्ति नपाइने गरेको एक मन्त्रीले सुनाए। राजदूत बनाउने व्यक्ति नै नभएका हुन् त ? यो प्रश्नले घोचिरहेको छ। काविल व्यक्ति नपाएर नाम सुन्दा नाक खुम्च्याउनपर्ने व्यक्ति राजदूतमा चयन भएका हुन् त ? राजदूत कुनै पनि मुलुकको परराष्ट्र सचिवले पत्याएर सिफारिस गर्ने व्यक्ति हो। यहाँ परराष्ट्र सचिवको पद त्यो स्तरको गरिमा बोक्ने हैसियतको बन्नै सकेन। परिणाम न्यूनतम कूटनीतिक क्रियाकलाप र व्यक्तित्व विकासमा ह्रास आयो। मन्त्रालयलाई कूटनीतिक नभई व्यक्तिगत स्वार्थको थलो बनाउने होडकै कारण यस्तो अवस्था उत्पन्न भयो। राजदूत कुनै पनि मुलुकको परराष्ट्र सचिवले पत्याएर सिफारिस गर्ने व्यक्ति हो। यहाँ परराष्ट्र सचिवको पद त्यो स्तरको गरिमा बोक्ने हैसियतको बन्नै सकेन। करिअर डिप्लोम्याट विभागीय मन्त्री र अन्य मन्त्रालयसँग समन्वय गर्नेभन्दा प्रधानमन्त्रीसँग सीधा पहुँच बनाउने र सबै कूटनीतिक भ्रमणमा मन्त्री, सचिव तथा त्यसमुनिका वरिष्ठ जानैपर्ने व्यवस्थाले परराष्ट्र मन्त्रालयको गरिमा घट्दै गयो। कूटनीतिमा राजनीतिक हस्तक्षेप बढ्दै गयो। आफूलाई करिअर कूटनीतिज्ञको हैसियत ठान्न नयाँदिल्ली, बेइजिङ, बासिंटन, टोकियो मात्र होइन त्यहीं पर ढाकालाई नियाले हुन्छ१८ करोड बढी जनसंख्या अनि द्रुत आर्थिक विकास गरेको त्यो मुलुकले कुन प्रकारको कूटनीति अंगालेको छ। हामी तीन करोड जनसंख्या भएका मुलुकले कति देशमा दूतावास खोलेको छौं। १८ करोड बढी जनसंख्या र ठूलो व्यापार रहेको मुलुकले कति खोले, त्यसको अनुपात हेर्न आवश्यक छ। त्यहाँको करिअर कूटनीतिज्ञको व्यस्तता र कामको भूमिका हेर्दा स्पष्ट हुन्छ, व्यापार कसरी वृद्धि भइरहेको छ। नेपालमा रहेर काम गर्ने बंगलादेशी राजदूतको भन्दा ढाकामा बसेर काम गर्ने हाम्रा राजदूतको सेवासुविधा कम छैन तर आर्थिक वृद्धि कुन मुलुकले धेरै गयो ? त्यसबारे अध्ययन हुन आवश्यक छ। हाम्रोमा सुविधा नभई सोच र इच्छाशक्तिको कमी छ। युरोपेली मुलुकका राजदूतले नेपाल जस्तो मुलुकमा पनि आफ्ना आमाबुबालाई ल्याउन नसकेको गुनासा गर्छन् तर पनि हामी सेवा सुविधा कम भयो भन्दै न्युयोर्क, टोकियो, पेरिस, जेनेभा, डिसी, लन्डनमा आरामदायी रहन्छौं। तर पनि काम गर्न सकिएन भन्दै रोइलो। कस्तो मानसिकता हो ? कति कूटनीतिज्ञले गल्फ खेल्छन्, कूटनीतिक क्लबमा जान्छन् ? किनकि दिएको सुविधा सबै बचाएर ल्याउनुपर्ने मानसिकताले हामी कसरी अब्बल हुन्छौं ? कर्मचारी राजदूत हुँदा यो प्रथा झन् बढी हाबी छ। कूटनीति सफल बनाउन मुलुकभित्रको आन्तरिक राजनीतिको भूमिका पनि महत्त्वपूर्ण रहन्छ। त्यससँगै राजदूतको शैलीको पनि उस्तै भूमिका हुन्छ। एक पुराना पूर्व राजदूतले भनेका थिए, म लामो समय राजदूत भएँ तर गल्फ खेल्न र कूटनीतिक क्लब जान छाडिनँ। सायद यसैले होला रकम बचाएर राख्न पनि सकिन। तर अहिलेका हेर्छु अनि जिल्लिन्छु। सचिवको भूमिका कूटनीति क्षेत्रमा भन्डै दुई दशकको रिपोर्टिङमा पुराना सचिवको कार्यशैली स्मरण हुन्छ। जति पछि उति राम्रा आउलान् भन्ने सोच हुन्छ, तर पुरानै स्मरण गर्नुपर्ने अवस्थाले कूटनीति खुम्चिँदै गएको अनुभव हुन्छ। सचिव साँच्चै अब्बल हो भने अडान राख्न सक्नुपर्छ। आएका व्यक्तिको नाम केलाउनुपर्छ। जतिसुकै उच्च तहबाट आए पनि कतिपय व्यक्ति पठाउँदा मुलुकलाई हुने हानि र लाभको लेखाजोखा सचिवले नै गर्ने हो। भइरहेको पदपछि कुन पद हत्याउने भन्ने लोभमा पर्दा नै अहिले यस्तो अवस्था सिर्जना भयो। आफूले प्रस्ताव गरेको व्यक्तिमा मन्त्री र प्रधानमन्त्रीलाई सहमत गराएर यो कारणले यो व्यक्ति ठीक छ भनेर कन्भिन्स गराउने हैसियत राख्नुपर्छ। जुन अन्य मुलुकमा हुन्छ। अझ बेलायतमा त राजदूत पद खाली हुनुभन्दा एक वर्षअघि त्यो मुलुकका लागि के काम गर्ने, किन जाने जस्ता विषयमा प्रस्ताव माग गरेर स्वतन्त्र निकायको अध्ययनपछि व्यक्तिलाई सिफारिस गरिन्छ। चरणगत नवीकरण पनि पदमा हुन्छ। कुनै विषय सल्टाउनुपर्ने छ भने त्यो विषयको विज्ञलाई खोजेर सम्बन्धित मुलुक पठाउने गरिन्छ। सिंगापुरले विषयगत डिल गर्न मुलुककै सम्बन्धित मन्त्रालयका व्यक्तिलाई राजदूत तोक्ने गर्छ। काम पर्दा त्यो मुलुकमा गएर बस्छ अन्यथा आफ्नो मुलुकमा अन्य काममा व्यस्त रहन्छ। सिंगापुरले पैसा नभएर दूतावास नखोलेको होइन। सम्बन्धित मुलुकसँग आफ्नो सहकार्य कत्तिको छ त्यसलाई हेरेर अध्ययन गरेर मात्र दूतावास खोल्ने र विषयगत व्यक्तिलाई पठाउने गर्छ। यस्ता विषयमा ध्यान दिन जरुरी छ। अब यस्तो नहोस् राजदूत नियुक्तिलाई व्यवस्थित बनाउने भन्दै सरकारले मापदण्डको ढोंग पनि गर्दै आएको छ। हरेक पटकका परराष्ट्रमन्त्रीले त्यो गर्छन् अनि दराजमा थन्किन्छ। कार्यान्वयनमा आएका छैनन्। नियुक्त हुने राजदूत कूटनीति बुझेको र मुलुकको उचित प्रतिनिधित्व गर्ने हुनुपर्ने मापदण्डको प्रमुख वाक्यांश रहेपनि त्यो वाक्यांशमा नै ढुंगा लाग्ने गरी नियुक्ति सिफारिस हुन्छन्। आफ्नै मुलुकबारे ज्ञान नभएको, आफ्नो मुलुक बस्नेभन्दा विदेशमा परिवार राखेर राजनीतिक दलसँग निकट बन्न खोज्ने, दल चाहर्दै हिँड्ने वा राजनीतिमा दुःख पाएका व्यक्ति भन्दै राजदूत बनाउन मिल्दैन। त्यस्तालाई अन्य क्षेत्रमा लगे हुन्छ। राजदूत हुने व्यक्ति केही प्रस्तुति गर्ने प्रकारको हुनुपर्छ। विश्व राजनीति र सम्बन्ध बुझेका र अन्तर्राष्ट्रिय भाषामा पकड भएको व्यक्ति पठाउँदा मात्र नेपालजस्तो मुलुकले प्रभाव राख्न सक्छ। अन्यथा चिनियाँलाई भाषा चाहिएन भनेर त्यस्तो कुरा गरेर हुँदैन। सर्वोच्च अदालतको परमादेशपछि बनेको मापदण्ड लागू नहुनु दुखद् हो। यससँगै के परराष्ट्र सेवाका सबै राजदूत हुन लायक छन् त ? एकदुई अपवादबाहेक परराष्ट्र सेवाका व्यक्तिको भन्दा बाहिरबाट गएकाहरूको कार्यशैली राम्रो देखिन्छ। परराष्ट्रलाई साँच्चै करिअर कूटनीतिज्ञको अखडा बनाउने हो भने त्यसअनुरूपको भाषा प्रशिक्षण, मुलुक विशेष विज्ञ तयार गर्न अन्तर्राष्ट्रिय विश्वविद्यालयमा अध्ययनका लागि पठाउनुपर्छ। परराष्ट्रमन्त्री प्रदीप ज्ञवालीले भन्नुभएको छ, पुराना कमीकमजोरीको कुरा गर्नेभन्दा पनि राम्रा र अब्बल व्यक्तिलाई राजदूत नियुक्त गरेर पठाउन मापदण्ड तयार गरेका हौं। सम्बन्धित मुलुक बुझेका अब्बल व्यक्ति नै अब राजदूत हुनेछन्।"
"विश्वकप क्रिकेट : इङ्ल्याण्ड र वेस्ट इन्डिजको खेल सुरु, गेललाई आर्चरको चुनौती","साउथह्याम्पटन : जारी विश्वकपको शुक्रबार हुने खेलमा आयोजक इङ्ल्यान्डले बलियो प्रतिद्वन्द्वी वेस्ट इन्डिजको सामना गर्दैछ। खेल साउथह्याम्पटनस्थित रोज बल रंगशालामा सुरु भएको छ। वेस्ट इन्डिजले सन् १९७५ र सन् १९७९ मा विश्वकपको उपाधि जितिसकेको छ। इङ्ल्यान्डले भने हालसम्म विश्वकप जित्न सकेको छैन। जारी विश्वकपमा इङ्ल्यान्ड र वेस्ट इन्डिज दुवैको यो चौथो खेल हो। यसअघि खेलिएका तीन खेलबाट चार अंक जोड्दै इङ्ल्यान्ड तालिकाको तेस्रो स्थानमा छ। वेस्ट इन्डिज भने तीन खेलबाट तीन अंक हात पार्दै छैटौं स्थानमा छ। पहिलो खेलमा दक्षिण अफ्रिकालाई हराएको इङ्ल्यान्ड दोस्रो खेलमा भने पाकिस्तानसँग १४ रनले पराजित भएको थियो। तेस्रो खेलमा इङ्ल्यान्डले बंगलादेशलाई एक सय ६ रनले हराएको थियो। यसैगरी आफ्नो पहिलो खेलमा पाकिस्तानलाई सात विकेटले हराएको वेस्ट इन्डिज दोस्रो खेलमा अस्ट्रेलियासँग १५ रनले पराजित भएको थियो। वेस्ट इन्डिज र दक्षिण अफ्रिकाबीचको तेस्रो खेल भने वर्षाका कारण रद्द भएको थियो। जारी विश्वकपमा वेस्ट इन्डिजको तुलनामा इङ्ल्यान्डको ब्याटिङ र बलिङ दुबै उत्कृष्ट देखिएको छ। वेस्ट इन्डिजको ब्याटिङमा माथिल्लो क्रम बलियो देखिन्छ। इङ्ल्यान्डले यसअघि खेलेका तीनवटै खेलमा तीन सयभन्दा बढी रन बनाएको छ। दक्षिण अफ्रिकाविरुद्धतीन सय ११ रन बनाएको इङ्ल्यान्डले पाकिस्तानविरुद्धपनि तीन सय ३४ रन जोडेको थियो। बंगलादेशविरुद्घको खेलमा इङ्ल्यान्डले तीन सय ८६ रन बनाएको थियो। वेस्ट इन्डिजले भने पाकिस्तानले दिएको एक सय ६ रनको लक्ष्य १३४ ओभरमा तीन विकेट गुमाएर पुरा गरेको थियो। अस्ट्रेलियाविरुद्धदुई सय ८९ रनको लक्ष्य पछ्याएको वेस्ट इन्डिजले नौ विकेट गुमाएर दुई सय ७३ रनमात्र बनाउन सकेको थियो। लगातार पछिल्लो सात एकदिवसीय खेलमा तीन सयभन्दा बढी रन बनाउने इङ्ल्यान्ड पहिलो टोली पनि हो। यी दुई टोलीबीच एकदिवसीय अन्तर्राष्ट्रिय क्रिकेटमा हालसम्म एक सय एक खेल भएको छ। तीमध्ये ५१ खेलमा इङ्ल्यान्ड र ४४ खेलमा वेस्ट इन्डिज विजयी भएका छन्। ६ खेल भने अनिर्णित रूपमा सकिएको छ। यी दुई टोली एकदिवसीय क्रिकेटमा सन् १९७३ देखि आपसमा भिड्दै आएका छन्। पछिल्लो पटक सन् २०१९ को मार्चमा यी दुई टोलीबीच एकदिवसीय खेल भएको थियो। सेन्ट लुसियामा खेलिएको उक्त खेलमा वेस्ट इन्डिज सात विकेटले विजयी भएको थियो। टेस्ट क्रिकेटमा त यी दुई टोलीको भिडन्त झनै पुरानो छ। सन् १९२८ देखि यी दुई टोलीबीच टेस्ट शृंखला हुँदै आएको छ। यस आधारमा इङ्ल्यान्ड र वेस्ट इन्डिज लामो समयदेखिका परिचित प्रतिद्वन्द्वी हुन्। यसअघिका विश्वकपमा यी दुई टोलीबीच ६ पटक भेट भएको छ। पाँच खेलमा इङ्ल्यान्ड र एक खेलमा वेस्ट इन्डिज विजयी भएका छन्। सन् १९७९ को विश्वकपमा वेस्ट इन्डिज ९२ रनले विजयी भएको थियो। इङ्ल्यान्ड सन् १९८७ को विश्वकपको पहिलो खेलमा दुई विकेट र दोस्रो खेलमा ३४ रनले विजयी भएको थियो। यसैगरी इङ्ल्यान्ड सन् १९९२ मा ६ विकेट, सन् २००७ मा एक विकेट र सन् २०११ मा १८ रनले विजयी भएको थियो। पारिवारिक कारणले बंगलादेशविरुद्घको खेलमा अनुपस्थित रहेका अनुभवी अलराउन्डर मोइन अली शुक्रबारको खेलमा भने टोलीमा फर्कन सक्ने सम्भावना छ। उनको आगमन इङ्ल्यान्डका लागि बलियो पक्ष बन्न सक्छ। यसैगरी प्रभावशाली विकेटकिपर ब्याट्सम्यान जस बट्लर पनि शुक्रबारको खेलका लागि तयार रहेको इङ्ल्यान्डले जनाएको छ। उनी बंगलादेशविरुद्घको खेलका क्रममा घाइते भएका थिए। यसका बाबजुद केही महिनाअघि खेलिएको पाँच खेलको एकदिवसीय शृंखलामा वेस्ट इन्डिजसँग २२ को बराबरीमा रोकिएकाले शुक्रबारको खेलमा इङ्ल्यान्ड केही सशंकित भने देखिएको छ। वेस्ट इन्डिज र इङ्ल्यान्डबीचको खेललाई धेरैले आक्रामक ब्याट्सम्यान क्रिस गेल र तीव्रगतिका युवा बलर जोफरा आर्चरबीचको भिडन्तका रूपमा पनि लिएका छन्। एकदिवसीयमा दुई टोली कुल : १०१ खेल इङ्ल्यान्ड विजयी : ५१ खेल वेस्ट इन्डिज विजयी : ४४ खेल अनिर्णित : ६ खेल विश्वकपमा दुई टोली कुल : ६ खेल इङ्ल्यान्ड विजयी : ५ खेल वेस्ट इन्डिज विजयी : १ खेल"
विश्वकप क्रिकेट : आयोजक इङ्ल्यान्डसँग वेस्ट इन्डिज आठ विकेटले पराजित,"लन्डन : आईसीसी एकदिवसीय विश्वकपअन्तर्गत शुक्रबार भएको खेलमा आयोजक इङ्ल्यान्ड विजयी भएको छ। एकपक्षीय खेलमा वेस्ट इन्डिजलाई आठ विकेटले पराजित गर्दै इङ्ल्यान्डले विश्वकपमा तेस्रो जित निकालेको हो। साउथह्याम्पटनस्थित रोज बल रंगशालामा वेस्ट इन्डिजले दिएको दुई सय १३ रनको मध्यम लक्ष्य पछ्याएको घरेलु टोली इङ्ल्यान्डले ३३१ ओभरमा दुई विकेटको क्षतिमा दुई सय १३ रन बनाउँदै जित हात पार्यो। इङ्ल्यान्डको जितमा जोए रुटले ब्याटिङ र बलिङ दुवैमा प्रभावशाली प्रदर्शन गरे। वेस्ट इन्डिजका सिम्रन हेटमायर र कप्तान जासन होल्डरको महत्वपूर्ण विकेट लिएका उनले ब्याटिङबाट पनि शतकीय पाली खेले। ९४ बलको सामना गरेका उनले ११ चौका प्रहार गरे। इङ्ल्यान्डका जोनी बेयरस्टले ४५, क्रिस वाक्सले ४० र बेन स्टोक्सले १० रन बनाए। वेस्ट इन्डिजका सानन् गाब्रियलले दुई विकेट लिए। यसअघि टस हारेर पहिले ब्याटिङ गरेको वेस्ट इन्डिजले खराब प्रदर्शन गरेको थियो। वेस्ट इन्डिज ४४४ ओभरमा दुई सय १२ रनमा समेटिएको थियो। टोलीको खातामा चार रन मात्र रहेको अवस्थामा प्रारम्भिक ब्याट्सम्यान इभिन लेविसलाई गुमाएको वेस्ट इन्डिजले त्यसपछि पनि लगातार विकेट गुमाएको थियो। लेविसले टोलीको खातामा दुई रन मात्र थप्न सके। वेस्ट इन्डिजका लागि निकोलस पुरनले अर्धशतकीय पाली खेले। एक छेउबाट लगातार विकेट गुमाइरहेको अवस्थामा पुरनले ६३ रनको महत्वपूर्ण पाली खेले। उनले ७८ बलमा एक छक्का र तीन चौका हिर्काए। यसैगरी सिम्रन हेटमायरले ३९, प्रारम्भिक ब्याट्सम्यान क्रिस गेलले ३६, आन्द्रे रसेलले २१, कार्लोस बेथवेटले १४ र साइ होपले ११ रन बनाए। वेस्ट इन्डिजलाई कम योगफलमा समेट्न इङ्ल्यान्डका जोफरा आर्चर र मार्क उडले तीनतीन विकेट लिए। यसैगरी जोए रुटले दुई तथा क्रिस वाक्स र लियाम प्लुनकेटले एकएक विकेट हात पारे। जारी विश्वकपमा इङ्ल्यान्डको तेस्रो जित हो। पहिलो खेलमा दक्षिण अफ्रिकालाई हराएको इङ्ल्यान्ड दोस्रो खेलमा भने पाकिस्तानसँग १४ रनले पराजित भएको थियो। तेस्रो खेलमा इङ्ल्यान्डले बंगलादेशलाई एक सय ६ रनले हराएको थियो। इङ्ल्यान्डले चार खेलबाट ६ अंक जोडेको छ र अंक तालिकाको दोस्रो स्थानमा उक्लिएको छ। यसैगरी आफ्नो पहिलो खेलमा पाकिस्तानलाई सात विकेटले हराएको वेस्ट इन्डिज दोस्रो खेलमा अस्ट्रेलियासँग १५ रनले पराजित भएको थियो। वेस्ट इन्डिज र दक्षिण अफ्रिकाबीचको तेस्रो खेल भने वर्षाका कारण रद्द भएपछि एकएक अंक बाँड्न बाध्य भएको थियो। अंक तालिकाको छैटौं स्थानमा रहेको वेस्ट इन्डिजले चार खेलबाट तीन अंक जोडेको छ।"
विश्वकपमा वर्षाको पिरलो,"नटिङ्घम : जारी विश्वकप क्रिकेटमा भारत र न्युजिल्यान्डबीच बिहीबार हुने भनिएको खेल पनि वर्षाका कारण रद्द भएको छ। लगातारको वर्षाका कारण खेल सुरु नै हुन सकेन। खेलमा टससमेत हुन पाएन। यो विश्वकपमा हालसम्म भारत र न्युजिल्यान्डमात्र अपराजित टोली हुन्। न्युजिल्यान्डको यो चौथो र भारतको तेस्रो खेल थियो। न्युजिल्यान्ड यसअघि आफूले खेलेका तीनवटै खेल जितेको थियो। न्युजिल्यान्डले पहिलो खेलमा श्रीलंकालाई १० विकेट, दोस्रो खेलमा बंगलादेशलाई दुई विकेट र तेस्रो खेलमा अफगानिस्तानलाई सात विकेटले हराएको थियो। बिहीबारको खेल वर्षाका कारण रद्द भएपछि न्युजिल्यान्ड चार खेलबाट सात अंक बटुल्दै तालिकाको पहिलो स्थानमा यथावत् छ। यसैगरी सन् १९८३ र सन् २०११ को उपाधि विजेता भारतले जारी विश्वकपको आफ्नो पहिलो खेलमा दक्षिण अफ्रिकालाई ६ विकेट र दोस्रो खेलमा बलियो अस्ट्रेलियालाई ३६ रनले हराएको थियो। तेस्रो खेल वर्षाका कारण रद्द भएपछि भारत पाँच अंकसहित तालिकाको तेस्रो स्थानमा उक्लिएको छ। जारी विश्वकपमा थुप्रै खेल वर्षाबाट प्रभावित भइसकेका छन्। खेल वर्षाबाट प्रभावित हुने क्रम बढेपछि क्रिकेटप्रेमी र खेलाडीहरूले समेत असन्तोष व्यक्त गर्दै आएका छन्। जारी विश्वकपको लिग चरणमा हरेक दिन कम्तीमा एउटा खेल पर्ने गरी तालिका निर्माण गरिएकाले रद्द भएको खेल अर्को दिन खेलाउने सम्भावना पनि छैन। त्यसैले खेल रद्द हुनासाथ दुवै टोलीले एकएक अंक बाँड्नुको विकल्प छैन। सबैभन्दा पहिले जुन ४ तारिखमा कार्डिफमा खेलिएको श्रीलंका र अफगानिस्तानबीचको खेल वर्षाबाट प्रभावित भएको थियो। तर, केही समयपछि वर्षा रोकिएकाले उक्त खेलमा श्रीलंकाले अफगानिस्तानलाई डकवर्थ एन्ड लेविस नियमका आधारमा ३४ रनले हराएको थियो। त्यसपछि जुन ७ तारिखमा श्रीलंका र पाकिस्तानबीच ब्रिस्टलमा हुने भनिएको खेल वर्षाबाट प्रभावित भएको थियो। वर्षा नरोकिएपछि खेल सुरु नै हुन सकेन र दुवै टोली एकएक अंक बाँड्न बाध्य भए। यसैगरी जुन १० तारिखमा साउथह्याम्टनमा दक्षिण अफ्रिका र वेस्ट इन्डिजबीच हुने भनिएको खेल पनि वर्षाबाट प्रभावित हुन पुग्यो। दक्षिण अफ्रिकाले पहिले ब्याटिङ गर्दै ७३ ओभरमा दुई विकेट गुमाएर २९ रन बनाएपछि वर्षा सुरु भएको थियो। वर्षा नरोकिएपछि दुवै टोली एकएक अंक बाँडन बाध्य बने। जारी विश्वकपमा दक्षिण अफ्रिका कमजोर टोलीका रूपमा देखिएकाले पनि उक्त खेल वर्षाबाट प्रभावित हुँदा वेस्ट इन्डिजलाई प्रत्यक्ष घाटा लागेको थियो। त्यसको भोलिपल्टै जुन ११ तारिखमा ब्रिस्टलमा हुने भनिएको श्रीलंका र बंगलादेशबीचको खेल पनि लगातारको वर्षाका कारण सुरु नै नभई रद्द हुन पुग्यो। उक्त खेलमा पनि दुवै टोली अंक बाँड्न बाध्य भए। जारी विश्वकपमा श्रीलंकाको खेलमा वर्षा बाधक बनेको यो तेस्रो पटक हो। भारतविरुद्घको खेल वेस्ट इन्डिजका लागि वर्षा बाधक बनेको दोस्रो पटक हो। यसरी वर्षाका कारण एकपछि अर्को खेल प्रभावित हुँदै गएपछि खेलाडी, पदाधिकारी र क्रिकेटप्रेमीले अन्तर्राष्ट्रिय क्रिकेट काउन्सिल (र्आसीसी) माथि पनि रोष प्रकट गरेका छन्। लिग चरणमा एउटा पनि रिजर्भ डे (खेल नभएको खाली दिन) नराख्दा वर्षाका कारण पूरै खेल नै रद्द गर्नु परेको उनीहरूको आरोप छ। यसरी खेल रद्द हुँदा राम्रा टोलीहरू पनि समस्यामा पर्न सक्ने सम्भावना रहन्छ। आईसीसीका प्रमुख कार्यकारी डेभिड रिचर्डसन भने लिग चरणमा खाली दिन नराख्नु उपयुक्त निर्णय भएको दाबी गर्छन्। त्यसै पनि १० वटा टोली सहभागी विश्वकप ४५ दिन चल्नु भनेको निकै लामो समय हो। खाली दिन राख्दा प्रतियोगिता झनै लम्बिन पुग्थ्यो। त्यसैले लिग चरणमा खाली दिन नराख्नु राम्रो निर्णय हो, उनले भनेका छन्।"
पुराना प्रतिद्वन्द्वीबीच भिडन्त,"साउथह्याम्पटन : जारी विश्वकपको शुक्रबार हुने खेलमा आयोजक इङ्ल्यान्डले बलियो प्रतिद्वन्द्वी वेस्ट इन्डिजको सामना गर्दैछ। उक्त खेल साउथह्याम्पटनस्थित रोज बल रंगशालामा नेपाली समयअनुसार दिउँसो ३:१५ बजे सुरु हुनेछ। वेस्ट इन्डिजले सन् १९७५ र सन् १९७९ मा विश्वकपको उपाधि जितिसकेको छ। इङ्ल्यान्डले भने हालसम्म विश्वकप जित्न सकेको छैन। जारी विश्वकपमा इङ्ल्यान्ड र वेस्ट इन्डिज दुवैको यो चौथो खेल हो। यसअघि खेलिएका तीन खेलबाट चार अंक जोड्दै इङ्ल्यान्ड तालिकाको तेस्रो स्थानमा छ। वेस्ट इन्डिज भने तीन खेलबाट तीन अंक हात पार्दै छैटौं स्थानमा छ। पहिलो खेलमा दक्षिण अफ्रिकालाई हराएको इङ्ल्यान्ड दोस्रो खेलमा भने पाकिस्तानसँग १४ रनले पराजित भएको थियो। तेस्रो खेलमा इङ्ल्यान्डले बंगलादेशलाई एक सय ६ रनले हराएको थियो। यसैगरी आफ्नो पहिलो खेलमा पाकिस्तानलाई सात विकेटले हराएको वेस्ट इन्डिज दोस्रो खेलमा अस्ट्रेलियासँग १५ रनले पराजित भएको थियो। वेस्ट इन्डिज र दक्षिण अफ्रिकाबीचको तेस्रो खेल भने वर्षाका कारण रद्द भएको थियो। जारी विश्वकपमा वेस्ट इन्डिजको तुलनामा इङ्ल्यान्डको ब्याटिङ र बलिङ दुबै उत्कृष्ट देखिएको छ। वेस्ट इन्डिजको ब्याटिङमा माथिल्लो क्रम बलियो देखिन्छ। इङ्ल्यान्डले यसअघि खेलेका तीनवटै खेलमा तीन सयभन्दा बढी रन बनाएको छ। दक्षिण अफ्रिकाविरुद्धतीन सय ११ रन बनाएको इङ्ल्यान्डले पाकिस्तानविरुद्धपनि तीन सय ३४ रन जोडेको थियो। बंगलादेशविरुद्घको खेलमा इङ्ल्यान्डले तीन सय ८६ रन बनाएको थियो। वेस्ट इन्डिजले भने पाकिस्तानले दिएको एक सय ६ रनको लक्ष्य १३४ ओभरमा तीन विकेट गुमाएर पुरा गरेको थियो। अस्ट्रेलियाविरुद्धदुई सय ८९ रनको लक्ष्य पछ्याएको वेस्ट इन्डिजले नौ विकेट गुमाएर दुई सय ७३ रनमात्र बनाउन सकेको थियो। लगातार पछिल्लो सात एकदिवसीय खेलमा तीन सयभन्दा बढी रन बनाउने इङ्ल्यान्ड पहिलो टोली पनि हो। यी दुई टोलीबीच एकदिवसीय अन्तर्राष्ट्रिय क्रिकेटमा हालसम्म एक सय एक खेल भएको छ। तीमध्ये ५१ खेलमा इङ्ल्यान्ड र ४४ खेलमा वेस्ट इन्डिज विजयी भएका छन्। ६ खेल भने अनिर्णित रूपमा सकिएको छ। यी दुई टोली एकदिवसीय क्रिकेटमा सन् १९७३ देखि आपसमा भिड्दै आएका छन्। पछिल्लो पटक सन् २०१९ को मार्चमा यी दुई टोलीबीच एकदिवसीय खेल भएको थियो। सेन्ट लुसियामा खेलिएको उक्त खेलमा वेस्ट इन्डिज सात विकेटले विजयी भएको थियो। टेस्ट क्रिकेटमा त यी दुई टोलीको भिडन्त झनै पुरानो छ। सन् १९२८ देखि यी दुई टोलीबीच टेस्ट शृंखला हुँदै आएको छ। यस आधारमा इङ्ल्यान्ड र वेस्ट इन्डिज लामो समयदेखिका परिचित प्रतिद्वन्द्वी हुन्। यसअघिका विश्वकपमा यी दुई टोलीबीच ६ पटक भेट भएको छ। पाँच खेलमा इङ्ल्यान्ड र एक खेलमा वेस्ट इन्डिज विजयी भएका छन्। सन् १९७९ को विश्वकपमा वेस्ट इन्डिज ९२ रनले विजयी भएको थियो। इङ्ल्यान्ड सन् १९८७ को विश्वकपको पहिलो खेलमा दुई विकेट र दोस्रो खेलमा ३४ रनले विजयी भएको थियो। यसैगरी इङ्ल्यान्ड सन् १९९२ मा ६ विकेट, सन् २००७ मा एक विकेट र सन् २०११ मा १८ रनले विजयी भएको थियो। पारिवारिक कारणले बंगलादेशविरुद्घको खेलमा अनुपस्थित रहेका अनुभवी अलराउन्डर मोइन अली शुक्रबारको खेलमा भने टोलीमा फर्कन सक्ने सम्भावना छ। उनको आगमन इङ्ल्यान्डका लागि बलियो पक्ष बन्न सक्छ। यसैगरी प्रभावशाली विकेटकिपर ब्याट्सम्यान जस बट्लर पनि शुक्रबारको खेलका लागि तयार रहेको इङ्ल्यान्डले जनाएको छ। उनी बंगलादेशविरुद्घको खेलका क्रममा घाइते भएका थिए। यसका बाबजुद केही महिनाअघि खेलिएको पाँच खेलको एकदिवसीय शृंखलामा वेस्ट इन्डिजसँग २२ को बराबरीमा रोकिएकाले शुक्रबारको खेलमा इङ्ल्यान्ड केही सशंकित भने देखिएको छ। वेस्ट इन्डिज र इङ्ल्यान्डबीचको खेललाई धेरैले आक्रामक ब्याट्सम्यान क्रिस गेल र तीव्रगतिका युवा बलर जोफरा आर्चरबीचको भिडन्तका रूपमा पनि लिएका छन्। आजको खेल इङ्ल्यान्डविरुद्धवेस्ट इन्डिज रोज बल (दिउँसो ३ :१५ बजे) एकदिवसीयमा दुई टोली कुल : १०१ खेल इङ्ल्यान्ड विजयी : ५१ खेल वेस्ट इन्डिज विजयी : ४४ खेल अनिर्णित : ६ खेल विश्वकपमा दुई टोली कुल : ६ खेल इङ्ल्यान्ड विजयी : ५ खेल वेस्ट इन्डिज विजयी : १ खेल"
प्रिमियर लिगको खेलतालिका सार्वजनिक,"लन्डन : इङ्लिस प्रिमियर लिगको नयाँ सिजन आगामी अगस्ट ९ तारिखबाट सुरु हुने भएको छ। सन् २०१९२०२० को प्रिमियर लिगको उद्घाटन खेलमा च्याम्पियन्स लिग विजेता लिभरपुल र प्रिमियर लिगमा बढुवा भएको नर्विच सिटी भिड्नेछन्। बिहीबार सार्वजनिक गरिएको तालिकाअनुसार पहिलो चरणमा साबिक विजेता म्यानचेस्टर सिटीले अगस्ट १० तारिख वेस्टहाम युनाइटेडको सामना गर्नेछ। सोही दिन एस्टन भिल्लाले सेफिल्ड युनाइटेड, बर्नलीविरुद्ध साउथह्यामटन, क्रिस्टल प्यालेसविरुद्ध एभर्टन, लेस्टर सिटीविरुद्ध वल्भ्स, वाटफोर्डविरुद्ध ब्राइटन र टोट्टनहामविरुद्ध एस्टन भिल्लाबीच प्रतिस्पर्धा हुनेछ। अगस्ट ११ तारिख हुने दुई खेलसँगै पहिलो चरणको खेल सकिनेछ। अगस्ट ११ तारिख न्यु क्यासल युनाइटेड र आर्सनल तथा म्यानचेस्टर युनाइटेड र चेल्सीबीच प्रतिस्पर्धा हुनेछ। पहिलो चरणको खेलपछि सातामा पाँच खेल हुनेछ। एउटा टोलीले खेल खेलेपछि कम्तीमा एक साता वि श्राम पाउनेछ। यसैगरी प्रिमियर लिगको इतिहासमै पहिलो पटक सहभागी टोलीलाई फेब्रुअरीमा मध्य सिजनको वि श्राम दिइने भएको छ।"
राष्ट्रिय नुवाकोट गोल्ड कपको उपाधि आयोजकको पोल्टामा,"नुवाकोट : बलियो प्रतिद्वन्द्वी संकटा क्लबलाई पराजित गर्दै घरेलु समूह नुवाकोट ११ ले दोस्रो राष्ट्रिय नुवाकोट गोल्डकप फुटबल प्रतियोगिताको उपाधि जितेको छ। ए डिभिजन क्लव संकटालाई ट्राइब्रेकरमा पराजित गर्दै घरेलु टोली नुवाकोटले शुक्रबार सम्पन्न फाइनल खेलमा उपाधि कब्जा गरेको हो। बलियो संकटालाई घरेलु समूह नुवाकोट ११ ले टाइब्रेकरमा ३ विरुद्ध ५ गोलले पराजित गरेर उपाधि उचालेको हो। निर्धारित खेल अवधिमा एकएक गोलको बराबरी भएपछि खेलको टुंगो टाइब्रेकरमा भएको हो। खेलको २३ मिनेटमा संकटाका पुजन उपरकोटीले गोल गरेर टिमलाई अग्रता दिलाएका थिए। नुवाकोट ११ का लागि विदेशी खेलाडी भिक्टोरले गोल गर्दै खेललाई बराबरीमा बनाए। विजेता नुवाकोटले ६ लाख हात पार्यो भने उपविजेता संकटाले तीन लाख पायो। नुवाकोट ११ का गोलरक्षक अर्पण कार्की म्यान अफ दि म्याच बने। उनले नगद १० हजार पुरस्कार जिते। प्रतियोगितामा नुवाकोट ११ का मुख्य प्रशिक्षक देवनारायण चित्रकारले उत्कृष्ट कोचको उपाधिसहित नगद २० हजार रुपैयाँ पाए। विजेता नुवाकोटका रुपेश केसीले उत्कृष्ट खेलाडी बापत ५० हजार रुपैयाँ हात पारे। विजेता नुवाकोट ११ लाई अखिल नेपाल फुटवल संघका अध्यक्ष कर्माछिरिङ शेर्पाले पुरस्कार, शिल्ड, मेडल र प्रमाणपत्र वितरण गरे। उपविजेता संकटा क्लवलाई विदुर नगरपालिकाका मेयर सन्जु पण्डित र उपमेयर गीताकुमारी दाहाल अर्यालले पुरस्कृत गरे। प्रतियोगिता जिल्ला खेलकुद विकास समिति नुवाकोट र नुवाकोट फुटवल संघको आयोजनामा गरेको हो। प्रतियोगिताको दोश्रो संस्करमा देशभरका राष्ट्रियसहित १० टिमको सहभागिता रहेको थियो। खेल जेठ २२ मा सुरु भएको थियो।"
विश्वकपमा पहिलो शतक बनाउने डेनिस,"पहिलो विश्वकपमा सहभागिता जनाउनु खेलाडीको लागि ठूलो कुरा हो। अझ सहभागिताको पहिलो खेलमै शतक हानेर कीर्तिमान बनाउनु अर्को सफलता हो। आईसीसी एकदिवसीय विश्वकपको १२औं संस्करण इङ्ल्यान्डमा जारी छ। विश्वकपमा शतक बनाउनेको चर्चा पनि उत्तिकै छ। तर, पहिलो विश्वकपमा पहिलो शतक प्रहार गर्ने खेलाडीको कीर्तिमान इङ्ल्यान्डका डेनिस एमिसको नाममा छ। सन् १९७५ मा घरेलु मैदानमा भएको विश्वकपको पहिलो संस्करणमै डेनिसले पहिलो शतक प्रहार गरेका थिए। डेनिसले समूहगत चरणको भारतविरुद्धको खेलमा एक सय ३७ रन बनाएका थिए। एक सय ४७ बलमा उक्त रन बनाएको डेनिसले १८ चौका पनि प्रहार गरेका थिए। उक्त खेलमा इङ्ल्यान्डले भारतलाई दुई सय दुई रनले हराएको थियो। त्यतिबेला पहिले ब्याटिङ गरेको इङ्ल्यान्डले निर्धारित ६० ओभरमा चार विकेटको क्षतिमा तीन सय ३४ रन बनाएको थियो। भारतले भने ६० ओभरमा तीन विकेट गुमाएर एक सय ३२ रनमात्र बनाउन सकेको थियो। पहिलो शतक हानेका डेनिस हाल ७६ वर्षका भए। पहिलो विश्वकपमा कुल पाँचवटा शतक बनेको थियो। उक्त विश्वकपमा न्युजिल्यान्डका ग्लेन टर्नरले दुईवटा शतक बनाएका थिए। इङ्ल्यान्डका केथ फ्लेचर र अस्ट्रेलियाका एलन टर्नरले पनि एकएक शतक प्रहार गरेका थिए।"
