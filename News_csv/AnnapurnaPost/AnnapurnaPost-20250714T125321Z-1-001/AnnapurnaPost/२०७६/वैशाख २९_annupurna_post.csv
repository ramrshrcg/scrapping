शीर्षक,विवरण
नागरिकको ढाड सेक्दै संघीयता,"प्राकृतिक स्रोतको संरक्षण गर्ने निकायका जनप्रतिनिधि नै दोहनमा संलग्न हुन्छन् भने त्यो स्थानीय तहको अर्थ रह्यो र ? नेपाललाई संघीय प्रणालीमा लैजान २०६४ मा संविधानसभाको खाका तयार गरियो। यो राजनीतिक दलहरूको एजेन्डा नै थिएन, होइन। सबै पक्षले कमजोर र भौगोलिक रूपमा यति सानो मुलुकलाई संघीय प्रणालीमा लैजानुको उद्देश्य नेपाललाई आर्थिक रूपमा समृद्ध बनाउने, जातीय सद्भाव बढाउने, सार्वभौमसत्ता, राष्ट्रिय अखण्डता र स्वाधीनता मजबुत पार्न संघीयता ल्याइएको थिएन। यो त नेपालमाथि आर्थिक भार बढाउने, क्षेत्रीय, जातीय राज्य बनाएर जातजातिबीच द्वन्द्व फैलाउने र कालान्तरमा यसलाई लाइबेरिया, इथियोपिया बनाउने उद्देश्यले शक्ति राष्ट्रहरूले संघीयताको एजेन्डा अघि सारेका थिए। दलहरूले यस विषयमा विचारै गरेनन्। नेपाल बहुजातीय देश हो। यहाँ दसबाह्रवटा जातीय राज्य बनाइदिएपछि घरझगडा सुरु भइहाल्छ भन्ने उनीहरूको मान्यता। श्रीलंका, नाइजेरिया र अफ्रिकालगायतका देशहरूमा जस्तो जातीय युद्ध उत्पन्न गराइदिने अमेरिका र युरोपेली शक्तिराष्ट्रको योजना छ। प्राकृतिक साधनस्रोतले सम्पन्न विकास होइन विनाश गर्ने उद्देश्यले शक्तिराष्ट्रहरूले नेपालमा संघीयता लादेका हुन्। त्यसैले त नेपालीले सातवटा राज्य स्वीकार्न बाध्य भए दोस्रो संविधानसभाबाट। दलहरूले राज्य पुनर्संरचना गर्ने भनेर राज्यको अवधारणा तयार गरे। त्यसमा कहिले एघार राज्यको अवधारणा ल्याए भने कहिले दस राज्यको। ०६५ जेठ १५ मा गणतन्त्र घोषणा भयो। साथसाथै संघीय प्रणालीको घोषणा पनि। जबर्जस्ती संघीयता ल्याइछाडे। नेपाललाई संघीयतामा लैजानुको छिमेकी भारतको उद्देश्य यहाँको तराई भूभागलाई हिमाल र पहाडबाट अलग गराउनु हो। ०६३ मै उसले मधेस एक प्रदेशको नारा घन्काउन लगायो यहाँका पृथकतावादीमार्फत। तर, तराईमा बसोवास गर्ने देशभक्त थारूलगायतका जातिले मधेस एक प्रदेशको जोडदार विरोध गरे। यसले गर्दा उनीहरूले सिंगो तराईलाई एक प्रदेश बनाउन सकेनन्। उनीहरू दुई प्रदेशमा आए। तराईका आठ जिल्लालाई हिमाल र पहाडबाट अलग गराउन भने सफल भए। उनीहरूको उद्देश्य त काँकडभिट्टादेखि महेन्द्रनगरसम्मको भूभागलाई अलग गराउने हो। अहिले पनि त्यो योजनामा उनीहरू पछाडि हटेका छैनन्। तराईमा ठूलो संख्यामा सीमापारिबाट आएका आगन्तुक छन्, जो तराईका रैथाने हैनन्। भारतकै नीति र निर्देशनमा राजनीति गर्नेहरू तराईका आठ जिल्लालाई हिमाल र पहाडबाट अलग गर्न सफल भए। उनीहरूले अहिले प्रदेश २ लाई आधार इलाका नै बनाएका छन्। नेपालका राष्ट्रपति त्यहाँ जाँदा जानकी मन्दिर क्षेत्र अपवित्र भयो रे ! प्रधानमन्त्री जाँदा बहिष्कार नै गरियो तर भारतका प्रधानमन्त्री जाँदा धुपबत्ती गरियो। पछिल्लोपटक केही एनजीओआईएनजीओहरूले आन्दोलन चलाए। तिनलाई राजनीतिक दलमा रूपान्तर गरियो संघीयतामा लैजान। उनीहरू विदेशीहरूको मोहर भए। अहिलेको सातवटा प्रदेश खारेज गरेर प्रजातान्त्रिक विकेन्द्रीकरणका आधारमा केन्द्र र स्थानीय निकाय राख्नुपर्छ। यी दुई तहबाटै नेपाली जनताका आवश्यकता पूरा गर्न सकिन्छ। अहिले समाजवादी फोरम र नयाँ शक्ति एकीकरण भएका छन्। उनीहरूबाट तीनवटा कुरा आएका छन्। एउटा सात प्रदेश थोरै भएर चार प्रदेश थप्नुपर्यो रे। जबकि सातवटै प्रदेश मुलुकलाई भार भएर खारेज गर्नुपर्ने अवस्था छ। दोस्रो अहिलेका प्रदेश जातीय नभएकाले थप चारवटालाई जातीय पहिचानसहितको राज्य बनाउने रे। जबकि नेपालीको उसै पहिचान छ। प्राकृतिक साधनस्रोतले सम्पन्न मुलुकका सत्तरी लाख जनताले विदेशमा मगन्ते हुनुपरेको छ। भारतीय तथा ब्रिटिसमा भाडाका सेना भएर चिनिनुपरेको छ। तेस्रो प्रतिष्ठित राष्ट्रपतीय प्रणालीमा जाने कुरा छ। यो त पहिल्यै दोस्रो संविधानसभामा संविधान बनाउने बेलामा छोडिसकेको हो। तत्कालीन एमालेले प्रत्यक्ष प्रधानमन्त्री प्रणाली रोज्यो भने माओवादीले राष्ट्रपतीय प्रणाली। त्यो कुरा दोस्रो संविधानसभाबाट स्वतः इन्कार भइसक्यो। यसैगरी संघीय प्रणालीका कारणले स्थानीय, प्रदेश र केन्द्रीय तहका यति धेरै जनप्रतिनिधिलाई धान्नै महाभारत छ मुलुकलाई। त्यसमाथि उद्योग कलकारखाना छैन। खानी सञ्चालन भएको छैन। उत्पादन छैन। आयातकै भरमा छ। प्रदेश त राजनीतिक पार्टीका कार्यकर्ता व्यवस्थापन गर्ने थलो मात्र हो। अहिले भएका प्रदेशको न्वारानसमेत गर्न सकेका छैनन्, सदरमुकाम बनाउन सकेका छैनन्। प्रदेशले के काम गर्ने भन्ने पनि स्पष्ट भइसकेको छैन। कर्णाली प्रदेश केन्द्रले कुनै योजना नै दिएन भन्छ। केन्द्र र प्रदेशबीच ठूलो मतमतान्तर छ। अधिकार पाइएन भनेर संघमा जाने र केन्द्रले केही दिएन भनेर रुँदै हिँड्नुपरेको छ। जबकि प्रदेशलाई अधिकार दिएपछि केन्द्रको के काम रह्यो र ? स्थानीय तह छ। अधिकार पनि दिइएको छ। स्थानीय निकायमा सिंहदरबारको अधिकार मात्र गएन, भ्रष्टाचार पनि सँगसँगै गयो। त्यसले स्थानीय जनप्रतिनिधि नै क्रसर उद्योग खोल्न थाले। डोजर किनेर बाटोको टेन्डर लिने थाले। यसो हो भने जनप्रतिनिधि किन चाहियो ? सांसदमा किन उठ्नुपर्यो ? सांसदमा उठ्नेले ठेक्कापट्टामा केकस्ता समस्या छन्, त्यसलाई सम्बोधन गर्ने गरी ऐन र नीति बनाउँदै जान्नुपर्यो। कतिसम्म भने सुनकोसी तथा इन्द्रावतीमा क्रसर उद्योग चलाएर त्यहाँका नदीजन्य पदार्थ समाप्त पार्न ठेकेदार मात्रै होइनन्, ठेकेदारको भेषमा जनप्रतिनिधि कम्मर कसेर लागेका छन्। योजस्तो घृणित कार्य अर्को के होला ? प्राकृतिक स्रोतको संरक्षण गर्ने निकायका जनप्रतिनिधि नै दोहनमा संलग्न हुन्छन् भने त्यो स्थानीय तहको अर्थ रह्यो र ? यस्तै हो भने संघ किन बनाएको ? मुलुकमा फैलिएको अराजकताले राष्ट्रिय अस्तित्वमाथि प्रश्नचिह्न खडा हुँदै गइराखेको छ। नैतिकतामा ह्रास आएको छ। भ्रष्टाचार राज्यका अंगअंगमा पुगेको छ। विकास खर्च १८ प्रतिशत पनि भएको छैन। भएका कलकारखाना बेचिएका छन्। जल, जडिबुटी, खानी, बनस्पतिको भण्डार छ, तर सदुयोग छैन। कृषि उत्पादन पनि छैन औद्याोगिक उत्पादन पनि छैन। नयाँ उद्योग तथा कलकारखाना पनि खोलिएका छैनन्। हदैसम्मको विचलन आएको छ। स्वार्थी र व्यक्तिवादी प्रवृत्ति बोकेका हाम्रो नेतृत्व, राजनीतिक नेता र कर्मचारी वर्गले राष्ट्र र जनतालाई केन्द्रमा राखेनन्, आफूलाई नै केन्द्रमा राखे। यस्तो संकीर्ण मानसिकता बोकेकाहरूका व्यवहारका कारण मुलुक कमजोर हुन पुगेको छ। ०४६ सालअघि अनुसन्धान विभाग थियो। यस विभागका कर्मचारीले नेपाल आएका विदेशीका गतिविधि निगरानी गरिरहेका हुन्थे। उनीहरू कहाँ जान्थे, कसलाई भेट्थे, उनीहरू को हुन्, किन आएका हुन्, ती सबै विषयबारेको जानकारी गृहमन्त्रालयमा जान्थ्यो र कारबाही पनि हुन्थ्यो। ०४७ मा तत्कालीन गृहमन्त्री योगप्रसाद उपाध्यायले यो अनुसन्धान विभाग खारेज गरिदिए। कम से कम हिजो खराब सरकार भनेको बेलामा अनुसन्धान विभाग त थियो नि। नेपाल र नेपालीको अहितमा काम गर्ने कुतत्वलाई यस विभागले निगरानी गथ्र्यो, जुन अहिले हुन छाडेको छ। नेपालविरुद्ध गतिविधि गर्नेलाई जेजे गरे पनि छुट छ। विदेशीको नांगो नाच छ। सत्तामा टिकिरहन र चुनावमा जित्न आशीर्वाद र सहयोग चाहिने भएकाले सत्ताधारी दलले बाह्य शक्तिराष्ट्रहरूलाई यहाँ बसेर चलखेल गर्न छुट दिएका छन्। योभन्दा नालायकी अर्को के हुन सक्छ ? सत्तामा पुगेकहरूले आफूलाई सच्याएनन् र मुलुकको बिग्रेको छवि सङ्ल्याएनन् भने देशको भविष्य संकटमा छ। अमेरिका र युरोपपछि हाम्रा छिमेकी चीन र भारत शक्तिशाली राष्ट्रका रूपमा उदाएका छन्। चीनले विश्व बजार कब्जा गरिसकेको छ। जुन अमेरिकालाई सह्य छैन। चीनलाई माइनस गर्नकै लागि अमेरिका तथा युरोपियनलाई नेपाल चाहिएको छ चीन र भारतविरुद्धका गतिविधि गर्न। उनीहरूले नेपालजस्तो कमजोर मुलुकमा बसेर विगत ५०६० वर्षदेखि तिब्बतका दलाई लामालाई पिठ्युँमा बोकिरहेका छन्। एनजीओआईएनजीओका नाममा यहाँका दलहरूलाई प्रयोग गर्ने, प्रशासन, विभिन्न संयन्त्र र साम्प्रदायिक समूहमार्फत घुसपैठ गरेर उनीहरूले नेपाललाई बर्बाद पारिरहेका छन्। दलित, आदिवासी जनजाति, एकल महिला उत्थानका नाममा उनीहरूले आर्थिक सहयोग गरेको भन्दै आएका छन्। त्यो त नाटक मात्र हो। उनीहरूले गरेको सहयोगको कति सदुपयोग भएको छ त ? उनीहरूले दिएको सहयोगबाट विकास हुन्थ्यो भने हाम्रा युवा घर, गाउँ नै रित्तो पारेर किन खाडीलगायतका मुलुकमा जानुपथ्र्यो ? साम्राज्यवादी मुलुकहरूले गर्ने आर्थिक सहयोग गरेका छन् तर दुई दिने तर लैजाने १४ को नियतले। हाम्रो गरिबी देखाएर फाइदा उठाइरहेका छन्। ती राष्ट्रका एजेन्टहरूले हामीलाई खोक्रो पारिरहेका छन्। गृहमन्त्रालयले परिपत्र गरेर यहाँ जन्मिएका विदेशीलाई वंशजका आधारमा नागरिकता दिने निर्णय गर्यो। केही दिनअघि झापामा मात्रै अंगीकृतबाट जन्मिएका २६ हजारलाई वंशजको नागरिकता वितरण गरियो। यही रूपले तराई तथा भित्री मधेसमा पनि नागरिकता वितरण गरियो भने सबैतिरबाट जोड्दा त करोड नाघ्नेछ। यो जनसांख्यिक आक्रमण हो। यसले नेपाली अलमलमा पर्नेछन्। भारतीय मंगोलियन, पाकिस्तानी, तिब्बतीयनहरूको बहुमत हुने र हामी फिजी हुने खतरा बढ्दै गएको छ। यस विषयमा विधायिका र कार्यपालिकामा पनि आवाज उठाइएको देखिन्छ। न्यायपालिका खासगरी सर्वोच्च अदालत गृहमन्त्रालयको कलंक कार्यान्वयन गर भन्छ। फेरि रोक पनि भन्छ। न्यायपालिकाको यस्तो हविगत छ। त्यहाँ राजनीतिक भागबन्डाका आधारमा न्यायकर्मी भर्ती भएका छन्। यिनीहरूले कसरी विधिपूर्वक न्याय देलान् ? त्यसैले कार्यपालिका, व्यवस्थापिका र न्यायपालिका कतै पनि विधिको शासन भएन। क्षमतावान् नेपाली नागरिकको आवाजको सुनुवाइ हुन छाडेको छ। हामीले मुलुकमा संकट नआओस् भनेर पहिल्यैदेखि संघीय प्रणाली उपयुक्त छैन, संघीयता लागू गर्न पाइँदैन देश टुक्र्याउन पाइँदैन भन्दै आएका छौं। त्यसबेला जातीय राज्य बनाउने विषयको पनि चर्को विरोध गरेको र अहिले पनि गर्दै आएका हौं। संघीयता प्रणाली साह्रै खर्चिलो छ। यसलाई चलाउन पैसा चाहियो। त्यो पैसा जुटाउन जनताको ढाड सेक्नैपर्यो। सामान्य सामानमा कर लगाउनुपर्यो। जति बढी कर लगायो त्यति त्यसको भार परेपछि बल्ल जनतालाई संघीयताको असली परिचय थाहा हुनेछ। त्यसपछि जनताले ढिलोचाँडो यो संघीयता प्रणाली काम छैन भन्ने महसुस गर्नेछन्। नेपाली जनताले जुन दुष्परिणाम भोग्दैछन्, त्यसको मुख्य दोषी अहिले संघीयतावादी दल नै हुन्। नेपालको राष्ट्रियता र नेपाली सार्वभौमसत्ता सुरक्षितका साथ राख्नका लागि बाह्य शक्तिको चलखेललाई पूर्णतः नियन्त्रण गर्नुपर्छ। अहिलेको सातवटा प्रदेश खारेज गरेर प्रजातान्त्रिक विकेन्द्रीकरणका आधारमा केन्द्र र स्थानीय निकाय राख्नुपर्छ। यी दुई तहबाटै नेपाली जनताका आवश्यकता पूरा गर्न सकिन्छ। नेपालको राष्ट्रियता, सार्वभौमसत्ता, अखण्डताको रक्षा गर्ने नेपाली नै हुन्, संघीयतावादी दलहरूका कारण मुलुकमा व्याप्त तमाम संकटको निवारण गर्ने पनि नेपाली जनता नै हुन्। ढिलोचाँडो नेपाली जनता संगठित लिएर एकपटक फेरि उठ्न्पर्छ, उठ्नेछन्।"
लुटतन्त्रको फेहरिस्त,"जेठ १५ मा बाह्रैां गणतन्त्र दिवस मनाइँदै छ। अर्थात्, यो देशले राजा फालेको ११ वर्ष पूरा हुँदै छ। हिसाबै गर्ने हो भने पञ्चायत ढालेर लोकतन्त्र स्थापना गरेको पनि झन्डै ३० वर्ष भएन र ? पञ्चायती व्यवस्थाले राज्य गरेको तीसबर्से अवधि बराबर त बहुदलीय राजनीतिक व्यवस्थाले पनि राज गरिसक्यो। किन जनताको अवस्था जहाँको त्यहीं छ ? जनताले जुन महत्वका साथ परिवर्तनकारी शक्तिलाई विश्वास गरेर जीवन बलिदान गरेका थिए, त्यो पाए त ? माओवादी संघर्ष होस् वा ०६२६३ को जनआन्दोलन वा अन्य कुनै समयका आन्दोलन, सबैमा जनताले बलिदान दिएकै थिए। तर परिवर्तनको लाभ केही मुठीभरका व्यक्ति, नेता वा कार्यकर्ताको कब्जामा गयो। परिवर्तनले राजा हटाउनेबाहेक केही काम गरेन। अघिल्ला सरकारलाई निरन्तरता दिनेबाहेक केही काम हुन सकेन। यसले आम जनतामा निराशा बढ्दो छ। देशमा व्यवस्था फेरिन्छ, पात्रको चरित्र फेरिँदैन। उनीहरू राजनीतिक, प्रशासनिक र गैरकानुनी शक्ति केन्द्रका संरक्षणमा रहेका व्यक्ति हुन्। अहिले त तिनले संगठित रूपमै राज्यव्यवस्थालाई चुनौती दिन थालिसके। ती सबै राजनीतिक दलमा छन् र तिनकै कारण वर्तमान अवस्था कहालीलाग्दो छ। चारैतिर शक्ति केन्द्रको आडमा राज्य दोहन कार्य सुरु गरिएको छ। जलमाफिया, वनमाफिया, भूमाफिया, न्यायालयमा बिचौलिया, प्रशासनमा खुलेआम भ्रष्टाचार, त्यसको नियन्त्रण गर्ने अख्तियारका आयुक्त स्वयं नै भ्रष्टाचारी, लोकसेवामा पक्षपात, वाइडबडी, प्रदेश र स्थानीय तहमा संगठनात्मक भ्रष्टाचार आदि सबैको संरक्षक सरकार भएपछि जनताले के आशा गर्नेे ? बालुवाटार काण्ड सार्वजनिक भयो। मुलुकको कार्यकारी प्रधानमन्त्रीको सरकारीनिवास बालुवाटारको जग्गा नै बेच्न आँट गर्नेहरूको स्रोत शक्तिशाली पार्टीका महासचिव बनेका रहेछन्। त्यसको प्रतिफल हुनुपर्छ केही आना जग्गा। विसं ०२१ मा तत्कालीन श्री ५ को सरकारले २८४ रोपनी जग्गा मुआब्जा दिई अधिग्रहण गरेको जगजाहेर छ। अधिग्रहण गर्दा सबै जग्गा अधिग्रहण नभई केही जग्गा बाँकी थियो भन्ने हालै सुवर्णशमशेरका हकवालाद्वारा सार्वजनिक छापामा प्रकाशित प्रेस वक्तव्यबाट स्पष्ट हुन्छ। षड्यन्त्रमूलक ढंगबाट माफियाकरण गरी सरकारी सम्पत्ति सम्बन्धित अधिकारीलाई प्रभावमा पारी आफ्नो नाममा गरेको वक्तव्यबाटै अनुमान गर्न सकिन्छ। ०४६ सालको आमूल परिवर्तनपश्चात् सन्तनेता कृष्णप्रसाद भट्टराई प्रधानमन्त्री हुनुभयो। तत्कालीन मन्त्रिपरिषद्ले उक्त विवादास्पद जग्गा फिर्ता गर्ने निर्णय गर्यो। मन्त्रिपरिषद्को निर्णय लिपिबद्ध गर्ने प्रक्रिया अझै पनि पुरातनपन्थी नै छ। प्रायजसो मुख्यसचिवले नै मन्त्रिपरिषद्मा प्रस्ताव पेस गर्छन्। बृहत् छलफल हुन्छ। पारित भए मात्र लिपिबद्ध गरिन्छ। उक्त विवादास्पद जग्गामध्येबाट मुआब्जा लिन बाँकी करिब १४ रोपनी मात्र थियो। त्यही १४ रोपनीको प्रस्ताव पारित गरी फिर्ता गर्ने निर्णय भएको थियो भन्ने तत्कालीन केही मन्त्रीले भनिसकेका छन्। सुवर्णशमशेरका हकवालाले पत्रपत्रिकामा छपाएको विज्ञापनमा पनि ११४ रोपनी हुनुपर्नेमा भूलवशः १४ रोपनी भएको खुलस्त गरेका छन्। उक्त तथ्यबाट मन्त्रिपरिषद्बाट पारित जग्गाको क्षेत्रफल १४ रोपनी देखिन्छ। तर भ्रष्ट कर्मचारी एवं भूमाफियाको चलखेलबाट निर्णय लिपिबद्ध गर्ने क्रममा त्यसलाई ११४ रोपनी बनाइएको स्पष्ट हुन्छ। सरकार नै माफिया, बिचौलिया, भ्रष्टाचारी, पक्षपाती आदिको संरक्षक भएपछि जनताले के आशा गर्नेे ? त्यतिबेला यी सबै अधिकार गृहमन्त्रीलाई हुने हँुदा २०४९ सालमा शेरबहादुर देउवा गृहमन्त्री हुँदा करिब ११४ रोपनी जग्गा फिर्ता गर्नू भनेर मालपोत कार्यालयमा पत्राचारपश्चात् सरकारी स्वामित्वबाट उक्त जग्गा उम्केको थियो। ०२१ सालमा सरकारले बालुवाटारस्थित २९९ रोपनी जग्गा जफत नभई अधिग्रहण गरेको थियो, जसमध्ये करिब १४ रोपनी जग्गा सुवर्णशमशेरका छोरा कनक शमशेरले राजा महेन्द्रसँग आफू बिचल्लीमा परेको र अधिग्रहण गरेको मूल्यमा जग्गा पाऊँ भन्ने बिन्तीपत्र हालेपश्चात् महेन्द्रले १४ रोपनी ११ आना जग्गा अधिग्रहण गर्दा लिएको मूल्य फिर्ता लिएर २०२२ साउनमा फिर्ता दिएकाले पनि त्यो जफत नभई अधिग्रहण मान्नुपर्छ। भूमाफियालाई कुन कित्ता नम्बरको जग्गाका कुन कोठा चोटा वा कुन रजिस्टरमा छ भन्ने कण्ठ हुन्छ। यो जोकोहीलाई पत्तो हुने कुरा होइन तसर्थ २०४९ सालमा गृहमन्त्री शेरबहादुर देउवाले करिब ११४ रोपनी जग्गा फिर्ता दिने निर्णय गरेको फाइल हाल मालपोत कार्यालयबाट गायब पारियो। सत्ता र शक्तिका आडमा कमजोर र कानुनको फाइदा उठाई विश्वास पात्रमार्फत अकूत सम्पत्ति आर्जन गर्ने प्रमुख स्थानमा भ्रष्टाचार अन्त्य गर्छु भन्नेलगायत निकाय पनि सामेल देखिन्छन्। शासन र सत्ताका अगाडि नतमस्तक हुने त हाम्रो संस्कृति नै भइसकेको छ। २०४६ सालअघिका दिनमा थारै मात्र यस्ता घटना हुन्थ्यो भने तत्पश्चात् दिनरात यस्ता घटना हुन थाले। ०५२ सालमा रामबहादुर रावलको अध्यक्षतामा सरकारी तथा सार्वनजिक जग्गा छानबिन तथा संरक्षणसम्बन्धी उच्चस्तरीय आयोग गठन गरिएको थियो। आयोगले दिएको प्रतिवेदनअनुसार ६ वर्षमा १८६० रोपनी जग्गा गायब भएको थियो, जुन काठमाडौं नगर क्षेत्रको मात्र हो। ०६० सालमा जनहित संरक्षण मञ्चद्वारा सर्वोच्चमा मुद्दा दायरपश्चात् ०६७ मा सर्वोच्चले भूमाफियाद्वारा हड्पिएको जग्गा फिर्ता ल्याउन र २०२१ को नापीअनुसार कायम गरिएको सार्वजनिक तथा सरकारी जग्गाको उचित सरक्षण गर्नु र सत्यतथ्य पत्ता लगाउन उच्चस्तरीय आयोग गठन गर्नू भन्नेसम्मको फैसला भएको थियो। त्यस्तो आयोग कहिल्यै गठन भएन। माधव नेपाल, शेरबहादुर देउवा र बाबुराम भट्टराईहरू प्रधानमन्त्री हुँदा भूमाफियाको चंगुलमा फसेर सरकारी जग्गा काठमाडौंमा मात्रै व्यक्तिका नाममा गएको विभिन्न मितिमा भएका छानबिन समितिबाट पनि प्रस्ट भइसकेको छ। त्यसका योजनाकार भनेका आफ्नो पदको दुरुपयोग गर्दै मोही नै नभएको जग्गा मोही कायम गर्ने सचिव दीप बस्नेत, सचिव छविराज पन्त मालपोत अधिकृत कलाधर देउजा, सुधीरकुमार शाहलगायत धेरैजनालाई कारबाहीका लागि सिफारिस भएका छन्। तर कार्यान्वयनमा आएको छैन। गुठीको जग्गासमेत व्यक्तिका नाममा गर्ने काम भयो। पूर्वराजाका नाममा रहेका बहुमूल्य जग्गा कौडीको मूल्यमा भाडामा दिइएको, बालमन्दिरको जग्गा, मनहराको ५० रोपनी जग्गा दर्ता, हनुमन्तेको पचासौं रोपनी दर्ता र होटेल हायातको ३०४ रोपनी जग्गासमेत व्यक्तिको नाम सेयर बढाई ३९ प्रतिशत सेयर भएको तारा गाउँको अहिले १० प्रतिशत मात्र कायम हुनुले राज्यका सबै अंग ब्रह्मलुट मच्चाउन तल्लीन भएको प्रस्ट हुन्छ। सरकारको इच्छाशक्ति छ कि छैन, राष्ट्रको लुटिएको सम्पत्ति फिर्ता गर्ने कि अपराधीको मतियार बन्ने ? भ्रष्टाचार गर्दिन र गर्न पनि दिन्न भन्ने प्रधानमन्त्रीले न्यायाधीश बनेर यस्ता घटनाका दोषीको विपक्षमा फैसला गर्ने कि नगर्ने ? मालपोत ऐन २०३४ को दफा २४ को उपदफा (२) मा कसैले यो दफा प्रारम्भ हुनुअघि वा पछि सरकारी, सार्वजनिक वा सामुदायिक जग्गा व्यक्तिविशेषको नाममा दर्ता गरी आबादी गरेमा त्यस्तो दर्ता स्वतः बदर हुन्छ। उक्त जग्गा विधिवत् खरिद गरेको भए पनि जग्गाधनीले क्षतिपूर्ति पाउने छैनन्। सरकारी जग्गा सुरुमा अतिक्रमण गर्नेदेखि बीचमा किनबेच गर्ने सबै कानुनी कारबाहीका भागीदार हुनेछन्। यही प्रावधानका आधारमा आफ्ना महासचिवलाई झुक्किएर किनेर फसेछन् भन्ने नेकपा र त्यस पार्टीका अध्यक्षसमेत रहेका प्रधानमन्त्रीलाई प्रश्न सोध्न सकिन्छ तपाईंका महासचिव यो ऐनअनुसार दोषी हुन् कि होइनन् ? सजायका भागीदार बन्ने किन नबन्ने ?"
कांग्रेस जागरणको सन्देश,"कांग्रेस सुधार, रूपान्तरण र पुनर्जीवन प्रक्रिया प्रारम्भ भयो भने अभियानको महत्वपूर्ण उपलब्धि हुनेछ कम्युनिस्ट सरकारको जनविरोधी गतिविधिको भण्डाफोर गरी संगठन विस्तार गर्ने रणनीतिअनुरूप प्रतिपक्षी कांग्रेसले गत बुधबारदेखि देशव्यापी जागरण अभियान प्रारम्भ गरेपछि राष्ट्रिय राजनीतिमा अर्थपूर्ण तरंग सिर्जना भएको छ। ०७४ मंसिरमा सम्पन्न आमनिर्वाचनमा लज्जास्पदरूपमा पराजित भएपछि किंकर्तव्यविमूढ भएको कांग्रेस सरकारविरुद्धमा आक्रामक रणनीति अख्तियार गरी संगठन सुदृढीकरणको उद्देश्यसहित जनसमक्ष जानु सकारात्मक संकेत हो। बूढानीलकण्ठ, बोहोराटार र महाराजगन्जमा गुटका बैठक गरेर रिपोर्टर्स क्लबमा रत्यौली तथा आन्तरिक भागबन्डाबारेमा सार्वजनिक आरोपप्रत्यारोपको आत्मघाती शृंखलाभन्दा अस्थायी युद्धविराम गरी जनतासँग गएपछि कार्यकर्तापंक्तिमा उत्साहको सञ्चार र ऊर्जाको विकास भएको छ। १२ भाषामा गाइएको जागरण संगीत र अनिवार्य महिला वक्ताको मापदण्डले समावेशीकरण, ब्याच, माला, आसनग्रहण र पट्यारलाग्दा शास्त्रीय भाषणजस्ता परम्परागत प्रवृत्ति अन्त्य गरी विषयकेन्द्रित सीमित वक्ताको संक्षिप्त कार्यक्रमको नयाँ प्रयोग सुरु गरिएपछि झीनो भए पनि सुधारको संकेत देखिएको छ। कम्युनिस्ट सरकारको विरुद्धमा आक्रामकरूपमा प्रस्तुत भएको राष्ट्रिय जागरण अभियानमा सापेक्षिकरूपमा जनताको उल्लेखनीय उपस्थितिले निर्वाचनपछि निराश, हतास र आत्मविश्वास गुमाएको नेतृत्वले नयाँ आत्मविश्वास र ऊर्जा हासिल गरेको छ भने दुईतिहाइ सरकारको विरुद्धमा जनमत बढिरहेको पुष्टि भएको छ। प्रारम्भिक र सांकेतिक भए पनि जागरणमार्फत कांग्रेसप्रति आकर्षण र कम्युनिस्टप्रति विकर्षण देखिएको छ। तर कांग्रेसले घोषित उद्देश्य हासिल गर्न केही सैद्धान्तिक, नीतिगत र सांगठनिक प्रश्नमा स्पष्ट सन्देश सम्प्रेषण गर्नु अपरिहार्य देखिन्छ। नीतिगत स्पष्टता राष्ट्रियता, लोकतन्त्र र समाजवाद स्थापनाकालदेखि अनुसरण गरिएका मार्गनिर्देशक सिद्धान्तहरू हुन्। सोही मार्गनिर्देशक सिद्धान्तका आधारमा कांग्रेस लोकप्रिय र लोकतान्त्रिक दलका रूपमा स्थापित भएको हो। तर राष्ट्रियअन्तर्राष्ट्रिय परिवर्तित तरल राजनीतिक परिदृश्यमा पुरानो पुस्ताका नेतृत्वपंक्तिका शास्त्रीय श्लोक, परम्परागत प्रवचन र सनातनी सन्देशले मात्रै जनसमर्थन हासिल हुने सम्भावना क्षीण देखिन्छ। त्यसैले सरकारको विरुद्धमा परम्परागत आरोप र आक्रामक भाषण मात्रै होइन, कांग्रेसको वैकल्पिक दृष्टिकोण तथा भावी नीति र पार्टी रूपान्तरणको स्पष्ट कार्यसूचीका साथ जनसमक्ष जानु उपयुक्त हुने थियो। तर लामो बहस र गृहकार्यका साथ सुरु गरिएको जागरण अभियानको उद्घाटनको अवसरमा अपेक्षाकृत स्पष्ट सन्देश प्रवाह हुन सकेन। स्पष्ट दृष्टिकोण र कार्यसूचीमा गएको भए थप शक्तिशाली तरंग सिर्जना हुने थियो। विगत आमनिर्वाचनमा भएको पराजयको राष्ट्रिय परिवेश तथा दक्षिणपन्थी राष्ट्रवाद र लोकप्रियतावाद हावी भएको अन्तर्राष्ट्रिय परिप्रेक्ष्यमा उदार लोकतान्त्रिक मूल्य र मान्यताबाट विचलित भई कन्जरभेटिभ दिशातर्फ उन्मुख हुन्छ कि भन्ने गम्भीर आशंका थियो। तर राष्ट्रियअन्तर्राष्ट्रिय परिस्थिति जतिसुकै प्रतिकूल भए पनि स्थापनाकालीन उदार लोकतान्त्रिक मूल्य र मान्यताबाट कांग्रेस विचलित भएन। त्यसैले दूरदर्शी नेता बीपी कोइरालाद्वारा प्रतिपादित उदार र बहुलवादी लोकतन्त्र, समावेशी राष्ट्रियता, लोकतान्त्रिक समाजवाद, सामाजिक न्यायसहितको उदार अर्थतन्त्र र समतामूलक समाज स्थापनाका मूल्य र मान्यतालाई मार्गनिर्देशक सिद्धान्तका रूपमा थप प्रतिबद्धतासहित गत वर्ष पुसमा सम्पन्न महासमिति बैठकले पारित गरेपछि उक्त आशंकाहरूको निवारण गरेको छ। तर राज्य र पार्टी सञ्चालनका क्रममा नेतृत्वपंक्तिका विवादास्पद निर्णय र अभिव्यक्तिका कारणले उक्त सिद्धान्तप्रति पटकपटक प्रश्नचिह्न खडा गरिएको छ। राष्ट्रियताको संरक्षण र संवर्धन तथा राष्ट्रिय स्वार्थलाई कांग्रेसले मूलमन्त्रको रूपमा व्याख्या गरेको छ। तर राष्ट्रियताको संवर्धन, राष्ट्रिय स्वाधीनता र राष्ट्रिय स्वाभिमानको रक्षार्थ इतिहासको कालखण्डमा कांग्रेस चुकेको आरोप लाग्दै आएको छ। भारतसँग भएका कतिपय प्राकृतिक साधनस्रोतका सम्झौता मात्रै होइन, ०७२ मा संविधान जारी भएपछि भारतले गरेको नाकाबन्दीप्रति मौनताको कारणले कांग्रेसको राष्ट्रियताप्रतिको प्रतिबद्धताबारेमा आशंका सिर्जना भएको छ। कम्युनिस्ट सरकारको आलोचना मात्रै होइन, राज्य र पार्टी सञ्चालन क्रममा विगतमा भएका गल्ती तथा कमजोरीको सार्वजनिक आत्मालोचना गर्दै भविष्यमा पुनरावृत्त नगर्ने संकल्प गर्ने घडी पनि हो अहिले। त्यसैले महासमितिले पारित गरेको दस्ताबेजअनुरूप राष्ट्रियता र विदेश नीतिको बारेमा ठोस प्रतिबद्धता सार्वजनिक गर्नुपर्छ। जहाँनिया राणा र निरंकुश पञ्चायती शासन अन्त्य गरी लोकतन्त्र तथा तानाशाही राजतन्त्र उन्मूलन गरी गणतन्त्र स्थापनार्थ कांग्रेसले नेतृत्वदायी भूमिका निर्वाह गर्यो तर लोकतन्त्रको संवर्धन र संस्थागत विकासमा अपेक्षित भूमिका निर्वाह गर्न नसकेको मात्रै होइन, कांग्रेसको शासनकालमै लोकतान्त्रिक मूल्यमान्यतामाथि आँच आउने कार्य गरेको आरोपसमेत लाग्दै आएको छ। बीपीले प्रतिपादन गरेको लोकतान्त्रिक समाजवादी अर्थनीतिलाई तिलाञ्जली दिएर उदारीकरण, भूमण्डलीकरण र निजीकरणजस्ता पुँजीवादी अर्थनीति अनुसरण गरेकाले अलोकप्रिय भएको आवाज स्वयं कांग्रेसवृत्तबाटै उठेको छ। पुँजीवाद र उदार अर्थनीतिको प्रणेता अमेरिका नै उदार अर्थनीति र भूमण्डलीकरणको विपक्षमा गएपछि सामाजिक न्यायसहितको समतामूलक समाज स्थापनाका लागि लोकतान्त्रिक समाजवादलाई पुनः व्याख्या गर्नुपर्ने अनिवार्य परिस्थिति सिर्जना भएको छ। त्यसैले कांग्रेसलाई अनुदारवादी वा कन्जरभेटिभ होइन, महासमितिद्वारा पारित प्रगतिशील दस्ताबेजका आधारमा उदार लोकतान्त्रिक, प्रगतिशील लोकतान्त्रिक समाजवादी र समावेशी राष्ट्रवादी पार्टी भएको स्पष्ट दृष्टिकोण सम्प्रेषण गर्नु कांग्रेसकै स्वास्थ्यका लागि श्रेयष्कर हुनेछ। गुट र विवाद व्यवस्थापन बहुशक्ति केन्द्र तथा गुटगत संरचना संस्थागत र अन्तरपार्टी विवाद चीरस्थायी भएको कांग्रेसमा गुटबन्दीको अन्त्य गरी संस्थागत र विधिसम्मत पार्टी सञ्चालन नै प्रमुख चुनौती हो। कांग्रेसको प्राविधिक एकीकरण भए पनि भावनात्मक एकीकरण हालसम्म पनि भएको छैन। त्यसैले गुटबन्दी र भागबन्डालाई संस्थागत गरिएको छ। सरकार र पार्टी सञ्चालनका क्रममा गुट सन्तुलन र सम्मानजनक भागबन्डा नभएको अवस्थामा पार्टीको विवाद सडकमा छताछुल्ल हुँदै आएको छ। गुटबन्दी र भागबन्डा यसरी संस्थागत र स्वाभाविक भएको छ कि विद्यमान परिस्थितिमा गुटबन्दी र भागबन्डालाई निषेध होइन, व्यवस्थापन गर्नुपर्छ। त्यसैले गुट व्यवस्थापन र पार्टीको आन्तरिक विवाद निरूपण नगरेसम्म यथार्थमा एकताको सन्देश जाने सम्भावना छैन र सिन्धुपाल्चोकका जस्ता दुर्भाग्यपूर्ण दृश्यहरू थप सार्वजनिक हुँदै जानेछन्। पार्टी एकताको सन्देश प्रवाह नगरेसम्म केवल जागरण अभियानले मात्रै पार्टी सदस्य र जनतामा उत्साह सिर्जना हुने छैन। सभापति एवं संस्थापन पक्षका शक्तिशाली नेता शेरबहादुर देउवा, गैरसंस्थापन पक्षका कमजोर संयोजक रामचन्द्र पौडेल र विगत महाधिवेशनमा देउवालाई सहयोग गरे पनि अहिले असन्तुष्ट भई गैरसंस्थापन निकट पुगेका सहायक गुटका नेता कृष्णप्रसाद सिटौला कांग्रेसको भविष्यप्रति संवेदनशील छन् भने एकताको सन्देश दिनु अपरिहार्य छ। देउवा, पौडेल र सिटौलाले एकताको सन्देश प्रसारण गर्न सके भने जागरण अभियानको मौलिक सफलता हुनेछ। महासमितिको समापन समारोहमार्फत पनि देउवा र पौडेलले एकताको सन्देश दिने प्रयास नगरेका होइनन्। तर उक्त प्रयास केवल भाषणमा मात्रै सीमित भयो। जनताको भावना र पार्टी सदस्यहरूको चाहनाअनुरूप संस्थागत, विधिसम्मत, लोकतान्त्रिक र पारदर्शी प्रक्रियाद्वारा पार्टी सञ्चालन र जनतामा लोकप्रिय तथा वैचारिक नेतृत्वको विकास तथा हस्तान्तरण नै कांग्रेस पुनर्जीवनको अपरिहार्य पूर्वसर्त हो। त्यसैले आन्तरिक लोकतन्त्र संस्थागत गरी उत्तरदायी र जवाफदेही पार्टी र नेतृत्व प्रणालीको विकास अहिलेको आवश्यकता हो। अब कांग्रेसलाई नेतृत्वप्रधान होइन, नीतिप्रधान पार्टीका रूपमा रूपान्तरण गरिनुपर्छ। नेतृत्वमुखी पार्टी संरचना होइन, पार्टी सदस्य र जनताप्रति उत्तरदायी संस्थाका रूपमा विकास गरिनुपर्छ। यसैगरी गुटहरूको महासंघ होइन, सामूहिक नेतृत्व प्रणाली विकास गरिनुपर्छ। लोकतान्त्रिक प्रणालीमा लोकतान्त्रिक पार्टीका आधारभूत सिद्धान्त र संरचना पनि यही हो। संघीयकरणमा विलम्ब किन ? संघीय प्रणालीअनुरूपको संविधान लागू भएको तीन वर्षभन्दा बढी भइसक्यो। तर अहिलेसम्म पनि पुरानै एकात्मक संरचनाअनुरूप कांग्रेसको सञ्चालित छ। लामो बहस र विवादपछि ढिलै भए पनि महासमितिबाट संशोधन भएको विधानले कांग्रेसलाई लोकतन्त्रीकरण, संघीयकरण र समावेशीकरण गरेको छ। संशोधित विधानअनुरूप संस्थागत, विधिसम्मत र पारदर्शी प्रक्रियाद्वारा पार्टी सञ्चालन गरियो भने जवाफदेही र उत्तरदायी नेतृत्व प्रणाली उद्विकास हुनेछ। त्यसैले संशोधित विधानले जनताको चाहना र कार्यकर्ताको भावनाअनुरूप कांग्रेस पुनः संरचना र पुनर्जीवनको संघार उद्घाटित गरेको छ। तर कांग्रेसको संघीयकरण केवल कागजमा मात्रै सीमित भयो। हालसम्म पनि संघीय प्रणालीअनुरूप पार्टी संरचना गठन गरिएको छैन। कांग्रेस नेतृत्वपंक्तिको मानसिकता, सार्वजनिक अभिव्यक्ति र कार्यशैलीका आधारमा विश्लेषण गर्दा केन्द्रीकृत प्रवृत्ति कायमै देखिन्छ। अहिले पनि केन्द्रलाई अधिकारसम्पन्न र सभापतिलाई शक्तिशाली बनाउनुपर्ने विचार सार्वजनिक रूपमै व्यक्त गरिँदै आएको छ। उक्त मानसिकता कायमै रहँदासम्म वास्तविक रूपमा संघीयकरण हुने सम्भावना क्षीण देखिन्छ। होइन भने प्रदेश र स्थानीय समिति गठन गर्न विलम्ब किन ? केन्द्रदेखि स्थानीय तहसम्म राष्ट्रिय जागरण कार्यक्रम घोषणा गरेको छ। तर हालसम्म न प्रदेश न स्थानीय समिति बनेको छ। जुन पार्टीको प्रदेश र स्थानीय समितिसमेत छैनन्, उक्त पार्टीको स्थानीय तहसम्मको जागरण कसरी सफल हुन्छ ? जागरण अभियान सफल बनाउने हो भने अविलम्ब प्रदेश र स्थानीय समिति गठन गर्नुपर्छ। त्यसैले औपचारिकताका लागि होइन, संघीय प्रणालीको सिद्धान्त र उद्देश्य तथा संशोधित विधानअनुरूप कांग्रेसलाई अविलम्ब संघीयकरण गरिनुपर्छ। कांग्रेसलाई पुनर्जीवन दिन संशोधित विधानअनुरूप पार्टी सञ्चालन गर्ने हो भने अब स्थानीय तहबाट अधिवेशन प्रारम्भ गरिनुपर्छ र निर्धारित समयमा महाधिवेशन गरिनुपर्छ। स्थानीय तहबाट अधिवेशन गरियो भने पूर्णरूपमा विधान कार्यान्वयन हुनेछ। विधान कार्यान्वयन भयो भने कांग्रेसको रूपान्तरण, संघीयकरण र समावेशीकरण हुनेछ र व्यापक जनतामा आधारित पार्टीको रूपमा स्थापित हुनेछ। त्यसैले कांग्रेस रूपान्तरण, संघीयकरण र समावेशीकरणको दृष्टिले अहिले उपयुक्त अवसर हो। भण्डाफोरको रणनीति प्रभावकारी प्रतिपक्षीको भूमिका निर्वाह गर्न असफल भएको भनी व्यापक आलोचना भएको कारणले होला, अहिले कांग्रेस सरकारप्रति आक्रामक देखिएको छ र सरकारको भण्डाफोर जागरणको प्रमुख कार्यसूची भएको छ। तर कम्युनिस्ट सरकारलाई केवल अधिनायकवादी र सर्वसत्तावादी भएको परम्परागत र शास्त्रीय आरोप मात्रै होइन, विगत १५ महिनाको वस्तुनिष्ठ विश्लेषण गरी तथ्य र तथ्यांकसहित श्वेतपत्र जारी गर्नुपर्छ। सरकारका सूचकांक निराशाजनक मात्रै होइन, राजनीतिक र संवैधानिक दृष्टिकोणले विवादास्पदसमेत छन्। लोकतान्त्रिक पद्धति, संवैधानिक प्रावधान र संघीय प्रणालीको भावनाविपरीत सरकारले शृंखलाबद्ध विवादास्पद निर्णय गरेको छ। प्रधानमन्त्रीको शपथग्रहण गर्नासाथ मन्त्रिपरिषद्ले समेत पूर्णता नपाउँदै अर्थ मन्त्रालयअन्तर्गतका राजस्व अनुसन्धान र सम्पत्ति शुद्धीकरण विभाग तथा गृह मन्त्रालयअन्तर्गतको राष्ट्रिय अनुसन्धान विभागजस्ता महत्वपूर्ण र संवेदनशील निकायलाई हतारहतारमा प्रधानमन्त्री कार्यालयमा स्थानान्तरण गरियो। प्रधानमन्त्री केपी ओलीको अतिरिक्त अभीष्ट छैन भने संघीय प्रणालीमा शक्तिको केन्द्रीकरण किन ? संविधानको भावनाअनुरूप राज्यको संघीयकरण तथा संघीय प्रणालीको सिद्धान्तका आधारमा राज्य सञ्चालन ओलीको प्रमुख संवैधानिक दायित्व थियो। प्रादेशिक तथा स्थानीय सरकारका लागि ओली सरकारले महत्वपूर्ण नीतिगत, संरचनागत र प्रणालीगत आधारशिला तयार गर्नुपर्ने थियो। तर संघीय प्रणाली असफल बनाउन ओलीले नै भूमिका निर्वाह गरेको आरोप प्रदेश २ का समाजवादी पार्टीका मुख्यमन्त्रीले मात्रै होइन, ओलीका विश्वासपात्र शंकर पोखरेल र शेरधन राईलगायत अन्य मुख्यमन्त्रीले समेत लगाएका छन्। नागरिक तथा मानव अधिकार र अभिव्यक्ति तथा प्रेस स्वतन्त्रताजस्ता लोकतान्त्रिक मूल्यमान्यतालाई कुण्ठित गर्ने उद्देश्यले विद्यमान कानुन संशोधन तथा विवादास्पद कानुन जारी गरेपछि सरकार सर्वसत्तावादी प्रवृत्तिको पर्दाफास भएको छ। निर्मला हत्याकाण्ड, वाइडबडी काण्ड, ३३ किलो सुनकाण्ड, बूढीगण्डकी काण्ड, बालुवाटार जग्गा काण्डलगायत यति बहुचर्चित काण्ड छन् कि सरकारको पर्याय नै काण्ड भएको छ। तर कांग्रेसले अपेक्षाकृत पर्दाफास गर्न सकेको छैन। निष्कर्ष जागरणको उद्देश्य र कार्यसूची सकारात्मक भए पनि उक्त उद्देश्य हासिल गर्न माथि उल्लिखित चार आयामलाई कांग्रेसले गम्भीरतापूर्वक आत्मसात गर्नु अपरिहार्य छ। कम्युनिस्ट सरकारको आलोचना मात्रै होइन, राज्य र पार्टी सञ्चालन क्रममा विगतमा भएका गल्ती तथा कमजोरीको सार्वजनिक आत्मालोचना गर्दै भविष्यमा पुनरावृत्त नगर्ने संकल्प गर्ने घडी पनि हो। उक्त संकल्पले पार्टी सुधार, रूपान्तरण र पुनर्जीवनको आधारशिला खडा गर्ने छ। कांग्रेस सुधार, रूपान्तरण र पुनर्जीवन प्रक्रिया प्रारम्भ भयो भने जागरण अभियानको महत्वपूर्ण उपलब्धि हुनेछ। कांग्रेसको नेतृत्वपंक्तिले उक्त वास्तविकतालाई आत्मसात गरी कांग्रेस रूपान्तरण र पुनर्जीवनको सूत्रपात गर्न सफल होला ?"
समृद्धिको सपना देखाउने मृगतृष्णा,"राष्ट्रपतिद्वारा हालै प्रस्तुत आगामी वर्षको नीति तथा कार्यक्रमले नेपाली जनतालाई तिर्खाएको अवस्थामा तातेको बालुवामा पुगेपछिका मृगहरू वा भीमसेनको सभाभवनको चरम सजावटमा अभ्यस्त भइनसकेको दुर्योधनलाई जस्तै बनाइदिएको छ। समृद्ध नेपाल र सुखी नेपालीको नारालाई सार्थक बनाउने, सन् २०२२ सम्ममा नेपाललाई अल्पविकसित राष्ट्रको तहबाट विकासोन्मुख राष्ट्रको तहमा अपग्रेड गर्नेजस्ता उद्देश्य पूरा गर्ने आधारका रूपमा नीति तथा कार्यक्रम सर्वोच्च संसद्समक्ष प्रस्तुत गरिएको हो। नेपाली जनतामाथिको उदाहरणका मृग वा दुर्योधन बनाइएका छन्। किनभने अपग्रेड गर्न अघि सारिएका कतिपय नीति तथा कार्यक्रम हास्यास्पद र आधारहीन देखिन्छन्। रेल र पानीजहाज कुदाउने, आत्मनिर्भर अर्थतन्त्र निर्माण गर्ने, पाँच वर्षभित्र विदेश जान नपर्ने अवस्था सिर्जना गर्ने, वित्तीय अनुशासनमा कडाइ गर्नेलगायतका नारा र सपना छरिएका छन्। तिनलाई प्राप्त गर्ने विश्वासिलो आधार खुलाउन सकिएको देखिन्न। काम गर्नुअगाडि बोल्ने र बोलेका कुरा नपुर्याउने रोग नेपालमा प्रशस्तै छ। भारतमा अहिले चुनावको सरगर्मी छ। सत्ता पक्ष र प्रतिपक्षी दलका नेताहरू एकअर्कालाई उछिन्ने रणनीतिमा तँछाडमछाड गरिरहेका छन्। यसो भए पनि असम्भव र गर्न नसकिने कुरा जनताका अगाडि बोल्दैनन्। त्यहाँका जनता राजनीतिमा चतुर छन्। नेपालीको दाँजोमा पढेलेखेका छन्। राजनीतिक रूपले अर्थ जे लगाए पनि विकास र सचेतनताका लागि अंग्रेजहरू तमाम भारतीयका लागि मार्गनिर्देशक बन्न सकेका देखिए। चेतना र चिन्तनको मार्गचित्र कोर्न कसैको निगरानीको आवश्यकता हुने रहेछ भन्ने शिक्षा भारतमा अंग्रेजहरूले दिएर गएका थिए। नेपालका नेताहरू सपना देखाउने र विकासलाई मृगतृष्णा बनाउनेतिर लागे। किनभने राजनीतिले विकाससँग अन्तरसम्बन्धित हुन पाएन वा विकासले राजनीतिले डोर्याएको बाटोमा हिँड्न पाएन। दुवै देशबीचको अन्तराल यही भयो। नेपालमा भाषण गर्दा भन्ने गरिन्छ दुई अंकको आर्थिक वृद्धि तर त्यसका लागि सिन्को भाचिँदैन। प्रयास गरिँदैन। दुई अंकको आर्थिक वृद्धिका लागि केके आवश्यक हुन्छ, कहाँ, कसले, कसरी गरेको छ विश्लेषण नगरी पहिल्यै भाषण गरिन्छ। विकासका लागि पहिलो कुरा शान्ति हुनुपर्यो। लगानीका लागि शान्ति भनेको लगानी डुब्दैन भन्ने विश्वसनीयता। अनि मात्र जनताका मनमा विकासमा लाग्ने बेला भयो भन्ने सोच आउँछ। त्यसमा सुशासनको प्रत्याभूति सरकारले दिनुपर्यो। साधारण खर्च गरिसकेपछि बचेको रकम विकासमा लगाउने सैद्धान्तिक अवधारणा भएजस्तै बिहानबेलुकाको रोजीरोटी र नियमित खर्चमा समस्या नभएको अवस्थामा मात्र बचेको रकम विकासमा लगाउने हो भन्ने अवधारणाले काम गर्छ। अहिले ६ प्रतिशतको आर्थिक वृद्धि भएको अंक देखाएर हुँदैन। यो अंक त ठूलो भूकम्प र भारतीय नाकाबन्दीरूपी ढोका थुनिएर एकैपटक निस्केकोे पानीको भेलजस्तो हो। आर्थिक वृद्धिलाई निरन्तरता दिन ठूलो मात्राको वैदेशिक सहयोग र लगानीको आवश्यकता हुन्छ। त्यसका लागि दाताहरू हाम्रो कामगराइ, इमानदारी र पारदर्शितालाई पूर्वसर्त ठान्छन्। लगानी सम्मेलन र दातृ समुदायका बैठकहरूले यस्ता कुरालाई प्रत्यक्षपरोक्ष ढंगबाट हेरिरहेका र भनिरहेका छन्। यसमा हामी कति सुध्रियौं, कति सच्चियौं। वाइडबडी प्रकरण देउवाको नाम टाँसिएर समाचार प्रकाशित भएको भालिपल्टदेखि सेलाएजस्तो भयो। छानबिन गर्न गठित पराजुली आयोगका सदस्यहरूले नियुक्ति नै पाएनन्। बालुवाटार जग्गा प्रकरणमा सत्तापक्षीय नेताहरूका नाम मुछिएपछि फिका हुँुदै गएको आभास भएको छ। छानबिन आयोग गठन भएर प्रतिवेदन नदिएको अवस्थामा प्रधानमन्त्री नै फलानो निर्दोष छ भन्दै हिँड्छन्। राष्ट्रिय गौरवका आयोजनाको यथासमयमा समाप्ति नभएको कारण पत्ता लगाएर जुनसुकै तह वा निकायबाट भएको ढिलाइमा कारबाही गर्ने काम कहिल्यै भएन। यस्ता धेरै घटना दातृ निकाय र लगानीकर्ताले नोटिसमा राखिरहेका हुन्छन्। यस्तो अवस्थामा दोहोरो अंकको नारालाई मृगतृष्णा नभने के भन्ने ? गन्तीले दुईतिहाइको दुहाइ दिनुभन्दा काम गरेर देखाउने दृढता र उदाहरण बन्न सक्नु अहिलेको समयको माग र जनचाहना दुवै हो। ठेकेदार र सरकारबीच जुहारी चलेको हुन्छ। ठेकेदार सरकारलाई र सरकार ठेकेदारलाई दोष दिने परम्परा अन्त्यका लागि माार्गचित्र खोइ ? नेपालले पूर्णरूपमा विश्वव्यापीकरणको बाटो पछ्याएको छ। विश्वव्यापीकरणको सफलता आयातमा होइन निर्यातमा निर्भर हुन्छ। नेपालसँग कुबेतको जस्तो तेल र अजरबैजानको जस्तो ग्यास छैन। तर पनि विश्वव्यापीकरणलाई नछोडी आर्थिक समृद्धि हासिल गर्नैपर्ने अवस्था भनेछ। जे छ त्यसको आदर्श उपयोग गर्नैपर्छ। कृषि र उद्योगमा क्रमशः सुधार गर्ने र पर्यटनलाई पूर्वाधार पुर्याएर विकास गर्नेभन्दा अर्को विकल्प हँुदैन। जिल्ला सदरमुकाममा मोटर पुर्याउनुभन्दा मनाङजस्तो ६ हजार मात्र जनसंख्या भएको जिल्लामा मोटर पुर्याउनुभन्दा संरक्षण क्षेत्र नै बनाएर बढी लाभ लिन सकिने वास्तविकतामा हामी चुकिसकेका छौं। हिजो मात्र नेपालको प्रधानमन्त्रीको भियतनाम भ्रमणको पूर्वसन्ध्यामा एउटा टिप्पणी आएको थियो, नेपाल हिजोलाई हेर्छ, भियतनाम भोलिलाई हेर्छ। यिनै कुरालाई मनन गरेर नीति र कार्यक्रममा के विषय समेटिएको छ र के भनिएको छ ? भनिएको कुरा पूरा गर्ने आधारविश्वास के छ ? समृद्धिको श्रीगणेश त्यहींबाट हुन्छ। पाँच वर्षभित्र कृषिमा आश्रित दुईतिहाइ जनतालाई गैरकृषिमा लैजाने, कृृषिको उत्पादकत्व बढाई उत्पादनलाई दोब्बर बनाउने (नीति तथा कार्यक्रम दफा ३०), भूउपयोग नीति ल्याएर खण्डीकरण र अतिक्रमण रोक्ने, मल बीउको आपूर्ति गाउँपालिका वा नगरपालिकाले कृषि तथा पशुसेवा केन्द्रमार्फत समयमै उपलब्ध गराउने (दफा ३३) भनिएको छ। कृषिमा आ िश्रत दुइतिहाइलाई गैरकृषिमा लैजान उद्योग स्थापना हुनुपर्यो, त्यसका लागि लगानी चाहियो। लगानीका लागि शान्तिपूर्ण रूपमा उद्योग सञ्चाल नहुने वातावरण र लगानी नडुब्ने विश्वसनीयता हुनुपर्यो। भएकै उद्योग चलाउन नसक्ने भनेर उद्योग वाणिज्य महासंघ र उद्योग परिसंघका पदाधिकारी भनिरहेका छन्। संरक्षण नीति लिन सरकार विश्व व्यापार संगठनको सदस्य भएको नाताले पनि सक्दैन। आयात नभए राजस्व नआउने भएकाले सरकार आयातमा नियमन गर्न चाहँदैन। यो अवस्था मनन गरेर निकास निकाल्ने योजना, नीति तथा कार्यक्रममा आइदिएको भए आम जनता र लगानीकर्तालाई विश्वासमा लिन सकिन्थ्यो। समयमा मल, बीउ उपलब्ध गराउने भाषण र घोषणा धेरै वर्षदेखि भइरहेका छन्। एउटा मल कारखाना स्थापना गर्न सकिएको छैन। ऐनकानुनको तवाह देखाएर टेन्डर गर्दा फसिने डरले कुनै वर्ष पनि मल समयमा ल्याएर बेच्न सकिएको छैन। किसानलाई सहुलियत दिने कुरा त कता हो कता ! कजाकिस्तानले यस्तै एउटा विषयमा उल्लेखनीय निर्णय लिएको समाचार पढ्न पाइएको थियो। जसअनुसार (क) नयाँ उद्योग खोल्ने प्रक्रियालाई पाँच दिनमा टुंगो लगाउने (ख) अनलाइनबाट निवेदन र भन्सार दस्तुर लिने (ग) लगानीसम्बन्धी विवाद आएमा तीन महनाभित्र निर्णय लिइसक्ने। कजाकिस्तानले गरेजस्तै उद्योग प्रवर्धन गर्ने नीति लिने कुरा गर्नेबित्तिकै उल्लिखित किसिमका कार्यान्वयन नीति पनि सँगसँगै आउन सक्नुपथ्र्यो। त्यो नभएर नेपालमा आउने नीति तथा कार्यक्रममा सधैं कार्यक्रमबारे अध्ययन गर्ने, कार्यक्रम सञ्चालन गर्ने, तीव्रता दिनेजस्ता ललीपपी भाषिक छलाङ मात्र देखाउने परम्परा छ। यसपटकको नीति तथा कार्यक्रम पनि त्यसबाट मुक्त हुन सकेको छैन। बरु मेरो सरकार भनेर आत्मश्लाघा वा अद्वितीयता देखाउनेतिर जोड दिने हतारो देखिएको छ। नीति तथा कार्यक्रममा राम्रा विषय पनि समेटिएका छन्। योगदानमा आधारित सामाजिक कार्यक्रम, प्रधानमन्त्री रोजगार कार्यक्रम सराहनीय छन्। साथै, पाँच वर्षपछि वैदेशिक रोजगार जानु नपर्ने, मेगा र स्मार्ट सिटी निर्माण गर्ने, वैदेशिक नियोगहरूको औचित्य र आवश्यकता विश्लेषण गर्ने, जग्गाको खण्डीकरण रोक्ने, जलवायु परिवर्तन असर न्यूनीकरणका कार्यक्रम ल्याउनेजस्ता समसामयिक र जनोपयोगी कार्यक्रमको नाम लिइएको छ। तर तिनीहरूलाई तार्किक निष्कर्षमा पुर्याउने उपयुक्त कार्यक्रमको नामोल्लेख छैन। यस अर्थमा नीति तथा कार्यक्रमले पञ्चायती रबैयालाई निरन्तरता दिएको र भाषणमा मात्र सीमित छैन कसरी भन्ने ? समृद्धि र सुख नाराले आउने होइन। राज्यका सबै निकाय, पदाधिकारी र योजनाकार इमानदार हुनुपर्छ। त्यसका लागि जनोपयोगी नीति, दृढ र निष्पक्ष सरकार, कानुनको शासन एवं कार्यान्वयन गर्ने निकाय इमानदार हुनुपर्ने पूर्वसर्त हुन्छ। यसनिमित्त मलेसिया र सिंगापुरको उदाहरण काफी हुन्छ। नीति तथा कार्यक्रममा धेरै कुरा गर्नु र सपना बाँड्नुभन्दा गर्न सकिने दुईचार काम गर्न सके मात्र पनि जनविश्वास जित्न सकिन्छ। गन्तीले दुईतिहाइको दुहाइ दिनुभन्दा काम गरेर देखाउने दृढता र उदाहरण बन्न सक्नु अहिलेको समयको माग र जनचाहना दुवै हो। भारतले मेक इन इन्डिया को नारा दिएजस्तै नेपालले डु दिस वे को नारा दिएर नीति तथा कार्यक्रममा भनिएअनुसार नेपाल गुणस्तरको मानक तयार गरेर काम देखाउन सके मात्र समृद्ध नेपाल र सुखी नेपालीको नारा सार्थक हुन्छ। जनताको विश्वास जित्न सकिन्छ। त्यो नहँुदासम्म यो नीति तथा कार्यक्रम पनि अघिल्ला वर्षहरूमा आएजस्तै निरन्तरताको शृंखला मात्र गनिनेछ र जनताले मृग वा दुर्योधनको उदाहरण बनिरहनुपर्ने छ।"
मुम्बईलाई आईपीएल उपाधि,"हैदराबाद : १२ अौँ संस्करणको इन्डियन प्रिमियर लिग (आईपीएल) क्रिकेटको उपाधि मुम्बई इन्डियन्सले जितेको छ । आइतबार राति हैदराबादमा भएको फाइनलमा चेन्नई सुपर किङ्सलाई एक रनले पराजित गर्दै मुम्बईले चौथो पटक उपाधि जितेको हो । २०औं ओभरको अन्तिम बलमा लासिथ मालिंगाले चेन्नईका शार्दुल ठाकुरलाई एलबीडब्लुको धरापमा पार्दै मुम्बईलाई रोमाञ्चक जित दिलाए । टस जितेर पहिले ब्याटिङ गरेको मुम्बईले निर्धारित २० ओभरमा आठ विकेट गुमाएर एक सय ४९ रन बनायो । मुम्बईका काइरन पोलार्डले अविजित ४१ रन बनाए । क्विन्टन डी ककले २९, इसन किसनले २३, हार्दिक पान्ड्याले १६, कप्तान रोहित शर्मा र सूर्यकुमार यादवले समान १५१५ रन जोडे । चेन्नईका दीपक चाहरले तीन तथा शार्दुल ठाकुर र इमरान ताहिरले दुईदुई विकेट लिए । एक सय ५० रनको लक्ष्य पछ्याएको चेन्नईका सेन वाटसनले ८० रन बनाए पनि टोलीलाई जिताउन सकेनन् । फाप डु प्लेसिसले २६ र ड्वेन ब्राभोले १५ रन बनाए । मुम्बईका जसप्रित बुमराहले दुई तथा कुणाल पाड्या, लासिथ मालिंगा र राहुल चाहरले एकएक विकेट लिए । आईपीएलको फाइनलमा मुम्बई र चेन्नईबीच भिडन्त भएको यो चौथो पटक हो । सन् २०१० मा भएको फाइनलमा चेन्नईले मुम्बईलाई हराएको थियो । त्यसपछि सन् २०१३ र सन् २०१५ मा भएको फाइनलमा मुम्बईले चेन्नईलाई हराउँदै उपाधि हात पारेको थियो । प्रतियोगिताको १२औं संस्करणको फाइनल सकिनुअघि साविक विजेता चेन्नई र मुम्बई दुवैले तीनतीन पटक उपाधि जितेका थिए । यसैगरी सन् २००८ देखि सुरु भएको आईपीएलमा कोलकाता नाइट राइडर्सले दुई तथा राजस्थान रोयल्स, डेक्कन चार्जर्स र सनराइजस् हैदराबादले एकएक पटक उपाधि चुमेका छन् । यसपटक प्रतियोगिताको पहिलो क्वालिफायरमा चेन्नईलाई नै हराउँदै मुम्बई फाइनलमा पुगेको थियो । चेन्नईले भने दोस्रो क्वालिफायर खेलमा दिल्ली क्यापिटल्सलाई हराउँदै फाइनलमा स्थान बनाएको थियो । यसपटक प्रतियोगिताको पहिलो हुने टोलीले २५ करोड भारतीय रुपैयाँ (४० करोड नेपाली रुपैयाँ) पुरस्कार हात पायो । यसैगरी दोस्रो हुने टोलीले १२ करोड ५० लाख भारतीय रुपैयाँ (२० करोड नेपाली रुपैयाँ) पुरस्कार प्राप्त गयो । प्रतियोगितामा तेस्रो हुने टोली दिल्ली क्यापिटल्सले १० करोड ५० लाख भारतीय रुपैयाँ पुरस्कार पायो भने चौथो हुने टोली सनराइजर्स हैदराबादको भागमा आठ करोड ५० लाख भारतीय रुपैयाँ पुरस्कार पयो ।"
इङ्लिस प्रिमियर लिगमा म्यान्चेस्टर सिटीले उपाधि जोगायो,"लन्डन : इङ्लिस प्रिमियर लिग फुटबल प्रतियोगिताको उपाधि म्यानचेस्टर सिटीले जितेको छ । म्यानचेस्टर सिटीले आइतबार राति खेलिएको आफ्नो अन्तिम खेलमा तुलनात्मक रुपमा कमजोर प्रतिद्वन्द्वी ब्राइटनलाई उसैको मैदानमा ४१ गोलले हरायो । उक्त जितसँगै म्यानचेस्टर सिटी प्रिमियर लिगको उपाधि जोगाउन सफल भयो । म्यानचेस्टर सिटी सन् २००९ पछि लगातार दुईपटक उपाधि जित्ने पहिलो टोली हो । उपाधि जोगाउन म्यानचेस्टर सिटीले अन्तिम खेल जित्नै पर्ने दबाब थियो । उपाधिको होडमा रहेको लिभरपुलले पनि अन्तिम खेलमा जित हात पायो । तर, म्यानचेस्टर सिटीको जितसँगै लिभरपुलको उपाधि सपना चकनाचुर बन्न पुग्यो । लिभरपुलले आफ्नो अन्तिम खेलमा घरेलु मैदानको फाइदा उठाउँदै उल्भरह्याम्पटनलाई २० गोलले हरायो । खेल सुरु भएको २७औं मिनेटमा पहिलो गोल खाएको म्यानचेस्टर सिटीले त्यसपछि खेलमा उत्कृष्ट पुनरागमन गरेको थियो । ब्राइटनका लागि ग्लेन मुरेले पहिलो गोल गरेका थिए । म्यानचेस्टर सिटीका लागि २८औं मिनेटमा सर्जियो एग्वेरोले जवाफी गोल गरे । ३८औं मिनेटमा आयमेरिक लापोर्टले म्यानचेस्टर सिटीको अग्रता दोब्बर बनाए । ६३औं मिनेटमा रियाद माहरेजले तेस्रो गोल गरे भने ७२औं मिनेटमा ईकी गुन्डोगनले चौथो गोल थपेका थिए । अर्को खेलमा लिभरपुलका लागि भने दुवै गोल साडियो मानेले गरेका थिए । अन्तिम चरणको खेलको समाप्तिपछि म्यानचेस्टर सिटी (९८ अंक) पहिलो, लिभरपुल (९७ अंक) दोस्रो, चेल्सी (७२ अंक) तेस्रो र टोट्टनहाम (७१ अंक) चौथो हुँदै आगामी सिजनको च्याम्पियन्स लिगमा छनोट भए । पाँचौं भएको आर्सनल (७० अंक) र छैटौं भएको म्यानचेस्टर युनाइटेड (६६ अंक) भने आगामी सिजनको युरोपा लिगका लागि छनोट भए । कार्डिफ सिटी, फुलहाम र हडर्सफिल्ड टाउन रेलिगेसनमा परेर तल्लो डिभिजनमा घटुवा भए । अन्तिम चरणको खेलमा आर्सनलले बर्नलीलाई उसैको मैदानमा ३१ ले हरायो भने चेल्सीलाई लेस्टर सिटीले गोलरहित बराबरीमा रोक्यो । म्यानचेस्टर युनाइटेड भने कार्डिफ सिटीसँग उसैको मैदानमा २० गोलले पराजित भयो । टोट्टनहाम भने घरेलु मैदानमा एभर्टनसँग २२ गोलको बराबरीमा रोकियो ।"
रुपन्देही लनटेनिस संघमा विवाद,"बुटवल : आठौं राष्ट्रिय खेलकुदमा निर्माण गरिएको टेनिस कोर्ट र सदस्यताको विषयलाई लिएर रूपन्देही लन टेनिस संघमा विवाद बढेको छ। तदर्थ समितिका अध्यक्ष अशोक गुरुङले चार वर्षसम्म अधिवेशन नगराएको भन्दै अन्य पदाधिकारीले लिखित निवेदन दिएका थिए। निवेदनपछि आह्वान भएको अधिवेशन हिसाब मिलान र सदस्यता विवादका कारण स्थगित भएको छ। विधानअनुसार तीनतीन वर्षमा अधिवेशन गर्नुपर्ने उल्लेख भए पनि रुपन्देही संघ चार वर्षदेखि तदर्थ समितिमै छ। संघका अधिकांश सदस्यले अधिवेशन आह्वान गर्न बारम्बार आग्रह गरेपछि अध्यक्ष अशोक गुरुङले अधिवेशन आह्वान गरेका थिए। संघमा १५ सदस्य छन्। तीमध्ये पदाधिकारीसहित १२ जनाले अधिवेशन गर्न माग गरेका थिए। वैशाख १६ गते अधिवेशन आह्वान भए पनि हिसाब मिलान र सदस्यता विवाद बढेको छ। अध्यक्ष गुरुङ आफू अल्पमतमा परेपछि लन टेनिस कोर्ट आसपासका बासिन्दालाई सदस्यता दिने पक्षमा रहेको आरोप लगाइएको छ। तर अधिवेशनकै दिन सदस्यता विस्तार गर्न नहुने भन्दै अन्य सदस्यले आपत्ति जनाएपछि अधिवेशन स्थगित भएको हो। अधिवेशनको माग गर्दै उपाध्यक्ष मनोजकुमार बस्नेत, सचिव गोपाल ज्ञवाली, कोषाध्यक्ष अर्जुन गुरुङ, सदस्यहरू अब्दुल सहमद मिया, रामबहादुर विक, सञ्जयप्रकाश श्रेष्ठ, अनिल सेञ्चुरी, शेषमणि चौधरी, भीष्म काउचा, सविता विक, सबर मिया र सल्लाहकार दीर्घबहादुर केसीले चैत महिनामा खेलकुद विकास समिति रुपन्देही र नेपाल लनटेनिस संघमा निवेदन दिएका थिए। निवेदन दिएपछि चैत २३ मा अधिवेशन मिति तोकिएको थियो। सो मितिमा अधिवेशन हुन नसकेपछि केन्द्रको आग्रहमा वैशाख १६ गते अधिवेशन आह्वान भएको थियो। अधिवेशनका लागि टेनिस संघले खेलकुद विकास समितिलाई प्रतिनिधिका रूपमा पठाएको थियो। अधिवेशनको उद्घाटन सत्र चलिरहेका बेला अध्यक्ष गुरुङले सदस्यता विस्तार र कोर्ट निर्माणको रकम दिनुपर्ने माग गरेका थिए। आठौं राष्ट्रिय खेलकुदका लागि देवीनगरमा दुईवटा कोर्ट निर्माणका लागि ७० लाख बजेट विनियोजन भएको थियो। अध्यक्ष गुरुङले कोर्ट निर्माणमा आफ्नो व्यक्तिगत रकम खर्च भएको भन्दै करिब १५ लाख रुपैयाँ संघले जिम्मा लिनुपर्ने बताएका थिए। उपभोक्ता समितिबाट काम गराउँदा बढी रकम खर्च भएको छ, सो रकम संघले जिम्मा लिनुपर्छ, उनले भने। संघका बहुमत सदस्यले सदस्यता विस्तारका लागि पूर्वसूचना हुनुपर्ने अडान राखेका छन्। गुरुङ भने कोर्ट निर्माणमा स्थानीय क्लबहरूको सहयोग रहेकाले उनीहरूलाई समेत सदस्यता दिनुपर्ने बताउँछन। रुपन्देही खेलकुद विकास समितिका अध्यक्ष योग गुरुङले आन्तरिक समस्याले अधिवेशन रोकिएको भन्दै समस्या समाधान गरिने बताए। आन्तरिक समस्याले अधिवेशन रोकिएको हो, छलफल भइरहेको छ। समस्या समाधान हुन्छ, उनले भने। संघका पदाधिकारी र सदस्यहरूले कोर्ट बनाउन खर्च भएको भनिएको रकमको जिम्मा लिन नसकिने बताएका छन्। कार्यसमिति सदस्य शेषनारायण चौधरीले अध्यक्ष एक्लैले काम गरेकाले त्यसको जिम्मा लिन नसकिने बताए। पहिला हामीलाई जानकारी नै दिनुभएन। अहिले एक करोडजति खर्च भएको छ भनेर हिसाब देखाउनुभएको छ, उनले भने, यसको जिम्मा लिन सकिँदैन। अध्यक्ष गुरुङले हिसाबकिताब नमिलेसम्म अधिवेशन हुन नसक्ने बताए। कोर्ट निर्माणको हिसाब मिलान गरेपछि अधिवेशन गर्छौं, उनले भने। खेलाडीहरूले संघलाई बलियो बनाउन विवाद अन्त्य गरी अधिवेशन गर्नुपर्ने माग गरेका छन्।"
नम्बर एकको होडमा भुवन र सञ्जय,"काठमाडौं : वैशाख ३० देखि गोकर्ण गल्फ क्लबमा सुरु हुने सूर्य नेपाल प्रिमियर गल्फ च्याम्पियनसिपमा प्रोफेसनल गल्फरहरूले १२ लाख ६० हजार रुपैयाँ पुरस्कारका लागि आफ्नो दाबेदारी प्रस्तुत गर्ने छन्। नम्बर एक खेलाडी शिवराम श्रेष्ठको अनुपस्थितिमा अन्य गल्फरलाई नम्बर एक खेलाडीको ताज पहिरिने सुनौलो अवसर जुरेको छ। त्यसका दाबेदार हुन्, भुवन नगरकोटी र सञ्जय लामा। साविक विजेता भुवन नगरकोटी उपाधि रक्षा गर्दै पहिलो पटक नम्बर एक खेलाडी बन्न चाहन्छन्। गत सिजन तीन उपाधि जित्दै करिअरकै उत्कृष्ट प्रदर्शन गरेका उनी यो सिजनमा उपाधिविहीन छन्। सूर्य नेपाल च्यालेन्जमा उनी एमेच्योर खेलाडी सुवास तामाङसँग एक स्ट्रोकले पछि परे। सूर्य नेपाल एनपीजीए टुर च्याम्पियनसिपमा संयुक्त रूपमा दोस्रो हुँदा सूर्य नेपाल एनपीजीए म्याच प्लेमा पनि दोस्रो स्थानमा नै समेटिए। यो सिजनको प्रदर्शनमा भुवन आफैं निराश छन्। लामो आइरनमा संघर्ष गरिरहनु परेको र फोकस हुन नसकेकाले नतिजा आउन नसकेको उनी बताउँछन्। पछिल्लो समय क्लब परिवर्तन र घरेलु कोर्सले गर्दा आशावादी छन्, भुवन। प्रो सञ्जय र एमेच्योर खेलाडीलाई उनले चुनौती मानेका छन्। सञ्जय लामा नेपाली गल्फमा एकरूपताको प्रदर्शन गरिराख्न माहिर खेलाडी हुन्। उपाधि संख्यालाई चुल्याउन नसके पनि अधिकांश प्रतियोगितामा उत्कृष्ट पाँचमा उभ्याउन सक्षम छन्। यो सिजन आठै प्रतियोगिता खेलेका सञ्जयका लागि विशेष रह्यो। पछिल्लो चार वर्षमा पहिलो पटक सूर्य नेपाल टुरमा उपाधि जिते सञ्जयले। सूर्य नेपाल वेस्टर्न ओपनको सफलताले उपाधि खडेरी पनि तोडे। उनले उपाधि संख्या चार पुर्याएका छन्। एमेच्योर टंकबहादुर कार्कीले जितेको सूर्य नेपाल एनपीजीए टुर च्याम्पियनसिपमा दोस्रो भए। सूर्य नेपाल इस्टर्न ओपन र पाइलट गल्फर्स एनपीजीए चौथो स्थानमा पूरा गरे।"
नम्बर एकको होडमा भुवन र सञ्जय,"काठमाडौं : वैशाख ३० देखि गोकर्ण गल्फ क्लबमा सुरु हुने सूर्य नेपाल प्रिमियर गल्फ च्याम्पियनसिपमा प्रोफेसनल गल्फरहरूले १२ लाख ६० हजार रुपैयाँ पुरस्कारका लागि आफ्नो दाबेदारी प्रस्तुत गर्ने छन्। नम्बर एक खेलाडी शिवराम श्रेष्ठको अनुपस्थितिमा अन्य गल्फरलाई नम्बर एक खेलाडीको ताज पहिरिने सुनौलो अवसर जुरेको छ। त्यसका दाबेदार हुन्, भुवन नगरकोटी र सञ्जय लामा। साविक विजेता भुवन नगरकोटी उपाधि रक्षा गर्दै पहिलो पटक नम्बर एक खेलाडी बन्न चाहन्छन्। गत सिजन तीन उपाधि जित्दै करिअरकै उत्कृष्ट प्रदर्शन गरेका उनी यो सिजनमा उपाधिविहीन छन्। सूर्य नेपाल च्यालेन्जमा उनी एमेच्योर खेलाडी सुवास तामाङसँग एक स्ट्रोकले पछि परे। सूर्य नेपाल एनपीजीए टुर च्याम्पियनसिपमा संयुक्त रूपमा दोस्रो हुँदा सूर्य नेपाल एनपीजीए म्याच प्लेमा पनि दोस्रो स्थानमा नै समेटिए। यो सिजनको प्रदर्शनमा भुवन आफैं निराश छन्। लामो आइरनमा संघर्ष गरिरहनु परेको र फोकस हुन नसकेकाले नतिजा आउन नसकेको उनी बताउँछन्। पछिल्लो समय क्लब परिवर्तन र घरेलु कोर्सले गर्दा आशावादी छन्, भुवन। प्रो सञ्जय र एमेच्योर खेलाडीलाई उनले चुनौती मानेका छन्। सञ्जय लामा नेपाली गल्फमा एकरूपताको प्रदर्शन गरिराख्न माहिर खेलाडी हुन्। उपाधि संख्यालाई चुल्याउन नसके पनि अधिकांश प्रतियोगितामा उत्कृष्ट पाँचमा उभ्याउन सक्षम छन्। यो सिजन आठै प्रतियोगिता खेलेका सञ्जयका लागि विशेष रह्यो। पछिल्लो चार वर्षमा पहिलो पटक सूर्य नेपाल टुरमा उपाधि जिते सञ्जयले। सूर्य नेपाल वेस्टर्न ओपनको सफलताले उपाधि खडेरी पनि तोडे। उनले उपाधि संख्या चार पुर्याएका छन्। एमेच्योर टंकबहादुर कार्कीले जितेको सूर्य नेपाल एनपीजीए टुर च्याम्पियनसिपमा दोस्रो भए। सूर्य नेपाल इस्टर्न ओपन र पाइलट गल्फर्स एनपीजीए चौथो स्थानमा पूरा गरे।"
रुपन्देही लनटेनिस संघमा विवाद,"बुटवल : आठौं राष्ट्रिय खेलकुदमा निर्माण गरिएको टेनिस कोर्ट र सदस्यताको विषयलाई लिएर रूपन्देही लन टेनिस संघमा विवाद बढेको छ। तदर्थ समितिका अध्यक्ष अशोक गुरुङले चार वर्षसम्म अधिवेशन नगराएको भन्दै अन्य पदाधिकारीले लिखित निवेदन दिएका थिए। निवेदनपछि आह्वान भएको अधिवेशन हिसाब मिलान र सदस्यता विवादका कारण स्थगित भएको छ। विधानअनुसार तीनतीन वर्षमा अधिवेशन गर्नुपर्ने उल्लेख भए पनि रुपन्देही संघ चार वर्षदेखि तदर्थ समितिमै छ। संघका अधिकांश सदस्यले अधिवेशन आह्वान गर्न बारम्बार आग्रह गरेपछि अध्यक्ष अशोक गुरुङले अधिवेशन आह्वान गरेका थिए। संघमा १५ सदस्य छन्। तीमध्ये पदाधिकारीसहित १२ जनाले अधिवेशन गर्न माग गरेका थिए। वैशाख १६ गते अधिवेशन आह्वान भए पनि हिसाब मिलान र सदस्यता विवाद बढेको छ। अध्यक्ष गुरुङ आफू अल्पमतमा परेपछि लन टेनिस कोर्ट आसपासका बासिन्दालाई सदस्यता दिने पक्षमा रहेको आरोप लगाइएको छ। तर अधिवेशनकै दिन सदस्यता विस्तार गर्न नहुने भन्दै अन्य सदस्यले आपत्ति जनाएपछि अधिवेशन स्थगित भएको हो। अधिवेशनको माग गर्दै उपाध्यक्ष मनोजकुमार बस्नेत, सचिव गोपाल ज्ञवाली, कोषाध्यक्ष अर्जुन गुरुङ, सदस्यहरू अब्दुल सहमद मिया, रामबहादुर विक, सञ्जयप्रकाश श्रेष्ठ, अनिल सेञ्चुरी, शेषमणि चौधरी, भीष्म काउचा, सविता विक, सबर मिया र सल्लाहकार दीर्घबहादुर केसीले चैत महिनामा खेलकुद विकास समिति रुपन्देही र नेपाल लनटेनिस संघमा निवेदन दिएका थिए। निवेदन दिएपछि चैत २३ मा अधिवेशन मिति तोकिएको थियो। सो मितिमा अधिवेशन हुन नसकेपछि केन्द्रको आग्रहमा वैशाख १६ गते अधिवेशन आह्वान भएको थियो। अधिवेशनका लागि टेनिस संघले खेलकुद विकास समितिलाई प्रतिनिधिका रूपमा पठाएको थियो। अधिवेशनको उद्घाटन सत्र चलिरहेका बेला अध्यक्ष गुरुङले सदस्यता विस्तार र कोर्ट निर्माणको रकम दिनुपर्ने माग गरेका थिए। आठौं राष्ट्रिय खेलकुदका लागि देवीनगरमा दुईवटा कोर्ट निर्माणका लागि ७० लाख बजेट विनियोजन भएको थियो। अध्यक्ष गुरुङले कोर्ट निर्माणमा आफ्नो व्यक्तिगत रकम खर्च भएको भन्दै करिब १५ लाख रुपैयाँ संघले जिम्मा लिनुपर्ने बताएका थिए। उपभोक्ता समितिबाट काम गराउँदा बढी रकम खर्च भएको छ, सो रकम संघले जिम्मा लिनुपर्छ, उनले भने। संघका बहुमत सदस्यले सदस्यता विस्तारका लागि पूर्वसूचना हुनुपर्ने अडान राखेका छन्। गुरुङ भने कोर्ट निर्माणमा स्थानीय क्लबहरूको सहयोग रहेकाले उनीहरूलाई समेत सदस्यता दिनुपर्ने बताउँछन। रुपन्देही खेलकुद विकास समितिका अध्यक्ष योग गुरुङले आन्तरिक समस्याले अधिवेशन रोकिएको भन्दै समस्या समाधान गरिने बताए। आन्तरिक समस्याले अधिवेशन रोकिएको हो, छलफल भइरहेको छ। समस्या समाधान हुन्छ, उनले भने। संघका पदाधिकारी र सदस्यहरूले कोर्ट बनाउन खर्च भएको भनिएको रकमको जिम्मा लिन नसकिने बताएका छन्। कार्यसमिति सदस्य शेषनारायण चौधरीले अध्यक्ष एक्लैले काम गरेकाले त्यसको जिम्मा लिन नसकिने बताए। पहिला हामीलाई जानकारी नै दिनुभएन। अहिले एक करोडजति खर्च भएको छ भनेर हिसाब देखाउनुभएको छ, उनले भने, यसको जिम्मा लिन सकिँदैन। अध्यक्ष गुरुङले हिसाबकिताब नमिलेसम्म अधिवेशन हुन नसक्ने बताए। कोर्ट निर्माणको हिसाब मिलान गरेपछि अधिवेशन गर्छौं, उनले भने। खेलाडीहरूले संघलाई बलियो बनाउन विवाद अन्त्य गरी अधिवेशन गर्नुपर्ने माग गरेका छन्।"
मुम्बईलाई आईपीएल उपाधि,"हैदराबाद : १२ अौँ संस्करणको इन्डियन प्रिमियर लिग (आईपीएल) क्रिकेटको उपाधि मुम्बई इन्डियन्सले जितेको छ । आइतबार राति हैदराबादमा भएको फाइनलमा चेन्नई सुपर किङ्सलाई एक रनले पराजित गर्दै मुम्बईले चौथो पटक उपाधि जितेको हो । २०औं ओभरको अन्तिम बलमा लासिथ मालिंगाले चेन्नईका शार्दुल ठाकुरलाई एलबीडब्लुको धरापमा पार्दै मुम्बईलाई रोमाञ्चक जित दिलाए । टस जितेर पहिले ब्याटिङ गरेको मुम्बईले निर्धारित २० ओभरमा आठ विकेट गुमाएर एक सय ४९ रन बनायो । मुम्बईका काइरन पोलार्डले अविजित ४१ रन बनाए । क्विन्टन डी ककले २९, इसन किसनले २३, हार्दिक पान्ड्याले १६, कप्तान रोहित शर्मा र सूर्यकुमार यादवले समान १५१५ रन जोडे । चेन्नईका दीपक चाहरले तीन तथा शार्दुल ठाकुर र इमरान ताहिरले दुईदुई विकेट लिए । एक सय ५० रनको लक्ष्य पछ्याएको चेन्नईका सेन वाटसनले ८० रन बनाए पनि टोलीलाई जिताउन सकेनन् । फाप डु प्लेसिसले २६ र ड्वेन ब्राभोले १५ रन बनाए । मुम्बईका जसप्रित बुमराहले दुई तथा कुणाल पाड्या, लासिथ मालिंगा र राहुल चाहरले एकएक विकेट लिए । आईपीएलको फाइनलमा मुम्बई र चेन्नईबीच भिडन्त भएको यो चौथो पटक हो । सन् २०१० मा भएको फाइनलमा चेन्नईले मुम्बईलाई हराएको थियो । त्यसपछि सन् २०१३ र सन् २०१५ मा भएको फाइनलमा मुम्बईले चेन्नईलाई हराउँदै उपाधि हात पारेको थियो । प्रतियोगिताको १२औं संस्करणको फाइनल सकिनुअघि साविक विजेता चेन्नई र मुम्बई दुवैले तीनतीन पटक उपाधि जितेका थिए । यसैगरी सन् २००८ देखि सुरु भएको आईपीएलमा कोलकाता नाइट राइडर्सले दुई तथा राजस्थान रोयल्स, डेक्कन चार्जर्स र सनराइजस् हैदराबादले एकएक पटक उपाधि चुमेका छन् । यसपटक प्रतियोगिताको पहिलो क्वालिफायरमा चेन्नईलाई नै हराउँदै मुम्बई फाइनलमा पुगेको थियो । चेन्नईले भने दोस्रो क्वालिफायर खेलमा दिल्ली क्यापिटल्सलाई हराउँदै फाइनलमा स्थान बनाएको थियो । यसपटक प्रतियोगिताको पहिलो हुने टोलीले २५ करोड भारतीय रुपैयाँ (४० करोड नेपाली रुपैयाँ) पुरस्कार हात पायो । यसैगरी दोस्रो हुने टोलीले १२ करोड ५० लाख भारतीय रुपैयाँ (२० करोड नेपाली रुपैयाँ) पुरस्कार प्राप्त गयो । प्रतियोगितामा तेस्रो हुने टोली दिल्ली क्यापिटल्सले १० करोड ५० लाख भारतीय रुपैयाँ पुरस्कार पायो भने चौथो हुने टोली सनराइजर्स हैदराबादको भागमा आठ करोड ५० लाख भारतीय रुपैयाँ पुरस्कार पयो ।"
इङ्लिस प्रिमियर लिगमा म्यान्चेस्टर सिटीले उपाधि जोगायो,"लन्डन : इङ्लिस प्रिमियर लिग फुटबल प्रतियोगिताको उपाधि म्यानचेस्टर सिटीले जितेको छ । म्यानचेस्टर सिटीले आइतबार राति खेलिएको आफ्नो अन्तिम खेलमा तुलनात्मक रुपमा कमजोर प्रतिद्वन्द्वी ब्राइटनलाई उसैको मैदानमा ४१ गोलले हरायो । उक्त जितसँगै म्यानचेस्टर सिटी प्रिमियर लिगको उपाधि जोगाउन सफल भयो । म्यानचेस्टर सिटी सन् २००९ पछि लगातार दुईपटक उपाधि जित्ने पहिलो टोली हो । उपाधि जोगाउन म्यानचेस्टर सिटीले अन्तिम खेल जित्नै पर्ने दबाब थियो । उपाधिको होडमा रहेको लिभरपुलले पनि अन्तिम खेलमा जित हात पायो । तर, म्यानचेस्टर सिटीको जितसँगै लिभरपुलको उपाधि सपना चकनाचुर बन्न पुग्यो । लिभरपुलले आफ्नो अन्तिम खेलमा घरेलु मैदानको फाइदा उठाउँदै उल्भरह्याम्पटनलाई २० गोलले हरायो । खेल सुरु भएको २७औं मिनेटमा पहिलो गोल खाएको म्यानचेस्टर सिटीले त्यसपछि खेलमा उत्कृष्ट पुनरागमन गरेको थियो । ब्राइटनका लागि ग्लेन मुरेले पहिलो गोल गरेका थिए । म्यानचेस्टर सिटीका लागि २८औं मिनेटमा सर्जियो एग्वेरोले जवाफी गोल गरे । ३८औं मिनेटमा आयमेरिक लापोर्टले म्यानचेस्टर सिटीको अग्रता दोब्बर बनाए । ६३औं मिनेटमा रियाद माहरेजले तेस्रो गोल गरे भने ७२औं मिनेटमा ईकी गुन्डोगनले चौथो गोल थपेका थिए । अर्को खेलमा लिभरपुलका लागि भने दुवै गोल साडियो मानेले गरेका थिए । अन्तिम चरणको खेलको समाप्तिपछि म्यानचेस्टर सिटी (९८ अंक) पहिलो, लिभरपुल (९७ अंक) दोस्रो, चेल्सी (७२ अंक) तेस्रो र टोट्टनहाम (७१ अंक) चौथो हुँदै आगामी सिजनको च्याम्पियन्स लिगमा छनोट भए । पाँचौं भएको आर्सनल (७० अंक) र छैटौं भएको म्यानचेस्टर युनाइटेड (६६ अंक) भने आगामी सिजनको युरोपा लिगका लागि छनोट भए । कार्डिफ सिटी, फुलहाम र हडर्सफिल्ड टाउन रेलिगेसनमा परेर तल्लो डिभिजनमा घटुवा भए । अन्तिम चरणको खेलमा आर्सनलले बर्नलीलाई उसैको मैदानमा ३१ ले हरायो भने चेल्सीलाई लेस्टर सिटीले गोलरहित बराबरीमा रोक्यो । म्यानचेस्टर युनाइटेड भने कार्डिफ सिटीसँग उसैको मैदानमा २० गोलले पराजित भयो । टोट्टनहाम भने घरेलु मैदानमा एभर्टनसँग २२ गोलको बराबरीमा रोकियो ।"
