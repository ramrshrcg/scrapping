शीर्षक,विवरण
यो जिम्मेवारी सरकारको होइन ?,"राज्यका सम्पत्ति र सम्पदा सम्हाल्ने, जगेर्ना गर्ने, तिनलाई नष्ट हुन, गायब हुन र दुरुपयोग हुन नदिई राष्ट्रहितमा उपयोग गर्ने जिम्मेवारी सरकारको हो देशभित्र र बाहिरका राज्यका सम्पत्ति र सम्पदा सम्हाल्ने, जगेर्ना गर्ने, तिनलाई नष्ट हुन, गायब हुन र दुरुपयोग हुन नदिने र राष्ट्रका हितमा तिनको उपयोग गर्ने जिम्मेवारी सरकारको हो। ती सबैमाथि नजिकबाट निरन्तर नजर लगाइराख्ने र तिनमा कसैको वक्रदृष्टि पर्न नदिई निरन्तर खबरदारी गरिरहने दायित्व पनि सरकारको हो। अर्थात् त्यस्ता सम्पत्ति र सम्पदामाथि सरकारको दह्रो ढंगको हक दाबी भइरहनुपर्छ ताकि तिनमा अरू कसैले नजर लगाउने आँट नगरून्। यो सरकारको प्राथमिक दायित्वभित्रको विषय हो। यस सन्दर्भमा नेपालको अवस्था हेर्ने हो भने धिक्कार्नुपर्ने छ। सरकारको बेवास्ता, अकर्मण्यता र निष्क्रियता भनौं वा चरम लापरबाहीका कारणले नेपालका विगतदेखिका सरकारहरूले नेपालको भूमि र सिमानासमेतको संरक्षण गर्न नसकेको लाजमर्दो अवस्था छ। आफ्नो भूमि कब्जा गरिएको र सिमाना मिचिएका घटना लगातार भइरहँदा र सञ्चारमाध्यममा त्यसका समाचार आइरहँदासमेत सरकारहरूले खबरदारीसम्म नगरिरहेको अवस्था हेरिरहन आज नेपाल र नेपाली जनता अभिशप्त छन्। हामीले सिमाना खाली छाडेर सुरक्षाकर्मीलाई पूर्वहाकिमहरूको घरेलु कामदारका रूपमा खटाउने गरिरहेका छौं। दुनियाँका सबै मुलुकले बन्दुकधारी सुरक्षाकर्मीलाई चनाखो र सजग भएर अहोरात्र सिमानाको रखबारी गर्न खटाउने गरेको हामीले देखेका, सुनेका छौं। भारतजस्तो मिचाहा प्रवृत्ति भएको मुलुकसँग खुला सिमाना भएको नेपालले सिमानाका सम्बन्धमा अझ संवेदनशील हुनुपर्ने होइन ? तर नेपाल भने सिमानाका सम्बन्धमा अति नै गैरजिम्मेवार छ। सरकारहरू यस्ता सर्वोच्च महत्वका विषयमा समेत आफ्नो दायित्व निर्वाह गर्न चुक्दै आइरहेका छन् भने त्योभन्दा तलका विभिन्न विषयका सुरक्षा, संरक्षण, जगेर्ना, हकदाबी, संवद्र्धन आदि गर्नुपर्ने अनगिन्ती अधिकार, दायित्व, सम्पत्ति र सम्पदाहरूको त कुरै भएन। यसबाट राज्यले असीमित हानिनोक्सानी र क्षति बेहोरिरहेको चर्चै गर्नुपरेन। कोशी, गण्डक र महाकाली सन्धिअनुसार नेपालले पाउने भनिएको पानी, बिजुली, सडक र अन्य कुरा नेपालले नपाइरहेको जानकारी सञ्चारमाध्यमले दिइरहन्छन् तर त्यस्ता संवेदनशील जानकारीहरू सधैं सरकारी बेवास्ताका सिकार हुँदै आएका छन्। अवस्था जहाँको तहीं रहने गरेको छ। सरकारको तर्फबाट त्यसमा कुनै चासो र चिन्ता देखाउने र अधिकार प्राप्त गर्न पहल गर्ने काम हुने गरेको देखिँदैन। त्यसैगरी सरकारी स्वामित्व र गुठीका लाखौं रोपनी जमिन सरकारी कार्यालय (मालपोत) सँगको मिलोमतोमा व्यक्तिका नाममा दर्ता गरिएका समाचार पनि पछिल्लो कालमा निरन्तर सञ्चारमाध्यममा आइरहेका छन्। कहाँसम्म भने प्रधानमन्त्रीनिवास परिसरभित्रको सरकारी जमिनसमेत सरकारी निकायसँगकै संलग्नतामा भूमाफियाहरूले व्यक्तिका नाममा दर्ता गरी दर्जनौं व्यक्तिलाई बिक्री वितरण गरेको घटना नेपाली जनता सुन्न र देख्न अभिशप्त छन्। त्यस जघन्य अपराधका अगुवाहरू हाल अमेरिकामा ऐस गरिरहेका छन् भनिन्छ। त्यसको छानबिन कहाँ बिलायो, कुनै जानकारी सार्वजनिक भएको छैन। जिल्ला प्रशासन कार्यालयकै जमिन पनि व्यक्तिगत पारिएको घटना पनि हालसालै सार्वजनिक भएको छ। दुनियाँका सबै मुलुकले बन्दुकधारी सुरक्षाकर्मीलाई चनाखो र सजग भएर अहोरात्र सिमानाको रखबारी गर्न खटाउने गरेको हामीले देखेका, सुनेका छौं। भारतजस्तो मिचाहा प्रवृत्ति भएको मुलुकसँग खुला सिमाना भएको नेपालले सिमानाका सम्बन्धमा संवेदनशील हुनु पर्दैन ? यो देशमा कहाँसम्म हुन सक्छ भने देशभरिका विद्यालय, मठमन्दिर, गुठी र सार्वजनिक गरी कति जमिन व्यक्तिले हत्याएका होलान्, त्यसको कुनै लेखाजोखा छैन। यसले के संकेत गर्छ भने देशमा अवैध काम गरेर सम्पत्ति जोड्नेहरूको बोलवाला छ। त्यस्ता मानिसहरू चाहेका कुरा हासिल गर्न सक्ने हैसियतमा छन् र त्यसमा उनीहरूले राजनीतिकर्मी र सम्बन्धित सरकारी निकायका अधिकारीहरूको बलियो साथ पाइरहेका छन्। यस्तो गतिविधिबाट त्यस्ता अवैधकर्मीहरूले अकूत लाभ उठाएर ऐसआरामको जिन्दगी बिताइरहेका छन् भने देशले गुमाइरहेको छ, राज्यले क्षति व्यहोरिरहेको छ। कुरा यतिमा मात्र सीमित छैन। जंगलका बहुमूल्य काठ, जडिबुटी, ढुंगा, गिटी, बालुवा, माटोजस्ता नदीजन्य उत्पादनहरूमा त्यस्तै माफियाहरूको रजाइँ चलिरहेको छ। सीमापारि काठका गोदाम भरिभराउ भेटिन्छन्, सीमावारि प्राकृतिक जंगल पातलिँदै छन्। काठ तस्कर, केही राजनीतिकर्मी र सम्बन्धित कर्मचारीहरूका बीचमा बलियो र स्थायी तालमेल (सेटिङ) बनेको छ। त्यसबाट निर्बाध रूपमा काठ तस्करी हुने गर्छ। यो विगत लामो समयदेखि निरन्तर चल्दै आइरहेको गतिविधि हो। यसबाट कति माथि र कति परसम्मका व्यक्ति कहिलेदेखि लाभान्वित हुँदै आएका छन् भनिरहन आवश्यक छैन। नदीजन्य उत्पादनहरूको अवस्था पनि योभन्दा फरक छैन। विगत धेरै वर्षदेखि अवैध रूपमा नदी दोहनका समाचार सार्वजनिक हुँदै आएका छन्। त्यस्तो दोहन अहिले पनि सक्रियतापूर्वक जारी छ। तर त्यसलाई देशको हितमा व्यवस्थित गर्ने गम्भीर पहल अहिलेसम्म हुन सकेको छैन। नदीजन्य उत्पादन नदीबाट झिकिरहनुपर्छ। अन्यथा नदी पुरिएर बर्खाको पानी नदीको दायाबाया लाग्छ र नोक्सान पार्छ। पूर्वाधार निर्माण कार्यमा नभइनहुने यी उत्पादनलाई व्यवस्थित ढंगले झिक्ने र दुरुपयोग हुन नदिई जरुरत परेका ठाउँमा व्यवस्थित रूपमा बिक्री वितरण गर्नेतर्फ सरकारको उचित ध्यान अहिलेसम्म पुग्न सकिरहेको देखिँदैन। यी उत्पादनको अवैध दोहन र अवैध तरिकाबाट बिक्री वितरण गरी मेचीदेखि महाकालीसम्मका हजारौं व्यक्ति धनाढ्य बनेका छन्। त्यसमा डन र प्रहरीहरूको पनि संलग्नता बाक्लै छ भनिन्छ। यो पनि सरकारले प्राकृतिक सम्पदाको उचित संरक्षण र व्यवस्थापन गर्न नसकेको उदाहरण हो। कति मन्दिरका प्राचीन र दुर्लभ मूर्तिहरू कहाँकहाँ पुर्याइए, त्यसको कुनै लेखाजोखा छैन। अहिले कतिपय मूर्ति विदेशका म्युजियममा भेटिए भन्ने समाचार आउने गर्छन्। हुँदाहुँदा केसम्म सुनिँदै छ भने नेपालले विदेशी सरकारसँग गरेका महत्वपूर्ण सन्धिसम्झौताका ओरिजिनल प्रतिसमेत सरकारसँग उपलब्ध छैनन्। त्यस्ता दस्ताबेज गायब पारिएका छन्। त्यस्ता महत्वपूर्ण दस्ताबेज कहिले, कसले गायब गर्यो त्यसको जानकारी पनि कसैलाई छैन। योभन्दा लाजमर्दो अरू केही हुन सक्ला ? विगतमा भारतबाट अमलेखगञ्जसम्म सञ्चालनमा रहेको र धेरै अघि बन्द भएको रेलवेको सरकारी स्वामित्वको जमिन, ओछ्याइएका फलामका सत्तरी र अन्य सम्पत्तिको अहिले नामोनिसान छैन। रेल वेको सरकारी स्वामित्वको हजारौं बिघा जमिन व्यक्तिहरूबाट हडपिएको छ भने हजारौं टन फलाम कसले कहाँ पुर्यायो अत्तोपत्तो छैन। त्यसैगरी धेरै पहिले बन्द भएको रज्जु मार्ग (रोप वे) का फलामका लट्ठा, टावर र बास्केटहरू टेकुको पुरानो भन्सारदेखि दक्षिणपश्चिमतर्फ भैंसेसम्म ठडिएका र झुण्डिएका देखिन्छन्। त्यसको जमिन पनि होला र यी सबै सरकारी सम्पत्ति हुन्। र, त्यहाँ लाखौं टन फलाम पनि होला। त्यो पनि पूर्णतः उपेक्षित भएर रहेको छ। त्यसलाई झिकेर लिलामीमा बिक्री गर्न सके त्यसबाट सरकारलाई धेरै थोरै राजस्व आउँदो हो। यी सबै सरकारले ध्यान दिनुपर्ने कुरा हुन्। तिनको जगेर्ना गर्नु सरकारको दायित्वभित्रको कुरा हो। तर विगतदेखि नै यस्ता कुरामा सरकारको दृष्टि पुगेको छैन। यसरी विगतदेखिका सरकारहरूको ध्यान दृष्टि कता केन्द्रित हुने गरेको छ ? र, यस्ता महत्वपूर्ण कुराहरूको लगातार बेवास्ता हुने गरेको छ ? यसले सरकार आफ्ना प्राथमिक दायित्व निर्वाह गर्न चुक्दै आएका छन् र उनीहरू सिंहदरबारभित्र मात्र सीमित हुने गरेका छन् भन्ने देखाउँछ। त्यसबाहिर उनीहरूको ध्यान जाने गरेकै छैन। यसको अर्थ यो पनि लाग्छ कि नेपालका सरकारहरू पूर्णरूपमा कार्यकारी (फङसनल) छैनन्। उनीहरू दैनिक काम चलाउको रूपमा मात्र रहने गरेका छन्। मुलुकको पूर्ण जिम्मेवारी लिएर समग्र राष्ट्रको व्यवस्थापन गर्ने काम प्रभावकारी रूपमा गरिरहेका छैनन्। देश पाटीपौवा वा धर्मशालाजस्तो भएको छ, जसमा दिनदिनै अलगअलग बटुवाहरू वास बस्न मात्र आउँछन्, वास बस्छन्, पकाउँछन्, खान्छन् र भोलिपल्ट बिहान उठेर जान्छन्। उनीहरूको त्यहाँ केही रहँदैन। नेपालको अवस्था योभन्दा फरक छैन। दुईतिहाइ बहुमतको सरकार बनेको २२ महिना बितिसक्दा पनि राजधानीका सडकका खाल्डा टाल भन्नुपर्ने निरीह सरकार हामीकहाँ छ। विगतका आठनौ महिने सरकार त कस्ता थिए होलान्, त्यो हामी सबैले देखेभोगेकै हो। यसरी नेपालका सरकारहरूबाट देश प्रभावकारी रूपमा सम्हालिएको छैन। नेपालका राजनीतिकर्मी तथा सरकारी अधिकारीहरू कुन मुलुकमा गएर के बोल्छन्, के काम गर्छन् भन्ने विषयको अभिलेख बन्दैन। त्यसैगरी काठमाडौंस्थित विदेशी राजदूतहरू नेपालभित्र कहाँकहाँ जान्छन् र ककसलाई भेटेर केके कुरा गर्छन्, कसैलाई जानकारी हँुदैन। विदेशी राजदूतहरूले नेपालमा जति स्वतन्त्रता सायद विश्वका अरू कुनै पनि मुलुकमा पाउँदैनन्। यो पनि मुलुक व्यवस्थित रूपमा सञ्चालन नभइरहेको कुराको अर्को उदाहरण हो। भनिन्छ के भने नेपालमा कुनकुन विदेशी मुलुकबाट केकस्ता र कति मानिस कहिले आएर लुकेर आफ्ना गतिविधि सञ्चालन गरिरहेका छन् भन्ने पनि कहीं अभिलेख छैन। त्यसैगरी वैदेशिक शक्तिहरूले नेपाललाई शरणार्थी थुपार्ने मुलुक बनाएका छन्। तिब्बती शरणार्थी, विगतको बर्मेली शरणार्थी, भुटानी शरणार्थी र म्यानमारका रोहिंग्या शरणार्थी सबै नेपालमै थुप्रिएका छन्। यीबाहेक श्रीलंका, अफगानिस्तान, इरान आदि देशका नागरिक पनि नेपालमा शरणार्थीका रूपमा बसिरहेका होलान्। तर हाम्रा सरकार चुपचाप विदेशी शरणार्थीहरू ग्रहण गर्दै आइरहन्छ। यो पनि मुलुक नसम्हालिएको र सरकारहरू प्रभावकारी रूपमा सञ्चालन नभइरहेको अर्को ज्वलन्त उदाहरण हो। अब यसरी हुँदैन। विगतको लामो राजनीतिक अस्थिरता र संक्रमणकालबाट पनि यस्तो भएको हुन सक्छ। र, स्थायी सरकार भनिने प्रशासनयन्त्रको चरम राजनीतीकरण र सचिवहरूको छिनछिनमा हुने सरुवाबाट पनि यसो भएको हुन सक्छ। तर अहिले परिस्थिति फेरिएको छ। देश राजनीतिक स्थिरतातर्फ उन्मुख छ। त्यसैले आशा गरौं अब सरकारको ध्यान दृष्टि यी सबै कुरातर्फ जानेछ।"
बर्खे बिजुलीको चिन्ता,"हिउँदमा पुग्दैन, बर्खायाममा खेर जाने। प्राधिकरण कराएको करायै छ खेर जान लाग्यो भनेर। तर सुनिदिने कोही छैन। अरूलाई केही चिन्ता छैन। चिन्ता छ भने त्यो विद्युत् प्राधिकरणलाई मात्र छ। प्राधिकरणलाई अरू ठूलो चिन्ता होइन, अब माथिल्लो तामाकोसी (४५६ मेगावाट) लगायत केही वर्षभित्रै उत्पादन हुन लागेको २६०० मेगावाट बराबरका बर्खे बिजुली कसरी खपत गराउने भन्ने। फेरि यो चिन्ता केवल बर्खायामको मात्र हो। हिउँदयाम आएपछि भारतले देला कि नदेला भन्ने सदावहार भय त छँदैछ। हिजो नेपाल र भारतबीच प्रसारण लाइनको उचित बन्दोबस्ती थिएन। थोरै बिजुली आयात हुन्थ्यो (बढीमा ३०० मेगावाट)। अहिले बृहत् क्षमता (४०० केभी) को बिजुली राजमार्ग सञ्चालनमा छ। आयात पनि ठूलै परिमाणमा भइरहेको छ र हिउँदको गर्जाे टरेको छ। सरकारको अहिलेसम्मका क्रियाकलाप र गतिविधि हेर्दा यो हिउँदे गर्जाे आयात गरेरै टार्ने देखिन्छ। ऊर्जामन्त्री जताततै भाषण गर्दै हिँड्छन् १० वर्षमा १५ हजार मेगावाट। तर अहिले पिरलो छ तीन हजार मेगावाट खपतको। अर्थ, ऊर्जा र अरू सम्बद्ध मन्त्रालयहरूको रबैया हेर्दा खपत नहुने तनाव केवल विद्युत् प्राधिकरणको मात्र हो, राज्यको होइन। अर्थात् प्राधिकरण भनेको राज्य होइन। हिजो लोडसेडिङ थियो। निजी क्षेत्रले निर्माण थालेका थिए। तीन वर्षको अन्तरालमा निर्माणाधीन रहेका आयोजनाहरू धमाधम आउन थाले। माथिल्लो तामाकोसी शिलान्यास भएकै नौ वर्ष भइसकेको छ। कालगतिले यी आयोजना क्रमशः आए। कुनै बेला छिटो ल्याइदेऊ, बरु पुरस्कार दिन्छौं भन्ने अवस्था थियो। अहिले बरु ढिलो आइदेऊ भन्नुपर्ने अवस्था छ। जे गर्छ समयले गर्छ। तर समयको गतिसँगै हिँडिएन भने त्यसले वित्यास पार्छ भन्ने पाठ नेताहरूले कहिल्यै पनि सिकेनन्। भारतीय बिजुली आयात र निजी क्षेत्रका उत्पादनले लोडसेडिङमुक्त भएको छ। नेपालीका लागि यही नै सबैभन्दा ठूलो उपलब्धि हो। आधा देशको विद्युतीय प्रणालीको साँचो भारतीय पोल्टामा रहोस्नरहोस्, नेपालीलाई मतलबको कुरो भएन। कुलेखानी पहिलोपछि दोस्रो बन्यो जापानीको बुद्धि र लगानीले। सहुलियतपूर्ण ऋणमा बनेको कुलेखानी पहिलो र दोस्रो अनुदानमा परिणत गरिदियो। त्यसपछि कुलेखानीजस्ता आयोजना बनाउनुपर्छ भन्ने चेत पञ्चायतदेखि गणतन्त्र (अहिलेको दुईतिहाइसम्म) मा आइपुग्दा पनि खुलेन। सरकारको एउटै रटान छ सक्दो भारतीय बिजुली आयात गर्ने र लोडसेडिङ हुनै नदिने। हिजो आयातीत बिजुलीमा पनि गोलमाल गरिएकै हो। त्यो गोलमालभन्दा यही अवस्था ठीक छ भन्नेहरूको बाहुल्य छ। नेता र सरकारमा बस्नेहरूको मानसिकता र सोच नै आयातीत बिजुलीमा छ भने ऊर्जामा आत्मनिर्भर हुने सपना मात्र भएको छ। कस्तो विडम्बना छ भने हिउँदमा पुग्दैन, बर्खायाममा खेर जाने। प्राधिकरण कराएको करायै छ खेर जान लाग्यो भनेर। तर सुनिदिने कोही छैन। प्राधिकरणको विद्युत् खपतसम्बन्धी परम्परागत प्रक्षेपण दुई वर्षअघि नै असफल भइसकेको छ। प्राधिकरण स्थापनादेखि गरिँदै आएको उक्त प्रक्षेपण मिल्थ्यो। मिल्नुमा धेरै कुरा थिए। उद्योगधन्दाले खासै गति लिँदैन भन्नेमा अर्थ र उद्योग मन्त्रालय विश्वस्त थिए। किनभने पञ्चायतकालमा सरकारी तहबाट स्थापना भएबाहेक निजी क्षेत्र खासै आउन सकेका थिएनन्। स्वदेशी उत्पादन र उत्पादित वस्तुलाई स्वदेशमै खपत गराउनुपर्छ भन्ने ज्ञान पञ्चायतमा पनि थिएन। अहिले त छँदैछैन। भारतले तिम्रा वस्तु लिइदिन्छु, लौ उत्पादन गर भनेमा मात्र उद्योग खुल्थे। यसको उदाहरणमा वनस्पति घिउ, जिंक अक्साइड, एक्रेलिक यार्न आदिलाई लिन सकिन्छ। यी उत्पादनमा भारतले जसै एन्टी डम्पिङ ड्युटी लगाइदियो, सारा उद्योग धराशायी भए। देशभरका प्रणाली एकसाथ सुदृढीकरण गर्न नसकिएला। तर जहाँ बढी विद्युत् खपत हुन्छ, ती ठाउँका पार्टपुर्जा बलियो बनाउनुपर्यो। उद्योगधन्दा स्थापना हुने वातावरण तयार गर्नुपर्यो। विद्युतीय परिवहन जस्तो रेल, रोपवे, ट्रलीबसतिर लाग्नुपर्यो। यो अवस्था अहिले पनि उस्तै छ। बरु हामी भारतीय सागपात, दाल, चामल आयात गर्छाैं, यहाँको उत्पादन उपभोग गर्दैनौं। उपभोग हुनका लागि प्रतिस्पर्धी हुनुपर्छ। हाम्रा उत्पादन प्रतिस्पर्धी छैनन्। सरकारले उपलब्ध गराउनुपर्ने न्यूनतम सुविधा (सिँचाइ, बीउवीजन, मलखाद आदि) नदिएर हाम्रो उत्पादन लागत उच्च छ। त्यसबाहेक अधिकांश उद्योगका कच्चा पदार्थ आयात गर्नुपर्छ। आयातीत कच्चा पदार्थ पेलेर उत्पादन गरिएका वस्तु आफैंमा प्रतिस्पर्धी हुँदैन। तीन सय मेगावाट भए उद्योग क्षेत्रलाई बिजुली छेलोखेलो छ। अरू उत्पादनमूलक उद्योग छैन। देशमा अनौपचारिक अर्थतन्त्र हावी छ। आफ्नो देशमा उत्पादन नभएका वस्तु नेपाल हुलेर (जहाँ व्यापारीले प्राप्त गर्न मुनाफा र अलिकति भन्सार राजस्वबाहेक अर्थतन्त्रका लागि मूल्य अभिवृद्धि छैन) भारत निकासी हुँदा हाम्रा अर्थमन्त्री गौरवले नाक फुलाउँछन् व्यापार घाटा पोहोरको भन्दा कम भयो। निर्यात बढ्यो। तर यो मुतको न्यानोबाहेक केही होइन भन्ने हाम्रा विद्वान् अर्थमन्त्रीलाई थाहा नभएको होइन। अब कुरो उठेको छ उब्रेको बिजुलीमा भात पकाउने। सबै नेपालीले बिजुलीमा भात पकाउने हो भने हाम्रो प्रतिव्यक्ति विद्युत् खपत भारत वा भुटानको भन्दा माथि पुग्थ्यो होला (हाल २४५ मेगावाट छ)। भात पकाएर खपत गर्ने भन्नलाई सजिलो छ, तर भात पकाउने बन्दोबस्तीचाहिँ खोइ नि ? प्रश्न छ। बिजुली पुगेका सबै नेपालीले भारतले नाकाबन्दी लगाएका बेला (२०७२) हिटरमा भात पकाएकै हुन्। एउटा फिडरमा १५ वटासम्म ट्रान्सफरमर पड्के। फेरि बिहान र बेलुकी (पिक आवर) मा सबैले विद्युतीय चुलोमा भात पकाउन कति बिजुली चाहिन्छ भन्ने हिसाब कसैले गरेकै छैन। चार वर्षअघि ६ सय मेगावाट भए सबै नेपालीका भान्सामा इन्डक्सन चुलो चलाउन पुग्छ भन्ने गरिन्थ्यो। पिक आवरको ६ सय मेगावाट भात पकाउन मात्र छुट्याउने हो भने दुई हजार मेगावाटको जलाशययुक्त आयोजनाको बिजुली उत्पादन भएको हुनुपर्छ। फेरि पनि कुरो उठ्छ बर्खामा त भात पकाउन पुग्ला तर हिउँदमा ? उही आयात। बिजुली आयात गर्नु र ग्यास आयात गर्नुमा करिब ४० प्रतिशतको फरक हो। ग्यास आयात गर्न सकिएला, त्यही अनुपातमा बिजुली आयात गर्न त्यति सहज नहुन सक्छ। अबका केही वर्षमा भारतमै लोडसेडिङ हुँदैछ। फेरि पनि कल्पना गरौं हिउँदयाममा पनि बिजुलीमै भात पकाउन भारतीय बिजुली आयात भएछ। तर प्रसारण लाइन, सबस्टेसन, ट्रान्सफरमर, कन्डक्टर (तार) आदि खोइ सृदृढ भएको ? बिजुली पुगेका जति स्थानमा भात पकाउन पुग्ने ऊर्जा आपूर्ति गर्न यस्ता पूर्वाधार (प्रसारण लाइन, सबस्टेसन आदि) मा न्यूनतम तीन खर्ब रुपैयाँ लगानी गर्नुपर्ने सन्दर्भ प्राधिकरण आफैंले उठाउँदै आएको छ। जुन प्राधिकरणका लागि अझ कयौं वर्ष सम्भव छैन। बिजुली नपुगेका ठाउँमा पुर्याउन करिब ८० अर्ब रुपैयाँ लाग्छ। यी सबै बन्दोबस्ती भएमा अहिले सजिलैसँगै दिइएको गफ (बिजुलीमा भात पकाउने) पूरा हुन सक्छ। कूल मिलाएर करिब चार खर्ब रुपैयाँ प्रणाली सुदृढीकरणमा खर्च गर्ने हो बल्ल बिहानबेलुका हिटर (इन्डक्सन, विद्युतीय उपकरण आदि) मा भात पकाउँदा फरक पर्दैन। तर सबैलाई पुग्ने बिजुली खोइ भन्ने प्रश्न पुनः उठ्छ। बर्खे बिजुली खपत गराउने संयन्त्र हाललाई छैन। यसले प्राधिकरणलाई आगामी दिनमा ठूलो हानि पुग्नेवाला छ। बिजुली खपत गराउने संयन्त्र रातारात स्थापना गर्न सकिँदैन। भारतलगायत क्षेत्रीय विद्युत् निर्यात हालका लागि हवाई गफ मात्र सावित भएका छन्। राज्यले जलाशय र अर्धजलाशययुक्त बिजुलीलाई प्राथमिकता नदिँदा यो अवस्था आएको हो। यस्ता प्रकृतिका आयोजनाले बर्खे बिजुलीको भार कम पार्छन्। तर यो क्षेत्र हाँक्नेहरूको चेत अभै आएको छैन। जलाशय र अर्धजलाशयमा लगानी आकर्षित गर्ने नीति नै छैन। तत्काल देशभरका प्रणाली एकसाथ सुदृढीकरण गर्न नसकिएला। तर जहाँ बढी विद्युत् खपत हुन्छ, ती ठाउँमा यस्ता पार्टपुर्जा बलियो बनाउनुपर्यो। उद्योगधन्दा स्थापना हुने वातावरण तयार गर्नुपर्यो। विद्युतीय परिवहन जस्तो रेल, रोपवे, ट्रलीबसतिर लाग्नुपर्यो।"
रेडक्रसको पवित्रता जोगाऔं,"म सेवा गर्छु भन्ने मूलमन्त्रसहित स्वयंसेवक र कर्मचारीको अथक् परि श्रमबाट यहाँसम्म आइपुगेको नेपाल रेडक्रस सोसाइटीले यतिबेला संकट भोगिरहेको छ। राष्ट्रियस्तरका हरेकजसो पत्रपत्रिका, रेडियो, टेलिभिजन तथा सामाजिक सञ्जालहरूमा रेडक्रसबारे नकारात्मक चर्चापरिचर्चा भइ नै रहे, जुन विगत दुईतीन वर्षदेखि कायमै छ। विगतमा संस्थाको प्रशंसा, सम्मान र उदाहरणीय स्वयंसेवी कार्यका बारेमा चर्चापरिचर्चा हुने गथ्र्यो। पछिल्ला दिनमा नेपाल रेडक्रस भ्रष्टाचार, अनियमितता र चरम बेथितिको दलदलमा फस्दा रेडक्रसकर्मीको स्वाभिमानमा आँच आउनु स्वाभाविक हो। रेडक्रस भन्नु असल भावना र निःस्वार्थ सेवाको प्रतीक हो। यो स्वयंसेवी संस्थामा आबद्ध हुने हरेक व्यक्तिमा असल भावना, शुद्ध आचरण र सच्चरित्र अनिवार्य छ। तर त्यही संस्थाको उच्च ओहोदामा रहेका व्यक्तिहरूका विरुद्ध आचरण र नैतिकताका बारेमा प्रश्न उठ्न थालेपछि निष्ठावान् रेडक्रसकर्मीको शिर निहुरिन्छ। संस्थाको निर्वाचित कार्यसमितिको पदावधि सकिन लागेपछि धरानमा महाधिवेशन गर्ने तयारी भयो। रेडक्रसको महाधिवेशन संस्थाको एक महत्वपूर्ण र सर्वोच्च अंग हो, जसले संस्थाको वार्षिक प्रगतिको अनुमोदन तथा आगामी वर्षको नीति तथा कार्यक्रम तय गर्छ। यसका लागि ७७ जिल्लाका प्रतिनिधि महाधिवेशनस्थलमा उपस्थित थिए तर अधिवेशन हुन सकेन। नेतृत्वबाट संस्थामा चरम आर्थिक अनियमितता भएकाले त्यस्तो नेतृत्वबाट गरिने साधारणसभा र निर्वाचन स्वतन्त्र, निश्पक्ष र धाँधलीरहित हुन सक्दैन भन्ने कारण देखाएर जिल्ला प्रशासन कार्यालय काठमाडौंको पत्रका आधारमा अधिवेशन रोकियो। विधानतः चारबर्से कार्यकाल समाप्तिपश्चात्को नयाँ कार्यसमितिको निर्वाचन हुन सकेन। नेतृत्वबाट आर्थिक अनियमितता र भ्रष्टाचार भएको वा भ्रष्टाचार गरिएको प्रमाणहरू सम्बद्ध नियकासँग थियो भने आरोपितलाई कानुनको दायरामा ल्याएर बाँकी सदस्यहरूको सहभागितामा अधिवेशनलाई चालु गर्न पनि त सकिन्थ्यो नि ? तर किन भएन ? दोषी भनिएका व्यक्तिमाथि तत्काल निश्पक्ष छानबिन गरी नियमानुसार कारबाही प्रक्रिया नियमनकारी निकायबाट हुन सक्थ्यो। सतही केरकारबाहेक अन्य प्रक्रिया आजसम्म भएको जानकारी प्राप्त छैन। यस्तै सम्बन्धित व्यक्तिहरूको दोष थिएन भने संस्थाको विधानतः हुनुपर्ने साधारणसभा र निर्वाचन रोक्ने कार्य सरकारको तर्फबाट किन भयो ? यी प्रश्न आज पनि अनुत्तरित नै छन्। तर सम्बद्ध निकायबाट जेजस्ता कार्य भए, यसले संस्थालाई गम्भीर आघात पुगेको छ। नियमनकारी निकायले क्षणिक आवेग, उक्साहट र हचुवाका भरमा निर्णय गर्दै जाने हो भने आम जनमानसमा यसप्रतिको विश्वासमा कुठाराघात हुन्छ। त्यसैले भविष्यमा यस्ता आधिकारिक निकायबाट हुनेगर्ने कार्यहरू विधि, प्रक्रिया, तर्कसंगत र तथ्यपरक हुनुपर्छ भन्ने समग्र रेडक्रसकर्मीको मान्यता हो। तोकिएको महाधिवेशन रोकिएपश्चात् संस्थाले सोका विरुद्धमा तत्कालै कानुनी उपचारको मार्ग लिए पनि जिल्ला प्रशासन कार्यालय काठमाडौंको २०७६ जेठ ६ गतेको निर्णयबाट बहालवाला कार्यसमिति भंग गरी १७ सदस्यीय तदर्थ समिति गठन गरियो। यसरी एकपछि अर्को निर्णयका कारण गम्भीर परिस्थितिमा रुमलिन पुगेको यो संस्था ०७६ भदौ २४ को सर्वोच्च अदालतको फैसलाअनुरूप पूर्ववत् गतिमा अगाडि बढ्दैछ। तर यसबीचमा जसरी संस्थाको व्यवस्थापकीय कमजोरीका कारण संस्थाप्रति जेजस्ता आरोप लाग्न गयो, यसले राष्ट्रिय तथा अन्तर्राष्ट्रिय क्षेत्रबाट संस्थाप्रति हेर्ने हालको दृष्टिकोणमा व्यापक परिवर्तन भएको महसुस गरिएको छ। विगतमा संस्थाले आर्जन गरेको हार्दिकता, विश्वास, सम्मान र सहयोगको वातावरण के साँच्चै समाप्तोन्मुख हुँदै गएको हो त ? यसको जवाफ समग्र रेडक्रसकर्मीहरूले कहाँबाट पाउने ? कसले दिने ? भ्रष्टाचार, अनियमितता, बेरित र बेथितिको जञ्जालमा फस्दै गएको रेडक्रसको समग्र शुद्धीकरण अभियानको थालनीमा विलम्ब हुनु हुँदैन। संस्थाभित्र बेथिति मौलाएको छ। स्वेच्छाचारिता बढेको छ। विधि र प्रक्रियाको अनुसरण भएका छैनन्। कुत्सित मनसायका साथ व्यक्तिगत स्वार्थ हावी भएको छ भन्ने विषय जसरी सतहमा आएको छ, अब यसको दृश्यअदृश्य कारण, प्रभाव र असरहरूको यथासम्भव गहन छलफल गरी समयसापेक्ष यी र यस्ता यावत् समस्याको जड पत्ता लगाउनुपर्छ। नत्र भने भोलिका दिनमा संस्थाको भविष्य जोखिमपूर्ण हुनेछ। संस्थाको छवि निर्माणका लागि संस्थागतव्यवस्थापकीय परिवर्तन आवश्यक देखिएकाले यो ऐतिहासिक जिम्मेवारी पूरा गर्ने अभिभारा संस्थाका सम्पूर्ण कार्यकारिणीस्वयंसेवकका काँधमा आइपरेको छ। नेपाल रेडक्रसको सूदूर भविष्यको स्वर्णिम मार्गचित्र कोर्ने र यसलाई दिशानिर्देश गर्ने कार्य संस्थाभित्रैबाट गरिने हो। व्यक्तिगत स्वार्थ सिद्ध गर्ने नाममा संस्थालाई अस्थिर बनाउने र अस्तित्वविहीन गराउने जस्ता कार्य कहींकतैबाट भएको छ भने त्यसलाई बेलैमा पहिचान गरी निराकरण गर्ने जिम्मेवारी पनि हाम्रो हो। संस्था पवित्र छ। यसका आफ्नै मूल्य र मान्यता छन्, जसलाई बचाइराख्न संस्थाभित्र मौलाएका बेथिति र विसंगतिको अन्त्य गर्ने दायित्व पनि रेडक्रसकर्मीकै हो। स्वतन्त्र, तटस्थ र प्रजातान्त्रिक विधि एवं पद्धतिअनुरूप संरक्षित र सञ्चालित नेपाल रेडक्रसलाई समयसापेक्ष स्वच्छ र परिपक्व हिसाबबाट बढाउन आवश्यक छ। रेडक्रसको स्वरूप, कार्यप्रणाली र नेतृत्व गर्ने व्यक्ति फरक हुन सक्छन्, परिवर्तन हुन सक्छ। प्रजातान्त्रिक पद्धतिमा यो स्वाभाविक प्रक्रिया हो, जसलाई हामी सबैले आत्मसात गरेका छौं। तर व्यक्तिगत तवरबाट भएका कमीकमजोरी, प्रतिकूल व्यवहार र आचरणका कार्यको बचाउ गर्न संस्थाको नाम जोड्ने प्रवृत्तिको थालनी भयो भने यो कार्य समग्ररूपमा संस्थाकै लागि प्रत्युत्पादक हुनेछ। व्यक्ति भनेको संस्था होइन, व्यक्ति त आउँछ, जान्छ तर संस्था अमर रहन्छ, यो कहिल्यै मर्दैन। त्यसैले संस्थाको नाम भजाएर आफ्नो व्यक्तिगत अभीष्ट परिपूर्ति गर्न खोज्ने प्रवृत्तिलाई हामीले बैलैमा पहिचान गरी संस्थागत जिम्मेवारीबाट अलग्याउँदै लैजानुपर्छ। राज्यको पुनर्संरचना गरिएसँगै नेपाल रेडक्रसले सोहीअनुरूपको प्रदेश संरचना निर्माण गरेको भए पनि प्रदेश समितिहरूका लागि आवश्यक बजेट, जनशक्ति, नीति, नियमावली, कार्यक्षेत्र, काम, कर्तव्य र अधिकार केकस्तो हुने भन्ने अहिलेसम्म नबनेकाले यी संरचना हाल प्रायः अपांग छन्। चार तहको संरचना बनेको छ। यिनीहरूबीचको तादात्म्य केकस्तो हुने, गतिविधि सञ्चालनमा प्रदेश समितिको भूमिका के हुने उपशाखाजिल्लाप्रदेशकेन्द्रबीचको समन्वयतात्मक ढाँचा कस्तो हुने जस्ता महत्वपूर्ण विषयको निक्र्यौल अब बन्ने नयाँ केन्द्रीय कार्यसमितिबाट मात्र हुने हुँदा यससम्बन्धी छलफल र अन्तरक्रियालाई घनीभूत बनाउँदै लैजानुपर्छ। छपन्नबर्से इतिहासमा पहिलोपटक असाध्यै संकटपूर्ण अवस्थाबाट गुज्रेको यो संस्थाको सर्वस्वीकार्यमाथि समेत शंकाउपशंका उब्जने वातावरण बनाइयो। अन्तर्राष्ट्रिय रेडक्रस अभियानको एक महत्वपूर्ण साझेदार निकाय आज सार्वजनिक स्थलमा हुने नकारात्मक चर्चाको विषय बन्न पुग्यो। संस्थाको कार्यसम्पादन, कार्यप्रणाली र व्यवस्थापकीय कमजोरी, नैतिकता र आचरणका बारेमा उब्जेका यी तमाम प्रश्नहरूको स्पष्ट जवाफ कसले, कहाँ र कहिले दिने हो ? भ्रष्टाचारविरुद्ध शून्य सहनशीलता रेडक्रस अभियानको महत्वपूर्ण मूल मन्त्र हो तर भ्रष्टाचार, अनियमितता, बेरित र बेथितिको जञ्जालमा रेडक्रस फस्दै गएको समाचार सुनिन्छ, यसको तथ्यपरक जवाफ अब आम रेडक्रसकर्मीले खोज्नुपर्छ र संस्थाको आन्तरिक शुद्धीकरण अभियानको थालनीमा विलम्ब गर्नु हुँदैन। प्रा सुदर्शन करिब चार दशकदेखि नेपाल रेडक्रसमा आबद्ध छन्।"
उज्यालो खोजौं आफैंभित्र !,"लैंगिक हिंसाविरुद्धको अभियान चलिरहेको छ। केही समययता हरेक वर्षका सोह्र दिनहरू यसरी नै अभियानका रूपमा बित्छन्। पितृसत्तात्मक समाजमा महिला वर्गमाथि हुने विभिन्न हिंसाका घटना उजागर गरेर अनि त्यसबाट महिलाको मुक्तिका लागि अनेक कार्यक्रम हुने गर्छन्। सरकारीगैरसरकारी संघसंस्था, राजनीतिक दलका भ्रातृ संगठन, अधिकारकर्मी, नागरिक समाज आदिद्वारा सञ्चालन गरिने यस्तो अभियान चलिरहँदा लाग्छ, यो नै अन्तिम अभियान होला। समाजमा अब यस्ता घटना हुनै छैनन् जसका कारण यस प्रकारका अभियान पुनः चलाउन परोस् ! तर मेरो यो आकांक्षामा तुषारापात त्यतिबेला पर्ने गर्छ, जब एउटा शिक्षित, सभ्य र सम्पन्न परिवारकी महिला पतिले दिने मानसिक यातनाबारे बोल्न नसकेर आँसु पिएर बाँच्न विवश हुन्छे ! एउटी किशोरी आफ्नो परिचित र विश्वासिलो व्यक्तिबाटै यौनहिंसाको सिकार हुन्छे अनि एउटी अबोध बाला नातासम्बन्धभित्रकै पुरुषको पासविक चाहनाको ज्वालामा होमिएर मृत्युवरण गर्न पुग्छे ! एक्काइसौं शताब्दीको हाम्रो उन्नत समाजमा छोरी भ्रूणको लिंग पहिचान गरी हत्या गर्ने क्रम घट्नुको सट्टा बढिरहेको छ। कहीं दाइजो ल्याउन नसक्ने बुहारीहरू जलिरहेकै छन् भने कतै छाउपडीका नाममा एकलासे गोठमा छोरीहरू निस्सासिइरहेकै छन्। विकट गाउँबस्ती र चेतनाविहीन झुपडीहरूको कथाव्यथा बेग्लै छ भने सहरका अग्ला भवन र सुकिला गल्लीहरूको कथा बेग्लै छ। ती सबैमा उत्पीडित पात्रका रूपमा महिला वर्ग नै रहेका छन्। फरक यति हो कसैका पीडा व्यक्त हुन्छन् भने कसैका अव्यक्त रहन्छन्। विभिन्न कार्यस्थलमा कार्यरत स्वावलम्बी महिलाका आफ्नै कटु भोगाइ छन् भने विनापारि श्रमिक सोह्र घण्टा घरेलु श्रममा खटिने गृहिणीहरूका गाथा उस्तै छन्। फरक यति हो कतिपय पीडा दृश्य हुन्छन् भने कतिपय अदृश्य रूपमा रहेका छन्। एकबिहानै अखबारका पाना पल्टाउँछु, आपूलाई सिद्धबाबा भन्ने सन्त भेषधारीलाई बलात्कारको आरोप लागेको खबर छापिएको देख्छु ! सामाजिक सञ्जालका भित्ताहरूमा एउटा बाबुले आफ्नै छोरी बलात्कार गरेको घटना भाइरल भइरहेको हुन्छ। उमेर ढल्केपछि र रोगले च्याप्दै लगेपछि पतिलाई यौनतृप्ति दिन नसक्दा जीवनको उत्तराद्र्धमा पतिबाट त्यागिँदाको गुनासो सुनाउँदै गरेकी एक परिचितको मायालाग्दो अनुहार आँखावरिपरि छँदैछ ! पतिको मुक्का र लातको प्रहारले बनेका घाउहरूलाई झुक्किएर लड्दा बनेका घाउ भन्दै वास्तविकता लुकाएर बस्न बाध्य दिदीबहिनीहरू पनि बग्रेल्ती देखेकी छु। यति मात्र होइन, जागिरको प्रलोभन देखाएर यौन हिंसाको सिकार बनाइएकी यौवनाको मौन चीत्कार पनि यतै कतै छ ! माथिल्लो तहका अधिकारीहरूबाट कार्यक्षेत्रमा शारीरिक तथा मानसिक उत्पीडन झेल्नुपरे पनि डरधम्कीका कारण मौन बसेका असंख्य महिलाका कथा पनि यहीं छन्। यतिबेला मलाई उनको सम्झना भइरहेको छ। पढेलेखेकी उनलाई शिक्षित केटो र सम्पन्न परिवारमा दिन पाइयो भनेर माइती मक्ख परेका थिए। साथीको सुखद भविष्यको कल्पनामा म पनि रमाएकी थिएँ तर बिहेपछिका प्रत्येक भेटमा मलाई उनको अनुहारबाट खुसी हराउँदै गरेको आभास भएको थियो। बिहेको १० वर्षपछि त्यस दिन एकान्तमा उनी मसँग भक्कानिएर रोइन्। उनका परेलीबाट झरेको आँसुका प्रत्येक बूँदले बितेका १० वर्षमा पतिबाट पाएको शारीरिक र मानसिक हिंसाको साक्ष्य दिइरहेका थिए। उनले कसैसँग नभन्ने वाचाबन्धन गराएपछि मात्र मलाई त्यो यथार्थ बताएकी थिइन्। घरको प्रतिष्ठा, माइतीको इज्जत, समाजको टीकाटिप्पणी अनि छोराछोरीको भविष्य आदि सबै परिबन्धभित्र उनले आफैंसँग सम्झौता गरिन्। त्यसैले, न उनी हिंसाविरुद्ध उत्रन खोजिन् न त मैले नै उनका मुद्दा बाहिर ल्याउन सकें ! उनी त केवल एक प्रतिनिधि पात्र हुन्। हाम्रो सामाजिक परिवेशमा आज उनीजस्ता असंख्य महिला शारीरिक तथा मानसिक रूपमा हिंसाको सिकार भएर पनि त्यसविरुद्ध आवाज उठाउन सकिरहेका हुँदैनन्। पारिवारिक विखण्डनको डर तथा आफन्तको प्रतिष्ठाका लागि उनीहरू मौन बसिरहेका हुन्छन् मानौं परिवार तथा आफन्तको खुसी र प्रतिष्ठाको दायित्व केवल महिला वर्गको हो ! जबजब महिलासँग जोडिएका अप्रिय घटना बाहिरिन्छन्, समाजले उनीहरूकै कमजोरी देखाउने गर्छन्। सहअस्तित्व स्वीकार गरेर सबैले आआफ्ना परिवारलाई हिंसामुक्त बनाउने हो भने समाज स्वतः हिंसामुक्त हुन जान्छ। स्मरण रहोस्, मीटु अभियानअन्तर्गत महिलाहरूले आफूमाथि भएका दुव्र्यवहार तथा हिंसाका बारेमा बोलेका बेला समाजले उल्टै उनीहरूकै आलोचना गरेको थियो। यसको कारण, पितृसत्तात्मक समाजमा पुरुषमात्र होइन, महिला स्वयम् पनि पुरुषवादी मूल्यलाई आत्मसात् गर्दै महिलाकै प्रगतिमा वाधक बनिरहनु हो। आफ्नो छोराले अर्काकी छोरीको इज्जतमाथि खेलवाड गर्दा ढाकछोप गर्ने आमा, पतिले अन्य महिलमाको चरित्र हत्या गरिरहँदा हतोत्साही गर्नुको सट्टा मलजल गरिदिने पत्नी आदिका पितृसत्तात्मक पक्षधरताका कारण पनि पीडित महिलाका आवाज दबिने गर्छन्। महिला हिंसाको सन्दर्भमा, निम्नवर्गीय महिलाहरू प्रायः शारीरिक हिंसाको सिकार हुने गर्छन्। आर्थिक स्रोतसाधन, चेतना र पहुँचको अभावमा उनीहरूले त्यसविरुद्ध आवाज उठाउन सकिरहेका हुँदैनन्। अशिक्षा तथा परनिर्भरताका कारण उनीहरू सहनुलाई नै आफ्नो नियति ठानेर यथास्थितिसँग सम्झौता गरिरहेका हुन्छन्। सम्भ्रान्त वर्गका महिलाको छुट्टै संसार हुन्छ। अवसर तथा सुखसुविधा प्राप्त उनीहरूलाई न संघर्षको आवश्यकता पर्छ न त समाज परिवर्तनको खाँचो नै ! मध्यमवर्गीय महिलाले नै सर्वाधिक प्रताडना झेल्ने गर्छन्। किनभने उनीहरू एकातिर स्वअस्तित्व र पहिचानतर्फ अग्रसर हुन्छन् भने अर्कातिर पुरातन मूल्यविरुद्ध आवाज उठाउने पनि गर्छन्। युगौंदेखि परिवार र समाजमा एकछत्र हैकम जमाउँदै आएको पुरुष वर्गले सर्वाधिक खतरा यिनै महिलामा देखेको हुन्छ। यिनीहरूको अभियान सफल भएमा आफ्नो सत्ता गुम्ने भयका कारण पनि पुरुष वर्गले अधिक प्रताडना यिनैमध्येका महिलालाई दिने गर्दछ। त्यसैले यो वर्गका महिलाहरू मानसिक रूपले बढी पीडित भएका हुन्छन्। शारीरिक हिंसा देखिन्छ, उजुरी वा मुद्दाका लागि प्रमाण जुटाउन सकिन्छ तर मानसिक हिंसा न देखाउन सकिन्छ, न त न्यायका लागि प्रमाण नै जुटाउन सकिन्छ ! अतः हिंसाका यस्ता घटना घट्नुको साँटो बढ्दै गएको देखिन्छ। महिला वर्ग यसरी दिनानुदिन पीडित बन्दै जाने यथार्थका पछाडि अनेक कारणभए पनि मुख्यरूपमा दुईवटा कारण देखिन्छन्, पहिलो महिलालाई केवल वस्तुका रूपमा हेर्ने पुरुष दृष्टिकोण। दोस्रो परिवार र आफन्तको प्रतिष्ठाका लागि सबै पीडा चुपचाप सहने नारी स्वभाव। यी दुवैमा परिवर्तन नआएसम्म हिंसाविरुद्धको अभियान प्रभावकारी बन्न सक्दैन। भारतीय लेखिका महादेवी वर्माको पुरुषले महिलालाई होइन, महिलाको सहनशीलतालाई दण्डित गर्दै आएको छ भन्ने भनाइ यस सन्दर्भमा मार्मिक लाग्छ। किनभने जबसम्म महिला सहँदै जान्छन्, पुरुषले आफ्नो दृष्टिकोणमा परिवर्तन ल्याउन चाहँदैन। जुन दिन महिला सहनशीलताका सारा बाँध भत्काएर आधिकार र न्यायका लागि उर्लनेछन् तब पुरुष पनि आफ्नो सोच बदल्न बाध्य हुनेछ ! आफैंभित्रको सुगन्ध पहिचान गर्न नसकी यत्रतत्र भौंतारिइरहने कस्तुरीमृगको जस्तै अवस्था छ आज हामी आम महिलाको। जबसम्म हामी आपूभित्रको शक्ति पहिचान गर्न सक्दैनौं तबसम्म हामीलाई कमजोर बनाइन्छ। जबसम्म हामी आत्मसम्मान बोध गर्न जान्दैनौं तब अरूको सम्मानको अपेक्षा पनि निरर्थक हुनेछ। अहिले हामी आफैंभित्र अँध्यारो बोकेर बाहिर उज्यालो खोज्दै हिँडेका छौं, त्यसैले त हाम्रो यात्राले गन्तव्य भेट्न सकिरहेको छैन ! महिला हिंसाविरुद्ध हरेक व्यक्ति अनि परिवार सचेत हुने हो भने सहअस्तित्वलाई स्वीकार गरेर सबैले आफ्नो परिवारलाई हिंसामुक्त बनाउने हो भने समाज स्वतः हिंसामुक्त हुन जान्छ। यसका लागि सद्भाव, सदाचार, नैतिकता अनि सात्विक जीवनशैलीलाई हरेक व्यक्तिले आत्मसात गर्नुपर्ने हुन्छ। छोरीलाई सानैदेखि वस्तु होइन मान्छे हौं भन्ने चेतनाले सिँचित गर्दै हुर्काउनुपर्छ। छोरी मान्छेले सहनुपर्छ भन्ने अनि पुतली झैं सिँगार्ने र आधा शरीर देखिने परिधानमा सजाउने परिपाटीको पनि अन्त्य गरिनुपर्छ। जबसम्म महिलाले उपयोगै नगर्ने वस्तुमा समेत महिलाको शरीर प्रदर्शनको विज्ञापन गर्नेगराउने कमाउमुखी संस्कृतिको अन्त्य हुँदैन, जबसम्म महिला स्वयम् पसिना बगाउँदै रुखोसितो खाएर आत्मनिर्भर हुनुको सट्टा पुरुषको दासी र मनोरञ्जनको साधन भएर विलासी जीवनशैलीमा रमाइ नै रहन्छन् तबसम्म महिला वस्तु नै ठानिइरहन्छन् ! महिला हिंसाविरुद्धको सबैभन्दा प्रभावकारी अभियान भनेको आत्मरूपान्तरण नै हो। चाहे पुरुष होस् चाहे महिला, हरेकले आफ्नो मनमा स्थापित विभेदकारी मूल्य त्यागेर समतामूलक विचारको वीजारोपण गर्नु नै लैंगिक हिंसाविरुद्धको सफल अभियान हुनेछ। किनभने ऐनकानुन भनेको हिंसा भइसकेपछिको उपचार हो तर आत्मरूपान्तरणले हिंसा हुनबाटै रोक्छ। त्यसैले हरेक मनमा नारीमैत्री चेतनाको उज्यालो खोजौं, हिंसामुक्त समाजको निर्माण गरौं !"
विश्वविद्यालयको पहिचान,"विश्वले उच्च शिक्षाको ऐतिहासिक फट्को पार गरिसक्दासमेत हामीकहाँ विश्वविद्यालयको प्रारूप तयार भएकै थिएन। त्रिभुवन विश्वविद्यालयको विधिवत् स्थापनाको इतिहास निकाल्दा ६० वर्षमा केवल उच्च शिक्षालाई राष्ट्रिय स्वरूप दिने कार्यको थालनी मात्र भएको छ। विगतको अनुभव बिर्सिएर अब आधुनिक र व्यँवहारिक शिक्षा नीति तयार पार्न सक्नेलाई व्यक्ति रोज्नुपर्छ विश्वविद्यालय नेतृत्व गर्न। विगत समीक्षा गरी माफियाको दुश्चक्रको घेराबाट माथि उठाउन सक्ने सुदीर्घ बौद्धिक व्यक्तित्वलाई चयन गर्न सके यी संस्था स्वतन्त्र र निरपेक्ष रहन सक्छन्, अन्यथा विश्वविद्यालयहरूको प्राज्ञिक पहिचान र स्वच्छता गिर्दै जानेछ। विगतका अनुभवले विश्वविद्यालयहरू समाजको अभिन्न अंग बन्न नसक्ने र उच्च शिक्षा केवल बेरोजगार उत्पादन गर्ने कारखानाजस्ता मात्र भएका छन्। उच्च नैतिक बल र भ्रष्टाचारको चौघेराबाट माथि उठ्न चाहने नेतृत्व अहिलेको आवश्यकता हो। विगतको अनुभव र विश्वविद्यालयमा भएको रित्रःता हेर्दा यो परिपूर्ति हुने आशा राख्ने सकिँदैन। सरकार यति धेरै निरीह र अनिर्णित होला भन्ने आधारहरू भेटिएका थिएनन्। चारचार महिनासम्म विश्वविद्यालयहरू राजनीतिक आस्थाका बन्दी बन्न पुगे। नेतृत्वविहीन छन् यतिबेला पनि। मुलुकको दिगो विकासका लागि आवश्यक सीप र प्रविधि विकासको ध्येय र उद्देश्य, नयाँ सहस्राब्दी विकास र परिवर्तनको आयामबाट समाज रूपान्तरण गरी उद्यमशीलता र समृद्धिलक्षित विश्वविद्यालयहरूको शिक्षा नीति हुनुपर्छ। यसले राष्ट्रको दिगो र समृद्ध विकासलाई सहयोग पुगोस्। मुलुकको आवश्यकता हेरी प्राविधिक तथा वैज्ञानिक ज्ञानमा आधारित अभाव परिपूर्ति गर्ने नीतिअनुरूप बहुविश्वविद्यालयको अवधारणा ल्याई थप ६ वटा विश्वविद्यालयहरू स्थापना भए। तर उच्च शिक्षा समुन्नत राष्ट्रको आधार भएकाले योग्य जनशक्ति उत्पादन गर्नेमा विश्वविद्यालय दिनप्रतिदिन चुक्दै गए। यो अभाव परिपूर्ति गर्न निजी क्षेत्रको सहयोग र लगानी अभिवृद्धि गरी आफूलाई चाहिने उच्च जनशक्तिको खाँचो र निजी क्षेत्रको अभिरुचि बढ्दै गयो। निजी कलेजको स्थायित्वको छानबिन जरुरी भएको छ। यो धरोहर बाँच्नुपर्ने र भ्रष्टलाई कारबाही हुनुपर्ने आवाज विद्यार्थी र स्थानीयबाट पनि उठेको छ। सर्वप्रथमतः त्रिविको सम्बन्धन स्वीकृतिमा निजी लगानीमा २०५१ असार २७ गते नेपालकै पहिलो इन्जिनियरिङ कलेज नेपाल इन्जिनियरिङ कलेजको जन्म भएको हो। उच्च शिक्षामा निजी क्षेत्रको सहभागिता अधिकतम वृद्धि गरी दक्ष जनशक्तिको सुनिश्चितता र प्रतिस्पर्धाका आधारमा प्राज्ञिक वातावरण बढी स्वच्छ, मर्यादित र उपलब्धिमूल्क तुल्याउन स्थापित विश्वविद्यालयहरू ऐनले निर्दिष्ट गरेको विषयसमेत कार्यान्वयन गर्नबाट चुकेका छन्। सामीप्य र राजनीतिक आस्थाका आधारमा उपकुलपति र रजिस्ट्रार नियुक्त भइदिँदा विश्वविद्यालयका आधारभूत चरित्र भत्किएका छन्। अहिलेसम्म ६ वटा विश्वविद्यालयहरूले उपकुलपति पाउन सकेका छैनन्। पुनः विगतका कमजोरी दोहोरिने गरी, योग्यहरूको प्रवेशमा रोक लगाउने शैलीमा खरिदार र मुखियाको विज्ञापनजसरी खुला विज्ञापन गरिदिँदा उपकुलपतिमा प्राज्ञिक व्यक्तित्व नजाने निश्चित प्रायः देखिएको छ। यसले स्थापित र स्वतन्त्र प्राज्ञिक समूह रुष्ट छन्। मनोविज्ञ, व्यवस्थापकीय नेतृत्व भएकाहरू उपकुलपतिमा आउने बाटो बन्द भएको छ। यस्ता गतिविधिले विश्वविद्यालयहरू आदरयोग्य प्राज्ञिक संस्था बन्न सक्दैनन्। अब पनि राजनीतिक आधार भत्किएला कि भनेर उपकुलपति चयन गर्ने हो भने चाहेको अर्थमा विश्वविद्यालय बन्न सक्दैन। यसै सन्दर्भमा पोखरा विश्वविद्यालय ऐन २०५३ को अधीनमा रही त्रिविबाट सम्बन्धन स्वीकृतिको मर्म यथावत् रहने गरी (निजी सम्बन्धन र निजी कलेज) नेक विधान २०५६ को अधीनमा रही निजी कलेजका रूपमा सम्बन्धन सारिएको हो। निजी लगानीमा खुलेर वर्षौंदेखि सञ्चालित नेपाल इन्जिनियरिङ कलेज एकाध सञ्चालकहरूको बहकाउमा निजी र सामाजिक संस्था (? ) को विवाद सिर्जना गरी कलेजलाई तहसनहस पार्ने कामले अन्य सञ्चालकको मानमर्दन भएको छ। पोखरा विश्वविद्यालयका तत्कालीन उपकुलपति चिरञ्जीवी शर्मा र रजिष्ट्रार गोविन्द शर्माको गैरकानुनी चरित्रको प्रतिफल इन्जिनियरिङको सुन्दर धरोहर स्खलित बन्न पुग्यो। प्राज्ञिक नेतृत्व अभावमा विश्वविद्यालय मात्र थला परेन, यस्ता सुन्दर निजी कलेजहरू थला परे। विनाकारण बहुमत सञ्चालकको अनुहारसमेत हेर्न नचाहने पोखरा विश्वविद्यालयका पदाधिकारीको अकर्मण्यताका कारण पदको असीमित दुरुपयोग गर्दा र जिम्मेवारी बिर्संदा अपमानित मात्र बनेनन्, विनाबिदाइ अवकाश लिनुपर्ने अवस्थामा पुगे। अल्पमतका सञ्चालकको अख्तियारी लिएर वैधानिक र बहुमत सञ्चालकहरू माथि हातपात गर्ने कामसमेत भए। कांग्रेस सांसद सूर्यबहादुर केसीमाथि हमलाका प्रयाससमेत गरिए। कलेजका अध्यक्षलाई भक्तपुरको एउटा क्लबमा बोलाएर अपमान गर्ने प्रयाससमेत भए। कलेजको हिनामिना भएको सम्पत्तिबारे र ०५५ देखि हालसम्मको विवरण छानबिन हुनु जरुरी छ। निजी कलेजको स्थायित्वको छानबिन जरुरी भएको छ। यो धरोहर बाँच्नुपर्ने र भ्रष्टलाई कारबाही हुनुपर्ने आवाज विद्यार्थी र स्थानीयबाट पनि उठेको छ। आफैंले बनाएको विधानले विश्वविद्यालयका उपकुलपतिलाई छेकबार ल्याएन, अर्कातिर विधायकहरूले समेत विधानको खिल्ली उडाए। कलेजको सत्यतथ्य हेर्न बनाएको संसद्को स्वास्थ्य तथा शिक्षा समितिसमेत अनिर्णयको बन्दी बन्यो। विश्वविद्यालयले नियमकानुन मर्ने गरी हस्तक्षेप गर्दासमेत सरकार निश्क्रिय छ। निहित स्वार्थका लागि सत्तारुढ दलका मात्र होइन, विपक्षी दलका केही सांसदहरूको न्यायो ढाडस माफियाहरूका लागि दरिलो खुराकसमेत बन्यो। उपसमितिको प्रतिवेदन हेर्ने धैर्यसमेत समितिमा भएन। त्यसको प्रतिवाद गर्न न्यायिक राज्यको प्रत्याभूति, निष्पक्ष, सक्षम र न्यायपालिका र लोकतान्त्रिक मूल्य र मान्यतामा आधारित निष्पक्ष न्यायका लागि न्यायिक याचना भइरहेको छ। विधि र पद्धतिमा रहेर प्रभावकारी र न्यायपूर्ण सुनुवाइको पर्खाइ साथ विभेदको अन्त्य र निजी लगानीको न्यायोचित संरक्षणको प्रतीक्षा गरिएको छ।"
भारोत्तोलनमा नेपाललाई दुई कास्य,पोखरा : १२ औं दक्षिण एसियाली खेलकुद (साग) मा भारोत्तोलनमा नेपालबाट एकमात्र स्वर्ण विजेता नेपालका कमलबहादुर अधिकारीले जारी १३ औं संस्करणको भारोत्तोलन प्रतियोगितामा कास्यमा चित्त बुझाएका छन् । पोखरामा शुक्रबार भएको पुरुष ६७ केजी तौल समूहअन्तर्गत कमलले कुल २५२ केजी तौल मात्र उठाउन सके । उनले स्न्याचमा ११२ र क्लीन एण्ड जर्कतर्फ १४० तौल गरी कुल २५२ तौल भार बहन गर्दा पाकिस्तानी र श्रीलंकन खेलाडीको स्न्याचमै बढी लिफ्ट आएपछि कमल क्लीन एण्ड जर्कमा दबाबमा परेका थिए । प्रतियोगितामा पाकिस्तानका ताल्हा तालिवले स्न्याचमा १४० र क्लीन एण्ड जर्कमा १५२ गरी कुल २९२ तौल उठाउँदै स्वर्ण विजेता बने । श्रीलंकाका जेएसी लाक्मलले स्न्याचमा ११९ र क्लीन एण्ड जर्कमा १४४ गरी कुल २६३ तौल उठाउँदै रजत पदक जिते । प्रतियोगितामा पहिलो सहभागिता जनाएको भुटानका तर्फबाट वीरबहादुर लिम्बु चौथो भए । पुरुष ७३ केजी तौल समूहमा शुक्रवार नै भएको खेलमा नेपालका प्रकाश केसीले कास्य जित्न सफल भएका छन् । प्रतियोगितामा भारतका अचिन्ता सेउलीले स्वर्ण र पाकिस्तानका अबु सुफयानले रजत पदक जिते । भारतीय खेलाडीले स्न्याचमा १३५ र क्लीन एण्ड जर्कमा १६५ गरी कुल ३०० केजी तौल उठाउँदै स्वर्ण जितेका हुन् । यस्तै पाकिस्तानी खेलाडीले स्न्याचमा १२८ र क्लीन एण्ड जर्कमा १५१ गरी कुल २७९ तौल उठाउँदै रजत र नेपालका प्रकाश केसीले स्न्याचतर्फ ११५ र क्लीन एण्ड जर्क विधामा १५० गरी कुल २६५ तौल उठाएका हुन् । पोखराको माटेपानीस्थित एसआर केसी बैक्युटमा बिहीबार भएको उद्घाटन खेलमा नेपालकी सञ्जु चौधरीले स्वर्ण पदक जित्दै इतिहास रचेकी थिइन् । उनले ५९ केजी तौल समूहमा श्रीलंकन खेलाडीलाई पछि पार्दै स्वर्ण जित्तै इतिहास रचेकी थिइन । नेपालले १ स्वर्ण र २ कास्य पदक भित्राइसकेको छ ।
लयमा फर्किंदै बीच भलिबलका नेपाली टोली,पोखरा : १३ औं साग प्रतियोगीता अन्तर्गतबीच भलिबल प्रतियोगितामा नेपाली टोलीले शुक्रबारको खेलमा सुधार ल्याउँदै जित निकालेका छन्। पुरुष र महिलाका २२ टिमले सबै खेलमा जित हासिल गरेर सुधार ल्याएका हुन्। फेवा ताल किनारको नेपाल ट्रष्टको मैदानमा भएको बिच भलिबलमा नेपालका खेलाडी उत्कृष्ट प्रदर्शन गर्दै लयमा फर्किए। नेपालका मानबहादुर श्रेष्ठ र दिल सुनारको जोडीले शुक्रबार बंगलादेशका शेख मोहम्मद साने र हैदर मोहम्मद इमरानको जोडीलाई २११५ र २११८ ले पराजित गर्यो। राजु विक र सञ्जु शाहको जोडीले बंगलादेशको मोहम्मद मोनिर हुसैन र मोहम्मद अलि शाहजहाको जोडीलाई २२२० र २११६ को सेटमा पाखा लगायो। महिलातर्फ नेपालका विनिता बुढाथोकी र नेविका चौधरीको जोडीले माल्दिभ्सका रसिदा अमिनाथ र साफ्ना इब्राहिमको जोडीलाई २१५ र २१६ ले पराजित गर्दै दर्शकलाई खुसी दिलाए। नेपालकै कोपिला उप्रेती र मनीषा चौधरीको जोडीले माल्दिभ्सकै जिनिया मोसा फातिमाथ र रुदाइना अमिनाथको जोडीलाई २११२ र २११२ को सजिलो सेटमा हरायो। खुट्टाको चोटका बावजुद पनि मनीषाले उत्कृष्ट प्रदर्शन गरिन्। शुक्रबार पहिलो खेलमा बंगलादेशका शेख मोहम्मन साने र हैदर मोहम्मद इमरानको जोडी श्रीलंकाको इन्डिका टिरोन र जयन सनुजाको जोडी १३२१ र १७२१ ले पराजित भयो। माल्दिभ्सका अब्दुल्ला जायन र अहमद मोहम्मदको जोडी पाकिस्तानको जस्नव खान र अफाख खानको जोडीसग १८२१ र १३२१ ल हार ब्यहोर्यो। बंगलादेशको मोहम्मद मोनिर हुसैन र मोहम्मद शाहजहा अलिको जोडी श्रीलंकाको प्रदीप असंका र अशेन कुमाराको जोडीसग १८२१ र ११२१ ले पराजित बन्यो। माल्दिभ्सको एडम नसीम र मोहम्मद अलिको जोडीले पाकिस्तानको मोहम्मद रज्जाक र वसीन मोहम्मदको जोडीलाई २११९ र २११७ ले हराउन सफल भयो। श्रीलंकाका इन्डिका टिरोन र जयन सनुजाको जोडीले माल्दिभ्सका अब्दुल्ला जायन र अहमद मोहम्मदको जोडीलाई २११० र २११६ को सेटमा हरायो। श्रीलंकाकै प्रदीप असंका र अशेन कुमाराको जोडीले माल्दिभ्सका एडम नसीम र मोहम्मद अलिको जोडीलाई २११४ र २११३ को सेटमा हरायो। हालसम्म पुरुषतर्फ समूह ए र समूह बी मा श्रीलंकाका दुई टिम ६६ अंकसहित शीर्षस्थानमा छन्। नेपालको दुबै टिम अंक तालिकाको तेस्रो स्थानमा छन्। शनिबार लिग चरणकै अन्य खेल हुने भलिबल संघका केन्द्रीय उपाध्यक्ष याम गुरुङले जानकारी दिए।
सागमा यस्ताे पनि श्रीमान् प्रतिस्पर्धी श्रीमती मुख्य निर्णायक !,"पोखरा : श्रीमती निर्णायक, श्रीमान् १३औं सागअन्तर्गत भारोत्तोलनको ८९ केजी तौलसमूहका प्रतिस्पर्धी। यो दुर्लभ संयोग पोखरामा शुक्रबार भारोत्तोलन प्रतियोगितामा देखिएको हो। यस्तो दुर्लभ प्रतिस्पर्धामा बंगलादेशका खेलाडीसँग प्रतिस्पर्धामा उत्रिएका थिए, नेपालका ३० वर्षीय विकास थापा। अन्तर्राष्ट्रिय जर्जको मुख्य भूमिकामा थिइन् विकासकै श्रीमती नीति श्रेष्ठ थापा। पाकिस्तानका खेलाडीले बिरामी भएर खेल त्यागेपछि थापाले बंगलादेशका खेलाडी मोहमद सकायत हुसेनसँग प्रतिस्पर्धा गरेका थिए। श्रीमान् स्वर्णका लागि प्रतिस्पर्धामा भए पनि आफूले निष्पक्ष रूपमा निर्णायकको भूमिका निर्वाह गरेको नीतिले बताइन्। स्वर्ण विजेता थापाले पनि श्रीमतीलाई मुख्य निर्णायककै सम्मान गरेर प्रतिस्पर्धामा उत्रिएको बताए। ऊ अलि भावुक भएकोले आतिन्छ कि भन्ने लागेको थियो, थापाले भने नीतिले निष्पक्ष निर्णय गरिन्। भारोत्तोलन अभ्यासकै क्रममा भेट भएर ६ वर्षे प्रेमपछि उनीहरूले अन्तरजातीय विवाह गरेका थिए। नीति राष्ट्रिय खेलाडी हुँदै अन्तर्राष्ट्रिय निर्णाय बनेकी हुन्। विकास भने राष्ट्रिय खेलाडीका रूपमा उदाए। उनले राष्ट्रिय प्रतिस्पर्धामा धेरै स्वर्ण पनि जिते। १२औं सागमा रजत पदक जितेका थापाले शुक्रबार भने स्वर्ण जिते। श्रीमान्ले स्वर्ण जितेपछि अंकमाल गर्न मन लागे पनि आफ्नो भूमिकाले बाँधेको नीतिले सुनाइन्। पुरस्कार वितरण सकिएसँगै उनले श्रीमान्सँग स्वर्णको खुसी साटिन्। माटेपानीमा भएको प्रतिस्पर्धामा थापाले ८९ केजी तौलसमूहमा कुल दुई सय ६९ केजी भार वहन गर्दै आफ्नै नाममा रहेको कीर्तिमान भंग गरे। थापाले स्न्याचमा एक सय २३ र क्लिन एन्ड जर्कमा एक सय ४६ गरी कुल दुई सय ६९ केजी भार वहन गरे। यसअघि छनोट चरणमा थापाको नाममा स्न्याचमा एक सय २२ र क्लिन एन्ड जर्कमा एक सय ४२ गरी कुल दुई सय ६४ केजीको कीर्तिमान रहेको थियो। बंगलादेशका हुसेनले स्न्याचमा एक सय २३ र क्लिन एन्ड जर्कमा एक सय ४५ गरी कुल दुई सय ६८ केजी भार वहन गरे। कमल र राज्यलक्ष्मीलाई कांस्य १३औं सागअन्तर्गत भारोत्तोलनमा नेपालका कमल अधिकारीले कांस्य पदक जितेका छन्। पुरुष ६७ केजी तौलसमूहमा कमलले कुल दुई सय ५२ केजी भार उठाए। उनले स्न्याचमा एक सय १२ र क्लिन एन्ड जर्कमा एक सय ४० केजी भार उठाए। यस तौलसमूहमा पाकिस्तानका ताल्हा तालिवले स्न्याचमा एक सय ४० र क्लिन एन्ड जर्कमा एक सय ५२ गरी कुल २९२ केजी तौल उठाउँदै स्वर्ण जिते। श्रीलंकाका जेएसी लक्मलले स्न्याचमा एक सय १९ र क्लिन एन्ड जर्कमा एक सय ४४ गरी कुल दुई सय ६३ केजी तौल उठाउँदै रजत जिते। कमलसँगै धर्मपत्नी राज्यलक्ष्मी थापाले पनि कांस्य जितिन्। महिला ७१ केजी तौलसमूहमा राज्यलक्ष्मीले कांस्य पदक जितेकी हुन्। राज्यलक्ष्मीले स्न्याचमा ६७ र क्लिन एन्ड जर्कमा ८३ गरी कुल एक सय ५० केजी भार उठाइन्। यो स्पर्धामा भारतले स्वर्ण र बंगलादेशले रजत जित्यो। महिला ६४ केजी तौलसमूहमा नेपालकी देवी चौधरीले पनि कांस्यमै चित्त बुझाइन्। उनले स्न्याचमा ६८ र क्लिन एन्ड जर्कमा ८५ गरी कुल एक सय ५३ केजी भार उठाइन्। पुरुष ७३ केजी तौलसमूहमा नेपाल प्रकाश केसीले पनि कांस्य जिते। प्रकाशले स्न्याचमा एक सय १५ र क्लिन एन्ड जर्कमा एक सय ५० गरी कुल दुई सय ६५ केजी तौल उठाए। भारतका अचिन्ता सेउलीले स्वर्ण र पाकिस्तानका अबु सुफयानले रजत जिते। भारतीय खेलाडीले स्न्याचमा एक सय ३५ र क्लिन एन्ड जर्कमा एक सय ६५ गरी कुल ३०० केजी तौल उठाए। पाकिस्तानी खेलाडीले स्न्याचमा एक सय २८ र क्लिन एन्ड जर्कमा एक सय ५१ गरी कुल दुई सय ७९ केजी भार उठाए।"
तस्बिरमा साइक्लिङ प्रतियोगिता,काठमाडौं : १३ औँ दक्षिण एसियाली खेलकुदअन्तर्गत महिला साइक्लिङका प्रतियोगिता भइरहेको छ। प्रतियोगिताका कारण शुक्रबार कलंकीदेखि सातदोवाटो हुँदै सूर्यविनायकसम्मको सडक बिहान ११ बजेदेखि दिउँसो १ बजेसम्म सवारी अवरुद्ध भएको छ । महानगरीय ट्राफिक प्रहरी महाशाखाले सवारी अवरुद्ध हुने भएकाले त्यसरुट भएर गुड्ने सवारीलाई वैकल्पिक मार्ग प्रयोग गर्न आग्रह गरेको छ। महिला साइक्लिङ प्रतियोगिताको अन्नपूर्णकर्मी सुनिता डंगोलको क्यामरामा कैद भएका तस्बिरहरु :
साग पुरुष क्रिकेटमा माल्दिभ्सलाई ८४ रनले हराउँदै नेपाल विजयी,"काठमाडौं : १३ औं दक्षिण एसियाली खेलुकद (साग) अन्तर्गतको पुरुष क्रिकेटमा नेपाल अन्तर्गत शुक्रबारको खेलमा नेपाल विजयी भएको छ। टस जितेर व्याटिङ रोजेको नेपालले माल्दिभ्सलाई ८४ रनले हराएको हो। नेपालले दिएको १६४ रनको लक्ष्य पछ्याएको माल्दिभ्स पुरै २० ओभर खेल्दै ६ विकेटको क्षतिमा ७९ रनमा समेटियो। पहिलो व्याटिङ गरेको नेपालका लागि करण केसीले नटआउट ४० रन, दिपेन्द्रसिंह ऐरीले ३९ रन, कप्तान ज्ञानेन्द्र मल्ल र विनोद भण्डारीले १९१९ रनमात्र जोडेका थिए । नेपालका सुसन भारी र ललितनारायण राजवंशीले दुईदुई विकेट लिएका थिए भने पवन सरार्फले एक विकेट लिए । माल्दिभ्सका लागि मोहम्मद आजमले नटआउट १७ र इब्राहिम हसनले नटआउट १२ रन जोडे । सँगै मोहम्मद रिजवानले १३ र अलि इभानले १३ रन जोडे । नेपालको बलिङसामु कमजोर सावित हुँदा माल्दिभ्स पराजित भएको हो ।"
गल्फमा नेपाललाई ऐतिहासिक दुई स्वर्ण,"काठमाडौं : १३ औं दक्षिण एसियाली खेलकुद (साग) अन्तर्गत गल्फमा नेपालले ऐतिहासिक स्वर्ण जितेको छ। शुक्रबार नेपालले एकल र टिम गल्फमा दुई स्वर्ण पदक हात पार्दै ऐतिहासिक सफलता प्राप्त गरेको हो। एकलतर्फ सुवास तामाङले स्वर्ण जिते। सुवासले १४ अन्डर २७४ खेल्दै स्वर्ण जितेका हुन्। गल्फको टिममा भने सुवास, टंकबहादुर कार्की, निरज तामाङ शुक्र्रबहादुर राईले स्वर्ण जितेका हुन्। गल्फको पुरुषतर्फ टिम स्पर्धामा नेपाल, बंगलादेश र श्रीलंकाले भाग लिएको छ। एकलमा भने भुटानले एकजना खेलाडी मात्र सहभागी गराएको छ। त्यसैगरी महिला तर्फ नेपालले टिमतर्फ कास्य जितेको छ। साग गल्फमा चार स्वर्ण, चार रजत र चार नै कांस्यका लागि प्रतिस्पर्धा भएको छ। आयोजकको हिसाबले नेपालले सागमा गल्फ खेल राखेको हो। तस्बिर : दिपेन श्रेष्ठ"
"साग खेलकुद : नेपाललाई ४१ स्वर्ण, शुक्रबार पाँच कीर्तिमान, गौरिकालाई दोस्रो पदक","तस्बिर : विकास कार्की, दिपेन श्रेष्ठ र कृष्णमणि बराल काठमाडौं : १३ औं दक्षिण एसियाली खेलकुद (साग) अन्तर्गत विभिन्न प्रतिस्पर्धामा नेपालले ४१ वटा स्वर्ण पदक जितेको छ। शुक्रबार नेपालले पाँच स्वर्ण जित्यो, गल्फ, पौडी, भारोत्तोलन र एथलेटिक्समा स्वर्ण जितेको हो। गल्फमा एकल र समूहमा गरेर दुई स्वर्ण जितेको नेपालले शुक्रबार पौडी भारोत्तोलन र एथलेटिक्समा एकएक स्वर्ण जितेको हो। गौरिकाको नयाँ कीर्तिमानमा दोस्रो स्वर्ण १३औं दक्षिण एसियाली खेलकुदको पौडीमा नेपालका लागि गौरिका सिंहले दोस्रो स्वर्ण पदक जितेकी छन्। सातदोबाटोको अन्तर्राष्ट्रिय खेलकुद परिसरस्थित नवनिर्मित हिटिङ पौडी पोखरीमा शुक्रबार भएको महिला दुई सय मिटर ब्याकस्ट्रोक स्पर्धामा गौरिकाले स्वर्ण पदक चुमेकी हुन्। यसअघि बिहीबार उनले दुई सय मिटर फ्रिस्टाइल स्पर्धामा स्वर्ण जितेकी थिइन्। शुक्रबार गौरिकाले निर्धारित दूरी दुई मिनेट १७७३ सेकेन्डमा पूरा गरिन्। यो समय महिला दुई सय मिटर ब्याकस्ट्रोक स्पर्धाको नयाँ राष्ट्रिय कीर्तिमान पनि हो। गौरिकाले भारतीय खेलाडी राजीव मन्ना पटेललाई पछि पारिन्। रजत पदकमा खुम्चिएकी भारतीय खेलाडीले निर्धारित दूरी पार गर्न दुई मिनेट २०७१ सेकेन्ड समय खर्चिएकी थिइन्। श्रीलंकाली खेलाडी गंगा मलवाथथांगेले कांस्य पदक हात पारिन्। उनले निर्धारित दूरी दुई मिनेट २७२५ सेकेन्डमा पार गरिन्। शुक्रबार भएको अन्य स्पर्धामा नेपाली खेलाडीले पदक जित्न सकेनन्। महिला एक सय मिटर ब्रेस्टस्ट्रक स्पर्धामा नेपाली खेलाडी डुआना लामा चौथो भइन्। उनले अघिल्लो दिन रजत पदक जितेकी थिइन्। एथलेटिक्समा गोपिचन्दको नयाँ रेकर्ड गोपिचन्द पार्कीले शुक्रबार एथलेटिक्समा देशका लागि ऐतिहासिक स्वर्ण पदक जितेका छन्। १३औं साग अन्तर्गत एथलेटिक्सको पुरुष पाँच हजार मिटर दौडमा उनले स्वर्ण पदक चुमेका हुन्। सागको इतिहासिमा पाँच हजार मिटर दौडको उपाधि जित्ने उनी पहिलो नेपाली खेलाडी बनेका हुन्। त्रिपुरेश्वरस्थित दशरथ रंगशालामा गोपीले निर्धारित दूरी १४ मिनेट ५४२० सेकेन्डमा पूरा गरे। उक्त स्पर्धामा भारतीय खेलाडी सुनिल दावरले रजत पदक हात पारे। उनले निर्धारित दूरी पार गर्न १४ मिनेट ५५२१ सेकेन्ड समय खर्चिए। कांश्य पदक भने नेपाली खेलाडी हरिकुमार रिमालको पोल्टामा पर्यो। उनले निर्धारित दूरी १४ मिनेट ५७०५ सेकेन्डमा पूरा गरे। गोपीले पाँच हजार मिटर दौडमा पहिलो स्वर्ण जित्नु आफ्ना लागि खुसीको क्षण भएको प्रतिक्रिया दिए। विकासको कीर्तिमानी स्वर्ण नेपालका ३० वर्षीय विकास थापाले शुक्रबार भारोत्तोलनमा स्वर्ण पदक जिते। पाकिस्तानका खेलाडीले बिरामी भएर खेल त्यागेपछि थापाले बंगलादेशका खेलाडी मोहमद सकायत हुसेनसँग प्रतिस्पर्धा गरेका थिए। १२औं सागमा रजत पदक जितेका थापाले शुक्रबार भने स्वर्ण जितेका हुन्। पोखराको माटेपानीमा भएको प्रतिस्पर्धामा थापाले ८९ केजी तौलसमूहमा कुल दुई सय ६९ केजी भार वहन गर्दै आफ्नै नाममा रहेको कीर्तिमान भंग गरे। यसअघि छनोट चरणमा थापाको नाममा स्न्याचमा एक सय २२ र क्लिन एन्ड जर्कमा एक सय ४२ गरी कुल दुई सय ६४ केजीको कीर्तिमान रहेको थियो। बंगलादेशका हुसेनले स्न्याचमा एक सय २३ र क्लिन एन्ड जर्कमा एक सय ४५ गरी कुल दुई सय ६८ केजी भार वहन गरे। गल्फमा ऐतिहासिक दुई स्वर्ण १३ साग गल्फमा नेपालले ऐतिहासिक दुई वटा स्वर्ण पदक जितेको छ। पार ७२ को गोकर्ण फरेस्ट गल्फ कोर्समा शुक्रबार सम्पन्न खेलमा नेपालले पु्रुष एकल र पुरुष टिम स्पर्धामा दुई स्वर्ण जितेको हो। साग गल्फमा नेपालले पहिलो पटक दुईवटा स्वर्ण पदक जितेको हो। गल्फको पुरुष एकलमा नेपालका लागि सुवास तामाङले स्वर्ण दिलाए। टिम स्पर्धामा सुवास सम्मिलित नेपाली टोलीले स्वर्ण चुम्यो। चार दिनको ७२ होलमा सु्वासले कुल १४ अन्डर दुई सय ७४ स्कोर खेलेका थिए। गल्फको अन्तिम दिन शुक्रबार सुवासले तीन अन्डर ६९ खेले। गल्फमा नेपाललाई ऐतिहासिक स्वर्ण जिताएका सुवास भर्खर बलब्वाईबाट आएका हुन्। रोयल नेपाल गल्फ क्लबमा बलब्वाईको काम गर्दै गल्फ सिकेका सुवासले छोटो समयमै गल्फमा छलाङ मारेका छन्। सूर्य नेपाल टुरमा गत वर्ष प्रोफेसनल खेलाडीलाई हराएर उपाधि जितेपछि सुवास एकाएक गल्फमा छाए। त्यसपछि विभागीय टोली त्रिभुवन आर्मीमा करारमा अनुबन्ध भएका सुवासले गल्फमा थप निखारता ल्याए। दिनभर अभ्यासमै रमिरहने सुवासले एक वर्षको तयारीमै व्यक्तिगत र टिम स्पर्धा नेपालका लागि महत्वपूर्ण स्वर्ण जिताए। नेपालले आयोजक राष्ट्रको हिसाबले गल्फ खेल राखेको थियो। नेपालले यसअघि नै ३६ स्वर्ण जितिसकेको छ। सागमा नेपालले शुक्रबारसम्म जितेको ४१ स्वर्ण ऐतिहासिक हो। अहिलेसम्म २२ स्वर्ण पदक महिलाले मात्र जितेका छन्। महिलाले तेक्वान्दो, कराँते र उसुमा बढी स्वर्ण जितेका छन्। सँगै साइक्लिङ, पौडी, ट्रायथलन र भारोत्तोलनमा नेपाली अब्बल देखिएका छन्।"
जितका लागि नेपाललाई श्रीलंकाले दियो ११९ रनको लक्ष्य,पोखरा : जारी १३औँ दक्षिण एसियाली खेलकुद (साग) अन्तर्गत महिला क्रिकेटमा जितका लागि नेपाललाई श्रीलंकाले १२० रनको लक्ष्य दिएको छ। शुक्रबार पोखरा रंगशालमा भएको खेलमा श्रीलंकाले निर्धारित २० ओभरमा ७ विकेट गुमाउँदै ११८ रनको मध्यम योगफल बनाएको हो। टस जितेर पहिलो ब्याटिङ गरेको श्रीलंकाका लागि लिहिनी अप्सराले सर्वाधिक ३७ रनको योगदान गरिन्। त्यस्तै अमरतुङ्गा अनालीले ३५ र साथ्य सन्दीपनीले २२ रन जोडे। श्रीलंकालाई मध्यम योगफलमै रोक्न नेपालका लागि सोनु खड्काले २ विकेट लिइन्। ४ ओभर बलिङ गर्दा १३ रन खर्चिएर महत्वपूर्ण विकेट लिएकी हुन्। उनले ३५ रन बनाएर खेलिरहेकी अमरतुङ्गा अनालीलाई बोल्ड आउट गरिन्। सरस्वती चौधरीले नेपालका लागि २ विकेट लिइन्। त्यस्तै अन्जली चन्दको नाममा १ विकेट रह्यो। अहिले नेपालले जवाफी ब्याटिङ गर्न सुरु गरेको छ। पहिलो ओभरको समाप्तीमा ओपनर काजल श्रेष्ठको चौकासँगै नेपालले ४ रन जोडेको छ।
साग पौडीमा जलपरी गौरिकाले जितिन् अर्को ऐतिहासिक स्वर्ण,"काठमाडौं : १३ औं दक्षिण एसियाली खेलकुद (साग) अन्तर्गत शुक्रबार गौरिका सिंहले अर्को ऐतिहासिक स्वर्ण जितेकी छन्। सातदोबाटोस्थित पौडी पोखरीमा दुई सय मिटर ब्याक स्ट्रोकमा शुक्रबार गौरिकाले स्वर्ण जितेकी हुन्। बिहीबार उनले एकल पौडी अन्तर्गत पहिलो ऐतिहासिक स्वर्ण जितेकी थिइन्। तीन वर्षअघि ब्राजिलको रियो दि जेनेरियोमा विश्व खेलकुदको महाकुम्भ ओलम्पिक नेपाललाई चर्चित बनाएकी जलपरी हुन् गौरिका। गौरिका त्यो ओलम्पिकमा भाग लिने विश्वकै सबैभन्दा कान्छी खेलाडी थिइन्। त्यतिबेला गौरिकाको उमेर मात्र १३ वर्ष थियो। त्यसको तीन वर्षपछि अहिले फेरि जलपरी गौरिकाले देशको शिर उच्च पारेकी छन्। उनी दक्षिण एसियाली राष्ट्रहरूको मिनी ओलम्पिक का रूपमा परिचित सागमा व्यक्तिगत स्पर्धामा स्वर्ण पदक जित्ने पहिलो नेपाली खेलाडी बनेकी हुन्। यसअघि नेपालका कुनै पनि खेलाडीले पौडीको व्यक्तिगत स्पर्धामा स्वर्ण पदक जित्न सकेको थिएन। गौरिकाले १३औं सागको बिहीबार भएको महिला दुई सय मिटर फ्रिस्टाइल स्पर्धामा स्वर्ण पदक जितेकी हुन्। दक्षिण एसियाली पौडीमा खासगरी भारत र श्रीलंकाली खेलाडीको दबदबा रहँदै आएको छ। तर, बिहीबार सातदोबाटोको अन्तर्राष्ट्रिय खेलकुद परिसरस्थित नवनिर्मित हिटिङ पौडी पोखरीमा गौरिकाले बलिया राष्ट्रहरूको एकाधिपत्यलाई तोडिन्। गौरिकाले निर्धारित दूरी दुई मिनेट ५०६ सेकेन्डमा पूरा गर्दै ऐतिहासिक स्वर्ण हात पारेकी हुन्। उनले भारतीय खेलाडीलाई दुई सेकेन्डभन्दा पनि कम अन्तरले पछि पारेकी थिइन्। रजत पदकमा समेटिएकी भारतीय खेलाडी शिभांगी शर्माले निर्धारित दूरी पार गर्न दुई मिनेट ७१९ सेकेन्ड समय खर्चिइन्। प्रारम्भदेखि नै गौरिकाले शिभांगीसँग झिनो अग्रता कायम राखेकी थिइन्। बिहीबार ऐतिहासिक पदक दिलाएकी गौरिकाले नेपाललाई शुक्रबार अर्को स्वर्ण दिलाएकी हुन्। तस्बिर : विकास कार्की"
साग अन्तर्गत जनकपुरमा सुरु भयो कुस्ती,"जनकपुरधाम : १३ औं दक्षिण एसियाली खेलकुद (साग) अन्तर्गत जनकपुरको कबर्ड हलमा कुस्ती खेल सुरु भएको छ। प्रदेश २ का मुख्यमन्त्री लालबाबु राउतले शुक्रबार अपराहन्न ४ बजे खेलको उद्घाटन गरेका हुन्। मंसीर २३ गतेसम्म चल्ने प्रतियोगिताको उद्घाटनमा मिथिलाको मौलिक नृत्य र सांगीतिक कार्यक्रमबाट खेलाडी र दर्शकको स्वागत गरिएको थियो। खेलको पहिलो दिन चार स्वर्ण पदकको लागि महिला र पुरुष गरी चार तौल समूहबीच प्रतिस्पर्धा र्भरहेको छ। हाल पुरुष तर्फ ५७६५ किलो र महिलातर्फ ५०५३ किलो तौल समूहका भारत, श्रीलंका, बंगलादेश र आयोजक नेपालका खेलाडीबीच प्रतिस्पर्धा भइरहेको छ। चारदिवसीय प्रतियोगितामा २० वटा स्वर्ण पदकका लागि पाँच देशका खेलाडीबीच प्रतिस्पर्धा हुने आयोजक कुस्ती प्रतियोगिता तयारी समितिका संयोजक कमल किशोर चौधरीले जानकारी दिए। प्रतियोगितामा पुरुषतर्फ ५७ किलो, ६१ किलो, ६५ किलो, ७० किलो, ७४ किलो, ७९ किलो ८६ किलो, ९२ किलो, ९७ किलो र १ सय २५ किलो तौल समूहका खेलाडीबिच प्रतिस्पर्धा हुनेछ। त्यसैगरी महिला तर्फ ५० किलो, ५३ किलो, ५५ किलो, ५७ किलो, ५९ किलो, ६२ किलो, ६५ किलो, ६८ किलो, ७२ किलो र ७६ किलो तौल समूहमा प्रतिस्पर्धा हुनेछ। आयोजक नेपालले सातवटा तौल समूहमा मात्र प्रतिस्पर्धा गर्ने जनाइएको छ।"
"सागका कारण आज र भोली सडक अवरुद्ध, कहाँकहाँ कति समय ?","काठमाडौं : १३औँ दक्षिण एसियाली खेलकुदका कारण उपत्यकामा शनिबार र शुक्रबार सवारी विभिन्न रुटमा सवारी अवरुद्ध हुने भएको छ। महानगरीय ट्राफिक प्रहरी महाशाखाका अनुसार शुक्रबार कलंकीदेखि सातदाेवाटो, हुादैृ सूर्यविनायकसम्मको सडकमा बिहान ११ बजेदेखि दिउँसो १ बजेसम्म सवारी अवरुद्ध हुने भएको हो। ट्राफिक प्रहरीले सागअन्तर्गत हुने साइक्लिङका खेलका कारण सवारी अवरुद्ध हुने भएकाले त्यसरुट भएर गुड्ने सवारीलाई वैकल्पिक मार्ग प्रयोग गर्न आग्रह गरेको छ। त्यसैगरी शनिबार बिहान ७ बजेदेखि ११ बजेसम्म सागको म्याराथन दौड प्रतियोगिताका सञ्चालन हुने भएकाले सो समयमा सम्बन्धित रुटमा सवारी अवरूद्ध हुने महानगरीय ट्राफिक प्रहरी महाशाखाले जनाएकाे छ , टेकुकालिमाटीकलंकीबल्खुसातदोबाटोकोटेश्वरसल्लाघारीसूर्यबिनायक हुँदै पुनः सल्लाघारीकोटेश्वरनयाँबानेश्वरमाइतीघरसिंहदरबारभद्रकालीवीर अस्पतालजमललौनचौरउत्तर ढोकानागपोखरीजयनेपाल हलसंग्राहलय दक्षिण गेटघण्टाघरभद्रकालीनागस्थान हुँदै रंगशालासम्म प्रतियोगिता हुने महानगरीय ट्राफिक प्रहरी महाशाखाले सूचनामा जानकारी दिएको छ। अत्यावश्यक सवारीबाहेक अन्य सवारी नचलाउन ट्राफिलक प्रहरीले अनुरोध गरेको छ ।"
५ हजार मिटर दौडमा नेपाललाई स्वर्ण र कास्य पदक,"काठमाडौं : १३औं दक्षिण एसियाली खेलकुद (साग) अन्तर्गत एथ्लेटिक्सको पुरुषतर्फ ५ हजार मिटर दौडमा नेपालले स्वर्ण र कास्य पदक जितेको छ। शुक्रबार दशरथ रंगशालामा भएको प्रतियोगितामा नेपालका लागि गोपीचन्द्र पार्कीले १४ मिनेट ५४२० सेकेन्डमा दौड पूरा गरेर स्वर्ण जितेका हुन्। यो स्पर्धामा भारतका सुनील दावाले रजत पदक पाएका छन्। उनले १४ मिनेट ५५२१ सेकेन्डमा पूरा गरे। यसैगरी नेपालका हरिकुमार रिमाल कास्य १४ मिनेट ५७०५ सेकेन्डमा दौड पूरा गरेर कास्य पदक जितेका हुन्। चन्दले स्वर्ण दिलाएसँगै एथ्लेटिक्समा नेपालले दोस्रो स्वर्ण पाएको छ। यस अगाडि सन्तोषी श्रेष्ठ सागको इतिहासमा एथलेटिक्सतर्फ स्वर्ण पदक जित्ने पहिलो नेपाली महिला बनेकी थिइन्। उनले १० हजार मिटर दूरी पूरा गर्न दौडका सहभागीले रंगशालामा बिछ्याइएको ट्र्याक पछ्याउँदै २५ चक्कर लगाउनुपर्ने थियो। आफ्नै गतिमा दौडिएकी सन्तोषीले अन्तिम समयसम्म प्रतिद्वन्द्वीलाई उछिन्ने अवसर दिइनन्। तर, अन्तिम ५० मिटरको दौड बाँकी रहँदा भारतीय धाविका कविता यादवले आफ्नो गति बढाएर सन्तोषीलाई उछिन्ने प्रयास गरिन्। प्रतिद्वन्द्वीको चलाखी बुझेकी सन्तोषीले अन्तिम समयमा जम्प गर्दै कविताभन्दा पहिले लक्ष्य पूरा गरेकी थिइन्। दक्षिण एसियाली एथलेटिक्समा भारत र श्रीलंकाकाको दबदबा रहँदै आएको थियो।जितसँगै एथ्लेटिक्सका प्रमुख प्रशिक्षक चन्द्र गुरुङले यो ऐतिहासिक सफलता भएको अन्नपूर्णसँग बताए। उनले भने,'हाम्रो तयारी पनि राम्रो थियो, होम ग्राउण्ड भएकाले खेलाडीलाई थप उर्जा मिल्यो।' अहिले केहिसमय पछाडि हुने एथ्लेटिक्सको महिलातर्फ हुने ५ हजार मिटर दौडमा पनि सन्तोषी श्रेष्ठले भाग लिएकी छिन्।"
अपेक्षाभन्दा कम स्वर्णमा सकियो तेक्वान्दो,"काठमाडौं : १३औं दक्षिण एसियाली खेलकुद (साग) तेक्वान्दोमा नेपालले आठौं सागको कीर्तिमान भंग गर्ने योजना बनाएको थियो। तर अन्तिम दिन बिहीबार चार खेलाडी फाइनलमा पुगे पनि नेपाललाई एक स्वर्ण भूपेन श्रेष्ठले दिलाए। भूपेनले फाइनलमा भारतका अक्षय होडालाई २९२७ अंकले हराएका थिए। भूपेनको स्वर्णसँगै सागमा तेक्वान्दोमा नेपालले एक दर्शन स्वर्ण जित्यो। यसअघि सन् १९९९ मा नेपालमै भएको आठौं सागमा नेपाली तेक्वान्दोले १४ स्वर्ण जितेको थियो। १३औं सागमा तेक्वान्दोमा २९ स्वर्णका लागि प्रतिस्पर्धा भएको थियो। अन्तिम दिन एकमात्र स्वर्ण जितेका भूपेनले फाइनलमा भारतीय खेलाडी पर्दा केही नर्मस भएको बताए। सेमिफाइनलसम्म सजिलै भएको थियो। फाइनल खेल निकै टप भयो। अगाडिका सबै साथीले हार्दा केही डर पनि लागेको थियो। तर सम्हालिएर खेलेर देशका लागि तेक्वान्दोमा अन्तिम स्वर्ण जिताउन पाउँदा जीवनकै ठूलो खुसी मिलेको छ। म यो खुसी मुख्य प्रशिक्षक नवीन श्रेष्ठ, कोरियन प्रशिक्षक र परिवारसँग साट्न चाहन्छु। जापानमा लिएको १५ दिने प्रशिक्षण र सागअघि चीनमा गरेको तयारीले पनि स्वर्ण जित्न सहयोग भयो। तेक्वान्दो खेल्न सुरु गरेको तीन वर्षमै सागमा स्वर्ण जिते। मेरो अबको लक्ष्य ओलम्पिक छनोट खैल्दै त्यसमा राम्रो गर्ने हो, मोरङका २१ वर्षीय भूपेनले भने। भूपेन कोटेश्वर डोजाङका खेलाडी हुन्। उनी विभागीय टोली त्रिभुवन आर्मी क्लबमा करारमा छन्। नेपाली टोलीका प्रशिक्षक दीपक विष्टले नेपालले १२औं खोटलाई अन्य गरे पनि सोचेजस्तो नतिजा ल्याउन नसकेको बताए। अन्तिम दिन हामीले कम्तीमा चार स्वर्ण सोचेका थियौं। महिला खेलाडीबाट सोचे जस्तो भएन। हाम्रो मुख्य कमजोरी डिफेन्समा रह्यो, दीपकले भने। भूपेनले स्वर्ण जितेको स्पर्धामा बंगलादेशका रसिल खान र श्रीलंकाका चर्मा थरिन्दुले कांस्य जिते। बिहीबार भारतले तीन र पाकिस्तानले दुई स्वर्ण जित्यो। भारतका पूर्वा दीक्षितले ४९ केजीमुनि तौलसमूहमा श्रीलंकाकी इरानगनी पुष्पालाई १४६ ले हराउँदै स्वर्ण जितिन्। यस तौलमा नेपाली युनिशा राई र श्रीलंकाकी आयशा नुरले कांस्य जिते। महिला ६७ केजीमुनि भारतकी रुचिका भावेले स्वर्ण जितिन्। फाइनल उनले नेपाली अप्सरा कार्कीलाई ८५ ले स्तब्ध बनाइन्। यस तौलमा भुटानकी सोनम यान्सो र बंगलादेशकी मस्ट सल्माले कांस्य जिते। ७३ केजीमुनि नेपालकी आशा गरिएकी खेलाडी मनिता शाहीलाई १५० ले हराउँदै भारतकी मार्गेरेट मारियाले स्वर्ण जितिन्। यसैगरी पुरुष ५८ केजीमा पाकिस्तानका लागि हरुन खान र रव नवाजले स्वर्ण जिते। हरुनले भारतका निरज चौधरीलाई हराए। यस तौलमा नेपालका गोविन्दबहादुर आलेले रजक जिते। ८० केजीमुनि नवाजले नेपालका किरणबहादुर आलेलाई हराए।"
"पौडीमा भारत, श्रीलंकाको दबदबा तोडियो","तीन वर्षअघि ब्राजिलको रियो दि जेनेरियोमा विश्व खेलकुदको महाकुम्भ ओलम्पिक आयोजना भएको थियो। त्यो ओलम्पिकमा नेपाली खेलाडीले कुनै चमत्कारिक प्रदर्शन नगरे पनि गौरिका सिंहले नेपाललाई चर्चित बनाएकी थिइन्। गौरिका त्यो ओलम्पिकमा भाग लिने विश्वकै सबैभन्दा कान्छी खेलाडी थिइन्। त्यतिबेला गौरिकाको उमेर मात्र १३ वर्ष थियो। त्यसको तीन वर्षपछि अहिले फेरि जलपरी गौरिकाले देशको शिर उच्च पारेकी छन्। उनी दक्षिण एसियाली राष्ट्रहरूको मिनी ओलम्पिक का रूपमा परिचित सागमा व्यक्तिगत स्पर्धामा स्वर्ण पदक जित्ने पहिलो नेपाली खेलाडी बनेकी छन्। यसअघि नेपालका कुनै पनि खेलाडीले पौडीको व्यक्तिगत स्पर्धामा स्वर्ण पदक जित्न सकेको थिएन। गौरिकाले १३औं सागको बिहीबार भएको महिला दुई सय मिटर फ्रिस्टाइल स्पर्धामा स्वर्ण पदक जितेकी हुन्। दक्षिण एसियाली पौडीमा खासगरी भारत र श्रीलंकाली खेलाडीको दबदबा रहँदै आएको छ। तर, बिहीबार सातदोबाटोको अन्तर्राष्ट्रिय खेलकुद परिसरस्थित नवनिर्मित हिटिङ (तातो पानीसहितको) पौडी पोखरीमा गौरिकाले बलिया राष्ट्रहरूको एकाधिपत्यलाई तोडिन्। गौरिकाले निर्धारित दूरी दुई मिनेट ५०६ सेकेन्डमा पूरा गर्दै ऐतिहासिक स्वर्ण हात पारेकी हुन्। उनले भारतीय खेलाडीलाई दुई सेकेन्डभन्दा पनि कम अन्तरले पछि पारेकी थिइन्। रजत पदकमा समेटिएकी भारतीय खेलाडी शिभांगी शर्माले निर्धारित दूरी पार गर्न दुई मिनेट ७१९ सेकेन्ड समय खर्चिइन्। प्रारम्भदेखि नै गौरिकाले शिभांगीसँग झिनो अग्रता कायम राखेकी थिइन्। महिला ४०० मिटर फ्रिस्टायल रिलेमा कास्य पदक जितेपछि गौरिका सिंहसहित नेपाली खेलाडी । तस्बिर : सुनिता डंगोल उक्त स्पर्धामा बंगलादेशी पौडीबाज जुनयना अहमदले कांस्य पदक हात पारिन्। उनले निर्धारित दूरी पूरा गर्न दुई मिनेट १२८३ सेकेन्ड समय लगाइन्। श्रीलंकाकी गंगा एसडी सेन मालवथथांगे निर्धारित दूरी दुई मिनेट १४९७ सेकेन्डमा पूरा गर्दै चौथो स्थानमा रहिन्। यसअघि नेपालमै आयोजित आठौं दक्षिण एसियाली खेलकुदमा नेपालले महिला चार गुना एक सय मिटर रिले स्पर्धामा स्वर्ण पदक जितेको थियो। नेपाली टोलीमा नयना शाक्य, रुविना प्रधान, रुना प्रधान र स्तुति सिंह सहभागी थिए। गौरिकाभन्दा अघि अफिसियल अन्तर्राष्ट्रिय प्रतियोगिताको एकल स्पर्धामा कुनै पनि नेपाली पौडी खेलाडीले स्वर्ण पदक जित्न सकेका थिएनन्। गौरिकाले बिहीबार नै अर्को कांस्य पदक पनि जितिन्। महिला चार सय मिटर फ्रिस्टाइल रिले स्पर्धामा नेपालले कांस्य पदक जित्दा उनी टोलीकी महत्वपूर्ण सदस्य थिइन्। उक्त स्पर्धामा नेपाली टोलीमा गौरिकासँगै डुआना लामा, टिसा शाक्य र अनुसिया तन्डुकार सहभागी थिए। नेपाली टोलीले निर्धारित दूरी चार मिनेट ७९७ सेकेन्डमा पूरा गर्यो। उक्त स्पर्धामा भारत पहिलो र श्रीलंका दोस्रो भए। स्वर्ण जितेपछि गौरिकाले आफूलाई कहिलेकाहीँ विदेशी भनेकोमा चित्त दुखाइ गरिन्। म नेपाली नै हो। म आफूलाई नेपाली भन्न रुचाउँछु र यो पदक सम्पूर्ण नेपालीलाई समर्पण गर्न चाहन्छु। राष्ट्रका लागि साग पौडीमा पहिलो स्वर्ण जित्दा उत्साहित भएको छु। मलाई यसपटक ओलम्पिक खेले जस्तै खुसी लागिरहेको छ। आज केही गाह्रो त थियो। तर पनि सागका लागि पर्याप्त तयारी गरेर आएको थिएँ। हरेक पलमा बेस्ट दिने प्रयास गरें। इङ्ल्यान्डमा यसपटक नयाँ प्रशिक्षकसँग दैनिक दुई घन्टा अभ्यास गरेको थिएँ। आज स्वर्ण र कांस्य जितेको छु, धन्य भएँ, गौरिकाले भनिन्। गौरिकाले घरेलु समर्थकको साथले स्वर्ण जित्न थप हौसला मिलेको पनि बताइन्। नयाँ पौडी पोखरी केही चिसो भए पनि राम्रो बनेको छ। अझै नोपलका लागि धेरै पदक जित्न चाहन्छु, गौरिकाले भनिन्। गौरिकाको यो दोस्रो साग सहभागिता हो। यसअघि सन् २०१६ मा भारतको गुवाहाटी र सिलोङमा सम्पन्न १२औं सागमा उनले रजत र कांस्य पदक जितेकी थिइन्। १३औं सागमा गौरिकाले अझ ६ वटा स्पर्धामा प्रतिस्पर्धा गर्न बाँकी छ। उनले नेपालगन्जमा सम्पन्न आठौं राष्ट्रिय खेलकुदमा पनि एक्लैले १२ वटा स्वर्ण पदक जितेकी थिइन्। बिहीबार नै भएको महिला दुई सय मिटर ब्रेस्टस्ट्रोक स्पर्धामा नेपालकी डुआना लामाले रजत पदक जितिन्। उनले निर्धारित दूरी पूरा गर्न दुई मिनेट ४४६८ सेकेन्ड समय खर्चिइन्। उक्त स्पर्धामा भारतकी अपेक्षा फर्नान्डेसले दुई मिनेट ३८५ सेकेन्डसहित स्वर्ण र श्रीलंकाकी रामुदी नुलारा समाराकुनले दुई मिनेट ४४७१ सेकेन्डसहित कांस्य पदक जिते। पौडीको पहिलो दिन नौ स्वर्णका लागि खेल भएकोमा अन्य स्पर्धामा भारतीय र श्रीलंकाली खेलाडीको दबदबा रह्यो। भारतीय र श्रीलंकाली खेलाडीले चारचार स्वर्ण जिते। अन्य स्पर्धामा नेपाली खेलाडीले कुनै पनि पदक जित्न सकेनन्। पदक जितेलगत्तै प्रतियोगितास्थलमै गौरिकाको डोपिङ परीक्षण पनि गरिएको थियो।"
सुवास उपाधि नजिक,काठमाडौं : नेपालका सुवास तामाङ १३औं दक्षिण एसियाली खेलकुद (साग) गल्फको स्वर्ण नजिक पुगेका छन्। पार ७२ को गोकर्ण फरेस्ट गल्फ कोर्समा जारी प्रतियोगिताको तेस्रो दिन बिहीबार सुवासले चार अन्डर ६८ खेले। ५४ होलको समाप्तिसँगै सुवासको कुल ११ अन्डर दुई सय पाँच स्कोर छ। सुवास दोस्रो स्थानमा रहेका नेपालकै निरज तामाङभन्दा सात स्ट्रोकले अगाडि छन्। निरजले कुल चार अन्डर दुई सय १२ स्कोर छ। बिहीबार निरजले एक अन्डर ७१ खेलेका थिए। तेस्रो स्थानमा रहेका बंगलादेशका मोहमद फराद र मोहमद शाहबुद्धिनको समान दुई अन्डर दुई सय १४ स्कोर छ। तेस्रो दिन फरादले चार अन्डर ६८ र शाहबुद्धिनले तीन अन्डर ६९ खेलेका थिए। टिम इभेन्टमा पनि नेपाल स्वर्ण नजिक पुगेको छ। टिम स्पर्धामा नेपालले कुल २१ अन्डर ६ सय २७ स्कोर खेलेको छ। दोस्रो स्थानमा रहेको बंगलादेशको एक अन्डर ६ सय ४७ स्कोर छ। तेस्रो स्थानमा रहेको श्रीलंकाको ६ सय ५४ स्कोर छ। यसैगरी महिला एकलमा श्रीलंकाकी ग्रेस यातावारा स्वर्ण नजिक पुगेकी छन्। दैनिक अग्रता जारी राखेकी ग्रेसको कुल तीन ओभर दुई सय १९ स्कोर छ। बिहीबार उनले दुई ओभर ७४ खेलेकी थिइन्। दोस्रो स्थानमा रहेकी तानिया मिनालको २४ ओभर दुई सय ४० स्कोर छ। उनले तानियालाई २१ स्ट्रोकले पछि पारेकी छन्। तेस्रो स्थानमा रहेकी श्रीलंकाकै थुहासिनी सेल्भाथानामको २५ ओभर दुई सय ४१ स्कोर छ। महिलाको टिम स्पर्धामा पनि श्रीलंका अगाडि छ। श्रीलंकाले कुल २१ ओभर चार सय ५३ स्कोर खेलेको छ। दोस्रो स्थानमा रहेको बंगलादेशको ५४ ओभर चार सय ८६ स्कोर र तेस्रो स्थानमा रहेको नेपालको ७४ ओभर पाँच सय ६ स्कोर छ। शुक्रबार १८ होलको खेलपछि पदकको छिनोफानो हुनेछ।
साइक्लिङमा अर्को सफलता,काठमाडौं : दक्षिण एसियाली खेलकुद (साग) को १३औं संस्करणमा बिहीबार नेपालले साइक्लिङमा थप दुई स्वर्ण पदक जितेको छ। साइक्लिङमा नेपालले जितेको स्वर्ण पदक संख्या चार पुगेको छ। यसअघि बुधबार नेपालले दुई स्वर्ण हात पारेको थियो। गोकर्णस्थित सहिद पार्कमा बिहीबार भएको पुरुष क्रसकन्ट्री स्पर्धाको २० किलोमिटर दूरीमा नेपालका बुद्घिबहादुर तामाङले स्वर्ण पदक जितेका हुन्। उनले निर्धारित दूरी एक घन्टा १९ मिनेट आठ सेकेन्डमा पूरा गर्दै पहिलो स्थान हासिल गरे। उक्त स्पर्धामा नेपाली खेलाडीको दबदबा रह्यो। रजत र कांस्य पदक पनि नेपाली खेलाडीले नै जिते। नेपालका राजीव राई दोस्रो भए। उनले निर्धारित दूरी पूरा गर्न एक घन्टा १९ मिनेट ४० सेकेन्ड समय खर्चिए। निर्धारित दूरी एक घन्टा २१ मिनेटमा पार गर्दै नेपालकै ओकश वज्राचार्यले कांस्य पदक हात पारे। बिहीबार नै भएको महिला १६ किलोमिटरमा दूरी नेपालकी लक्ष्मी मगर पहिलो भइन्। उनले एक घन्टा २० मिनेट २० सेकेन्डमा निर्धारित दूरी पार गरिन्। महिलातर्फ पनि नेपालकै उषा खनाल दोस्रो भइन्। रजत पदक हात पार्ने क्रममा उनले निर्धारित दूरी एक घन्टा ३५ मिनेट ५२ सेकेन्डमा पार गरिन्। भारतकी प्रणिता प्रफुलले कांस्य पदक हात पारिन्। उनले निर्धारित दूरी एक घन्टा ३६ मिनेट २९ सेकेन्डमा पूरा गरिन्। यसअघि बुधबार डाउनहिलमा नेपालले दुई स्वर्ण जितेको थियो। डाउनहिलको पुरुषमा राजेश मगर र महिलामा निश्मा श्रेष्ठले नेपाललाई स्वर्ण दिलाएका थिए।
