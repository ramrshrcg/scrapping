शीर्षक,विवरण
जवाफहीन शासकको बोझ,"पूर्वप्रधानमन्त्री बाबुराम भट्टराईले उपप्रधानमन्त्री उपेन्द्र यादवको अन्तर्वार्ता लिने एकजना पत्रकारलाई अहंकारी, उद्दण्ड, अशिष्ट र असनको साँढेजस्तो भनेर ट्वीट गरेका छन्। नागरिकले तिरेको करको सुविधामा बस्ने बाबुरामले एक सञ्चारकर्मीसँग उपेन्द्रले देखाएको अहंकार, अशिष्टता, उद्दण्डता र साँढेपना भने देखेनन्। यो राजनीतिज्ञको सर्वसत्तावादी सोचको उपज हो। नेपालको राजनीतिका एक अत्यधिक अध्ययनशील र विद्यावारिधिसम्मको औपचारिक शिक्षा प्राप्त गरेका नेता बाबुरामको मानसिकता सर्वसत्तावादी हुन्छ भने पुनर्जागरण, गोरखापत्र र जनआस्था आदि मात्र पढेका नेताहरूबाट के अपेक्षा गर्ने ? शिष्टता भनेको अर्काको सम्मान हो। पत्रकार जनताको सन्देशवाहक हो। जनताका सन्देशवाहकको सम्मान गर्न नसक्ने नेता जनताको पिठ्युँको बोझ हो। बिमति राख्नेलाई सुराकी भनेर सफाया गर्ने सिद्धान्तका प्रतिपादक बाबुराम हुन्। चालीसबुँदेको उपयोग गरेर उनी प्रधानमन्त्रीसमेत भए। आफैंले लेखेको संविधानमा गरेको हस्ताक्षरको सही नसुक्दै विरोध गर्ने उनै हुन्। कांग्रेसलाई प्रमुख शत्रु मान्ने र कांग्रेससँगै तालमेल गरेर निर्वाचित हुने बाबुराम हुन्। डेकेन्द्र थापाको हत्याराको रक्षा गर्ने तर उपेन्द्रलाई प्रश्न सोध्नेलाई उद्दण्ड मान्ने बाबुराम हुन्। एक नयाँ अवधारणासहित नयाँ शक्ति निर्माण गर्ने भनेका बाबुराम हाललाई उपेन्द्रको शरणमा लम्पसार भएका छन्। विचारमा दृढ धारणा नभएको आफ्नो द्वैध चरित्रको परिचयलाई बाबुरामले यो ट्वीटमार्फत निरन्तरता दिएर आफ्नो परिचय जीवित राखेका छन्। पढेका नेताको यस्तो हविगत छ भने नपढेकाको कस्तो होला ? नेपालमा राजनीतिक क्रान्तिमार्फत संघर्षको अनुभव मात्र भएका नेताहरू धेरै छन्। ०७ सालको क्रान्ति र १७ सालको कदमको विषयमा तिनले प्रशस्त ज्ञान आर्जन गरेका छन्। बीपीवाद, समाजवाद, माक्र्सवाद, माओवाद, लेनिनवाद र स्टालिनवाद पढेर त्यसअनुरूपको राजनीतिक संघर्ष पनि गरेका छन्। तर समस्या के हो भने संघर्षका दौरान गरिएका जघन्य अपराधलाई वैध मानेर अशिष्टता, उद्दण्डता, अहंकार र साँढेपना जीवित राखिएको छ। ४७ सालदेखि अहिलेसम्म पत्रकारको पुस्तान्तरण भइसकेको छ तर तिनले अन्तर्वार्ता लिने नेताहरूको सूची आजसम्म उही छ। एउटै नेतालाई छापाले दसकौंसम्म कभर गर्छ। नेताहरू हामीलाई मिल्न दिइएन, हामीलाई फुटाइयो, हामी जंगल पस्छौं, हामी बुद्ध बन्छौं, अर्को प्रचण्ड जन्मिन्छ, तनाशाही लादियो, संघीयता संकटमा पारियो आदि रटानमा रमाएका छन्। यस्तो उकुसमुकुसमा नयाँ पुस्ताका केही पत्रकारको नैराश्य कहिलेकाहीं विस्फोट हुन्छ, जसरी माओवादीको युद्ध भएको थियो। हामी भूमण्डलीकरणको युगमा छौं। इन्टरनेटको विकासले सञ्चारको विस्तार तीव्रगतिमा भइरहेको युगमा तालिमप्राप्त सञ्चारकर्मीहरू संकुचित राजनीतिभन्दा माथि उठेर विश्वस्तरीय मापदण्डको ज्ञानले सुसूचित छन्। ज्ञान र क्षमताको अभिवृद्धिले निर्भय भइसकेको आजको सञ्चारकर्मी वा एक शिक्षित नागरिक नेताहरूका घोकेरटेका तम्तयार जवाफले सन्तुष्ट हुँदैन। राजनीतिज्ञले अन्तर्वार्ताको अवसरलाई आफ्नो वकबासको प्रचारप्रसार र भाषणबाजी गर्न प्रयोग गर्दा क्षमतावान् पत्रकार उससामु नतमस्तक भएर कृतज्ञ हुनुभन्दा उसबाट छुटकारा पाउनु व्यावसायिक ठान्छ। जसरी १७ हजार नागरिकको हत्या, हजारौंको विस्थापन, करोडौंको फिरौती र बैंकको लुटलाई नजरअन्दाज गरेर माओवादी आन्दोलनको महिमा गाइन्छ त्यसरी नै उपेन्द्रको अन्तर्वार्तालाई नेपालको सञ्चारको युगमा एउटा नयाँ सुरुवात भन्न सकिन्छ। शिष्टता कुनै विश्वविद्यालयमा प्राप्त हुने उपाधि होइन। यो ठूलोले सानोलाई व्यवहारबाट सिकाउने हो। शिष्टता र अशिष्टताको विषयमा नेताहरूले टीकाटिप्पणी गर्नुभन्दा घटनाको कारण खोज्नु बुद्धिमानी हुन्छ। नेपालमा सञ्चारकर्मीलाई राजनीतिज्ञले आफ्ना कार्यकर्ता झैं ठान्छन्। पूर्वप्रधानमन्त्री शेरबहादुर देउवाको अभद्रताको पराकाष्ठा अहिलेसम्म युट्युबमा चर्चित छ। शेरबहादुरका अन्य प्रस्तुतिमा पनि सञ्चारकर्मीसँग आक्रोश अति बढी देखिन्छ। देउवाले एउटा अनुशासनहीन कार्यकर्तालाई हप्काए झैं प्रश्नकर्तालाई हप्काएर जवाफ दिन सजिलो माने। यो ज्ञानको अभावको प्रमाण हो। सरकारका सञ्चारमन्त्री गोकुल बास्कोटा केही प्रश्नका जवाफ दिन नसकेपछि एकजना भद्र पत्रकारसँग अभद्र रूपमा प्रस्तुत भएको जनताले पचाउनै पर्यो। झूटो जानकारी दिने सञ्चारमन्त्रीलाई कारबाही भएन बरु पत्रकारले जागिर गुमाउनु पर्यो। जनतासँग साँचो बोल्नुपर्छ भन्ने ज्ञानको उनीसँग अभाव देखियो। सरकारको दृष्टि पुग्न नसकेका कतिपय मुद्दाहरूलाई सञ्चारमाध्यममार्फत उजागर र समाधान गरेर सञ्चारलाई एक नयाँ आयाम दिएका रवि लामिछानेसमेत राजनीतिज्ञको विशाल आलोचनाका पात्र बनेका छन्। गणतन्त्र र संघीयता ल्याउन संघर्ष गर्ने नेताको आलोचना गर्नु हुँदैन भन्ने नेपालका राजनीतिज्ञहरूको तर्क छ। माओवादी युद्ध वा गौर नरसंहारको कुरो त परै जाओस्, नेताको अवैध धनमा समेत नेपालका बहुसंख्यक पत्रकारले आजसम्म प्रश्न गर्ने हिम्मत गरेका छैनन्। सञ्चार क्षेत्रमा नेताको भय कायम छ। उपेन्द्रको शरणमा स्थान सुरक्षित गर्न प्रेस स्वतन्त्रताविरुद्ध ट्वीट गरेर बाबुराम एकपटक पुनः पराजित भएका छन्। लोभ र भयले नेपालको पत्रकारिता स्वस्थ्य हुन सकेको छैन। सैद्धान्तिकरूपले नेपालमा प्रेस स्वतन्त्रता छ तर दलीय राजनीतिबाट प्रेसमा प्रवेश गरेका प्रेसकर्मीहरूको नेपालमा बाहुल्य छ। पत्रकारको नेताप्रिय बन्ने होडबाजी पनि छ। एकजना पत्रकार नेताको घरमा गएर उनकी पत्नीलाई तपाईंले नेपालको संघीयता र गणतान्त्रको आन्दोलनमा ठूलो भूमिका खेल्नुभएको छ, तपाईंलाई कस्तो लागिरा छ ? भनेर सोध्छन्। कसैले नेताका छोरानातिहरूलाई कार्यक्रममा नायकका रूपमा प्रस्तुत गर्छन्। कोही बिहानबेलुका नेताको निवासमा देखिन्छन् र नेताको दिनचर्या जनतासम्म पुर्याउने काम गर्छन्। चाकडीबाज पत्रकारलाई अभद्र, अशिष्ट, उद्दण्ड र असनको साँढे भनेर कसैले आलोचना गरेका छैनन्। व्यावसायिक रूपले क्षमतावान् र जनताको मुद्दामा केन्द्रित पत्रकारको मात्रै आलोचना गरिन्छ। आफ्नो पेसासँग बेइमानी गर्ने पत्रकारलाई बरु सरकारी लाभको पदमा नियुक्ति गर्ने तर व्यावसायिक पत्रकारको निन्दा गर्नुको कारण के हो भने राजनीतिकरूपले हामी अज्ञानतामा रमाउने कालमा छौं। दार्शनिक युभल नोवा हरिरीले आफ्नो पुस्तक सेपियन्स मा मानव विकासका क्रममा करिब पाँच सय वर्षअघि मानिसले अज्ञानताको ज्ञान प्राप्त गरेपछि वैज्ञानिक क्रान्ति सुरु भएको लेखेका छन्। त्यसअघि मानिसलाई चाहिने ज्ञानको स्रोत धर्म थियो। अज्ञानताको ज्ञान भएपछि मानिसले प्रतिस्पर्धा पनि गरेको छ। त्यही समयमा युरोपमा साम्राज्यवादको फैलावटमा ज्ञानलाई पनि शक्तिका रूपमा लिइएको द राइज एन्ड फल अफ ग्रेट पावर्स मा इतिहासकार पल केनेडीले लेखेका छन्। अर्थात् सैनिक र आर्थिक शक्तिका साथै ज्ञानको शक्तिमा आ िश्रत भएका साम्राज्यहरू बलिया र टिकाउ भएको अनेक तथ्य उनले दिएका छन्। मानव उत्पत्ति भएको कालदेखि अहिलेसम्म केवल विगत दुई सय वर्षमा मानिसको जीवनमा परिवर्तन आएको छ। यो वैज्ञानिक खोजको काल थियो। राजनीतिक शक्तिले ज्ञान आर्जनमा ध्यान दिएका कारण औद्योगीकरण सम्भव भएको हो। हार्वर्ड विश्वविद्यालयका प्राध्यापक स्टिभन पिनकरले आफ्नो पुस्तक इन्लाइटमेन्ट नाउ मा विगत दुई सय वर्षमा गरिबी निवारणका साथै मानव जीवनमा व्यापक सुधार भएको तथ्य लेखेका छन्। यसको प्रमुख कारणको रूपमा उनले वैज्ञानिक खोज र प्रविधि विकासलाई मानेका छन्। लेखक जन नोर्वर्गले आफ्नो पुस्तक प्रोग्रेस मा ज्ञान, भूमण्डलीकरण र स्वतन्त्र बजारलाई परिवर्तनको कारक मानेका छन्। स्वतन्त्र बजारको विरुद्ध उभिनेका लागि पनि यो पुस्तक लाभदायक छ। स्टिभनले भूमण्डलीकरणलाई औद्योगीकरणभन्दा शक्तिशाली भएको उदाहरण दिएका छन्। शीतयुद्धको बखतको ध्रुवीकृत विश्वको राजनीति सबैलाई अवगत नै छ। तर शीतयुद्धकालमा भएको प्रतिस्पर्धात्मक शोधले भएको सूचना सिद्धान्तको विकासले अहिले हामी डिजिटल युगमा छौं। अप्रत्यासित उद्यमशीलताले आर्थिक वृद्धि सम्भव हुन्छ भन्ने तर्कसहितको अर्थशास्त्री जर्ज गिल्डरको पुस्तक नलेज एन्ड पावर जानकारीमूलक छ। पुस्तक पुँजीवादी अर्थतन्त्रका पक्षमा लेखिएको भए पनि वैज्ञानिक चुनौतीहरू, उद्यमशीलता, सूचना क्रान्तिका तगारा र तिनको निरूपणका विषयमा लेखकले तथ्यगतरूपमा लेखेका छन्। अर्थात् ज्ञानको आवश्यकताले विश्वमा क्रान्ति भएको यी सबै लोकप्रिय पुस्तकमा पाइन्छ। विज्ञानले अज्ञानताको प्रमाण माग्दैन। अज्ञानता विज्ञानको स्वयंसिद्ध तथ्य हो। अज्ञानताको स्वीकारोक्तिबाट उन्नतिको बाटो खुल्छ। मानिसले ज्ञान प्राप्त नगरेसम्म अज्ञान रहन्छ। अयोग्य र जवाफहीन नेताको बोझबाट छुटकारा नभएसम्म नागरिक समृद्ध पनि हुँदैन। नेपालको समस्या यही हो। नेपालको राजनीतिमा ज्ञानको आवश्यकता बोध नभएरै राजनीतिक परिवर्तन हुँदा पनि नेपालमा गुणस्तरीय शिक्षाका लागि कदम चालिएका छैनन्। युवाहरू ज्ञानको खोजीमा बिदेसिने क्रम जारी छ। दक्ष जनशक्ति पनि विदेशमै रोजगार खोज्दै छ। सरकार स्वयं श्रमिकहरूलाई विदेश पठाउने नीति निर्माण गर्दै छ। स्वास्थ्योपचार गर्न पनि विदेशै गइन्छ। विदेशी नहुँदा मेलम्चीको सुरुङ खन्ने काम रोकिन्छ। सडक सफा गर्ने ब्रुमर (कुच्चो) विदेशका। विमानका पाइलट विदेशी। जलविद्युत् निर्माण गर्ने कम्पनी बिदेशी। नेताहरूले चढ्ने मोटरहरू विदेशी। विदेश भ्रमणमा रमाउने नेता। व्यापार घाटामा छ। त्यस्तो अवस्थामा तपाईं महान् र क्रान्तिकारी नेता हुनुहुन्छ, तपाईंलाई कस्तो छ भनेर सोध्नुको सट्टा व्यावसायिक प्रश्न सोध्ने एक दबंग पत्रकार कहिलेकाहीं निस्कन्छ। बेथितिको परिणामस्वरूप ऊ उग्र पनि देखिन्छ। सञ्चारकर्मी र राजनीतिज्ञको वाक्युद्ध संसारमा सबैतिर हुन्छ। दर्शकको धैर्यको बाँध नफुटेसम्म अन्तर्वार्तामा पत्रकारको व्यवहारलाई अशिष्ट मानिँदैन। पत्रकारको अशिष्टताको मूल्यांकन उसका दर्शकले गर्छन् र प्रस्तोतालाई बहिष्कार गरेर उसको पेसासमेत समाप्त गर्न सक्छन्। तर नेपालमा त मन्त्रीले पत्रकारलाई निष्कासन गर्छ। त्यसैले यो एक प्रेस स्वतन्त्रतासँग जोडिएको विषय हो। यद्यपि सुशील पाण्डेसँग यसलाई सौहार्दपूर्ण रूपले सम्पन्न गर्ने अवसर थियो, लोहा लोहेको काटता है भने झैं उनले उपेन्द्रसँग रक्षात्मक भएर जस्तालाई तस्तै गरे। यो स्वाभाविक हो, अमर्यादित हुँदै होइन। उपेन्द्रको शरणमा स्थान सुरक्षित गर्न प्रेस स्वतन्त्रताविरुद्ध ट्वीट गरेर बाबुराम एकपटक पुनः पराजित भएका छन्। अन्त्यमा, शिष्टता नागरिकको गहना हो, पत्रकारको पनि। वार्तालापका क्रममा आएका व्यक्तिगत आरोपलाई पत्रकारले नजरअन्दाज गरेर आफ्ना प्रश्नमा केन्द्रित हुनु व्यावसायिक हुन्छ। अहम्भावलाई महŒव दिएर आक्रोशित मुद्रामा आनन्दित हुनु पत्रकारका लागि शोभनीय हुँदैन। तर मौजुदा परिस्थितिमा भने एक शक्तिशाली नेतासामु साँढेजस्तै उभिने पत्रकार एक उच्च मूल्यांकनको हकदार हो। नेपालका सबै पत्रकार सुशीलजस्तै निर्भय भएर असनका साँढेजस्तै नेतासामु उभिए भने राजनीतिमा जवाफदेहिता र सतर्कता सहितको एउटा सकारात्मक परिवर्तन आजै देखिन्छ। द्वैधचरित्रधारी, सर्वसत्तावादी, ज्ञानशून्य र जवाफहीन नेताको बोधबाट जनताले छुटकारा नपाएसम्म देश बन्दैन।"
"नवसामन्त, नवधनाढ्य र हुकुमवासी","जबसम्म योजनाकार र सरकारका पदाधिकारीको हात्ती छिर्ने भुँडी भरिँदैन तबसम्म कुनै योजना पूरा पनि हुँदैन। पशुपतिनाथ, जानकी मन्दिर, सुदूरपश्चिमको उग्र तारा, प्युठानको स्वर्गद्वारीलगायतका मन्दिर, मठ तथा बालुवाटारको सरकारी जग्गा कब्जा गरी हड्पिएका समाचार पत्रपत्रिकामा प्रकाशित छन्। रकम कलम मिलाई गैरकानुनी तरिकाबाट बिक्रीसमेत गरेका समाचार पनि आए। दाताहरूले धर्मका निम्ति दिएका दान, गुठी अहिलेका पिँढीले व्यापकरूपमा मस्यौट गरेको पाइन्छ। गुठी जग्गाको विनाश पञ्चायतकालबाटै सुरु भएको हो। बहुमूल्य जग्गा पाखाभित्ताका जग्गासँग सट्टापट्टा गरी बिक्री गर्ने काम सुरु भयो। परिणामतः सहरका महँगा जग्गा बिक्री भए। कतिपय जग्गाको सस्तो दरमा मूल्यांकन गरी रकममा परिणत गर्ने उद्देश्यले थोरै रकम गुठीका रूपमा राखी बिक्री गरियो। आफ्ना पितापुर्खाले दिएको त्यस्ता गुठी रकम कलम मिलाई दाताका सन्तानले नै पौवा, पाटीसम्म बिक्री गरेका दृष्टान्त छन्। तथापि ०४७ र ०६३ को आन्दोलनपछि भने गुठी, सरकारी र मठमन्दिरको जग्गा मास्ने, बेच्ने, समीकरण गर्ने, विखण्डन गर्ने कार्यमा भष्मासुर प्रवृत्ति हावी भएको देखिएको छ। पहाडका भीरपाखामा डोजरले सम्याई प्लटिङ भएको छ। त्यस्तै बाटो खन्ने कार्य जथाभावी हुँदा भूस्खलन भई जताततै पहिरो बगेको देखिन्छ। नेपालमा जग्गा दलाली र प्लटिङ नयाँ व्यवसायका रूपमा सुरु भएको हो। घरघरै जग्गा दलालीका पेसेबर र अहिले खर्बपति दलालदेखि चारआने दलालसम्म छन्। हिलो माटो टेक्न नपर्ने र मुखका भरमा पैसा कमाउने दलालको संख्या प्रशस्त छ। पाँच लाख रोपनी जग्गामा कच्ची बाटो र बिजुलीको पोल गाडी प्रचारप्रसार गरेर पाँच लाख आनामा जग्गा बिक्री भएको हुँदा नाफा रकम कलम मिलाउन सके करोडसम्म हुन्छ। भनिन्छ जग्गा प्लटिङ र दलालीमा बलिया शासक र सत्ताधारीकै ठूलो भागीदारी छ। घोषितरूपमा बाहिर एउटा व्यक्ति देखिए पनि भित्रको लगानी र आशीर्वाद सत्ताधारी र शासकका बलिया मानिसको हो। बाहिर जो व्यक्ति देखिन्छ ती निमित्त नायकसम्म मात्र हुन्। ०४६ को आन्दोलनपछि स्थापित व्यवस्थामा आउने राजनीतिक नेतामा पैसा कमाउने लालसा बढ्यो, तसर्थ भ्रष्टाचार बढ्यो। प्रवृत्ति कस्तो देखियो भने सन्तानजति विदेश पढाउने र सम्पत्ति पनि त्यतै पुर्याउने। झन् ०६३ को आन्दोलनपश्चात् त जंगलमा भएका वा क्रान्तिका नाममा होमिएको वर्ग शासनमा आएपछि धेरैमा पैसाप्रति मोह नै जागेको देखियो। पैसा संकलनका निम्ति र राजनीतिमा सदावहार कायम हुन तिनले जे पनि गरेको देखिन्छ। एक पूर्वप्रहरी अधिकृत भन्थे, हिजोका क्रान्तिकारीको ठाँटबाँट देखेर म अचम्मित भएँ। उनीहरूको वासस्थान हेर्दा आफैं मालिक हो भने पाँचदस करोडभन्दा कमको सम्पत्ति होइन, भाडाको हो भने लाखदेखि दुई लाख प्रतिमहिना तिरेको हुनुपर्छ। नेपालमा एउटा वर्गको अभ्युदय भएको छ। हिजोको सर्वहारा क्रान्तिकारी सत्ताको धेरै नजिक पहुँच भएका अथवा सत्ताधारीका छोराछोरी भाइभारदार, अथवा सत्ताधारीका भक्त र तिनलाई नै स्थापित गर्ने लगानीकर्ता। यसपछि सत्ताधारी दलका कार्यकर्ता बनेका मवाली गुनडा र असामाजिक तत्त्व। आजभोलिका शासनकर्ता वा दलीय नेतालाई यस्ता वर्गको खाँचो हुन्छ। तसर्थ प्रयोगका निम्ति दलहरूले भाडाका मानिसको उपयोग गरेकै हुन्छ। जसै कुतत्वसँग संसर्ग हुन्छ तिनले भनेको मानेर केही गरिदिँदा असामाजिक र गैरकानुनी कार्य हुने नै भयो। त्यसलाई कार्यकर्ताको काम मानी स्वीकार गर्नैपर्छ। भूमि वितरण कार्य नेपालमा आम जनताको बसोवास र खेतीनिम्ति खोरिया फाँड्ने कामको सुरु राणाकालमा भएको हो। मलेरिया नियन्त्रण हुँदै गएपछि पहाडका मानिस तराईमा झरी खोरिया फाँडेर बसेका हुन्। वास्तवमा जंगल मास्ने र आबादी बढाउने कामको सुरु त्यसैबेलादेखि भयो। झन् पञ्चायतकाल र बहुदलको समयमा जग्गा वितरणनिम्ति कयौं आयोग बने। बसोवास आयोग, सुकुमबासी आयोग, उच्चस्तरीय वन सुदृढीकरण आयोग र व्यक्तिको अध्यक्षतामा खडा भएको तत् अध्यक्षको नाममा खडा भएका कयौं आयोग बने। पञ्चायतकालमा झोडा आयोगले पनि जग्गा वितरण गरेकै हो। यथार्थमा अहिलेसम्म जग्गा वितरण गरिब र गरिबीका नाममा जति भएका छन्, ती प्रथम अवस्थामा जग्गा प्राप्त गर्ने सुकुम्वासीका नाममा जग्गा दर्ता भने छैन। ०४७ मा धरानको विजयपुरस्थित बूढा सुब्बाको दर्शन गर्न म जाँदा त्यहाँको डाँडाबाट मैले पूर्वदक्षिण भागको समतल मैदानमा धेरै झुप्रा देखें। स्थानीय वासिन्दालाई कसका घर हुन् भनेर सोधें। मलाई जानकारी भयो कि ती झुप्रा सुकुमवासीका नाममा हुकुमवासीले खडा गरेका रहेछन्। मलाई सुनाउने स्थानीयका अनुसार धरान बगरका होटेल, धनीमानी पहुँचवालाले त्यो सहरछेउको सरकारी ऐलानी पर्ती जग्गा दर्ता गराउन त्यसरी झुप्रा हालेका रहेछन्। असली सुकुमवासीसँग न नागरिकता हुन्छ न त कसैले प्रमाणित गरिदिन्छ। फेरि सुकुमवासीको हैसियतले जग्गा दर्ता आयोगका कर्मचारीले गरिदिने होइनन्। पैसा गरिबले कहाँबाट ल्याउने ? तसर्थ सुकुमवासीका नाममा ऐलानी पर्ती हुकुमवासीले दर्ता गर्ने नै हो। कतिपय स्थानमा सुकुमवासीका नाममा दस झुप्रो हालेर हुकुमवासीले दर्ता गरेका पनि छन्। असली सुकुमवासीले खान पाउँदैन। त्यो जेथा पाए पनि हेरेर मात्र पुग्दैन। सस्तोमा बिक्री गरी पेट भर्नतिर लाग्छन्। आदिअनादिकालदेखि सुकुमवासीका नाममा वितरण भएका त्यस्ता जग्गाजमिन कालान्तरमा धनीकै हातमा पर्न गएका छन्। कतिपय वितरणको अवस्थामा सरकारले १० वर्षसम्म स्थानान्तरण गर्न नपाउने गरी प्रतिबन्ध लगाएको भए पनि कागजमा बिके पनि पछि लेनदेनका आधारमा नालिस गरी लिलामीबाट हात पारेको देखियो। यथार्थमा जग्गा वितरण गरे पनि आवासनिम्ति वा जोतभोगसम्मका निम्ति जसले पाएको हो, उसले चाहेसम्म भोगाधिकारसम्म दिनुपर्ने थियो। सम्पूर्ण अधिकार दिँदा जग्गा बिक्री भई सुकुमवासीको स्थायित्व कहिले पनि भएन। सरकारले भूमिसम्बन्धी ऐनमा गुठी जग्गासम्बन्धी व्यवस्था अन्त्य गरी त्यस्ता जग्गामा घर निर्माण गरी बस्नेको हक कायम गर्ने नयाँ कानुन ल्याउँदै छ। यो व्यवस्थाले गुठी, सार्वजनिक जग्गा र मठमन्दिरको पहिचान समाप्त पार्नेछ। जग्गाको सम्बन्धमा चर्चा गर्दा एउटा अर्को त्रुटि के पनि भएको देखिन्छ भने ०४० सालदेखि तराईमा एउटा नापी आयो। यो नापीले सम्पूर्ण खोलाका किनार ठूला डगर, बगर, ऐलानी पर्ती धर्मका नाममा खनेको पोखरी, इनार पौवा, पाटीका जग्गा अघोषित रूपमा बिक्री गरेको देखिन्छ। भन्नलाई पुरानो नापीलाई नवीकरणको रूपमा भने पनि कामचाहिँ उपरोक्त जग्गा दर्ता गर्न जसजसले पैसा दिए त्यसत्यसका नाममा दर्ता भयो। त्यसपछि सरकारी, ऐलानी पर्र्ती, पोखरी, नदी खोलाका किनारा समाप्त भए। यहाँसम्म भूकम्प आउँदा वा कुनै दैवी प्रकोप हुँदा जम्मा भेला हुने ठाउँसम्म बचेन। सबै केही पैसाका निम्ति व्यक्तिको अधिकारमा गयो। यथार्थमा दुःख कहाँनेर लाग्छ भने अहिले मानिसका कुनै अरू व्यवसाय नै छैन सब भूमिको व्यापार गरेर बसेका छन्। तिनको कार्य जमिनको भाउ बढाउने, दिन दुई गुना रात चौ गुनाको दरले कमाउने। खाडीको तातो घाममा काम गरी ल्याएको पैसा जग्गाको भाउ बढ्छ भनी हाल्न लगाएर दलालले व्यापार गरेका छन्। सोझा गाउँलेलाई भ्रममा राखी करोडकरोडको भाउ वृद्धि देखाउन पनि दलाल पछि परेनन्। कहिलेकाहीं यस्तो हुँदाहुँदै पनि आर्थिक मन्दी आउँछ। त्यसबखत कतिपय स्वाहा हुन्छन्। करोड लगानी गरेको जमिनले बदलामा एक दाम पनि सहयोग पुर्याउँदैन। जग्गाको बिक्री र भाउ वृद्धि तिनै सत्ताधारीका वरिपरिका भाइभारदार, दलाल र तस्करको आम जनताबाट पैसा तान्ने मायाजालसम्म हो। यसले मानिसलाई कंगाल मात्र बनाउँदैन एक दिन सडकमा पुर्याउँछ। बेलाबेलामा आउने आर्थिक मन्दीमा त्यस्तो देखिन्छ पनि। ऐतिहासिक धरोहरमाथिको गिद्दे दृष्टि काठमाडौं सहरभित्र खुट्टा राख्ने ठाउँ छैन। उपत्यकावरिपरिका हरिया डाँडासमेत मासेर प्लटिङ हुँदै छ। एक वर्षदेखि वरिपरिका हरिया डाँडामा राति झलमल बत्ती बल्न थालेका छन्। डाँडा प्लटिङका निम्ति सम्याउने र खुर्किने काम अहोरात्र भएका छन्। भित्रभित्रसम्म पहुँचवालाले होटेल र रिसोर्ट खोली ठूलाठूला क्षेत्र कब्जामा पारेका छन्। हिजोको हरियो जंगल आज व्यक्तिको सम्पत्ति कसरी बन्यो भनी प्रश्न उठाउने कुनै निकाय छैन। काठमाडौं सहर स्थानको अभावमा विस्तारै चारैतिरको डाँडातर्फ स्थानान्तरण हुँदैछ। यति मात्र होइन, शासक वर्गले सन्तानको भविष्यनिम्ति त्यस्ता जमिन घुमाउरो पारामा दर्ता गरेका छन्। हिजोको ऐलानी, पर्ती र सरकारी जग्गा तथा पहाड क्षेत्रका जग्गालाई नक्कली नक्सा तयार गर्न माहिर माल र नापीका कर्मचारीको अर्को जालझेल प्रशासन छ। आज भएको नक्सा भोलि नै आवश्यक पर्दा रूपान्तरण गर्ने क्षमतालाई सत्ताधारीले आशीर्वाद दिएका पनि छन्। हरियो पहाड मासेर पहरामा धराप भएका घर निर्माण गरिँदै छ। ०६३ पछि सत्तामा प्रवेश गर्ने क्रान्तिकारीको जग्गासम्बन्धी व्यवसाय गर्ने कार्यबाट राजधानीमा खाली जग्गा अभाव हुँदै छ। अब दलालको समूहको आँखा असन, इन्द्रचोक, वसन्तपुर क्षेत्र, सिंहदरबार नारायणहिटी दरबार, टुँडिखेल रानीपोखरी आदिमा परेको जगजाहेर छ। यथार्थमा ससाना ऐतिहासिक धरोहरले पूर्वकालको कला, संस्कृति आदिलाई पुष्टि गर्छ। विदेशी पर्यटकले हेर्न आउने पनि त्यही हो। भव्य भवन उनीहरूकै मुलुकमा प्रशस्त छन्। त्यसमाथि काठमाडौं तीन सहर संसारकै पुरानोमध्येका सहर हुन्। तिब्बतमा तामाङ, लिच्छवी, नेवार, शाहकालीन शासन भएको यो ठाउँ अझ हिन्दुका कयौं ऋषिमुनिहरूको तपोभूमि हो। त्यस्ता प्राग इतिहासकालीन धरोहर मासेर सपिङ कम्प्लेक्स निर्माण गर्ने योजनामा छन् हाम्रा आधुनिक शासक र तिनका योजनाकार। यसै त नगरपालिकाले यस्ता स्थानवरिपरि कुनाकाप्चासम्म नछाडी सटर बनाई भाडा लगाउने र भाडा खल्तीमा राख्ने काम छोडेको छैन। सरकारको दम्भमा जग्गाका माफियाले सरकारमा बस्नेलाई प्रलोभनमा पारी ती धरोहर भत्काउने र मेटाउने पक्षमा देखिन्छन्। टुँडिखेलमा भेटवाल थरका व्यक्तिले सटर बनाएको उदाहरण छ। यथार्थमा बसपार्कमा न भ्यु टावर बन्छ न त धरहरा। जुन मुलुकमा सरकारी वेतन खाने निर्माणका कर्मचारीले सरकारी भवनभन्दा कमिसन खोज्छन् त्यहाँ काम के होला ? हामीकहाँ एक लाखको निर्माण योजनाका लागि १० लाखको बजेट तयार हुन्छ अनि चलखेल सुरु हुन्छ। जबसम्म योजनाकार र सरकारका पदाधिकारीको हात्ती छिर्ने भुँडी भरिँदैन तबसम्म कुनै योजना पूरा पनि हुँदैन र बनिहालेमा एकझरमा चुहिने र भत्किने निर्माण कार्य हुन्छ। मन्दिर, देवल र सार्वजनिक जग्गामा अतिक्रमण सार्वजनिक स्थल र सार्वजनिक सम्पत्तिबारेमा एकजना पूर्वसैनिक अधिकारी भन्थे, ०६३ पछि सात दल मिलेर बनेको सरकारको पालामा नारायणहिटी दरबार कुनै विदेशीलाई पाँचतारे होटेल निर्माण गर्न दिने सम्झौता हुन लागेको थियो रे। तर के भएर रोकियो थाहा भएन। यथार्थमा २०६३ पछि खडा भएको सरकार र नेताको पुराना शासकको दरबार, ऐतिहासिक स्थल र देवी मन्दिर देवालयप्रति नकारात्मक चिन्तन रहेको देखिन्छ। अर्थात् उनीहरू त्यस्ता पुरातन दरबार र भग्नावशेष भत्काउने र मेट्ने पक्षमा क्रियाशील छन्। त्यसपति उनको कुनै पछुतो छैन। तर अध्ययन गर्ने हो भने संसारमा कट्टर कम्युनिस्ट सरकार भएका मुलुकले पनि त्यस्ता ऐतिहासिक वस्तुलाई जोगाएकोसंरक्षण गरेको संसारमा देखिन्छ। ०७०७१ सालतिरको कुरा हो, बालाजुको उद्यानको बाईसधारा र मन्दिर भत्काएर ठूलो बाटो निर्माण गरिँदै थियो। त्यो बाटो नेपालटारको जग्गा प्लटिङ गर्न निर्माण हुन लागेकोमा सर्वोच्च अदालतले रोकेको थियो। बाबुराम भट्टराई सरकारको पालामा पृथ्वीनारायण शाहको मूर्ति, त्रिभुवनको सालिक भत्काएर नरायणहिटी दरबारमा थन्क्याउने अनि सहिद गेट भत्काउन लागेकोमा अधिवक्ता कमलेश तिवारीको रिट निवेदनबाट रोकियो। त्यसैबखत एक नेवारी थरका पूर्वमेयरले तात्कालीन सरकारलाई बालाजु उद्यान जुन ऐतिहासिक फुल बगैंचा राजाले मृत छोराको पीडा हरण गरी रानीलाई खुसी बनाउन तयार गरेका थिए। त्यसलाई प्लटिङ गरी ठूलो रकम प्राप्त हुने योजनाको सुझाव मात्र दिएनन् लागू गर्न सक्दो प्रयास पनि गरेका थिए। तर रोकियो र अहिलेसम्म कायम छ। ०६२०६३ पछि नै धेरै विभूतिहरूका सहरका चोकचोकमा मूर्ति फुटे। नेपाल मन्दिर नै मन्दिर भएको आकर्षित संस्कृति भएको देशको पहिचानलाई केही मानिस मेटाउन उद्यत् छन्। तसर्थ विगत दसबाह्र वर्षको आन्दोलनमा सबै मन्दिर, देवालयमा सम्पत्ति क्रान्ति र आन्दोलनको नाममा लुटियो। अहिले तिनै मन्दिरको भेटीघाटी पनि बरोबर लुटिँदै छ। मन्दिर भत्किए पनि ऐतिहासिक धरोहर भत्किएर मासिए पनि सत्ताधारीलाई यस अर्थमा सरोकार छैन कि उनीहरू त्यसस्थानमा यसै पनि सपिङ कमप्लेक्स निर्माण गर्ने योजनामा नै छन्। अर्कोतर्फ सरकारले भूमिसम्बन्धी ऐनमा गुठी जग्गासम्बन्धी व्यवस्था अन्त्य गरी त्यस्ता जग्गामा घर निर्माण गरी बस्नेको हक कायम गर्ने नयाँ कानुन ल्याउँदै छ। यो व्यवस्थाले सबै गुठी र सार्वजनिक जग्गाको स्वामित्व, मन्दिर र मठ अन्त्य भई अघोषित रूपमा जग्गाको बिक्रीवितरण भई आफन्त, नातागोता र दलित कार्यकर्ता लाभान्वित हुनेमा दुईमत छैन।"
प्रधानमन्त्रीलाई सांसद त्रिपाठीको पत्र,"सम्माननीय प्रधानमन्त्रीज्यू, चालू आर्थिक वर्षको उखुको सिजन किसानका लागि पीडादायी रह्यो। नेपालको इतिहासमै चिनी कारखाना निर्धारित समयभन्दा करिब डेढ महिना ढिलो सञ्चालनमा आए। नेपाल सरकारबाट आवश्यक सकारात्मक हस्तक्षेप हुन सकेन। फलस्वरूप नवलपरासी, सर्लाही, सुनसरीलगायत जिल्लामा लाखौं क्विन्टल उखु किसानकै खेतमा रहेको छ वा किसानले अन्य दुःखदायी विकल्प रोज्न बाध्य भएछन्। रकममा रूपान्तरण गर्ने हो भने अर्बौं रुपैयाँको उखु कारखानासम्म पुग्न पाएन। समयमा खेत खाली हुन नसकेकाले किसान अर्को बाली लगाउन कठिनाइ भोग्दै छन्। यसको मूल कारण सरकारको समयमा नै अग्रसरताको अभाव र चिनी कारखानाहरू समयमा सञ्चालन हुन नसक्नु नै हो। गत वर्ष उखु मूल्यमा सरकारी अनुदानको रूपमा घोषित प्रति क्विटल ६५।२८ अनुदानको निर्णय नेपाल सरकार मन्त्रिपरिषद्ले निर्णय गरी नियमावली समेत पारित गर्यो। तर कार्यान्वयन निकाय कृषि मन्त्रालयको झन्झटिलो नियमावली र दुर्नियतका कारण सरकाररले उपलब्ध गराएको अनुदानको रकम ४५ प्रतिशत किसानले आजसम्म पनि प्राप्त गर्न सकेका छैन। जसको नकारात्मक प्रभाव सरकारमाथि परेको छ। कृषि मन्त्रालयको यस क्रियाकलापले गर्दा सरकार बदनाम हुँदैछ। देशको कुल जनसंख्याको करिब ६५ प्रतिशत किसान रहेका छन्। कृषिमाथिको लगानी कर्मकाण्डी छ र त्यो किसानमाथिको लगानी होइन। कृषि उत्पादन वृद्धि नहुनुमा अन्य कारणको बाहेक किसानले आफ्ना उत्पादनको मूल्य आफूले निर्धारण गर्न नपाउनुले पनि हो। सबै उत्पादनकर्ताले आफ्नो उत्पादनको मूल्य निर्धारण गर्ने गर्छन्, किसानबाहेक। श्रम र लागत किसानको मूल्य विचौलियाले निर्धारण गर्छन्। तसर्थ किसानले आफ्नो उपजको उचित मूल्य कहिल्यै पनि प्राप्त गर्न सक्दैनन्। जसले गर्दा थप उत्पादन वृद्धि गर्न किसान उत्साहित हुन सक्दैनन् र कृषि निर्वाहमुखी पेसा हुन गएको, किसान इमान्दार करदाता र भलाद्मी मतदाताको रूपमा क्रमशः स्थापित भएका छन्। यसको उपचार सरकारले गरेका विशेषज्ञ सम्मिलित उच्चस्तरीय कृषिउपज मूल्य निर्धारण आयोग गठन गरी न्यूनतम समर्थन मूल्यको निर्धारणबाट मात्र सम्भव छ। यो कार्य गरेमा एकातिर किसानले आफ्नो उत्पादन न्यूनतम समर्थन मूल्य प्राप्त गर्ने र अर्कोतर्फ विचौलियाको चलखेलबाट मुक्त हुने अवस्थाको निर्माण गर्न सकिन्छ। उपभोक्ताले उचित मूल्यमा कृषि उपभोग्य सामग्री प्राप्त गर्ने वातावरण निर्माण गर्न सकिन्छ भनी सम्माननीय प्रधानमन्त्रीज्यूमा निवेदन गर्दछु। किसानको अवस्थामा सुधार नआएसम्म प्रधानमन्त्रीज्यूको समृद्ध नेपाल सुखी नेपाली को लक्ष्य अधुरो रहनेछ। तसर्थ म निम्नानुसारको विषयहरूमा प्रधानमन्त्रीज्यूको विनम्रतापूर्वक ध्यानाकर्षण गराउन चाहन्छु। क कृषिमाथिको लगानीलाई क्रमशः किसानमाथिको लगानीमा परिणत गर्न उपयुक्त हुन्छ। (हालसम्म कृषि मन्त्रालयको बजेट खर्च १८ प्रतिशत किसानका लागि र ८२ प्रतिशत अन्य साधारण खर्चलगायत तामझाममा हुने गर्छ।) ख मुख्य बाली जस्तो धान, गहुँ, उखु, स्याउ, अदुवाको न्यूतमक समर्थन मूल्य निर्धारण गर्न स्थायी प्रकृतिको विशेषज्ञहरू सम्मिलित उच्चस्तरीय मूल्य निर्धारण आयोग गठन हुन आवश्यक छ। ग उखु किसानलाई दिइने अनुदान मूल्यमा समायोजन गरी पहिलेको नै व्यवस्था प्रभावकारी रहेको निवेदन गर्दछु। घ हाल किसानको खेतमा रहन गएको उखु यकिन गरी सोको उपयुक्त क्षतिपूर्तिको व्यवस्था गर्न आवश्यक छ। अन्त्यमा, सम्मानीत प्रधानमन्त्रीबाट उपरोक्त विषयमाथि गम्भीरतापूर्वक विचार गरी आगामी बजेटमा उपयुक्त व्यवस्था हुनेछ भनी विश्वस्त छु सधन्यवाद। हृदयेश त्रिपाठी सदस्य, प्रतिनिधिसभा, संघीय संसद्, नवलपरासी ५"
छिमेकी भरोसे ऊर्जा सुरक्षा,"करिब ४० प्रतिशत बिजुलीको कब्जा अहिले छिमेकीको हातमा छ, एक स्विच थिचिदियो भने मुलुक अन्धकार। पञ्चायतकाल अर्थात् २०२८ देखि हामीले भारतबाट बिजुली आयात गर्न थालेका हौं। उतिबेला सुरुमा पाँच मेगावाट आयात हुन्थ्यो। ०४६ को राजनीतिक परिवर्तनपछि गठित बहुदलीय सरकार विद्युत् निर्यात नीतिमा केन्द्रित भए। भारतसित बिजुली लिन थालेको आज ४७ वर्ष पुगेको छ भने बिजुली निर्यातको नीतिको कथा सुन्न थालेको २८ वर्ष हुँदैछ। नीति कार्यान्वयन गर्ने दिशामा हाम्रा आवधिक योजना, घोषणा र कार्यक्रममा बडो गर्वका साथ बिजुली निर्यातका सपना बुनिए। सन् २००२ मा बनेको राष्ट्रिय जलस्रोत रणनीतिमा सन् २०२७ सम्ममा नेपालले १५ हजार मेगावाट बिजुली निर्यात गर्ने उल्लेख छ। तत्कालीन जल तथा शक्ति आयोग (हाल ऊर्जा) ले बनाएको यो रणनीति कहाँ पुग्यो थाहा छैन। विदेशी परामर्शदातासमेत राखी तयार गरिएको यो राष्ट्रिय दस्ताबेजमा अद्यापि छ। किनभने आयोग अझै छ र त्यसअन्तर्गत बनेको राष्ट्रिय जल योजना लाई चटक्कै बिर्सेको छ। सन् २००९ मा घोषणा भएको चर्चित नारा १० वर्षमा १० हजार मेगावाट मा पनि तीनदेखि पाँच हजार मेगावाट बिजुली उत्पादन गर्ने भनियो। यो योजनाको अवधि यसै वर्ष सकिँदैछ। तर भारतबाट उल्टै पाँच सय मेगावाट बिजुली आयात भइरहेको छ। पुष्पकमल दाहाल पहिलोपटक प्रधानमन्त्री भएका बेला घोषित उक्त १० वर्षमा १० हजारवाला लागूकार्यान्वयन नहुँदै माधव नेपालको प्रधानमन्त्रीत्वकालमा अझ बढी महत्त्वाकांक्षी कार्यक्रम घोषणा भयो २० वर्षमा २५ हजार मेगावाट। यो घोषणाले सर्वाधिक बृहत् १० हजार मेगावाटभन्दा बढीको कर्णाली चिसापानी, ६ हजार मेगावाटको कर्णाली चिसापानी र जलाशययुक्तमा हालसम्म अध्ययन भएकामध्ये सबैभन्दा ठूलो तीन हजार मेगावाटसमेत निर्यात गर्ने भन्यो। सबैभन्दा पछिल्लोपटक संशोधनसमेत भई घोषणा भएको ऊर्जा दशक मा पनि पाँच हजार मेगावाट बिजुली निर्यात गरिने भन्न छाडिएन। अब एउटै कुरा मात्र भन्न बाँकी छहाम्रो उत्पादन क्षमता ८३ हजार मेगावाट, त्यसमध्ये हामीलाई ४० हजार मेगावाट भए पुग्छ, बाँकी भारत निकासी गरिनेछ। यो पनि कुनै दिन हाम्रा मन्त्रीले घोषणा गरेमा आश्चर्य नमाने हुन्छ। यसरी तीन दशकअघि सुरु भएको बिजुली निर्यातको सपना वितरण गर्ने क्रम रोकिएको छैन। निर्यातको कुरै छाडौं, विद्युत् संकट कार्ययोजना, २०७३ घोषणा हुँदा दुई सय मेगावाट उत्पादन गर्ने भनियो, आन्तरिक खपतका लागि। ०७४ मा आइपुग्दा आठ सय ५० मेगावाट आउने भनियो र २०७५ मा चाहिँ चार सय ५० मेगावाट आउने बिगुल फुकियो। तर कुल मिलाएर २०७५ सालमा आयो जम्मा ३९६ मेगावाट। यी भए गणतन्त्र घोषणा भएयताका बिजुली उत्पादनका यथार्थ। जब हामी लोकतान्त्रिक काल (२०६२६३ को जनआन्दोलनपश्चात) मा थियौ तेह्रौं योजनामा ३१४ मेगावाट उत्पादन गर्ने लक्ष्य किटियो। यसमध्ये सय मेगावाट सरकारी क्षेत्रबाट र बाँकी निजी क्षेत्र। कुल घोषित लक्ष्यमध्ये बिजुली आयो जम्मा ३६ मेगावाट। पाँच वर्षको अवधिमा यति बिजुली आउनुलाई त्यतिबेलाको तत् तत् सरकारले ठूलै उपलब्धि माने। हाम्रा नेताहरूमा देशको चिन्ता कति रहेछ ? अन्त जानुपर्दैन भारतीय विद्युत् सुरक्षाभित्र नेपाललाई राखिरहने उनीहरूको नियत हेरे सबै छर्लंग हुन्छ। निर्यातको नारा उचालिने क्रम रोकिएको छैन। तर यथार्थ भने अर्कै छ। भारतबाट पाँच मेगावाट बिजुली आयात गरी परनिर्भर हुन सिकाएको पञ्चायतकालदेखि नै हो। पञ्चायतदेखि गणतन्त्रसम्म आइपुग्दा पाँच सय मेगावाटको आयात पुगेछ। अझ ढल्केबरमुजफ्फपुर (नयाँ निर्माण), कटैयाकुसाहा र रक्सौलपरवानीपुर (दुवैको क्षमता वृद्धि) प्रसारण लाइन बनेपछि हाम्रो परनिर्भरता पनि बढ्दै छ। बरु यी प्रसारण लाइनको उपयोग होस् वा नहोस् त्यसको भाडा (प्रसारण शुल्क) समेत तिर्ने सम्झौता गर्यौं। ११ केभीदेखि १३२ र पछिल्लो समय ढल्केबरमुजफ्फपुर २०० केभीसम्मका प्रसारण लाइनमार्फत विभिन्न १७ वटा नाकामार्फत बिजुलीको व्यापारिक र परम्परागत आदानप्रदान भइरहेको छ। ढल्केबरमुजफ्फपुर र टनकपुरमहेन्द्रनगरबाट मात्र व्यापारिक कारोबार हुँदै आएको छ र बाँकी विद्युत् आदानप्रदान संयन्त्रमार्फत। अब (न्यू) बुटबल(न्यू) गोरखपुर ४०० केभी प्रसारण लाइनको सम्झौता हुन बाँकी छ। कुन प्रारुपमा बनाउने भन्ने विवाद टुंगो भएको छैन। नेपाल सरकार भन्छ, सरकारी तवरबाट निर्माण गरौं। भारतीय पक्ष भन्छ व्यापारिक र सरकारी तवरबाट गर्दा उक्त प्रसारण लाइनलाई ऋण प्राप्त हुँदैन। यो तर्क गरिरहेको छ भारत। जबकी सरकारी तवरबाट गर्ने हो भने ऋण नै किन चाहियो। भोलिका दिनमा यो प्रसारण लाइन कुन प्रारुपमा निर्माण होला त्यो अर्कै विषय हो। नेपालले निकासी भनिएका आयोजना कुन कुन हुन् ? सरकारले केही आयोजनालाई निकासीमूलकका रूपमा इशारा नगरेको पनि होइन। निकासी गर्ने भनिएको आयोजना कहिले निर्माण हुने हुने अत्तोपत्तो छैन। महाकाली सन्धि गर्दा नेपाललाई ललिपपका रूपमा देखाइएको पञ्चेश्वरको उदाहरण नै पर्याप्त छ। सरकारले बिजुली निकासीमा अड्केर धेरै समय खेर फाल्यो। खेर यस अर्थमा भयो कि त्यसैमा अल्झिरह्यो। सरकारले भनेन कि हामी यति वर्षमा बिजुलीमा आत्मनिर्भर हुन्छौं। भन्न पनि सक्दैन। अझ कति वर्षसम्म आत्मनिर्भरसम्बन्धी घोषणा नहुन सक्छ। किनभने जलाशययुक्त आयोजनामा सरकारको ध्यान गएको छैन। जबसम्म जलाशययुक्त बन्दैन हामी ऊर्जामा आत्मनिर्भर हुन सक्दैनौं भन्ने ऊर्जा क्षेत्रमा लाग्ने जो कोहीलाई थाहा छ। पश्चिम सेतीमा देश १६ वर्ष अडयो। पञ्चेश्वरमा दुई दशक बिताइसक्यो। माथिल्लो कर्णाली र अरुण तेस्रोमा एकदशक कटायो। तैपनि बिजुली निर्यातको रटान छाडिएको छैन। अबका केही वर्षमा आउने निजी र अर्धसरकारी आयोजनाले बर्खायामको बिजुली उत्पादन क्षमता अवश्य बढाउँछ। ती बर्खे बिजुली यहाँ खपत नहुने पिरलो छ। त्यही पिरलोलाई भारततिर बगाइदिने सपना नेपालले देखेको छ र यसलाई उसले हालका दिनमा बिजुली निर्यात भनेको छ। अब भारतले बर्खे बिजुली लिन्छ, लिँदैन थाहा छैन। मुखले लिन्छुचाहिँ भनेको छ। लागू भइसकेको छैन। भारतको दाउ लिन्छु भन्ने तर व्यवहारमा नलिने छ। अहिले चर्चामा रहेको र भारतले मानिदिए नेपालको भाग्य खुल्ने भनिएको इनर्जी बैंकिङको अवधारणा आठ वर्षअघि नै नेपालले उठाएको हो। सन् २०११ को डिसेम्बरमा नयाँ दिल्लीमा भएको नेपालभारत विद्युत् आदानप्रदान समितिको १० औं बैठकमा इनर्जी बैंकिङसम्बन्धी नेपालको प्रस्तावउपर सहमति र छलफल भएको हो। कुरो उठेको एक दशक पुग्न लागिसकेको छ। तर व्यवहार ? निश्चय भारतले बर्खे बिजुली लिइदिए राम्रै हो। तर त्यसले मात्र थिति बस्दैन। बिजुलीको थिति बसाउन चाहिन्छ जलाशययुक्त। यसतर्फ सबै दलका सबै सरकार उदासीन छन्। मानौं भारतले जलाशययुक्त नबनाउन नेताका कान फुकिरहेछ, हाम्रा नेता उसको आग्रह मानिरहेछन्। डीपीआर बनेका जलाशययुक्त आयोजना बेचिनुको पछाडि पनि यस्तै रहस्य होलान्। नत्र चिनियाँ कम्पनीलाई बूढगण्डकी बेचबिखन हुँदैनथ्यो। तमोरजस्तो आन्तरिक खपतका लागि उपयोगी, लागत र वातावरण प्रभावी आयोजना बेच्ने सुरु कसिँदैनथ्यो। लगानी बोर्डले गत चैतमा गरेको लगानी सम्मेलनमा तमोर बेच्ने उद्घोष भइसकेको छ। यीबाहेक अरू जलाशययुक्त आयोजनाको खास अध्ययन भएकै छैन। राम्रा आयोजना बेचबिखन गरिदियो भने बन्दैन भन्ने पनि हाम्रा नेताहरूलाई थाहा छ। किनभने बेचबिखनमा परेका आयोजना अहिलेसम्म बनेकै छैन। नबनाउनकै लागि बेचबिखन गरिएका हुन्। बेचबिखन नगरी आफैंले बनायो भने बिजुलीमा आत्मनिर्भर भइन्छ। आत्मनिर्भर भइयो भने छिमेकी रिसाउँछ। किनभने नेपालको करिब ४० प्रतिशत बिजुलीको कब्जा अहिले छिमेकीको हातमा छ। एक स्विच थिचिदियो भने मुलुक अन्धकार। खोई ऊर्जा सुरक्षा। हाम्रा नेताहरूमा देशको चिन्ता कति रहेछ ? अन्त जानुपर्दैन भारतीय विद्युत् सुरक्षाभित्र नेपाललाई राखिरहने उनीहरूको नियत हेरे सबै छर्लंग हुन्छ।"
निम्छरो र छुद्र राजनीतिको परिणति,"गत वैशाख २० गते संसद्मा राष्ट्रपतिले पेस गरेको नीति तथा कार्यक्रमको जवाफ दिने क्रममा प्रधानमन्त्री केपी शर्मा ओलीले सुरुमै निम्छरा, छुद्र तथा घटिया शब्दको प्रयोगले संसद् मात्रै हैन, सिंगो देशलाई पनि अचम्मित बनाएको थियो। प्रधानमन्त्रीद्वारा व्यक्त गरिएका तिनै शब्दलाई लिएर कांग्रेस सांसदहरूले आपत्ति जनाएपछि संसद्को रेकर्डबाट उक्त शब्द हटाइए पनि गरिमामय संसद्मा प्रधानमन्त्रीजस्तो एउटा देशको अभिभावकले प्रयोगमा ल्याउने शब्दले धेरै कुराको अर्थ र आशय बताउँछ। यसले संसद्को गरिमामा समेत प्रश्नचिह्न उठाउँछ भने देश परिवर्तनको अभिभारा बोकेर राजनीति गर्ने राजनीतिज्ञको शब्दकै आधारमा स्तर मापन हुने पनि गर्छ। सामान्यतः प्रधानमन्त्री ओली धेरै उखानटुक्का बोल्ने, अरूलाई होच्याएर व्यंग्य हान्नेजस्ता क्रियाकलापले यदाकदा आलोचित पनि छन्। देशको प्रधानमन्त्रीजस्तो व्यक्तिले कस्तो कुरा बोल्नु हुन्छ र कस्तो बोल्नु हुँदैन भनेर हदैसम्म सचेत एवं संयमता अपनाउनुपर्ने हुन्छ। राजनीतिको जरोदेखि टुप्पोसम्म पुगेको व्यक्तिलाई निश्चय पनि शब्द चयन गर्नका लागि अर्कैको सहारा त नचाहिनुपर्ने हो, तर नेपालका अधिकांश राजनीतिज्ञले बेलाबखत बोल्ने शब्दहरू आलोचित पनि बन्दै गइरहेका छन्। निषेधको राजनीतिको अर्थ तुच्छ शब्दको प्रयोग बिल्कुलै होइन। सत्तापक्ष या प्रतिपक्ष जोसुकै होऊन्, एक त निषेधको राजनीतिले कोही पनि कहीं पुग्दैन भने एकले अर्कोमाथि प्रयोग गर्ने निम्नस्तरका शब्दले राजनीतिको भद्दा तस्बिरलाई उजागर गरिदिएको हुन्छ। प्रधानमन्त्रीजस्तो व्यक्तिले प्रयोगमा ल्याउने एउटै शब्दले अनेक अर्थ र अनर्थ पनि राख्न सक्छन्। कतिपय त्यस्ता शब्दले आक्रोश भाव पनि उत्पन्न गर्छ। देशमा सुशासन, दिगो विकास, अपेक्षाकृत परिवर्तन, भ्रष्टाचार, बेथिति, विसंगति, असुरक्षा बढिराखेको अवस्थामा आम नागरिकमा सत्ता सञ्चालकप्रति झनै आक्रोश र असन्तुष्टि चुलिँदो अवस्थामा छ। यस्तो संवेदनशील अवस्थामा कुनै पनि राजनीतिज्ञले हरेक सार्वजनिक स्थानमा बोल्नुपूर्व कुन शब्द कुन अवस्थामा कसरी ल्याउने भनेर पूर्वतयारी गरेर जानुपर्ने हुन्छ। मुखमा जे आयो त्यहीं बोल्नाले अति आलोचित मात्रै होइन, उस्तै परे पदीय कार्यभार पनि गुमाउनुपरेका कतिपय विगतका दृष्टान्त पनि छन्। वर्तमान सरकारको नेतृत्व गरिराखेका प्रधानमन्त्री केपी शर्मा ओलीका हरेक बोली विवादास्पद बन्दै गइरहेका छन्। उनीद्वारा बोलिने प्रायः शब्दहरू मजाक र आक्रोशमा बदलिने गरेका छन्। निर्मला हत्याकाण्डमा उनको बोली उत्तिकै विवादमा तानियो, आक्रोशित नागरिक झनै उत्तेजित बन्न पुगे, वाइडबडी काण्ड, ३३ किलो सुन प्रकरण हुँदै बालुवाटार जग्गा प्रकरण र खुलामञ्च कब्जाको विषयलाई लिएर प्रधानमन्त्री ओलीका अभिव्यक्ति सबै विवादै विवादमा तानिएका छन्। निर्मलाको बलात्कार सरकारले गरेको हो ? सुन तस्कर यो सरकारको पालामा सक्रिय भएका हुन् ? बालुवाटारको जग्गा यो सरकारले कब्जा गरेको हो ? खुलामञ्च यो सरकारले कब्जामा लिएको हो भन्नेजस्ता प्रधानमन्त्रीका अभिव्यक्ति विवादमा मात्रै आएका छैनन्, आम नागरिकलाई झनै आक्रोशित बनाउन अभिप्रेरित छन्। हो, सरकारले कसैलाई पनि बलात्कार तथा हत्या गर्न सक्तैन, तर घटना भइसकेपछि त्यसको सत्यतथ्य बाहिर ल्याई दोषीलाई हदैसम्मको कारबाहीको भागीदार बनाउनु सरकारको जिम्मेवारी हो। अघिल्ला सरकारका पालामा भएका हत्या, बलात्कार, लुटपाट, ठगी, भ्रष्टाचार, घोटालाहरूको वर्तमान सरकारले स्वामित्व लिनुपर्छ। सुल्झिन नसकेका जतिसुकै पुराना घटना या मुद्दाहरू होऊन्, चालु सरकारले त्यस्ता मुद्दाहरूको स्वामित्व लिँदै उच्च प्राथमिकतामा राखेर निराकरणतर्फ लाग्नुपर्छ। यसतर्फ नलागेर वर्तमान सरकारले गरेको हो भन्दै उल्टै प्रतिप्रश्न गरेर आम नागरिकलाई उत्तेजित पार्ने काम गर्नु हुँदैन। सरकार भनेको आम नागरिक र देशको अभिभावक हो। अभिभावकले आफूले बहन गर्नुपर्ने दायित्वबाट कदापि विमुख हुनु हुँदैन। यसले उसको अभिभावकत्व क्षमतामा प्रश्नचिह्न खडा गर्छ भने औचित्यहीन अभिभावकको दर्जामा उभिनुपर्ने पनि हुन्छ। राजनीति भनेको सरल अनि सफल बनाइनुपर्छ। असफल र जटिल राजनीतिले निकास पाउन सक्तैन। त्यसका लागि सबैभन्दा पहिला राजनीतिज्ञको नियत सही हुनुपर्छ। असल नियतले गरिने राजनीतिको जित पनि सुनिश्चित नै हुन्छ। बोलीमा मिजास हुनुपर्छ। एकले अर्काको अस्तित्व स्विकार्न सक्नुपर्छ। आडम्बरयुक्त राजनीतिले अन्ततः आफैंलाई सिध्याउँछ। राजनीतिको आदर्श भनेकै बोली र व्यवहार हो। आज आफूले प्रयोगमा ल्याएको बोली र व्यवहारको प्रतिफल भोलिका दिनमा भोग्नुपर्ने हुन्छ। असल व्यवहारको प्रतिफल सकारात्मक नै हुन्छ भने खराब नियतको व्यवहार हमेसा नकारात्मक नै रहने गर्छ। नेपालको सन्दर्भमा राजनीतिलाई एकले अर्कोलाई सिध्याउने प्रपञ्चका रूपमा मात्र प्रयोग गरिँदै आइएको छ, जुन अस्त्र आफैंलाई त घातक छ नै, त्यसको परिणाम देशले समेत भोग्नुपर्ने हुन्छ। विगतमा आन्तरिक एवं बाह्य शक्ति केन्द्रको स्वार्थको राजनीतिले गर्दा मुलुकले बेहोर्नुपरेका तमाम घटनाक्रमलाई हामीले बिर्सनु हुँदैन। सशस्त्र संघर्षदेखि पहिलो संविधानसभा विघटनसम्मका राजनीति सबै बाह्य शक्तिकेन्द्रको स्वार्थमा गरिएको राजनीति थियो। यसको मूल्य मुलुकले नराम्रोसँग चुकाउनुपरेको थियो। निम्नस्तरको गालीगलौज, आरोपप्रत्यारोप, आक्रमण, अराजक भीडैभीडको राजनीतिले न आफ्नो साख जोगाउन सक्नेछ, न नै देशको अस्तित्व जोगाउनेछ। विश्व मानचित्रमा अति नै सानो र जम्माजम्मी तीन करोड हाराहारी जनसंख्या भएको देशमा मूलधारका, क्षेत्रीय, धार्मिक एवं जातीय गरेर तीन दर्जनभन्दा बढी दलहरू छन्। जति धेरै राजनीतिक दल हुन्छन्, मुलुकको राजनीतिक व्यवस्थापन पनि त्यत्तिकै भद्रगोल हुन्छ। राजनीतिक मुद्दाको व्यवस्थापनमा जटिलता आइपर्छ भने राजनीतिक स्थायित्वमा समेत गम्भीर असर पर्छ। विभिन्न स्वार्थ लिएर भिन्नभिन्न समूह मिलेर खोलेका कतिपय दलकै कारण राष्ट्रिय सुरक्षा र अस्तित्वमा समेत आँच आउने गर्छ। हरेक मुद्दाको व्यवस्थापनमा आइपर्ने कठिनाइसँगै राजनीतिक अभद्रता प्रदर्शन हुन जान्छ। राजनीतिमा अभद्रतालाई कुनै पनि अर्थमा जायज मान्न सकिँदैन। त्यसमाथि आफूले चुनेर पठाएका जनप्रतिनिधिबाट अभद्रता प्रदर्शन भयो भने त्यस्तो हर्कतले मतदाताको अपमान मात्रै होइन, सिंगो देशको बदनामी हुन जान्छ। प्रधानमन्त्रीदेखि लिएर सरकारमा चुनिएर गएका हरेक मन्त्रीहरू जनताद्वारा अनुमोदित पात्र हुन्। यसका अलावा सत्तासीन दलका निर्वाचित प्रतिनिधि होऊन् या सत्ताबाहिरका निर्वाचित प्रतिनिधि ती सबै हरेक मतदाताका अभिभावक हुन्। मतदाताले आफ्नो अभिभावक सम्झिएर भोट दिएर सरकार अनि संसद्सम्म पठाएका हुन्। यति मात्र होइन, निर्वाचनमा विजयीपराजयी सबै जनताका अभिभावक हुन्। पराजित भए पनि शून्य मतले पराजित भएका होइनन्। जनताको मत पाएकै हुन्। अभिभावक सम्झिएर जनताले मत व्यक्त गरेका हुन्। जित्नु र हार्नु त्यो अलग पाटो हो, तर राजनीतिमा होमिएर जनतासमक्ष गइसकेपछि ती पात्र जनताका अभिभावक हुन जान्छन्। त्यसैले राजनीतिमा लागिसकेपछि देश र जनताको कदर गर्न सक्नुपर्छ। सभ्य एवं सुसंस्कृत राजनीतिको परिकल्पना गर्नुपर्छ, प्रतिबद्ध रहनुपर्छ। एकले अर्कालाई होच्याएर गरिने राजनीतिले अन्ततः आफ्नै साख धुमिल हुन जान्छ। प्रधानमन्त्रीका बोलीमात्र होइन, सरकारका प्रवक्ता एवं सूचना तथा सञ्चारमन्त्री गोकुल बास्कोटाका बोली पनि उत्तिकै रूखा र नमीठा छन्। मन्त्रीजस्तो पदमा आसीन व्यक्तिले नम्र बोल्न सिक्नुपर्छ। सामाजिक सञ्जालमा मन्त्री बास्कोटाका विषयलाई लिएर धेरै तीखा टीकाटिप्पणी हुने गर्छन्। मन्त्री बास्कोटाका हरेक बोलीमा आलोचना र विवादको आगो लागिहाल्छ। सामाजिक सञ्जालमा चरम आक्रोश पोखिएका हुन्छन्। यस्तो अवस्था आउनुमा निश्चय पनि व्यक्ति स्वयं जिम्मेवारी हुन्छ। पदीय मर्यादा र दायित्व नबिर्सिएर जिम्मेवार पदमा बसिसकेपछि आफूले बोल्ने कुराको हदैसम्म हेक्का राख्नुपर्ने हुन्छ। चरम निराशा र असन्तुष्टि बोकेर हिँडेका जनतालाई आक्रोशित, उत्तेजित पार्नु राजनीतिक धर्मले पनि दिँदैन। जनताको मत बटुलेर सत्तामा पुगिसकेपछि जनतालाई नै निम्छरो बनाउनु राजनीतिक अपराध हो। हाम्रा नेताहरू दिनका दिन विदेशको भ्रमणमा निस्किएका हुन्छन्। विदेशमा अवलम्बन गरिएको शालीन राजनीतिबाट निश्चय पनि अनभिज्ञ छैनन् होला। विदेशको राजनीतिक पद्धति, विकासको नमुना र शैली, राजनीतिक सहकार्यता, जनता र नेताबीचको समन्वयता, हार्दिकतालगायत औपचारिक शिष्टताका बारेमा हामीले सिकाइरहने विषयचाहिँ होइन, आफ्नै विवेकले जान्ने कुरा हो। तर पनि बेलाबखत व्यवहारमा किन छुद्रता देखाउँछन् ? जनतालाई किन निम्छरो देख्छन् कुन्नि ? कुनै एक दार्शनिकले भनेका थिए युद्ध र प्रेममा सबै कुरा जायज हुन्छन् तर हाम्रा राजनीतिज्ञले त्यसमा अझै यौटा शब्द थपेका छन् राजनीति। राजनीतिमा जे गरे पनि हुन्छ, जसो बोले पनि हुन्छ भन्ने मानसिकताले नै राजनीति पनि निम्छरो बन्दै गइरहेको छ। नेताहरूले राजनीतिलाई यति निम्नस्तरमा पुर्याएका छन्, राजनीतिक आस्थासँग जोडिएका आम नेता र कार्यकर्ताबाहेक हरेक स्वतन्त्र नागरिक राजनीतिदेखि वाक्क छन्। हरेक स्वतन्त्र नागरिकले राजनीतिको र सम्म उच्चारण गर्न रुचाउँदैनन्। सेवाभावको राजनीतिको मर्म आज कर्कश गालीमा रूपान्तरण हुन पुगेको छ। राजनीतिले कमाउधन्दाको उपमा पाएको छ। भ्रष्टाचार, लुटपाट, छलकपट, चन्दाआतंक, नाराजुलुस, तोडफोडको पर्याय राजनीति बन्न पुगेको छ। आदर्श र सिद्धान्तले भन्दा पनि मुढेबलका भरमा राजनीति परिचालित छ। निम्नस्तरको गालीगलौज, आरोपप्रत्यारोप, आक्रमण, अराजक भीडैभीडको राजनीतिले न आफ्नो साख जोगाउन सक्नेछ, न नै देशको अस्तित्व जोगाउनेछ। उन्नत र परिष्कृत सेवाभावको राजनीति ओझेलमा परेको छ भने निम्छरो राजनीति र छुद्र बोलीले राजनीतिको रजगज चलिराखेको चरम अवस्थामा थाहा छैन भोलिको दिनमा राम राम ! भन्न पनि पाइन्छ कि पाइँदैन।"
नारामा राष्ट्रिय खेल : व्यवहारमा पुरानै ढर्रा,"काठमाडौं : भलिबल नेपालको राष्ट्रिय खेल घोषणा भएको दुई वर्ष पूरा भएको छ। सरकारले लामो रस्साकस्सीपछि २०७४ जेठ ८ गते भलिबललाई राष्ट्रिय खेल घोषणा गरेको थियो। बुधबार भलिबल राष्ट्रिय खेल घोषणा भएको दुई वर्ष पूरा भएको हो। यो अवधिमा भलिबलले राष्ट्रिय तथा अन्तर्राष्ट्रिय उपलब्धि पनि हासिल गरेको छ। नेपाल भलिबल संघका महासचिव जितेन्द्रबहादुर चन्द राष्ट्रिय खेल घोषणा भएपछि नेपाली भलिबलमा तरंग आएको बताउँछन्। राष्ट्रिय खेल घोषणा भएपछि भलिबलमा तरंग आएको छ, महासचिव चन्दले भने दुई वर्षको अवधिमा भलिबलले राष्ट्रिय तथा अन्तर्राष्ट्रिय क्षेत्रमा उपलब्धि हासिल गरेको छ। राष्ट्रिय भलिबल खेलाडी सरस्वती चौधरीले भने दुई वर्षको अवधिमा कुनै फरक नपाएको बताइन्। भलिबल राष्ट्रिय खेल भएपछि खासै फरक पाएको छैन, उनले भनिन् पहिलेभन्दा अहिले खेलहरु नै कम हुन थालेका छन्। उनले दुई वर्षको अवधिमा घरेलु प्रतियोगिता भए पनि अन्तर्राष्ट्रिय खेल हुन नसकेको बताइन्। भलिबल राष्ट्रिय खेल हुनुअघि अन्तर्राष्ट्रिय खेलहरु निकै हुन्थे। विदेशमा गएर पनि थुप्रै खेलिन्थ्यो। तर, पछिल्लो दुई वर्षको अवधिमा कुनै पनि अन्तर्राष्ट्रिय खेल खेल्न पाएनौं, उनले भनिन्। उनले संघले पुरुष टोलीलाई बढी महत्व दिँदा महिला खेलाडीमाथि विभेद गरेको बताइन्। अर्की राष्ट्रिय खेलाडी रेश्मा भण्डारीले पनि सरस्वतीको भनाईमा सहमति जनाउँदै संघले पुरुष टोलीलाई मात्र हेर्ने काम गरेको दुखेसो पोखिन्। संघका महासचिव चन्दले पुरुष टोलीले महिलाले भन्दा एक दुई खेल बढी खेलेको स्वीकार्दै महिला र पुरुषमा कुनै विभेद नगरेको बताए। हामीले महिला र पुरुष भनेर कहिले पनि विभेद गरेका छैनौं, चन्दले भने, आगामी दिनमा अन्तर्राष्ट्रिय सहभागितामा महिलालाई पनि प्राथमिकतामा राख्ने छौं। सरस्वतीले दुई वर्षको अवधिमा देशका विभिन्न क्षेत्रमा हुने प्रतियोगितामा बाढी नै आए पनि त्यो उपलब्धिमुलक हुन नसकेको बताइन्। पछिल्लो समय प्रतियोगिताहरु थुप्रै हुन लागेको छन् तर, स्तरीय र उपलब्धिमूलक खेलहरु हुन सकेका छैनन्, उनले भनिन्। विभागीय टोली एपीएफकी खेलाडी रेश्माले पनि राष्ट्रिय खेलको खेलाडी भनेर गर्व गर्नु बाहेक अन्य कुनै सेवा सुविधा पाउन नसकेको बताइन्। राष्ट्रिय खेलको खेलाडी भनेर गर्व गर्ने ठाउँ त रहला तर, दुई वर्षमा भलिबल खेलेर हामीले के पायौं भन्ने महत्वपूर्ण हो, उनले भनिन्। सरस्वती र रेश्माले भनेजस्तै अहिले पनि नेपाली भलिबलले व्यवसायिक बाटो पछ्याउन सकेको छैन। राष्ट्रिय खेलाडीका रुपमा गर्व गरे पनि आर्थिक रुपमा भने उनीहरुले लाभ लिन सकिरहेका छैनन्। आठौं राष्ट्रिय खेलकुद प्रतियोगिताअघि राष्ट्रिय खेलाडी तथा त्रिभुवन आर्मी क्लबका कप्तान मानबहादुर श्रेष्ठ जापानमा खेल्न गए। उनले जापानमा भलिबल खेलेर दुईतीन लाख रुपैयाँ कमाए। तर, त्यसले उनको खेलाडी जीवन नै धरापमा पयो। आर्मीले स्वीकृतिबिना जापान गएको भन्दै आठौं राष्ट्रिय खेलकुदमै उनलाई सहभागी गराएन्। अहिले १३औं दक्षिण एसियाली खेलकुद (साग) का लागि पुरुष टोलीको छनोट हुन लागेको छ। आठौं राष्ट्रिय खेलकुदका आधारमा खेलाडी छनोट गर्ने भनिएकाले मानबहादुरले आफ्नै भूमिमा हुने १३औं साग पनि गुमाउने देखिएको छ। महासचिव चन्द भने भलिबलले जनलहर सिर्जना गरेको मात्र होइन, भलिबल व्यवसायिक हुन थालेको बताउँछन्। भलिबल विस्तारै व्यवसायिक हुन लागेको छ, उनले भने, कर्पोरेट हाउसहरुले खेलाडीलाई रोजगारी दिन थालेका छन्। खेलाडीले खेलेरै पनि पैसा कमाउन थालेका छन्। संघका अध्यक्ष मनोरञ्जनरमन शर्मा भने राष्ट्रिय खेलका बारेमा आम जनतामा प्रचाप्रसार गर्न नसकेको दुखेसो पोख्छन्। राष्ट्रिय खेल भलिबल हो भनेर हामीले आम जनतासम्म कुरा पुयाउन सकेनौं, अध्यक्ष शर्माले भने आम जनताको त के कुरा गर्ने, राज्यको महत्वपूर्ण निकाय र सांसदहरु नै पनि राष्ट्रिय खेलका बारेमा अनभिज्ञ छन्। रेश्मा भण्डारीले पनि दुई वर्षको अवधिमा राष्ट्रिय खेलका बारेमा पर्याप्त प्रचार हुन नसकेको बताइन्। भलिबल इन्डोर खेल हो तर, नेपालमा हुने अधिकांश प्रतियोगिता भने आउटडोरमा मात्रै हुँदै आएका छन्। त्रिपुरेश्वरस्थित राष्ट्रिय खेलकुद परिषद्को कभर्डहलमा केही इन्डोर खेल भए पनि पानी चुहिएर खेल नै प्रभावित हुने गरेका छन्। महासचिव चन्द दुई वर्षको अवधिमा थुप्रै काममा सफलता हासिल गरे पनि पूर्वाधार निर्माणको काममा भने पछि परेको बताउँछन्। पूर्वाधार निर्माणको काम संघले गर्न सक्दैन। पूर्वाधार निर्माण गर्ने जिम्मा राज्यको हो। हामीले राज्यलाई ध्यानाकर्षण गराउने काम निरन्तर रुपमा गर्दै आएका छौं, चन्दले भने। उनले संघले घोषणा गरेका कार्यक्रम जसरी पनि पूरा गरेको दाबी गर्दै सरकारले सहयोग गरेमा कभर्डहल मात्र नभई एकेडेमी नै बनाउन तत्पर रहेको बताए।"
पदाधिकारीले नै गरे खेलकुदमा तालाबन्दी,"राजविराज : जिल्ला खेलकुद विकास समितिका पदाधिकारीबीच असमझदारी बढ्दै गएपछि समितिका पदाधिकारीहरूले नै कार्यालय प्रमुखको कार्यकक्षमा तालाबन्दी गरेका छन्। उपाध्यक्ष धीरेन्द्र बर्मा धिरुको नेतृत्वमा कोषाध्यक्ष राजेश चौधरीसहितका सदस्यहरूले कार्यालय प्रमुख दिनेश भुजेलको कार्यकक्षमा तालाबन्दी गरेका हुन्। तालाबन्दीले गर्दा हाजिर गर्न नपाएका कर्मचारीहरूले प्रमुख जिल्ला अधिकारी सुरेन्द्र पौडेललाई जानकारी गराई घर फर्किएका छन्। अध्यक्ष वा कोषाध्यक्षमध्ये कस्को नाममा खाता सञ्चालन गर्ने भन्ने विषयमा समितिमा विवाद छ। अध्यक्ष अमर खवासले आफ्नो नाममा खाता सञ्चालन नभए आर्थिक कारोबारको जिम्मेवारी लिन नसक्ने र कार्यादेश दिन नसक्ने बताउँदै आएका छन्। अध्यक्षबाहेक उपाध्यक्ष, कोषाध्यक्ष र सम्पूर्ण सदस्यहरू भने कोषाध्यक्षको नाममा खाता सञ्चालन हुनुपर्ने अडानमा छन्। खेलकुद नियमावलीमा कार्यालय प्रमुख र अध्यक्ष वा कोषाध्यक्षको हस्ताक्षरमा खाता सञ्चालन हुने प्रावधान छ। समितिमा सचिवको भूमिका निर्वाह गर्ने कार्यालय प्रमुख भुजेलले भने अध्यक्षको कार्यादेश बिना आर्थिक कारोवार गर्न नसक्ने भन्दै असमर्थता जनाएका छन्। गत पुस १७ गते अध्यक्ष एजेट न्यासुर लामाको कार्यकाल समाप्त भएपछि खवास अध्यक्षमा नियुक्त भएका थिए। खाता सञ्चालनसम्बन्धी विवादकै कारण अध्यक्ष खवासको पदभार ग्रहण कार्यक्रम पनि एक महिनासम्म प्रभावित भएको थियो। तर, एक महिनापछि खवासले पदभार ग्रहण गरे पनि तीन महिना बितिसक्दासमेत समितिको बैठक भने बस्न सकेको छैन। समितिका पदाधिकारीबीचको आपसी विवादका कारण खेलकुद गतिविधिसमेत प्रभावित बनेको छ। भौतिक पूर्वाधार कार्यक्रमअन्तर्गत सप्तरीको कञ्चनरूप नगरपालिका९ स्थित मदन भण्डारी खेलग्रामका लागि आएको २५ लाख रुपैयाँ र सप्तकोसी नगरपालिकास्थित भगनी मलेठमा कभर्डहल निर्माणका लागि आएको १० लाख रुपैयाँ पनि फ्रिज हुने अवस्थामा पुगेको कर्मचारीहरू बताउँछन्। यसैगरी उपराष्ट्रपति कप चिल्ड्रेन गेम्सका लागि खेलाडी छनोट भइसक्नु पर्नेमा हालसम्म त्यो काम पनि पूरा हुन सकेको छैन। यी सबैको दोष एक पक्षले अर्को पक्षलाई लगाउँदै आएका छन्। कोषाध्यक्ष चौधरीले बारम्बार आग्रह गर्दा पनि अध्यक्ष र कार्यालय प्रमुखले बैठक नडाकेर बहुमत सदस्यहरूको निर्णय कार्यान्वयन हुन नदिएपछि तालाबन्दी गर्नु परेको बताए। गत मंसिर ५ गते कार्यालय प्रमुखको पदभार ग्रहण गरेका भारोत्तोलनका प्रशिक्षक भुजेलले भने अध्यक्षको कार्यादेश बिना आर्थिक कारोबार गर्न नसकिने बताउँदै आएका छन्। विगतको परम्पराअनुसार अध्यक्ष आफ्नै नाममा खाता सञ्चालन हुनुपर्ने अडानमा र बहुमत सदस्यहरू कोषाध्यक्षको नाममा खाता सञ्चालन हुनुपर्ने अडानमा रहेपछि आफू चेपुवामा परेको भुजेलको गुनासो छ। कर्मचारीहरू भने समितिका सम्पूर्ण पदाधिकारी बसेर यथाशीघ्र समस्याको समाधान गर्नु पर्ने बताउँछन्। खाता सञ्चालनको समस्या भएपछि विगत दुई महिनादेखि कार्यालय प्रमुख भुजेलले पेस्की लिएर कर्मचारीलाई तलब खुवाउँदै आएका छन्। यसअघि पनि कर्मचारीबीच कार्यालय प्रमुख बन्ने होडबाजी चल्दा कार्यालयमा तालाबन्दी भएको थियो। प्रशासकीय अधिकृत लक्ष्मण मण्डल कार्यालय प्रमुखको जिम्मेवारीसहित सरुवा भएर पुनः सप्तरी आएपछि १६ महिनाअघि जिल्ला खेलकुद कर्मचारी संघले पनि कार्यालयमा तालाबन्दी गरेको थियो। यसैगरी मण्डल सरुवा भएपछि पनि कार्यालय प्रमुखको जिम्मेवारी पाएका प्रशासकीय अधिकृत महेन्द्र यादवविरुद्ध समितिका पदाधिकारीले तालाबन्दी गरेका थिए।"
नारामा राष्ट्रिय खेल : व्यवहारमा पुरानै ढर्रा,"काठमाडौं : भलिबल नेपालको राष्ट्रिय खेल घोषणा भएको दुई वर्ष पूरा भएको छ। सरकारले लामो रस्साकस्सीपछि २०७४ जेठ ८ गते भलिबललाई राष्ट्रिय खेल घोषणा गरेको थियो। बुधबार भलिबल राष्ट्रिय खेल घोषणा भएको दुई वर्ष पूरा भएको हो। यो अवधिमा भलिबलले राष्ट्रिय तथा अन्तर्राष्ट्रिय उपलब्धि पनि हासिल गरेको छ। नेपाल भलिबल संघका महासचिव जितेन्द्रबहादुर चन्द राष्ट्रिय खेल घोषणा भएपछि नेपाली भलिबलमा तरंग आएको बताउँछन्। राष्ट्रिय खेल घोषणा भएपछि भलिबलमा तरंग आएको छ, महासचिव चन्दले भने दुई वर्षको अवधिमा भलिबलले राष्ट्रिय तथा अन्तर्राष्ट्रिय क्षेत्रमा उपलब्धि हासिल गरेको छ। राष्ट्रिय भलिबल खेलाडी सरस्वती चौधरीले भने दुई वर्षको अवधिमा कुनै फरक नपाएको बताइन्। भलिबल राष्ट्रिय खेल भएपछि खासै फरक पाएको छैन, उनले भनिन् पहिलेभन्दा अहिले खेलहरु नै कम हुन थालेका छन्। उनले दुई वर्षको अवधिमा घरेलु प्रतियोगिता भए पनि अन्तर्राष्ट्रिय खेल हुन नसकेको बताइन्। भलिबल राष्ट्रिय खेल हुनुअघि अन्तर्राष्ट्रिय खेलहरु निकै हुन्थे। विदेशमा गएर पनि थुप्रै खेलिन्थ्यो। तर, पछिल्लो दुई वर्षको अवधिमा कुनै पनि अन्तर्राष्ट्रिय खेल खेल्न पाएनौं, उनले भनिन्। उनले संघले पुरुष टोलीलाई बढी महत्व दिँदा महिला खेलाडीमाथि विभेद गरेको बताइन्। अर्की राष्ट्रिय खेलाडी रेश्मा भण्डारीले पनि सरस्वतीको भनाईमा सहमति जनाउँदै संघले पुरुष टोलीलाई मात्र हेर्ने काम गरेको दुखेसो पोखिन्। संघका महासचिव चन्दले पुरुष टोलीले महिलाले भन्दा एक दुई खेल बढी खेलेको स्वीकार्दै महिला र पुरुषमा कुनै विभेद नगरेको बताए। हामीले महिला र पुरुष भनेर कहिले पनि विभेद गरेका छैनौं, चन्दले भने, आगामी दिनमा अन्तर्राष्ट्रिय सहभागितामा महिलालाई पनि प्राथमिकतामा राख्ने छौं। सरस्वतीले दुई वर्षको अवधिमा देशका विभिन्न क्षेत्रमा हुने प्रतियोगितामा बाढी नै आए पनि त्यो उपलब्धिमुलक हुन नसकेको बताइन्। पछिल्लो समय प्रतियोगिताहरु थुप्रै हुन लागेको छन् तर, स्तरीय र उपलब्धिमूलक खेलहरु हुन सकेका छैनन्, उनले भनिन्। विभागीय टोली एपीएफकी खेलाडी रेश्माले पनि राष्ट्रिय खेलको खेलाडी भनेर गर्व गर्नु बाहेक अन्य कुनै सेवा सुविधा पाउन नसकेको बताइन्। राष्ट्रिय खेलको खेलाडी भनेर गर्व गर्ने ठाउँ त रहला तर, दुई वर्षमा भलिबल खेलेर हामीले के पायौं भन्ने महत्वपूर्ण हो, उनले भनिन्। सरस्वती र रेश्माले भनेजस्तै अहिले पनि नेपाली भलिबलले व्यवसायिक बाटो पछ्याउन सकेको छैन। राष्ट्रिय खेलाडीका रुपमा गर्व गरे पनि आर्थिक रुपमा भने उनीहरुले लाभ लिन सकिरहेका छैनन्। आठौं राष्ट्रिय खेलकुद प्रतियोगिताअघि राष्ट्रिय खेलाडी तथा त्रिभुवन आर्मी क्लबका कप्तान मानबहादुर श्रेष्ठ जापानमा खेल्न गए। उनले जापानमा भलिबल खेलेर दुईतीन लाख रुपैयाँ कमाए। तर, त्यसले उनको खेलाडी जीवन नै धरापमा पयो। आर्मीले स्वीकृतिबिना जापान गएको भन्दै आठौं राष्ट्रिय खेलकुदमै उनलाई सहभागी गराएन्। अहिले १३औं दक्षिण एसियाली खेलकुद (साग) का लागि पुरुष टोलीको छनोट हुन लागेको छ। आठौं राष्ट्रिय खेलकुदका आधारमा खेलाडी छनोट गर्ने भनिएकाले मानबहादुरले आफ्नै भूमिमा हुने १३औं साग पनि गुमाउने देखिएको छ। महासचिव चन्द भने भलिबलले जनलहर सिर्जना गरेको मात्र होइन, भलिबल व्यवसायिक हुन थालेको बताउँछन्। भलिबल विस्तारै व्यवसायिक हुन लागेको छ, उनले भने, कर्पोरेट हाउसहरुले खेलाडीलाई रोजगारी दिन थालेका छन्। खेलाडीले खेलेरै पनि पैसा कमाउन थालेका छन्। संघका अध्यक्ष मनोरञ्जनरमन शर्मा भने राष्ट्रिय खेलका बारेमा आम जनतामा प्रचाप्रसार गर्न नसकेको दुखेसो पोख्छन्। राष्ट्रिय खेल भलिबल हो भनेर हामीले आम जनतासम्म कुरा पुयाउन सकेनौं, अध्यक्ष शर्माले भने आम जनताको त के कुरा गर्ने, राज्यको महत्वपूर्ण निकाय र सांसदहरु नै पनि राष्ट्रिय खेलका बारेमा अनभिज्ञ छन्। रेश्मा भण्डारीले पनि दुई वर्षको अवधिमा राष्ट्रिय खेलका बारेमा पर्याप्त प्रचार हुन नसकेको बताइन्। भलिबल इन्डोर खेल हो तर, नेपालमा हुने अधिकांश प्रतियोगिता भने आउटडोरमा मात्रै हुँदै आएका छन्। त्रिपुरेश्वरस्थित राष्ट्रिय खेलकुद परिषद्को कभर्डहलमा केही इन्डोर खेल भए पनि पानी चुहिएर खेल नै प्रभावित हुने गरेका छन्। महासचिव चन्द दुई वर्षको अवधिमा थुप्रै काममा सफलता हासिल गरे पनि पूर्वाधार निर्माणको काममा भने पछि परेको बताउँछन्। पूर्वाधार निर्माणको काम संघले गर्न सक्दैन। पूर्वाधार निर्माण गर्ने जिम्मा राज्यको हो। हामीले राज्यलाई ध्यानाकर्षण गराउने काम निरन्तर रुपमा गर्दै आएका छौं, चन्दले भने। उनले संघले घोषणा गरेका कार्यक्रम जसरी पनि पूरा गरेको दाबी गर्दै सरकारले सहयोग गरेमा कभर्डहल मात्र नभई एकेडेमी नै बनाउन तत्पर रहेको बताए।"
पदाधिकारीले नै गरे खेलकुदमा तालाबन्दी,"राजविराज : जिल्ला खेलकुद विकास समितिका पदाधिकारीबीच असमझदारी बढ्दै गएपछि समितिका पदाधिकारीहरूले नै कार्यालय प्रमुखको कार्यकक्षमा तालाबन्दी गरेका छन्। उपाध्यक्ष धीरेन्द्र बर्मा धिरुको नेतृत्वमा कोषाध्यक्ष राजेश चौधरीसहितका सदस्यहरूले कार्यालय प्रमुख दिनेश भुजेलको कार्यकक्षमा तालाबन्दी गरेका हुन्। तालाबन्दीले गर्दा हाजिर गर्न नपाएका कर्मचारीहरूले प्रमुख जिल्ला अधिकारी सुरेन्द्र पौडेललाई जानकारी गराई घर फर्किएका छन्। अध्यक्ष वा कोषाध्यक्षमध्ये कस्को नाममा खाता सञ्चालन गर्ने भन्ने विषयमा समितिमा विवाद छ। अध्यक्ष अमर खवासले आफ्नो नाममा खाता सञ्चालन नभए आर्थिक कारोबारको जिम्मेवारी लिन नसक्ने र कार्यादेश दिन नसक्ने बताउँदै आएका छन्। अध्यक्षबाहेक उपाध्यक्ष, कोषाध्यक्ष र सम्पूर्ण सदस्यहरू भने कोषाध्यक्षको नाममा खाता सञ्चालन हुनुपर्ने अडानमा छन्। खेलकुद नियमावलीमा कार्यालय प्रमुख र अध्यक्ष वा कोषाध्यक्षको हस्ताक्षरमा खाता सञ्चालन हुने प्रावधान छ। समितिमा सचिवको भूमिका निर्वाह गर्ने कार्यालय प्रमुख भुजेलले भने अध्यक्षको कार्यादेश बिना आर्थिक कारोवार गर्न नसक्ने भन्दै असमर्थता जनाएका छन्। गत पुस १७ गते अध्यक्ष एजेट न्यासुर लामाको कार्यकाल समाप्त भएपछि खवास अध्यक्षमा नियुक्त भएका थिए। खाता सञ्चालनसम्बन्धी विवादकै कारण अध्यक्ष खवासको पदभार ग्रहण कार्यक्रम पनि एक महिनासम्म प्रभावित भएको थियो। तर, एक महिनापछि खवासले पदभार ग्रहण गरे पनि तीन महिना बितिसक्दासमेत समितिको बैठक भने बस्न सकेको छैन। समितिका पदाधिकारीबीचको आपसी विवादका कारण खेलकुद गतिविधिसमेत प्रभावित बनेको छ। भौतिक पूर्वाधार कार्यक्रमअन्तर्गत सप्तरीको कञ्चनरूप नगरपालिका९ स्थित मदन भण्डारी खेलग्रामका लागि आएको २५ लाख रुपैयाँ र सप्तकोसी नगरपालिकास्थित भगनी मलेठमा कभर्डहल निर्माणका लागि आएको १० लाख रुपैयाँ पनि फ्रिज हुने अवस्थामा पुगेको कर्मचारीहरू बताउँछन्। यसैगरी उपराष्ट्रपति कप चिल्ड्रेन गेम्सका लागि खेलाडी छनोट भइसक्नु पर्नेमा हालसम्म त्यो काम पनि पूरा हुन सकेको छैन। यी सबैको दोष एक पक्षले अर्को पक्षलाई लगाउँदै आएका छन्। कोषाध्यक्ष चौधरीले बारम्बार आग्रह गर्दा पनि अध्यक्ष र कार्यालय प्रमुखले बैठक नडाकेर बहुमत सदस्यहरूको निर्णय कार्यान्वयन हुन नदिएपछि तालाबन्दी गर्नु परेको बताए। गत मंसिर ५ गते कार्यालय प्रमुखको पदभार ग्रहण गरेका भारोत्तोलनका प्रशिक्षक भुजेलले भने अध्यक्षको कार्यादेश बिना आर्थिक कारोबार गर्न नसकिने बताउँदै आएका छन्। विगतको परम्पराअनुसार अध्यक्ष आफ्नै नाममा खाता सञ्चालन हुनुपर्ने अडानमा र बहुमत सदस्यहरू कोषाध्यक्षको नाममा खाता सञ्चालन हुनुपर्ने अडानमा रहेपछि आफू चेपुवामा परेको भुजेलको गुनासो छ। कर्मचारीहरू भने समितिका सम्पूर्ण पदाधिकारी बसेर यथाशीघ्र समस्याको समाधान गर्नु पर्ने बताउँछन्। खाता सञ्चालनको समस्या भएपछि विगत दुई महिनादेखि कार्यालय प्रमुख भुजेलले पेस्की लिएर कर्मचारीलाई तलब खुवाउँदै आएका छन्। यसअघि पनि कर्मचारीबीच कार्यालय प्रमुख बन्ने होडबाजी चल्दा कार्यालयमा तालाबन्दी भएको थियो। प्रशासकीय अधिकृत लक्ष्मण मण्डल कार्यालय प्रमुखको जिम्मेवारीसहित सरुवा भएर पुनः सप्तरी आएपछि १६ महिनाअघि जिल्ला खेलकुद कर्मचारी संघले पनि कार्यालयमा तालाबन्दी गरेको थियो। यसैगरी मण्डल सरुवा भएपछि पनि कार्यालय प्रमुखको जिम्मेवारी पाएका प्रशासकीय अधिकृत महेन्द्र यादवविरुद्ध समितिका पदाधिकारीले तालाबन्दी गरेका थिए।"
