शीर्षक,विवरण
ओलीको कारण मधेशले अधिकार पाएन : प्रचण्ड,"मलंगवा : मधेशीलाई अधिकार सम्पन्न बनाउनका लागि दुई पटक प्रयास गर्दा पनि नेकपा एमालेका अध्यक्ष एवम् पूर्वप्रधानमन्त्री केपी शर्मा ओलीले नमानेको माओवादी केन्द्रका अध्यक्ष पुष्पकमल दाहाल प्रचण्डले आरोप लगाए। माओवादी केन्द्र निकट एकीकृत अखिल नेपाल शिक्षक संगठन र तत्कालीन जनता समाजवादी पार्टी निकटको शिक्षक संस्था नेपाल लोकतान्त्रिक शिक्षक फेडरेशनको एकता घोषणा कार्यक्रमलाई सम्बोधन गर्न सर्लाही सदरमुकाम मलंगवा आएका प्रचण्डले ओली र मधेशवादी नेताका कारण मधेश पछाडि परेको आरोप लगाए। मधेशीलाई अधिकार दिनुपर्छ, मधेशलाई अधिकार सम्पन्न बनाउन पर्छ भनेर संविधान संशोधन प्रस्ताव दर्ता गर्ने प्रधानमन्त्री नेपालमा आफू मात्रै भएको उनले दावी गरे। 'मधेशीलाई हक अधिकार पुगेको छैन। मधेशलाई हक अधिकार दिनुपर्छ, संविधान परिमार्जन गर्नुपर्छ भनेर प्रस्ताव दर्ता गरे। तर, दुई तिहाईको बहुमत भएका ओलीले त्यो संशोधन प्रस्ताव पास गर्न दिएनन्। मधेश विरोधी तत्व, सामन्ती तत्व र विदेशीको अगाडि आत्मसम्पर्ण गर्ने तत्वहरुले विरोध गरे।', उनले भने, 'मधेश विरोधी, गणन्तत्र विरोधी, संघीयता विरोधी, समावेशी समानुपातिक विरोधी ओली आफूलाई मधेशको मसिहा ठान्छन्।' ओलीलाई मधेशका मसिहा ठान्ने अर्का नेताद्वय महन्थ ठाकुर र राजेन्द्र महतोले साथ दिने र सरकारमा सहभागी हुने कुरा अचम्म लाग्ने उनले बताए। मधेशका मित्र र दुश्मन को हो जनताले अब बुझ्नु पर्ने अवस्था आएको उनले बताए। 'मधेशलाई धोका दिनेसँग साँठगाँठ गर्ने महन्थ र राजेन्द्र के मधेशका नेता हुन ? रामराजाप्रसाद सिंहलाई राष्ट्रपति बनाउन भनेर प्रस्ताव गर्दा विरोध गर्नेहरु के मधेशी हुन ?', उनले प्रश्न गरे। उनले मधेशका दलाल, विदेशीको इसारामा चल्नेहरु आफूलाई मधेशीको प्रेमीभन्दा अच्चम लाग्ने बताए। 'मधेशसँग मलाई प्रेम छ। मधेशीसँगको प्रेमकै कारण म रोल्पा छोडेर सिरहाबाट चुनाव लड्न आएँ। मधेशको गढमा आएर चुनाव जितें। अब प्रधानमन्त्री बन्छु', उनले भने, 'राज्यले दोस्रो दर्जाको नागरिक बनाएका मधेशीलाई पहिलो दर्जाको नागरिक बनाउँछु भनें। तर, आज मलाई भिलेन र डाँकाहरुले घेरा हालेका छन् ।' मधेशी जनतालाई अधिकार सम्पन्न बनाउनका लागि जस्तो सुकै खतरा मोल्न आफू तयार रहेको प्रचण्डले बताए। मधेशलाई अधिकार सम्पन्न बनाउँछु भनेर चुनाव लड्ने आउने मधेशी अनुहारहरु डाँका र मधेशको दलाल रहेको उनले दाबी गरे। अबको चुनावमा त्यस्ता दलाललाई पाखा लगाउनु पर्ने आवश्यक्ता भएको उनको भनाइ छ। 'हामीले एकता गरेर देशमा राजनीतिक स्थायित्व होला भन्ने सोचेका थियौं। वामपन्थीहरुले देशमालाई समाजवादतिर लैजाला भनेर एकता गर्यौं। तर, धोखा, विश्वासघात, बेइमानी भयो। ओलीले अहंकारवाद देखाए तर, हामीले बदशाह ठानेका ओलीलाई घोडाबाट पर्छाने काम गर्यौं', उनले भने, 'बालुवाटारबाट बालकोट पुर्यायौं। मैले त्यति बेला नै भनेको थिएँ। आगोसँग खेल्ने काम नगर। माओवादी आगो हो। आगोसँग खेल्यो भने परिणम राम्रो हुँदैन भनेका थियौं। तर, मानेनन्।' उनले बालुवाटार र बालकोटबाट मात्र नभएर गण्डक, लुम्बनी र बागमतीबाट एमाले पाखा लाग्ने बताए। अब एक नम्बर प्रदेशबाट पनि १५ दिनपछि जाने निश्चित भएको बताए। माओवादीलाई जिस्काउँदा के हुन्छ भन्ने उनले बल्ल थाहा पाएको प्रचण्डले बताए।"
देशभर चिसो बढ्यो : जुम्लाको तापक्रम दुई डिग्री,काठमाडौं : काठमाडौं उपत्यकासहित देशभर चिसो बढेको छ। शुक्रबार काठमाडौं उपत्यकाको न्यूनतम तापक्रम १२ दशमलव एक डिग्री रहेकोमा आज १० दशमलव ६ डिग्रीमा झरेको छ। काठमाडौं उपत्यकासहित देशभर औसतमा दैनिक एकदेखि दुई डिग्री सेल्सियससम्म तापक्रम घट्न थालेको जल तथा मौसम विज्ञान विभागले जनाएको छ। विभागका मौसमविद् शान्ती कँडेलका अनुसार अब चिसो निरन्तर बढ्दै जाने छ। दिउँसोपख घाम लागे पनि बिहान र बेलुका चिसो महसुस हुने गरेको छ। महाशाखाका अनुसार नेपाली वायुमण्डलमा पश्चिमी वायुको प्रभावसँगै जाडोयाम शुरु हुन्छ। केही दिनअघिदेखि दिउँसोको तापक्रमसमेत दुईदेखि तीन डिग्री सेल्सियसका दरले घटिरहेको छ। हाल देशको पहाडी तथा हिमाली भूभागमा आंशिक बदली र बाँकी भूभाग मौसम सामान्यतया सफा रहेको छ। उच्च पहाडी तथा हिमाली भूभागका एक वा दुई स्थानमा हल्का हिमपातको सम्भावना रहेको मौसम पूर्वानुमान महाशाखाले जनाएको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम १० दशमलव ६ डिग्री र अधिकतम तापक्रम २५ दशमलव पाँच डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम दुई दशमलव शून्य डिग्री र सबैभन्दा धेरै जनकपुरको अधिकतम तापक्रम ३१ दशमलव शून्य डिग्री सेल्सियस रहेको छ। रासस
दक्षिण अफ्रिकाको दोस्रो जित,"शारजहा : दक्षिण अफ्रिकाले आईसीसी टीट्वेन्टी विश्वकप क्रिकेटमा दोस्रो जित निकालेको छ। शनिबार शारजहामा भएको खेलमा श्रीलंकालाई चार विकेटले पराजित गर्दै दक्षिण अफ्रिकाले दोस्रो जित निकालेको हो। श्रीलंकाले दिएको एक सय ४३ रनको लक्ष्य पछ्याएको दक्षिण अफ्रिकाले १९५ ओभरमा ६ विकेट गुमाएर जित निकालेको थियो। निकै प्रतिस्पर्धात्मक खेलमा दक्षिण अफ्रिकालाई जित दिलाउन देम्बा बावुमाले सर्वाधिक ४६ रन बनाए। उनले ४६ बलमै एक छक्का र एक चौका हिर्काए। यसैगरी डेभिड मिलरले २३, अइडिन मार्कमले १९, रस्सी भान डेर डुसेनले १६, कागिसो रबाडाले १३, क्विन्टन डी ककले १२ र रिजा हेन्रिक्सले ११ रन बनाए। श्रीलंकाका वानिन्दु हसरंगाले तीन विकेट लिए। यस्तै दुस्मन्था चामिराले दुई विकेट हात पारे। यसअघि दक्षिण अफ्रिकाले टस जितेर पहिले फिल्डिङ रोजेपछि ब्याटिङमा उत्रिएको श्रीलंकाले निर्धारित २० ओभरमा अलआउट हुँदै एक सय ४२ रनको योगफल खडा गरेको थियो। श्रीलंकाका प्रारम्भिक ब्याट्सम्यान पाथुम निसांकाले अर्धशतकीय पालि खेले। उनले ५८ बलमा तीन छक्का र ६ चौकाको मद्दतमा ७२ रन बनाए। यसैगरी चरिथ असलंकाले २१ र कप्तान दासुन सनकाले ११ रन बनाए। श्रीलंकाका अन्य ब्याट्सम्यानले दोहोरो अंकमा रन बनाउन सकेनन्। दक्षिण अफ्रिकाका तबरेज साम्सी र ड्वेन प्रिटोरियसले तीनतीन विकेट लिए। यस्तै एनरिच नोर्टजेले दुई विकेट हात पारे। यसअघि भएका दुई खेलमा दक्षिण अफ्रिकाले एक खेलमा जित र एकमा हार बेहोरेको थियो। पहिलो खेलमा अस्ट्रेलियालाई पाँच विकेटले नतिजा सुम्पिएको दक्षिण अफ्रिकाले दोस्रो खेलमा साविक विजेता वेस्ट इन्डिजलाई आठ विकेटले पराजित गरेको थियो। यसैगरी पहिलो खेलमा बंगलादेशलाई पाँच विकेटले हराएको श्रीलंका दोस्रो खेलमा अस्ट्रेलियासँग सात विकेटले पराजित भएको थियो।"
पार्टी एकता गर्न उपेन्द्र र महेन्द्रलाई प्रचण्डको प्रस्ताव,"जनकपुरधाम : नेकपा माओवादी केन्द्रका अध्यक्ष पुष्पकमल दाहाल प्रचण्डले जनता समाजवादी पार्टीसँग एकताको प्रस्ताव गरेका छन्। प्रचण्डले जनता समाजवादी पार्टी नेपालका अध्यक्ष उपेन्द्र यादव र अर्का नेता महेन्द्र राय यादवलाई सम्बोधन गरी ढिला नगरी पार्टी एकता गर्न आग्रह गरेका हुन्। शनिबार सर्लाहीमा आयोजित शिक्षक संगठनको एकता कार्यक्रममा बोल्दै उनले भने, महेन्द्रजी, उपेन्द्रजी एउटै पार्टी बनाऔँ। ढिलो नगरौँ, तपाईंहरुलाई चाहिने सम्मान, अधिकार दिन हामी कन्जुस्याइँ गर्ने छैनौँ। उनले ढिला नगरी जसपा र माओवादी पार्टी पनि एक हुन आग्रह गरे। नेकपा ढिलो नगरी पार्टी एकता गरौँ, आनन्द नै होला। क्षेत्रीय राजनीतिबाट मधेशीले मुक्ति पाउँदैन, यो टुकुरो बनाएर किन बस्ने, महासागर बनेर बसौँ। यो पो बुद्धिको कुरा हो। अलग अलग टुक्रा बनाउँदनै पर्दैन, उनले भने। अध्यक्ष प्रचण्डले उपेन्द्र र महेन्द्रले आफूलाई राम्रोसँग चिनेको बताउँदै बरु आफू जनकपुर आउने र त्यहीँ एक हुन आग्रह गरे। उनले भने, मलाई उपेन्द्र र महेन्द्रले राम्रोसँग चिन्नुहुन्छ म कस्तो मान्छे हो भनेर। नडराइकन पार्टी एकता गरौँ। बरु म जनकपुर आउँछु, त्यहीँ एउटा घोषणा सभा बनाऔँ। अर्कोपटक मधेशमा लहर आउँछ। त्यसपछि मधेशमा एकलौटी सरकार बनाउँछौँ। टेन्सन किन लिनुपर्यो। तर, एक्लै हिँड्न खोज्नुहुन्छ भने भीरबाट लड्ने गोरुलाई राम राम भन्न सकिन्छ तर, काँध हाल्न सकिँदैनँ।"
१८ औं हस्तकला व्यापार मेला हुने,"काठमाडौं : नेपाल हस्तकला महासंघले विगत वर्षहरु जस्तै यसवर्ष पनि आगामी मंसिर ३ देखि ५ गतेसम्म १८ औं हस्तकला व्यापार मेला तथा १६ औं क्राफ्ट कम्पिटिसन आयोजना गर्ने भएको छ। विगतका वर्षहरुमा काठमाडौंको भृकुटीमण्डपमा आयोजना गरिँदै आएको मेला यस वर्ष काठमाडौं हायात रिजेन्सी होटल, बौदमा आयोजना गरिने हस्तकला महासंघले बिहीबार पत्रकार सम्मेलन गरी जानकारी गराएको छ। कोरोना महामारीका कारण सिथिल बनेको नेपाली हस्तकलाको आन्तरिक तथा वाह्यै बजारलाई पुनःचलायमान बनाउन मेलाले महत्वपूर्ण भूमिका खेल्ने आयोजकको अपेक्षा रहेको छ। मेला उद्घाटन प्रधानमन्त्री शेरवहादुर देउवाले गर्ने र मेला अवलोकनका लागि उच्च सरकारी अधिकारी, निर्यातकर्ताका साथै नेपालस्थित विभिन्न मुलुकका राजदूतलाई पनि आमन्त्रण गरिएको मेला संयोजक रवीन्द्र शाक्यले जानकारी दिए। मेलामा हस्तकला लगायत विभिन्न वस्तुको करिब एकसय २० स्टल रहने छन् भने मेलाको प्रमुख आकर्षणमा कला प्रतियोगिताअन्तर्गत नेचुरल फाईवर(प्राकृतिक रेसा) र फिलगिरी गरी दुई विधामा प्रतियोगिता गरिने र प्रतियोगीलाई पुरस्कृतसमेत गरी कला प्रतियोगितका संयोजक राजमान वज्राचार्यले बताए। त्यस्तै मेलाकै अवसरमा ७० वर्ष नाघेका जेष्ठ कलाकार तथा हस्तकला वस्तु विदेशी बजारका निर्यात गर्ने उत्कृष्ट निकासीकर्तालाई पनि सम्मान गर्ने कार्यक्रम रहेको छ। मेलालाई नेपाल सरकारका साथै अन्य सहयोगी संघसंस्थाको पनि सहयोग रहेको छ। उक्त महासंघ अध्यक्ष सुरेन्द्र भाइ शाक्य, वरिष्ठ उपाध्यक्ष प्रचण्डमान शाक्यलगायतको पनि उपस्थिति रहेको थियो। नेपाली हस्तकलालगायतका अन्य उत्पादित सामानको स्वदेशी तथा अन्तरराष्ट्रिय बजार प्रवद्र्धन, नेपाली उद्यमी व्यवसायी र बिदेशी हस्तकला आयातकर्ताबीचमा व्यवसायिक सम्बन्ध विकास, विदेशी हस्तकला आयातकर्ताउपभोक्तालाई नेपालमा एक निश्चित मितिमा अन्तरराष्ट्रियस्तरको ब्यापार मेला आयोजना हुन्छ भन्ने सन्देश प्रबाह गर्नु मेलाको मुख्य उद्देश्य रहेको आयोजकले जनाएको छ। त्यस्तै राष्ट्रिय तथा अन्तराष्ट्रिय क्रेता तथा विक्रेतालाई एकै स्थानमा भेला गराउन उपयुक्त वातावरण प्रदान गर्नु, नवोदित उद्यमी व्यवसायीलाई बजार पहँुचको अवसर प्रदान गर्नु, हस्तकला र नेपाली संस्कृतिबीचको अन्योन्याश्रित सम्बन्धलाई जनमानसमा उजागर गर्नु पनि मेलाको उद्देश्य रहेको छ।"
राष्ट्रिय जनगणना : ३९ हजार गणकलाई तालिम,"काठमाडौं : राष्ट्रिय जनगणनाका लागि गणक तालिम सुरु भएको छ। जनगणनामा ३९ हजार गणक छनौट गरी तालिम दिने काम सुरुवा भएको हो। यसका लागि ७७ वटै जिल्लामा ३४९ वटा जनगणना कार्यालयले कात्तिक १३ देखि १६ गतेसम्म तालिम सञ्चालन गर्ने केन्द्रीय तथ्यांक विभागका निर्देशक ढुण्डीराज लामिछानेले जानकारी दिए। काठमाडौं जिल्लामा भने १७ गतेसम्म तालिम सञ्चालन हुनेछ। काठमाडौं ट्यावलेट प्रयोग गरेर जनगणना गरिने भएको कारण तालिम एक थप हुन लागेको उनले जानकारी दिए। गणकलाई तालिम दिनको लागि क्याम्पस शिक्षक, माध्यमिक तहका शिक्षक, सरकारी निकायका अधिकृत कर्मचारी, स्नातकोत्तर उत्तिर्ण गरेका सुपरीवेक्षक समेत गरी १५ सय प्रशिक्षक खटिएको विभागले जानकारी दिए। विभाग तथा अन्य मन्त्रालयका अधिकृत, युएनएफपिए र केन्द्रीय विभाग जनसंख्या शास्त्रका जनसंख्याविद गरी करिब १ सय जना दैशैभर सञ्चालन हुने गणक तालिमको अनुगमन तथा अवलोकनको लागि खटिएका छन्। आगामी कार्तिक २५ देखि मंसिर ९ गतेसम्म हुने जनगणनामा यी ३९ हजार गणकले हरेक घरघरमा गएर विवरण संकलन गर्ने छन्। जनगणनामा ५५ वटा प्रश्न सोधिनेछन्। यी सबै प्रश्न गणकले हरेक घरपरिवारा गएर सोध्नु पर्नेछ। एउटा घरमालागि एक जना गणकले सबै प्रश्न सोध्न परिवारको आधार हेरी २० देखि ३० मिनेट समय लगाउने अनुमान विभागको छ। गणनाका क्रममा कुनै घर नछुटुन र नदोहिरिउन भन्ने लागि जनगणना नक्साको प्रयोग गरिएको विभागका निर्देशक लामिछानेले जानकारी दिए। गणना क्षेत्र नक्सा र पहिलो चरणमा सुपरिवेक्षकबाट संकलित सूचीका अधारमा गणकल आफूले गणना गर्नुपर्ने घरको पहिना गर्ने व्यवस्था मिलइएको छ। भदौ ३० देखि असोज १८ सम्म सुपरिवेक्षक घर घर पुगेर सूचिकरण गर्न काम गेका थिए। कोरोना महामारीका कारण जेठ २५ दखि असार ८ सम्म हुनु पर्ने राष्टिय जनगणना स्थगित भएको थियो। जनगणना प्रत्येक दसदस वर्षमा हुने गरेको छ।"
धनी देशले दिएनन् हरित जलवायु कोषमा पैसा,"काठमाडौं : विकासोन्मुख र कार्बन उत्सर्जन कम गर्ने देशलाई सहयोग गर्न कोपनहेगन सम्मेलनबाट हरित जलवायु कोष स्थापना भयो। कार्बन उत्सर्जन गर्ने ठूला औद्योगिक राष्ट्रहरूले उक्त कोषमा २०२० सम्ममा सय बिलियन डलर सहयोग गर्ने वचन दिए। तर, कोषमा हालसम्म ७९ बिलियन डलर मात्रै आएको छ। विकासोन्मुख मुलुकलाई सहयोग गर्ने र उत्सर्जन कम गर्नेमा ठूला देशको प्रतिबद्धता अझै कार्यान्वयन हुन सकेको छैन। विकास तथा अन्य प्रयोजनका लागि आउने बजेटलाई समेत जलवायुवित्तका रूपमा भनेर धनी मुलुकहरूले व्याख्या गर्ने गरेका छन्। कार्बन उत्सर्जन धेरै गर्ने राष्ट्रहरूका कारण नेपालजस्ता विकासोन्मुख देश अत्यधिक मारमा परेको राष्ट्रपति चुरे तराई मधेस संरक्षण विकास समितिका सदस्य सचिव डा महेश्वर ढकाल बताउँछन्। ढकालका अनुसार सन् २००९ देखि सहयोगको कुरा उठेको थियो। खासमा विकसित देशहरू चलाखीपूर्ण ढंगमा अगाडि बढिरहेको तर्क उनको छ। उक्त रकमको ५० प्रतिशत विकासोन्मुख राष्ट्रका लागि जानुपर्छ भन्ने विषय पनि उठिरहेको छ। त्योभित्र पनि २५ प्रतिशत न्यूनीकरणका काममा छुट्ट्याउनुपर्छ। तर, विभिन्न बैठकमा निर्णय परिवर्तन भइरहेकाले समस्या थपेको छ। सरकारलाई दिने पैसा मात्र नभएर विभिन्न स्रोतबाट आउने पैसालाई पनि जलवायुवित्तमा जोडेका छन्, ढकालले भने। द्विपक्षीय, त्रिपक्षीय सम्झौताबाट आएको, गैरसरकारी तथा अन्तर्राष्ट्रिय गैरसरकारी संस्था, निजी संस्था र मल्टिनेसनल कम्पनीबाट आउने पैसासमेत जलवायुवित्तका रूपमा हेरेको पाइएको छ। तर, त्यसलाई एकै ठाउँमा हेर्न मिल्दैन। पैसा लिने र दिनेले कोप २६ जस्ता सार्वजनिक ठाउँमा दिएको र पाएको घोषणा गर्नुपर्ने हुन्छ। पाउने र दिनेले बोलेको अंक मिल्यो भने त्यसलाई पारदर्शी भनिन्छ। कार्बन उत्सर्जन धेरै गर्ने मुलुकहरूले ग्रीन फन्ड मार्फत उक्त सय बिलियन जम्मा गर्नुपर्ने हुन्छ। सन् २०२० सम्ममा वचन पूरा गर्ने भनिए तापनि २०२३ सम्ममा मात्रै पूरा गर्ने देखिएको छ। पैसा लिनका लागि विकासोन्मुख मुलुकहरूले लामो र झन्झटिलो प्रक्रिया पार गर्नुपर्ने मापदण्ड छ। ढकालले भने, प्रपोजल लेख्न अप्ठेरो र प्रक्रिया लामो छ, उनले थपे, मोनिटरिङ, अनुगमन पनि अत्यन्तै गाह्रो छ । नेपालले जलवायुवित्तका रूपमा दुईवटा कार्यक्रमअन्तर्गत ४९४ मिलियन र २७७ मिलियन पैसा ल्याए पनि खर्च गरेको छैन। ढकाल भन्छन्, एक प्रकारले नेपालले जलवायुवित्त अनुभव नै गर्न पाएको छैन। यस्ता विषयमा सतही छलफल भइरहेको छ। १० मिलियन जलवायु अनुकूलन कोष बाट आएको पैसाबाट भने मुगु र कालिकोटमा कार्यक्रम भइरहेको छ। धनी तथा औद्योगिक मुलुकले कार्बन खरिद बिक्री गर्दा छुट्ट्याएको दुई प्रतिशत पैसा नै सहयोगका रूपमा आउने हो। त्यसलाई २ प्रतिशतबाट ५ प्रतिशत बनाउनुपर्ने माग विकासोन्मुख देशको छ । तर, धनी मुलुकहरू सहमत भएका छैनन्। ढकालका अनुसार कार्बन अफसेट उद्योग सञ्चालन गर्दा त्यो बराबरको अन्य विकासोन्मुख मुलुकका वन तथा स्वच्छ ऊर्जाबाट किन्ने काम हो। यसमार्फत नेपालले २ मिलियन अमेरिकी डलरभन्दा धेरै रकम ल्याएको छ। अनुकूलन कोषमा जम्मा भएको यस बजेटका प्रक्रिया पनि झन्झटिलो भएको ढकालले जनाए भने विदेशबाट आउने पैसा ललिपप हो। निजी व्यवसायीहरूलाई कार्बन फाइनान्समा जान संवेदनशील गराउने र कार्बन अफसेटमा जान प्रेरित गर्नुपर्छ। अर्का जलवायुविज्ञ डा विमल रेग्मीका अनुसार जलवायु न्यायको कुरा २००९ बाट सुरु भए पनि धनी मुलुकहरू संवेदनशील भएका छैनन्। इकोनोमिक कोअपरेसन एन्ड डेभलपमेन्ट (ओइसीडी) को वार्षिक प्रतिवेदनले ७९ बिलियन डलर मात्रै सहयोग गरेको देखाइसकेको छ। क्लियर क्लाइमेट फाइनान्सका लागि पैसा आएको छैन, उनले थपे विकास, स्वास्थ्य, शिक्षा, भौतिक संरचना निर्माणका काममा आउने नियमित सहयोगलाई पनि उनीहरूले जलवायुवित्तमा मिसाएका छन्। त्यसमा हाम्रो बिरोध छ। नेपालसहित ४७ वटा विकासोन्मुख मुलुक छन्। उनीहरूलाई महासन्धिका पक्षधर राष्ट्रहरूले (उत्सर्जन गर्न जिम्मेवार छन्) सहयोग दिने भन्ने हो। कार्बन उत्सर्जन गर्दा मारमा परेका तथा जलवायु परिवर्तनमा न्यून भूमिका भएकालाई आर्थिक सहयोग गर्ने भनेर विभिन्न खालका कोष स्थापना भएका हुन्। हरेक वर्ष क्षति बढ्दैछ। तर, सहयोग लिनका लागि नेपालजस्ता मुलुकको सीधा पहुँच छैन। विभिन्न बैंक, यूएन र विदेशी संस्थाबाट आउने भएकाले अझै समस्या थपेको रेग्मीले बताए। बैकल्पिक ऊर्जा, प्राकृतिक संरक्षण कोषलगायतका संस्थाबाट जोडदार रूपमा माग गर्नुपर्ने उनको सुझाव छ। हाम्रो राष्ट्रिय संस्थाले मान्यता पाउन दर्ता हुनै समस्या छ। रेग्मीले थपे, अप्ठेरो र झन्झटिलो मापदण्ड बनाएर उनीहरूले हामीलाई सहयोग नलिउ भन्या जस्तो छ। त्यसैले हाम्रो राष्ट्रिय क्षमता वृद्धि हुनुपर्छ। कोप २६ मा यो विषय पेचिलो बन्नुपर्ने अर्का जलवायुविज्ञ अपार पौडेलको तर्क छ। हिसाब गर्दा विशुद्ध जलवायुका लागि आएको पैसालाई मात्रै गणना गर्नुपर्ने उनको तर्क छ। पौडेलले भने हिसाब गोलमोल गर्नुहुँदैन। उनीहरू पारदर्शी हुन आवश्यक छ। हरित जलवायु कोष, अनुकूलन कोषमा योगदान सुनिश्चित गर्नुपर्ने हुन्छ। विकसित मुलुकहरूले दिएको बाचा पूरा गर्न केही वर्ष लाग्ने देखिएको छ। कोप २६ का अध्यक्ष तथा बेलायती सांसद आलोक शर्माको अगुवाइमा २०२२ सम्ममा महत्वपूर्ण प्रगति गर्ने र २०२३ सम्म प्रतिबद्धता गरेअनुसारको आर्थिक सहयोग गर्ने भनिएको छ। पेट्रोल, कोइला, इन्धन उत्पादन गर्ने मुलुकहरूले यसलाई स्वीकारेका छैनन्। युरोप सजिलो भए पनि रसिया, चीन, भारत जस्ता मुलुकहरू अझै सहमतिमा नआएको विज्ञहरूको भनाइ छ। अर्का विज्ञ अजय दीक्षितले हानी नोक्सानीको सवालमा अध्ययन गरेर मात्रै पैसा माग्न सुझाए। जलवायुको कारण घटना घटेको प्रमाणित गरेर अन्तर्राष्ट्रिय समुदाय माझ जान सक्नुपर्ने उनको सुझाव छ। उनले भने, प्रधानमन्त्री त्यहाँ गएर मलाई पैसा देऊ भन्दैमा दिँदैनन्। जलवायुसँग जुध्न ४७४ बिलियन डलर आवश्यकः मन्त्रालय जलवायु अनुकूलनका कार्यक्रमका लागि सन् २०५० सम्ममा ४७४ बिलियन अमेरिकी डलर आवश्यक पर्ने वन मन्त्रालयको आँकलन छ। राष्ट्रिय जलवायु परिवर्तन नीति २०७६ ले ६४ वटा अनुकूलनका कार्यक्रम तय गरेको छ। उत कार्यक्रम कार्यान्वयनका गर्न सो रकम चाहिने आँकलन गरेको हो। नेपालले खुद शून्य उत्सर्जनका लागि दीर्घकालीन रणनीतिअनुसार सन् २०२० देखि २०३० सम्ममा खुद शुन्य उत्सर्जन हासिल गर्नेछ। र, त्यसपछि अत्यन्त न्यून उत्सर्जन गरेर सन् २०४५ मा पूर्णरूपमा शून्य कार्बन बनाउने लक्ष्य लिएको छ। सरकारले भूउपयोग र बन क्षेत्रबाट कार्बन हटाउने महत्वपूर्ण लक्ष्य लिएको छ। जोखिममा हिमताल, पर्यटन र जलविद्युत् प्रभावित"
"जोखिममा हिमताल, पर्यटन र जलविद्युत् प्रभावित","काठमाडौं : २०६९ वैशाख २३ गते अन्नपूर्ण (चौथो) हिमालबाट हिमपहिरो झयो। सेती नदीमा आएको बाढीले बस्ती बगायो। ७० जनाभन्दा बढीले ज्यान गुमाए। हिमताल फुटेर मस्र्याङ्दी र कालीगण्डकीमा पनि धेरै पटक बाढी आएको छ। पृथ्वीको बढ्दो तापक्रमले हिउँ पग्लने, हिमनदीताल फुटेर ठूलो धनजनको क्षति हुने क्रम बढ्दो छ। तर, सरकारले हिमतालतलैयाको अध्ययन र संरक्षणमा ध्यान दिन सकेको छैन। राष्ट्रपति चुरे तराई मधेस संरक्षण विकास समिति सदस्यसचिव डा महेश्वर ढकाल बंगालको खाडीबाट सुरु हुने वर्षाले वायुमण्डल तात्न गई हिउँ पग्लने बताउँछन्। जलवायु परिवर्तनका कारण इम्जाच्छोरोल्पासहित नेपालका ६ वटा हिमताल उच्च जोखिममा रहेको अन्तर्राष्ट्रिय पर्वतीय विकास केन्द्र इसिमोडका जलवायुविज्ञ डा अरुण श्रेष्ठ सुनाउँछन्। कोसी, गण्डकी र कर्णाली जलाधारअन्तर्गत ३ हजार ६ सय २४ हिमताल छन्। जसमध्ये नेपालमा २ हजार ७०, चीनमा १ हजार ५ सय ९ र भारतमा ४५ वटा पर्ने इसिमोडको तथ्यांकले देखाएको छ। नेपालका २१ र चीनका २५ र भारतको एउटा फुट्ने जोखिममा छन्। हिमताल विस्फोटका २५ घटना भइसकेका छन्। त्यसमा ११ घटना अन्तरदेशियसँग सम्बन्धित छन्। भोटेकोसीमा सन् २०१६ मा र तामाकोसीमा सन् २०२१ मा आएको बाढीलाई त्यसकै असरका रूपमा हेरिन्छ। हिमगलन तीव्र गतिमा भइरहेको र प्रतिवर्ष करिब ८ सय ९ मिलिमिटर पानीमा परिणत भइरहेको विभिन्न अध्ययनले देखाएका छन्। नेपालका हिमशृंखला जलवायु परिवर्तनको उच्च जोखिममा रहँदा भौतिक संरचना र मानव बस्ती पनि जोखिममा रहेको विज्ञ डा अरुण श्रेष्ठ बताउँछन्। यसबाट नेपालको पर्यटन क्षेत्रसमेत प्रभावित भइरहेको पर्यटनविज्ञ दीपकराज जोशी बताउँछन्। नेपालको पर्यटन हिमाल आरोहण, पर्वतारोहण र पदयात्राका लागि विश्वप्रसिद्ध छ। पर्यटनसँग धेरै व्यवसायको अन्तरसम्बन्ध रहने हुँदा हिमाल जोगाउन प्रयास थाल्नुपर्ने डा श्रेष्ठको भनाइ छ। उद्योग विभागको सन् २०२० को तथ्यांकअनुसार पर्यटनमा कुल ३३ अर्ब लगानी छ। वैदेशिक मुद्रा आर्जनमा यस क्षेत्रको योगदान १० प्रतिशत छ। वैदेशिक मुद्रा आर्जनमा रेमिट्यान्सपछि दोस्रो ठूलो उद्योगका रूपमा पर्यटनको योगदान देखिन्छ। भौतिक संरचनाका सन्दर्भमा जलविद्युत् आयोजना प्रमुख पर्छन्। नेपालमा करिब २ हजार मेगावाट जडित क्षमतामा करिब ३ खर्ब रुपैयाँ लगानी छ। निर्माणाधीन आयोजनामा ६ खर्ब, विद्युत् खरिद सम्झौता भएका र निर्माण चरणमा जान लागेकामा करिब ५ खर्ब लगानी छ। सबै जलविद्युत् आयोजना जलाधार क्षेत्र र पहाडी जिल्लामा पर्छन्। हिमताल फुट्न सक्ने जोखिम न्यूनीकरण नगर्ने हो भने एकतिहाइ आयोजना जोखिममा पर्न सक्ने स्वतन्त ऊर्जा उत्पादकहरूको संस्था इप्पानका उपाध्यक्ष आशिष गर्ग बताउँछन्। नेपालका पूर्वक्षेत्रका जलाधार क्षेत्रअन्तर्गतका आयोजना बढी प्रभावित हुन सक्ने उपाध्यक्ष गर्गको भनाइ छ। विश्वमा सगरमाथासँगै ८ हजार मिटरभन्दा अग्ला हिमाल आठवटा छन्। जुन बढी भिरालोका छन्। हिमालको अध्ययन र लगानी न्यून हिमालसम्बन्धी पर्याप्त अध्ययन हुन नसकेको राष्ट्रपति चुरे तराई मधेस संरक्षण विकास समिति सदस्यसचिव ढकालको भनाइ छ। उनका अनुसार नेपालमा भएका तालतलैयामा सरकारले चासो देखाए पनि पर्याप्त लगानी गर्न सकेको छैन। इसिमोडजस्ता संस्थाले गरेको अध्ययनले मात्र नपुग्ने उनी बताउँछन्। सरकारले पछिल्लो समय हिमालय सरसफाइ भनेर लगानी गरेको छ। लगानी पर्याप्त छैन, उनी भन्छन्, युवालाई जोडेर अध्ययनअनुसन्धानमा लगानीको मात्रा बढाउनुपर्छ। हिमाली भेगमा बस्ने स्थानीय समुदायको रहनसहनमा आधारित पर्यटनलाई होमस्टेमार्फत अगाडि बढाउनुपर्नेमा उनको जोड छ। इसिमोड, विभिन्न विश्वविद्यालय, राष्ट्रिय प्रकृति संरक्षण कोषजस्ता संस्थालाई अध्ययन अनुसन्धानमा केन्द्रित गराउन तथा स्रोत र प्रविधिको जोहो गर्न अन्तर्राष्ट्रिय समुदायसँग हातेमाले गर्नुपर्ने ढकालको भनाइ छ। वातावरणीय प्रभावलाई ध्यान दिएर हिमाली क्षेत्रमा डोजरबाट बाटो खन्ने काम रोक्नुपर्ने उनी बताउँछन्। भारत र चीनमा कार्बन उत्सर्जन बढी छ। कूटनीतिक माध्यममार्फत ती देशलाई हिमाल संरक्षणका लागि जिम्मेवार बनाउन ग्रीन ग्रोथ स्टाटेजी हरित अर्थतन्त्रको रणनीतिमा जानुपर्छ, उनी भन्छन्। उच्च जोखिममा रहेका तालहरूको जोखिम पहिचान गरी प्राथमिकीकरण गरी जोखिम न्यूनीकरणका कार्यक्रम ल्याउनुपर्ने डा श्रेष्ठ बताउँछन्। यसका लागि तालको पानी घटाउनुपर्छ, उनी भन्छन्, यसबाट फुट्ने सम्भावना कम हुन्छ। फुटी हाले क्षति पनि कम हुन्छ। जोखिमलाई ध्यान नदिकन संरचनाहरू बनाउने, बस्ती बसाउने काम गर्न हुँदैन। जोखिम न्यूनीकरणका लागि पूर्वसूचना प्रणालीको विकास गर्नुपर्ने विज्ञको सुझाव छ। जोखिम न्यूनीकरणमा सरकारीे प्रयास सरकारले संयुक्त राष्ट्रसंघ विकास कार्यक्रम (यूएनडीपी)सँगको सहकार्यमा नेपालका हिमनदी बेसिनहरूमा जलवायु परिवर्तनप्रेरित बाढीबाट जोखिममा रहेको जीविकोपार्जन र सम्पत्तिको संरक्षणसम्बन्धी प्रोजेक्ट सन् २०१८ मा सञ्चालन गरेको थियो। उक्त अध्ययनले उच्च जोखिममा रहेका हिमतालहरूको अवस्थाबारे उल्लेख गरेको छ। हरित गृह उत्सर्जन गर्ने विकसित देशले अल्पविकसित देशलाई जलवायु परिवर्तनबाट पर्न सक्ने जोखिम न्यूनीकरणका लागि दिने ग्रीन क्लाइमेट फन्ड नेपालमा ल्याउन उक्त आयोजना सञ्चालन गरिएको जल तथा मौसम विज्ञान विभागका प्रवक्ता रामप्रसाद अवस्थी सुनाउँछन्। उक्त अध्ययनले हिमतालको उच्च जोखिमसँगै तल्लो तटीय क्षेत्रमा रहेका ३ लाख २७ हजार ५ सय स्थानीयवासीलाई गम्भिर खतरा भएको देखाएको छ। यसका लागि उच्च जोखिममा रहेका हिमतालको जोखिम न्यूनीकरण गर्ने, प्रारम्भिक चेतावनी संकेत राख्ने, तालिम दिने र स्थानीय समुदायसँग सहकार्य गर्ने भन्ने उल्लेख छ। प्रारम्भिक चेतावनी संकेत राख्न ऊर्जा मन्त्रालयअन्तर्गत जल तथा ऊर्जा आयोगले इप्पानसँग सहकार्य गर्न लागेको इप्पानका उपाध्यक्ष गर्ग बताउँछन्। १० जलविद्युत् आयोजनाको उक्त संकेत प्रणाली राख्न करिब ३५ मिलियन अमेरिकी डलर छुट्ट्याइएको गर्गको भनाइ छ। यसले उच्च जोखिममा रहेका हिमताल र जलाधार क्षेत्रमा मौसमी परिवर्तनबारे जानकारी दिने र जोखिम न्यूनीकरणमा भूमिका खेल्ने बताइएको छ। मनाङकोे थुलागी, सोलुखुम्बीको हङ्गु२ तथा लुम्दिङ ट्सो र संखुवासभाको तल्लो वरुण हिमतालहरू उच्च जोखिममा छन्। बढ्दो तापक्रम जलवायु परिवर्तनले विश्वव्यापी दरभन्दा दोब्बरले नेपालको तापमान बढ्दै छ। विश्वको १ सय वर्षको तापक्रम १२ डिग्री सेन्टिग्रेड हुँदा नेपालको ५० वर्षको तापक्रम ०८ डिग्री सेन्टिग्रेडले बढेको जल तथा मौसम विज्ञान विभागका प्रवक्ता रामप्रसाद अवस्थी बताउँछन्। विभागका अनुसार नेपालको औसत तामक्रम ०८ देखि १२ डिग्रीसम्म बढेको देखिन्छ। सन् १९७१ देखि २०१५ सम्मको तथ्यांक केलाउँदा यो परिणाम देखिएको अवस्थीको भनाइ छ। उनका अनुसार अधिकतम तापक्रम ००५६ डिग्री सेन्टिग्रेड प्रतिवर्ष बढिरहेको छ। त्यसमा पनि हिमाली तथा पहाडी क्षेत्रमा ००८ डिग्री सेन्टिग्रेड प्रतिवर्ष बढेको देखिन्छ। यही अवस्था कायम रहे सन् २०३०, २०५० र २१ औं शताब्दीको अन्तसम्म ११, १८ र ३६ डिग्री सेन्टिग्रेडले वृद्धि हुन सक्ने अनुमान गरिएको छ। वर्षाको मात्रामा २६, ८१२ र १११३ प्रतिशतले वृद्धि हुन सक्ने जनाइएको छ। हरित गृह उत्सर्जनमा भने नेपालको भूमिका न्यून नै छ। विश्वको कुल हरित गृह उत्सर्जनमा नेपालको हिस्सा ००३ प्रतिशत छ। यसको प्रमुख कारण पेट्रोलियम पदार्थको उच्च प्रयोग र दाउराको प्रयोगलाई लिने गरिन्छ। जलविद्युत् खपत नभएर खेर गइरहँदा पनि कुल खाना पकाउने इन्धनमा बिजुलीको योगदान ७ प्रतिशत छ। चीन र भारतको हरित गृह उत्सर्जनको हिस्सा क्रमशः २६१ प्रतिशत र ६५ प्रतिशत छ। अमेरिकाको १३४ प्रतिशत, युरोपियन युनियनको ७६, रसियाको ५६, जापानको २६ र ब्राजिलको २१ प्रतिशत रहेको विभागको तथ्यांकले प्रस्ट्याउँछ। भुटान भने शून्य हरित गृह उत्र्सजन गर्ने मुलुकमा पर्दछ।"
जेलबाट रिहा भए आर्यन खान,मुम्बई : बलिउड अभिनेता शाहरुख खानका छोरा आर्यन खान जेलबाट रिहा भएका छन्। लागुऔषधको मुद्धामा जेल परेका आर्यन एक महिनापछि रिहा भएका हुन्। उनलाई मुम्बईस्थित आर्थर रोड जेलबाट शनिबार बिहान रिहाई गरिएको हो। आर्यनलाई करिब एक महिनाअघि लागुऔषध मुद्धामा नार्कोटिक्स कन्ट्रोल ब्युरो (एनसिबी)ले पक्राउ गरी जेल पठाएको थियो। उनलाई जमानतमा रिहाई गर्न ठोस प्रमाण नपुग्दा लामो समय लागेको थियो। बिहीबार मुम्बईको उच्च अदालतले उनको जमानत रिहाई स्वीकार गरेको थियो। बलिउड अभिनेत्री जुहि चावला उनको जमानती बनेकी छन्। २३ वर्षीय आर्यनको जमानतको लागि चावलाले शुक्रबार १ लाख भारतीय रुपैयाँ भरेकी थिइन्। रिहाईपछि उनी मन्नतस्थित आफ्नो निवास पुगेको भारतिय सञ्चारमाध्यमले जनाएका छन्। आर्यनसँगै पक्राउ परेका अन्य १४ को समेत जमानतमा रिहा हुने अवस्थामा रहेको बताइएको छ।
वातावरण मैत्री सेनेटरी प्याडको शुभारम्भ,"काठमाडौं : नेपाल सिआरएस कम्पनीले पहिलो पटक डडेल्धुरामा फ्रीडम ब्रान्ड नामबाट वातावरण मैत्री सेनेटरी प्याडको शुभारम्भ गरेको छ। बिहीबार डडेल्धुराको अमरगढी नगरपालिका७ पोखरामा रहेको उग्रतारा माविमा एक भव्य कार्यक्रमकाबीच सेनेटरी प्याडको शुभारम्भ गरेको हो। अमरगढी नगरपालिकाका नगरप्रमुख विशेश्वरप्रसाद ओझा, जर्मन दूतावासका उपप्रमुख साइमन हेन्केले, केएफडब्लुका प्रमुख शंकरराज पाण्डेय, मिस नेपाल वल्र्ड २०१५ इभाना मानन्धर लगायतले विद्यालयका छात्राहरूलाई एकसाथ प्याड हस्तान्तरण गर्दै शुभारम्भ गरेका हुन्। ग्रामिण क्षेत्रमा मातृ तथा बालशिशु स्याहार सुधार आईसिएमसिसिआर कार्यक्रमअन्तरर्गत महिला तथा किशोरीहरूको महिनावारी स्वच्छता व्यवस्थापन र सुधारका लागि वातावरण मैत्री सेनिटरी प्याडको शुभारम्भ गरिएको हो। नेपाल सरकार स्वास्थ्यतथा जनसंख्या मन्त्रालय र जर्मन सहयोग केएफडब्लुबीचको सहकार्यमा प्याडको शुभारम्भ गरिएको सिआरएसका प्रबन्धनिर्देशक जीवलाल पोखरेलले जानकारी दिए। यो कार्यक्रम सुदूरपश्चिम प्रदेशको डडेल्धुरासहित बैतडी, डोटी र बझाङमा लागू छ। यस कार्यक्रमले विद्यालयका छात्रा लगायत महिलाहरूमा महिनावारीका बेला सकारात्मक परिवर्तको ज्ञान दिने अपेक्षा लिइएको छ। कार्यक्रम सञ्चालन भएका जिल्लामा वातारण मैत्री प्याड सुपथ मूल्य र सहजै उपलब्ध गराउनुका साथै महिनावारी भएका बेला स्वस्थ रहन र स्वच्छ वातावरण बनाउन व्यवस्थापनमा सहयोग पुगाउने लक्ष्य लिइएको छ। अमरगढी नगरपालिका डडेल्धुराका नगर प्रमुख विशेश्वरप्रसाद ओझाले नेपाली समाजमा व्याप्त सामाजिक विभेद अन्त्य गर्न बायोडिग्रेडेबल प्याडले सामाजिक बजारीकरणले महत्वपूर्ण भूमिका खेल्ने बताए। साथै, यो भेदभाव अन्त्य गर्न सबैजना विशेष गरी समुदायका पुरुष सदस्यहरू एकजुट हुनुपर्ने बताए।"
लुम्बिनीमा १६ करोडको विहार : राष्ट्रपति भण्डारीले उद्घाटन गर्ने,"बुटवल : बुद्धजन्मस्थल लुम्बिनीमा प्राचिन कलासहितको नेपाली विहार निर्माण गरिएको छ। नेपाली लगानीमै ३५० वर्षपछि यो शैलीको बज्रयानी महाविहार निर्माण भएको हो। लिच्छवीकाली, मल्लकालीन काष्ठकला, कलाकृतिले सजिएको विहार आइतबार राष्ट्रपति विद्यादेवी भण्डारीले उद्घाटन गर्ने कार्यक्रम छ। ञनेपालीकै दानदातव्यबाट विहार निर्माण गर्ने योजना बनाइएको थियो। विहारका अध्यक्ष प्राडानरेशमान बज्राचार्यले स्वदेशी लगानीमै विहार तयार भएको बताए। हामीले स्वदेशी दानदातव्यबाट मात्रै विहार बनाउने संकल्प गरेका थियौं, उनले भने,त्यो अभियान पुरा भएको छ। नेपालमा यो शैलीको विहार ३५० वर्षयता नबनेको उनले बताए। बौद्ध परम्पराको संघ स्थापना र विहार निर्माण नभएको ३५० वर्ष भयो, हामीले बज्रयानी महाविहार निर्माण गरेर फेरि विहार निर्माण शीलशीला शुरु गरेका छौं, उनले भने। विहारको पहिलो तलाको काष्ठकला निर्माणमा काठमाडौं महानगरपालिकाले ४ करोड २९ लाख रकम सहयोग दिएको थियो। सो लगानीबाट मण्डला तयार भएको छ। राष्ट्रपति भण्डारीले आइतबार मण्डलाको उद्घाटन र विहार अवलोकन गर्ने कार्यक्रम तय भएको अध्यक्ष बज्राचार्यले जानकारी दिए। यो विहानर निर्माणमा करिब १६ करोड खर्च भएको छ। एक विगाहा क्षेत्रफलमा विहार निर्माण गरिएको हो। लुम्बिनीमा स्वदेशी लगानीमै बज्रयानी विहार निर्माण भएको यो पहिलो हो। प्राचिन संस्कृति झल्किने काष्ठकला प्रयोग गरिएकाले यो विहार निकै आकर्षक रहेको छ। राष्ट्रपति भण्डारी आइतबार विहार उद्घाटनसहित अन्य कार्यक्रममा सहभागि हुन लुम्बिनी क्षेत्रको भ्रमणमा आउँदैछिन्। लुम्बिनी र भैरहवामा आयोजित छुट्टाछु्ट्टै कार्यक्रममा राष्ट्रपति सरिक हुने जनाइएको छ। राष्ट्रपति कार्यालय उपलब्ध गराएको प्रारम्भिक कार्यसूचि अनुसार भण्डारी आइतबार विहान १० बजे हेलिकप्टरमार्फत लुम्बिनी आउनेछिन्। उनले लुम्बिनीमा बनिरहेको बज्रयान महाविहारको उद्घाटन गर्ने कार्यक्रम रहेको छ। विहार उद्घाटनपछि भण्डारी मायादेवी मन्दीरको दर्शनमा जाने कार्यक्रम छ। त्यसलगत्तै लुम्बिनी विकासको विषयमा राष्ट्रपतिलाई जानकारी दिने कार्यक्रम तय भएको छ। बुद्धमाया गाडर्नेनमा हुने कार्यक्रममा लुम्बिनी बौद्ध विश्वविद्यालको अवस्था र लुम्बिनी विकास कोषको अवस्थाको विषयमा जानाकारी दिने कार्यक्रम तय भएको छ। राष्ट्रपतिले लुम्बिनीमा निर्माण भएको ५ हजार क्षमताको ध्यान हल अवलोकन गर्ने कार्यक्रम समेत छ। सो हलको शिलान्यास राष्ट्रपति भण्डारी र तत्कालीन प्रधानमन्त्री केपी शर्मा ओलीले गरेका थिए। लुम्बिनीको भ्रमण गरेर राष्ट्रपति गौतमबुद्ध विमानस्थल जाने कार्यक्रम रहेको छ। त्यहा साढे २ अर्वको बुद्धमूर्ति अनावरण गर्ने कार्यक्रम छ। यो मूर्ति स्पेनको नगरपालिकाले लुम्बिनी सांस्कृतिक नगरपालिकालाई प्रदान गरेको उपहार हो। जसलाई गौतमबुद्ध विमानस्थलमा राखिएको छ। मूर्तिको केही दिनअघि मात्रै लुम्बिनी क्षेत्रमा रथयात्रा गरिएको थियो।"
"पाकिस्तानमा सेना प्रमुखको राजीनामा माग गर्दा ५ वर्ष जेल, ताइवान चीनको हिस्सा हुनेबाहेक अन्य हैसियत नभएको चिनियाँ विदेश मन्त्रीको भनाइ","पाकिस्तानमा सेना प्रमुखको राजीनामा माग गर्दा अदालतले एक व्यक्तिलाई पाँच वर्षको जेल सजाए सुनाएको छ। चीनले ताइवान आफ्नो हिस्सा हुनेबाहेक अन्य हैसियत नभएको बताएको चीनले बताएको खबर चर्चामा रह्यो। यसैगरी अमेरिकामा पहिलोपटक अरबी मेयर चुन्न लागेको खबरले पनि चर्चा पाएको छ। प्रस्तुत छ, शनिबार चर्चामा रहेका केही विश्वका खबरहरू : अमेरिकाले पहिलो अरबी मेयर चुन्दै मिसिगन : अमेरिकाले पहिलो पटक अरबी मेयर चुन्ने भएको छ। अरब अमेरिकीको राजधानीको नामले चिनिने डेट्रोइट सहरको लागि अमेरिकाले पहिलो पटक अरब अमेरिकी मेयर चुन्ने भएको हो। डेट्रोइटको मेयरका लागि डियरबर्नमा मेयरको चुनावी दौड चलिरहेको छ। सो पदका लागि लेबनानी अमेरिकी नागरिक अब्दुल्लाह हमौद सहरको पहिलो अरब मुस्लिम मेयर बन्ने अपेक्षा गरिएको अलजजिरामा समाचार छ। चुनावी नतिजा आगामी मंगलबार सार्वजनिक गरिने बताइएको छ। यदि हमौदले मेयरको चुनाव जितेमा त्यो ऐतिहासिक बन्ने अरब अमेरिकी अगुवाले बताएका छन्। ००० पाकिस्तानमा सेना प्रमुखको राजीनामा माग गर्दा ५ वर्ष जेल इस्लामावाद : सेना प्रमुखको राजीनामा माग गर्दा पाकिस्तानको सैनिक अदालतले एक व्यक्तिलाई पाँच वर्षको जेल सजाय सुनाएको छ। सेना प्रमुख जनरल कमार जाभेद बाजवाको राजीनामा माग गर्दा अदालतले रिटायर्ड सेना प्रमुखका छोरालाई जेल सजाय सुनाएको हो। रिटायर्ड सेना प्रमुख जनरल जफर मेहदी अस्करीका छोरा हसन अस्करीलाई सैनिक अदालतले दोषी ठहर गर्दै पाँच वर्षको जेल सजाय सुनाएको बताइएको छ। आरोपित अस्करीले पत्रमार्फत गत वर्षको सेप्टेम्बरमा सेना प्रमुख बाजवाको कार्यकाल बढाएकोमा आलोचना गर्दै राजीनामा माग गरेको र सोही आरोपमा पक्राउ परेका उनलाई सैनिक अदालतले हालै जेल सजाय सुनाएको बीबीसी उर्दु सेवालाई उद्धृत गर्दै समाचार एजेन्सी एएनआइले शनिबार उल्लेख गरेको छ। ००० जी २० सम्मेलनको मुख्य एजेन्डा जलवायु र कोभिड १९ रोम : जी २० शिखर सम्मेलनको मुख्य एजेन्डा जलवायु परिवर्तन र कोभिड १९ महामारी हुने भएको छ। संसारका धनी राष्ट्र प्रमुखबिच इटालीको रोममा आयोजित सो सम्मेलनको मुख्य एजेन्डा जलवायु परिवर्तन संकट सामना र कोभिड १९ को अन्त्य हुने भएको हो। विश्व कोरोना महामारीपछि जी २० का शीर्ष नेताविच पहिलो पटक प्रत्यक्ष बैठक हुने भएको छ। सो बैठकमा रुसका राष्ट्रपति भ्लादिमिर पुटिन र चिनियाँ राष्ट्रपति सी चीनफिङ भने भर्चुअल माध्यमबाट उपस्थित हुने बताइएको छ। सो सम्मेलन शुक्रबार र शनिबार गरी दुई दिनसम्म चल्ने छ। ००० भारत र इजरायलले रक्षा क्षेत्रमा १० वर्ष सँगै काम गर्ने नयाँ दिल्ली : भारत र इजरायलले रक्षा क्षेत्रमा संयुक्त रुपमा काम गर्ने भएका छन्। दुवै मुलुकको संयुक्त कार्य समूह (जेडब्ल्यूजी) अन्र्तगत रक्षा क्षेत्रमा १० वर्षे रणनीतिमा सँगै काम गर्ने भएका हुन्। करिब एक दशक लामो रक्षा रणनीतिलाई व्यापक बनाउन दुई देशले संयुक्त रुपमा काम गर्न लागेको भारतको रक्षा मन्त्रालयले बताएको छ। मन्त्रालयले जेडब्ल्यूजीको १५ औं बैठकमा एक दशकको लागि संयुक्त सैन्य कार्य गर्ने निर्णय लिएको बताइएको छ। विगत पाँच वर्षमा सैन्य हातहतियार वितरण गर्नेमा इजरायल भारतको तेस्रो ठूलो मुलुकमा पर्ने गरेको हिन्दुस्तान टाइम्समा खबर छ। स्टकहल्म इन्टरनेसनल पिस रिसर्च इन्स्टिच्युटका अनुसार भारतमा सबैभन्दा बढी रुसबाट ४९ प्रतिशत, फ्रान्सबाट १८ प्रतिशत र इजरायलबाट १३ प्रतिशत सैन्य हतियार आयात हुने गर्छ। ००० कोभिडको उत्पत्ति कहिल्यै पत्ता लगाउन नसकिने वासिङटन : कोभिड १९ महामारीको उत्पत्ति कहिल्यै पनि पहिचान गर्न नसकिने अमेरिकी गुप्तचरहरुले बताएका छन्। अमेरिकाको राष्ट्रिय गुप्तचर निकाय ओडिएनआइका गुप्तचरहरुले एक रिपोर्ट सार्वजनिक गर्दै महामारीको वास्तविक उत्पत्ति कहिल्यै पनि पहिचान गर्न नसकिने बताएका हुन्। कोभिड भाइरस जनावरबाट मानिसमा तथा ल्याबहरुबाट मानिसमा सरेको हुन सक्ने बताउँदै यसको वास्तविक पहिचान हुन नसक्ने ओडिएनआइको भनाइ छ। अमेरिकी राष्ट्रपति जो बाइडेन प्रशासनले करिब ९० दिन लामो समय लगाएर सार्वजनिक गरेको रिपोर्टमा गुप्तचरहरुले सो निष्कर्ष निकालेका हुन्। अमेरिकी गुप्तचरहरुले सार्वजनिक गरेको सो रिपोर्टको चीनले आलोचना गरेको छ। यद्यपि, कोभिड भाइरस पहिलो पटक सन् २०१९ मा चीनको वुहानमा देखिएको थियो। वैज्ञानिकहरुले कोभिड उत्पत्तिबारे अझै अध्ययन गरिरहेको बताइएको छ। ००० ताइवान चीनको हिस्सा हुनेबाहेक अन्य हैसियत नभएको चिनियाँ विदेश मन्त्रीको भनाइ बेइजिङ : ताइवानले चीनको हिस्सा हुनेबाहेक अन्य हैसियत नभएको चिनियाँ विदेश मन्त्रीले बताएका छन्। चीनका वरिष्ठ कुटनीतिज्ञसमेत रहेका विदेश मन्त्री वाङ यीले संयुक्त राष्ट्रसंघ र अमेरिकालाई जवाफ दिँदै सो बताएका हुन्। जी २० को शिखर सम्मेलनमा शुक्रबार अमेरिकाले ताइवानलाई संयुक्त राष्ट्रमा अर्थपूर्ण सहभागिता जनाउन आह्वान गरेको थियो। अमेरिकाको आह्वानप्रति आपत्ति जनाउँदै विदेशमन्त्री यीले सो बताएका हुन्। चीनको ५० वर्ष पुरानो एक चीन सिद्धान्त अमेरिका लगायत अन्य मुलुकहरुले हालसम्म रोक्न सकेका छैनन्। चीनको सो सिद्धान्तलाई ती मुलुकहरुले २१ औं शताब्दीमा समेत रोक्न सक्दैनन्, चिनियाँ सञ्चारमाध्यमसँग यीले भनेका छन्, ताइवानसँगको विषयमा अमेरिका र अन्य मुलुकहरुले एक चीन सिद्धान्तसँग जोडिएको आफ्नो राजनैतिक प्रतिबद्धता तोड्न खोजिरहेका छन्। जुन चीनले कहिल्यै तोड्न दिने छैन। त्यसैले ताइवान चीनसँग पुनर्मिलन गर्नेबाहेक अन्य विकल्प छैन। ००० पाकिस्तानमा अफगानिस्तानका राजदूत र कुटनीतिज्ञ नियुक्त काबुल : पाकिस्तानले अफगानिस्तानका राजदूत र अन्य कुटनीतिज्ञ नियुक्ति लागि अनुमति दिएको छ। तालिबान नेतृत्वको सरकारमा अफगान राजदूतको लागि पाकिस्तानले सो अनुमति दिएको हो। सरदार मुहम्मद शोकाइवले अफगानिस्तान राजदूतको जिम्मेवारी लिएको शनिबार डन न्यूजमा प्रकाशित समाचारमा उल्लेख छ। उनीसहित हफिज मोहिबुल्लाह, मुल्लाह घुलम रसुल र मुल्ला मोहम्मद अब्बासले कुटनीतिज्ञको रुपमा पेशावर, क्वेटा र कराचीमा नियुक्त गरिएको बताइएको छ। तालिबान सरकारमा पाकिस्तानको इस्लामावादस्थित अफगान राजदूतको रुपमा जिम्मेवारी पाउने उनीहरु पहिलो व्यक्ति रहेको बताइएको छ। ००० सुडानका जनताले देशव्यापी हडताल गर्ने खार्तुम : सैन्य शासनको विरोधमा सुडानका जनताले देशव्यापी हडताल गर्ने योजना बनाएका छन्। जनताले सैन्य शासनको विरोधमा राजधानी खार्तुमबाहेक देशभरका विभिन्न स्थानमा बन्द, हड्ताल र आन्दोलन कार्यक्रम गर्ने योजना बनाएका हुन्। सुडान सेना प्रमुख अब्देल फताह बुर्हानले गएको सोमबार सत्तारुढ प्रधानमन्त्री अब्दल्ला हमडोकलगायतलाई पक्राउ गरी सैन्य कू लागू गरेका थिए। लोकतन्त्र पुनर्बहालीको माग र सैन्य कूको विरोधमा हजारौँ सुडानी जनताहरु सोमबारदेखि सडकमा उत्रिएका छन्। सैन्य कू विरोधी प्रदर्शनमा हालसम्म ११ सुडानी जनताले ज्यान गुमाएका छन् भने दर्जनौँ घाइते भएका छन्। सुडानमा गृह युद्ध हुन नदिन आफूले सैन्य शासन लागू गरेको सेनाले बताएको छ। ००० टोङ्गामा पहिलो पटक कोरोना संक्रमण फेला नुकुआलोफा : टापुमा पर्ने मुलुक टोङ्गामा पहिलो पटक कोरोना संक्रमण फेला परेको छ। विश्व महामारी कोभिड १९ फेला परेको करिब २ वर्षपछि टोङ्गामा शुक्रबार पहिलो पटक एक संक्रमित फेला परेको बताइएको छ। न्यूजिल्याण्डबाट टोङ्गा पुगेका एकमा कोरोना संक्रमण पुष्टि भएको बताइएको छ। न्यूजिल्याण्डको उत्तरपूर्वी क्षेत्रमा अवस्थित टोङ्गामा हालसम्म कोरोना संक्रमण पुष्टि भएको थिएन। टोङ्गाको कुल जनसंख्या १ लाख ६ हजार रहेको छ। त्यहाँका ३१ प्रतिशत मानिसमा कोभिडविरुद्ध पूर्ण खोप लगाएको बताइएको छ। संयोजन : अस्मिता खड्का"
दुई पालिकामा कोरोना सङ्क्रमित शुन्य,"तनहुँ : तनहुँका दश स्थानीय तहमध्ये दुई गाउँपालिकामा कोरोना सङ्क्रमितको संख्या शुन्य भएको छ। देवघाट र आँबुखैरेनी कोरोना सङ्क्रमणमुक्त गाउँपालिका भएको हो। देवघाटका ९० र आँबुखैरेनीका एक सय ११ सङ्क्रमित निको भएको स्वास्थ्य कार्यालय तनहुँले जनाएको छ। दोस्रो लहरको कोरोना सङ्क्रमण सुरु भएपछि देवघाटका एक र आँबुखैरेनीका एक सङ्क्रमितको मृत्यु भएको छ। हाल जिल्लामा सक्रिय सङ्क्रमितको सङ्ख्या ४७ रहेको कार्यालयका जनस्वास्थ्य अधिकृत कुसुम श्रेष्ठले जानकारी दिए। भानुमा पाँच, व्यासमा १३, शुक्लागण्डकीमा १६, भिमादमा तीन, म्याग्देमा ६, घिरिङमा एक, ऋषिङमा एक र बन्दिपुरमा एक सक्रिय सङ्क्रमित छन्। सबै सङ्क्रमित होम आइसोलेशनमा छन्। जिल्लामा हालसम्म पाँच हजार तीन सय ७५ जनामा सङ्क्रमण पुष्टि भएकामा पाँच हजार दुई सय चार जना निको भएका छन्। यसक्रममा एक सय २४ सङ्क्रमितको मृत्यु भएको कार्यालयले जनाएको छ।"
प्रचण्डको नीति भनेको देश बर्बाद गर्ने हो : ओली,"काठमाडौं : नेकपा एमालेका अध्यक्ष केपी शर्मा ओलीले प्रचण्डको नीति देश बर्बाद गर्ने भएको आरोप लगाएका छन्। शनिबार काठमाडौंमा आयोजित एमाले सिन्धुपाल्चोककाठमाडौं सम्पर्क मञ्चको भेलालाई सम्बोधन गर्दै ओलीले प्रचण्डको दर्शन भनेको धक्का, क्रमभंग, छलाम, महाअभियोग रहेको बताएका हुन्। उनले भने, यस भित्र के रचनात्मक कुरा छ र ? एमालेमा आउँदा सपारियला कि भनेको सकिएन। १० बुँदेको कार्यान्वयन गर्छौं, जेठ २ मा फर्किन पनि तयार छौं ओलीले १० बुँदे कार्यान्वयन रचनात्मक ढंगले गरिने बताए। उनले पार्टी एकताका लागि १० बुँदेको कार्यान्वयन गर्ने स्पष्ट पारे। मुख्य कुरा पार्टी एकता हो। १० बुँदेको कार्यान्वयन रचनात्मक ढंगले कार्यान्वयन गर्छौ। १० बुँदे माधव नेपाललाई जान नदिन बनेको थियो। तर, माधव नेपालले मानेनन्। माधव नेपाललाई ल्याउन स्वागत गेट बनाइयो। घर बनाइयो। आराम गर्नका लागि सोफाहरु बनाइयो। तपाइहरुले सुन्नुभयो होलानी १० बुँदे। यी सबै कुरा माधव नेपालका लागि बनेका थिए। फर्किने ठाउँ चाहियो भनेर १० बुँदे बनाइयो। तर, उनले मानेनन्। ओलीले भने, हामी १० बुँदेको कार्यान्वयन गर्छौं। र, अगाडि बढ्छौं। मुख्य उद्देश्य एकता हो। एकताको आवश्कयता अनुसार जेठ २ मा पनि फर्किन तयार छौं। उनले समझदारीमै एकता गरिने बताए। ओलीले एमाले बिगार्न माधव नेपाल कुदेका स्पष्ट पारे। बिचरा माधव नेपाल कुदेंको देख्दा माया लाग्छ। कहिले पोखरा, कहिले धरान, कहिले धनकुटा, कहिले बाग्लुङ। उनले भने, माधव नेपाल देश बनाउन होइन एमाले बिगार्न कुदेका हुन्। एमालेलाई कसैले मास्न सकेन। उनले राणा शासनले समेत एमाले बिगार्न नसकेको दाबी गरे। परमादेश जारी गर्ने पाँचै जना श्रीमानले राजीनामा दिनुपर्छ : ओली एमाले एकताबद्ध भएको सन्देश जनतामाझ पुर्याउनु अहिलेको आवश्यकता : ओली माधव नेपाल देश बनाउन होइन एमाले बिगार्न कुदेका हुन् : ओली"
बेलायतमा के गर्दैछन् प्रधानमन्त्री देउवा ?,"लण्डन : प्रधानमन्त्री शेरबहादुर देउवा नोभेम्बर १ र २ मा संयुक्त अधिराज्यको ग्लास्गोमा हुने जलवायु परिवर्तनसम्बन्धी संयुक्त राष्ट्रसङ्घीय संरचना महासन्धिको पक्षराष्ट्रको २६औँ सम्मेलन (कोप२६) अन्तर्गतको वर्ल्ड लिडर समिटका लागि नेपाली प्रतिनिधिमण्डलको नेतृत्व गर्दै शुक्रबार राति लण्डन आइपुगेका हुन्। लण्डनको हिथ्रो अन्तर्राष्ट्रिय विमानस्थलमा उनलाई नेपालका लागि सर्वदलीय संसदीय समूहका अध्यक्ष सांसद वीरेन्द्र शर्मा, बेलायतका लागि नेपालका कार्यवाहक राजदूत रोशन खनाललगायतले स्वागत गरेका थिए । प्रधानमन्त्री देउवा नेतृत्वको प्रतिनिधिमण्डल शनिबार र आइतबार यहीँ रहने र विभिन्न भेटवार्ता तथा कार्यक्रममा व्यस्त रहने कार्यतालिका रहेको परराष्ट्र मन्त्रालयले जनाएको छ । यहाँको स्थानीय समयानुसार शनिबार बिहान उनीसँग बेलायतको दुवै सदनका केही सांसदहरु तथा पूर्वरक्षामन्त्री लर्ड लनकास्टरले भेट्ने कार्यक्रम रहेको छ । प्रधानमन्त्री देउवासँग दिउँसो बेलायतनेपाल समाजका प्रतिनिधि र बेलायतनेपाल गैरसरकारी संस्था मञ्चका विशिष्ट व्यक्ति, गैरआवासीय नेपाली सङ्घका पदाधिकारी, बेलायतमा बसोबास गर्ने नेपाली समुदायका प्रतिनिधिलगायतले भेट्ने कार्यक्रम रहेको छ । आजै साँझ उनले नेपालका लागि सर्वदलीय संसदीय समूह (एपीपीजीएन) र बेलायतनेपाल व्यापार तथा लगानी मञ्चले आयोजना गने स्वागत कार्यक्रमलाई सम्बोधन गर्नेछन् । आइतबार बिहान उनीसँग भूतपूर्व गोर्खा सङ्गठनका प्रतिनिधिले भेट्ने र प्रधानमन्त्री देउवा उनको सम्मानमा लण्डनस्थित नेपाली दूतावासले आयोजना गर्ने स्वागत समारोहमा सहभागी हुने मन्त्रालयले जनाएको छ । आइतबार साँझ उहाँ स्कटल्याण्डको इडिनवर्ग हुँदै ग्लास्गो प्रस्थान गर्नेछन् । कोप२६ अक्टोबर ३१ देखि नोभेम्बर १२ सम्म ग्लास्गोमा आयोजना हुँदैछ । प्रतिनिधिमण्डलमा वन तथा वातावारणमन्त्री रामसहायप्रसाद यादव, परराष्ट्र मन्त्रालयका सचिव भरतराज पौड्याल, वन सचिव डा पेमनारायण कँडेल, गृहसचिव टेकनारायण पाण्डे, राष्ट्रिय योजना आयोगका सचिव केवलप्रसाद भण्डारी, अर्थ सचिव मधुकुमार मरासिनी, राष्ट्रिय प्रकृति संरक्षण कोषका अध्यक्ष डा माधवबहादुर कार्की, शिष्टाचार महापाल डा दुर्गाबहादुर सुवेदीलगायत अन्य उच्च अधिकारी, निजी सुरक्षा अधिकृत र सञ्चारकर्मीसहित २१ जना छन्। प्रधानमन्त्री देउवा बेलायत प्रस्थान"
प्रधानन्यायाधीशको बारेमा गठबन्धनमा साझा धारणा बनाउछौँ : प्रचण्ड,"जनकपुरधाम : नेकपा माओवादी केन्द्रका अध्यक्ष पुष्पकमल दाहाल प्रचण्डले न्यायालयको विषयमा गठबन्धनका सबै दल मिलेर धारणा बनाउन लागेको बताएका छन्। जनकपुरधाम विमानस्थलमा पत्रकारसँग कुराकानी गर्दै उनले गठबन्धनको साझा धारणा बनाउने प्रक्रियामा रहेको जानकारी दिए। उनले भने, साझा धारणा बनाउने प्रक्रियामा रहेको हुँदा यही हुन्छ, भने कठिन छ तर हामी साझा धारणा बनाएर अगाडि बढ्न प्रक्रियामा छौं। प्रचण्डले देशका लागि अनिवार्य विधेयकहरु अध्यादेशबाट अगाडि बढाउने बताएका छन्। केपी ओली नेतृत्वको सरकारले गलत परिपार्टी र संविधान लोकतन्त्र र गणतन्त्रलाई धरासाही हुने गरी अध्यादेश ल्याउन लागेको होइन, बरु देशका लागि आवश्यक र अपरिहार्य अध्यादेशबाट अगाडि बढाउन लागेको बताए। उनले भने, अध्यादेश कुन समयमा कस्तो कामको लागि अध्यादेश ल्यायो भन्ने मुख्य कुरा हो, अध्यादेश विफल भएको होइन, बरु अध्यादेश ल्याएर तत्कालै संवैधानिक संकट टार्ने व्यवस्था नै हो, कसैले गलत नियतले ल्यायो भने त्यसको विरोध स्वभाविक हो, तर त्यस पछाडिको उद्देश्य ठीक छ भने त नागरिकता, रेल जस्ता विषयमा राष्ट्रिय सहमति जुटाएर समझदारीका साथ अगाडि लान्छौं। प्रचण्डले अहिलेको सरकार पूर्णकालीन समयसम्म चल्ने बताए। उनले भने, अर्ली ईलेक्सशन हुँदैन, तपाईहरु कुनै कन्फ्युजनमा नबस्नुहोस् बरु राष्ट्रियसभाका निर्वाचनमा गठबन्धन मिलेर जाने टुङ्गो छ, त्यहीअनुसार हामी अघि बढ्छौं। महाअभियोग लगाएर राष्ट्रपतिलाई बिदा गरौँ : गगन थापा न्यायालय किन यति विघ्न विवादमा ? परमादेश जारी गर्ने पाँचै जना श्रीमानले राजीनामा दिनुपर्छ : ओली प्रधानन्यायाधीशलाई महाभियोग लगाउनेबारे छलफल भएको छैन : प्रचण्ड न्यायालय विवादमा बोले शीर्ष नेता न्यायालयको विषयमा गठबन्धनमा छलफल गर्छौं : देउवा न्यायालयमा अन्तर्राष्ट्रिय अभ्यास कांग्रेसका १२ नेताले भनेः न्यायालय शुद्धीकरणको पक्षमा उभिनुपर्छ"
चीनमा कालो बजारी : अल्पसंख्यक मानिसको कलेजो करोडौंमा बिक्रि,"सिन्जियाङ : चीनको सिन्जियाङ प्रान्तमा मुस्लिम र अन्य धार्मिक अल्पसंख्यकका अंगप्रत्याङ्ग बिक्रि वितरण हुने गरेकाे खुलेको छ। चीनमा अल्पसंख्यक मुस्लिम समुदाय र अन्य धार्मिक अल्पसंख्यकका अंग प्रत्यारोपणका लागि कालो बजारीमा बिक्रि वितरण भइरहेको खुलेको हो। उनीहरुको अंग प्रत्यारोपणका लागि कालो बजारीमा लाखौं डलरमा बिक्रि वितरण भइरहेको विभिन्न रिपोर्टले जनाएको छ। अन्तर्राष्ट्रिय समाचार एजेन्सी एनी न्युज र हेराल्ड सनमा प्रकाशित रिपोर्टअनुसार चीनको कालोबजारमा अल्पसंख्यक मुस्लिम र धार्मिक समुदायका कलेजोहरु बिक्रि वितरण हुने गरेका छन्। सो समुदायका स्वस्थ्य मानिसको कलेजो करिब १ लाख ६० हजार अमेरिकी डलरमा बिक्रि हुने गरेको र वर्षेनी १ बिलियन अमेरिकी डलरको कलेजो कालोबजारीमा बिक्रि हुने गरेको रिपोर्टमा उल्लेख छ। चीनको हिरासतमा रहेका विभिन्न चिनियाँ मुस्लिम र धार्मिक अल्पसंख्यकहरुको अंगप्रत्याङ्ग बिक्रि वितरण एवम् तस्करीको यो घटना पहिलो नभएको संयुक्त राष्ट्रसंघको मानव अधिकार आयोगले जनाएको छ। यसअघि गएको जुन महिनामा आयोगले चीनको हिरासतमा बसेका फालुन गोङ अन्वेषकहरु, उइगुरु, तिब्बतीहरु, मुस्लिम र क्रिष्चियनहरुको विभिन्न अंग तस्करी भएको रिपोर्ट निकालेको थियो। कलेजो मात्र नभई विभिन्न अल्पसंख्यक समुदायका मुटु, किड्नी, कर्निया लगायतका अंग तस्करी हुने गरेको सो रिपोर्टले उल्लेख गरेको थियो। ती अंग तस्कर गर्न स्वास्थ्य क्षेत्रमा कार्यरत विभिन्न पदका व्यक्ति संलग्न हुने गरेको रिपोर्टमा उल्लेख छ। हिन्दुस्तान टाइम्सबाट"
आगलागी हुँदा १५ लाख बराबरको धनमाल नष्ट,"काठमाडौ : बूढानीलकण्ठ नगरपालिका४ स्थित एक घरमा आगलागी हुँदै रु १५ लाख बराबरको धनमाल जलेर नष्ट भएको छ। स्थानीय पासिकोट शिवमन्दिर नजिक बस्ने ४३ वर्षीय दिलसेन खड्काको घरमा ग्याँस सिलिन्डर पड्किएर गए राति आगलागी भएको हो। प्रहरी प्रधान कार्यालयका अनुसार आज सङ्कलित प्रारम्भिक विवरणमा आगलागी हुँदा अन्नपात, लत्ताकपडा, भाँडावर्तन र नगद रु एक लाख ५० हजारसहित रु १५ लाख बराबरको धनमाल जलेर नष्ट भएको छ। यसैबीच काठमाडौंको टोखा नगरपालिका३ रमाइलो डाँडा बस्ने कुमार शाहको घरबाट एक थान टेलिभिजन र सुनका विभिन्न गहनासमेत गरी करिब रु चार लाख ८१ हजार बराबरको धनमाल चोरी भएको छ । चोरीमा संलग्न व्यक्ति फरार रहेकाले खोजी जारी रहेको प्रहरीले जनाएको छ। यता काठमाडौँ महानगरपालिका१३ टङ्केश्वर डेरा गरी बस्ने रौतहट राजदेवी नगरपालिका३ का ४२ वर्षीय रामप्रसाद श्रीवास्तवको कोठाबाट करिब रु तीन लाख ३७ हजार बराबरको सुन तथा चाँदीका गहना चोरी भएको प्रहरीले आज सूचनामार्फत जानकारी दिएको छ। यसैबीच महिलालाई जबर्जस्ती करणी गरेको अभियोगमा काठमाडौँ१५ डल्लु बस्ने कालिकोट तिलगुफा नगरपालिका११ का ३१ वर्षीय नारायण शाहीलाई प्रहरीले पक्राउ गरेको छ। उक्त घटनामा अनुसन्धान भइरहेको प्रहरीको भनाइ छ। रासस"
प्रधानमन्त्रीसँग असमझदारी छैन : गृहमन्त्री खाँड,"काठमाडौं : प्रहरी सरुवाको विषयमा प्रधानमन्त्रीसँग आफ्नो कुनै पनि असमझदारी नभएको गृहमन्त्री बालकृष्ण खाँडले बताएका छन्। यसका साथै प्रधानमन्त्रीको निर्देशन अनुसार नै आफूले काम गर्ने र सहज रुपमा लिने स्पष्ट पारेका छन्। महानगरीय प्रहरी परिसर काठमाडौंका प्रमुख एसएसपी अशोक सिंहको ११ महिनामै सरुवा भएपछि प्रधानमन्त्रीले रोकेका थिए। यही विषयमा प्रधानमन्त्री र गृहमन्त्रीबीच असमझदारी बढेको अनुमान गरिएको थियो। शनिबार गृहमन्त्रालयमा आयोजित सुरक्षा सम्बन्ध पत्रकारसँगको भेटघाट कार्यक्रममा उनले पत्रकारको जिज्ञासा समाधान गरेका थिए। प्रहरीका लेखापाल तथा समय पुगेका अन्य पदमा पनि सरुवा नभएको भन्ने जिज्ञासामा उनले भने, बुझेरै गरौं, मापदण्ड बनाएर गरौं भन्ने रामो मनसायले नै ढिला भएको हो। बढुवाका लागि कार्यसम्पादन मूल्याकंन अनिवार्य हुने भएकाले यो पूरा नहुँदा प्रक्रियाका कारणले पनि बढुवा ढिला भएको हो। विशिष्ठ श्रेणीको सरुवाको विषयमा मन्त्रीपरिषद्ले नै निर्णय गर्ने बताउँदै उनले सबै तहका सरुवा तथा पदस्थापनमा मन्त्रीको हात नहुने स्पष्टीकरण दिएका छन्। गृहमन्त्रालय देशको सबै ठाउँमा भएका साना ठूला घटनाको पनि जिम्मेवार हुनुपर्ने बताउँदै कामको लोड हुने हुँदा सबै काम समयमा गर्न नसकिएको स्विकार गरे। उनले नेपालमा आइजिपीदेखि प्रहरी जवानसम्म ८० हजार संख्या भएको बताउँदै यसमा करिव ८९ हजार पद रिक्त भएको बताए। पदपुर्तिका लागि चाँडै दरबन्दी खुलाउन आवश्यक छ। अनि मात्रै आवश्यक ठाउँमा प्रहरी पुर्याउन सकिने उनको भनाइ छ। विप्लवसँग वार्ता जारी पूर्ववर्ति सरकारले गरेका राम्रा कार्य अहिलेको सरकारले पनि निरन्तरता दिने गृहमन्त्रीले बताएका छन्। उनले भने, विप्लवसँग अघिल्लो सरकारले ३ बुँदे सहमती गरेको छ। यसमध्ये उहाँहरुलाई लगाइएको मुद्धा फिर्ता गर्ने र राजनैतिक बन्दीलाई रिहा गर्ने हो।' नयाँ सरकार बनेपछि विप्लवका तर्फबाट खड्गबहादुर विश्वकर्मा प्रकाण्डसँग निरन्तर वार्ता भइरहको बताउँदै खाँणले यो सरकारले मुलुकमा शान्ति चाहेको बताए। सबै राजनैतिक दल संवाद र वार्तामा आऔं र वैधानिक प्रक्रियाबाट अगाडि बढौं भन्ने हो। यहि प्रयत्नमा छौं, उनले भने। विप्लव समुहको बन्दीभन्दा पनि उनीहरुलाई लागेको मुद्धा धेरै भएको बताउँदै उनले मुद्धा लागेकालाई कानुनी प्रक्रियाबाट नै फिर्ता लिइयोस् र बन्दीहरु पनि प्रक्रिया पुर्याएर रिहा हुन् भन्ने सरकारको चाहना भएको स्पष्ट पारे। एउटै बन्दीलाई ६ वटा ७ वटा मुद्धा लागेका छन्। यसलाई कसरी समाधान गर्ने भन्ने विषयमा नै निरन्तर संवाद गरिरहेका छौं, उनले भने।"
माधव नेपाल देश बनाउन होइन एमाले बिगार्न कुदेका हुन् : ओली,"काठमाडौं : नेकपा एमालेका अध्यक्ष केपी शर्मा ओलीले आफ्नो पार्टीलाई कसैले मास्न नसक्ने दाबी गरेका छन्। एमाले सिन्धुपाल्चोककाठमाडौं सम्पर्क मञ्चको भेलालाई सम्बोधन गर्दै अध्यक्ष ओलीले माधव नेपाल एमाले बिगार्न माधव नेपाल कुदेका बताएका हुन्। बिचरा माधव नेपाल कुदेंको देख्दा माया लाग्छ। कहिले पोखरा, कहिले धरान, कहिले धनकुटा, कहिले बाग्लुङ। उनले भने, माधव नेपाल देश बनाउन होइन एमाले बिगार्न कुदेका हुन्। एमालेलाई कसैले मास्न सकेन। उनले राणा शासनले समेत एमाले बिगार्न नसकेको दाबी गरे। उनले भने, हामी देश बनाउने अभियानमा छौं। उनीहरु धनी हुन गएका हुन्। हाम्रो कार्यक्रम समाजवाद उन्मुख कार्यक्रम रहेको छ। हामी कार्यकर्ताहरुले समाजवादका बारेमा स्पष्ट पारिदिनुपर्छ। उनले समृद्ध नेपाल बनाउने र नेपालीलाई सुखी बनाउने भनेकै समाजवाद रहेको दाबी गरे। ओलीले भने, देशबाट गरिबी हटाउनुपर्छ, गरिबी हटाउनुपर्छ। उत्पादन र उत्पादकत्व वृद्धि गर्नुपर्छ। बेरोजगार रहन दिनु हुँदैन। उनले भने, समाजवाद नबुझेर एमालेबाट फुटेर गएको चुइटोले पार्टीको नाम समाजवादी राखेका छन्। एमालेको विरोध गर्नेहरु राष्ट्रियता र देश विरोधीहरु भएको ओलीको भनाई छ। परमादेश जारी गर्ने पाँचै जना श्रीमानले राजीनामा दिनुपर्छ : ओली एमाले एकताबद्ध भएको सन्देश जनतामाझ पुर्याउनु अहिलेको आवश्यकता : ओली केपी ओली प्रधानमन्त्री हुँदा राजाझैं व्यवहार गरे : प्रचण्ड ओलीमा हिटलर शैली छ : अध्यक्ष नेपाल प्रचण्डको नीति भनेको देश बर्बाद गर्ने हो : ओली दुई तिहाइको मात लागेका ओलीलाई घुँडा टेकाइयो : नेपाल"
"थप ३ सय ७२ जनामा कोरोना संक्रमण, ११ को मृत्यु",काठमाडौं : ७ हजार ९११ नमूना परीक्षणमा ३ सय ७२ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ५ हजार ३१६ नमूनाको पीसीआर र २ हजार ५९५ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट २९७ र एन्टिजेन विधिबाट ७५ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा कोरोनाबाट थप ११ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार ३९९ पुगेको हो। मन्त्रालयका अनुसार शनिबार थप ९ सय ११ जना कोरोनामुक्त भएका छन्। यस्तै शनिबार थप १७३०५९ ले काेराेना विरुद्धकाे खेप लगाएका छन्। कोरोनाका सक्रिय संक्रमितको संख्या ९ हजार ५ सय २६ पुगेको छ।
द्वन्द्वकालमा विस्थापित कर्मचारी र शिक्षकको समस्या सम्बोधन गर्नुपर्छ : पौडेल,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले द्वन्द्वकालमा विस्थापित भएका कर्मचारी र शिक्षकका समस्याको विषय सरकारले सम्बोधन गर्नुपर्ने बताएका छन्। शनिबार नेपाल कर्मचारी महासंघ गण्डकी प्रदेशस्तरीय दोस्रो भेलालाई सम्बोधन गर्दै उनले अहिलेको सरकारले उनीहरुको समस्या सम्बोधन गर्नुपर्ने बताउँदै त्यसको लागि आफूले कुरा उठाइरहेको दाबी गरेका हुन्। उनले भने, 'जनयुद्धमा लागेर विस्थापित भएका कर्मचारी र शिक्षकको पक्षमा सरकारसँग छलफल गरी समाधान गर्ने कुरा भएको छ। पौडेलले संसद्मा अड्किएको संघीय निजामति ऐन अगाडि बढ्ने बताए। 'संघीय निजामति ऐन बनाउन लामो समय कसरत भयो विभिन्न कारणले संसदमा अड्किएको छ । यसबारेमा अस्तिको क्याविनेटमा छलफल भएको छ ।' उनले माओवादीले फेरि चुनाव जित्दैन भन्ने प्रक्रियावादीले हल्ला चलाएपनि अबको निर्वाचनमा पहिलो पार्टी बन्ने बताए। उनले जनताको पक्षका लागि आन्दोलनमा गएको शक्ति माओवादीमात्र भएको बताउँदै पौडेलले देश अप्ठ्यारोमा पर्दा माओवादी नै निर्णायक हुने दाबी गरे।"
अफगानिस्तानमा फसेका सबै नेपालीको उद्दार : परराष्ट्र मन्त्रालय,काठमाडौं : परराष्ट्र मन्त्रालयले अफगानिस्तानबाट हालसम्म ९ सय ४० जना नेपालीहरुको उद्दार गरेको जनाएको छ। शनिबार फर्किएका ३२ जनासहित अफगानिस्तानबाट ९ सय ४० जना नेपालीलाई उद्दार गरिएको परराष्ट्र मन्त्रालयले शनिबार विज्ञप्ति जारी गर्दै जानकारी दिएको हो। शनिबार बिहान उद्दार गरिएका ३२ जना नेपालीहरु अवैध ढंगले विभिन्न समयमा अफगानिस्तान पुगेका थिए। अफगानिस्तानमा अव राष्ट्रसंघमा कार्यरतबाहेक अन्य नेपाली नागरिकहरु नभएकोसमेत परराष्ट्र मन्त्रालयले स्पष्ट पारेको छ। संयुक्त राष्ट्रसंघको नियोग तथा कार्यालयहरुमा अति आवश्यक काममा संलग्न थोरै संख्याका नेपाली मात्र अफगनिस्तानमा रहेका छन्। राष्ट्रसंघ कार्यालयले आफ्ना नेपाली कर्मचारी माथि कुनै सुरक्षामा जोखिम भए तुरुन्त नेपाल फिर्ता पठाउने बचन दिएको परराष्ट्र मन्त्रालयले जनाएको छ। अफगानिस्तानमा तालिबानीले सत्ता कब्जा गरेपछि त्यहाँका विदेशी नागरिकहरु माथि सुरक्षा जोखिम बढेको थियो। त्यहाँका नेपालीमाथि सुरक्षा जोखिम बढे लगत्तै परराष्ट्र मन्त्रालयले उद्दार कार्य सुरु गरेको थियो। अमेरिकी सेनाले आफगानिस्तान छाडे लगत्तै त्यहाँ तालेबानीहरुले सत्ता कब्जा गरेका थिए। अहिले अफगानिस्तानमा राजनीतिक र मानवीय संकट तीब्र गतिमा चुलिएको छ। अफगानिस्तानबाट उद्दार गरिएका १२७ जनालाई आइसोलेसन सेन्टरमा लगियो अफगानिस्तानबाट आएकालाई यसरी पुर्याइयो सामाखुसीस्थित आइसोलेसन सेन्टरमा (फोटोफिचर) अफगानिस्तानबाट थप ७२ नेपाली काठमाडौं आइपुगे अफगानिस्तानबाट ८४७ नेपाली फर्किए अफगानिस्तानबाट ८६० जनाको उद्धार भारतको सहयोगमा अफगानिस्तानबाट ल्याइएका ११ नेपाली घर फर्किए अफगानिस्तानबाट उद्दार गरिएका ३२ नेपाली काठमाडौं आइपुगे
अफगानिस्तानबाट उद्दार गरिएका ३२ नेपाली काठमाडौं आइपुगे,काठमाडौं : सरकारले अफगानिस्तानमा अलपत्र परेका ३२ जना नेपालीलाई उद्दार गरेको छ। उनीहरू शनिबार बिहान कतार हुँदै त्रिभुवन अन्तर्राष्ट्रिय विमानस्थल उत्रिएको अध्यागमनका अधिकारीले जानकारी दिए। भारतको नयाँ दिल्लीस्थित नेपाली दूतावासको प्रयासमा उनीहरूको उद्दार भएको हो। योसँगै अब नेपालीहरू अफगानिस्तानमा अलपत्र नरहेको परराष्ट्र मन्त्रालयले जनाएको छ। उनीहरूलाई इरान हुँदै शुक्रबार साँझ कतार पुर्याइएको थियो। कतारबाट शनिबार बिहान नेपाल एयरलाइन्सको जहाजबाट काठमाडौं उनीहरूलाई ल्याइएको हो। अफगानिस्तानमा तालिबानले अगस्ट १५ मा त्यहाँको सत्ता कब्जा गरेपछि अधिकांश देशका नागरिकहरु स्वदेश फर्किएका छन् । कतिपय देशले तालिबान समूह काबुल प्रवेश गरेपछि नै आफ्ना नागरिकलाई आपतकालीन रुपमा स्वदेश फिर्ता गरेका थिए ।
राष्ट्रपति भण्डारीले गरिन् मुक्तिनाथको दर्शन,"जोमसोम : राष्ट्रपति विद्यादेवी भण्डारी शनिबार बिहान मुस्ताङ आएकी छन्। राष्ट्रपति कार्यालयको पूर्व कार्यक्रम तालिकाअनुसार राष्ट्रपति भण्डारीसहितका कर्मचारी मुक्तिनाथ दर्शनका लागि मुस्ताङ आइपुगेको जिल्ला प्रहरी कार्यालय मुस्ताङका सूचना अधिकारी प्रताप पौडेलले जानकारी दिए। नेपाली सेनाको हेलिकोप्टरमा बिहान १० बजेर ३० बजे जाखा मुक्तिनाथ हेलिप्याडमा अवतरण गरेकी राष्ट्रपति भण्डारीलाई स्थानीय जनप्रतिनिधि, प्रशासन,सुरक्षा, कर्मचारी र कर्मचारीहरुले स्वागत गरेका थिए। राष्ट्रपति भण्डारीले बिहान ११ बजेको समयमा मुक्तिनाथ दर्शन तथा पूजा गरिन्। मुक्तिनाथ मन्दिरमा कार्यरत कर्मचारी रविन सुवेदीका अनुसार भण्डारीले मुक्तिनाथका पुजारी कृष्णप्रसाद सुवेदीबाट बैद्धिक मन्त्र उच्चारणसहित भगवानको आरती तथा पूजाअर्चनालगायतको सम्पूर्ण पूजा पाठ सम्पन्न गरिन्। भण्डारीले करिब १५ मिनेट पूजाअर्चनामा खर्चिएको उनले बताए। मुक्तिनाथ गुरुयोजना अनुमोदन मुक्तिनाथमा आन्तरिक पर्यटककाे चहलपहल राष्ट्रपति भण्डारीले मुक्तिनाथ मन्दिरका पुजारी कृष्णप्रसाद सुवेदीबाट टीका र प्रसाद ग्रहण गरिन्। सो क्रममा राष्ट्रपति भण्डारीले मुक्तिनाथमा अवस्थित ३५ मिटर अग्लो बौद्ध स्तुपाको समेत अवलोकन गरिन्। मुक्तिनाथ दर्शनका लागि आएकी राष्ट्रपति विद्यादेवी भण्डारीको सुरक्षाका निगरानीमा कडाई गरिएको छ। राष्ट्रपति विद्यादेवी भण्डारीले मुक्तिनाथ दर्शन तथा अवलोकन गरी शनिबार बिहान १०:३० बजे अघि बाग्लुङस्थित ढोरपाटन आरक्षण क्षेत्रतर्फ प्रस्थान गरिन्। उनले ढोरपाटनमा पैदलै रिफ्रेसमेन्ट गर्नेछन्। राष्ट्रपति भण्डारीले ढोरपाटन आरक्षण सम्बन्धि प्रस्तुति कार्यक्रममा सरिक हुने कार्यक्रम छ। त्यसपछि उनले ढोरबराह मन्दिर दर्शन गर्नेछन्। राष्ट्रपति भण्डारीले ढोरपाटन आरक्षण क्षेत्रको अवलोकन गर्नेछिन्। बाग्लुङको ढोरपाटन नेपालकै एकमात्र शिकार आरक्षण क्षेत्र हो। राष्ट्रपति कार्यालयको भ्रमण तालिकाअनुसार राष्ट्रपति भण्डारी शनिबार दिउँसो २ बजे लक्ष्मी निवासी प्रस्थान गर्ने र दिउँसो ३ बजे लक्ष्मी निवासबाट राष्ट्रपति कार्यालय प्रस्थान गर्ने कार्यक्रम छ। तस्बिर : निरज थकालीरविन सुवेदी"
बौद्ध स्थलका ४ नगर र स्पेनको काथेरेस नगरबीच भगिनी सम्बन्ध स्थापना,"कपिलवस्तु : शाक्यमुनि बुद्धसँग सम्बन्धित कपिलवस्तु, रुपन्देही र नवलपरासीका ४ वटा नगरपालिका र स्पेन सरकारको काथेरेस नगरबीच भगिनी सम्बन्ध स्थापनाका लागि सहमति पत्रमा हस्ताक्षर गरिएको छ। कपिलवस्तु नगरपालिका, लुम्बिनी सांस्कृतिक नगरपालिका, देवदह नगरपालिका, रामग्राम नगरपालिका र स्पेनको काथेरेस नगरबोच शनिबार कपिलवस्तुको प्राचीन तिलौराकोट दरवार क्षेत्रमा भगिनी सम्बन्ध स्थापनाका लागि समझदारी पत्रमा हस्ताक्षर गरिएको हो। शाक्यमुनि बुद्धले २९ वर्ष बिताएको प्राचीन तिलौराकोट दरवार क्षेत्रमा राष्ट्रिय सभाका अध्यक्ष गणेशप्रसाद तिमिल्सिना र स्पेनको काथेरेस प्रादेशिक सरकारका प्रतिनिधिहरुको रोहवरमा दुवै देशका स्थानीय तहका प्रमुख तथा प्रतिनिधिबीच सहमति पत्रमा हस्ताक्षर भएको हो। स्पेन सरकारको काथेरेस नगरपालिकाका प्रमुख, काथेरेस प्रदेश सरकारका प्रतिनिधिले सहमति पत्रमा हस्ताक्षर गरेका छन्। यसै गरी कपिलवस्तु नगरपालिकाका प्रमुख किरण सिंह, लुम्विनी सांस्कृति नगरपालिकाका प्रमुख मनमोहन चौधरी, देवदह नगरपालिकाका प्रमुख हिराबहादुर खत्री र रामग्राम नगरपालिकाका प्रमुख नरेन्द्रकुमार गुप्ताले हस्ताक्षर गरे। सो अवसरमा राष्ट्रिय सभाका अध्यक्ष गणेशप्रसाद तिमिल्सिनाले स्पेन र नेपालको सम्बन्ध प्रगाढ बनाउन र दुवै देशबीच आपसी सम्बन्ध भाइचाराका साथै विकास निर्माणको क्षेत्रमा समेत फड्को मार्न यस्तो भगिनी सम्बन्धले ठूलो सहयोग पुर्याउने अपेक्षा गरिएको बताएका छन्। स्पेन स्थित लुम्बिनी गार्डेन फाउण्डेशनका उपाध्यक्ष उपाध्यक्ष गोविन्द सुवेदीको पहलमा यो भगिनी सम्बन्ध स्थापनाका लागि प्रयास सुरु भएको हो। स्पेनमा भएको विकासको क्रमलाई नेपालका बौद्ध नगरमा समेत ल्याउने र यस क्षेत्रको विकासमा स्पेनका नगरको समेत सहभागितालाई जोड दिने उद्देश्यले कार्यक्रम अघि बढाइएको लुम्बिनी गार्डेन फाउण्डेशन स्पेनका उपाध्यक्ष सुवेदीले बताए। 'अन्तत: यो सम्बन्धले वृहत्तर लुम्बिनी क्षेत्रको पर्यटन, कृषि, वातावरण, शिक्षा जस्ता क्षेत्रको विकासमा ठूलो सहयोग पुग्नेछ', सुवेदीले भने। संसारभर अहिंसा, शान्ति, सद्भाव र भाइचाराको सन्देश प्रवाह गर्ने शान्तिका अग्रदुत गौतमबुद्धको भूमिमा आएर बुद्ध नगरहरुसँग भगिनी सम्बन्ध राख्ने कार्यको शुभारम्भ गर्न पाउँदा आफूहरु निकै खुशी रहेको काथेरेस नगरका प्रमुख, प्रदेश सरकारका प्रतिनिधिहरुले बताएका छन्। महिला समानता, पर्यावरण संरक्षण, कृषि क्षेत्रको विकास लगायतका क्षेत्रमा आफूहरुले सहकार्य गर्ने स्पेनका स्थानीय निकायका प्रनिनिधिहरुले बताएका छन्। स्पेनको काथेरेस नगरसँग भगिनी सम्बन्धबाट स्पेनको नगरको सिकाइलाई यस क्षेत्रमा प्रयोग गर्न पाइने र स्पेन सरकारबाट समेत थप सहयोग प्राप्त हुन सक्नेमा कपिलवस्तु, रुपन्देही र नवलपरासीका नगर प्रमुखहरु आशावादी बनेको कपिलवस्तु नगरपालिकाका नगर प्रमुख किरण सिंहले बताए। गौतम बुद्धको जन्म स्थल लुम्बिनी, २९ वर्ष बिताएको क्रिडास्थल कपिलवस्तु, मावली देवदह र अष्ट धातु राखिएको स्थल रामग्राम क्षेत्रको महत्वलाई बुझेर स्पेनको काथेरेस नगरले यी क्षेत्रका ४ नगरलाई भगिनी सम्बन्ध स्थापनाका लागि अग्रसर रहेको रामग्राम नगरपालिकाका नगर प्रमुख नरेन्द्रकुमार गुप्ताले बताए। यो सम्बन्ध समग्र नेपालकै लागि निकै फलदायी हुने नगर प्रमुख गुप्ताले दाबी गरे। भगिनी सम्बन्ध स्थापनाको सहमति पत्रलाई अक्षरश पालना गर्न गराउन लुम्बिनी गार्डेन फाउण्डेशनको ठूलो भूमिका रहने भए पनि यसलाई पूर्ण कार्यान्वयन गराउनका लागि चार वटा नगरपालिका, प्रदेश सरकार र केन्द्र सरकारले समेत महत्वपूर्ण अग्रसरता लिनु पर्ने देवदह नगरपालिकाका प्रमुख हिराबहादुर खत्रीले बताए। 'यो सम्बन्धलाई बलियो बनाइ स्पेनको काथेरेस नगर र हाम्रा ४ बौद्ध नगरबीच राम्रो सहकार्य गरी अघि बढ्नु पर्छ', नगर प्रमुख खत्रीले भने, 'हामीले जति सक्यो स्पेनका नगरबाट सिक्नु पर्छ र सक्दो सहयोग पनि भित्र्याउनु पर्छ।' सो अवसरमा राष्ट्रिय सभाका अध्यक्ष तिमिल्सिना सहित स्पेनका काथेरेस नगरपालिकाका प्रमुख तथा प्रनिनिधी र प्रदेश सरकारको प्रमुख तथा प्रतिनिधिले शाक्यमुनि बुद्धका पिता राजा शुद्धोधनको प्राचीन राजदरवार क्षेत्र, सम्राट अशोकले स्थापना गरेको अशोक स्तम्भ लगायतका कपिलवस्तुका बौद्धकालनी स्थलहरुको अवलोकन गरेका थिए।"
मानसिक स्वास्थ्य समस्याले आत्महत्या गर्ने बढे : मुख्य जिम्मेवार को ?,"काठमाडौं : नेपालमा पछिल्लो समय आत्महत्या गर्नेको संख्यामा वृद्धि भएको छ। आन्तरिक कलह र त्यसबाट उत्पन्न आवेश आत्महत्याको कारण भएको पछिल्ला प्रहरी अनुसन्धानहरूले देखाएका छन्। पछिल्लो समय मानसिक समस्याको कारणले आत्महत्या बढिरहेको नेपाल प्रहरीका प्रवक्ता तथा सूचना अधिकारी बसन्त कुवँर बताउँछन्। अनुसन्धानका क्रममा घरेलु हिंसा, आर्थिक, प्रेम सम्बन्ध, दीर्घ रोग, परीक्षामा असफल, सामाजिक प्रतिष्ठान लगायतको कारणबाट आत्महत्या गर्नेको संख्या बढेको पाइएको कुवँरको भनाई छ। मानसिक स्वास्थ्य बिरामीको कारण आत्महत्या गर्नेको संख्या बढिरहेको मनोविद् गोपाल ढकाल बताउँछन्। पारिवारिक कलहको कारण मानसिक रोगका बिरामीहरु बढिरहेको र जसको कारण आत्महत्या गर्नेको संख्या पनि बढेको उनको दाबी छ। जो कोहीले पनि आत्महत्या एकैपटक गर्दैनन्। धेरै प्रयास गरेपछि मात्रै आत्महत्या गर्छन्, ढकालले भने, ९०९५ प्रतिशत मानसिक रोग, ८० प्रतिशत डिपरेशन, लागुऔषध र आवेगको कारण आत्महत्या भएका छन्। महिला र पुरुषको तुलनामा पुरुषले धेरै आत्महत्या गर्ने उनको दाबी छ। ढकाले भने,पुरुषले एकै पटक प्रयास गर्दा उनीहरु आत्महत्या गर्न सफल हुन्छन्। महिलाहरु धेरै पटक आत्महत्याको प्रयास गर्दा पनि सफल नहुने भएकाले पुरुषले धेरै आत्महत्या गरेका छन्। पछिल्लो समय आत्महत्या बढ्नुमा कोरोना भाइरस महामारी पनि रहेको उनको भनाई छ। देशमा लकडाउन हुँदा आर्थिक संकटसँगै बेरोजगारी, अस्वस्थकर, वैदेशिक रोजगारमा समस्या, राजनितिक, सामाजिक समस्याले गर्दा मानसिक समस्याहरु बढिरहेकाले आत्महत्या गर्नेको संख्या पनि बढिरहेको ढकालको दाबी छ। बालबालिका देखासिकी गरेरै आत्महत्या गर्ने पछिल्लो पाँच वर्षमा २ हजार ४३९ जना बालबालिकाले आत्महत्या गरेका छन्। जसमा बालकको संख्या ९६५ जना र बालिकाको संख्या १ हजार ४७४ जना रहेका छन्। बालबालिका आत्महत्या गर्नुमा मुख्य कारण देखासिकि हो। विभिन्न समाचार, नजिकैका घटनाहरुलाई देखेर, कुनै फिल्म, भिडियो देखेर आत्महत्या गरेपछि सबै ठिक हुने विश्वासले बालबालिकाहरु आत्महत्याको प्रयास गरिरहेको मनोविद् ढकालको बुझाई छ। प्रयास गर्दागर्दै उनीहरु आत्महत्या गर्न सफल हुने उनको भनाई छ। जिज्ञासाको कारणले पनि बालबालिकाहरु आत्महत्या गर्न बाध्य भएको उनले बताए। अभिभावकले बालबालिकाको कौतिहल, समस्यालाई बुझेर समाधान गरिदिनुपर्ने, गाली पिटाईभन्दा पनि उनीहरुलाई प्रेमले सम्झाईबुझाई गर्न आवश्यक रहेको ढकालले बताए। मानसिक समस्या सामाजिक समस्या पनि हो मानसिक स्वास्थ्य समस्या रोग मात्रै हो भनेर बुझ्नु गलत रहेको ढकालको भनाई छ। यो एउटा सामाजिक समस्या पनि रहेको उनले बताए। उनले भने , 'समाजमा विभिन्न कारणले गर्दा, परिवारको नकारात्मक बुझाईको कारणले पनि आत्महत्या गर्न बाध्य बनाईदिने गर्छ। कमजोर व्यक्तिले मात्रै आत्महत्या गर्ने, आत्महत्या भनेको पाप हुने भन्ने जस्ता कुराहरु समाजको बुझाई रहेको छ। त्यसैले आत्महत्या बढेको कारण समाज पनि हो।' पाँच वर्षमा २९ हजार ७३४ जनाले गरे आत्महत्या पछिल्लो पाँच वर्षमा नेपालमा २९ हजार ७३४ जनाले आत्महत्या गरेको नेपाल प्रहरीको तथ्यांकले जनाएको छ। तथ्यांक अनुसार पाँच वर्षमा ११ हजार २६५ महिला, १५ हजार ९६८ पुरुष, ९६५ बालक र १ हजार ४७४ जना बालिकाले आत्महत्या गरेका छन्। सबैभन्दा धेरै झुण्डिएर आत्महत्या गर्ने रहेका छन्। २२ हजार ७४१ जनाले झुण्डिएर आत्महत्या गरेका छन्। भने विष खाएर आत्महत्या गर्ने ६ हजार ३६६, आगो लगाएर ८८, औजार हातहतियारबाट ७९, हाम फालेर २४७, करेन्ट लगाएर ८, डुबेर १३७ र विष्फोटक पदार्थ प्रयोग गरेर १ जनाले आत्महत्या गरेका छन्। आत्महत्या कम गर्न के गर्नुपर्छ ? मानसिक स्वास्थ्यसम्बन्धी समस्याका कारण आत्महत्याको प्रयास बढी भएको अनुसन्धानको क्रममा देखिएको छ। परिवारले उनीहरुको समस्यालाई बुझिदिनुपर्ने हुन्छ। स्वंयम व्यक्तिले पनि आफूलाई आत्महत्या गर्ने सोचविचार आएमा आफूलाई स्वास्थ्य समस्या रहेको भन्ने बुझेर समयमै उपचार गर्नुपर्छ। उनीहरुको गुनासो, पीडा, समस्या साथै उनीहरुले गर्ने जोखिमपूर्ण व्यवहारलाई सकारात्मक रुपमा लिएर संवेदनशील हुनुपर्ने ढकालको भनाई छ। उनीहरुलाई प्रेमले सम्झाउने, धेरै माया दिने, समस्याको समाधान गर्न सहयोग गरिदिए पनि आत्महत्या गर्न कम गर्नेछन्। आत्महत्यालाई सरकारले सरोकारको विषय बनाई विभिन्न जनचेतनामूलक कार्यक्रमहरु गर्नुपर्ने हुन्छ। नेपालमा यस्ता समस्याको उपचार गर्ने मनोविद्हरु पनि कम भएको कारण जनशक्ति बढाउनुपर्ने ढकालको बुझाई छ। बालबालिका आत्महत्याको मनोविज्ञान आत्महत्याको अनुसन्धानमा नयाँ कोण : दुरुत्साहन गर्ने यसरी पर्दैछन् कारबाहीमा आत्महत्याको तथ्यांक कहालीलाग्दो मानिस किन आत्महत्या गर्छन् ? आत्महत्याको समाजशास्त्र निषेधाज्ञामा बढ्याे आत्महत्या परामर्शले रोक्न सकिन्छ आत्महत्या"
पेट्रोलियम पदार्थको मुल्यवृद्धि फिर्ता गर्न विद्यार्थी संगठनको माग,"काठमाडौं : पेट्रोलियम पदार्थमा गरिएको मूल्यवृद्धि तत्काल फिर्ता गर्न विद्यार्थी संगठनले सरकारसँग माग गरेका छन्। नेपाल आयल निगमले पेट्रोलियम पदार्थमा लगातार मुल्यवृद्धि गरेको कारण आम विद्यार्थी मर्कामा परेको भन्दै फिर्ता गर्न सरकारसँग माग गरेका हुन्। चाडपर्वको समयमा पेट्रोल, डिजेल र मट्टितेल जस्ता पदार्थमा मूल्यवृद्धि गरिएको भन्दै फिर्ता गर्न माग गरिएको क्रान्तिकारी मओवादी निकट अखिल क्रान्तिकारी अध्यक्ष हरिकृष्ण गजुरेलले बताए। नेकपा माओवादी केन्द्र निकट अखिल (क्रान्तिकारी) अध्यक्ष पञ्चा सिंह, एकीकृत समाजवादी निकट अनेरास्ववियु अध्यक्ष सुदेश पराजुली, जसपा निकट समाजवादी विद्यार्थी युनियनका अध्यक्ष रुपनारायण श्रेष्ठ, राष्ट्रिय जनमोर्चा निकट अखिल छैठौंका अध्यक्ष देवेन्द्र कुँवर, नेत्रविक्रम चन्द विप्लवनिकट अखिल क्रान्तिकारी अध्यक्ष प्रकाश शाही र क्रान्तिकारी मओवादी निकट अखिल क्रान्तिकारी अध्यक्ष हरिकृष्ण गजुरेलले संयुक्त विज्ञप्ति जारी गरेका हुन्।"
दुई तिहाइको मात लागेका ओलीलाई घुँडा टेकाइयो : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले दुई तिहाइको मात लागेका केपी ओलीलाई घुँडा टेकाइदिएको दाबी गरेका छन्। शनिबार विराटनगरमा कार्यकर्ता भेलालाई सम्बोधन गर्दै अध्यक्ष नेपालले आगामी चुनावमा नेकपा एमालेलाई टर्च बालेर खोज्नुपर्ने अवस्था आउने धारणा राखेका हुन्। उनले भने, दुइ तिहाईको मात लागेका केपी ओलीलाई घुँडा टेकाइदिऔं। केपी ओलीको पार्टी भुँईमा पछारिएको छ। हाम्रो पार्टी सबै प्रदेशमा अगाडि छ। केपीको पार्टीलाई भोलीको चुनावमा टर्च बालेर खोज्नुपर्ने हुन्छ। उनले केपी ओलीमा दक्षिणपन्थी अवसरवाद र व्यक्तिवाद हाबी भएको बताए। नेपालले आफूसँग वामपन्थी र अग्रगमनकारीको शक्ति भएको दाबी गरे। उनले भने केपी ओलीसँग दक्षिणपन्थी शक्ति, विदेशीसँग चाकरी गर्ने शक्ति छ। हामीसँग वामपन्थी शक्ति छ हामीसँग अग्रगमनकारीको शक्ति छ। उनले एमालेसँग विद्रोह गरेको स्पष्ट पारे। लोकतन्त्रको मुल्य र मान्यतालाई आत्मसाथ गर्छौ। निरकुंशता अपनाउँदैनौ। अहिले पनि समानता चाहिएको छ। विभेदको समाप्त गर्नुपर्ने छ। पवित्र भावनाका साथ यो पार्टी जन्मिएको हो। हामीले एमालेसँग विद्रोह गरेका हौं। नेपालले भने, अग्रगतिको अभियान चलाउने पार्टी हो। यो व्यक्तिको इच्छा र आकांक्षामा चल्ने पार्टी होइन विचार प्रधान पार्टी हो। प्रधानन्यायाधीशलाई महाभियोग लगाउनेबारे छलफल भएको छैन : प्रचण्ड केपी ओली प्रधानमन्त्री हुँदा राजाझैं व्यवहार गरे : प्रचण्ड प्रधानन्यायाधीशको बारेमा गठबन्धनमा साझा धारणा बनाउछौँ : प्रचण्ड माधव नेपाल देश बनाउन होइन एमाले बिगार्न कुदेका हुन् : ओली प्रचण्डको नीति भनेको देश बर्बाद गर्ने हो : ओली प्रदेश १ मा राजेन्द्र राईकै नेतृत्वमा सरकार बन्ने सहमति भएको छ : नेपाल"
राष्ट्रिय फुटबल टोलीका प्रशिक्षक अल्मुताइरी आज नेपाल फर्कदै,"काठमाडौं : नेपाली राष्ट्रिय फुटबल टोलीका मुख्य प्रशिक्षक अब्दुल्लाह अल्मुताइरी शनिबार बेलुकी नेपाल आउँदैछन्। अल्मुताइरीले आफू शनिबार नेपाल आउने सामाजिक संञ्जाल फेसबुकमार्फत जानकारी दिएका छन्। उनी कतार एयरको जहाजबाट शनिबार बेलुकी नेपाल आइपुग्ने छन्। अलमुतारीले आगामी तीन वर्षसम्म नेपालमै बस्ने भएका छन्। कुवेतका फुटबल म्यानेजर अलमुताइरी २०७७ चैतमा नेपालको मुख्य प्रशिक्षकमा नियुक्त भएका थिए। प्रोलाइसेन्स प्राप्त अलमुताइरी सन् २०२२ को फिफा विश्वकप छनोट र सन् २०२३ को एसिया कपअन्तर्गत दोस्रो चरणको छनोटका लागि नेपाली टोली सम्हाल्न नेपाल आएका थिए। उनले अखिल नेपाल फुटबल संघ (एन्फा) सँग थप दुई वर्षका लागि सम्झौता नवीकरण गरेका छन्। नेपाली फुटबल टिमको मुख्य प्रशिक्षकमा अब्दुल्लाह अलमुताइरी फुटबल राष्ट्रिय टोली प्रशिक्षक अलमुताइरीको राजीनामा घोषणा मुख्य प्रशिक्षक अलमुताइरीलाई सचेत गराउन समितिको सिफारिस नेपाललाई अर्को झड्का : मुख्य प्रशिक्षक अलमुताइरीलाई फाइनलमा प्रतिबन्ध प्रतिबन्धपछि मुख्य प्रशिक्षक अल्मुताइरीको प्रतिक्रिया : यो निष्पक्ष भएन यस अगाडि अलमुतारीले फुटबल टिमको प्रशिक्षकबाट राजीनामा दिने घोषणा गरेका थिए। एन्फामा विवाद भएसँगै उनले वरिष्ठ उपाध्यक्ष पंकजविक्रम नेम्बाङलाई मेन्सन गर्दै लेखेका थिए, 'डियर नेपाली फ्यान्स्, म राजीनामा दिन एन्फा जाँदैछु। मेरो राजीनामा वरिष्ठ उपाध्यक्षका कारण हो। पछिल्लो तीन सातादेखि हरेक दिन उनले मलाई नाटक गरे। आशा छ, अब तिमी खुसी हुनेछौ।'"
चाँदीका गहनासहित विराटनगरबाट एक जना पक्राउ,"विराटनगर : चाँदीबाट बनाइएका वस्तुसहित सशस्त्र प्रहरीले शुक्रबारसाँझ विराटनगरबाट एक जनालाई पक्राउ गरेको छ। दुई किलोग्रामजति चाँदीबाट बनाइएका औँठी, विभिन्न देवीदेवताका आकृति र सिक्काजस्तो देखिने वस्तुसहित विराटनगर महानगरपालिका१५ का ४५ वर्षीय बलराम सिंह पक्राउ परेका हुन् । सशस्त्र प्रहरी बल मोरङका प्रमुख एसपी तीर्थ पौडेलका अनुसार सिंहलाई विराटनगर भन्सार कार्यालयको २ नम्बर ढाटबाट साँझ ६ः३० बजेतिर नियन्त्रणमा लिइएको हो। चाँदीबाट बनेका वस्तुलाई बेल्ट (पेटी)ले शरीरमा बाँधेर ल्याउँदै गर्दा उनलाई पक्राउ गरेर आवश्यक अनुसन्धानका लागि इलाका प्रहरी कार्यालय रानीको जिम्मा लगाइएको पौडेलले बताए । उनका अनुसार बरामद भएको धातु चाँदी हो कि हैन भनेर थप प्रमाणित गर्नका लागि प्रक्रिया अघि बढाइएको छ। शंकास्पद अवस्थामा भारतबाट नेपालतिर आउँदै गरेका व्यक्तिको शरीर खानतलासी गर्दा लुकाईछिपाई ल्याएको अवस्थामा चाँदीबाट बनाइएका सामग्रीहरु फेला पारिएको हो, एसपी पौडेलले भने, प्रमाणित गराइसकेपछि यस विषयमा थप प्रष्ट हुन्छ । पक्राउ परेका सिंहलाई बरामद भएको वस्तुसहित आवश्यक कारबाहीका लागि विराटनगर भन्सार कार्यालयमा बुझाइने उनले बताए। नेपालबाट तस्करी गरेर चाँदी भारत पुयाउने र विभिन्न आकार दिएपछि नेपालतिरै अवैध तरिकाले ल्याउने गरिएको हुनसक्ने आशंका सशस्त्र प्रहरीले गरेको छ । विशेष गरेर सुन, चाँदी लगायतका धातुको कारोबार तिहारका बेलामा धेरै हुन्छ । तिहारलाई लक्षित गरेर चाँदीबाट बनाइएका सामग्री भारतबाट अवैध रूपमा नेपालतिर ल्याइएको हुनसक्ने सशस्त्र प्रहरी बल प्रदेश १ का प्रमुख डीआईजी कमल गिरीले बताए। चाडपर्वका बेला नेपालभारत सीमानाकाबाट हुनसक्ने अवैध धन्दा नियन्त्रण गर्न उनले सशस्त्रको विशेष टोली परिचालन गरेका छन् । निगरानी बढाउँदै नेपालभारत सीमा क्षेत्रमा उच्च सतर्कता अपनाउन विशेष टोली परिचालित छ, डीआईजी गिरीले भने, विभिन्न वस्तुको अवैध ओसारपसारलाई नियन्त्रणमा लिने जिम्मेवारी टोलीलाई छ ।"
प्रदेश १ मा राजेन्द्र राईकै नेतृत्वमा सरकार बन्ने सहमति भएको छ : नेपाल,"विराटनगर : नेकपा (एकीकृत समाजवादी) का अध्यक्ष माधवकुमार नेपालले प्रदेश १ मा पनि नेकपा (एस) कै सरकार बन्ने दाबी गरेका छन्। विराटनगर विमानस्थलमा पत्रकारहरुसँग उनले प्रदेश १ मा राजेन्द्र राईकै नेतृत्वमा सरकार बन्ने दावी गरेका हुन्। काग्रेससँग आधा आधा कार्यकालबारे केही छलफल नभएको नेपालले दाबी गरे। उनले भीम आचार्य नेतृत्वको सरकारलाई हटाउने र गठबन्धनको सरकार बन्ने स्पष्ट पारे। प्रदेश १ ओलीको अन्तिम ठाउँ भएकाले षडयन्त्र गरिरहेका बताउँदै नेपालले भने,केहि हुँदैन हाम्रै नेतृत्वमा सरकार बन्छ। सर्वोच्च अदालत र प्रधानन्यायाधीश चोलेन्द्र शमशेर जवराको विषयमा पत्रकारले राखेको प्रश्नमा नेपालले आफू राजनीतिककर्मी भएकाले राजनीतिक प्रश्न मात्र गर्न आग्रह गरे। राणालाई महाअभियोग लगाउने विषयमा प्रश्न राख्दा उनले भने,मलाई राजनीतिक प्रश्न मात्रै गर्न गर्नुस्। म आफू राजनीतिककर्मी भएकाले मेचीदेखि महाकालीसम्म अभियान सञ्चालन गर्दै आएका हुँ। प्रधानन्यायाधीशलाई महाअभियोग लगाउने प्रश्नमा उनले त्यस विषयमा छलफल नभएको जिकिर गरे। केही दिन अघि नेकपा एमालेका अध्यक्ष एव पूर्व प्रधानमन्त्री केपी शर्मा ओलीले पाँचैजना न्यायाधीशले राजीनामा दिनुपर्ने अभिव्यक्तिलाई न्यायपालिकाको स्वतन्त्र निर्णय गर्ने अधिकारमाथिको हस्तक्षेप भएको बताए। न्यायपालिकाले दुवै पटक ऐतिहासिक निर्णय गरेकाले ओलीले रिस पोखेको उनले बताए। उनले अदालतलाई सम्मान गर्न आग्रह समेत गरे। वर्तमान अवस्थामा देखिएका समस्यालाई छलफल गरेर समाधान गर्नुपर्ने उनको भनाई छ।"
दबाबमा थपिए एमाले महाधिवेशन प्रतिनिधि,"काठमाडौं : नेकपा एमालेले १०औं राष्ट्रिय महाधिवेशनमा सहभागी हुने प्रतिनिधिको संख्या बढाएर १ हजार ९ सय ९९ बनाएको छ। शुक्रबार बसेको केन्द्रीय कमिटीको बैठकले महाधिवेशन प्रतिनिधिको संख्या चार सय थपेको हो। बिहीबार बसेको स्थायी कमिटीले १ हजार ५ सय ३६ प्रतिनिधि चयन गर्ने निर्णय भएको थियो। केन्द्रीय कमिटीमा संख्या बढाउनुपर्ने सुझाव आएपछि संख्या बढाएको पार्टी प्रवक्ता प्रदीप ज्ञवालीले जानकारी दिए। उनले भूगोलमा संख्या बढ्ने बताए। भूगोलमा १ हजार १ सय ९६ संख्या तोकिएको छ। स्थायी समिति १५ सयको हाराहारीमा प्रस्ताव गरेको थियो, केन्द्रीय सदस्यबाट बढाउन सुझाव आयो, सुझावको आधारमा थपिएको हो। विधान महाधिवेशनमा भने ६ हजार प्रतिनिधि थिए। विधान अधिवेशनमा भन्दा धेरै घटाएको भन्दै बढाउन दबाब बढेको थियो। दुई हजारमा नबढ्ने गरी प्रतिनिधि बनाउने निर्णय भएको छ, केन्द्रीय सदस्य लक्ष्मण ज्ञवालीले भने, हाम्रो सुझावकै आधारमा प्रतिनिधि संख्या बढाइएको हो। बैठकले समावेशिताको आधारमा प्रतिनिधि छनोट गर्ने निर्णय पनि गरेको छ। महाधिवेशनमा महिला, दलित, आदिवासी जनजाति, मधेसी, थारू, मुस्लिमको उल्लेख्य प्रतिनिधि गराइने भएको छ। एमालेको प्रतिनिधि छनोट कात्तिक २७ मा एकै दिन हुने भएको छ। केन्द्रीय समितिको बैठकले एकै दिन प्रतिनिधिको निर्वाचन गर्ने निर्णय गरेको ज्ञवालीले जानकारी दिए। एमालेले गत कात्तिक ६ मा वडा र कात्तिक ९ मा पालिकाको एकैदिन अधिवेशन गरेको थियो। केन्द्रीय कमिटीको बैठकमा विद्युतीय मेसिनको परीक्षण गरिएको प्रवक्ता ज्ञवालीले जानकारी दिए। बाँकी वडा र पालिकाको छिट्टै अधिवेशन सक्न निर्देशन गरिएको उनले बताए। यसैबीच, एमालेको १०औं राष्ट्रिय महाधिवेशनको मूल व्यवस्थापन समितिमा रघुजी पन्त र शेरबहादुर तामाङ थपिएका छन्। केन्द्रीय समितिको बैठकले स्थायी समिति सदस्य पन्त र केन्द्रीय कार्यालय सचिव तामाङलाई थपेर मूल व्यवस्थापन समितिको संख्या २१ बाट बढाएर २३ पुर्याएको छ। एमाले प्रवक्ता ज्ञवालीले पन्त र तामाङलाई मूल व्यवस्थापन समितिमा थपिएको जानकारी दिए। समितिको संयोजक रामबहादुर थापा बादल, सहसंयोजक सुरेन्द्र पाण्डे तथा सचिव विष्णु रिमाल छन्। प्रभु साह पनि बैठकमा नेकपा भंग भएपछि माओवादी केन्द्रमा नफर्किएका प्रभु साह एमालेसँग रुष्ट रहँदै आएका थिए। शुक्रबारको केन्द्रीय समितिको बैठकमा भने साह सहभागी भएका छन्। उनको सिफारिसमा दुई जना केन्द्रीय सदस्यलाई मनोनयन गरेपछि साह बैठकमा गएका हुन्। केन्द्रीय कमिटीको बैठक थपिएका केन्द्रीय सदस्य कुन्दन कुशवाह र मोहम्मद समीरको शपथ पनि भएको छ। साह समर्थित कुशवाह र समीर थपिएको एमाले उपाध्यक्ष भीम रावल भने रुष्ट छन्। माओवादी केन्द्रबाट आएकालाई प्राथमिकता दिएको तर १० बुँदे सहमतिमा ध्यान नदिएको भन्दै उनले सहमति कार्यान्वयनको लागि बनेको कार्यदलबाट राजीनामा दिएका छन्। उपाध्यक्ष रावल कार्यदलको संयोजक थिए। एमालेमा विवाद भएको बेला नै सुदूरपश्चिमको इन्चार्जमा रावलको ठाउँमा लेखराज भट्टलाई जिम्मेवारी तोकिएको थियो। भट्ट माओवादी केन्द्रबाट एमालेमा गएका हुन्। अन्य स्थानमा १० बुँदे कार्यान्वयन भएपछि रावल स्वयं भने सुदूरपश्चिम इन्चार्जमा फिर्ता हुन सकेनन्। जसका कारण उपाध्यक्ष रावल पार्टी अध्यक्ष केपी शर्मा ओलीसँग रुष्ट भएका छन्। महाधिवेशनपछि सिधै निर्वाचन एमाले महाधिवेशन उद्घाटनपछि सिधै नेतृत्व छनोटको प्रक्रिया अगाडि बढाउने भएको छ। केन्द्रीय कमिटी बैठकले महाधिवेशनपछि निर्वाचन प्रक्रिया गर्ने निर्णय गरेको छ। महाधिवेशनको उद्घाटन नारायणी नदीको किरानामा र बन्दसत्र सौराहमा हुने तय गरिएको छ। एमालेको महाधिवेशन आगामी मंसिर १० गतेदेखि १२ सम्म चितवनमा हुन गइरहेको छ। महाधिवेशनअघिको एमालेको अन्तिम केन्द्रीय समितिको बैठक मंसिर ९ गते सौराहमा हुने प्रवक्ता ज्ञवालीले जानकारी दिए।"
"कमजोरलाई कारबाही, बलियालाई छुट","सिरहा घटना : १ गत सोमबार साँझ भारतीय सीमावर्ती बजार माडरबाट सिरहा नगरपालिका १८ का वडाध्यक्ष रामसोगारथ यादव प्रतिबन्धित लागूऔषध नाइट्रोभेटको १५ ट्याब्लेटसहित पक्राउ परे। उनी भारतीय बजार बेतौनाबाट फर्किएका थिए। उनको स १ ब ९३८ नम्बरको सरकारी मोटरसाइकलबाट लागूऔषध बरामद भयो। पक्राउ परेको १७ घण्टामा नै वडाध्यक्ष यादवलाई प्रहरीले तारिखमा छोड्यो। उनलाई हिरासतमा पनि राखिएन। घटना : २ २०७४ माघ १४ गते जिल्ला प्रशासन कार्यालय सिरहामा कार्यरत कम्प्युटर अपरेटर सरोजकुमार पासवान आफ्नो घर कर्जन्हा जाँदा साथी शीतलसँग लिफ्ट मागे। शीतल झालाई मिर्चैयाका मोहन साहसँग पैसा ल्याउन जानु थियो। दुवै मोटरसाइकलमा मिर्चैया पुगे। झाकाअनुसार मोहनको भाइले दाइ पैसा लिएर आउनु भन्दै दुईतले घरको माथि बोलाए। ४०४५ मिनेट कुरा गरेर आज पैसा भएन भन्दै फर्काएको उनले सुनाए। त्यहाँबाट फर्केको केहीछिनमै पैसा लिन आउनु बजारमा भनेर फोन आयो। उनीहरू पुन: त्यहाँ पुगे। त्यसपछि बोलाउने मान्छेको फोन अफ भयो। त्यही बेला प्रहरी आयो र खानतलासी गर्न थाल्यो। उनीहरू आश्चर्यमा परे। प्रहरीले कसैसँग फोनमा बोलेर मोटरसाइकलको सिट खोल्दा लागूऔषध भेटायो। आफूहरूलाई सुनियोजित रूपमा फसाएको र पटकपटक प्रहरीलाई भन्दा पनि कुनै सुनुवाइ नभएको उनले बताए। प्रहरीले उनीहरूलाई नियन्त्रणमा राखेर अनुसन्धान बढायो। पासवान ४३ दिनपछि अदालतमा निर्दोष सावित भएर छुटे। झा ७३ दिनमा धरौटीमा छुटे। सूचना दिने व्यक्तिमाथि अनुसन्धान गर्न माग गर्दा पनि प्रहरीले वास्ता गरेन। दोषी नहुँदा पनि भएको जागिर पनि गुमाएँ, सरोज पासमानले भने, फसाउनेलाई प्रहरीले कारबाही पनि गरेन। यसैगरी, २०७८ भदौमा रौतहटमा पत्रकार मोजिबुल्लाहलाई लागूऔषध राखिदिएर फसाइएको प्रकरणमा प्रहरीकै संलग्नता देखिएको थियो। उनको मोटरसाइकलमा लागूऔषध राखिदिँदै गरेको सीसी टीभी फुटेज सार्वजनिक हुँदा पनि प्रहरीले थप अनुसन्धान गरेर फसाउनेलाई पक्राउ नगरेसम्म छाडेको थिएन। तर, लागूऔषधसहित पक्राउ परेका वडाध्यक्षलाई प्रहरीले एकदिन नबित्दै सुटुक्क छाडेको छ। प्रहरी अधिकृतहरूका अनुसार वडाध्यक्ष यादवको हकमा उनी निर्दोष हुन सक्ने आधार संकलन नगरी प्रहरीले छाडेको देखिएको छ। लागूऔषध बरामद भएपछि यसरी छोड्न नमिल्ने उनीहरूको भनाइ छ। लागूऔषध राखिदिएर निर्दोष व्यक्तिलाई फसाइएको घटना पनि सार्वजनिक नभएका होइनन्। तर वडाध्यक्ष यादवको प्रकरणमा चाहिँ उनलाई छाड्न हतार गर्नु रहस्यमय भएको उनको दाबी छ। वडाध्यक्षको मोटरसाइकलमा लागूऔषध राखिदिएको हुन सक्ने विभिन्न कारण रहेको बताउँदै अनुसन्धान जारी रहेको सिरहा प्रहरी प्रवक्ता तथा डीएसपी सुवास बुढाथोकीले सुनाए। हिरासतमा राखेर वा नराखेर दुवै तरिकाले अनुसन्धान गर्न मिल्छ, लागूऔषधको धेरै परिमाण पनि होइन। त्यसैले छाडिएको हो, उनले भने बरामद भएको लागूऔषध र मोटरसाइकल प्रहरीमै रहेको छ। प्रहरीले यसअघिको घटनाहरूमा थोरै मात्रामा लागूऔषधसहित पक्राउ परेको व्यक्तिलाई कारबाहीका लागि अनुसन्धान गर्न हिरासत राखिन्थ्यो। वडाध्यक्षको घटनामा लागूऔषध वडाध्यक्ष यादवको हो कि होइन भन्ने पनि पुष्टि नभएको प्रहरीले तर्क गर्दै आएको छ। प्रहरीका अनुसार यादवको साथबाट बरामद भएको होइन, पार्किङ गरेको मोटरसाइकलमा थियो। अर्कोले दिएको भन्ने दाबी गर्छन्। तर, अधिकांश लागूऔषध घटनामा आरोपितहरूको सवारी साधनबाटै बरामद भएको देखिन्छ। उनीहरूलाई भने कारबाही गरेको छ। जिल्ला प्रहरी कार्यालय सिरहाका एसपी हीराबहादुर पाण्डेले सूचना दिने व्यक्तिमाथि समेत प्रश्न उठाएका छन्। सशस्त्र प्रहरी जवान यादवलाई सूचना दिने व्यक्ति पंकजकुमार यादव भएको र उनको सीआरएस अभिलेख हेर्दा एकपटक डाँका र दुईपटक अभद्र व्यवहार कसुरमा पक्राउ भई अभियोजन भएकाले उनको चालचलन सन्तोषजनक देखिएन, उनले भने, सूचना दिने व्यक्ति हालसम्म कार्यालयको सम्पर्कमा पनि नआई फोन स्विच अफ गरेर फरार भएको छ।"
"पाकिस्तानको लय कायमै, तेस्रो खेलमा लगातार जित",दुबई : जारी टी२० विश्वकपमा पाकिस्तानले लय कायमै गरेको छ। आफ्नो तेस्रो खेलमा लगातार जित निकाल्दै लय कायम गरेको हो। शुक्रबार राति सम्पन्न खेलमा पाकिस्तानले अफगानिस्तानलाई ५ विकेटले पराजित गरेको हो। युएईको दुबई अन्तर्राष्ट्रिय क्रिकेट मैदानमा भएको खेलमा अफगानिस्तानले टस जितेर ब्याटिङ रोज्दै पाकिस्तानलाई १४८ रनको विजय लक्ष्य दिएको थियो। सो लक्ष्य पाकिस्तानले १९ ओभरमा ५ विकेट गुमाउँदै भेट्टायो। पाकिस्तानलाई जित दिलाउन कप्तान बाबर अजामले महत्वपूर्ण अर्धशतकीय पारी खले। उनले ४७ बलको सामना गर्दै ५१ रन जोडे। टप अर्डका ब्याटसमेनले मध्यम ब्याटिङ गरेको पाकिस्तानका लागि छैठौँ क्रममा आएका असिफ अलीले भने विष्फोटक ब्याटिङ गर्दै टोलीलाई जित दिलाए। उनले ७ बलमा ४ छक्का हिर्काउँदै २५ रन बनाए। त्यस्तै फकर जमानले ३० रनको योगदान गरे। अफगानिस्तानका लागि रशिद खानले २ तथा मुजिब उर रहमानले १ विकेट लिए। त्यस्तै मोहमद नाबी र नवीन उलहकले समान ११ विकेट हात पारे। यसअघि ब्याटिङ गरेको अफगानिस्तानले निर्धारित २० ओभरमा ६ विकेट गुमाउँदै १४७ रन बनाएको थियो। उसका लागि कप्तान नाबी र गुल्बादिन गैबले समान ३५३५ रन जोडे। टप अर्डरका ब्याटसमेनले भने उल्लेख्य रन बनाउन सकेनन्। अफगानिस्तानलाई मध्यम स्कोरमै समेट्न पाकिस्तानका लागि इमाद वासिमले २ विकेट लिए। त्यस्तै शहीन शाह अफ्रिदीले १ विकेट लिए।
गाउँ सम्झाउने फुटुक पर्व,"आगोमा बालेको घिउ र तेलको धुवाँ (राप) ले गुम्बाको धुरी नाघेमा शुभ हुने वालुङ जातिमा धार्मिक विश्वास छ। ताप्लेजुङको उत्तरी ओलाङ्चुङगोलामा अहिले बेग्लै रौनक छ। घर र गुम्बा सजाइएका छन्। बाटो सफा पारिएको छ। अन्य स्थानमा दसैं सकिएर तिहारको स्वागत गर्ने तयारी हुँदा यहाँ भने फुटुक पर्वको रौनक छ। देशभित्र मात्रै नभई विदेशमा रहेका वालुङ समुदायका नागरिक पनि अहिले ओलाङ्चुङगोला पुगेका छन्। फुटुक वालुङ समुदायले मनाउने सबैभन्दा ठूलो पर्व हो। १० वर्षे जनयुद्धलगायतका राजनीतिक परिस्थिति र विभिन्न महामारीका कारण मौलिक पर्व तथा जात्राहरू धेरै मासिए। कोरोना महामारीले मनाउने शैली परिवर्तन गर्यो। तर जस्तोसुकै परिस्थितिमा पनि ताप्लेजुङको उत्तरी ओलाङ्चुङगोलामा मात्रै बसोबास गर्ने वालुङ समुदायले मनाउने फुटुक पर्व रोकिएन। गत वर्ष कोरोना महामारीको परिस्थितिमा समेत स्वास्थ्य सुरक्षाका मापदण्डको पालना गर्दै मनाइएको पर्व यस वर्षसमेत सुरु भएको छ। पर्व मनाउन गाउँ छोडेर अन्यत्रै कर्मथलो बनाएका वालुङ समुदायका स्थानीय फर्किएका छन्। पूर्वराज्यमन्त्री याङ्किला शेर्पालगायतको टोलीसमेत यो वर्ष पर्व मान्न ओलाङ्चुङगोला पुगेको छ। पर्व मनाउनको लागि टाँसी वालुङको संयोजकत्वमा चाडपर्व सञ्चालन समिति नै गठन गरिएको छ। समितिले समुदायको यो मात्रै नभई सबै मौलिक परम्परागत चाडपर्वलाई सञ्चालन गर्ने गरेको वडाध्यक्ष छेतेन वालुङ बताउँछन्। प्रत्येक वर्षको दसैंको कोजाग्रत पूर्णिमापछिको पञ्चमी तिथिदेखि तिहारको औंसी (लक्ष्मी पूजा) को दिनसम्म मनाइने यो पर्व वालुङ समुदायको विशेष पर्व हो। पर्वको अवधिभर हरेक दिन मध्यरातिदेखि लामाले पूजापाठ गर्छन् र देव नृत्यसमेत देखाउने गरिन्छ। निरन्तर आगोमा घिउ र तेल जलाउँदै पूजापाठ गर्ने चलन रहेको यस पर्वमा आगोमा बालेको घिउ र तेलको धुवाँ (राप) ले गुम्बाको धुरी नाघेमा शुभ हुने वालुङ जातिमा धार्मिक विश्वास छ। फुटुक पर्वको पछिल्लो तीन दिनलाई विशेष दिनका रूपमा लिइन्छ। सो समयमा पर्व सञ्चालन भएको गुम्बा परिसरमा पाल तथा अस्थायी छाप्रा बनाएर बस्ने गरिन्छ। प्रत्येक रात विभिन्न किसिमका देवनृत्य (देवता नाच) प्रदर्शनसहित पर्वको समापन गर्ने प्रचलन रहेको फक्ताङ्लुङ गाउँपालिकाका प्रवक्तासमेत रहेका छेतेन भोटेले बताउँछन्। उनका अनुसार पर्वमा सहभागी लामाहरूले देवता र राक्षसको मुखुन्डो लगाएर देवता तथा राक्षसबीचको युद्धको अभिनय गरी नृत्य देखाउने गरिन्छ। यसबेला भाकल गरे मनोकांक्षा पुरा हुने विश्वास छ। पूजा हुने समयमा नेपालका विभिन्न स्थान, तिब्बत र ओलाङ्चुङगोलामा जन्मेका अमेरिकालगायतका विभिन्न देशमा बस्दै आएकाहरूको पनि उपस्थिति हुन्छ, स्थानीय तेन्जिङ वालुङ भन्छन् त्यसबेला विशेषगरी सन्तान नहुने दम्पती, घरमा स्वास्थ्य समस्या भएका परिवार, पशुपालनमा समस्या भएकाहरूले भाकल गर्ने चलन छ। र त्यो मनोकांक्षा पूरा हुने विश्वास पनि छ। पर्वको अन्तिम दिन मुख्य लामाले दिनको समयमा देवनृत्य देखाएर रातमा आगोको ज्वाला गुम्बा कटाएसँगै विधिवत् रूपमा पर्व सकिएको औपचारिक घोषणा हुन्छ। आगोको ज्वाला गुम्बाको धुरी कटाउँदा सहभागीहरू धेरै खुसी देखिन्छन्। ज्वाला कटेपछि गाउँमा कुनै विनाश हुँदैन र महामारी तथा अनिकाल र कुनै समस्या नआउने जनविश्वास छ। काम विशेषले बाहिर गएकाहरू सकभर यो पर्वमा गाउँ फर्कन्छन्। यहाँ देवता र राक्षसबीचको युद्ध झल्कने नृत्य हुन्छ। युद्धमा देवताको जित अर्थात् धर्म गर्नेको जित हुन्छ र अधर्म गर्ने राक्षसलाई संकेत गर्दै पराजित हुन्छ। नृत्यको मुख्य सन्देश अधर्म गर्नु हुँदैन अर्थात् सधैं सत्यको जित हुन्छ भन्ने हो। लामाले मुखुण्डो र भेषभूषा लगाएर नृत्य गर्छन्। मानिस पालमा बस्नुको कारण लामाको नृत्य हेर्न र हेरेपछि मात्रै लामाबाट आशीर्वाद पाइन्छ भन्ने हो। फुटुक पर्व अझ केटाकेटीका लागि रमाइलो हुन्छ। किनकि पर्वको अवसर पारेर अभिभावकले छोराछोरीलाई नयाँ कपडा फेरिदिने चलन छ। मीठो मसिनो बनाएर खान्छन्खुवाउँछन्। ओलाङ्चुङगोलामा ४ सय ६३ वर्षे दिकीछोलिङ छ। सोही गुम्बा परिसरमा मनाइने यस पर्वको धेरै विषेशता छन्। पूजापाठको समयमा प्रमुख लामा गुरुको आदेशबमोजिम बस्तीका प्रत्येक घरबाट खाद्य सामग्री संकलन गरिन्छ। जसले सामाजिक एकताको सन्देशलाई समेत बोकेको छ। पहिलेपहिले गाउँका सबै मिलेर रकम संकलन गरेर पर्व मनाउने चलन थियो। प्रवक्ता छेतेनले भने अहिले चाहिँ ओलाङ्चुङगोलामा जन्मिएर देश तथा विदेशमा कर्मथलो बनाएर बसेका स्थानीयले प्रायोजन गर्ने गरेका छन्। यस वर्षको पर्वमा समेत बेलायतबाट याङ्ला रुइत, पेम्बा फुटी, फोमोलालगायतले आर्थिक सहयोग गरेका छन्। गत वर्ष कोरोना महामारीको समयमा पनि फुटुक पर्व मनाइएको थियो। गत वर्षको फुटुकमा उत्तरी नाका बन्द गरिएकाले चीनको स्वशासित क्षेत्र तिब्बतबाट पाहुना आउन सकेका थिएनन्।"
५० करोड लगानीमा होटल गोरखा गार्डेन,"गोरखा : गोरखामा ५० करोड लगानीमा होटल गोरखा गार्डेन निर्माण भएको छ। ठूलो लगानीमा थ्री स्टार स्तरको होटल निर्माण गरिएको गोरखामा यो पहिलो पटक हो। भरतपुर गार्डेनको शृंखलाको रूपमा गोरखा गार्डेन होटल निर्माण गरिएको गोरखा गार्डेन होटल प्रालिका अध्यक्ष ऋषिराम पौडेलले बताए। भरतपुर गार्डेन रिसोर्टको ६० प्रतिशत र गोरखा र चितवनका अन्य केही व्यवसायीको गरी ४० प्रतिशत लगानीमा रिसोर्ट तयार भएको छ, अध्यक्ष पौडेलले भने, नेपालको इतिहासमा गोरखा चर्चित छ। त्यसैले यहाँ राम्रो होटल सञ्चालन भयो भने यहाँको पर्यटन विकासमा योगदान हुन्छ भन्ने ठानेर होटल निर्माण गरेका हौं। भरतपुर गार्डेन रिसोर्टका व्यवसायीले गोरखामा होटल सञ्चालन गर्ने योजना २०७२ सालदेखि बनाएका उनले बताए थिए। गोरखनाथ, गोरखकाली, मनकामनाको तीर्थ गर्न, गोरखा दरबार, लिगलिगकोट दरबारलगायतका ऐतिहासिक स्थलको अवलोकन गर्न तथा मनास्लु क्षेत्रको पदयात्रा गर्न आउने पर्यटकलाई होटलले सेवा दिने उनले बताए। स्तरीय सेवा दिने होटल बनेपछि जिल्लामा स्तरीय पर्यटक आउने विश्वास उनले व्यक्त गरे। गोरखा गार्डेन होटलमा ४६ वटा रुम छन्। १ सय २५ जनासम्म होटलले सहज रूपमा राख्न सक्ने प्रालिका अध्यक्ष पौडेलले बताए। दुईवटा स्विट रुम, १० वटा सुपर डिलक्स रुम र ३४ वटा डिलक्स रुम रहेको छ। होटलले विदेशी पाहुनालाई केन्द्रित गर्ने र यस क्षेत्रमा हुने ठूला सेमिनार, गोष्ठी सञ्चालकलाई सेवा दिने पनि रणनीति बनाएको छ। चितवन, पोखरा, बन्दीपुर र मनास्लु क्षेत्रमा आउने पर्यटकलाई हामी होटलसम्म एक, दुई रात ल्याउने योजना बनाएका छौं, अध्यक्ष पौडेलले भने। होटलले ४० प्रतिशत भने आन्तरिक पर्यटकलाई सेवा दिने लक्ष्य लिएको छ। २०७३ फागुनदेखि होटलले प्रक्रिया सुरु गरी निर्माण आरम्भ गरेको थियो। कोभिडका कारण हामीले छिटो काम गर्न सकेनौं, उनले भने, कोभिडले गर्दा करिब १० करोड लागत बढ्यो। निर्माणका लागि डेढ वर्ष ढिलो हुँदा थपियो। मंसिर १ गतेदेखि पाहुना राख्न सुरु गर्ने तयारी होटलको छ। औपचारिक शुभारम्भको मिति भने तय हुन बाँकी रहेको प्रालिले जनाएको छ। १५ रोपनी क्षेत्रफलमा रहेको होटलमा गार्डेन, साना ठुला गरी चारवटा हलहरू रहेका छन्। दुई सय जना अट्नेदेखि साना मिटिङ हल पनि होटलमा छन्। बिहे, पार्टीका लागि पनि उपयुक्त हुनेछ। होटल निर्माणको काम अन्तिम चरणमा पुगेको छ। अहिले आन्तरिक डेकोरेसनको काम भइरहेको अध्यक्ष पौडेलले बताए।"
अमेरिकाको रैथाने माछा मोरङको खोलामा !,"विराटनगर : मोरङमा पहिलो पटक अनौठो प्रजातिको माछा भेटिएको छ। धनपालथान गाउँपालिकाको दादरबेरियास्थित लोहन्द्रा खोलामा लगभग पाँच सय ग्राम तौलको सकरमाउथ क्याट फिस फेला परेको हो। स्थानीयले खोलामा माछा मार्ने क्रममा गत बुधबार दिउँसो फेला पारेपछि घरमा लगेर राखेका थिए। बचाउन मुस्किल परेसँगै पुनः माछालाई स्थानीयले खोलामै छाडिएको पाइएको डिभिजन वन कार्यालय मोरङका अधिकृत प्रमेश्वर पासवानले बताए। उनका अनुसार यो माछाको वैज्ञानिक नाम हाइपोस्टोमस प्लेस्कोटोमस हो। नयाँ प्रजातिको माछा मोरङमा पहिलो र नेपालमा भने दोस्रो पटक भेटिएको उनको भनाइ छ। सन् २०१८ मे १२ मा धनुषाका हेमनारायण यादवको पोखरीमा पहिलो पटक यो माछा भेटिएको जानकारी पासवानले दिए। उनका अनुसार यो माछा अमेरिकाको भने रैथाने प्रजातिभित्र पर्छ। पछिल्लो समय यसलाई केही मुलुकले एकोरियममा सजावटका लागि राख्न थालेको उनको भनाइ छ। सजावटकै लागि सन् १९९० मा एसिया, युरोप, चीन र बंगलादेशमा यो माछा भित्र्याइएको विज्ञहरूले बताएका छन्। खानका लागि अयोग्य मानिने यसलाई आयूसीएन (अन्तर्राष्ट्रिय प्रकृति संरक्षण संघ) ले भने संकटापन्न जीवको सूचीमा राखेको छ। सजावटका लागि लगिएको माछा चीनको नदीहरूमा फैलिएको बताइन्छ। यो माछा कसरी नेपालमा आइपुग्यो भन्ने बारेमा अध्ययन एवं अनुसन्धान भइरहेको जानकारी वन अधिकृत पासवानले दिए। उनका अनुसार यो सहजै नेपालमा पाइने प्रजातिको माछा हैन। मिचाहा प्रजातिको यो माछा खान योग्य छैन। यसको प्रवेशले नदी प्रणालीमै ठूलो असर गर्छ, उनले भने, खाइदिने र मारिदिने गर्ने भएकाले नेपालका नदीमा पाइने रैथाने माछा नै लोप हुने खतरा रहन्छ। यो माछा जुनसुकै ठाउँको पानीभित्र बस्न सक्ने अवस्थाको हुन्छ। अधिकृत पासवानका अनुसार मिचाहा प्रजातिकै भएका कारण यसले रैथानेको बासस्थान, प्रजनन र विकासलाई धेरै ठूलो असर गर्छ। माछाविज्ञ दीपनारायण साह नेपालमा नपाइने यो माछा कसरी यहाँसम्म आइपुग्यो भन्ने पत्ता लगाउन अध्ययन एवं अनुसन्धान आवश्यक रहेको बताउँछन्। यसले आफ्नो संख्या बढाउने र अरू रैथाने माछालाई खाने तथा शरीरमा भएको काँडाले हानेर मारिदिने गर्छ। माछाका भुराहरू पनि सबै सखाप बनाइदिन्छ, उनले भने, नेपालमा पाइने स्थानीय प्रजातिका माछाका लागि यो ठूलो शत्रु हो। नेपालको नदीमा देखा पर्नु भनेको रैथाने प्रजातिका लागि निक्कै हानिकारक एवं खतरनाक मानिन्छ। नेपालमा रैथाने माछाको संख्या वृद्धिको निक्कै ठूलो बाधक मानिने भएकाले पनि यसका बारेमा गहिरो खोज तथा व्यवस्थापन आवश्यक रहेको साहले बताए। उनका अनुसार पानीभित्रको जमिन मुखले जोतिरहने यो माछाको बानी हुन्छ। जसका कारण पानीको भित्री सतहमा पाइने घाँसहरू (वनस्पति) लोप एवं नष्ट हुन सक्ने साहको भनाइ छ। मुखले जोतेर रैथाने माछालाई आवश्यक पर्ने पानीभित्रको वनस्पति मारिदिने उनको भनाइ छ। यो माछा नदी प्रणाली नै नष्ट गरिदिने प्रजातिको हो। पानीको भौतिक र रासायनिक गुणसमेत परिवर्तन गरिदिन्छ, माछाविज्ञ साह भन्छन्, उपयुक्त वातावरण नै नष्ट हुने भएपछि रैथाने माछाको संख्या पनि बढ्दैन। संख्या नबढ्दा र भएकालाई पनि यसले खाइदिने हुँदा रैथाने माछा लोप हुन्छ। आवश्यक पर्ने पानीको वास्तविक गुण र उचित वातावरण नै नष्ट गरिदिने हुँदा यो प्रजातिको माछा रैथानेका लागि शत्रु मानिने साहको भनाइ छ। उनका अनुसार माछापालन भएको पोखरीभित्र यसको प्रवेश भएमा पालिएका सबै माछा स्वाहा बनाइदिन्छ। यो माछाले शरीरमा भएको काँडाले पानीको जीवमा आश्रित चरालाई समेत मारिदिने उनले बताए। नेपालको नदी प्रणाली, रैथाने माछा र पानीको जीवमा आश्रित चराको संरक्षणमा यो माछाका कारण चुनौती थपिने माछाविज्ञ साहको भनाइ छ।"
टिकटकले जन्माएको सेल्फी रोड,"स्मार्ट फोन हातहातमा छ। कोही टिकटक बनाउने त कोही सेल्फी लिन मस्त छन्। अर्को व्यक्तिले के गर्दैछ भन्ने भन्दा पनि आफ्नो फोटो र टिकटक कसरी राम्रो बन्छ भन्ने सुरमा देखिन्छन् सबैजना। यो दृश्य हो पूर्वपश्चिम राजमार्गअन्तर्गत मोरङको पथरी शनिश्चरेस्थित जंगलभित्रको कालोपत्रे सडकको। जुन स्थान अहिले सेल्फी रोडका नामले चर्चित छ। दायाँबायाँ सालका रूख, रूखको फेद रातो र सेतो रंगले सुन्दर पारिएको यो ठाउँलाई कालोपत्रे सडकले आकर्षण बढाएको छ। यही आकर्षणले गर्दा युवाको ध्यान तानियो र एक किलोमिटर कालोपत्रे सडक सामाजिक सञ्जालमा भइरल बन्यो। यहाँ अहिले राम्रो फोटो र टिकटक बनाउने र भाइरल बन्ने दाउ युवायुवतीमा भेटिन्छन्। युवायुवतीले आफूलाई भाइरल गराउन खोज्दाखोज्दै ठाउँ चर्चित बन्यो। अहिले सामाजिक सञ्जालमा चर्चित बनेका मात्रै होइनन् कलाकार पनि फोटो खिच्नकै लागि यो ठाउँ पुग्छन्। पछिल्लो समय म्युजिक भिडियो छायांकन गर्ने एउटा गन्तव्य पनि सेल्फी रोड बनेको छ। कुन स्थान के कारणले चर्चित बन्छन् टुंगो नहुने रहेछ, यो स्थान अहिले फोटो खिचेर चर्चामा आयो, पथरी शनिश्चरेका स्थानीय रामकुमार सुनुवार भन्छन् अहिले पर्यटकीय क्षेत्र बनेको छ। अहिले पूर्वपश्चिम राजमार्गमा यात्रा गर्ने यात्रुसमेत केही समय सवारी रोकेर यहाँ केही समय रमाउने गर्छन्। प्रदेश १ का तराईका जिल्लाका नागरिक त यो स्थानमा सबै आए होलान्, टिकटकका स्टर भन्नेहरू त यो ठाउँ खोज्दै विभिन्न जिल्लाबाट आएका छन्, यस्तै स्थानमा चट्पटे व्यापार गर्ने स्थानीय मञ्जु लिम्बू बताउँछिन्। उनका अनुसार यो स्थानमा विभिन्न स्थानबाट दैनिक पाँच हजारसम्म नागरिक पुग्ने गरेका छन्। अहिले यस स्थानमा घोडाले तान्ने बग्गी पनि सञ्चालन छ। बग्गीमा चढेर घुम्न बालबालिका र बृद्धबृद्धासमेत पुग्छन्। जब कोरोना महामारीका कारण लकडाउन भयो अनि यो क्षेत्रको पहिचान भएको हो। लकडाउनको समयमा आसपासका स्थानबाट फाट्टफुट्ट पुग्ने व्यक्तिले हालेको फोटो र भिडियोकै कारण यो स्थान चर्चामा आएको हो। जंगलभित्रको एक किलोमिटर सडक पथरी शनिश्चरे नगरपालिका२ स्थित बोक्रे चोक जान बनाइएको थियो। फोटो, भिडियोमा जंगल र सडक आकर्षक देखिन्छ। पूर्वपश्चिम राजमार्ग नजिकै भएकाले पुग्न पनि सजिलो भएकाले यो स्थान चाँडै चर्चामा आएको हो। सुनसान जंगल, बीचमा चौंडा पिच सडक, भिडियो र फोटोमा पनि दृश्य राम्रो देखिने भएकाले मैले धेरै टिकटक भिडियो यो स्थानमा पुगेका बनाएको छु, मोरङ विराटनगरकी सञ्जु श्रेष्ठ भन्छिन्। अहिले निजी सवारीमा यो बाटो भएर हिँड्नेहरू यो स्थानमा पुगेर फोटोभिडियो खिचेर मात्रै हिँड्ने गरेको श्रेष्ठ बताउँछिन्। सामाजिक सञ्जालमा फोटो र भिडियो हालेकै कारणले गर्दा यो स्थान चर्चित बनेको उनी पनि बताउँछिन्। यो सडकमा दर्जनौं नेपाली तथा भोजपुरी गीतहरूको छायांकन भइसकेको छ। यसैले दर्जनौं स्थानीयमा रोजगारीसमेत सिर्जना गरेको छ। सडकका छेउछाउमा आइसक्रिम, चियानास्ता, चटपटे र ममः चाउमिनको व्यापार फस्टाएको छ। एउटै व्यापारीले भने पनि यहाँ दैनिक ४ देखि ५ हजार रुपैयाँसम्मको व्यापार गर्छन्। हाल चौतारी सामुदायिक वनले पर्यापर्यटन क्षेत्रको रूपमा उक्त सडकलाई विकसित गर्ने योजना अघि सारेको छ। अत्यधिक चाप र भीडभाड बढेपछि अहिले सामुदायिक वनले फोहोरमैला बिसर्जनका लागि सडक छेउमा कन्टेनर राखिदिएको छ। यसको सबै क्षेत्र सामुदायिक वनभित्र पर्छ। सामाजिक सञ्जालकै कारण यो ठाउँको प्रचारप्रसारमा सहयोग पुगेको पथरी शनिश्चरे नगरपालिकाका प्रमुख दिलीपकुमार राईको विश्लेषण छ। उनी सो ठाउँलाई आन्तरिक पर्यटकीय गन्तव्यको रूपमा विकास गर्न सडकमा बत्ती जडान गर्ने, बस्ने ठाउँहरूको व्यवस्था गर्ने तथा पर्यटन पूर्वाधारहरूको निर्माण कार्यमा तीव्रता दिइने योजना रहेको बताउँछन्।"
कतारमा मिनी नेपाल,"कतारमा नेपालीपन झल्किने पोसाक मात्रै छैनन्, नेपाली स्वादले पनि आफ्नो बजार विस्तार गर्दैछ। कतारी मरुभूमिमा नेपाली ढिँडो भेटिन थालेको छ। नेपाली बाँसको तामाको अचार, गुन्द्रुक र भटमासको स्वाद कतारी थालमा चाख्न पाइन्छ। जिज्ञासाले प्रश्नतर्फ लैजान्छ, प्रश्नले उत्तरतर्फ। कतार आएपछि कतार प्रवेश गर्ने पहिलो नेपाली को होला ? थाहा पाएँ, नेपालको तराई क्षेत्रका रहेछन्। उनी अरबी र उर्दू भाषामा पोख्त थिए रे। त्यहाँको औकाफ तथा इस्लामिक मामिला मन्त्रालयमा कार्यरत रहेका थिए भन्ने सुनें। अर्को भनाइअनुसार पहिलो पटक सन् १९८२ मा दुईजना नेपाली कतार प्रवेश गरेका थिए जसमध्ये एकजना पूर्वी नेपालका राई थरका र अर्का तराईको धनुषा जिल्लाका मुस्लिम थिए तर राहदानी परिवर्तन गरी। राई त्यहाँको पहिलो पाँचतारे होटेल सेराटनमा कार्यरत थिए भने धनुषाका अर्का नेपाली मासु काट्ने काम गर्थे भन्ने पनि थाहा पाएँ। दोस्रो चरणमा कतारी भूमिमा पाइला टेक्ने नेपाली तनहुँका रफिक मियाँ थिए, जो सन् १९८६ मा कतारको गृह मन्त्रालयमा सामान्य कामदारको रूपमा भित्रिएका थिए। उनीसँग स्याङ्जाका अमिर हाम्जा, जब्बार दिन मियाँ, चितवनका रियाजुदिन मियाँ, तनहुँ थप्रेकका ऐयुव खान, तनहुँकै चतुर मोहम्मद पनि पर्छन्। उनीपश्चात् तनहुँकै करिम मियाँ, जाफर मोहम्मद, असुरद्दिन मियाँ, दुलेगौंडाका दिन मोहम्मद मियाँ र सहाबुद्दिन मियाँ तथा कास्की बूढीबजारका सुकबहादुर गुरुङले कतार प्रवेश गरेका थिए। जसलाई कतार यति प्यारो लाग्यो कि धर्म परिवर्तन गरी मुस्लिम भएका थिए सुकबहादुर। त्यसैताका कतार प्रवेश गर्ने पोखराका रुक्नुद्दिन मियाँ र हजरत अली मियाँ पनि पर्छन्। तेस्रो चरणमा कतार प्रवेश गर्ने नेपालीमध्ये चितवनका मञ्जुर अहमद मियाँ, गोरखाका अताउल्लाह खान, चितवनका अलिम मियाँ, अजिम मियाँलगायत पर्छन्। जो कतार सरकार गृह मन्त्रालयअन्तर्गतको हारिस अल मुन्साअत् (हन्दसा) मा सुरक्षा गार्डको काममा कृष्ण गुरुङ नामक व्यक्तिको सहयोगमा काठमाडौंबाट भारत हुँदै कतार पसेका थिए। चौथो चरण सन् १९८८ मा कतार प्रवेश गर्ने चितवनका कलामद्दिन, स्याङ्जाका गुल्जार, पोखरा मियाँपाटन कुडहरका लिला, मक्बुल मियाँ, बुटवलका अनवरदिन मियाँ पर्छन्। त्यसपछि पनि विभिन्न कामका लागि नेपालीको कतार प्रवेशको सिलसिला चलिरह्यो। जस्तै बलदिया र टेक्स्टायल, गार्मेन्ट्समा नेपाली कतार भित्रिन थाले। यीलगायत तराई क्षेत्रका धेरै नेपाली कपडा सिलाउने काममा आएर आफ्नै व्यवसाय सञ्चालन गरे, कतारमै घरजम गरी बसेका छन्। त्यतिबेलाको कतार कस्तो थियो ? यहाँ यत्रा बिल्डिङ थिएनन्, गाउँजस्तो थियो। सुरुमा आउँदा काठमाडौं ठूलो दोहा सानो लाग्थ्यो, उनीहरूले सुनाए। त्यतिबेलाको दोहामा सानासाना झुपडी र दलिन निकालेका घर थिए रे। अन्य अरब मुलुकका अन्य नागरिकहरू पनि सामान्य काम गर्थे रे। अरब मुलुकका अन्य नागरिक र इरानीहरू ठेलागाडामा सामान बोक्थे रे। भनिन्छ दोहाको पहिलो रेस्टुरेन्ट बिस्मिल्लाह हो। अहिले पनि त्यो त्यहाँको पर्यटकीय बजार सुक वाकिफमा रहेको छ। आप्रवासीले इरानी मार्केट भनेर चिन्ने सुक वाकिफ कतारकै नमुना व्यापारिक स्थलको रूपमा रहेको छ। किनभने त्यहाँ काम गर्ने अधिकांश कामदार इरानी थिए। सुक वाकिफमा अहिले पनि त्यो बिस्मिल्लाह रेस्टुरेन्ट छ। जब त्यो पहिलो रेस्टुरेन्ट कतारमा खुल्यो, कतारीहरू यहाँ मीठोमीठो खान पाइन्छ भनेर हेर्न आउँथे रे। यस्तो रे र अरेको कथा सुनाउने नेपाली धेरै भेटिन्छन् तर मलाई भने यो कथा कतारको पुराना इलेक्ट्रोनिक व्यवसायी तथा जम्बो इलेक्ट्रोनिक्सका संस्थापक जसिम मोहम्मद सुलैमानले सुनाए। र, आज पनि तीमध्ये केही कर्मठ हातहरू कतार बनाउन पसिना बगाइरहेका छन्। यतिबेला नेपालीको तेस्रो पुस्ता कतार बनाउन तल्लीन छ। कहिलेकाहीं लाग्छ, म नेपालमै छु। नेपाली भाषा र नेपालीपन कतारको एयरपोर्टदेखि नै सुरु हुन्छ। यो मरुभूमिमा एक नेपाली अरू नेपालीसँग मस्त नेपाली भाषामा कुरा गर्न पाउँदा म आनन्दित हुन्छु। नेपालीमै ए सुन्नुस् त, यता आउनुस् त भन्न पाउँदा, मेरो देशको टोपी लगाएर म सानले हिड्दा र नेपाली परिकार खाँदा म कतारमा छु झैं लाग्दैन। अध्यागमन भिसाले मात्र ए यो कतार हो है जस्तो लाग्छ। सन् २००७ को तथ्यांकका अनुसार कतारको कुल जनसंख्यामा १० प्रतिशत नेपाली थिए। हालको तथ्यांकअनुसार कतारमा कतारी नागरिकको संख्या तीन लाखभन्दा बढी छ। कतारीभन्दा भारतीय नागरिक ३४ प्रतिशत बढी छन्। त्यसपछिको ठूलो संख्या नेपालीकै हो। कतारमा रहेका अधिकांश नेपालीले सामान्य जीवनयापन गर्छन्। आर्थिक समस्याका कारण जन्मभूमि र आफन्तबाट छुट्टिएर सात समुद्रपारिको आँगनमा बाध्यतावश पुगेका नेपालीको जीवनयापन सामान्यदेखि असामान्यसम्म देख्न सकिन्छ। प्रचण्ड गर्मीमा जोखिमपूर्ण काम गरी परिवारको लालनपालन, शिक्षादीक्षा एवम् अन्य व्यावहारिक दायित्व बोकेर कतारी भूमि पसेको हुँदा अधिकांश नेपालीको जीवनमा तडकभडकको सामान्य छनक पनि पाइँदैन। निरन्तरको काम र आकर्षक आम्दानी नभएकाले विलासी जीवन स्वैरकल्पना मात्र हुन पुग्छ। कतारका अधिकांश नेपालीको जीवनशैली सादगीपूर्ण छ। समस्यालाई हाँसोले जित्ने नेपाली पारा मरुभूमिमा पनि प्रस्ट देखिन्छ। कोही नेपाली व्यवसायमा छन् त कोही राम्रो कम्पनीको आकर्षक पदमा जागिरे छन्। केही सय नेपाली कतारमा सपरिवार बस्दै आएका छन्। केही नेपालीको जीवनशैली उच्चकोटीको छ। चमत्कारी समृद्धि हासिल गरेको कतार सम्पन्न वर्गका लागि युरोप र अमेरिकाभन्दा कम सुविधा छैन। त्यस्तो जीवन जिउने नेपालीको संख्या दिनानुदिन बढ्दै गएको छ। बढीजसो नेपाली कामदार अदक्ष हुन्छन्। कतारमा सबैभन्दा ठूलो रोजगारीको क्षेत्र निर्माण भएकाले अधिकांश नेपाली त्यसमै कार्यरत छन्। कतारमा नेपाली नपुगेको ठाउँ सायदै होला। ससाना चिया पसलदेखि ठूला सपिङ सेन्टरसम्म नेपालीमै बोले पनि फरक पर्दैन। कतारमा नेपालीपन झल्किने पोसाक मात्रै छैनन्, नेपाली स्वादले पनि आफ्नो बजार विस्तार गर्दैछ। कतारी मरुभूमिमा नेपाली ढिँडो भेटिन थालेको छ। नेपाली बाँसको तामाको अचार, गुन्द्रुक र भटमासको स्वाद कतारी थालमा चाख्न पाइन्छ। जुमारात कतारको रमाइलो रात हो। अधिकांश नेपाली बिहीबार साँझदेखि नै आफन्तजन वा साथीभाइ भेला भई मीठोमसिनो खान र सुखदुःख बिसाउन यो रातलाई महत्त्वका साथ उपयोग गर्छन्। शुक्रबारको दिन सरकारी बिदा हुन्छ जसका कारण अधिकांश कम्पनी बन्द नै हुन्छन्। कुनै चाडपर्वभन्दा कम हुँदैन, मैले देखेको कतारमा जुमारात। विगतमा अलपत्र परेकाहरूको उद्धारको प्रारम्भ यस्तै ठाउँहरूबाट हुने गर्दथ्यो। मालिकको सेवामा दिनरात लखतरान भएका मनहरू शुक्रबार पिँजडाबाट फुत्किएकी मैनाझैं उन्मुक्त भएर स्वतन्त्ररूपमा हिडिरहेका हुन्छन्। प्रख्यात र अनेकौं परियोजना सम्पन्न गर्ने अभिभारा बोकेका कम्पनीले आधा दिन मात्रै काम गराउँछन्। भोलिपल्ट सबेरै ड्युटीमा जान नपर्ने भएकाले धेरै टाढाटाढासम्म आफन्तको अपनत्वको खोजी गर्दै नेपालीहरू क्याम्पक्याम्पमा भौंतारिन्छन्। हप्ताको एक दिनको यो बिदाले नेपालीलाई रमाइलो गरेको हुन्छ। कतारको कानुनमा जुवा, तास, रक्सी आदि दण्डनीय मानिन्छ। कानुनलाई छल्दै लुकिछिपी रमाउने केही नेपाली पनि छन्। क्षणिक आनन्दमा रमाउने कानुनका विपरीत यस्ता कार्य गर्नाले केही नेपालीले जेलको हावासमेत खाइरहेका छन्। कतिपय नेपालीले क्षणिक आनन्दका लागि बन्देज लगाइएका घातक पेयपदार्थ पनि पिउने गर्छन्। प्रचण्ड गर्मीमा दिनभरि कडा परिश्रम गरेर आफ्नो बासस्थान फर्किएपछि एयर कन्डिसनरको चिसो हावामा मख्ख पर्छन्। स्वर्णीम आनन्द दिन खोज्दा राति ओछ्यानमा सुतेपछि जीवनभरि नबिउँझिने गरी अस्ताएका हजारौं नेपालीको कथा पनि पीडादायी नै छ। गाउँको गोरेटोमा हिँड्ने बानी परेका नेपालीले आँकलन नै गर्न नसक्ने ८१० लेनको सडक पार गर्न खोज्दा सडकको बीचमै गाडीको ठक्करबाट ज्यान गुमाउने नेपालीजनको कहानी पनि दुःखदायी छ। गगनचुम्बी भवन निर्माण गर्दा सावधानी नअपनाएर वा सुरक्षा सामग्रीको प्रयोग नगर्दा भुइँमा खसेर ज्यान गुमाउने नेपालीको संख्या पनि थुप्रै रहेको छ, मैंले देखेको कतारमा। वैदेशिक रोजगार एकातर्फ अवसर हो भने अर्काेतर्फ चुनौती पनि बन्न पुगेको छ।"
सम्बन्धहरूको चिरफार मोचन,"मानवीय सम्बन्ध र खासगरी पति र पत्नीबीचको वैवाहिक सम्बन्धमा आएको दरारबाट जन्मिएको हो मोचन। जीवनको खुसी र मुक्ति खोज्ने क्रममा आत्महत्याभन्दा आध्यात्मिकताको बाटो रोजेपछि जन्मिएको हो मोचन। विभिन्न परिवेशमा बाँचेका जोडीहरूलाई बुझ्न र बुझाउन जन्मिएको हो मोचन। यो प्रेम, प्रणय र रागको मात्र कथा होइन, त्योदेखिबाहेक अरू धेरै कुरा हो भन्न जन्मिएको हो मोचन। मोचन गर्भ बस्नुअघि केही महत्त्वपूर्ण विषयसँग भएको थियो सहवास। त्यही सहवासबाट जन्मिएको हो मोचन जसले मानवीय सम्बन्धका धेरै पाटामध्ये एकलाई उजागर गरोस् भन्ने चाहनाबाट जन्मिएको थियो। मानवीय सम्बन्धका बारेमा केही लेख तथा रचना नलेखेको भने होइन तर विपरीत लिंगीय प्रेम तथा प्रणय सम्बन्धका बारेमा भने बिरलै कलम चलाउने गर्थें। न त त्यो विषयमा कलम चलाउनेबारे कुनै सोचाइ नै बनाएको थिए। पढ्न त थुप्रै नेपाली तथा विदेशी साहित्य पढें। खासगरी आख्यानमा जसले प्रेम, प्रणय र पतिपत्नी, प्रेमीप्रेमिकाको प्रेम तथा सम्बन्धलाई उजागर गरोस् जस्तो बीपी कोइरालाको सुम्निमा, पारिजातको शिरीषको फूल, भ्लादिमिर नाभाकोभको लोलिता, डीएच लरेन्सको लेडी च्याटरलिज लभर आदि इत्यादि। हुन त प्रेम, प्रणय र सम्बन्धका विविध आयाम हुन्छन्। अरूले कलम चलाएका विषयमा कलम चलाइराख्नु भनेको सस्तो साहित्य उत्पादन गर्नु हो भन्ने सोचिनँ। यस्तो हल्लामा केही लेख्दै नलेख्नुले झन् सम्बन्धको अर्को पाटो छुट्न सक्छ भन्ने पनि लाग्यो। बजारमा बिक्ने भनेकै प्रेम, रोमान्स र दुःखका सामग्री भएकाले त्यसैमा लेखेछ भन्ने आरोपसँग पनि डराउनु हुँदैन भन्ने लाग्यो। तिनै विषयमा पनि फरक कोण र दृष्टिकोणबाट आख्यानहरू लेख्न सकिन्छ। पाठकलाई सूचित गर्न सकिन्छ। मानवीय सम्बन्धका फरक पाटाहरू केलाउन सकिन्छ। समाजलाई योगदान दिन सकिन्छ। नवीनतम साहित्य जन्माउन सकिन्छ। तर मेरो रोजाइ, लेखन अभ्यास तथा अनुसन्धानको पाटो भने सीमान्तकृत वर्ग, महिला र पिछडिएका आवाजविहीनहरूको आवाज थियो। र तिनीहरू नै मेरो आख्यानका पात्रहरू हुन सक्थे। नेपाल जस्तो पितृसत्तात्मक समाजमा महिला कसरी दबिएर बसेका छन्, त्यहाँ कस्तो विभेद छ भन्ने विषयवस्तुमा अध्ययन, अनुसन्धान गर्न बानी परेकाले मेरो आख्यानको विषय पनि त्यही नै हुनुपर्ने हो। तर ठीकविपरीत हाम्रो समाजमा पुरुषहरू पनि कसरी र कस्तो अवस्थामा पीडित हुन सक्छन् भन्ने विषयलाई, पुरुष मनोविज्ञानलाई उठान गर्नुपर्ने आवश्यकताको महसुस हुन पुग्यो। त्यो महसुस देखे, भोगे, सुने र अनुभव गरेको समाज, परिवेश र पात्रहरूको कारण थियो। नेपाली समाजमा हुर्केर पितृसत्ताको संस्कारमा अभ्यस्त भए पनि उच्च शिक्षा हासिल गर्न अमेरिका पुगेपछि नेपाली समाजका नारी र पुरुषपात्र, उनीहरूका जीवन, समाज र सम्बन्ध बुझाइ अनि तिनै पात्रहरू रोेजें। जो अमेरिकी समाजमा भिजिसकेपछि तिनमा आएको परिवर्तन, स्वतन्त्रता र सम्बन्धको बुझाइ र त्यसले ल्याएका परिणतिहरूलाई नजिकबाट नियाल्ने अवसर पाएँ। आफ्ना कमजोरी पनि थाहा पाएँ। यस उपन्यास मोचनका लागि तीनवटा सन्दर्भ छन्। पहिलो आफ्नै वैवाहिक सम्बन्धले सिकाएका कुरा, दोस्रो समाजका लागि बाहिर हाँसेर र भित्र पीडामा रही सम्बन्धलाई टिकाइराख्ने पात्रहरूसँगको भेट र तेस्रो नेपाली पात्रहरूमा परेको अमेरिकी समाज र संस्कृतिको प्रभाव। यी सबै कुराको समागमपछि बसेको मोचनको गर्भलाई म तुहाउन पनि सक्थें। तर त्यो भ्रूण मभित्र यसरी बस्यो कि लाग्यो यदि त्यो तुहियो भने एउटा सुन्दर बच्चाको हत्या हुनेछ। यो समाजले त्यसलाई हेर्न, सुन्न, देख्न र पढ्न पाउने छैन। न त त्यो आख्यानात्मक बच्चाले यो समाज देख्न पाउनेछ। यद्यपि जन्माउनु अघिसम्म भयानक प्रसव पीडा हुनेछ। ती पात्रहरू यसरी आइरहे, यसरी मलाई हल्लाइरहे र पटक पटक वार्निङ दिइरहे कि गर्भ तुहाउने कल्पनै गर्न सकिनँ। त्यसपछि मोचन आख्यानलाई मानसिक गर्भमा हुर्काउन थाले। जसरी एउटी महिला गर्भवती भएपछि ऊ डाक्टरकोमा जान्छे। हरेक महिना शरीर चेकअप गराउँछे। डाक्टरको सल्लाहबमोजिम विभिन्न भिटामिनका तत्त्वहरू सेवन गर्छे। सुन्न थालें उनीहरूको जीवन भोगाइ, महसुस गर्न थालें आफैंले भोगेको समाज र परिवेशलाई। घण्टौं इन्टरनेटमा बसेर अध्ययन तथा अनुसन्धान गर्न थाले र बुझ्न थाले प्रेम, प्रणय र सम्बन्धका पाटाहरूलाई। ती मेरा लागि फोलिक एसिड भए। विभिन्न विश्वविद्यालयले गरेका अनुसन्धान, अमेरिकन रंगीन समाज, काठमाडौंको तपोवन यात्रादेखि महान् विचारकहरूको महान्वाणी, पात्रहरूका भोगाइसम्मका कथा पढें। बल्ल मोचनका औपन्यासिक अंगहरूको निर्माण हुँदै गयो। तर त्यतिबेला जुन गर्भमा थियो, मेरो औपन्यासिक बच्चाको पोजिसन ब्रिच अर्थात् उल्टो थियो टाउको माथि, खुट्टा तल। फेरि सकस भइरह्यो, जन्माउने कि नजन्माउने भनेर। जन्मिएपछि यसले दिन सक्ने योगदानहरू असरल्ल आइरहे आँखाभरी। लाग्यो मोचनलाई समाउनेहरूले बुझ्नेछन्, पढ्ने छन्, देख्नेछन् र सुन्नेछन् भौतिकवादी दुनियाँदेखि आध्यात्मिक दुनियाँसम्मको कथा। पतिपत्नीबीचको सम्बन्धमा आएको दरारले ल्याएको दुःखान्त र डरलाग्दा परणीतिदेखि प्रेम र प्रणयको रोमान्टिक र जीवनखुसी र स्वतन्त्रताका रहरलाग्दा जीवनमुक्ति। र समग्रमा खुसी के हो ? सम्बन्ध के हो ? पतिपत्नी र उनीहरूबीचको सम्बन्ध के हो ? समाज के हो ? प्रेम विश्वास के हो ? आदि प्रश्नका उत्तरहरू पनि थाहा पाउनेछन् भन्ने लाग्यो। त्यही बीचमा मैले यति धेरै आलंकारिक पानी पिएँ कि खुट्टा तल पारेर गर्भमा बसेको मेरो मोचन बच्चाले अघि कतिखेर टाउको तल पारेर बसिसकेको रहेछ। र, जन्मियो अस्पतालरूपी फिनिक्स बुक्समा मोचन।"
चराहरूको स्वर्ग लुम्बिनी,"हजारौं माइल यात्रा तय गर्दै सुन्दर क्षेत्र खोजी गर्दा यस क्षेत्रलाई पाहुना चराको रोजाइमा पर्नु सुखद् पक्ष हो। विभिन्न राष्ट्र पार गरी नेपालको तराई क्षेत्र पाहुना चराले रोज्नु हाम्रा लागि पनि गौरवको विषय हो। तराई नदीनाला तालतलैया र सिमसार क्षेत्रले भरिभराउ त्रिवेणीदेखि तिलौराकोटसम्मको लुम्बिनी प्रदेश क्षेत्र जलचरदेखि चराचुरुंगीका लागि वरदान हो। स्वर्ग समान छ यो। जुन प्राचीनकालदेखि नै ऋषिमुनिदेखि बोधीसत्वहरूको तपस्थली र चराहरूका लागि करुणाको क्षेत्र हो। यस पवित्र देवभूमिमा चार सयभन्दा बढी प्रजातिका चरा रहेको अध्ययनले देखाएको छ। रैथाने जातदेखि बसाइँसराइ गरी आउने र कैयौं दुर्लभ प्रजातिका चरा देख्न देख्न पाइन्छ। यो क्षेत्र चराप्रेमी, चराविज्ञ एवं अनुसन्धानकर्ताहरूको समेत आकर्षणको केन्द्र रहेको छ। यस क्षेत्रमा रहेका तीन नदीहरूको संगम त्रिवेणी, तिनाउ, रोहिणी, डन्डा, दानव, तेलार, कञ्चनलगायत दर्जनौं नदीहरू चराहरूको क्रीडास्थल मात्र नभई पर्याप्त भोजनको भण्डारको रूपमा छ। चराचुरुंगी पृथ्वीका सुन्दर र रचना हुन्। आकार, प्रकार, आवाज, प्रजाति हरेक दृष्टिले चराहरू ब्रम्हाण्डका आकर्षण मात्र होइन कि पृथ्वीका लागि जल, जंगल, जमिनसँगै अर्को एउटा वरदान हो। जल र जंगलमा देखिने पक्षी पृथ्वीका लागि सुनमा सुगन्ध जस्तै हो। जसरी पहाडमा वृक्ष नभए रुखो हुन्छ त्यसरी नै जंगलमा चलचर नभए जंगल सुनसान हुन्छ। चराको सुसेली, चिरबिराहट, आवाज पृथ्वीको एउटा थप सुमधुर संगीत जस्तै हो। यसमा जादु हुन्छ। सबैलाई आकर्षण गर्ने मन्त्र हुन्छ। हाम्रा नदी, तालतलैया, पहाड र तराई सबै चलचरले गर्दा सबैका लागि सुन्दर र आकर्षण छ। यस क्षेत्र पृथ्वीको वरदान हो। त्यसैले नदीनाला, तालतलैया र सिमसार क्षेत्रले भरिभराउ छ। हरिया जंगल, पहाड, नदीनाला, तालतलैया आदिको प्रचुरता र सिमसार क्षेत्र भएकै कारण यहाँ प्रशस्त चरा बस्न रुचाउँछन्। यो सयौं प्रजातिका चराहरूको खेलमैदान जस्तै हो। यस क्षेत्रका जगदीशपुर ताल, गजेहडी, गैडहवाजस्ता ताल र लुम्बिनी कपिलवस्तु क्षेत्रका सिमसार स्थल दुर्लभ र रैथाने एवं पाहुना चराका लागि वरदान छ। आखिर किन त यस क्षेत्रमा चार सयभन्दा बढी प्रजातिका चरा भेटिन्छन् ? चराविज्ञ डा हेमसागर बरालका अनुसार यस क्षेत्रमा प्रशस्त नदी, तालतलैया, सिमसार क्षेत्र भएको र अर्को महत्त्वपूर्ण पक्ष यस क्षेत्रका खेतबारी र नदीनालामा प्रशस्त पौष्टिक आहार पाउने भएका कारण यो क्षेत्रलाई चराहरूले रोजेका हुन्। धान, गहुँ र अन्य बाली काटेपछि खेतबारीमा बचेका र खसेका प्रशस्त दाना र कीरा, फट्यांग्रा यस क्षेत्रमा प्रशस्त भेटिने गरेका कारण पनि चराले यस क्षेत्र रोज्ने गरेका हुन्। मकै र फलफूलका सिजनमा पनि प्रशस्त चराहरू आएर आहार खोज्ने र यस क्षेत्र रोज्ने गरेका छन्। वाया बुनकर नामको सुन्दर चराको आफ्नै इन्जिनियरिङ छ। यसले आफ्नो घर आफैं बनाउँछ। भनिन्छ, यो पृथ्वीको पहिलो घर बनाउने पक्षी हो। प्राचीन मानिसले यसैको प्रेरणाबाट घर बनाउन सिकेको हो। चराको प्रेरणा मानिसका लागि अनुकरणीय हुनु चराको अर्को सुन्दर पक्ष हो। लुम्बिनी प्रदेशको तराईको नवलपरासीदेखि कपिलवस्तुसम्म भगेरादेखि बगेडी, ढुकुर, चिल कौवा, श्वेत वक्ष जुरेली, गरुण, मुरलीचरा, सारस, सिलसिले, हुटिट्याउँलगायत सयौं रैथाने प्रजातिका सुन्दर चराहरू देख्न सकिन्छ। यिनीहरूको मनमोहक आवाज र सुरिलो स्वरले नदी र जंगल क्षेत्रमा बेग्लै आनन्दको अनुभूति दिने गर्छ। चराहरूको आवाजमा आनन्द र जादु दुवै हुन्छ भने अनेक थरीका चराको बेग्लै आवाजको सम्मिश्रणले आफ्नै तालहरूको संयोजन गरेका हुन्छन्। जुन आवाज सबैलाई झन् जाडो महिना त यस क्षेत्र, चराहरूको लागि स्वर्ग नै हो। जाडो सुरु हुनेबित्तिकै यस क्षेत्रमा साइबेरियादेखि ताजिकिस्तान, मंगोलिया, काजिकिस्तान, तिब्बत र अनेकौं क्षेत्रबाट पाहुना चरा घुम्न र आहारबिहार खोज्न यो क्षेत्र रोज्ने गरेका छन्। यस्ता चरालाई स्थानीय भाषामा पाहुना चरा भन्ने गरिन्छ। आगन्तुक पाहुना चरामा धेरैजसो हाँस प्रजातिका चराहरू सुनजुरे हास, (जसको टाउको पहेंलो रातो मिसिएको हुन्छ)। मरुन खडखडे, कालिजुरे, मालकलगायत दर्जनौं पाहुना चरा जाडोमा न्यानो घाम र प्रशस्त आहार पाउने हुँदा यस क्षेत्रमा आउने गर्छन्। त्रिवेणीदेखि लुम्बिनी हुँदै कपिलवस्तुसम्मका सुन्दर नदी, तालतलैया सिमसार क्षेत्र र खेतबारी एवं सुन्दर बागबगैंचामा हुने अनुकूल मौसम, रमाइलो र घमाइलो वातावरणसँगै टन्नै आहार खान पाइने हुँदा जाडोयाम यस क्षेत्र चराका लागि अनुकूल समय हो। हजारौं माइल यात्रा तय गर्दै सुन्दर क्षेत्र खोजी गर्दा यस क्षेत्रलाई पाहुना चराको रोजाइमा पर्नु सुखद् पक्ष हो। दुईचार महिनाको रमाइलो घमाइलो दिन बिताएर यी चरा गर्मी सुरु हुनेबित्तिकै पुनः गन्तव्यतर्फ प्रस्थान गर्छन्। बिना भिसामा उड्दै आनन्द साथ रमाउँदै विभिन्न राष्ट्र पार गरी नेपालको तराई क्षेत्र पाहुना चराले रोज्नु हाम्रा लागि पनि गौरवको विषय हो। लुम्बिनीभित्र २९० प्रजातिका रैथाने र पाहुना चरा भेटिने गर्छन्। लोपोन्मुख प्रजातिमध्ये चराहरूको राजा सारस त यस क्षेत्रको मुख्य चरा मानिन्छ। जसलाई लुम्बिनी विकास कोषले एक सय हेक्टरभूमि सारस संरक्षणका लागि सिमसार क्षेत्र निर्माण गरिनु थप आकर्षणको केन्द्र बनेको छ ।"
"मेसीको निरासाजनक प्रदर्शन, पीएसजीलाई चिन्ता","पेरिस : शुक्रबारको रात फ्रेन्च क्लब पेरिस सेन्ट जर्मन (पीएसजी)ले राहतको सास फेरे पनि क्लबलाई अर्को चिन्ताले भने सताइराखेको छ। त्यो चिन्ता हो, स्पेनिस क्लब बार्सिलोनाका स्टार लियोनल मेसीको। पछिल्ला खेलमा पीएसजीले लगातार जीत निकाल्दै आएपनि सुपरस्टार मेसीले भने कुनै जादु देखाउन सकेका छैनन्। गत अगस्टमा बार्सिलोना छाडेर पेरिस पुगेका मेसीले फ्रेन्च लिग वानमा एउटै गोल गर्न सकेका छैनन्। फ्रेन्च लिग वानमा साविक विजेता लिलविरुद्ध पीएसजीले मेसी, एञ्जल डी मारिया र नेमारलाई अग्रपंक्तीमा उतारेको थियो। मांसपेशीको समस्याका कारण प्रशिक्षक मौरिसियो पोचेटिनोले मेसीलाई दोस्रो हाफको सुरुमै मैदान बाहिर राखेका थिए। मेसीले मैदान छाड्दा घरेलु टोली पीएसजी १० गोलले पछि परेको थियो। उनको स्थानमा माउरो इकार्डीलाई मैदान प्रवेश गराइएको थियो। बार्सिलोनाका पूर्व कप्तान मेसीलाई पहिलो पटक खेलमा प्रतिस्थापन गरिएको भने होइन। प्रशिक्षक पोचेटिनोले यसअघि पनि घुँडाको समस्याका कारण लियोनविरुद्धको खेलमा मेसीलाई प्रतिस्थापन गरेका थिए। मेसीले लिग वानमा पीएसजीका लागि पाँच खेल खेल्दा पनि कुनै गोल गर्न सकेका छैनन्। उनले च्याम्पियन्स लिगमा भने गोल गरेका छन्। च्याम्पियन्स लिगमा उनले तीन खेलमा तीन गोल नै गरेका छन्। उनले जर्मन क्लब आरबी लाइपजिगविरुद्धको खेलमा दुई गोल गरेका थिए। १३ वर्षको उमेरमा मेसी अर्जेन्टिना छाडेर स्पेन पुगेका थिए। केही समय जुनियर टोलीबाट फुटबल खेलेका उनले सन् २००४ मा बार्सिलोनाको सिनियर टोलीबाट डेब्यु गरेका थिए। ३४ वर्षीय मेसीले बार्सिलोनाका लागि सात सय ७८ खेलमा ६ सय ७२ गोल गरेका थिए। मेसीले बार्सिलोनाबाट १० ला लिगा उपाधि जित्दा चार च्याम्पियन्स लिग र सात पटक कोपा डेल रेलगायत ३४ ट्रफी क्लबलाई दिलाएका छन्। सर्वाधिक ६ पटकको बालोन डीओर विजेता मेसीको बार्सिलोनासँगको सम्झौता गत जुलाईमा सकिएपछि पीएसजी पुगेका थिए। क्लबको सोचाई, लक्ष्य र योजना बमोजिम मेसीले प्रदर्शन गर्न नसकेपछि प्रशिक्षक मौरिसियो पोचेटिनो मात्रै होइन, पीएजसी र उनका करोडौं समर्थक पनि दुखि छन्। लगातार अवसर पाउँदा पनि उनी गोलमा किन चुकिरहेका छन् भन्ने प्रश्न पनि उठेको छ। यसको चित्तबुझ्दो जवाफ न क्लब, न प्रशिक्षक र न त मेसीले नै दिन सकेका छन्। अन्तर्राष्ट्रिय सञ्चारमाध्यमका अनुसार पछिल्लो समय मेसी आफ्नो फिटनेससँग जुधिरहेका छन्। उनको ढाड र खुट्टाको चोट बल्झिएको छ। त्यही कारण उनले सोचे अनुरुप प्रदर्शन गर्न सकिरहेका छैनन्। शुक्रबार राति पनि पहिलो हाफमा राम्रै खेलिरहेका मेसीलाई दोस्रो हाफमा किन बेञ्चमा राखियो भन्दै प्रशिक्षक पोचेटिनोको आलोचना गरिएको छ। अन्तर्राष्ट्रिय सञ्चार माध्यमले मेसीकै आग्रहमा उनलाई दोस्रो हाफमा बेञ्चमा राखिएको अन्तर्राष्ट्रिय सञ्चार माध्यमले दाबी गरेका छन्। मेसीको गोलको खडेरीका बाबजुत पनि लिग वानमा पीएसजीले एक खेलमा मात्रै हार बेहोरेको छ। पीएसजी १२ खेलमा १० जित, एक बराबरी र एक हारको नतिजाका साथ ३१ अंक जोडेर शीर्ष स्थानमा छ। १५ अंक जोडेको लिल ११औं स्थानमा छ। शुक्रबार राति घरेलु मैदानमा सुरुआती एक गोलको अग्रता उल्टाएर पीएसजीले जित निकालेको हो। निकै प्रतिस्पर्धात्मक खेलमा पीएसजीले लिललाई २१ गोलले हरायो। खेलको ३१औं मिनेटमा जोनाथन डेभिडले गोल गर्दै लिललाई सुरुआती अग्रता दिलाएका थिए। त्यसपछि खेलको ७४औं मिनेटमा मार्किन्हसले गोल गर्दै पीएसजीलाई ११ गोलको बराबरीमा फर्काए। त्यसपछि ८८औं मिनेटमा एञ्जल डी मारियाले गोल गर्दै पीएसजीलाई २१ को जित दिलाएका थिए।"
"उहिले कुरा मुरीका, अहिले हुन्छन् धुरीका","त्यो फाँटको गौरवरेखा अब क्रमबद्ध रूपमा मेटिँदैछन्। लाग्छ, एकाध वर्षपछि किंवदन्ती बन्नेछ, त्यो फाँटको समृद्ध कथा। ओह्रान पामुकको पुस्तक द ब्ल्याक बुक को समीक्षा लेख्ने क्रममा एकजना समीक्षकले लेखेका थिए, सुगाले इस्तानबुल छाडेर गए, त्यसमा कागले कब्जा जमायो। इस्तानबुल अर्थात् पामुकको सहर। पामुक अर्थात् नोबेल साहित्यविजेता। सुगाहरूले पामुकको सहर इस्तानबुलबाट बहिर्देश हुनुमा सहज एवं सुरुचिपूर्ण पर्यावरणअभावको तिखो संकेतबोध गर्दछ। अचेल मेरा किशोर, युवाकालीन समय गुज्रिएको भित्री मधेसको एक भूभाग सिन्धुलीमाडीमा सुगाहरू पाइन छाडेका छन्। पाइए पनि पूर्ववर्ती दिनहरूमा भन्दा निकै अल्पसंख्यामा। सम्भवतः इस्तानबुलका सुगाहरूले भोगेजस्तै पर्यावरणीयनियति भोग्नु परेर होला, जेठको उखरमाउलो गर्मिला दिनहरूमा सालका अग्ला रूखदेखि मसिना पोथ्राहरूमा कब्जा जमाएर बस्ने र तिख्खर स्वरलय ओकल्ने सुगाहरू क्रमशः गायब हुँदैछन्। बरु कागको कर्कश, रुखो र बेसोमती आवाज सुनिन थालेका छन् इस्तानबुल भित्रिएका आप्रवासी कागहरूझैं। भित्री मधेसको त्यो सुरम्य थलोमा किन सुगाहरू उड्न छाडे ? प्रकृतिलाई उपनिवेश बनाउने मानवप्रयत्नको कुप्रभाव र कुउपजको परिणामस्वरूप रैथाने जीव, पक्षीहरू आफ्नो बसोबास थलोबाट विस्थापित हुँदैछन्। तिनीहरू विस्थापनको प्रमाणपत्र च्यापेर अन्तध्र्यान हुँदैछन्। भित्री मधेसको त्यो सुरम्य थलोमा किन सुगाहरू उड्न छाडे ? प्रकृतिलाई उपनिवेश बनाउने मानवप्रयत्नको कुप्रभाव र कुउपजको परिणामस्वरूप रैथाने जीव, पक्षीहरू आफ्नो बसोबास थलोबाट विस्थापित हुँदैछन्। तिनीहरू विस्थापनको प्रमाणपत्र च्यापेर अन्तध्यान हुँदैछन्। हुन पनि, मानिसभित्र लालसा चुलिँदो छ। असीमित आकांक्षाहरूको चाङले पुरिँदै गइरहेका छन्। अथाह सम्पत्ति आर्जनको भोक र तृष्णाका साथै उपभोगका अनन्त इच्छाहरूको दाइँ हाल्ने होडबाजी बढ्दो छ। यस्तो परिदृश्यबीच प्रकृति, प्राकृतिक स्रोत, साधन र प्रकृतिसँग वर्षौंदेखि लय मिलाउँदै बाँचेका थल, जल र नभमा रमाउने जीवजन्तुहरू विलुप्त हुँदै जानु दुःखद् र पीडादायी विषय हो। उत्पादनशील जमिनहरूमा अग्ला भवनहरू फल्न थालेपछि आखिर सुगाहरूले किन नतोडुन्, रूखा मानिस र रूखो पर्यावरणसँग आफ्ना सुसम्बन्ध ? ००० मैंले अपलक हेरिरहें, त्यो फाँटलाई। सिन्धुलीमाडीको फाँटलाई। पूर्ववर्ती दिनहरूमा जुन धुक्धुकी सँगालेर बाँचेको थियो। अब बिस्तारै हराउँदै छ, त्यो धुक्धुकी। र, दिनप्रतिदिन क्षयीकरणको दिशातिर उन्मुख हुँदै गइरहेको आभास हुन्छ। एक गहिरो र शून्य आभास त्यो फाँट, जसको काखभरि मन्सुली, सावित्री, पोखरेलीजस्ता धानका बालाहरू सप्रिन्थे। त्यो फाँट, जहाँ हिउँदका हुस्सु र घनीभूत तुवाँलोले कब्जा जमाएका दिनहरूमा गहुँ, आलु, तोरी मौलाउँथे। त्यो फाँट, गर्मीका प्रारम्भिक दिनहरूलाई धर्तीले स्वागत गरेसँगै झुल्थे, मकैका धानचमरहरू। श्रममा पोख्त अनुहारहरूले सदैव त्यो फाँटबाट प्रतिफल बटुल्थे। हरेक मौसममा पसिनाको उत्सव मनाउँथे। त्यो फाँटको गौरवरेखा अब क्रमबद्ध रूपमा मेटिँदैछन्। लाग्छ, एकाध वर्षपछि किंवदन्ती बन्नेछ, त्यो फाँटको समृद्ध कथा। बिस्तारै फल्न छाड्दैछन् सावित्री धान, जसको स्वादको क्षितिजसँग म अझै आबद्ध छु। धान होइन, केही वर्षयता घरहरू फल्न थालेका छन्। त्यो अबोध फाँटको माटामा अब मुरीको चर्चा हुँदैन, धुरीको चर्चापरिचर्चा हुन थालेको छ। कसले कति मुरी फलाउने होइन, कसले कति अग्लो धुरी ठड्याउने भन्ने प्रतिस्पर्धा चलिरहेछ, निरन्तरनिरन्तर। ००० त्यो फाँटसँग मेरा कैंयौं स्मृतिकथाहरू गाँसिएका छन्। सम्झिन्छु, एउटा स्मृति सदैव। जेठको दिन थियो, त्यो। ढल्किँदैथ्यो क्रमशः मध्याह्न। लग्दाह खोलाको किनारनिरै थियो, हाम्रो खेत। लग्दाहकै पानीले सिञ्चित हुन्थ्यो, हरेक वर्षाद्मा। हिउँदका दिनहरूमा त लग्दाहले आफूलाई निरीह, दरिद्र र दुःखैदुःखको समुद्रमा हेलिएका पात्रजस्तै नियति भोग्नु पथ्र्यो। हिउँदको लग्दाह त काम न काज को हुन्थ्यो। न पानी, न माछाहरू, न त उसको उर्लंदो स्वरूप। बगरमा परिणत, पूरै। हिउँदका प्रारम्भिक दिनहरूमा पानी सुक्दा खोलामा कुहिएका माछा, भ्यागुता र गँगटाहरूका मृत शरीर र त्यसबाट निस्किने दुर्गन्धले जो कोहीको घ्राणशक्तिलाई पूरापूर बिथोल्थ्यो। हिउँदले विश्राम लिएपछि भित्रिने वसन्त र त्यसपश्चात् वर्षाद् भित्रिनुअघि मकैका बोटले घोगा हाल्न थाल्थे। मकैका बोटले पूर्ण आकार लिन थालेपछि चल्मलाउँथ्यो, सुगाको बथान। एकै झमटमा पारिदिन्थ्यो सखाप। लग्दाह खोला पारी बोझे र गैयाँटारका पाखाभित्ताका साल, चिलाउनेका रूखमा सुगाको बथान बस्थ्यो र निगरानी नगर्ने हो भने कुनै शक्तिशाली राष्ट्रले शत्रुमुलुकमाथि क्षेप्यास्त्र बर्साएझैं मकैका घोगाहरूमा सुगाको बथान बर्सिन्थे। मकै सखाप, सुगाहरू प्रसन्न। मकैको घोगाको रक्षार्थ टौवामाथि बसेर हामी तैनाथ रहन्थ्यौं। हामीले पनि बनाएका थियौं, एउटा टौवा। प्रायः मध्याह्न ढल्किएपछि सुगाको बथानको दृष्टिविन्दु मकैका बोटतिर पथ्र्यो र त्यही समय हामी टौवामा चढेर सुगाको सम्भावित आक्रमणलाई रोक्दथ्यौं। सुगाको ज्याद्रो स्वभावलाई पन्छाउन निकै प्रयत्न गर्नुपथ्र्यो। हामी ठूलाठूला आवाज निकालेर सुगाको बथानलाई पन्छाउन चाहन्थ्यौं। तर, सुगाहरू भने हाम्रो आवाजको पर्वाह नगरी मकैका घोगाहरूमा आफ्ना ओठ बजार्न तम्तयार रहन्थे। एकदिनको घटनाप्रसंग। टौवामा हामी तीनचार जना बसिरहेका थियौं। अस्थायी रूपले निर्मित टौवामा काठका ठूलाठूला फल्याकहरू राखिएका थिए। ती फल्याकहरूमा फलामका काँटी ठोकिएका थिएनन्। बिछ्याइएका थिए, त्यत्तिकै। एउटा फल्याकको छेउमा म बसेको थिएँ र अर्को छेउमा अर्कै साथी। तर, त्यो साथी अर्कै फल्याकमा सरेछन् र सन्तुलन नमिलेर म फल्याकबाट भुइँमा पछारिन पुगेँ। के भयो ? केही क्षणपछि नै खेतमा आगमन भएपछि बुवाले सोध्नुभयो। मेरो टाउकोमा ठूलै टुटुल्को उठेको थियो। बुवाले त्यो टुटुल्को छाम्नु भयो र मलाई लिएर जानु भयो, ढुंग्रेबासतिर। त्यो समय ढुंग्रेबासमा एउटा पसलमा मात्र मिस्री पाइन्थ्यो र अरू बेलाका भन्दा बढी नै मिस्री किनेर दिनु भयो। मेरो घाइते शरीर र निरीह मानसिकताको पहिचान गरेर सायद बुवाले त्यो दिन अरू दिनभन्दा बढी नै मिस्री किनिदिनुभएको हुनुपर्छ। सुगाको बथान, टौवा र मिस्री यी तीन चिज मेरो स्मृतिपटलमा अंकित छन् अझै। तर, अचेल न सुगाको बथान उड्छन् पहिले जसरी। पंक्तिबद्ध हुँदै। न कतै भेटिन्छन् टौवाहरू। न त्यो जमानाको मिस्रीको स्वाद नै जीवित होला। बदलिए सबैसबै नै। समयरेखा बदलिएसँगै धेरै कुराहरू बदलिए। त्यही बदलावको कहर झेल्न बाध्य हुँदैछ, वर्तमानमा त्यो फाँट। ००० सिंगो बजारमा दुइटा मिल थियो। धुरा बजारनिर थियो, नारायणदासको मिल। धेरै पुरानो। र, ढुंग्रेबासमा चाहिँ नहकुलदास राजभण्डारीको मिल थियो। नारायणदासका सुपुत्र लक्ष्मीदासले धुरा बजारको मिल स्थापना गर्न अग्रसरता लिए पनि भन्नेहरूले चाहिँ नारायणदासकै मिल भन्थे। त्यो समय मिल मालिकले धनाढ्यको पगरी गुथेका हुन्थे। किनभने, मिल थाप्ने हैसियत एकाध व्यक्तिले मात्रै राख्दथे र त्यो हैसियत दुई दास अर्थात् नारायणदास र नहकुलदासले मात्रै बटुलेका थिए। तीसको दशकको मध्यान्तरतिर ती दुवै मिल स्थापना भएका थिए। मिलमा कुटेको चामल निकै स्वादिलो हुन्छ। एउटै बियाँ नरहँदो रहेछ। चिउरा त झनै मिठो। मिलमा कुटेको चामलको स्वादमा भिजेकाहरूले यस्तै बयान गर्थे। मलाई पनि मिलमा कुटेको चामलको भात खान पाउने असाध्यै रहर लाग्थ्यो, त्यतिबेला। म सोच्थेँ, कस्तो हुँदो होला, मिलमा कुटेको चामलको भात खान पाउँदा ? ग्रामीण थलोतिर भने ढिकी र ओखलमा फलेका चामलका प्रयोगकर्ताहरू मात्रै हुन्थे। उनीहरू मिलमा धान कुट्ने हैसियत राख्दैनथे। आर्थिक तगारोले छेक्थ्यो, उनीहरूलाई। मिलमा कुट्दा पैसा, ढिकीमा कुट्दा सित्तै। मिलको आवाजमा आधुनिक उद्योगधन्दाको ध्वनि प्रतिविम्बित हुन्थ्यो। हुन पनि, एउटा बेग्लै र मनोरम आवाज प्रसारित हुन्थ्यो पुक, पुक, पुक, पुक। नहकुलदास राजभण्डारीको मिलको आवाज त यति तिख्खर थियो, ढुंग्रेभन्ज्याङभन्दा पर्तिरको ठुटे पीपलको रूखबाट सिरुवानीको ओरालो झर्दा मिल कराएको आवाज प्रष्टै सुनिन्थ्यो। ग्रामीण भेग र बजार क्षेत्रबीचको दूरी प्रष्ट्याउने एउटा आधार त्यो मिलको ध्वनि पनि थियो। एउटा अग्लो फलामको प्वालबाट आवाज निकालेसँगै धुवाँ पनि फ्याँक्दथ्यो, त्यो मिलले। कस्तो अजीवको चिज होला त्यो ? खुल्दुली र प्रश्नको चाङ लाग्दथे। धेरै पटक मिलको फलामे प्वाँलले फ्याँकेको धुवाँ हेरेर मुग्ध हुन्थेँ। नारायणदासको मिलको आवाज भने केही पृथक् र नरम पनि थियो। केही गतिशील ढंगले ध्वनि निकाल्थ्यो, त्यो मिलले। अब त मिल मिथकमा बदलिएला कि भन्ने त्रास जम्छ, मभित्र। मासिँदैछ फाँट। उत्पादनका उपचुलीहरू क्रमशः होचिँदैछन्। मिलमा धान कुट्ने झन्झट कसले बेसाइरहोस् अब ? तराईका सहरहरूबाट सग्लो, एउटै बियाँबक्यौता नभएका चामलहरू बोराबन्द भएर आउन थालेपछि किन चाहियो मिल ? धेरै चौलानी पखाल्ने झन्झट कसले लिइरहोस् ? त्यही भएरै होला, लक्ष्मीदास श्रेष्ठले धुरा बजारको मिलमा ताला लगाएको तीनचार वर्ष नै भइसक्यो। थाहा छैन, त्यो ताला अब खुल्छ कि खुल्दैन ? अतः तीनचार दशकअघिको प्रतीक बोध गराउने त्यो व्यवसायलाई पछिल्लो पुस्ताले च्यापिरहनु आवश्यक र औचित्यपूर्ण पनि रहेन अब। नयाँनयाँ व्यवसायका ढोकाहरू खुलेका छन्। त्यही पुरानो र रुग्ण व्यवसायका आँगन बढारेर, दैलो स्याहारेर बस्ने दरकार किन परिरह्यो र अब ? इतिहास बन्दैछ अब त मिलको कथा पनि। ००० मैले बच्चैदेखि देखेको, भोगेको त्यो फाँटको दुःख पनि अथाह नै रह्यो। समयसमयमा अथाह दुःख बेसाउन बाध्य हुँदै आयो। म परिचित छु, त्यो फाँटको दुःखसँग। र, कतिपय सुखसँग पनि। जहिल्यै सताइरह्यो, दुई छेउबाट बग्ने दुई खोलीले। पूर्वी दिशाबाट बग्ने ग्वाङ र पश्चिम दिशामा बग्ने लग्दाहले फाँटको अस्मितामाथि पटकपटक धावा बोल्दै आयो। महाभारत पर्वत शृंखलाको दक्षिणी पानीढलो समातेर बग्ने ग्वाङ र चुरेका होचा डाँडाहरूबाट गड्गडाउने लग्दाहले शान्त र सौन्दर्ययुक्त फाँटका अथाह स्वप्नहरूलाई बिथोलिरह्यो पटकपटक। सयौं पटक। २०३८, ०४१, ०५० यी वर्षहरूका वर्षादी मौसमले आफ्नो अस्तित्वलाई नङ्ग्य्राएका कुरा त्यो फाँटले सायदै बिर्सेको होला। कहिले चोइलैचोइला लछार्ने, कहिले होप्ने। ती खोलाहरूले फाँटलाई आफूजस्तै बगर बनाउन चाहे। बगरजस्तै सुक्खा, उत्पादनहीन र जर्जर बनाउन चाहे। ती दुई खोलाको चेपमा परेको धुरा बजारले त जहिल्यै त्रासमा बाँच्नु पथ्र्यो। ती खोलाले बाढीको स्वरूप ग्रहण गर्दा धुरा बजारका बासिन्दाहरूलाई ज्यान जोगाउनै पथ्र्यो, मुस्किल। घेथ्र्यो चारैतिर। टापुको बासिन्दाका जस्तै हैसियत बोकेर बाँच्नु पथ्र्यो। बदलियो स्थिति। जनघनत्व अन्त्यहीन रूपले बढ्दै गयो, पछिल्ला दशकहरूमा। घरहरू थपिँदै गए, ठडिँदै गए। अब त ग्वाङ र लग्दाहका किनारसम्मै सिमेन्टको साम्राज्य विस्तार भइसक्यो। छाती फुकाएर बग्ने ती दुई खोलाहरू खुम्चिँदै गइरहेका छन्। ती खोलाहरूको फैलावटमा अंकुश लाग्दैछ, दिनानुदिन। र, ऊर्जाविहीन भएर बगिरहेको आभास हुन्छ, वर्तमानमा। उन्मुक्त बग्ने खोलीहरूलाई साँघुर्याउँदाको दुष्परिणाम अबको पुस्ताले भोग्नु पर्ला कि नपर्ला ? उब्जिन्छ यस्तो प्रश्न पटकपटक। ००० प्राकृतिक स्रोतको दोहन गर्न कहिल्यै छाडेनन्, मान्छेले। प्रकृतिले सुम्पेको बहुमूल्य उपहारभन्दा अर्थसञ्चयलाई अधिक महत्त्व दिए र त्यसैलाई केन्द्रविन्दुमा राखेर सोचे, मान्छेहरूले। त्यसको एक सग्लो उदाहरण, त्यो फाँटको मध्यविन्दुमा अवस्थित सिमसार (खाँद) को अस्तित्व दिनदिनै नामेट हुँदै जानु पनि हो। त्यो सिमसार सदैव दलदले जमिनले युक्त थियो। चैत, वैशाखका सुक्खा र खडेरीग्रस्त दिनहरूमा नदी, खोला, कुवा, पधेंराले जलविहीनताको पदचिह्न पछ्याउँदा पनि त्यो सिमसारमा भने पानीको भुल्को पलाइरहन्थ्यो। तिर्खालु प्राणीहरूलाई तृप्त तुल्याउँथ्यो, हरेक मौसम र हरेक साँझबिहान। त्यो सिममा माछा, गँगटा, घुँगी, अस्तित्वमै नआउने अरू जलचरहरू अस्तित्वसहित बाँच्थे। हुट्टियाउँ, सारस, बकुल्ला, भुँडीफोर, सिमकुखुरालगायत पक्षीहरू टोलाएर बस्थे, त्यहीका जल, लेउ, कीराफटाङ्ग्राहरूका साथै फाँटभरि फलेका अन्नादिहरू खाएर रमाउँथे। अब त मासिँदैछ त्यो सिमसार पनि। अचेल न भुल्भुलाउँछ पानी, न पाइन्छन् माछाहरू र न त टोलाएर बसिरहेका देख्न सकिन्छन्, उदास हुटिट्याउँ र सारसहरू। सिमक्षेत्रलाई घरहरूका लस्करले ढाक्दै गइरहेछ, दिनप्रतिदिन। रेमिट्यान्सले आँखा गाडेपछि त्यो फाँटले आफूलाई बिस्तारै खण्डित तुल्याउँदै लग्यो। दुईचार वर्ष विदेश बसेर फर्किएका श्रमशील अनुहारले ग्रामीण थलोमा रेमिट्यान्स खन्याउनुभन्दा त्यही फाँटमा १० धुर अर्थात् एउटा घडेरी किन्न रुचाउन थाले। विदेशमा पसिना बगाउँदा आर्जित रकम पाखाभित्तामा खन्याउनुभन्दा त्यही फाँटमा अर्पिंदा फाइदा हुने देखे। र, क्रमबद्ध रूपमा चक्लाचक्ला गह्राहरू टुक्राटुक्रामा बदलिँदै गए। समाज पनि इन्द्रेणीमय बन्दैछ। कुनै कुन ठाउँबाट आएका छन्, कुनै कुन थलोबाट। कुनै कुन धर्मका छन्, कुनै कुन धर्मका। जातीय रूपले पनि, सांस्कृतिक रूपले पनि भिन्नाभिन्नै। त्यो फाँटमा पाइला बिसाउनेहरूका अनुहारमा विविधताको आभास भए पनि, अनेक रङ र संस्कृतिका पक्षपोषक भए पनि अन्ततः त्यो फाँटले आफूलाई अवसान उन्मुख तुल्याउँदै छ। मानव चपेटाको बेस्वादिलो हस्तक्षेप झेल्दै लगिरहेको छ। अवसानउन्मुख त्यो फाँटलाई हेर्दै बसिरहेको छु निमग्न, अपलक र संवेदनशील हुँदै। र, पामुकको इस्तानबुललाई सुगाले छाडे पनि म भने गर्मीमा कतै सुगाहरू उड्लान् कि भन्ने प्रतीक्षामा व्यग्र छु, अझै। माडीको त्यो फाँटलाई हेर्दैहेर्दै। कर्कस नै सही, सुगाहरूका आवाज सुन्न आतुर छु। ००० सिन्धुलीमाडी बजार तस्बिर : राजन गाउँले"
इतिहास बोल्ने सिक्का,"धेरैले पञ्च मार्कलाई विश्वको सबैभन्दा पुरानो मुद्राका रूपमा पनि लिने गरिन्छ। ती सिक्का कपिलवस्तुको तिलौराकोट उत्खननका क्रममा भेटिएको संग्रहालयले जनाएको छ। इतिहास, सभ्यता र संस्कृतिलाई प्रमाणित गर्ने एउटा महत्त्वपूर्ण पुरातात्त्विक प्रमाण हो, मुद्रा। विभिन्न अभिलेख र पुराना दस्तावेजले प्रमाणित गर्न नसकेका इतिहासलाई उजिल्याउने काम पनि मुद्राले नै गर्छ। त्यसैले पुरातात्त्विक उत्खननमा यसलाई महत्त्वपूर्ण प्रमाण मानिन्छ। तत्कालीन राजनीतिक घटनाक्रमको आरोहअवरोह, धार्मिक, सांस्कृतिक, आर्थिक परिदृश्यका साथै भाषा, धर्म, लिपि, वैदेशिक सम्बन्धसँगै तत्कालीन समय, शासक र भूगोललाई प्रष्ट पार्ने प्राडा प्रेम खत्रीले मुद्रा, राष्ट्र र समाज : सभ्यताका विविध आयाम लेखमा उल्लेख गरेका छन्। हेर्दा सानो धातुको टुक्रा मुद्राले धर्म, अर्थ, राजनीति, कला, इतिहास, समाज, सम्प्रभुता, शासनको निरन्तरता वा वंशक्रम, व्यापार विस्तार आदि विषयलाई प्रकाश पार्छ, खत्रीले आफ्नो लेखमा भनेका छन्, यसका गुण र विशेषता वास्तवमै धेरै छन्। काठमाडौंको छाउनीस्थित राष्ट्रिय मुद्रा संग्रहालयले नेपालका अत्यन्त दुर्लभ तथा सर्वप्राचीन मुद्राहरूको संरक्षण मात्र गरेको छैन, संग्रहालयको सोकेसमा प्रदर्शनमा राखिएका मुद्राले तत्कालीन समयको वस्तुस्थिति र इतिहासका महत्त्वपूर्ण पटाक्षेपहरूलाई पनि छर्लंग पार्ने काम गर्छ। यसैगरी वस्तु विनिमय हँुदै मौद्रिक प्रणालीको विकास, विभिन्न कालखण्डमा शासकहरूले चलाएका मुद्रा, त्यसको विशेषता, मान्यता अनि मुद्राहरूको विकासक्रमको समग्र पाटोलाई राष्ट्रिय मुद्रा संग्रहालयले पुष्टि गर्छ। जमानव ढुंगेयुगबाट कृषि र पशुपालनमा युगमा प्रवेश गरेपछि उनीहरूले सम्पत्तिाको महत्व बुझे। दक्षिण एसियामा सर्वप्रथम ईशापूर्व आठौं शताब्दीमा आहत मुद्रा (पञ्च मार्क) प्रचलन आएको मानिन्छ। राजा मानदेवको पालादेखि नै नेपालमा मुद्रा सुरुआत भएको पाइन्छ। उनले धातुमा तामाको प्रयोग गरेर मानांक मुद्रा प्रचलनमा ल्याएका थिए। मानदेवपछि एकै पटक अंशु बर्माको नाममा मुद्रा जारी भएको पाइन्छ। २०१९ पुस १ गते तत्कालीन राजा महेन्द्र वीरविक्रम शाहका पालामा स्थापना भएको राष्ट्रिय मुद्रा संग्रहालय आफैंले विभिन्न आरोह अवरोह बेहोरे पनि सत्ता र शक्तिको उन्माददेखि पतन अनि त्यसबेलाका धार्मिक मूल्यमान्यता र आस्थादेखि मानव सभ्यताको विकास एवं वस्तु विनिमयको आदिमकालको चित्रण प्रदर्शनीमा राखिएका सिक्काहरूले गर्छ। मुद्राअघिको अैंचोपैंचो युग मानव ढुंगेयुगबाट कृषि र पशुपालनमा युगमा प्रवेश गरेपछि उनीहरूले सम्पत्तिको महत्त्व बुझे। भविष्यका लागि पनि संग्रह गर्नुपर्छ भन्ने भावना उनीहरूमा विकास भयो। त्यसपछि उनीहरूले आफूले उब्जनी गरेका अनाजहरू जोहो गर्न थाले। यही समयमा विभिन्न राज्यहरू खडा भए। आफ्नो राज्यलाई समृद्ध बनाउन लुटपाट सुरु भयो। लुटपाटले मात्र साध्य नभएपछि सटही प्रथा सुरु भयो। तर, सटही प्रथामा पनि समस्या देखियो। एउटा सानो वस्तुसँग ठूलो वस्तु साटफेर गर्दा समस्या भएपछि त्यसलाई सहजीकरण र सरलीकृत बनाउन सुन, चाँदी, तामालगायतका धातुलाई मुद्राका रूपमा प्रयोग गर्न थालियो। अर्थात् वस्तुको मूल्य निर्धारण गर्न र मूल्यको अनुपात मिलाउन विनिमय गर्ने अर्को भरपर्दो माध्यमको खोजी हुँदा मुद्राको आविष्कार हुन पुगेको विश्वास गरिन्छ। आर्थिक कारोबारमा मानिसमा समान आवश्यकताको अभाव, मूल्यको सर्वमान्य मापनको अभाव, विभाजनमा देखिएको कठिनाइ, मूल्य सञ्चयमा असुविधा र भविष्यमा हुने भुक्तानीको कठिनाइजस्ता कारणले विनिमय प्रणालीको विकल्प खोज्ने क्रममा मुद्राको व्युत्पत्ति भएको हो, डा रमेश ढुंगेलले आफ्नो पुस्तक प्राचीन अर्थव्यवस्थामा भनेका छन्। समयक्रममा घर पालुवा जनावर र अनाज साटासाट गर्ने स्थानमा ढुंगाका हतियार, धनुषबाँण, पशुका छालालाई पनि मूल्य निर्धारण गरी विनिमयको साधन बनाएको पाइन्छ। यसैगरी विभिन्न पत्थर, धातु र कौडीका गरगहनाहरू पनि विनिमयका साधन बन्न पुगेका इतिहास छन्। धातुको नापतौल गर्न धेरै समय र मिहिनेत लाग्ने भएपछि धातुलाई सानासाना बाटुला आकारमा काटेर मुद्राको रूपमा प्रयोग गर्न थालिएको संस्कृतिविद् सत्यमोहन जोशीको नेपाली राष्ट्रिय मुद्रा पुस्तकमा उल्लेख गरिएको छ। इतिहासकारहरूका अनुसार सिन्धुघाँटी सभ्यतामै माटाका सिलछाप पाइएको उल्लेख गरेका छन्। वैदिक सभ्यतामा मौद्रिक इकाइहरूको प्रयोग निकै नै भएको इतिहासकारको भनाइ छ। वैदिक सभ्यतामा धन सम्पत्ति, दान दक्षिणालगायतका विषयमा प्रयोग भएको पाइन्छ। दक्षिण एसियामा सर्वप्रथम ईशापूर्व आठौं शताब्दीमा आहत मुद्रा (पञ्च मार्क) प्रचलन आएको मानिन्छ। यस मुद्राका बारेमा ब्राह्मी लिपिमा समेत लेखिएको पाइन्छ। धेरैले पञ्च मार्कलाई विश्वको सबैभन्दा पुरानो मुद्राका रूपमा पनि लिने गरिन्छ। ती सिक्का कपिलवस्तुको तिलौराकोट उत्खननका क्रममा भेटिएको संग्रहालयले जनाएको छ। नेपालमा मुद्राको सुरुआत नेपालमा प्रमाणिक इतिहास लिच्छविकालदेखि सुरु भएको मानिन्छ। लिच्छविकाल अघि पनि गोपाल, महिस्पाल र किरातीहरूले शासन गरेको पाइन्छ। तर, लिच्छविकाल अघिका इतिहास प्रमाणिक रूपमा नरहेको त्रिभुवन विश्वविद्यालयका उपप्राध्यापक अच्युत अधिकारी बताउँछन्। इतिहास प्रमाणका आधारमा चल्छ। लिच्छविकालभन्दा अघिका प्रमाणहरू प्रमाणिक छैनन्। खाली कथा र कहावत मात्रै सुनिएको छ। प्रमाणहरू केही पाइएको छैन, उपप्राध्यापक अधिकारी भन्छन्, ५२१ मा मानदेवले राखेको लिच्छविकालीन अभिलेख चाँगुनारायणमा भेटिएको थियो। जसलाई प्रमाणिक इतिहास मानिन्छ। राजा मानदेवको पालादेखि नै नेपालमा मुद्रा सुरुआत भएको पाइन्छ। उनले धातुमा तामाको प्रयोग गरेर मानांक मुद्रा प्रचलनमा ल्याएका थिए। जसमा लिच्छवि लिपि र संस्कृत भाषा प्रयोग गरिएको २०७६ सालमा मुद्रा संग्रहालयद्वारा प्रकाशित स्मारिकामा प्राडा प्रेम खत्रीले आफ्नो लेखमा उल्लेख गरेका छन्। उक्त मुद्राको पृष्ठभागमा श्री भोगिनी र कमलको फूलमाथि बसेको नारी मूर्ति अंकित छ। राजा मानदेवले मानांक मुद्रामा आफ्नी रानी श्री भोगिनीको नाम उल्लेख गरेका थिए। मानदेवपछि एकै पटक अंशु बर्माको नाममा मुद्रा जारी भएको पाइन्छ। उनले आफ्नै नाममा मुद्रा जारी गरेका थिए। त्यस मुद्राको विशेष नाम भने केही थिएन। लिच्छविकालमा पण, कार्षापण, पुराण, द्विपणजस्ता इकाइहरू प्रयोग गर्ने गरिएको इतिहासविद्हरूको भनाइ छ। अंशु बर्मापछिका राजाहरूको मुद्रा भने पाइएको छैन। लिच्छविकालीन मुद्रामा हिन्दू धर्म र संस्कृतिको विशेष प्रभाव रहेको देखिन्छ। मानदेव र अंशु बर्माका मुद्रामा पनि स्पष्ट तिथिमिति भने नभेटिएको इतिहासविद्हरू बताउँछन्। लिच्छविकालको पहिलो मानदेवका मानांक मुद्रा मात्रै नभएर अंशु बर्माका मुद्रा, श्रीगुणांक मुद्रा, जिष्णुगुप्तस्य मुद्रा, वृष, वैश्रवण र पशुपति मुद्राहरू लिच्छविकालमा प्रचलित मुद्राहरू हुन्। लिच्छविकालीन मुद्राहरू विभिन्न चक्र, घोडा, नन्दी, देव, देवीका नाम र मूर्ति, कलश, फूलका चित्र र सिंह, साँढे, गाई, हात्तीलगायतका आकृति पाइन्छन्। मल्लकालीन मुद्रामा तान्त्रिक प्रभाव लिच्छविकालीन मुद्रापछि लामो समयसम्म नेपाली मुद्रा देखिँदैन। यो तथ्यलाई संग्रहालयले पनि प्रष्ट पार्दछ। लिच्छविकालको पशुपति मुद्रापछि कान्तिपुरका राजा महेन्द्र मल्लको मुद्रा संग्रहालयमा भेटिन्छ। महेन्द्र मल्लका मुद्रामा एकातिर बज्र र अर्कोतिर त्रिशूल चित्र अंकित छन्। मल्लकालीन मुद्रामा धार्मिक, सांस्कृतिक र तान्त्रिक प्रभाव बढी छ। यसैगरी स्पष्ट रूपमा थितिमितिको उल्लेख गरिएको छ भने राजामहाराजाको नाम पनि उल्लेख गरिएको छ। मल्लकालमा पनि रानी र मन्त्रीको नामबाट पनि मुद्रा जारी भएको पाइन्छ। राजाहरूले आफूलाई विभिन्न उपाधि दिएर मुद्रामा नाम लेखाएको पाइन्छ। मल्लकालीन मुद्राहरू लिच्छविकालीन मुद्राभन्दा निकै फरक देखिएका छन्। मल्लकालका अधिकांश मुद्राहरू चाँदीका मात्र पाइएका छन्। मल्लकालका मुद्रामा देवदेवीका मूर्ति नभएर विशेषत: तन्त्रयन्त्रको मात्रै प्रभाव परेको देखिन्छ। अपवादबाहेक हेर्ने हो भने अधिकांश मल्लकालीन मुद्रामा राजाको नाम र मिति स्पष्टसँग उल्लेख गरिएको पाइन्छ, जुन लिच्छविकालीन मुद्रामा पाइँदैन। पाटनका राजा सिद्धिनरसिंह मल्लको मुद्रामा पहिलो पटक मिति अंकित गरिएको देखिन्छ। त्यसपछि तीन वटै मल्ल राज्यका राजाहरूले प्रचलनमा ल्याएका मुद्रामा साल, महिना, तिथि, दिनसमेत उल्लेख छन्। मल्लकालीन मुद्रामा नेपाल सम्बत्को प्रयोग पनि गरिएको छ। ती मुद्रामा त्रिकोण, चतुष्कोण, षटकोण, अष्टकोण, अष्टदल, नवकोण, भूपुर, अष्टमंगल आदिका पृष्ठभूमिमा नै विविध प्रकारका यन्त्रहरू पनि छन्। यसैगरी सात्विकतन्त्र, राजसतन्त्र र तामसतन्त्रको प्रयोग पनि मल्लकालीन मुद्रामा गरिएको पाइन्छ। दोलखाको पनि छुट्टै मुद्रा अहिलेसम्म पाइएका अधिकांश मुद्रा काठमाडौं उपत्यकाका मात्र छन्। तर, उपत्यका बाहिर दोलखाले पनि आफ्नै मुद्रा बनाएको थियो। काठमाडौंदेखि ५० माइल पूर्वमा रहेको दोलखा राजा यक्ष मल्लको पालासम्म सामन्त राज्यका रूपमा थियो। यक्ष मल्लको मृत्युपश्चात् उपत्यकाको पुरानो मल्लशासित राज्य विभिन्न राज्यमा विभाजित भएलगत्तै दोलखाले आफूलाई स्वतन्त्र राज्य घोषणा गरेको पाइन्छ। उत्तरमध्यकालमा नेपालमा चाँदीको सिक्का प्रचलनमा ल्याउने पहिलो व्यक्ति दोलखाका राजा इन्द्रसिंह देव हुन्। तिब्बतमा चलेको नेपाली मुद्रा तिब्बतमा ईसं १६४० को दशकदेखि नै नेपाली मुद्रा चलेको संग्रहालयको अभिलेखमा उल्लेख गरिएको छ। तिब्बती बजारमा नेपाली व्यापारीहरूको एकाधिपत्य सँगसँगै नेपाली मुद्राले पनि तिब्बती बजारमा एकाधिकार जमाएको थियो। रणजित मल्लको समयमा निष्कासन गरी तिब्बत पठाइएका मुद्राहरू संग्रहालयमा संग्रृहीत छन्। महेन्द्र मल्लको पालादेखि नै तिब्बतबाट चाँदी ल्याएर मुद्रा निर्माण गरी तिब्बत पठाउने गरेको इतिहासविद्हरू बताउँछन्। तिब्बती भाषामा नेपाली मुद्रालाई नाङटाङ भनिन्थ्यो। राजा जयप्रकाश मल्ल र राजा प्रतापसिंह शाहको पालामा काटिएका मोहरहरू प्रशस्त मात्रामा प्रचलनमा आएको देखिन्छ। यी मुद्रालाई तिब्बतीहरू चोटाङ (काटेको मोहर) पनि भनिन्छ। तिब्बतका लागि चाँदी लिएर मुद्रा बनाइदिने प्रथा प्राचीन मल्लकालदेखि मल्लकालको अन्त्यसम्मै पनि चलिरह्यो। तिब्बतका लागि आवश्यक मुद्रा नेपालले बनाइदिने सन्धि भयो। कर्णेल कर्क पेट्रिकका अनुसार यसबापत नेपालको आम्दानी वर्षभरिको एक लाख पुग्थ्यो। चाँदीमा तामा मिसाएर मुद्रा निर्माण गरी तिब्बत पठाउन थालियो। त्यसपछि तिब्बत आफैंले मुद्रा निर्माण गर्न थालेको इतिहास छ। शाहवंशीय मुद्रा शाहकालीन मुद्रामा बडामहाराजाधिराज पृथ्वीनारायण शाहभन्दा अघिका राजाहरूको मुद्राहरू भने भेटिँदैन। पृथ्वीनारायण शाहदेखि प्रतापसिंह शाह, रणबहादुर शाह, गीर्वाणयुद्ध विक्रम शाह, राजेन्द्रविक्रम शाह, सुरेन्द्रविक्रम शाह, पृथ्वी वीरविक्रम शाह, त्रिभुवन वीरविक्रम शाह, महेन्द्र, वीरेन्द्र, ज्ञानेन्द्र शाहसम्मका मुद्राहरू छन्। पृथ्वीनारायण शाहले नेपाल एकीकरणको अभियानमा ईस १७६८ मा कान्तिपुर विजय गरेपछि त्यहाँबाट निष्कासन गरेको मुद्रामा शक संवत लेखेको पाइन्छ। केही शाह राजाहरूको मुद्रामा विक्रम संवत् पनि प्रयोग भएको पाइन्छ। मुद्रामा शक संवत्को प्रचलन राजा पृथ्वी वीरविक्रमको समयसम्म पाइन्छ। राजा त्रिभुवनको समयदेखि हालसम्म मुद्रामा विक्रम संवत् मात्र प्रयोग भएको देखिन्छ। गीर्वाणयुद्धविक्रम शाहका पालादेखि सुनका मुद्राहरू पनि निष्कासन गर्न थालिएको देखिन्छ। एउटै राजाको नाममा दुई पटक मुद्रा २००७ सालमा संक्रमणकालीन समयमा त्रिभुवन शाह भारत गएपछि २००७ सालमा नै जारी भएको बाल राजा ज्ञानेन्द्र शाहका सिक्का पनि संग्रहालयमा सुरक्षित छन्। २००७ कात्तिक २१ मा सम्पूर्ण राजपरिवारसहित त्रिभुवन भारतीय राजदूतावासमा शरण लिन पुगेका थिए। प्रधानमन्त्री मोहनशमशेरले श्री ५ त्रिभुवनलाई भारतीय राजदूतावासबाट फर्काउन अनेक प्रयत्न गर्दा पनि सफल भएनन्। त्यसै समयमा त्रिभुवनका माहिला नाति ज्ञानेन्द्र शाहलाई राजगद्दीमा बसाली राज्याभिषेक गरिएको थियो। यसै समयमा उनको नाममा एक रुपैयाँ र पचास पैसा मूल्यबराबरका दुई प्रकारका मुद्राहरू निष्कासन गरेको पाइन्छ। तिनमा मोहर (पचास पैसा) २७ वटा निस्केका थिए भने एक रुपैयाँका डबल प्रशस्तै निस्केका थिए। २०५८ सालको दरबार हत्याकाण्डपछि राजा भएका ज्ञानेन्द्रको त्यसबेला पनि मुद्रा र कागजी नोट निस्किएको थियो। सिक्काबाट कागजी नोटमा फड्को नेपालमा लिच्छविकालदेखि शाहकालसम्म आर्थिक तथा वित्तीय कारोबारका निमित्त सिक्काहरूको प्रयोग भएको पाइन्छ। सिक्काहरूको आकार र तौलअनुसार दर कायम गरी कारोबारमा लगाइन्थ्यो। विसं १९७५ मा तोकिएको दरलाई पैसा भन्ने गरिन्थ्यो। नेपाली चाँदीका सिक्काहरू खुला रूपमा भारतीय मुद्रासँग साटिन्थ्यो। यसले गर्दा ठूलो घाटा बेहोर्नु परेको थियो। सिक्कामा घाटा भएपछि आफ्नै कागजी मुद्राको अभाव महसुस गरी राजा त्रिभुवनको पालामा १ असोज २००२ मा पहिलो पटक नेपालमा कागजी मुद्रा प्रचलनमा ल्याइएको थियो। त्यसबेला मोरु ५, १० र १०० दरका नोटहरू निष्कासन गरिएका थिए। नेपाली कागजी मुद्राको निष्कासन गर्ने सरकारी निकायलाई सदर मुलुकी खाना भनिन्थ्यो। यसैगरी त्यतिखेर गभर्नरलाई खजान्ची भनिन्थ्यो। पहिलो खजान्ची जनकराज थिए। त्यसपछि क्रमश: भरतराज, नरेन्द्रराज खजान्ची भए। हिमालयशमशेर राणा पहिलो गभर्नर बनेका हुन्। संग्रहालयमा मुद्रा २०१९ पुस १ मा हनुमानढोकामा एउटा ग्यालरीका रूपमा सञ्चालन भएको राष्ट्रिय मुद्रा संग्रहालय २०४५ सालमा राष्ट्रिय संग्रहालय परिसर छाउनीमा स्थानान्तरण भएको हो। राष्ट्रिय मुद्रा संग्रहालय प्रमुख प्रतिमा रञ्जितले संग्रहालयले पुराना मुद्राहरू पनि किनेर प्रदर्शनमा राख्ने गरेको छ। केही समयपहिले मात्रै अंशु बर्माको मुद्रा ८० हजारमा किनेर प्रदर्शनमा राखिएको उनले बताइन्। उनका अनुसार सिक्का र नोट गरी १ हजार ३ सय ९० थान मुद्रा प्रदर्शनमा राखिएको छ। यस्तै ४० हजार ३ सय ४६ थान मुद्रा स्टोरमा राखिएको छ। कसरी छापिन्छ नोट ?"
कसरी छापिन्छ नोट ?,"हरेक वर्ष मुलुकका लागि कति नोट छपाइ आवश्यक छ भनेर प्रक्षेपण गरेपछि तहगत प्रक्रिया पूरा गरिन्छ। नोट भए सबै थोक किन्न सक्छौं भन्ने धारणा छ। नोटलाई हामी सम्पत्तिका रूपमा लिन्छौं, चाहे धेरै होस् वा थोरै। नोट कमाउन हामी मरिमेटेर काम गर्छौं। यत्ति धेरै महत्त्व हुने नोट चाहिँ कसरी छापिन्छ ? भन्ने जिज्ञासा हुन सक्छ। अधिकांश देशको केन्द्रीय बैंकले मुलुकका लागि मुद्रा छपाइ तथा निष्कासन गर्ने गर्दछन्। नेपालमा २०१३ सालमा नेपाल राष्ट्र बैंक स्थापना हुनुअघि राजा त्रिभुवन शाहको पालामा खजान्ची पण्डित जनकराज पाण्डेको हस्ताक्षरमा २००२ असोज १ गते पहिलो पटक कागजी नोट निष्कासन गरिएको थियो। यसपछि २ जना खजान्ची पण्डित भरतराज र नरेन्द्रराज खजान्ची थिए। त्यतिबेला सदर मुलुकीखानाले नोट छपाइ गथ्र्यो। २०१६ फागुन ७ गते पहिलो गभर्नर हिमालयशमशेर जबराको हस्ताक्षरबाट नोट छपाइ गरिएको थियो। हालसम्म १८ जना गभर्नरको हस्ताक्षरमा नोट निष्कासन भइसकेका छन्। कानुन कार्यान्वयन गर्न तथा आन्तरिक प्रक्रियालाई व्यवस्थित गर्न राष्ट्र बैंकले नोट छपाइ तथा सिक्का टकमरी निर्देशिका बनाएको छ। यसअनुसार हरेक वर्ष मुलुकका लागि कति नोट छपाइ आवश्यक छ भनेर प्रक्षेपण गरेपछि तहगत प्रक्रिया पूरा गरिन्छ। त्यसपछि नोट निष्कासन गरिने राष्ट्र बैंकअन्तर्गत मुद्रा व्यवस्थापन विभागका कार्यकारी निर्देशक रेवतीप्रसाद नेपालले बताए। कति नोट चाहिने प्रक्षेपण गर्नुपर्छ। यसका लागि यो वर्ष चलेको नोट कति छ ? बैंकले नयाँ नोट छाप्नुअघि गएका वर्षहरूको आपूर्तिको अवस्थाको औसत र बजारको मागलाई हेर्ने गर्छ। विगत ५ वर्षमा २ खर्ब १७ अर्बको काम नलाग्ने नोटको जलान गरिएको छ। प्रायः एक पटकमा नोट तथा सिक्का करिब ३ देखि ४ वर्षलाई पुग्ने गरी छापिन्छ। मुद्रा छपाइका तहगत प्रक्रिया हुन्छन्। मुद्रा व्यवस्थापन विभागको कार्यकारी निर्देशकको अध्यक्षतामा बस्ने कार्य व्यवस्था समितिले नोटको डिजाइन तयार पार्छ। यसपछि गभर्नरको अध्यक्षतामा दुई जना डेपुटी गभर्नर, पुरातत्त्वविद्, विश्वविद्यालयका भाषाविद्, वन तथा वन्यजन्तुविद्, संस्कृतिविद् सत्यमोहन जोशीसहित ९ जनाको नोट डिजाइन समितिले छपाइका लागि सिफारिस गर्छ। यसलाई राष्ट्र बैंकको सञ्चालक समितिले स्विकृत गर्छ। यसपछि अर्थ मन्त्रालयमा पठाइन्छ। अर्थले मन्त्रिपरिषद्मा पेस गर्छ। यसपछि छपाइ गर्न स्वीकृत भएर आएमा राष्ट्र बैंकले टेन्डर प्रक्रिया सुरु गर्छ। जति पनि छाप्न पाइन्छ त नोट ? केन्द्रीय बैंकले नयाँ नोट छाप्नुअघि गएका वर्षहरूको आपूर्तिको अवस्थाको औसत र बजारको मागलाई हेर्ने गर्छ। तर विशेष गरेर नोट कति छाप्ने भन्ने आधार तय गर्न केन्द्रीय बैंकले सरकारको बजेट वृद्धिको प्रतिशत, बर्सेनि वृद्धि भएको सरकारी खर्चको प्रतिशत, मूल्यवृद्धिको अवस्था, कुल गार्हस्थ्य उत्पादनको वृद्धिको प्रतिशतलाई औसतमा निकालेर सोही परिणाममा नयाँ नोट निष्कासन गर्न प्रक्रिया अघि बढाइन्छ। यससँगै जनताको आर्थिक स्तर, विदेशी मुद्रा आर्जन र सञ्चितिको स्थिति, देशको मौद्रिक अवस्था र नीति, बैंक तथा वित्तीय संस्थाको संख्या, रेमिट्यान्सको आप्रवाह, स्टकमा रहने नोटको मौज्दात, जलान हुने नोटको परिमाण, स्टोरको क्षमता, डिजिटल मुद्रा त्यस्ता वैकल्पिक माध्यमले कस्तो प्रभाव पार्छलगायतको आधारमा आगामी वर्ष नोट कति आवश्यक पर्छ भनेर अनुमान गरिन्छ। सरकारको कुल बजेट कति प्रतिशतले वृद्धि भएको हो त्यो हेरिन्छ। सामान्यतः सरकारले १३ देखि १५ खर्ब हाराहारीको बजेट हुने गरेको छ। प्रायः २५ अर्बदेखि ३० अर्ब हाराहारीमा थपिन्छ। यसकारण आगामी वर्ष सोही अनुपातमा मुद्रा थपिनु पर्छ भनेर योजना बनाई नोट छपाइ प्रक्रिया अघि बढाउने गरेको कार्यकारी निर्देशक रेवती नेपाल बताउँछन्। यस्तै, जीडीपी सामान्यतः ४ देखि ६ प्रतिशतले वृद्धि हुने गरेको छ। औसत ५ प्रतिशत हाराहारीमा लिइन्छ। विगत १० वर्षलाई हेर्दा जीडीपीको वृद्धि औसत २५ प्रतिशत हुने गरेको छ। यस्तै मूल्यवृद्धि ५६ प्रतिशतको हाराहारीमा छ। सामान्यतः यी चार शीर्षकको वृद्धिलाई र विदेशी मुद्रा, डिजिटल कारोबारलगायतको औसतमा निकालेर नयाँ नोटको अनुमानित दर निकालिन्छ। अझै कुनै वर्ष चुनाव आउँदै छ। यसलाई मौसमी खर्चको रूपमा लिएर राष्ट्र बैंकले आगामी वर्षका लागि थप ३० अर्ब रुपैयाँ नोट छपाइ गर्ने गरेको बताएको छ। केन्द्रीय बैंकले सामान्यतः बजारमा चलनचल्तीका लागि एक खर्ब रुपैयाँ नयाँ दरका नोट थप्दै जाने गरेको छ। साथै वार्षिक ४० अर्ब रुपैयाँ हाराहारीका झुत्रा, काम नलाग्ने नोट जलान गरिने राष्ट्र बैंकको भनाइ छ। विगत ५ वर्षमा २ खर्ब १७ अर्बको काम नलाग्ने नोटको जलान गरिएको छ। अहिले राष्ट्र बैंकले २०७९ र २०८१ को लागि आवश्यक नोटको अनुमान गर्दैछ। हरेक वर्ष २३ दरका नोटहरू छाप्ने गरेको कार्यकारी निर्देशक नेपालले जानकारी दिए। अहिले बजारमा ७ दरका नोट मात्रै प्रचलनमा छन्। गत साल ५, १० र २० दरका नोट छाप्यौं। यो साल ५०, सय र आवश्यक परे हजार दरका नोट छाप्ने योजना छ, उनी भन्छन्। प्रायः एक पटक छापेपछि तीन वर्षसम्मलाई पुग्छ। नोट छाप्न धरौटी मुलुकका लागि नोट निष्कासन गर्नु केन्द्रीय बैंकको दायित्व हो। राष्ट्र बैंक ऐन, २०५८ को दोस्रो संशोधन २०७३ को परिच्छेद ५ को दफा ५१ दफा १ ले नोट छपाइबराबरको सुरक्षण राखेर मात्र निष्कासन गर्न राष्ट्र बैंकलाई अधिकार दिएको छ। यस्तो अधिकार पाएपछि जति नोट छपाइ गरे पनि भइहाल्छ भन्ने पर्न सक्छ। तर मुलुकको अर्थतन्त्रको क्षमताका आधारमा मात्रै नोट छपाइ गर्नुपर्ने हुन्छ। धरौटीबापत राखिने सम्पत्तिको कमसेकम ५० प्रतिशत सुन, चाँदी, विदेशी मुद्रा, विदेशी धितोपत्र, विदेशी विनिमय अधिकारपत्र र बाँकी ५० प्रतिशत सिक्काहरू, नेपाल सरकारले प्रकाशन गरेको ऋणपत्रलगायतलाई सुरक्षण (सेक्युरेटिज) राखिन्छ। सो तत्त्वहरू समेटेर मुलुकमा जति नोट सार्वजानिक गर्नु पर्नेछ, सोहीबराबरको सम्पत्ति देशसँग छ भनेर कागजात तयार गरिएको हुन्छ। अहिले राष्ट्र बैंकसँग भएको सम्पत्तिका आधारमा विभिन्न दरका ८ खर्ब रुपैयाँसम्म नोट निष्कासन गर्ने क्षमता छ। राष्ट्र बैंकले सुरक्षणबापत राखेको केही सम्पत्ति विभिन्न अन्तर्राष्ट्रिय बैंकहरूमा निक्षेपको रूपमा लगानी गर्छ। यसबाट राम्रै ब्याज आम्दानी हुन्छ। यसलाई चाहिएको बेलामा तत्काल फिर्ता लिन सक्ने गरी लगानी गरिन्छ। यस्ता सुरक्षण मूलधनको रूपमा राखिन्छ। यसलाई मास्न पाइँदैन। यो सरकारको सम्पत्ति हो। तर ब्याज भने राष्ट्र बैंकको आम्दानी हो। प्रत्येक वर्ष राष्ट्र बैंकले गरेको आम्दानीको ८० प्रतिशत सरकारलाई बुझाउने गरेको छ। कुन नोट छाप्न कति खर्च लाग्छ ? राष्ट्र बैंकको निर्देशनमा सिक्काको काम सिक्का तथा टकमरी विभागले गर्छ। हरेक दरका नोट प्रकाशन गर्न केन्द्रीय बैंकले गरेको टेन्डरमा मूल्य निर्धारण गर्छ। राष्ट्र बैंकका अनुसार एक रुपैयाँको सिक्का छाप्न २ रुपैयाँ ४० पैसा खर्च लाग्छ। दुई रुपैयाँको नोट छाप्न २ रुपैयाँ ७३ पैसा पर्छ। केही हदसम्म सानो नोटको भन्दा ठूलो नोटको लागत बढी देखिन्छ। यद्यपि ५, १० र २० रुपैयाँ दरका प्रत्येक नोटमा क्रमशः १६८ पैसा, १४० पैसा, १७३ पैसा तिर्नु पर्छ। यसैगरी सय दरलाई २९९ पैसा, ५ सय दरलाई ४६८ र हजार दरलाई ३३७ पैसा खर्च लाग्छ। यसरी हेर्दा साना दरका सिक्काको छपाइको लागत पनि पछिल्लो समय बढी छ। अझै नोट छाप्दा सानो नोटको भन्दा ठूलो नोटको लागत बढी पर्ने गरेको देखिन्छ। किनभने ठूलो नोटमा सुरक्षा चिह्न (सेक्युरिटी फिचर्स) थप्दै गयो त्यति लागत बढी लाग्ने मुद्रा व्यवस्थापन विभागको भनाइ छ। बजारमा नक्कली नोटको बिगबिगी हुने गरेकाले यसबाट नठगिन ठूला दरका नोटमा प्रायः प्रत्येक पटक सुरक्षा चिह्नहरू थपिएको कार्यकारी निर्देशक रेवतीप्रसाद नेपालको भनाइ छ। बढी सुरक्षा चिह्न प्रयोग भएमा नक्कली नोट चिन्न र सजग हुन सजिलो पर्छ, उनले भने। सक्कली र नक्कली नोट छुट्ट्याउनेबारे आमनागरिकलाई सजग पनि बनाउँदै आएको छ। नेपालमा किन छापिँदैन ? नेपालमा नोट छाप्ने सुरक्षण छापाखाना (मेसिन) छैन। भएको मेसिन पनि विवादित छ। भए पनि विदेशमा छाप्नेभन्दा बढी लागत पर्ने देखिन्छ। त्यसैले राष्ट्र बैंकले नेपालमा छाप्न सम्भव नभएको बताएको छ। कार्यकारी निर्देशक नेपाल मेसिनको मर्मतमा धेरै खर्च लाग्ने भएकाले छपाइ गर्दा खर्चिलो हुन्छ। यसैले विदेशी कम्पनीलाई जिम्मा दिन सस्तो र सहज हुने गरेको उनको भनाइ छ। यस्ता कम्पनी विश्वभर नोट छाप्ने कम्पनी करिब दुई दर्जनका हाराहारीमा छन्। यसमध्ये नेपाल राष्ट्र बैंकले ६ कम्पनीलाई नोट छपाइ गर्न प्रिक्वालिफिकेसनमा सूचीकृत गरेको छ। यसमा चाइना सेक्युरिटी प्रिन्ट्रिङ एन्ड मेन्टिङ कर्पोरेसन इन्डोनेसियाको पेरुम पेरुरी, जर्मनीको बोन्डेस बुकराई रजिडी करेन्सी टेक्नोलोजी, बेलायतको डिलारु र फ्रान्सको ओवरथर फिडुसियरी कम्पनीमाझ टेन्डर खुलाइन्छ। अब छिट्टै चार कम्पनी थपेर १० वटा पुर्याउने केन्द्रीय बैंकको योजना छ। यसमध्ये फाइनान्सियल रिपोर्ट हेरेर सबैभन्दा कम बोल लगाउने कम्पनीलाई छनोट गरिन्छ। सार्वजनिक खरिद ऐन २०६३ अनुसार सबैभन्दा कम बोल गर्नेसँग सम्झौता गर्नुपर्ने व्यवस्था छ। साथै कम्पनीको प्राविधिक पक्ष पनि हेरिन्छ। यसमा कागजको गुणस्तर, सुरक्षा, कर्मचारीको नियत, सुरक्षा चिह्नलगायतमा समेत ध्यान दिइन्छ। जिम्मा पाएको कम्पनीले नोट छपाइ गरेपछि तोकिएअनुसारको योग्य भए, नभएकोबारे विश्वकै छपाइ नोट मूल्यांकन गर्ने तेस्रो पार्टीले ठीक छ भनेर पत्र पठाएपछि मात्र ढुवानी गरेर नेपाल ल्याइन्छ। यो तेस्रो पार्टी लेखा परीक्षकसरह हुने गर्छ। नेपालमा नोट ल्याएपछि राष्ट्र बैंकले मुद्रा व्यवस्थापन विभाग र देशका प्रादेशिक कार्यालयहरूमा सुरक्षित स्थानमा भण्डारमा राख्छ। यसरी छापिएका नोटको प्रिफेक्स नम्बर चलनचल्तीमा ल्याउन सूचना जारी नगर्दासम्म त्यो नोटको मूल्य रहँदैन। यी विभिन्न प्रक्रिया पूरा गरी छापेको नोट सिधै बजारमा पठाइँदैन। छापिएका नोटको प्रिफेक्स नम्बर चलनमा ल्याएको राष्ट्र बैंकले सूचना जारी नगर्दासम्म त्यो नोटको मान्यता हुँदैन। त्यसैले राष्ट्र बैंकले सूचना जारी गर्नुपूर्वसम्म मुद्रा व्यवस्थापन विभागको भण्डारण कक्षमा सुरक्षित रूपमा नोट राख्छ। नोटको मूल्य नागरिकको हातमा पुगेपछि मात्रै राष्ट्र बैंकले नोट छपाएर जति राख्न पनि सक्छ तर त्यो नोेट जनताको हातमा नगएसम्म अर्थात् निष्कासन नभएसम्म खोस्टासरह हुने गरेको कार्यकारी निर्देशक नेपाल बताउँछन्। छपाउँदा कागज अर्थात् स्टेसनरी किनेसरह भुक्तानी गर्छौं। यो राष्ट्र बैंकको आम्दानी हुँदैन। तर आवश्यक नोट छापेर वितरणमा पर्ने दायित्व केन्द्रीय बैंकको हो। छपाइबराबरको धरौटी मूलधनको रूपमा ढुकुटीमा रहन्छ, उनी भन्छन्, नोट छपाएर राष्ट्र बैंकले आफ्नो ढुकुटीमा राखेकाको मूल्य हँुदैन। जब बजारमा चलनचल्तीमा नोट पठाइने भनेर सूचना निकाल्छौं। जनताको हातमा पुगेपछि मात्र त्यसको मूल्य रहन्छ। अहिले जनतासँग गएको बाहेक ढुकुटीमा दुई खर्बबराबरको नोट स्टक छ तर यसको अर्थ छैन। मानवीय जीवनमा सहजता ल्याउन एकआपसमा वस्तु विनिमयबाट सुरु गरिएको माध्यम सिक्का, नोट हँुदै अहिले डिजिटलमा परिणत भएको छ। मुद्राको विकसित रूप बनेको ट्राभल्र्स चेक, ड्राफ्ट, भुक्तानी आदेश, चेक, विनिमयपत्र, डेबिट कार्ड, क्रेडिट कार्ड तथा इन्टरनेट बैंकिङमार्फत प्रेरित भएको मुद्रा व्यवस्थापन विभागका श्याम खतिवडाले नेपालका आधुनिक मुद्राहरू ः एक समीक्षामा औंल्याएका छन्। अहिले मोबाइल बैंकिङ, क्यूआर कोडजस्ता भुक्तानीका माध्यमहरूबाट कारोबार फस्टाएको छ। यससँगै ईसेवा, खल्तीलगायतका भुक्तानीका संस्थाहरू सञ्चालनमा छन्। अहिले आरटीजीएस (रियल टाइम ग्रस सेटलमेन्ट), आईपीएस, कनेक्ट आईपीएसलगायतका ठूला रकम पनि तत्कालै भुक्तानी गर्ने सुविधा छ। यसर्थ यस्ता डिजिटल भुक्तानी प्रणालीले गर्दा अर्थतन्त्र प्रविधिमैत्रीको रूपमा विकसित हुँदै गएको छ। जतिसुकै डिजिटलाइज्ड भए पनि मुद्राको अस्तित्व कहिल्यै पनि समाप्त नहुने राष्ट्र बैंकका प्रवक्ता देवकुमार ढकाल बताउँछन्। डिजिटल कारोबारमा अग्रणी रहेको स्विडेनजस्ता मुलुकमा पनि ९० प्रतिशत महत्त्व भौतिक रूपमा मुद्राकै रहेको उनको तर्क छ। यसर्थ मुद्राको पूर्ति डिजिटलले गरे पनि नोट कहिल्यै बन्द हुँदैन। यसको महत्त्व सधैं रहन्छ, उनले भने। इतिहास बोल्ने सिक्का"
प्रधानन्यायाधीशलाई राजीनामाको अल्टिमेटम,"काठमाडौं : सर्वोच्च अदालत गएका अधिवक्ता भूमिनन्द चुँडालले इजलासमा बहस गर्न पाएनन्। उल्टै कानुन व्यवसायीको छाता संगठन नेपाल बार एशोसिएसन परिसरमा उनीमाथि कुटपीट भयो। प्रधानन्यायाधीश चोलेन्द्र समशेर राणाको राजीनामा माग गरिरहेका १९ न्यायाधीशको अडानले शुक्रबार पनि बेन्च बसेन। इजलास प्रभावित भएपछि कानुन व्यवसायीले बहस गर्न पाएनन्। सोही विषयमा उनले सञ्चारमाध्यममा प्रतिक्रिया दिँदै गर्दा अर्का अधिवक्ता विराट न्यौपानेले हातपात गरे। मिडियासँग बोल्दै गर्दा हातपात भयो। कानुनी उपचार खोज्छु। उनले भने। पाँच दिने अल्टिमेटम नेपाल बार एशोसिएसनले प्रधानन्यायाधीश राणालाई इजलासमा नबस्न आग्रह गर्दै राजीनामा गर्न ५ दिने अल्टिमेटम (समयसीमा) दिएको छ। प्रधानन्यायाधीश राणाले विकृति, विसंगति र भ्रष्टाचार रोक्न नसकेको र न्यायपालिकाको स्वच्छता, गरिमा, स्वतन्त्रता कायम गर्न नसकेको भन्दै बारले इजलासमा नबस्न माग गरेको छ। बार एशोसिएसनको शुक्रबार बसेको कार्य समितिको बैठकले आन्दोलनको कार्यक्रम सार्वजनिक गर्दै अल्टिमेटम दिएको हो। बारका महासचिव लीलामणि पौडेलका अनुसार, कात्तिक १४, १५ ,१६ र १७ गते बिहान १० बजेदेखि ११ बजेसम्म सर्वोच्चमा कालो पट्टि बाँधेर विरोध प्रदर्शन गरिने भएको छ। कात्तिक १६ गते सर्वोच्च प्रांगणमा धर्ना तथा विरोध सभा गरिने महासचिव पौडेलले जानकारी दिए। बैठकले न्यायपालिकाको वर्तमान अवस्था र बारको निर्णयको बारेमा ९० वटै एकाईहरूमा परिपत्र गर्ने निर्णय पनि गरेको छ। बारका ९० वटा एकाईका अध्यक्ष र सचिवसँग भर्चुअल छलफल, अन्तक्र्रिया र सुझाव संकलन समेत गरिने भएको छ। न्यायपालिकाको समग्र सुधारका लागि बाध्यात्मक कार्यक्रम गर्नु परेको उल्लेख गर्दै बार महासचिव पौडेलले सहयोग गर्न सरोकारवाला समक्ष अनुरोध गरेका छन्। कात्तिक १४, १५ ,१६ र १७ सर्वोच्चमा कालो पट्टि बाँधेर विरोध प्रदर्शन गर्ने र कात्तिक १६ गते सर्वोच्च प्रांगणमा धर्ना तथा विरोध सभा गरिनेछ।  लीलामणि पौडेल, बार महासचिव न्यायाधीशविरुद्ध रिट दायर सर्वोच्च अदालतका १५ न्यायाधीशविरुद्ध रिट निवेदन दायर भएको छ। असन्तुष्ट न्यायाधीशहरू इजलासमा सहभागी नभए पछि परमादेशको माग गर्दै रिट निवेदन दायर गरिएको हो। रिटमा पेसी सूचीमा रहेका मुद्दा हेर्न परमादेश माग गरिएको छ। प्रधानन्यायाधीश राणाले पेसी चढाए पनि असन्तुष्ट न्यायाधीश इजलासमा बस्न अस्वीकार गरिरहेका छन्। शुद्धिकरणका पक्षमा उभिन आग्रह सत्तारुढ नेपाली कांग्रेस १२ जना केन्द्रीय सदस्यले प्रेस विज्ञप्ति प्रकाशित गरी न्यायालय शुद्धिकरणका लागि भइरहेको लडाईंको पक्षमा उभिन पार्टीलाई आग्रह गरेका छन्। केन्द्रीय सदस्यहरू चन्द्र भण्डारी, धनराज गुरुङ, कमला पन्त, रत्ना शेरचन, गगन थापा, बद्री पाण्डे, जीवन परियार, गुरुराज घिमिरे, प्रदिप पौडेल, सरिता प्रसाईं, रामकृष्ण यादव र किरण यादवले संयुक्त विज्ञप्ति जारी गरेका हुन्। न्यायालयको नेतृत्वको विषयमा न्यायालय र न्याय प्रणालीभित्रैबाट उठेको विरोधलाई सामान्यरूपमा लिन नमिल्ने विज्ञप्तिमा उल्लेख छ। यस्तो पेचिलो परिस्थितिमा केही दल मौन छन्। केहीले न्यायालयले गरेको संविधान रक्षाको प्रतिशोध साँध्न खोजेर घटनाक्रमलाई विषयान्तर गर्न प्रयत्नशील छन्। यस अवस्थामा कांग्रेस मुक दर्शक बन्न वा घटनाक्रमलाई न्यायालयभित्रको विषय हो उसैले जानोस् भनेर नअजर अन्दाज गर्न मिल्छ ? यस मामिलामा मौन बस्नै मिल्दैन। विज्ञप्तिमा उल्लेख छ। त्यस्तै, मानव अधिकार तथा शान्ति समाजले राणालाई महाअभियोग लगाई बर्हिगमन सुनिश्चित गर्न राजनीतिक दलहरूलाई आग्रह गरेको छ।"
ज्येष्ठ वृद्धा बाटुलीलाई घर,"नुवाकोट : संसारकै सबैभन्दा ज्येष्ठ भएको दाबी गरिएकी नुवाकोटको पूर्वी गाउँ छापगाउँकी बाटुली लामिछानेलाई सरकारले घर निर्माण गरिदिएको छ। विदुरदेखि ४५ किलोमिटर पूर्वमा पर्ने ककनी गाउँपालिका८ छापथोककी १ सय १९ वर्षीया बाटुली लामिछानेका लागि घर निर्माण गरिएको हो। लामिछानेको बसोबासका लागि गाउँमा बनाइएको आधुनिक घरको उद्घाटन गरिएको छ। १० लाख रुपैयाँको लागतमा वृद्धाको घर निर्माण गरिएको हो। नवनिर्मित भवनको वाग्मती प्रदेश सरकारका पूर्वमन्त्री तथा एमाले नुवाकोटका उपाध्यक्ष बद्री मैनालीले उद्घाटन गर्दै ज्येष्ठ नागरिक बाटुली लामिछानेलाई सरकारले अन्य सहयोग पनि गर्नुपर्ने बताए। उनले भवन निर्माणको लागि गत वर्षको आफ्नो निर्वाचन क्षेत्रअन्तर्गत प्राप्त हुने प्रदेश पूर्वाधार विकास साझेदारी कार्यक्रममार्फत १० लाख रुपैयाँ विनियोजन गरिएको र मासिक रूपमा पाँच हजार रुपैयाँसमेत प्रदान गरिरहेको बताए। सोही अवसरमा वृद्धा लामिछानेको बाला भवन तथा नि:शुल्क स्वास्थ्य शिविर पनि गरिएको छ। वृद्धा लामिछाने स्वास्थ्यले साथ नदिएपछि केही महिनादेखि बिरामी छिन्। उनले जनातिसमेत देखेकी छन्। लामिछाने बुढ्यौलीका कारण प्रष्टसँग बोल्न सक्दिनन्। १९५९ साल चैत्र १० गते सिन्धुपाल्चोकको साबिक बाँसबारी, गिरानचौरमा माता देवीकुमारी र पिता जयनारायण तिवारीको कोखबाट जन्मिएकी बाटुली नुवाकोटको थानसिङ छापथोकमा छविलाल लामिछानेसँग विवाह गरेर आएकी हुन्।"
एभीसी सेन्ट्रल जोन भलिबलमा नेपालले प्रतिस्पर्धा गर्ने,"काठमाडौं : एसियन सेन्ट्रल जोन पुरुष तथा महिला भलिबल प्रतियोगितामा नेपालले सहभागिता जनाउने भएको छ। नेपाल भलिबल संघले बंगलादेशमा आयोजना हुने प्रतियोगितामा नेपालको महिला तथा पुरुष टीमको सहभागिता निश्चित भएको जनाएको छ। संघका अनुसार बंगलादेशको राजधानी ढाकामा आयोजना हुने प्रतियोगिता आगामी डिसेम्बर २१ देखि २९ सम्म हुनेछ। एसियन सेन्ट्रल जोन प्रतियोगिताका लागि नेपालले चाँडै महिला र पुरुष टोलीको प्रशिक्षण सुरु गर्ने संघले जनाएको छ। नेपाल भलिबल संघले कोरोनाका कारण अन्तर्राष्ट्रिय प्रतियोगिता नभइरहेका बेलामा प्रतियोगिता आयोजना गरेकोमा एसियन सेन्ट्रल जोन र बंगलादेशलाई धन्यवाद पनि दिएको छ। यो प्रतियोगिता सुरुवात भएको भन्दै अन्य अन्तर्राष्ट्रिय प्रतियोगितारु पनि चाँडै सुरु हुने विश्वास व्यक्त गरेको छ। यसै वर्ष फिलिपिन्समा हुने भनिएको महिला एसियन भलिबल च्याम्पियनसिपका लागि नेपालले लामो तयारी गरेको थियो। तर, अन्तिम समयमा एसियन भलिबल कन्फेडरेसन (एभीसी)ले कोरोनाको कारण प्रतियोगिता रद्द भएको थियो। नेपालले सन् २०१९ मा बंगलादेशमै भएको महिला सेन्ट्रल जोनको उपाधि जितेको थियो। नेपालले अपराजित रहँदै उक्त प्रतियोगिता जितेको थियो। नेपालले यसअघि सन् २०१८ मा नेपालमा पहिलो पटक पुरुष सेन्ट्रल जोन भलिबल आयोजना गरेको थियो। उक्त प्रतियोगितामा नेपाल समूह चरणबाटै बाहिरिएको थियो।"
"प्रधानमन्त्री देउवा बेलायतमा, सम्मेलनसँगै उच्चस्तरीय भेटघाटको तयारी","लन्डन : पाँचौँ पटक प्रधानमन्त्री भएपछिको आफ्नो पहिलो विदेश भ्रमणका क्रममा प्रधानमन्त्री शेरबहादुर देउवा बेलायत आइपुगेका छन्। स्कटल्याण्डको ग्लास्गोमा आइतबारदेखि सुरु हुने जलवायु परिवर्तनसम्बन्धी कोप २६ विश्व सम्मेलनमा भाग लिन नेपाली प्रतिनिधिमण्डलसहित उनी शुक्रबार बेलुका लन्डन उत्रिएका हुन्। लन्डनको हिथ्रो विमानस्थलको विशिष्ट कक्षमा प्रधानमन्त्री देउवालाई बेलायती संसदको नेपाल मामिला हेर्ने सर्वदलीय संसदीय समितिका अध्यक्ष समेत रहेका बेलायती सांसद वीरेन्द्र शर्मा, बेलायतका लागि कार्यवाहक नेपाली राजदूत रोशन खनाल, लन्डनस्थित समाजसेवी व्यवसायी रविजंग लामिछानेलगायतले स्वागत गरेका छन्। प्रधानमन्त्री नेतृत्वको भ्रमण टोलीमा वन तथा वातावरणमन्त्री रामसहायप्रसाद यादव, गृहसचिव टेकनारायण पाण्डे, अर्थसचिव मधुकुमार मरासिनी, परराष्ट्रसचिव भरतराज पौड्याल, उर्जासचिव देवेन्द्र कार्की, वन तथा वातावरण सचिव प्रेमनारायण कँडेल र राष्ट्रिय योजना आयोगका सचिव केवलप्रसाद भण्डारी लागायत उच्च अधिकारीहरु पनि बेलायत आएका छन्। प्रधानमन्त्री देउवा नोभेम्बर १ मा स्कटल्याण्डको ग्लास्गोमा कोप२६ को औपचारिक उद्घाटन समारोहमा सहभागी हुनेछन्। त्यसपछि उनले विश्व नेताहरुको सम्मेलनमा भाग लिनेछन्। त्यसअवसरमा अन्य मुलुकका सरकारप्रमुखसँगै प्रधानमन्त्री देउवाले पनि सम्बोधन गर्ने कार्यक्रम छ। सोही दिन साँझ प्रधानमन्त्री देउवा बेलायती प्रधानमन्त्री बोरिस जोनसनले सहभागी राष्ट्र र सरकार प्रमुखको सम्मानमा आयोजना गर्ने स्वागत समारोहमा सहभागी हुनेछन्। प्रधानमन्त्री देउवाले सो अवसरमा राष्ट्र र सरकार प्रमुख तथा अन्य विशिष्ट व्यक्तिसँग द्विपक्षीय भेटवार्ता गर्ने बताइएको छ। बेलायतका प्रधानमन्त्री बोरिस जोन्सन र भारतका प्रधानमन्त्री नरेन्द्र मोदी लगायतका नेतासँग उनले छुट्टाछ्ट्टै भेट्ने तयारी गरिएको छ। नोभेम्बर २ को बिहान बेलायती प्रधानमन्त्री जोनसन र स्कटल्याण्डकी प्रथम मन्त्री निकोला स्टर्जनले सीमित राष्ट्राध्यक्ष तथा सरकार प्रमुखका लागि आयोजना गर्ने ब्रेकफास्ट रिसेप्सनमा पनि प्रधानमन्त्री देउवा सहभागी हुनेछन्। उनले नोभेम्बर ३ तारिख स्कटल्याण्डको एडिनबर्गस्थित रोयल बोटानिकल गार्डेनको भ्रमण गरी त्यहाँ भेलालाई सम्बोधन गर्ने कार्यक्रम छ। उनले नेपाली बगैँचामा बिरुवा पनि रोप्ने बताइएको छ। लन्डनस्थित नेपाली दूतावास स्रोतका अनुसार आइतबार बेलुका स्कटल्याण्डतर्फ लाग्नुअघि शनिबार र आइतबार दिनभर प्रधानमन्त्री लन्डनमा पनि विभिन्न भेटघाटमा व्यस्त रहनेछन्। त्यसक्रममा उनले बेलायती मन्त्री, पूर्वमन्त्री, सांसद, राजनीतिक दलका प्रतिनिधि एवम् नेपाली समुदायबाट गोर्खा, एनआरएन, काँग्रेस कार्यकर्ता लगायतलाई भेट्ने कार्यक्रम छ। शनिबार बिहानदेखि नै लन्डन दूतावासमा प्रधानमन्त्री देउवाका भेटघाटहरु सुरु हुँदैछन्। त्यसक्रममा उनले बेलायती लर्ड, पूर्वमन्त्री, ब्रिटेन नेपाल एकेडेमिक काउन्सिलका पदाधिकारी लगायतका बेलायतीहरुसँग भेट्दैछन्। प्रधानमन्त्री देउवासँग एनआरएनए यूके र नेपाली कांग्रेसनिकट जनसम्पर्क समितिका प्रतिनिधिहरुले पनि छुट्टाछुट्टै भेटघाट गर्दैछन्। शनिबार साँझ भने प्रधानमन्त्री देउवाको सम्मानमा बेलायती संसदको नेपाल मामिला हेर्ने सर्वदलीय संसदीय समितिका तर्फबाट रिसेप्सन आयोजना हुँदैछ। लन्डनको द नाभेल एन्ड मिलिटरी क्लब मा आयोजना हुने समारोहमा बेलायती मन्त्री, सांसद, राजनीतिक पार्टीका प्रतिनिधिलगायतका उच्च अधिकारीको सहभागिता रहनेछ। आइतबार बिहानैदेखि प्रधानमन्त्री देउवाका भेटघाट निरन्तर हुने बताइएको छ। उनले वल्र्ड इनर्जी काउन्सिलका अधिकारीहरुका साथै भूतपूर्व गोर्खाका प्रतिनिधि समेतलाई भेट्ने कार्यक्रम छ। ती भेटघाटपछि दूतावासमा प्रधानमन्त्रीको सम्मानमा एक रिसेप्सन आयोजना गरिँदैछ। जसमा बेलायतस्थित नेपाली समुदायका अगुवाहरु आमन्त्रित छन्। स्कटल्याण्डमा कोप २६ सम्मेलनमा सहभागिता र केही उच्चस्तरीय भेटघाटपछि नोभेम्बर ३ का दिन प्रधानमन्त्री स्वदेश फर्किने योजना छ।"
संकटा मन्दिर : न्यूरोडगेट हुँदै विशालबजारसम्म भक्तजनको लाइन (फोटोफिचर),काठमाडौं : टे:बहालस्थित संकटा मन्दिर परिसरमा शनिबार भक्तजनको भीड लागेको छ। ग्रह शान्तिको लागि दर्शन गर्न पुगेका भक्तजनको संकटा मन्दिर परिसरमा भीड लागेको हो। अन्य शनिबारभन्दा विशेष गरी कार्तिकको शनिबार मन्दिरमा भीड लाग्ने गरेको मन्दिर व्यवस्थापन समितिले जनाएको छ। आज संकटा मन्दिर दर्शन गर्न जाने भक्तजनको लाइन न्यूरोडगेट हुँदै विशालबजार नजिकसम्म पुगेको थियो। मन्दिरमा दर्शन गर्न करिब तीन घण्टा लाइनमा बसेपछि पालो आएको भक्तजनले बताएका छन्। भक्तजनलाई मन्दिर बाहिरबाटै दर्शन गर्ने व्यवस्था मिलाइएको व्यवस्थापन समितिले जनाएको छ। शनिबारका दिन संकटा मन्दिरको विशेष महत्व रहेको छ। शनिबारको दिन कालो रंगको कपडा लगाउने र कालो वस्तु गरिबजोगीलाई दान गर्दा फल प्राप्ति हुने विश्वास छ। तस्बिर : प्रज्वल पौडेलअन्नपूर्ण
