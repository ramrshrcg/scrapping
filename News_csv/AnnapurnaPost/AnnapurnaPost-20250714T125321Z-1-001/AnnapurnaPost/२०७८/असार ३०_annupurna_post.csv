शीर्षक,विवरण
भारतमा थप ३८ हजार नयाँ संक्रमित,भारतमा कोरोना भाइरसबाट नयाँ ३८ हजार ७९२ जना संक्रमित भएका छन् । संघीय स्वास्थ्य तथा परिवार कल्याण मन्त्रालयले बुधबार दिएको जानकारी अनुसार अघिल्लो दिनभन्दा दैनिक संक्रमितको संख्या फेरि बढेको हो । अघिल्लो दिन ३१ हजार ४४३ जना नयाँ संक्रमित थपिएका थिए । भारतमा अहिलेसम्म भाइरसबाट मृत्यु भएकाहरुको कुल संख्या चार लाख ११ हजार ४०८ पुगेको मन्त्रालयले जनाएको छ । त्यसैगरी कोरोना भाइरसबाट संक्रमित भएर पनि अहिले थप ४१ हजार जना संक्रमणमुक्त भएका छन् । नयाँ संक्रमितभन्दा संक्रमणमुक्त भएकाहरुको संख्या धेरै रहेकाले संक्रमित अवस्थामै रहेकाहरुको कुल संख्यापनि कम भएको छ । भारतमा अहिले पनि कोरोना भाइरसबाट संक्रमित अवस्थामै रहेकाहरुको संख्या चार लाख २९ हजार ९४६ रहेको अधिकारीहरुले जनाएका छन् । पछिल्लो एक दिनमा कोरोना भाइरसका कारण थप ६२४ जनाको मृत्यु भएको पनि मन्त्रालयले बुधबार जानकारी दिएको छ । भारतमा अहिलेसम्म कुल संक्रमितहरुको संख्या तीन करोड नौ लाख ४६ हजार ७४ पुगेको छ भने ती मध्ये तीन करोड एक लाख चार हजार ७२० जना संक्रमणमुक्त भएका छन् । कोरोना भारतको चिकित्सा अनुसन्धान परिषद्ले अहिलेसम्म कुल ४३ करोड ५९ लाख ७३ हजार ६३९ जनाको स्वाब परीक्षण गरिएको छ । ती मध्ये १९ लाख १५ हजार ५०१ जनाको स्वाब परीक्षण जुलाई १३ का दिन भएको छ । भारतमा अहिलेसम्म ३८ करोड ७६ लाख ९७ हजार ९३५ ओटा कोरोना भाइरसविरुद्धको खोप प्रयोग भएको छ । ती मध्ये ३७ लाख १४ हजार ४४१ जनालाई पछिल्लो २४ घण्टामा खोप लगाइएको छ ।
गण्डकी संसदमा मार्सल लगाएर बजेट पारित,पोखरा : प्रमुख प्रतिपक्ष दल नेकपा एमालेका सांसदको विरोध र सदन बहिस्कारका बीच गण्डकी प्रदेश सरकारले आगामी आर्थिक वर्षको बजेट पारित गरेको छ। प्रदेश सभा बैठकमा बजेटमाथिको छलफल प्रारम्भ भएपछि प्रतिपक्षी सांसदले वेल घेराउ गरेका थिए। वेल घेराउ गरेका प्रतिपक्षी सांसदलाई सभामुखले मार्सल लगाएका थिए। मर्यादापालक प्रहरी र प्रतिपक्ष सांसद घचेटाघचेट भएको थियो। आफूहरुको विरोधका बाबजुद पनि सदन अगाडि बढाउन लागेपछि एमालेले सदन बहिस्कार गरेको थियो। प्रतिपक्ष बाहिरिएपछि सभामुखले सत्तापक्षका सांसदलाई बजेटमाथिको छलफलमा बोल्न दिई रीत पुर्याउँदै बजेट पारितको प्रस्ताव राख्न मुख्यमन्त्री कृष्णचन्द्र नेपाली पोखरेललाई मौका दिएका थिए। अर्थ मन्त्रालयको समेत जिम्मेवारी सम्हालेका पोखरेलले विनियोजन विधेयक लगायत विधेयक पारित गर्न राखेको प्रस्ताव सत्ता पक्षका बहुमत सांसदले पारित गरेका थिए। पोखरेलले १ असारमा ३० अर्बको बजेट ल्याएका थिए। प्रतिपक्षबिना संसद चलाइएको गण्डकीमा यो पहिलोपटक हो। संसदीय पद्दतिमा प्रतिपक्षबिना सदन चलाउने परम्परा छैन। माओवादी केन्द्रबाट निर्वाचित सभामुखले भने त्यसको ख्यालै नगरी सदन अगाडि बढाएर कांग्रेस र माओवादी लगायतको साझेदारी सत्ताका लागि उनले सजिलो बनाइदिएका हुन्।
सार्वजनिक सवारी साधनमा भाडा बढ्यो,"काठमाडौं : यातायात व्यवस्था विभागले अन्तरप्रदेश चल्ने सार्वजनिक सवारी साधनको भाडा २८ प्रतिशतसम्म वृद्धि गरेको छ। दुई वा दुईभन्दा बढी प्रदेशमा चल्ने लामो दूरीको सवारी साधनमा भाडा बढाइएको विभागका प्रवक्ता डा लोकनाथ भुसालले बताए। यात्रुबाहक सवारी साधनको भाडा २८ प्रतिशत, तराईमा चल्ने सवारी साधनमा २० प्रतिशत र पहाडमा चल्ने मालबाहक सवारी साधनमा २६ प्रतिशत भाडा बढाइएको हो। पेट्रोलियम पदार्थको मूल्य वृद्धि, चालक, सहचालकको खर्च र सवारी साधनमा हुने मर्मतलगायत अरु किसिमका खर्चका आधारमा भाडा बढाइएको प्रवक्ता डा भुसालले बताए। विसं २०७२ यता भाडादर नबढाइएकाले अहिले बढाइएको उनले बताए। उनले भने, 'सवारी साधनमा सबै कुरामा मूल्यवृद्धि भइरहेकै आधारमा भाडा बढाइएको हो।'"
सिड्नीमा लकडाउनको समयावधि फेरि थप,"सिड्नी : अष्ट्रेलियाको राजधानी सिड्नीमा लकडाउनको समयावधि फेरि थप गरिएको छ। सरकारी अधिकारीहरुले बुधबार दिएको जानकारीअनुसार बृहत सिड्नी क्षेत्र भरी थप दुई हप्ता लकडाउन लागु गर्ने निर्णय भएको हो। नयाँ थप गरिएको समयावधिअनुसार सिड्नीमा आगामी ३० जुलाईसम्म लकडाउन लागु हुनेभएको छ। पछिल्लो २४ घण्टामा कोरोनाभाइरसबाट थप ९७ जना नयाँ सङ्क्रमित थपिएको विवरण प्राप्त भएसँगै लकडाउनको समयावधि फेरि थप गर्ने निर्णय भएको जनाइएको छ। 'हामीले स्वास्थ्य अवस्थाका बारेमा गम्भीर समिक्षा गरेका छौँ, सङ्क्रमण अझै पनि पूर्णरुपमा नियन्त्रणमा आइनसकेकाले लकडाउनको समयावधि फेरि थप गर्ने निर्णय भएको हो,' स्वास्थ्य मन्त्रालयलद्धारा जारी वक्तव्यमा उल्लेख गरिएको छ। लकडाउनमा लागु हुने नियमहरुलाई कडाइका साथ पालना गर्न पनि सरकारी अधिकारी र स्वास्थ्य अधिकारीहरुले सवैलाई आग्रह गरेका छन्। लकडाउनको समयावधि थप भएपछि विद्यार्थीहरुको अध्ययन अध्यापन कार्य पनि अझै केही दिन अनलाइनबाट नै हुने भएको छ।"
ललिता निवास प्रकरण : गच्छदारले १० लाख धरौटी बुझाए,"काठमाडौं : विशेष अदालतले ललिता निवासको जग्गा प्रकरणमा भ्रष्टाचारको मुद्दा खेपिरहेका नेपाली कांग्रेसका उपसभापति विजयकुमार गच्छदारसँग १० लाख धरौटी माग गरेको छ। विशेष अदालतका अध्यक्ष प्रेमराज कार्की, न्यायाधीश अब्दुल अजिज मुसलमान र नित्यानन्द पाण्डेयको इजलासले बुधबार थुनछेक बहसपछि उक्त धरौटी माग गर्ने आदेश गरेको हो। विशेष अदालतका प्रवक्ता पुष्पराज पाण्डेका अनुसार नेता गच्छदारलाई अदालतले बुधबार उक्त विवादमा बयान लिएर थुनछेक बहसपछि १० लाख धरौटी माग गरेको थियो। उनले बुधबार नै १० लाख धरौटी बुझाएका छन्। बालुवाटारको ११३ रोपनी सरकारी जग्गा व्यक्तिको बनाई भ्रष्टाचार गरेको आरोपमा अख्तियार दुरुपयोग अनुसन्धान आयोगले २०७६ माघ २२ गते गच्छदारविरुद्ध विशेष अदालतमा मुद्दा दायर गरेको थियो। नेता गच्छदारविरुद्ध नौ करोड ६५ लाख ७६ हजार बिगो माग गरिएको थियो। रासस"
बीपी प्रतिष्ठानका चार पदाधिकारी बर्खास्तको माग गर्दै डाकेसी धरानमा,"धरान : स्वास्थ्य र शिक्षा सुधारका अभियन्ता डा गोविन्द्र केसीले बीपी कोइराला स्वास्थय विज्ञान प्रतिष्ठान धरानका बर्तमान चारजना पदाधिकारीहरुलाई बर्खास्त गर्न संघिय सरकारसंग माग गरेका छन्। बुधवार महिनादिनदेखि प्रतिष्ठान सुद्धिकरण अभियानको आन्दोलन थालेका यहाँका चिकित्सक, नर्स र कर्मचारीहरुको आन्दोलनलाई ऐक्यबद्धता जनाउन धरान आएको उनले चारजना पदाधिकारीलाई कार्वाहि नगरेसम्म प्रतिष्ठान सुधार हुन नसक्ने ठकुवा गरेका छन्। डा केसीले २०४६ सालदेखि गठन भएका कांग्रेस र कम्युनिष्ट सरकारहरुले स्वास्थ्य क्षेत्रमा असक्षम कार्यकर्ताहरुलाई भर्ती केन्द्र बनाएका कारण देशभरका सरकारी मेडिकल कलेज र स्वास्थ्य उपचार गर्ने प्रतिष्ठानहरु धरासायी बन्दै गएको बताए। 'हामीले बहुदल आएपश्चात स्वास्थ्य र शिक्षामा आमुल परिवर्तन हुन्छ भनेर सोचेका थियौं', उनले भने, 'स्वास्थ्य र शिक्षा जस्तो अति संवेदनशील क्षेत्रमा कार्यकर्ता भर्ती केन्द्र बनाएका कारण डामाडोल भएको छ।' डा केसीले बीपी प्रतिष्ठानमा पछिल्लो समय नियुक्ति भएका पदाधिकारीहरुले स्वास्थ्य र शिक्षा सुधार गर्न छाडेर औषधि, उपकरण खरिद गर्दा जहिल्यै भ्रष्ट्राचार गरी धरासायी बननाएको भन्दै आर्थिक अनियमितता गर्ने सबैलाई कानुनी कारवाही गर्न माग गरेका छन्। उनले बीपी प्रतिष्ठानका उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक डा गौरीशंकर साहलाई तत्काल बर्खास्त गर्न र उनीहरुले गरेका सबै खाले आर्थिक अनियमिताका घटनाको छानविन गरी सत्य तथ्य सार्वजनिक गर्न समेत माग गरेका छन्। बीपी प्रतिष्ठानमा भ्रष्टाचार भयो, भ्रष्टाचारीलाई कार्वाही गरी प्रतिष्ठानलाई सुधार गरी स्वास्थ्य सेवा प्रभावकारी बनाउनु पर्छ भनेर महिनादिनदेखि चिकित्सक र कर्मचारीले आन्दोलन गर्दा समेत सरकारको ध्यानाकर्षण नहुनु अत्यन्तै दुःखत भएको डा केसीले बताएका छन्। उनले स्वास्थ्य र शिक्षामा भ्रष्टाचार गर्ने व्यक्तिहरुलाई सरकारले नै संरक्षण गरेका कारण सरकारी मेडिकल कलेज, विभिन्न अस्पताल र प्रतिष्ठानहरु धरासायी बनेको बताए। निजि क्षेत्रबाट संचालन भएका अस्पताल र मेडिकल कलेजहरु वर्षेनि नाफामा जाने र करौडौं लगानीमा संचालन भएका सरकारी मेडिकल कलेज र अस्पतालहरु कसरी घाटामा जान्छ ? उनले सरकारलाई प्रश्न गरे। डा केसीले बीपी प्रतिष्ठानको समस्या तत्काल गर्न र आन्दोलनरत पक्षका माग संबोधन गर्न संघीय सरकारसँग माग गरेका छन्। उनले बीपी प्रतिष्ठानको समस्या समाधान तत्काल नगरे आफूले पनि सरकार विरुद्ध आन्दोलन गर्ने चेतावनी दिएका छन्। बीपी प्रतिष्ठान सुद्धीकरण अभियान आन्दोलन संर्घष समितले बुधबार नै इलाका प्रशासन कार्यालय धरान मार्फत विभिन्न माग राखेर प्रधानमन्त्री शेरबहादुर देउवालाई ज्ञापन पत्र बुझाएको छ। संघर्ष समितिका संयोजक डा सूर्यप्रसाद रिमालले सरकारले शुक्रबारसम्म आफ्ना जायज मागहरु पूरा नभए शुक्रबारदेखि प्रतिष्ठानको आकस्मिक, कोभिड र परीक्षा बाहेकका अन्य सबै सेवा ठप्प पार्ने चेतावनी दिएका छन्।"
प्रधानमन्त्री देउवालाई भारतीय राजदूतको बधाई,काठमाडौं : प्रधानमन्त्री शेरबहादुर देउवालाई नेपालका लागि भारतीय राजदूत विनयमोहन क्वात्राले बधाई ज्ञापन दिएका छन्। प्रधानमन्त्री एवं नेपाली कांग्रेसका सभापति देउवा निवास बूढानीलकण्ठ पुगेर उनले बधाई तथा शुभकामना दिएको परराष्ट्र मन्त्रालयले जनाएको छ। परराष्ट्र मन्त्रालयको समेत जिम्मेवारी सम्हाल्नुभएका प्रधानमन्त्री देउवाले दुई देशबीचको युगौंँ पुरानो मैत्रिपूर्ण सम्बन्धको सम्झना गर्दै बधाईका लागि धन्यवाद दिएका छन्। कांग्रेस संसदीय दलका नेता देउवाले मङ्गलबार प्रधानमन्त्रीमा नियुक्त भई पद तथा गोपानीयताको शपथपछि कार्यभार सम्हालेका हुन्।
थप २ हजार ९०५ जनामा कोरोना सङ्क्रमण,"काठमाडौं : कोरोना सङ्क्रमणको दर फेरि बढ्न थालेको स्वास्थ्य तथा जनसङ्ख्या मन्त्रालय जनाएको छ। मन्त्रालयले बुधबार गरेको पत्रकार सम्मेलनमा पछिल्लो २४ घण्टामा थप दुई हजार ९०५ जनामा कोरोना भाइरस सङ्क्रमण पुष्टि भएको मन्त्रालयका सहप्रवक्ता प्रा डा समीरकुमार अधिकारीले जानकारी दिए। मङ्गलबार दुई हजार ३९८ जनामा कोरोना सङ्क्रमण पुष्टि थियो। यसैगरी सोमबार दुई हजार ३७० मा र आइतबार एक हजार ८३१ मा कोरोना सङ्क्रमण पुष्टि भएको थियो। आठ हजार १०८ जनाको पिसीआर विधिबाट परीक्षण गर्दा दुई हजार १० जनामा सङ्क्रमण पुष्टि भएको हो। चार हजार ९१६ जनामा एन्टिजेन विधिबाट परीक्षण गर्दा ८९५ जनामा सङ्क्रमण पुष्टि भएको उनले जानकारी दिए। कोरोना सङ्क्रमणबाट पछिल्लो २४ घण्टामा १८ जनाको मृत्यु भएको छ। हालसम्म कोरोनाबाट निधन हुनेको सङ्ख्या नौ हजार ४३० पुगेको छ। यस अवधिमा एक हजार ६०६ जना सङ्क्रमणमुक्त भएका छन्। हाल सक्रिय सङ्क्रमितको सङ्ख्या २६ हजार ६४७ जना रहेको मन्त्रालयले जनाएको छ। जसमध्ये २४ हजार ९९ जना होम आइसोलेसनमा र दुई हजार ५४८ जना संस्थागत आइसोलेसनमा रहेको जनाइएको छ। पछिल्लो २४ घण्टामा काठमाडौँ उपत्यकामा ४२५ जना सङ्क्रमित भेटिएका छन्। जसमध्ये काठमाडौँमा २९४, भक्तपुरमा ६७ र ललितपुरमा ६२ जना सङ्क्रमित भेटिएका हुन्। हालसम्म ३७ लाख ३० हजारले खोप लगाएका छन्। ११ लाखले दुवै चरणको खोप पूरा गरेको कार्यक्रममा जानकारी दिइएको छ। कोरोनाका कारण स्वास्थ्यसम्बन्धी कुनै समस्या देखिएमा ११३३ टोल फ्रि नं २४ सै घण्टा खुला रहने मन्त्रालय जनाएको छ। स्वास्थ्य सावधानी अपनाउँदै भौतिक दूरी कायम गर्न, सकेसम्म बाहिर ननिस्कन र निस्कनु परेमा अनिवार्यरुपमा मास्कसहित स्वास्थ्य सुरक्षाका विधि अपनाउन पनि मन्त्रालयले आह्वान गरेको छ।"
हर्पन खोलाको कटानले पोखराको चंखपुर बस्ती जोखिममा,"पोखरा : फेवातालको मुख्य स्रोत हर्पन खोलाको कटानले पोखरा १८ चंखपुरको बस्ती जोखिममा परेको छ। पोखरामा लगातार परेको भारी वर्षाले खोलाको बहाव बढेपछि खोला चंखपुरको बस्तीतर्फ सोझिएको हो। खोलाको कटानले पोखरा १८ र २२ र २३ वडा जोड्ने चंखपुर स्थित हर्पन खोलामा बनाइएको फलामको पुल भत्किएको छ। फेवाको मुहान क्षेत्रमा रहेको यो पुल सेल्फी पुलको नामले पनि परिचित छ। पुल नजिकै रहेका खोला परिका ४ व्यवसायिक टहरा रहेको क्षेत्र पनि खोलाले बगाएर तालमा पुर्याएको छ। पोखरा १८ का वडा अध्यक्ष रणबहादुर थापाले खोलाको कटानले चंखपुरका १५ घर जोखिममा परेको जानकारी दिए। क्षति हुनबाट जोगाउन खोलाको डिल संरक्षणको कार्य भइरहेको पनि उनले सुनाए। हर्पन खोलाले कटान गर्नु अघिको चंखपुरको पुल र व्यवसायिक टहरा। खोलाको कटानले टहरा भएको क्षेत्र भत्काएको छ। हर्पन खोलाले पोखरा २३ ठुलाखेत क्षेत्रका घरहरु पनि जोखिममा परेको पोखर २३ का वडा अध्यक्ष विष्णुप्रसाद पराजुलीले जानकारी दिए। त्यस क्षेत्रका ६ घर जोमिमा परेका छन्। खोला बस्तीतर्फ सोझिएकोले थप घरहरु पनि जोखिमा रहेको अध्यक्ष पराजुलीले बताए। फेवा संरक्षण गर्नका लागि हर्पन खोलामा बनाइएको सिल्टेसन ड्याम भत्कँदा पानीको बहाव एक्कासी बढेको थियो। सिल्टेसन ड्यामको डिजाइन नै गलत भएको भन्दै निर्माणकै क्रममा स्थानीयले बलियो बनाउन अनुरोध गर्दै आएका थिए। सिल्टेसन ड्याम समान्य सिमेण्टको जडानले ढुंगाको गाहे लगाएर बनाइएको हो। सिल्टेसन ड्यामको काम सुरु हुँदैदेखि स्थानीयले क्वालीटीको बालुवा समेत प्रयोग नभएको, सिमेण्ट र बालुवाको मात्रा नमिलेको भन्दै यस्तो कमजोर कामबाट ड्याम भत्केर तल्लो तटको बस्ती र ताल पनि जोखिम पर्ने बताए पनि सुनुवाई नभएको स्थानीय विष्णुप्रसाद दहालले बताए। हर्पन खोलाको कटानले पोखरा १८ चंखपुर क्षेत्रको बस्ती नजिकै भएर बगेको खोला। हल्लनचोक पामे सडक चक्ल्याँदा लगाइएको रिटेनीङवाल भत्कँदा पोखरा १८ चंखपुरका तीन घर जोखिममा परेका छन्। भारी वर्षा हुँदा चंखपुरको मुख्य सडकको घर भएको क्षेत्रसंगै तल पहिरो खसेपछि तीन घर जोखिममा परेका हुन्।"
ज्योति विकास बैंक र नेपाल एशोसियेसन अफ टूर एण्ड ट्राभल एजेन्ट्सबीच सम्झौता,"काठमाडौं : ज्योति विकास बैंक र नेपाल एशोसियेसन अफ टूर एण्ड ट्राभल एजेन्ट्स बीच सहकार्यको लागि सम्झौता भएको छ। नेपाल एशोसियेसन अफ टूर एण्ड ट्राभल एजेन्ट्सको वार्षिक साधारण सभाको अवसरमा सो संस्थामा आबद्ध व्यवसायी र त्यस्ता संस्थामा कार्यरत कर्मचारीहरुलाई विभिन्न बैंकिङ्ग सेवा प्रदान गराउने सम्बन्धमा दुई पक्ष बीच सम्झौता भएको हो। सम्झौता पत्रमा ज्योति विकास बैंकका तर्फबाट बैंकका नायव प्रमुख कार्यकारी अधिकृत श्री पारस राज कंडेल र नेपाल एशोसियेसन अफ टूर एण्ड ट्राभल एजेन्ट्सका तर्फबाट नेपाल एशोसियेसन अफ टूर एण्ड ट्राभल एजेन्ट्सका अध्यक्ष श्री अच्युत गुरागाईले सम्झौता पत्रमा हस्ताक्षर गरेका थिए । सम्झौताअनुसार बैंकले नेपाल एशोसियेसन अफ टूर एण्ड ट्राभल एजेन्ट्समा आबद्ध व्यवसायीहरु तथा त्यस्ता संस्थामा कार्यरत कर्मचारीहरुलाई विशेष छुटमा प्रोफेसनल लोन, कर्जा सेवाहरु र सहज वित्तिय सेवाहरु प्रदान गर्नेछ। साथै ज्योति विकास बैंकले नेपाल एशोसियेसन अफ टूर एण्ड ट्राभल एजेन्ट्स अन्तर्गतका व्यवसायीहरुलाई डिजिटल बैंकिंग सेवाहरु प्रदान गर्ने र सहजै सुचारु गरि व्यवसायमा लागू गर्न पनि सहयोग गर्नेछ। व्यवसायीहरुले डिजिटल भुक्तानीका सेवा आफ्नो व्यवसायमा भित्र्याई आफ्नो ग्राहकहरूलाई थप सुविधा उपलब्ध गराउन सक्नेछन्। यसका साथै बैंकले आधुनिक बैंकिङ्ग, वित्तिय साक्षरता, उद्यमशीलता विकासका निमित्त नेपाल एशोसियेसन अफ टूर एण्ड ट्राभल एजेन्ट्स संगको सहकार्यमा विभिन्न कार्यक्रमहरु संचालनमा ल्याउने भएको छ। ज्योति विकास बैंकले हाल १०५ शाखा कार्यालय, १ एक्सटेन्सन काउन्टर तथा ६२ वटा एटिएम मार्फत सेवा उपलव्ध गराउँदै आईरहेको छ।"
स्याङ्जामा चिया खेती सुरु,"स्याङजा : स्याङ्जामा चिया खेती सुरु गरिएको छ। स्याङ्जाको पुतलीबजार नगरपालिका १२ चन्द्रकोटमा गण्डकी प्रदेशसभा सदस्य दिपक थापाले मंगलबार चियाका बिरुवा रोपेर सुरु गरेका हुन्। मुख्यमन्त्री वातावरण मैत्री नमूना कृषि गाउँ कार्यक्रम अन्तर्गत चिया खेती सुरु गरिएको हो। स्याङ्जा क्षेत्र १ क बाट निर्वाचित सांसद थापाले चियाबिज्ञका अध्ययन र अनुसन्धानपछि यहाँ चिया खेती उपयुक्त हुने सुझाव पाएपछि सुरुवात गरेको जनाए। दश वर्षे योजना अनुरुप सुरु गरिएको चिया खेती बिस्तार गर्दै एक लाख बिरुवा रोपेर कारखाना स्थापना गर्ने उदेश्य हो। सांसद थापा भन्छन्, बहुवर्षीय र सजिलो खेती चियाबाट आयआर्जनमा जोडिनुपर्छ। नांगा र पाखोबारीलाई हरियाली भर्नुपर्छ। यसपटक चन्द्रकोटका २८ रोपनी जग्गामा २० हजार चियाका बिरुवा रोपिने भएको छ। दश वर्षभित्र जिल्लाभर १० लाख चियाका बोट बनाउने योजना छ। चिया खेतीका लागि उत्तर फर्केको जमिन उपयुक्त मानिन्छ। उत्तर पूर्व र दक्षिण पश्चिम फर्केका जमिनमा पनि चिया खेती लगाउन सकिने चियाबिज्ञको भनाइ छ। समुन्द्र सतहको ५० देखि २५ सय मीटरसम्मको उचाईमा चिया लगाउन सकिन्छ। रोपेको ४५ वर्षदेखि पात टिप्न लायक हुन्छ। एक पटक रोपेका बिरुवा सय वर्षभन्दा बढी बाँच्छन्। वर्षको एक पटक मल, जल गरेपछि खासै स्याहार सुसार गर्नु पर्दैन। प्रति बोटबाट एक पटकमा एकदेखि डेढ किलोसम्म हरियो पात टिप्न सकिन्छ। हरियो पातको मूल्य अहिले ६० देखि २ सय ५० रुपैयाँसम्ममा बिक्री हुने गर्छ। चन्द्रकोट पर्यटकीय गाउँ हो। चिसो हावापानी सहितको रमणीय यस गाउँमा पर्यटक धेरै आउने गर्छन्। यहाँ सुन्तला, अलैंचीका उत्पादन राम्रो हुन्छ। गुरुङ र मगरको बाहुल्यता रहेको यहाँ चिया बगान बिस्तारका कार्यक्रमले यहाँका किसान उत्साही भएका छन्। चिया बगानको सदाबहार हरियाली हेर्नका लागि पनि पर्यटक आउने बलियो माध्यम बन्न सक्छ। बाँदर आतंकले खेतबारीमा लगाएका अनाज नष्ट पारेका बेला चिया खेती उदाहरणीय बनेको बताउँछन् स्थानीय समाजसेवी मनबहादुर थापा। यसअघि खेती नगरिएका नांगाडाडा पाखाभरि चियाका बिरुवा रोपेर आयआर्जन गर्न सकिने भएपछि स्थानीयबासी खुशी देखिएका हुन्। सामूहिकरुपमा चियाका बिरुवा रोपिएका हुन्। किसानका लागि ती बिरुवा निशुल्क उपलब्ध गराइएको सांसद थापाको भनाइ छ। चिया बिरुवा रोपण कार्यक्रममा चियाविज्ञ निर्मल घिमिरे, बाली संरक्षण अधिकृत सबिन कार्की, पूर्वक्याप्टेन भिमप्रसाद गुरुङ, वडासदस्य गन्जसिंह गुरुङ, समाजसेवी जीवनाथ अर्याल, माओवादी केन्द्र जिल्ला सचिवालय सदस्य मनबहादुर थापा र मुख्यमन्त्री वातावरण मैत्री नमूना कृषि गाउँ कार्यक्रमका अध्यक्ष टेकबहादुर गुरुङ् लगायतले चन्द्रकोट चियाखेतीका लागि उपयुक्त हावापानी भएको बताए। चियाका बिरुवा रोपणका लागि वर्षात्को समय उपयुक्त हुन्छ। यहाँ ल्याइएका बिरुवा काठमाडौं र नुवाकोटबाट ल्याइएका हुन्।"
मेरो स्वार्थ परिणाम निकाल्ने गरी काम गर्नु मात्र हो : पम्फा भुसाल,"काठमाडौं : नवनियुक्त ऊर्जा, जलस्रोत तथा सिंचाईमन्त्री पम्फा भुसालले आफ्नो कुनै व्यक्तिगत स्वार्थ नभएको बताएकी छन्। बुधबार ऊर्जा मन्त्रालयमा कार्यभार सम्हाल्दै मन्त्री भुसालले आफ्नो स्वार्थ भनेकै परिणाम निकाल्ने गरी काम गर्नु मात्र भएको बताइन्। जनताको छोरी हुँ, जनताको जनयुद्वबाट यहाँसम्म आएकी हुँ, काम गर्न सरल छ, मिलेर काम गरौं, जनताका काम गरौं, मसँग व्यक्तिगत कुनै स्वार्थ छैन, भुसालले बदबहालीपछि भनिन्, मेरो एउटै स्वार्थ परिणाम निकाल्ने गरी काम गर्ने मात्र हो। मन्त्री भुसालले काममा कुनै पूर्वाग्रह नराख्ने तर परिणाममुखी काम गर्ने दाबी गरेकी छन्। देश र जनताको सपना पूरा गर्न आत्मसाथ गरौं, उनले थपिन्, राम्रो परिणाम निकाल्न सबै लागौं। भुसालले अहिले लोडसेडिङको समस्या जल्दोबल्दो भएको भन्दै यो कहिल्यै हुनु नहुनेमा जोड दिएकी छन्। बिजुली बत्तीको पहुँच नभएकासम्म चाँडै यसको सुविधा पुर्याउनेपर्नेसमेत उनको भनाइ छ। अहिले लोडसेडिङको समस्या जल्दोबल्दो छ। लोडसेडिङ कहिल्यै नहुनेमा जोड दिऔँ, उनले भनिन्, बिजुली बत्ती बाल्नै नपाउनेहरू छन् उनीहरूसँग बिजुलीको पहुँच चाँडो पुर्याउनुपर्छ।"
लक्ष्मी बैंकको १३२ औँ शाखा सिराहाको मिर्चैयामा,"काठमाडौं : लक्ष्मी बैंकले आफ्नो शाखा संजाल विस्तार गर्ने क्रममा आफ्नो १३२ औँ शाखा सिराहा जिल्लाको मिर्चैया नगरपालिका, वडा न ६ स्थित कटारी चोकमा संचालनमा ल्याएकोे छ । यो शाखामार्फत बैकंले ग्राहकहरुको वित्तीय आवश्यकता पुरा गर्न आवश्यक सम्पूर्ण रिटेल बैकिंग सेवाका साथै साना तथा लघु व्यवसायीहरुमाझ वित्तीय पहुँच पुर्याउने लक्ष्य राखेको छ । यो नयाँ शाखाकोसाथ लक्ष्मी बैंकको संजाल ४८ जिल्लामा १३२ शाखा, ६ एक्सटेन्सन काउन्टर र ५ हस्पिटल सेवा काउन्टर, १६१ एटिएम, २५०० भन्दा बढि रेमिटेन्स्एजेन्ट तथा ६१ शाखा रहित बैंकिङ्ग एजेन्टहरु पुगेको छ । यो शाखाकोसाथ लक्ष्मी बैंकले आफ्नो सेवा अझ सुदृढ अनि व्यापक बनाउने विश्वास राखेको छ। सुविधाजनक बचत खाता योजना, मुद्दती निक्षेप योजना, घर तथा सवारी कर्जा, साना व्यवसायी कर्जा, लघुवित्त, लगायतका वित्तीय सेवाहरुको बढ्दो मागलाई पुरा गर्न बैंकले नयाँ तथा वित्तीय पहुँच नपुगेका क्षेत्रहरुमा आक्रामक रुपमा सेवा विस्तार गर्दै आएको छ । यो शाखाको विस्तार सँगै बैंकले ग्राहकहरुलाई उनीहरुकै रोजाईको माध्यम अर्थात शाखा कार्यालय, इन्टरनेट बैंकिङ्ग र मोवाईल फोन मार्फत बैंकिङ्ग सेवा प्रदान गरी शहरी तथा अर्ध शहरी क्षेत्रमा आफ्नो ब्राण्ड तथा ग्राहक अनुभवलाई अझ सशक्त पार्ने नीति अनुरुप महत्वपूर्ण फड्को मार्ने विश्वास लिएको छ।"
सिड्नीमा फेरि लकडाउन घोषणा,"अष्ट्रेलियाको सिड्नीमा लकडाउनको समयावधि फेरि थप गरिएको छ। सिड्नी क्षेत्र भरी थप दुई हप्ता लकडाउन लागु गर्ने निर्णय भएको हो । नयाँ थप गरिएको समयावधिअनुसार सिड्नीमा आगामी ३० जुलाईसम्म लकडाउन लागु हुने भएको छ । पछिल्लो २४ घण्टामा कोरोनाभाइरसबाट थप ९७ जना नयाँ सङ्क्रमित थपिएको विवरण प्राप्त भएसँगै लकडाउनको समयावधि फेरि थप गर्ने निर्णय भएको जनाइएको छ । 'हामीले स्वास्थ्य अवस्थाका बारेमा गम्भीर समिक्षा गरेका छौँ, सङ्क्रमण अझै पनि पूर्णरुपमा नियन्त्रणमा आइनसकेकाले लकडाउनको समयावधि फेरि थप गर्ने निर्णय भएको हो,' स्वास्थ्य मन्त्रालयलद्धारा जारी वक्तव्यमा उल्लेख गरिएको छ । लकडाउनमा लागु हुने नियमहरुलाई कडाइका साथ पालना गर्न पनि सरकारी अधिकारी र स्वास्थ्य अधिकारीहरुले सवैलाई आग्रह गरेका छन् । लकडाउनको समयावधि थप भएपछि विद्यार्थीहरुको अध्ययन अध्यापन कार्य पनि अझै केही दिन अनलाइनबाट नै हुने भएको छ । रासस"
खुमलटारमा प्रचण्ड र विप्लवबीच भेटवार्ता,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्ड र नेपाल कम्युनिस्ट पार्टीका महासचिव नेत्रविक्रम चन्द विप्लवबीच भेटवार्ता भएको छ । प्रचण्डलाई भेट्न विप्लवसँगै नेकपा माओवादीका स्थायी कमिटी सदस्य धर्मेन्द्र बाँस्तोला केही सहयोगीका साथ बुधबार खुमलटार पुगेका हुन् । प्रचण्ड र विप्लवको भेटमा पूर्व माओवादी घटक एकताको विषयमा छलफल भएको स्रोतको दाबी छ । प्रचण्ड निकट स्रोतका अनुसार कम्युनिस्ट ध्रुविकृत गर्ने विषयमा प्रचण्ड र विप्लवबीच कुराकानी भएको हो । केपी ओली नेतृत्वको सरकारले प्रतिबन्ध लगाएको विप्लव समूहलाई ओली सरकारले नै शान्तिपूर्ण राजनीतिमा ल्याएको हो । तर, ओलीले सम्झौता कार्यान्वयन नगरेको भन्दै विप्लवले आपत्ति जनाउँदै आएका छन् । ओलीसँग विप्लव समूहले आफ्ना नेता कार्यकर्तामा लागेको मुद्दा फिर्ता र बन्दी रिहाइलगायत तीन बुँदे माग राखेको थियो । सोही अनुसार तीन बुँदे सहमति भए पनि कार्यान्वयन नभएको भन्दै विप्लवले असन्तुष्टि व्यक्त गर्दै आएका छन् । प्रचण्ड र विप्लवबीचको भेटमा नेता बाँस्तोलासँगै डिबी बराल, पूर्वमाओवादी बाल सैन्य संगठनका अध्यक्ष लेलिन विष्टलगायत खुमलटार पुगेका थिए ।"
नेता नेपाल निवास कोटेश्वरमा प्रधानमन्त्री देउवा,"काठमाडौं : प्रधानमन्त्री शेरबहादुर देउवाले नेकपा (एमाले)का वरिष्ठ नेता माधवकुमार नेपालसँग भेट गरेका छन् । बुधबार साँझ नेपाल निवास कोटेश्वर पुगेर प्रधानमन्त्री देउवाले भेटवार्ता गरेका हुन् । भेटमा पछिल्लो राजनीतिक घटनाक्रम र आगामी कार्यदिशाको विषयमा छलफल भएको स्रोतको दाबी । देउवालाई प्रधानमन्त्री बनाउन पार्टी अध्यक्ष केपी ओलीविरुद्ध एमाले माधव नेपाल समूहका २६ सांसदले हस्ताक्षर गरेका छन् । प्रतिनिधिसभा विघटनविरुद्ध दायर रिटको पक्षमा नेपाल पक्षका २६ सांसदले सर्वोच्च अदालत पुगेरै हस्ताक्षर गरेका हुन् । सोही आधारमा सर्वोच्च अदालतले देउवालाई प्रधानमन्त्री नियुक्त गर्न सोमबार अन्तरिम आदेश दिएपछि मंगलबार देउवा प्रधानमन्त्री नियुक्त भएका हुन्। प्रधानमन्त्री नियुक्त भएपछि मंगलबार साँझ शीतल निवासमा भएको शपथ ग्रहण समारोहमासमेत सहभागी भएका नेता नेपालसँग देउवाको भेटलाई महत्वका साथ हेरिएको छ । शीतल निवासमा नेता नेपालले देउवालाई दिएको बधाईको तस्बिरले चर्चा पाएको थियो । निवर्तमान प्रधानमन्त्री ओलीविरुद्ध विपक्षी गठबन्धन बनाउन सक्रिय भएका नेता नेपाललाई देउवाले अझै सहकार्य गर्न अनुरोध गरेको स्रोतको दाबी छ । सर्वोच्चको फैसलापछि आफू गठबन्धनमा रहन नसक्ने बताएका नेता नेपाल मंगलबार शपथ समारोहमा गएपछि ओलीले अब पार्टीमा उनका लागि ठाउँ नभएको बताइसकेका छन्। बुधबार प्रधानमन्त्रीको सरकारी निवास बालुवाटारबाट निजी निवास बालकोट पुगेका ओलीले आत्मआलोचना गर्ने अरु नेतालाई पार्टीमा स्वागत गर्न सकिए पनि नेता नेपालका लागि ठाउँ नभएको बताएका हुन् । नवनियुक्त प्रधानमन्त्री शेरबहादुर देउवालाई बुधबार नेपाल निवास कोटश्वरमा स्वागत गर्दै नेपाल कम्युनिष्ट पार्टी (नेकपा) बरिष्ठ नेता माधवकुमार नेपाल । तस्वीर : रोशन सापकोटा, रासस"
संयुक्त विद्यार्थी संगठनको आन्दोलनपछि इन्धनको मूल्य घट्यो,"काठमाडौं : संयुक्त विद्यार्थी संगठनको आन्दोलनपछि नेपाल आयल निगमले इन्धनको मूल्य समायोजन गरेको छ । बुधबार निगमले मूल्यवृद्धिको विषयमा आन्दोलन गर्दै आएका संयुक्त विद्यार्थी संगठनसँगको वार्तापछि मूल्य समायोजन गरेको हो । नेपाल विद्यार्थी संघ, अनेरास्ववियु क्रान्तिकारी, अनेरास्ववियु, समाजवादी विद्यार्थी युनियन र अखिल छैठौं इन्धनको मूल्यवृद्धि विरुद्ध केही दिनयता आन्दोलन चर्काएका थिए । बुधबार आन्दोलनका क्रममा विद्यार्थी संगठनले पेट्रोल पम्प नै बन्द गराएका थिए । निगमले बुधबार राति १२ बजेदेखि कार्यान्वयन हुनेगरी पेट्रेल, डिजेल र मट्टीतेलको मूल्य एकएक रुपयाँ घटाएको हो । निगम प्रवक्ता विनितमणि उपाध्यायका अनुसार इन्धनको मूल्य समायोजन भएसँगै अब पेट्रोल प्रतिलिटर १२८ र डिजेल र मट्टीतेलको मूल्य १११ पुगेको छ । यसअघि पेट्रोलको मूल्य १२९ थियो भने डिजेल र मट्टीतेलको मूल्य ११२ रुपैयाँ थियो । निगम प्रवक्ता उपाध्यायले निगमले मूल्य समायोजन गरेसँगै संयुक्त विद्यार्थी संगठनले विरोधका कार्यक्रम फिर्ता लिने विश्वास लिएको बताएका छन् । आन्दोलनरत पाँच विद्यार्थी संगठनले निगमको यो निर्णय पश्चात् सम्पूर्ण विरोधका कार्यक्रम फिर्ता हुनेछ भन्ने विश्वास लिएको छ, उपाध्यायले विज्ञप्तिमा उल्लेख गरेका छन् । अन्तर्राष्ट्रिय बजारमा कच्चा तेलको मूल्य निरन्तर बढिरहेको भन्दै निगमले मूल्य समायोजन गर्दै लानुपर्ने बाध्यतालाई सबैले बुझ्नु पर्ने प्रवक्ता उपाध्यायले बताए । उनले निगमलाई स्वचालित मूल्य प्रणालीमा लान सबैले सहयोग गर्ने विश्वाससमेत लिएका छन् । अन्तर्राष्ट्रिय बजारमा कच्चा तेलको मूल्य निरन्तर बढी रहेको र सोको कारणले निगमको लागत बढी रहेको परिपेक्षमा निगमको आर्थिक स्थिति उकास्न पेट्रोलियम पदार्थको मूल्यलाई समायोजन गर्दै लानुपर्ने बाध्यतालाई सबै पक्षले बुझ्नु हुनेछ, प्रवक्ता उपाध्यायले भने, निगमलाई स्वचालित मूल्य प्रणालीमा लैजान सहयोग गर्नुहुनेछ भन्ने निगमले विश्वास लिएको छ ।"
बाहिरिए १४ खेलाडी,"काठमाडौं : राष्ट्रिय फुटबल टोलीको बन्द प्रशिक्षणबाट १४ खेलाडी बाहिरिएका छन्। नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीले दोस्रो चरणको बन्द प्रशिक्षणका लागि ३६ खेलाडी छनोट गरेका हुन्। अखिल नेपाल फुटबल सङ्घ (एन्फा)ले प्रारम्भिक बन्द प्रशिक्षणका लागि ५० खेलाडीलाई छनोट गरेको थियो । बन्द प्रशिक्षणबाट बाहिरिने खेलाडीमा विशाल सुनार, अमित तामाङ, विवेक बस्नेत, दर्शन गुरुङ, डोना थापा, गौरव बुढाथोकी, मिक्छेन तामाङ, नीरज बस्नेत, निशान खड्का, प्रिजेन तामाङ, रवी पासवान, सेसेहाङ आङदेम्बे, शिशिर लेखी र सुदील राई रहेका थिए। बन्द प्रशिक्षणमा रहेका खेलाडीमा अर्पण कार्की, विकेश कुथु, विशाल श्रेष्ठ, दीप कार्की, किरणकुमार लिम्बू, आशिष लामा, अभिषेक रिजाल, अनन्त तामाङ, अन्जन विष्ट, एरिक विष्ट, आयुष घलान, भरत खवास, विशाल राई, दिनेश राजवंशी, गौतम श्रेष्ठ, जर्ज प्रिन्स कार्की, कमल थापा, मनिष डाँगी, नवयुग श्रेष्ठ, नितिन थापा, प्रकाश बुढाथोकी, पुजन उपरकोटी, राजन गुरुङ, रजिन धिमाल, राजिव लोप्चन, रन्दिप पौडेल, रोहित चन्द, सन्जोग राई, सन्तोष तामाङ, सुजल श्रेष्ठ, सुमन अर्याल, सुमन लामा, सुनिल बल, सुरज ज्यु ठकुरी, तेज तामाङ र त्रिदेव गुरुङ रहेका छन्। साफ च्याम्पियनसीप आगामी सप्टेम्बर १४ देखि २५ तारिखसम्म बङ्गलादेशमा हुनेछ भने एशियन कपको अन्तिम छनोट सन् २०२२ को फेब्रुअरीमा हुनेछ ।"
"नयाँ अर्थमन्त्रीको निर्णय: खोप खरिदका लागि ५ अर्बको सहमति, बजेट नयाँ आउने संकेत","काठमाडौं : सरकारले कोरोनाविरुद्धको खोप खरिदका लागि स्वास्थ्य तथा जनसङ्ख्या मन्त्रालयलाई ५ अर्बको सहमति प्रदान गरेको छ । नवनियुक्त अर्थमन्त्री जनार्दन शर्माले पदवहालीपछि कोरोनाविरुद्धको खोप खरिदका लागि स्वास्थ्य तथा जनसङ्ख्या मन्त्रालयलाई ५ अर्बको सहमति दिनेसम्बन्धी निर्णय गरेका हु्न्। शेरबहादुर देउवा नेतृत्वको वर्तमान सरकारले मङ्गलबार सबै नागरिकलाई कोरोनाविरुद्धको खोप सुनिश्चित गर्ने पहिलो निर्णय गरेको थियो । सरकारले आगामी असोज मसान्तसम्म एक तिहाइ र चैत मसान्तसम्म खोप लगाउने उमेर समूहका सबै नागरिकलाई खोप दिने लक्ष्य लिएको छ । खोपको पर्याप्त आपूर्ति हुन नसक्दा नेपालमा खोप अभियान प्रभावित भएको छ । मङ्गलबार साँझ बसेको मन्त्रिपरिषद् बैठकले महामारीको समयमा फ्रन्टलाइनमा खटिने स्वास्थ्यकर्मी, सुरक्षाकर्मी र सफाइकर्मीलगायतले पाउनुपर्ने जोखिम भत्ता एक साताभित्र उपलब्ध गराउन शुरु गर्ने निर्णय गरेको थियो । अर्थमन्त्री शर्माले कोभिड१९ नियन्त्रण तथा रोकथामअन्तर्गत दायित्व व्यवस्थापनका लागि स्रोतको सुनश्चिततासम्बन्धी निर्णय गर्नुभएको छ । जसअन्तर्गत सङ्घीय अस्पतालका लागि रु ५६ करोड ४१ लाख ५७ हजार र प्रदेश तथा स्थानीय तहले सञ्चालन गरेका अस्पतालका लागि प्रदेश सामाजिक विकास मन्त्रालयमार्फत रु ३७ करोड ३४ लाख ९० हजार वित्तीय हस्तान्तरण हुनेछ । सरकारी तथा निजी अस्पतालमा एचडियू, भेन्टिलेटर, आइसियूलगायत कोरोना नियन्त्रणसम्बन्धी स्वास्थ्य सामग्री खरिदका लागि सङ्घीय तथा निजी अस्पताललाई रु ९६ करोड १२ लाख ११ हजार निकासा र प्रदेश तथा स्थानीय तहमा सञ्चालित अस्पताललाई प्रदेश सामाजिक विकास मन्त्रालयमार्फत रु ५२ करोड ४४ लाख ४० हजार वित्तीय हस्तान्तरणसम्बन्धी निर्णय भएको अर्थ मन्त्रालयका प्रवक्ता महेश आचार्यले जानकारी दिए। पदवाहालीपछि उनले कोरोना रोकथाम तथा नियन्त्रण र सबै नागरिकलाई कोरोनाविरुद्धको खोप निःशुल्क गर्ने सरकारको प्राथमिकता रहेको भन्दै त्यसका लागि दत्तचित्त भएर काम गर्न कर्मचारीलाई निर्देशन दिए । अर्थमन्त्री शर्माले कोरोनाले थिलोथिलो भएको अर्थतन्त्रलाई पुनरुत्थान गर्नुपर्ने अहिलेको आवश्यकता रहेकाले सरकार निजी क्षेत्रसँगसँगै अगाडि बढ्नुपर्ने बताए। सरकारले कोभिड१९ को रोकथाम, नियन्त्रण र उपचार, आर्थिक समृद्धि, कोभिड१९ बाट प्रभावित अर्थतन्त्रको शीघ्र पुनरुत्थान गर्ने विषय पनि सरकारको उच्च महत्वमा राखेको छ । गरीब, पछाडि परेका, सीमान्तकृत नागरिकको समस्या समाधान हुने गरी आर्थिक नीति बनाउनुपर्ने उनले बताए। पदवहाली अघि अर्थमन्त्री शर्माले पार्टी मुख्यालय पेरिसडाँडास्थित शहिदस्तम्भमा पुगेर शहिदप्रति माल्र्यापण गरेका थिए। रासस"
आन्दोलनमा ऐक्यबद्धता जनाउन डा केसी धरानमा,"धरान : बीपी कोइराला स्वास्थय विज्ञान प्रतिष्ठानको बेथिति विरुद्धको आन्दोलनमा सहभागिता जनाउन डा गोविन्द केसी धरान आएका छन्। महिनादिनदेखि प्रतिष्ठान शुद्धीकरण अभियानको आन्दोलन थालेका यहाँका चिकित्सक, नर्स र कर्मचारीहरुको आन्दोलनलाई हौसला प्रदान गर्न केसी धरान आएका हुन्। बीपी प्रतिष्ठानका उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक डा गौरीशंकर साहले आर्थिक अनियमिताा गरेको, प्रतिष्ठानलाई सहि ढंगले संचालन गर्न नसकेको र पदीय आचारण विपरित भ्रष्टाचार गरेको भन्दै यहाँका चिकित्सक, नर्स र कर्मचारीहरुले आन्दोलन थालेका छन्। प्रतिष्ठान सुधारको माग राखेर आन्दोलन थालेका चिकित्सक, नर्स र कर्मचारीहरुको हौसला प्रदान गर्न र प्रतिष्ठान सुधार गर्न सरकारलाई दवाव दिने उद्देश्यले आफू बीपी प्रतिष्ठान आएको डा केसीले बताएका छन्। डा केसीले आन्दोलनरत चिकित्सक, नर्स र कर्मचारीहरुलाई भेटेर प्रतिष्ठानको अवस्थाका बारेमा जानकारी लिने र २ बजे प्रतिष्ठान सुधारका लागि आफ्नो धारणा सार्वजनिक गर्ने कार्यक्रम रहेको बीपी प्रतिष्ठान शुद्धीकरण अभियान आन्दोलन संर्घष समितका संहसंयोजक डा विष्णु पोखरेलले बताए। संर्घष समितिले बुधबार आन्दोलनकारीहरुका जायज मागलाई २४ घण्टा भित्र पूरा गर्न प्रधानमन्त्री शेरबहादुर देउवालाई ज्ञापन पत्र बुझाएको छ। संघर्ष समितिका संयोजक डा सूर्यप्रसाद रिमालले सरकारले शुक्रबारसम्म माग पूरा नभए शुक्रबारदेखि आकस्मिक, कोभिड र परीक्षण बाहेकका अन्य कामकाज ठप्प पारेर आन्दोलनलाई सशक्त पार्ने चेतावनी दिएका छन्।"
दक्षिण अफ्रिकाको हिंसामा ७२ जनाको मृत्यु,"पूर्व राष्ट्रपति जेकब जुमा जेल परेसँगै दक्षिण अफ्रिकाको केही भागमा सुरु भएको हिंसाकाबीच त्यहाँ मृत्यु हुनेहरूको संख्या ७२ पुगेको छ। त्यसमा सोमवार राति सोवेटोस्थित एक सपिङ सेन्टरमा लुटपाट मच्चिएसँगै भएको भाग दौडका क्रममा मारिएका १० जना पनि समावेश छन्। तल्लो तलामा रहेका पसलहरूमा आगजनी गरिएसँगै डर्बनस्थित एक भवनबाट बच्चालाई फ्याँक्दै गरिएको दृश्य बीबीसीले कैद गरेको छ। प्रहरीलाई सहयोग गर्नका लागि हाल त्यहाँ सेना परिचालन गरिएको छ। दक्षिण अफ्रिकाको प्रहरीले एक विज्ञप्ति जारी गर्दै हिंसा भड्काएको हुन सक्ने १२ जनाको पहिचान भएको जनाएको छ। त्यस्तै १,२३४ जनालाई प्रहरीले पक्राउ गरेको छ। राष्ट्रपति सिरिल रामापोसाले दक्षिण अफ्रिकामा सन् १९९०को दशक यता देखिएको अप्रिय हिंसाका रूपमा पछिल्लो घटनालाई व्याख्या गरेका थिए। लुटपाटका घटना जारी रहे प्रदर्शन भइरहेका क्षेत्रहरूमा खाद्य सामाग्रीहरू सकिन सक्ने मन्त्रीहरूले चेतावनी दिएका छन् तर त्यहाँ सङ्कटकाल घोषणा गर्ने सम्भावना भने नरहेको जनाइएको छ। पूर्वाराष्ट्रपति जुमालाई जुन २९ तारिखमा आफ्नो नौ वर्षे कार्यकालका बेला भएको भ्रष्टाचारसम्बन्धी सुनुवाइका क्रममा सबुत पेस गर्न दिइएको आदेश नमानेको आरोपमा १५ महिना लामो जेल सजाय सुनाइएको हो।दक्षिण अफ्रिकामा पूर्व राष्ट्रपतिलाई जेलसजाय सुनाइएको यो नै पहिलो पटक हो। जुमाको नेतृत्वका बेला निर्णय लिने प्रक्रिया प्रभावित पार्नका लागि राजनीतिज्ञहरूसँग साठगाँठ गरेको व्यापारीहरूमाथि आरोप लगाइएको छ। तर जुमाले भने बारम्बार आफू राजनीतिक षडयन्त्रको सिकार हुन पुगेको बताउँदै आएका छन्। सन् २०१८ मा उनलाई आफ्नै दलले पदबाट बाहिरिन बाध्य पारेको भए पनि समर्थकहरूको एउटा पक्षलाई आफूसँगै राख्न उनी सफल भएका थिए। ती बच्चालाई क्वाजुलु नटाल राज्यको डर्बनस्थित एक अपार्टमेन्टमा फसेका मानिसहरूको सहयोग गर्नका लागि पुगेको भिडले समातेको थियो। भुईँ तलामा रहेका पसलहरू लुट्ने क्रममा गरिएको आगजनीले माथिका तलामा रहेकाहरूलाई प्रभाव पारेको थियो। आगलागी नियन्त्रण गर्नका लागि करिब २० मिनेटपछि अधिकारीहरू आइपुगेका थिए। भवनबाट फ्याकिएका बच्चा र उनकी आमाको पछि पुनर्मिलन भयो।"
साउन १५ गतेसम्म डोटीमा निषेधाज्ञा,"डोटी : कोभिड१९ को रोकथाम तथा नियन्त्रणका लागि गएको वैशाखदेखि लागू गरिएको निषेधाज्ञाको समयावधि आउँदो साउन १५ गतेसम्मका लागि थप गरिएको छ। जिल्ला कोभिड सङ्कट व्यवस्थापन केन्द्रको बुधबार बसेको बैठकले जिल्लामा कोभिड सङ्क्रमणको जोखिम कायमै रहेकाले निषेधाज्ञाको अवधि लम्ब्याउने निर्णय गरेको हो । निषेधाज्ञाको उल्लङ्घन गर्ने, औषधि, औषधिजन्य सामग्री, अत्यावश्यक उपभोग्य वस्तु वा सेवाको आपूर्तिमा कृत्रिम अभाव सिर्जना गर्ने, मूल्य वृद्धि गर्ने जस्ता कार्य गर्नेलाई कोभिड१९ सङ्कट व्यवस्थापन सम्बन्धमा व्यवस्था गर्न बनेको अध्यादेश, २०७८ र स्थानीय प्रशासन ऐन, २०२८ बमोजिम कारबाही गरिने निर्णय गरिएको प्रमुख जिल्ला अधिकारी सुनिल खनालले जानकारी दिए। जिल्लामा गएको वैशाख महिनादेखि गरिएको निषेधाज्ञाको समयावधि थप गरिएको यो आठौं पटक हो । जिल्ला कोभिड सङ्कट व्यवस्थापन केन्द्रले जिल्ला भित्रका आन्तरिक सार्वजनिक सवारी साधन सञ्चालन गर्न दिने, पसलहरू बिहान ६ देखि राति ८ बजेसम्म खोल्नका लागि अनुमतिसमेत दिइएको छ भने बैंक तथा वित्तीय संस्थाका हकमा प्रत्येक दिन बिहान १० देखि दिउँसो १ बजेसम्म स्वास्थ्य मापदण्डको पालना गरी सञ्चालन गर्न दिने निर्णयसमेत गरेको छ । विकास निर्माणका काम र विकास निर्माणमा प्रयोग भएका यातायातका साधन स्वास्थ्य मापदण्डको पालना गरी सञ्चालन गर्न पाउने भएका छन् । निषेधाज्ञाको अवधिमा होटेल, रेष्टुरेन्ट, सैलुन, ब्युटीपार्लर, जिम हल र अन्तर जिल्ला सार्वजनिक यातायात सञ्चालन गर्न भने नपाइने निर्णय भएको जिल्ला कोभिड सङ्कट व्यवस्थापन समितिले जनाएको छ । भीडभाड हुने कुनै पनि किसिमका कार्यक्रम, मिटिङ, गोष्ठी, खेलकूद गतिविधिलगायत कार्यक्रम गर्न नपाइने कोभिड सङ्कट व्यवस्थापन समितिको सूचनामा उल्लेख गरिएको छ । जिल्लामा कोरोनाका सक्रिय सङ्क्रमितको सङ्ख्या एक हजार ३०० भन्दा बढी पुगेको छ । कोरोनाकै कारण जिल्लामा ११ जनाले ज्यान गुमाइसकेका छन् । जसमा चार जनाको जिल्लाबाहिर उपचारका लागि लगिएकामा ज्यान गएको जनाइएको छ । जिल्लामा केही समययता भीडभाड बढेका कारण कोरोना जोखिम बढ्न सक्ने स्थानीयवासीको अनुमान छ ।"
"बालुवाटार छाडेर ओली बालकोटमा, मोटर र बाइकसहित युथ फोर्सको स्कर्टिङ","काठमाडौं : निवर्तमान प्रधानमन्त्री केपी शर्मा ओली बुधबार सरकारी निवास बालुवाटारबाट निजी निवास बालकोट सरेका छन्। नेकपा(एमाले) संसदीय दलका नेता ओली तीन वर्ष चार महिना प्रधानमन्त्रीको कार्यकाल पुरा गरेर आज बालकोट निवास सरेका हुन्। २०७४ फागुन ३ गते प्रधानमन्त्रीमा नियुक्त भएपछि ओली फागुन ६ गते बालुवाटार सरेका थिए। एमाले अध्यक्ष रहेका ओलीलाई कार्यकर्ता, युवा संघ नेपाल, अनेरास्ववियूले गाडी र मोटरसाइकलसहित बालकोट निवासका लागि स्कर्टिङ गरिरहेका छन्। एमाले युवा संघका इञ्चार्ज तथा सांसद महेश बस्नेतले भक्तपुरको कौशलटारदेखि बालकोट निवाससम्म नागरिक अभिनन्दनसहित प्रस्थान गराउने कार्यक्रम राखेका थिए। ओलीको स्कर्टिङका लागि युवा संघ नेपाल, अनेरास्ववियू र खेलकुद महासंघले तयारी गरेको हो। अदालतको आदेशबाट केपी ओली नेतृत्वको सरकार ढलेसँगै शेरबहादुर देउवा प्रधानमन्त्री बनेका छन्। ओलीले जनादेश आफ्नो पक्षमा हुँदाहुँदै सर्वोच्च अदालतको परमादेशबाट सरकारबाट बाहिरिनुपरेको स्पष्ट पारेका छन्।ओलीले मंगलबार सिंहदरबारबाट देशवासीका नाममा सम्बोधन गर्दै भने, म जनादेशबाट होइन, परमादेशबाट हटाइएको हुँ। जनादेश त अहिले पनि मेरो पक्षमा थियो। तर, परमादेश शेरबहादुरजीको पक्षमा आयो। ओलीले सर्वोच्चको परमादेशकै कारण आफू सरकारबाट बाहिरिन लागेको बताए। सरकारबाट बाहिरिँदा चिन्ता नभएको उनको भनाइ थियो। उनले सर्वोच्चको फैसला मान्ने पनि बताए। फैसलाको पालना गर्ने कुरामा पार्टी स्पष्ट रहेको कुरा म प्रष्ट पार्न चाहन्छु, ओलीले भने, नेपालको संविधान अक्षरको सँगालो मात्र होइन। दशकौं लामो संघर्ष र बलिदानको उपज हो। आफ्नै अध्यक्षलाई पछारेर विपक्षी दलका सभापतिलाई उक्त पदमा पुर्याउन साथ दिने मुख्य नेता हुन् माधवकुमार नेपाल। एमाले अध्यक्ष ओली र वरिष्ठ नेता नेपालबीचको अत्यन्त तिक्ततापूर्ण सम्बन्धले यो अवस्था सिर्जना भएको हो। नवनियुक्त प्रधानमन्त्री देउवालाई एमाले वरिष्ठ नेता नेपालले शीतल निवास पुगेर बधाई दिए। पूर्वप्रधानमन्त्रीसमेत रहेका एमाले वरिष्ठ नेता नेपालले हात मिलाएरै बधाई दिए। कार्यक्रम संचालकले सामाजिक दूरी कायम गरेर बधाई दिन अनुरोध गरे पनि वरिष्ठ नेता नेपालले हात मिलाएर बधाई दिएका हुन्। अन्य अथिति र पूर्वप्रधानमन्त्रीले भने नमस्कार गरेर देउवालाई बधाई दिएका थिए। नेपालले विपक्षी गठबन्धनसँग मिलेर ओली नेतृत्वको सरकारविरुद्ध अभिव्यक्ति दिइरहे। दोस्रो तहको नेताको प्रयासमा एकताको कार्यदल बनेर काम अघि बढाउँदा पनि उनीहरूबीचको सम्बन्धमा सौहार्दता कायम भएन। २०७८ असार २७ मा कार्यदलले १० बुँद्धे एकताको सहमति गरे। त्यसमा नेपालले भने अपनत्व ग्रहण गरेनन्। उनले तत्कालै अन्तुष्टिको प्रतिक्रिया दिए। सर्वोच्च अदालतले दोस्रो पटक गरेको प्रतिनिधिसभा पुनस्र्थापना र देउवा प्रधानमन्त्री बनाउन दिएको परमादेशको नेपालले स्वागत मात्रै गरेनन्, आफ्नै निवास नजिक विपक्षी गठबन्धनको बैठक बोलाए। ओलीलाई सत्ताच्युत गर्ने एक मात्र उद्देश्य पूरा भएको भन्दै उनले खुसी प्रकट गरे। देउवालाई प्रधानमन्त्रीमा नियुक्तिका लागि हस्ताक्षर गरेका एमालेका २३ सांसदको हातमा छ। हस्ताक्षरकर्ता एमालेका २३ सांसदले देउवालाई साथ दिए संसद पूर्ण कार्यकालसम्म जानेछ। विपक्षमा उभिए संसद पुनः धरापमा पर्नेछ। सर्वोच्चले देउवालाई प्रधानमन्त्रीमा नियुक्त गर्न परमादेश जारी गरे पनि एक महिनाभित्र उनले संसदमा विश्वासको मत लिने अवस्थासम्म एमालेले गर्ने निर्णयले राजनीतिको भविष्य निर्धारण गर्नेछ। एमालेको समर्थन बिना देउवाको पक्षमा बहुमत पुग्ने अवस्था छैन। संसद पुनर्स्थापना र देउवालाई प्रधानमन्त्रीमा नियुक्तिका लागि सर्वोच्चमा दायर रिटमा एमाले वरिष्ठ नेता नेपाल खनाल पक्षका २३ सांसदले हस्ताक्षर गरेका थिए। सर्वोच्चको फैसला आउनु अघिल्लो दिन आइतबार राति एमालेको कार्यदलले पार्टी विवाद निरुपणका लागि १० बुँदे सहमति गरेको थियो। उक्त सहमतिअनुसार एमालेले देउवाको पक्षमा आगामी दिनमा संसदमा मत दिने, नदिने अन्योल सिर्जना गरेको थियो। यद्यपि, सहमतिप्रति वरिष्ठ नेता नेपालले असन्तुष्टि जनाएका थिए भने अर्का वरिष्ठ नेता खनाल भारतमा उपचाररत छन्।"
गृहमन्त्री खाँणले भने  कोरोनाबाट नागरिकलाई बचाउनु नै हाम्रो पहिलो प्राथमिकता,"काठमाडौं : नवनियुक्त गृहमन्त्री बालकृष्ण खाँणले सिंहदरबारस्थित गृहमन्त्रालयमा बुधबार पदबहाली गरेका छन् । उनलाई मन्त्रालयमा गृहमन्त्रालयका सचिव महेश्वर न्यौपाने, नेपाल प्रहरीका महानिरीक्षक शैलेश थापा, सशस्त्र प्रहरी बल नेपालका महानिरीक्षक शैलेन्द्र खनाल, राष्ट्रिय अनुसन्धान विभागका प्रमुख गणेशप्रसाद अधिकारीलगायतले स्वागत अभिवादन गरेका थिए। पद बहालीपछि सञ्चारकर्मीसँग सङ्क्षिप्त कुराकानी गर्दै गृहमन्त्री खाँणले हामीले आफ्नो जीवनमा कोभिड१९ को सबैभन्दा ठूलो महामारी सामाना गरिरहेकाले त्यसलाई परास्त गर्न सबैको सहयोग र योगदानको खाँचो औँल्याए। उनले भने, 'कोरोनाको महामारीबाट बच्नका लागि सबैले गम्भीरतापूवर्क आफ्नो दायित्व र भूमिका निर्वाह गर्न जरुरी छ । कोभिड१९ को महामारीका क्रममा सुरक्षा निकाय, स्वास्थ्यकर्मी, सञ्चारकर्मी अग्रभागमा रहेर ठूलो भूमिका निर्वाह भइरहेको छ ।' कोभिड१९ प्रतिकार्यमा खटिने जुनसुकै नागरिकको जीवनरक्षा गर्नु सरकारको दायित्व रहेको बताउँदै गृहमन्त्री खाँणले भने, 'महामारीका लागि समन्वयका साथ समुचित व्यवस्थापन गर्नुपर्छ, आवश्यक ठाउँमा सरकारकाले बजेट व्यवस्थापन र खर्च तथा उपचार गर्न प्रतिबद्ध छ ।' उनले संवैधानिक व्यवस्थाअनुरुप कार्यपालिका, व्यवस्थापिका र न्यायपालिकाबीच समन्वय गरी बनेका कानुनहरुलाई कार्यान्वयन गर्ने भूमिकामा सम्बद्ध निकायले सक्रियताका साथ मिलेर अघि बढ्नुपर्छ भन्ने हाम्रो चाहना रहेको बताए। नवनियुक्त गृहमन्त्री खाँणले पूर्वी नवलपरासी जिल्ला विपद् व्यवस्थापन कोषमा त्यहाँबाट माग गरिएको रकम पठाउने फाइल सदर गरे। मुलुकका ७७ जिल्लाका विपद् व्यवस्थापन कोषमा आवश्यकताअनुसार रकम रहने गर्छ । सरकारको केन्द्रीय विपद् व्यवस्थापन कोषमा हाल एक अर्ब पाँच करोड छ । जिल्ला विपद् व्यवस्थापन कोषबाट क्षतिको विवरण र मापदण्डअनुसार पीडितलाई रकम उपलब्ध गराइँदै आएको छ । विपद्मा परेका जनतालाई अप्ठेरो परेका बेला सरकार पीडितको साथमा छ र सहयोग गर्न तत्पर छ भन्ने सन्देश दिन तत्काल राहतस्वरुप यो कोषबाट सहयोग प्रदान गरिन्छ । रासस"
गृहमन्त्री बालकृष्ण खाँडले कार्यभार समाले,"काठमाडौं : नवनियुक्त गृहमन्त्री बालकृष्ण खाँणले कार्यभार समाले छन् । उनले बुधबार मन्त्रालय पुगेर कार्यभार सम्हालेका हुन् । मंगलबार शितल निवासमा आयोजित विशेष समारोहमा पद तथा गोपनीयताको शपथ ग्रहण गरेका थिए। यस्तै, नवनियुक्त अर्थमन्त्री जनार्दन शर्मा (प्रभाकर) र ऊर्जा मन्त्री पम्फा भुसाल पनि बुधबार कार्यभार सम्हालेका हुन् । उनीहरुले केही समयअघि मन्त्रालय पुगेर कार्यभार सम्हालेका हुन् । कानुनमन्त्री ज्ञानेन्द्रबहादुर कार्कीले भने मंगलबार नै पदभार ग्रहण गरेका थिए। सर्वोच्च अदालतले सोमबार शेरबहादुर देउवालाई प्रधानमन्त्री नियुक्ति गर्न परमादेश जारी गरेपछि राष्ट्रपति विध्यादेवी भण्डारीले मंगलबार देउवालाई प्रधानमन्त्री नियुक्त गरेकी हुन्। संविधानको धारा ७६ (५) अनुसार प्रधानमन्त्री नियुक्त देउवाले नेपाली कांग्रेस र नेकपा (माओवादी केन्द्र) बाट दुईदुई मन्त्री नियुक्त गरेका हुन्।"
पार्किङ निर्माण रोक्न आदेश,"वीरगन्ज : वीरगन्जको घण्टाघरस्थित बीपी उद्यानको जग्गामा अहिले भइरहेको पार्किङ निर्माण तत्कालका लागि रोक्न वीरगन्जस्थित उच्च अदालत अस्थायी इजलासले मंगलबार अन्तरिम आदेश जारी गरेको छ। वीरगन्ज महानगरपालिकाको कार्यालयलाई विपक्षी बनाइ कांग्रेसका युवा नेता धीरज गुप्ताले वीरगन्जस्थित उच्च अदालतको अस्थायी इजलासमा सोमबार रिट निवेदन हालेका थिए। त्यही रिटको मंगलबार सुनुवाइ गर्दै उच्च अदालतको अस्थायी इजलासका न्यायाधीश शान्ता सेढाई सापकोटाको इजलासले बीपी उद्यानमा उद्यानबाहेक सवारी पार्किङसहित अन्य कुनै पनि निर्माण कार्य तत्कालका लागि रोक्न अल्पकालीन अन्तरिम आदेश जारी गरेको हो। यसका साथै अदालतले साउन ६ गते निवेदक गुप्ता र विपक्षी वीरगन्ज महानगरपालिकाको कार्यालयल दुवै पक्षलाई आवश्यक सबुत प्रमाणका कागजातसहित उपस्थित हुनसमेत आदेश जारी गरेको छ। महानगरको स्वामित्वमा रहेको उक्त जग्गा, बीपी उद्यानबाहेक अन्य कुनै पनि प्रयोजनका लागि प्रयोग गर्न नपाइने भनेर जग्गाको पुर्जामै लेखिएको छ। तर, वीरगन्ज महानगरपालिकाले उद्यान निर्माण नगरी सवारी पार्किङ स्थल निर्माणका लागि कंक्रिट ढलान गरेर प्राकृतिक संरचना मास्ने काम गरिरहेकाले त्यसविरुद्ध आफूले अदालतमा रिट निवेदन हालेको रिट निवेदक गुप्ताको भनाइ छ। वीरगन्ज महानगरपालिकाले भने बीपी उद्यानको जग्गामा उद्यान नै बनाइने बताएको छ। उद्यान निर्माण गरिएपछि त्यहाँ घुम्न आउनेहरूको सवारीसाधन पार्किङका लागि पार्किङ स्थल आवश्यक पर्ने भएकाले अहिले त्यहाँ पार्किङ निर्माण भइरहेको महानगरको भनाइ छ। कुल १० बिघा जग्गामा ६ बिघामा उद्यान, २ बिघामा खुलामञ्च, २ हजार मानिस बस्न सक्ने क्षमताको सभागृह र बाँकी जग्गामा पार्किङ निर्माण गरिने महानगरपालिकाका नगर प्रमुख विजय सरावगीले बताए। बीपी उद्यानको जग्गा महानगरपालिको स्वामित्वमा रहेको भन्दै नगर प्रमुख सरावगीले भने, महानगरले जग्गा मात्रै उपलब्ध गराएको हो, उद्यानको सबै संरचना सहरी विकास मन्त्रालयले निर्माण गर्ने हो। त्यसका कारण यस विषयसँग महानगरपालिकालाई जोडेर भ्रम फैलाउँदै नगरवासीलाई उत्तेजित नपार्न आग्रह गर्छु। महानगरले बीपी उद्यानको जग्गामा उद्यानको सट्टा पार्किङ स्थलका लागि पक्की संरचना बनाउन थालेको भन्दै सामाजिक सञ्जालमा पनि चर्को आलोचना र विरोध भएपछि आइतबार नगर प्रमुख सरावगीले पत्रकार सम्मेलन गरेर आलोचना र विरोधप्रति असन्तुष्टि जनाएका थिए। सरावगीले वास्तविक कुरै नबुझेर केही व्याक्तिले बीपी उद्यानको बारेमा सामाजिक सञ्जालामा गलत हौवा फैलाएर जनतालाई भड्काउन खोजेको बताएका थिए। यातायात संस्थानसँग महानगरपालिकाले खरिद गरेको जग्गामा बीपी उद्यान नै निर्माण गरिने प्रष्ट पार्दै नगर प्रमुख सरावगीले भनेका थिए, त्यहाँ बीपी उद्यान नै बनाइन्छ, त्यसैले कोही पनि भ्रममा पर्न जरुरी नै छैन। महानगरले जग्गा मात्रै उपलब्ध गराएको र उक्त जग्गामा सहरी विकास मन्त्रालयले ९५ लाखको लागतमा सभागृहसहित बीपी उद्यान निर्माण गर्न थालेको उनले बताएका थिए। मन्त्रालयले अहिले ४ करोड रुपैयाँमा मात्र पठाएकोले उद्यान निर्माणका लागि रकम अपुग भएकाले पहिलो चरणमा पार्किङस्थलको काम सुरु गरिएको उनले प्रष्ट पारेका थिए।"
पेट्रोलियम पदार्थको मूल्य वृद्धिको विरोधमा विद्यार्थीको धर्ना,"काठमाडौं : पेट्रोलियम पदार्थको मूल्य वृद्धिको विरोध गर्दै आएको पाँच विद्यार्थी सङ्गठनले नेपाल आयल निगम अन्तर्गत रहेको थानकोट डिपोमा धर्ना दिएका छन् । मूल्य वृद्धिको विरोध गर्दै आएका विद्यार्थी सङ्गठनले बधुबार देशभरका पेट्रोल पम्प बन्द गर्दै ढुवानीमा अवरोध गर्न डिपोमा धर्ना दिएका हुन् । नेविसङ्घ, अखिल क्रान्तिकारी, अनेरास्ववियू (माधव नेपाल समूह), समाजवादी विद्यार्थी युनियन (उपेन्द्र यादव समूह) र अखिल छैठौंका नेता बुधबार बिहान साँढे नौ बजेदेखि थानकोट डिपोमा धर्ना बसेका हुन् । डिपो प्रमुख अभिषेक ठाकुरले विद्यार्थीको धर्नाका कारण ढुवानी रोकिएको बताए । 'आज कार्यालय समय सुरु भएसँगै उहाँहरु डिपो गेटमा धर्नामा बस्नुभएको छ । अधिकांश पम्पले मङ्गलबार साँझ नै पेट्रोलिमय पदार्थको ढुवानी गरिसक्नुभएको छ । तत्काल पेट्रोलियम पदार्थको अभाव हुँदैन । उहाँहरु धर्नाबाट निस्कनासाथ ढुवानी पुनः सुरु गछौँ, उनले भने। नेपाल पेट्रोलियम डिलर्स राष्ट्रिय एशोसिएशनले विद्यार्थीको आन्दोलनले आज काठमाडौं उपत्यकाका तीन जिल्लाका केही पम्प बन्द भएको जनाएको छ । आज बिहान उपत्यकाका केही स्थानमा सञ्चालित पेट्रोल पम्पमा पाँच विद्यार्थी सङ्गठनले केही पम्पको सटर लगाएर बन्द गराए तापनि अधिकांश पम्प खुला नै रहेको एशोसिएशनका अध्यक्ष लीलेन्द्र प्रधानले जानकारी दिए । उनका अनुसार स्कुल तथा कलेज नजिक रहेका पम्प विद्यार्थीले बन्द गराए पनि अन्य स्थानमा सञ्चालित पम्प खुला रहेको छ । रासस"
स्वमूल्यांकन विधि र प्रभावकारिता,"नेपाल सरकार संघीय मामिला तथा सामान्य प्रशासन मन्त्रालयबाट स्थानीय तह संस्थागत क्षमता स्वमूल्यांकन कार्यविधि, २०७७ जारी भएको छ। यसै कार्यविधिबमोजिम स्थानीय तहले आफ्नो स्वमूल्यांकन गरी मन्त्रालयका पठाउन भनिएको छ। २०७२ सालमा जारी भएको नेपालको संविधानको भाग १७, १८ र १९ ले स्थानीय तह र ती तहहरूको कार्यप्रणालीको व्यवस्था गरेको छ। यसैगरी संविधानको भाग २० मा संघ, प्रदेश र स्थानीय तहबीच अन्तरसम्बन्धको व्यवस्था छ। संविधानको अनुसूची ८ मा स्थानीय तहको एकल अधिकारको सूची छ। यसका साथै नेपाल सरकार (मन्त्रिपरिषद्) बाट स्थानीय तहको एकल तथा साझा अधिकार सूचीको कार्य विस्तृतीकरण पनि स्वीकृत भएको छ। विगतमा स्थानीय स्वायत्त शासन ऐन, २०५५ स्वीकृत भई सो ऐनमा गाउँ विकास समिति, नगरपालिका र जिल्ला विकास समिति गठन भएका थिए। यी तीनवटै संस्थालाई स्थानीय निकाय भनियो। यद्यपि यी सबै निकाय पूर्ववत् रूपमा कुनै न कुनै नाम र कामको अवस्थामा विद्यमान थिएं। जसलाई स्थानीय स्वायत्त शासन ऐन, २०५५ ले समेटेर एकीकृत स्वरूप दिएको थियो। ऐनमा स्थानीय निकायको जिम्मेवारी, अधिकार तथा स्रोतसाधन प्रवाहको विषयहरू पनि समावेश भएकाले प्रदत्त अधिकार, जिम्मेवारी र स्रोतको प्रभावकारी, कार्यकुशल र जवाफदेही ढंगबाट सम्पादन भए नभएको अनुगमन, परीक्षण र मूल्यांकन गर्नुपर्ने आवश्यकता थियो। उक्त ऐनमा नेपाल सरकारले स्थानीय निकायलाई प्रचलित कानुनद्धारा तोकिएको कार्यसम्पादन गरे नगरेको विषयमा आवश्यक निर्देशन दिन सक्ने र ऐनको उद्देश्य, नीति तथा व्यवस्था अनुरूप कार्य सम्पादन भएका छन् छैनन् सोको अनुगमन गर्न साथै स्थानीय स्वायत्त शासनसम्बन्धी मान्यताअनुरूप कार्य गर्न लगाउन प्रधानमन्त्रीको अध्यक्षतामा बिकेन्द्रीकरण कार्यान्वयन तथा अनुगमन समिति रहेको थियो। स्थानीय निकायको थप क्षमता अभिवृद्धि गर्न साथै स्थानीय निकायले गरेका कामको पारदर्शिता र उत्तरदायित्वसमेत बहन गराउने उद्देश्यले संयुक्त राष्ट्रसंघीय विकास कार्यक्रमको सहयोगमा विकेन्द्रीत वित्त व्यवस्था तथा विकास कार्यक्रमद्धारा आव २०६१६२ देखि २० जिल्ला विकास समिति (जिविस) मा परीक्षणको रूपमा कार्यसम्पादनमा आधारित न्यूनतम शर्त तथा कार्य सम्पादन (न्यूसकास) मापन गरियो। यसले स्थानीय निकायलाई कार्यसम्पादनमा आधारित अनुदान प्रणालीको स्थापना गर्न सघाउ पुर्यासयो। उक्त परीक्षण बिश्लेषणबाट प्राप्त पृष्ठपोषण तथा व्यावहारिक अनुभव समेतको आधारमा न्यूनतम शर्त तथा कार्यसम्पादन मापन कार्यविधि स्वीकृत भई ६४६५ देखि स्थानीय विकास मन्त्रालय आफैंले सबै (७५) जिविसमा न्यूसकास मापनको काम गर्न सुरु गर्यो । नगरपालिका (नपा) तथा गाउँ विकास समिति (गाविस) हरूका लागि न्यूसकास मापन कार्यविधि छुट्टाछुट्टै रूपमा २०६६ सालमा स्वीकृत भई कार्यान्वयनमा आयो। न्यूनतम शर्त तथा कार्यसम्पादन मापन भएका स्थानीय निकायहरूको वर्गीकरण गरियो। उक्त वर्गीकरणका आधारमा स्थानीय निकायहरूले साविकमा पाइरहेको अनुदानमा थप अनुदानको व्यवस्था पनि गरियो। साथै उच्चतम स्थान प्राप्त गर्ने स्थानीय निकायका टिमलाई पुरस्कारको पनि व्यवस्था गरियो। स्थानीय निकायले ऐन, नियमले तोकेका कार्यहरू न्यूनतम रूपमा नगरी नहुने व्यवस्थालाई अनिवार्य रूपमा पूरा गर्नुपर्ने गरी कार्यविधिमा न्यूनतम शर्तको रूपमा राखियो। न्यूनतम शर्त पूरा नगर्ने स्थानीय निकायको सबै अनुदान रद्द हुने प्रावधानसमेत न्यूसकास मापन कार्यविधिले गर्योते। न्यूनतम शर्त पूरा गर्ने कार्यक्षेत्र र सूचक निर्माण गरिए। यसलाई कुनै अंकभार दिइएन। न्यूनतम शर्तका सबै सूचक पूरा नभएमा कार्यसम्पादन मापन हुन नसक्ने भयो। जिविसका लागि योजना र बजेट, वित्तीय व्यवस्थापन, समितिहरूको गठन र क्रियाशीलता र पारदर्शिता गरी चारवटा क्षेत्र र ती क्षेत्रहरूमा १५ वटा सूचक कायम गरियो। नपाका लागि पनि उसको कार्यप्रकृतिको आधारमा चारवटा क्षेत्र र १५ वटा सूचक कायम गरियो। गाविसका लागि ११ वटा सूचक मात्र कायम गरिएको थियो। कायम भएका सूचकमध्ये केही सूचकहरू जनप्रतिनिधिहरू बहाल नभएको अवस्थामा लागू नहुने गरियो। संघीय मामिला तथा सामान्य प्रशासन मन्त्रालयले स्थानीय तहको स्वमूल्यांकन नतिजालाई एकीकृत गरी प्रतिवेदन तयार गर्नेलगायतका काम गर्न सक्छ। यसले संस्थागत क्षमतालाई बढाउने, स्रोतको सुनिश्चितता गर्नुका साथै आर्थिक अनुशासन कायम गर्नमा मद्दत गर्नेछ। न्यूनतम शर्त पूरा भएको अवस्थामा प्रक्रिया, परिमाण र गुणस्तर मूल्यांकनका लागि स्थानीय निकायहरू (जिविस र नपा मात्र) को कार्य सम्पादन मापन हुने व्यवस्था थियो। जसमा विभिन्न क्षेत्र र सूचक कायम गरी १०० अंक राखिएको थियो। कार्य सम्पादनले न्यूनतम शर्त पूरा गरेपछि गर्नुपर्ने थप कामको अग्रसरता, सिर्जनशीलता, गतिशीलता आदिको परीक्षण गर्नु रहेको थियो। परीक्षणमा सफल हुन प्राप्त गर्नुपर्ने न्यूनतम अंक पनि तोकियो। जिविसका लागि ८ वटा कार्यसम्पादन मापनका कार्यक्षेत्र र ६२ वटा सूचक कायम गरियो। नपाका लागि पाँचवटा कार्यक्षेत्र र ४० वटा सूचक कायम गरियो। गाविसका लागि सुरुआती चरण भएको हुँदा कार्यसम्पादनका क्षेत्र र सूचक निर्माण भइसकेको थिएन। न्यूसकास मापन र लेखाजोखा कार्यमा सरकारी कर्मचारीहरू संलग्न नभै प्रस्ताव आह्वान गरी नियुक्त स्वतन्त्र परामर्श (स्थानीय शासनविज्ञ र वित्त विज्ञ रहने) द्धारा मूल्यांकन गराई प्रतिवेदन लिने व्यवस्था गरियो। परामर्शदाताको प्रतिवेदनमा पनि कैफियत हुनसक्छ भन्ने अनुमान गरी छनौटका आधारमा केही स्थानीय निकायहरूमा अर्काे परामर्शदाता टोली खटाई गुणस्तर सुनिश्चितता पनि भएको थियो। गुणस्तर परीक्षणमा साविक परामर्शदाताको कमीकमजोरी वा लापरबाही भएको पाइएको अवस्थामा उनीहरूले पाउने पारिश्रमिक कट्टासमेत गरियो। न्यूसकास मापन कार्यविधिको प्रयोगले स्थानीय निकायहरूको कार्यसम्पादन, वित्तीय पारदर्शिता र उत्तरदायित्वमा सुधार आएको अनुभव गरियो। स्थानीय निकायहरूमा निर्वाचनबिना मनोनित भई नियुक्त भएका पदाधिकारीद्धारा हुने आर्थिक सहायता वितरणमा धेरै हदसम्म नियन्त्रण गर्न सकिएको भनी कर्मचारीहरूबाट सुन्नमा आयो। अघिल्लो वर्षमा भएको कमीकमजोरीलाई सुधार गर्न र एकअर्काे स्थानीय निकायबीच प्रतिस्पर्धा गर्न पनि कार्यविधिले मद्दत पुर्याकयो। नेपालको संविधानमा व्यवस्था भएबमोजिम स्थानीय सरकारको रूपमा गठित स्थानीय तह गाउँपालिका र नगरपालिकाको पनि कार्यसम्पादन मूल्यांकन गर्नुपर्ने जरुरी थियो। तापनि पहिले स्थानीय विकास मन्त्रालयले जस्तो निर्देशन दिन सक्ने कुनै कानुनी व्यवस्था छैन। नेपालको संविधानको धारा २३२ को उपधारा(८) बमोजिमबाहेक निर्देशन पालना गर्न स्थानीय तह (स्थानीय सरकार) बाध्य पनि छैन। तथापि स्थानीय सरकार सञ्चालन गर्ने सम्बन्धमा आवश्यक व्यवस्था गर्न स्थानीय सरकार सञ्चालन ऐन, २०७४ बनेको छ। यो ऐनको दफा ८० मा स्थानीय तहको आर्थिक कार्य प्रणाली र प्रशासनिक कामकारबाहीमा एकरूपता कायम गर्न तथा पारदर्शिता र जवाफदेहिता प्रवद्र्धन गर्न त्यस्तो क्षेत्रमा प्रयोग गर्नुपर्ने सूचनाप्रविधिको ढाँचा मन्त्रालयले तोक्न सक्ने व्यवस्था र हाल संघीय मामिला तथा सामान्य प्रशासन मन्त्रालयलाई स्थानीय तह हेर्ने मन्त्रालयको रूपमा राखिएको हुँदा मन्त्रालयले स्थानीय तहको निर्वाचन भएको करिब चार वर्षपछि स्थानीय तह संस्थागत क्षमता मूल्यांकन कार्यविधि, २०७७ तर्जुमा गरी कार्यान्वयनमा ल्याएको छ। कार्यविधिमा मूल्यांकनका लागि शासकीय प्रबन्धलगायत १० विषय क्षेत्रहरू र १०० वटा सूचकहरू राखिएका छन्। पहिलेजस्तो न्यूनतम शर्तका क्षेत्रहरू नराखी सबै क्षेत्रलाई कार्यसम्पादन मापनका सूचकहरूमा समावेश गरी १०० अंक कायम गरिएको छ। समग्र स्थिति, प्रक्रियागत स्थिति र परिमाणात्मक स्थिति विषय क्षेत्र कायम गरी यी क्षेत्रलाई क्रमशः २१, ३४ र ४५ प्रतिशत भार दिइएको छ। यो कार्यविधिमा भएको व्यवस्थाले स्थानीय तहको कार्यसम्पादन मूल्यांकन स्वतन्त्र परामर्शदाताबाट नभै स्थानीय तह आफैंले स्वमूल्यांकन गर्ने व्यवस्था रहेता पनि यसले स्थानीय तहबीचको कार्यप्रक्रिया र उपलब्धिहरूको लेखाजोखा गर्नुका साथै प्रतिस्पर्धात्मक सुधारमा अग्रसरता गराई स्थानीय तहलाई सक्षम, सवल र प्रभावकारी बनाउने अपेक्षा गर्न सकिन्छ। ७५३ स्थानीय तहमध्ये हालसम्म ६९६ स्थानीय तहले स्वमूल्यांकन प्रक्रियामा सहभागी भइसकेका र यसमध्ये धेरैजसो पालिकाले अन्तिम नतिजा कार्यपालिकाबाट अनुमोदन गरी सार्वजनिक गरेको, केही पालिकाले अनुमोदनका लागि पालिकामा पेश गरेको र केही पालिकाको प्रारम्भिक नतिजा तयार रहँदैको अवस्था छ। बाँकी पालिकाहरूले केही नगरी बसेको अवस्थामा भविष्यमा यस्ता पालिकाहरूको कार्यक्षमतामा प्रश्न खडा भई स्रोत प्राप्तिमा कठिनाई आउने सम्भावनालाई इंगित गरेको देखिन्छ। सबै पालिकाको परिणाम प्राप्त नभइसकेकाले मन्त्रालयले नतिजा बिश्लेषण गरी एकीकृत प्रतिवेदन तयारी तथा प्रकाशनको काम बाँकी रहेको छ। संघीय मामिला तथा सामान्य प्रशासन मन्त्रालयले स्थानीय तहको स्वमूल्यांकन नतिजालाई एकीकृत गरी प्रतिवेदन तयार गर्ने र सार्वजनिक गर्ने, कमजोर नतिजा देखिएका स्थानीय तहको क्षमता विकासका लागि कार्यक्रम सञ्चालन गर्न सक्ने, उत्कृष्ट स्थानीय तहको घोषणा गर्न सक्ने कार्यविधिमा व्यवस्था भएकाले प्राप्त नतिजाले आगामी वर्षहरूमा स्थानीय तहलाई आफ्नो कार्य सम्पादनमा अझै सक्षम र सबल बनाउने अपेक्षा गर्न सकिन्छ। यसले संस्थागत क्षमतालाई बढाउने, स्रोतको सुनिश्चितता गर्नुका साथै आर्थिक अनुशासन कायम गर्नमा मद्दत गर्नेछ। लेखक स्थानीय शासन विज्ञ हुन्।"
कालीगण्डकीको वहाव रोक्ने काम नगर्न सर्वोच्चको अन्तरिम आदेश,"काठमाडौं : सर्वोच्च अदालतले कालीगण्डकी नदीको वहाव रोक्ने गरी काम नगर्न अन्तरिम आदेश दिएको छ। बुधबार प्रधानन्यायाधीश चोलेन्द्रशम्शेर राणाको एकल इजलासले कालीगण्डकीको वहाव रोक्ने गरी काम नगर्न अन्तरिम आदेश दिएको हो। आदेशमा कालीगण्डकीको प्राकृतिक वहावलाई डाइभर्सन गरेर रिजर्भवालयल बनाउने काम गर्नु पर्यावरण प्रतिकुल नहुने भन्दै त्यो काम नगर्न नगराउन भनिएको छ। जबराको एकल इजलासको आदेशमा नदीजन्य पदार्थ निकाल्ने, शालिग्राम निकासी गर्ने लगायत प्राकृतिक र पर्यावरण प्रतिकुल हुने गरी काम नगर्न भनिएको हो। कालीगण्डकी नदी डाइभर्सन आयोजना अघि बढाउन सरकारले तयारी गरेपछि वातावरण संरक्षणकर्मीले रिट दायर गरेका हुन्। कालीगण्डकी नदी धार्मिक, ऐतिहासिक तथा पर्यावरणीय महत्वको भएकाले रिटको अन्तिम टुंगो नलाग्दासम्म बहाव रोक्ने काम नगर्न अन्तरिम आदेशमा भनिएको छ। निवेदक वरिष्ठ अधिवक्ता प्रकाशमणि शर्मा सहितको रिटमा सुनुवाइ गर्दै सर्वोच्चले उक्त आदेश दिएको हो । आदेशमा भनिएको छ, कालिगण्डकी नदी धार्मिक, ऐतिहासिक तथा पर्यावरणीय महत्वको देखिएकोले प्रस्तुत रिट निवेदनको अन्तिम टुंगो नलागेसम्म उक्त नदीको प्राकृतिक वहावलाई पथान्तरण गरि रिजर्भवालयल बनाउने, प्रदुषण गर्ने, नदीजन्य पदार्थ निकाल्ने, शालिग्रामको चोरी निकासी तथा विनास गर्ने लगायतका अन्य प्राकृतिक वहाव र पर्यावरण प्रतिकुल हुने गरी कुनैपनि कार्य नगर्नूनगराउनू यथास्थितिमा राख्नु भनी विपक्षीका नाममा अन्तरिम आदेश जारी गरी दिएको छ ।' कालिगण्डकी नदी विश्वकै पवित्र नदी भएकोले सौन्दर्यलाई असर गर्ने गरी यसको प्राकृतिक बहावलाई परिवर्तन गर्ने ड्याम बनाउने र अन्य प्राकृतिक अमूल्य वस्तु चोरी निकासी हुने कार्य रोक्न माग गर्दै शर्मासहितले असार २५ गते रिट दायर गरेका थिए ।"
बालकोट पुगेपछि ओलीले भने माधव नेपाललाई एमालेमा ठाउँ छैन,"काठमाडौं : निवर्तमान प्रधानमन्त्री एवम् एमाले अध्यक्ष केपी ओलीले अब एमालेमा वरिष्ठ नेता माधवकुमार नेपाललाई ठाउँ नभएको बताएका छन्। बुधबार प्रधानमन्त्रीको सरकारी निवास बालुवाटारबाट निजी निवास बालकोट पुगेपछि समर्थकलाई सम्बोधन गर्दै ओलीले यस्तो बताएका हुन्। उनले आत्मआलोचना गरेर आए अन्य नेतालाई ठाउँ भए पनि माधव नेपालका लागि एमालेमा ठाउँ नभएको प्रष्ट पारे। अरुले आत्मआलोचना गरे भने ठाउँ दिन सकिन्छ, बालकोट पुगेपछि समर्थकलाई सम्बोधन गर्दै ओलीले भने, माधव नेपालको हकमा गल्ती कमजोरी स्वीकार गर्ने आत्मालोचना गर्ने कुनै ठाउँ छैन। ओलीलाई बालुवाटारबाट बुधबार दिउँसो एमालेको भातृ संगठन युथ फोर्स र युवा संघका कार्यकर्ताले बाजागाजासहित बालकोट लगेका हुन्। ओलीका समर्थकले पुष्पकमल दाहाल प्रचण्ड र वरिष्ठ नेता नेपालविरूद्ध नाराबाजी गरेका छन्। माकुनेलाई फाँसी दे, प्रचण्डलाई फाँसी दे भन्दै नारावाजी गरेका हुन्।"
अझै भेटिएनन् पहिरोमा बेपत्ता युवक,बागलुङ : एक साताअघि घरमाथिबाट आएको लेदोसहितको पहिरामा परी बेपत्ता भएका ताराखोला गाउँपालिका३ का १८ वर्षीय राजेन्द्र कार्कीको स्थिति अझै अज्ञात छ। पहिराबाट बाख्राको खोर जोगाउन खोज्दा कार्की यही असार २२ गते रातिदेखि बेपत्ता भएका हुन्। खोजीकार्य जारी रहे पनि उनको अवस्था पत्ता नलागेको इलाका प्रहरी कार्यालय ताराखोलाका प्रहरी नायब निरीक्षक लक्ष्मण न्यौपानेले बताए। कार्कीलाई पहिराले बगाएर स्थानीय दरमखोलामा पुर्याएको हुनसक्ने प्रहरी आशङ्का छ। गलकोट नगरपालिका हुँदै बडिगाड खोलासम्म पुगेर प्रहरीले बेपत्ता कार्कीको खोजी गरिरहेको छ। पहिरामा परी घाइते भएका कार्कीका बुवा र भाइ भने पोखरामा उपचारपछि घर फर्केको प्रनानि न्यौपानेले जानकारी दिए। पहिरामा परी त्यस घरका २७ बाख्रा मरेका थिए। घरमा बस्न जोखिम भएपछि कार्की परिवार अहिले आफन्तकहाँ आश्रित छ।
जलविद्युतमा वनको अल्झन,"काठमाडौं : जलविद्युत् उत्पादनमा वन तथा वातावरण मन्त्रालयको अनावश्यक अल्झन हुने गरेको छ। मन्त्रालयले महिनौंसम्म फाइल अड्काएर राख्दा जलविद्युत् उत्पादनमा लागत बढ्नुका साथै समय पनि खेर गइरहेको छ। सरकारले जलविद्युत् उत्पादनमा जोड दिए पनि त्यसअनुरूप ऐन, कानुन परिमार्जन गर्न नसक्दा विकासमा बाधा भइरहेको छ। जलविद्युत् उत्पादनका फाइलहरू वन तथा वातावरण मन्त्रालयमा १८ महिनादेखि ५ वर्षसम्म पनि अड्केर बस्ने गरेको पाइएको छ। ऊर्जा विकास परिषद्का कार्यकारी सदस्य एवम् हाइड्रो भिलेज प्रालिका म्यानेजिङ डाइरेक्टर सुशील पोखरेलले अन्तरमन्त्रालय समन्वय अभावका कारण काम गर्न कठिनाइ भएको बताउँछन्। एउटै मन्त्रालयभित्र विभागसँग पनि समन्वयको अभाव छ उनले भने। ऊर्जा र वन मन्त्रालय एवम् वन तथा वातावरण विभागसँग स्वीकृति लिइसकेपछि पनि फेरि विभाग, प्रदेश, केन्द्रमा आइपुग्दा झन्झटिला प्रक्रिया छ। वातावरणीय प्रभाव मूल्यांकन गर्दा एउटै बिन्दुबाट स्वीकृति लिनुपर्ने व्यवस्था गर्न आवश्यक भएको ऊर्जा व्यवसायीहरू बताउँछन्। ऊर्जाबाट वन मन्त्रालय हुँदै वन तथा वातारण विभाग, त्यहाँबाट सम्बन्धित जिल्ला हुँदै गाउँपालिका जाने समय र प्रक्रिया झन्झटिलो हुँदा जलविद्युत् उत्पादनमा समस्या भएको व्यवसायीहरू गुनासो गर्छन्। सरकारले जलविद्युत् उत्पादनलाई प्राथमिकता दिएको उल्लेख गरेपनि त्यसअनुरूप नीति, नियम सहज बनाउन सकेको छैन्। पछिल्ला समयमा नीतिमा केही खुकुलो पार्दै गएको दाबी गरिए पनि कार्यान्वयनमा झन्झटिलो प्रक्रिया नहटेको व्यवसायीहरू बताउँछन्। ऊर्जा व्यवसायी पोखरेलले वातावरणीय प्रभाव मूल्यांकन ढिलो हुँदा प्रोजेक्टले आम्दानी गर्न ढिलो हुने बताउँछन्। वनले फाइल अड्काउँदा लागत बढ्छ, आत्मविश्वास गुम्छ, उनले भने, जसले गर्दा उर्जा क्षेत्रमा थप आकर्षित गराउन कठिनाइ हुन्छ। वन र वातावरणीय प्रक्रिया सरलीकृत गरी छिटो स्वीकृति दिनुपर्ने व्यवसायीहरू बताउँछन्। एकल बिन्दु सेवाअन्तर्गत तुरुन्तै सेवा दिन सके लगानीकर्ता उत्साहित हुने उनको भनाइ छ। सरकारले सहज र सरलीकृत सेवा दिनुपर्छ, व्यवसायी पोखरेलले भने,समन्वयको अभाव फुकाउन अन्तरनिकाय समन्वय अपरिहार्य छ। जलविद्युत् लगानी तथा विकास कम्पनीका प्रमुख कार्यकारी अधिकृत अर्जुन गौतमले वातावरणीय प्रभाव मूल्यांकन नगरीकन अरू प्रक्रिया अबि नबढ्ने बताए। इआईए नगरीकन प्रक्रिया अघि बढ्न सक्दैनउनले भने। प्राकृतिक स्रोतहरूको उपयोग गर्दा वातावरणमा पर्न सक्ने सकारात्मक प्रभावलाई अधिकतम बनाउन तथा नकारात्मक प्रभावलाई हटाउन वा न्यून गर्न वातावरणीय प्रभाव मूल्यांकन गर्नुपर्छ। वातावरण संरक्षण ऐन २०७६ दफा (३) (च) ऊर्जा तथा जलस्रोत क्षेत्रको (१) विद्युत् उत्पादनअन्त्तर्गत ५० मेगावटभन्दा बढी क्षमताको जलविद्युत् आयोजना निर्माण गर्नुपरेमा तथा सोही नियमावलीको अनसूची ३ (क) वन क्षेत्रको (९) अनुसार विद्युत् प्रसारण लाइन निर्माण बाहेक अन्य प्रयोजनको लागि ५ हेक्टरभन्दा बढी वन क्षेत्र प्रयोग गर्नुपरेमा वातावरणीय प्रभाव मूल्यांकन गर्नुपर्ने प्रावधान छ। जलविद्युत् उत्पादनलगायत विकास निर्माण गर्दा तीन किसिमबाट वातावरणीय अध्ययन हुने गरेको छ। संक्षिप्त वातावरण अध्ययन, प्रारम्भिक वातावरण परीक्षण र वातावरणीय प्रभाव मूल्यांकन गर्नुपर्ने प्रावधान छ। वन तथा वातावरण मन्त्रालयका सहसचिव एवम् प्रवक्ता बुद्धिसागर घिमिरेले वातावरणीय प्रभाव मूल्यांकनको अध्ययन उचित रूपमा हुन नसक्दा स्वीकृतिमा ढिलाइ हुने गरेको बताउँछन्। फिल्डमा नगई वास्तविक अध्ययन नगरी कपी पेस्टमै ध्यान दिने र बनावटी रिपोर्ट आएमा समय लाग्छ। उनले भने, प्रतिवेदन उपयुक्त नलाए फिर्ता पठाउँछौं, उहाँहरूले केही समय लगाउनुहुन्छ। वास्तविक अध्ययन नभएका कारण फाइल यताउता परिरहने भएकाले पनि स्वीकृतिमा ढिलाइ हुने गरेको उनले बताए। पहिलाभन्दा धेरै सहज भएको छ। समय पनि घटेको छ। उनले भने, सहजीकरण पनि भएको छ। विकास दिगो हुनुपर्छ हाम्रो मान्यता हो। आयोजना क्षेत्रको भौतिक, जैविक, सामाजिक, आर्थिक तथा सांस्कृतिक वातावरणमा पर्ने प्रभाव पत्ता लगाउनुका साथै वातावरणमा पर्ने नकारात्मक प्रभावको न्यूनीकरणका उपाय र सकारात्मक प्रभाव बढाउने उपायबारे सुझाव दिन वातावरणीय प्रभाव मूल्यांकन गरिन्छ। यसले वातावरणीय व्यवस्थापन योजना बनाई कार्यान्वयन गराउन सघाउ पुग्छ। स्वतन्त्र ऊर्जा उत्पादकहरूको संस्था नेपाल (इप्पान) का निवर्तमान अध्यक्ष शैलेन्द्र गुरागाईंले कर्मचारीतन्त्रले सुनियोजित समस्या सिर्जना गरेको बताउँछन्। वनले रोकेर एउटा पनि परियोजना रोकिएको छैन तर ढिलो भएर पास भएको छ। उनले भने, यो सिष्टममा भएको डिफल्ट हो। आमूल परिवर्तन आवश्यक छ। निवर्तमान अध्यक्ष गुरागाईंले जलविद्युत् परियोजना सञ्चालन गर्दा जग्गा कति उपयोग गर्ने र कतिवटा रूख काट्ने भन्नेमा केन्द्रित हुुनुपर्ने भए पनि वन तथा वातावरण मन्त्रालयले अनेक किसिमले दुःख दिने गरेको सुनाउँछन्। त्योबाहेक अरु सबै फिजिबिलिटी अध्ययनमा हुन्छ। वनले अरू विषय हेर्न जरुरी छैन। गुरागार्इंले जग्गाको भोगाधिकार र रूख कटानको विषय एकदिनमै सकिने भए पनि सिंहदरबारभित्र २० वटा टेबुलमा गुमाएर समय र पैसाको सत्यानास बनाइरहेको बताउँछन्। समय लाग्ने कुनै कारण नभएको उनको भनाइ छ। वर्षांै झुलाएर भाँडाकुडी खेल्ने कदम अन्त्य गर्नुपर्छ। तुरुन्तै निर्णय गर्ने व्यवस्था नभई लगानी फस्टाउन सक्दैन। उनले भने। वन मन्त्रालयका प्रवक्ता घिमिरे प्रक्रिया झन्झट छ भन्ने महसुस गर्छन्। पछिल्लो समयमा केही खुकुलो बनाएर सीमा घटाइए पनि अझै ३४ महिना भन्दा बढी लाग्ने गरेको बताए। राम्रो तरिकाले अध्ययन गरी सबै विषय समावेश गरेर कागजात पुयाएर ल्याएको भए छिटो हुन्छ उनले भने, भेरिफिकेसन गर्दा नमिलेको भेटिएमा उहाँहरूले फेरि अध्ययन गरेर ल्याँउदा अनि कति समय लाग्ने भन्ने टुंगो हुँदैन। जग्गाको भोगाधिकार दिन वन ऐन २०७६ मा केही अस्पष्ट व्यवस्था छ। नियमावली अझै आइसकेको छैन। स्थायी, अस्थायी संरचना बनाउने, सरकारी, गैरसरकारी कसलाई दिने भन्ने विषयले पनि अर्थ राख्ने गरेको अधिकारीहरू बताउँछन्। देशको कुल भूभागमध्ये ४ प्रतिशत बुट्ट्यान सहित ४४ प्रतिशत वन क्षेत्र छ। सरकारले उक्त वन क्षेत्र नघटाउन परियोजनालाई अन्यत्र कुनै ठाउँमा रूखरोपण तथा वृक्षरोपण गराउने व्यवस्था ल्याएको छ। व्यवसायीहरू उक्त व्यवस्था व्यावहारिक नभएको आवाज उठाउँदै आएका छन्। सरकारले पछिल्लो समयमा वनको जग्गा उपभोग गरेबापत पैसा दिने व्यवस्था माग गरेका छन्। व्यवसायीले सर्त पूरा नगरी अरू थप जग्गा र रूख काट्न खोज्ने प्रवृत्ति रहेको मन्त्रालयका अधिकारीहरू नै बताउँछन्। सरकारले न्यूनतम वन प्रयोग गरी परियोजना सञ्चालन गर्न दिने योजना बनाए पनि व्यवसायीहरूले अधिक रूख काट्न खोज्ने, बढी जग्गा प्रयोग गर्न खोज्ने प्रवृति रहेको सहसहचिव घिमिरे बताउँछन्।"
अनुदानमा ठगिए किसान,"सन्तोष ढुंगेलरामेछाप : सौर्य सिँचाइ आयोजनाअन्तर्गत अनुदानको नाममा रामेछापका किसानहरूले ठगिएको गुनासो गरेका छन्। कृषि ज्ञान केन्द्र रामेछापले मागमा आधारित सौर्य सिँचाइ कार्यक्रमअन्तर्गत पाँच लाख रुपैयाँको प्याकेजमा किसानलाई ८० प्रतिशत अनुदान दिने गरी सौर्य सिँचाइ प्रणाली जडानको कार्यक्रम सञ्चालन गरेको थियो। १ लाख ५९ हजार रुपैयाँबराबरको मात्रै सामान पाएको किसान सम्मर माझीले बताए। किसानले व्यहोर्नुपर्ने २० प्रतिशतबापत हुन आउने एक लाख रुपैयाँ भने किसानहरूले अल्ट्रा इन्फोसिस् कम्पनीलाई भुक्तानी दिएका छन्। किसानले बुझाएका २० प्रतिशतमा पनि दर फरकफरक पाइएको छ। एकै प्रकृतिको सामानमा केही किसानसँग ८७ हजार ३ सय रुपैयाँ र केहीसँग १ लाख २ हजार ५ सय ३९ रुपैयाँ असुल गरिएको छ। कार्यक्रमको सम्झौतापत्रसमेत आपूहरूलाई नदिएको अर्का किसान जीवन थापामगरले बताए। किसानलाई अल्ट्रा कम्पनीले ३३५ वाटको सोलार प्यानल तीन वटा, केही किसानलाई एक हर्स पावर र केहीलाई दुई हर्ष पावरको मोटर र कन्ट्रोलर दिएको छ। मोटरको अधिकतम बिक्री मूल्य भ्याटसहित २१ हजार चार सय रुपैयाँ उल्लेख छ। एउटा सोलार प्यानको मूल्य ३५ हजार रुपैयाँ पर्ने अल्ट्रा कम्पनीले जनाएको छ। कन्ट्रोलरको मूल्य १ हजार ८ सय रुपैयाँ छ। सौर्य प्रणाली जडान गरिए पनि पानी भने नतानेको किसान दत्तबहादुर विकले बताए। प्राविधिकले घाम लगेपछि पानी तान्छ भने पनि घाम लाग्दा पनि पानी नतालेको विकको भनाइ छ। घाम लाग्दासमेत पानी नतानेपछि कृषि ज्ञान केन्द्रलाई जानकारी गराउँदा अर्को वर्ष राम्रो कार्यक्रम पारिदिउँला भनी आश्वासन दिएको किसान सम्मर माझीले गुनासो गरे। ज्ञान केन्द्रका कर्मचारी भने कार्यक्रमप्रति सन्तुष्ट रहेको भनी लेखिएको पत्र लिएर किसानलाई हस्ताक्षर गराउन घरघरमा पुगेका छन्। सामान ल्याउने कम्पनीले बदमासी गरेको कृषि ज्ञान केन्द्र रामेछापकी प्रमुख निर्मला गुरुङले बताइन्। सौर्य ऊर्जा प्रणालीले पानी नतानेसम्म कम्पनीलाई भुक्तानी नदिइने पनि गुरुङले बताइन्। किसानहरू ठगिएको पाइएकाले किसानलाई ठगिन नदिन पहल गर्ने रामेछाप नगरपालिका प्रमुख नरबहादुर थापामगरले बताए। नगरपालिकालाई जानकारी नदिई कार्यक्रम सञ्चालन गरेर किसानलाई ठगेको पाइएको उनको भनाइ छ। कृषि ज्ञान केन्द्र रामेछापले जिल्लामा २५ वटा कृषि फार्मलाई मागमा आधारित सौर्य सिँचाइ कार्यक्रमअन्तर्गत अनुदान दिएको थियो।"
भक्तपुरमा सक्रिय संक्रमित फेरि पाँचसय नाघे,"भक्तपुर : भक्तपुरमा फेरि कोरोना भाइरसका सक्रिय संक्रमितको संख्या पाँचसय नाघेको छ। स्वास्थ्य कार्यालय भक्तपुरका अनुसार मंगलबार ७२ जना नयाँ संक्रमित थपिएसँगै यहाँ सक्रिय संक्रमितको संख्या ५७७ पुगेको हो। कार्यालयका प्रमुख कृष्ण मिजारले भक्तपुरमा २९५ जना पुरुष र २८२ जना महिला गरी सक्रिय संक्रमित ५७७ जना पुगेको जानकारी दिए। डिस्चार्ज हुनेभन्दा थपिने कोरोना भाइरस संक्रमित बढी भएकाले भक्तपुरमा अपेक्षाकृत रुपमा सक्रिय संक्रमितहरुको संख्या नघटेको उनको भनाइ थियो। उनका अनुसार मंगलबार ७२ जना नयाँ संक्रमित थपिँदा ३४ जनामात्रै डिस्चार्ज भए। उनले मंगलबार मध्यपुर थिमि नपामा १४ पुरुष र १३ महिला गरी २७ जना नयाँ संक्रमित थपिएको जानकारी दिए। सूर्यविनायक नपामा १५ पुरुष र ११ महिला गरी २६ जना थपिँदा चाँगुनारायण नपामा ६ महिला र ४ पुरुष गरी १० जना तथा भक्तपुर नपामा महिला र पुरुष ३३ जना गरी ६ जना नयाँ संक्रमित थपिएको प्रमुख मिजारले बताए। उनका अनुसार मंगलबार संक्रमण पुष्टि भएका एकएक जना महिला र पुरुष गरी २ जना सम्पर्कमा आएनन्। पछिल्लो समय संक्रमितको संख्यामा ३ अंकबाट २ अंकमा झरे पनि संक्रमणदरमा कुनै फरक नभएको प्रमुख मिजार बताउँछन्। संख्यामा हेर्दा संक्रमित घटेकोजस्तो देखिएको छ, उनले भने, तर संक्रमणदर घटेको छैन। निषेधाज्ञा खुकुलो भए पनि जनस्वास्थ्यको मापदण्ड पालनामा हेलचेक्राई गर्न नहुने उनले सुझाए। सरकारले ५०० भन्दा बढी सक्रिय संक्रमित रहेका जिल्लामा स्थानीय डीसीसीएमसीले निषेधाज्ञा लगाउन सक्ने बताएको थियो तर उपत्यकाभित्रका ३ जिल्लाले संयुक्त रुपमा निर्णय गर्दै आएका छन्। भक्तपुरका ४ नपामध्ये सबैभन्दा बढी सूर्यविनायकमा सक्रिय संक्रमित रहेका छन्। यहाँ ८२ जना पुरुष र ६६ जना महिला गरी १८४ जना सक्रिय संत्रमित रहेका छन्। सूर्यविनायकपछि मध्यपुर थिमिमा ७४ जना पुरुष र ७१ जना महिला गरी १४५ जना सक्रिय संक्रमित रहेका छन्। त्यस्तै चाँगुनारायणमा ६१ जना महिला र ४५ जना पुरुष गरी ११६ तथा भक्तपुरमा ४२ जना महिला र ३९ जना पुरुष गरी ८१ जना सक्रिय संक्रमित रहेको स्वास्थ्य कार्यालयले जनाएको छ। सक्रिय संक्रमितमध्ये २१ महिला र १७ पुरुष गरी ३८ जना अस्पताल एवं नगरपालिकाको आइसोलेसनमा रहेका छन्। ९२ प्रतिशत अर्थात २४१ पुरुष र २२६ महिला गरी ४६७ जना संक्रमित होम आइसोलेसनमा रहेका छन्। ९६ प्रतिशत डिस्चार्ज भक्तपुरमा कोरोना भाइरस संक्रमण पुष्टि भएकामध्ये ९६ प्रतिशत संक्रमित डिस्चार्ज भएका छन्। यहाँका ११ हजार ८११ पुरुष र ९ हजार ८९६ महिला गरी २१ हजार ७०७ जना डिस्चार्ज भएका हुन्। भक्तपुरमा अहिलेसम्म २२ हजार ५११ जनामा कोरोना भाइरस संक्रमण पुष्टि भएको छ। जसमध्ये १२ हजार २६३ जना पुरुष र १० हजार २४८ जना महिला रहेको स्वास्थ्य कार्यालयले जनाएको छ। २९९ संक्रमितको मृत्यु कार्यालयका अनुसार भक्तपुरमा कोरोना भाइरस संक्रमणका कारण २९९ जनाको मृत्यु भइसकेको छ। जसअनुसार १९४ जना पुरुष र १०५ जना महिला रहेका छन्। यहाँका ४ नपामध्ये मध्यपुर थिमि नपाका बढी संक्रमितले ज्यान गुमाएका छन्। यहाँका ६६ जना पुरुष र २९ महिला गरी ९५ जना संक्रमितको मृत्यु भएको छ। सूर्यविनायक नपाका ५१ पुरुष र ३० महिला गरी ८१ जना संक्रमितले ज्यान गुमाएका छन्। भक्तपुर नपाका ४८ पुरुष र ३१ महिला गरी ७० जना तथा चाँगुनारायण नपाका २९ पुरुष र १५ महिला गरी ४४ जना संक्रमितको मृत्यु भएको छ।"
पार्क झाडीमा परिणत,"विराटनगर : विराटनगर५ स्थित केशलिया खोलाको बगरमा हरियाली पार्क निर्माणका लागि प्रदेश सरकारको लगानी बालुवामा पानीजस्तै भएको छ। गत आर्थिक वर्षमा प्रदेश १ सरकारको उद्योग, पर्यटन, वन तथा वातावरण मन्त्रालयको पर्यटन विकास आयोजना अन्तर्गत ५० लाखको लगानीमा सुरु भएको पार्क निर्माणमा यस वर्ष आएको रकम फ्रिज भएपछि लगानी बालुवामा पानीजस्तै भएको हो । सुनसरी बर्जु गाउँपालिका१ स्थित बुकडेरी र विराटनगर महानगरपालिका५ स्थित शंकरवारीको बीचमा हरित पार्क निर्माण हँुदै थियो । विराटनगर विमानस्थल अन्तर्राष्ट्रिय स्तरको निर्माण हुने भएपछि पार्क निर्माणको जग्गा पनि पर्ने भएकाले प्रदेश सरकारको लगानी बालुवामा पानी जस्तै भएको हो । यस वर्ष पार्क निर्माणको लागि आएको ३५ लाख विनियोजित रकम काम नै नगरी फ्रिज भएको छ। सुनसरी मोरङ सीमा भएर बग्ने केशलिया खोलाले सदैव कटान गर्ने सो स्थानमा पार्क निर्माणको काम गत वर्षको असारमा सुरु भएको थियो । पार्क निर्माण गर्न आएको रकम फिर्ता गएपछि पार्क अहिले झाडीमा परिणत भएको छ। गत आर्थिक वर्षको पानी झरीमा ५० लाखको लगानीमा हरियाली पार्कको निर्माण सुरु भए पनि ४० लाख मात्र खर्च हुन सकेको थियो । केशलिया खोलाको डिलमा हरित पार्क हुलाकी राजमार्गमा पर्ने विराटनगर५ स्थित केशलिया खोलाको डिलमा निर्माणाधीन रहेको छ। प्रदेश १ को राजधानी विराटनगरमा बाहिर र आन्तरिक पर्यटकलाई घुम्ने ठाउँको रूपमा हरित पार्कको निर्माण गर्ने योजना मन्त्रालयको थियो । तर, विराटनगर विमानस्थालको स्तरोन्नति हुने भएपछि निर्माणाधीन पार्कसमेत पर्ने भएकाले यो काम रोकिएको विराटनगर महानगरपालिका ५का वडाध्यक्ष मीनकुमार आचार्यले बताए । दोस्रो चरणको काम सुरु गर्नुभन्दा पहिले नै पार्क निर्माणको जग्गामध्ये करिब १० कठ्ठा जग्गा विराटनगर विमानस्थलमा पर्ने भएकाले काम नगरी रकम फ्रिज भएको उनले बताए । बनाएर तोड्नुपर्ने भएकाले विमानस्थलमा पर्ने जग्गामा वाल लगाएपछि काम गर्ने योजना बनाएको उनले बताए । वडाध्यक्ष आचार्यले भने यस वर्ष काम भएन। कोरोनाको संक्रमण फैलिन नदिन सरकारले लगाएको लकडाउनको बेला मन्त्रालयले उपभोक्ता समितिसँग सम्झौता गरेर गत वर्ष काम सुरु गरेको थियो । गत आर्थिक वर्षमा मन्त्रालयसँग वैशाख २३ गते सम्झौता गरेर काम सुरु गरेको थियो । स्थानीयहरू असारमा नै बिनायोजना पार्कमा बजेट खर्च गर्न काम सुरु गरेको भन्दै विरोध जनाउदै आएका थिए । करिब १ बिघा १३ कट्ठाको क्षेत्रफलमा उपभोक्ता समितिले पर्खाल, ट्वाइलेट र गेट बनाउने भन्दै काम सुरु गरेको थियो । तर गेट र शौचालयसमेत बनाउन नसकेर रु १० लाख गत वर्ष पनि फिर्ता भएको थियो । आर्थिक वर्ष सकिन लाग्दा उपभोक्ता समितिले पानी परिरहेका बेलासमेत आफू खुसी पर्खाल निर्माणको काम गर्दै आएकाले निर्माणको काम गुणस्तरहीन भएको स्थानीयहरूले बताएका छन्।"
ललिता निवास जग्गा प्रकरण : फरार रहेका गच्छदार अदालतमा हाजिर,"काठमाडौं : ललिता निवास जग्गा प्रकरणमा भ्रष्टाचारको मुद्दा लागेका नेपाली कांग्रेसका उपसभापति विजयकुमार गच्छदार विशेष अदालतमा हाजिर भएका छन्।फरार रहेको भनिएकागच्छदार आफ्नो पार्टीका सभापति शेरबहादुर देउवाको नेतृत्वमा सरकार गठन भएसँगै बुधबार अदालतमा हाजिर भएका हुन्। बालुवाटारस्थित ललिता निवासको सरकारी जग्गा व्यक्तिका नाममा दर्ता गर्न संलग्न रहेको अभियोगमा पूर्वउपप्रधानमन्त्री विजयकुमार गच्छदारसहित १७५ जनाविरुद्ध भ्रष्टाचार मुद्दा दायर गरिएको थियो। जग्गा हिनामिना प्रकरणमा मुछिएका गच्छदार एक वर्षदेखि विशेष अदालतको फरार सूचीमा रहेका थिए। अदालतले उपस्थित हुन पटकपटक दिएको आदेश दिएको थियो। विशेष अदालतले गच्छदारलाई बयान लिएर मुद्दा प्रक्रिया अगाडि बढाउने तयारी गरेको छ। गच्छदारलाई तत्कालीन भौतिक निर्माणमन्त्रीका हैसियतमा मुद्दा चलाइएको हो। अख्तियार दुरुपयोग अनुसन्धान आयोगले गच्छदारविरुद्ध ९ करोड ६५ लाख ७६ हजार बिगो माग गर्दै भ्रष्टाचार मुद्दा दायर गरेको थियो। बालुवाटारस्थित ललितानिवासको सरकारी जग्गा हिनामिनामा आफ्नो संलग्नता नरहेको जिकिर गर्दै उनले छानबिन निकायलाई सघाउने बताएपनि फरार थिए। भ्रष्टाचारको मुद्दा लागेपछि गच्छदारको सांसद पद निलम्बन भएको छ। भ्रष्टाचार निवारण ऐन अनुसार भ्रष्टाचारविरुद्व मुद्दा परे सार्वजनिक पद स्वतः निलम्बन हुने व्यवस्था छ। गच्छदारले अदालतमा कुरा राख्नुपर्यो माइतीघरमा कांग्रेसको नारा : सरकार तेरो भ्रष्टाचार, किन मात्र गच्छदार ! गच्छदारको संसद् पद गुम्यो नेपाल ट्रष्टको श्वेतपत्र : प्रचण्ड, देउवा, बाबुरामदेखि वामदेव र गच्छदारसम्म जोडिए ललिता निवास जग्गा प्रकरण : सर्वोच्चले माग्यो नेपाल र भट्टराईबारे निर्णय ललिता निवास प्रकरण : मन्त्रिपरिषद् निर्णय झिकाउने सर्वोच्चको आदेश ललिता निवासको जग्गा सरकारको नाममा ल्याउने प्रक्रिया थालनी"
जाजरकोटमा पहिलो पटक लिफ्ट प्रविधिबाट खानेपानी,"जाजरकोट : भेरी नगरपालिका १० भुरचौरकी ईश्वरी बिकलाई दिनहुँ खानेपानीको जोहो कसरी गर्ने भन्ने कुराले सधैं पिरोलिरहन्थ्यो। गाँउमा खानेपानी नहुँदा भेरीको धमिलो पानी खानपर्ने बाध्यता थियो। त्यही धमिलो पानी लिन पनि भिरालो बाटोमा जोखिम मोलेर एक घण्टा टाढाबाट ल्याउनु पर्थ्यो। खानेपानीको जोहो गर्दैमा जीन्दगी बित्ने भो भन्ने लागेको थियो ईश्वरीलाई। तर लिफ्ट खानेपानी आयोजना सफल भएपछि उनको दु:ख कम हुने भएको छ। उनी जस्तै भुरचौरवासीको खानेपानी सपना पूरा भएको छ। करीब दुई सय ५० घरधुरी रहेको भुरचौरवासीले बाह्रै महिना भेरी नदीको पानी गाग्रीमा बोकेर ल्याउनु पर्ने बाध्यता थियो। कर्णाली प्रदेश सरकारको भौतिक पूर्वाधार मन्त्रालयको ६० लाख बजेटमा भेरी नदीको किनारबाट भुरचौर गाँउमा खानेपानी पुर्याउन सफल भएको उपभोक्ता समितिका अध्यक्ष वीरबहादुर शाहीले जानकारी दिए। 'भेरी नदीको किनारबाट एक सय ९४ मिटर उचाइमा विद्युतबाट चल्ने मल्टि पम्पिङ्ग सेटबाट पानी चढाउन सफल भएका छौं', अध्यक्ष शाहीले भने, हाम्रो वर्षौंदेखिको खानेपानी सपना पूरा भएको छ। सहयोग गर्ने सबै सरोकारवाला निकायलाई हृदयदेखि नै धन्यवाद छ। ६५ एमएमको जिआई पाइपमा ४०० माथि पानी आएको छ। प्रति सेकेण्ड ५ लिटर पानी खस्ने गर्दछ। करीव एक लाख लिटर क्षमताको ट्याङ्की बनाएर घरघरमा खानेपानी धारा पुर्याउने आयोजनाको लक्ष्य छ। भुरचौरबासीले पानी बोक्नका लागि खर्चिने समयको वचत साथै दुषित पानी सेवनका कारण लाग्ने विभिन्न रोगबाट समेत मुक्ति पाउने भएका छन्। यस वर्षको बजेटबाट विद्युतको ट्रान्सफर्म जडान गर्नुको साथै, जमिनको सतहदेखि १० मिटर गहिराई भएको इनार निर्माण, वरिपरि तारजाली, जिआइ पाइप खरिद तथा जडान गर्ने काम सम्पन्न भएको अध्यक्ष शाहीले बताए। खानेपानी, सिंचाई तथा उर्जा विकास कार्यालय, जाजरकोट प्रमुख ज्वालाराज शाहीले जिल्लाकै पहिलो लिफ्ट खानेपानी आयोजना सफल भएकोमा खुसी व्यक्त गरे। प्रमुख शाहीले तत्काल खानेपानी समस्यालाई समाधान गर्न बहुवर्षीय आयोजनाको रुपमा भुरचौर लिप्ट खानेपानी योजना छनौट गरिएको प्रमख शाहीले बताए। यो आयोजनाका लागि कर्णाली प्रदेश सभा सदस्य गणेशप्रसाद सिंह र कृष्णा शाहको पनि महत्वपूर्ण योगदान रहेको कार्यालय प्रमुख शाहीले बताए। उक्त खानेपानी योजनालाई सम्पन्न गर्न एक करोडभन्दा बढी बजेटको आवश्यकता रहेको प्रमुख शाहीले जानकारी दिएका छन्। भुरचौरको टपमा एक लाख लिटरको पानी ट्यांकी निर्माण गर्नुको साथै २५० घरधुरीको घरघरमा पाइप लाइन विस्तार गर्नुको साथै खानेपानी धारा निर्माण गर्ने काम अझै बाँकी रहेको कार्यालय प्रमुख शाहीले जानकारी दिए। उक्त आयोजनालाई दीगो बनाउनुको साथै उपभोक्ताहरुले नियमित रुपमा तिर्नुपर्ने विद्युत महसुललाई कम गर्न मर्मतसम्भार कोषको आवश्यकता रहेको जानकारी दिंदै कार्यालय प्रमुख शाहीले सोलार सिस्टम जडानका लागि आवश्यक पहल गरिने बताए।"
अरनिको राजमार्गको कोदारी खण्ड सञ्चालनमा,चौतारा : बाढीपहिरोले चार सातादेखि अवरुद्ध अरनिको राजमार्गअन्तर्गत कोदारी खण्डमा मङ्गलबार बेलुकादेखि सवारीसाधन सञ्चालनमा आएको छ। चीनसँगको प्रमुख व्यापारिक नाकाको रूपमा रहेको सिन्धुपाल्चोकको भोटेकोशी गाउँपालिकाअन्तर्गत तातोपानीको कोदारीमा असार ५ गते भाटेकोशी बाढीले कटान तथा पहिराले ५० मिटर सडकमा क्षति पुगेको थियो। अवरुद्ध सडकलाई अस्थायी ट्र्याक निर्माण गरी सवारीसाधन सञ्चालनमा आएको डिभिजन सडक कार्यालय दोलखाका इञ्जिनीयर गोविन्द डुमरीले जानकारी दिए। यद्यापि लिपिङ पुलको अवद्ध सडक खुलाउन भने अझै समय लाग्ने भएको छ। असार २ गतेको अविरल वर्षाले सीमा पुल नजिकैपर्ने लिपिङ पुल छेउको करीब १५ मिटर सडक भासिएकाले त्यहाँ आजैदेखि काम सुरु गरी १० दिनभित्र यातायात सञ्चालनमा ल्याउने लक्ष्य रहेको इञ्जिनियर डुमरीले बताए। उक्त पुललाई तलबाट भोटेकोशी र माथिबाट ठाडो खोलाले कटान गरेकाले तत्काल रोकथाम नगरे ठूलो समस्या उत्पन्न हुने सम्भावना देखिएको छ। कोदारीबाट एक किलोमिटरमाथि रहेको सो ठाउँमा अब निर्माण सामग्री र मेसिनरी साधन लान सहज भएको हुँदा तीव्रताका साथ कामलाई अघि बढाइने सडक डिभिजन कार्यालयले जनाएको छ। दुई ठाउँको सडक अवरुद्धले चीनबाट आयात भएका सामान लामो समयदेखि बाटोमै रोकिएको हुँदा राजश्वमासमेत असर परेको तातोपानी भन्सार कार्यालयले जानकारी दिएको छ।
रामेछापका सेनाका सिपाहीले गरे गोली हानी आत्महत्या,जलेश्वर : महोत्तरी जिल्लाको सदरमुकाम जलेश्वर नगरपालिका९ प्रकौलीमा अवस्थित नेपाली सेनाको रणभीम गण (ब्यारेक)मा बुधबार बिहान नेपाली सेनाका एक सिपालीले आफैँलाई गोली हानी आत्महत्या गरेका छन्। जिल्ला प्रहरी कार्यालय महोत्तरीका प्रवक्ता प्रहरी नायब उपरीक्षक प्रकाश विष्टका अनुसार रामेछाप जिल्लाको लिखु तामाकोशी गाउँपालिका५ घर भएका सोमबहादुर तामाङका छोरा २३ वर्षीय सिपाही अम्बिर तामाङले आज बिहान करिब ६:०० बजे आफैँलाई गोली हानी आत्महत्या गरेका हुन्। रणभीम गण प्रकौली (ख) गुल्म दरबन्दी रही सोही ब्यारेकको अतिथिगृहसँगै रहेको कोतमा आज बिहान ३:००० देखि ६:०० बजेको ड्युटी बसिरहेका कम्प्युटर कोड नं २८८८६१ भएका सिपाही अम्बिरले सँगै ड्युटी बसेका अर्का एक सिपाही करिब ५:०० आफ्नो ड्युटी सकेर हतियार बुझाउन गएपछि आफू एक्लै भएको अवस्थामा करिब बिहान सवा ५ बजेतिर आफैँले बोकेको ५५ मिनी इन्सास हतियारबाट आफ्नै बाँया कन्चटमा गोली हानी आत्महत्या गरेका हुन्। सिपाही तामाङले केकति कारणले आफैँलाई गोली हाने भन्नेबारे अहिलेसम्म केही खुलेको छैन। उनको मृत शरीर सोही स्थानमा सुरक्षित राखी थप अनुसन्धान तथा सर्जमिन मुचुल्काका लागि जिल्ला प्रहरी कार्यालय महोत्तरीबाट प्रहरी निरीक्षकको कमाण्डमा टोली खटिगएको जनाइएको छ।
प्राधिकरणमार्फत प्रभावकारी नियमन,"बैंकहरूमा जस्तो व्यवस्था नहुँदा स्वार्थ भएका केही व्यक्ति सहकारीमा हावी भई निमुखा वर्ग लुटिरहेका छन् गतिलो नियमन हुन नसक्दा सहकारी क्षेत्र अस्तव्यस्त छ। देश संघीयतामा गएसँगै तीन तहका ७ सय ६१ वटा सरकारले सहकारीको नियमन गर्छन्। तर, अहिलेसम्म कुनै पनि सरकारले सहकारीको प्रभावकारी नियमन गर्न सकेका छैनन्। नियमन हुन नसक्दा सहकारी क्षेत्रमा मनपरीतन्त्र बढेको छ। सहकारीप्रति आममानिसको विश्वास गुम्दैछ। नेपालमा २०१३ सालमा बखान सहकारी खुलेसँगै सहकारीको स्थापना हुन थालेका हुन्। सहकारीको विकास क्रम २०४८ सालमा सहकारी ऐन आएपछि भएको पाइन्छ। सहकारी ऐन २०४८ पछि सहकारी खुल्ने क्रम व्यापक भयो। ३५ हजारभन्दा बढी सहकारी दर्ता भएकोमा पछिल्लो तथ्यांकअनुसार करिब ३० हजार सहकारी क्रियाशील छन्। सहकारीको नियमन सहकारी विभागले गर्दै आइरहेको थियो। देश संघीयतामा जानुअघि विभागअन्तर्गत ३८ डिभिजन सहकारी कार्यालय थिए। जेनतेन डिभिजन सहकारी कार्यालय तथा सहकारी विभागले गर्दै आइरहेका थिए। तर देश संघीयतामा गएसँगै सहकारीका नियमन गर्ने निकाय बढेका छन्। अहिले ७ सय ५३ वटै स्थानीय तहले सहकारीको नियमन गर्छन्। स्थानीय तहसँग २९ हजार बढी सहकारी नियमनको दायरामा छन्। त्यस्तै सातवटै प्रदेशले मातहतका सहकारीको नियमन गर्छन्। संघीय सहकारी विभागले पनि सहकारीको नियमन गर्दै आएको छ। तर कसैको पनि नियमन प्रभावकारी छैन। कतै त कोही निकायले नै नियमन गर्न सकेका छैनन्। एकले अर्कोलाई पन्छाउने काम भइरहेको छ। २०६८ सालमै गठन भएको राष्ट्रिय योजना आयोगको अध्यक्षको संयोजकत्वमा गठित कार्यदलले सहकारीको नियमनका लागि छुट्टै निकाय चाहिने उल्लेख गरेको थियो। उक्त सुझाव सरकारलाई दिएको एक दशक पुगिसक्दा पनि सरकार कानमा तेल हालेर बसिरहेको छ। त त सहकारी विभागको क्षमता बढाउन ध्यान दिइयो। न त अर्को छुट्टै नियमनकारी निकाय जन्माउन जोड दिइयो। नियमन अभावकै कारण सहकारी धरासायी भइरहेका छन्। सदस्यको बिल्लीबाठ भइरहेको छ तर सरकार मुकदर्शक भएर बसिरहेको छ। सहकारी स्थानीय तहको जिम्मामा गएपछि अभिभावकविहीनजस्तै भएका छन्। कतै त डिभिजनले हस्तान्तरण गर्दा दिएको पोकासमेत खोलिएको छैन। स्थानीय तहले पनि सहकारीलाई प्राथमिकता दिएको छैन। सहकारी मन्त्रालय तथा विभागले सहकारीको एकीकृत तथ्यांक लिन कोपोमिस सुरुआत गरे पनि अझैसम्म कार्यान्वयनमा आउन सकेको छैन। सहकारी ऐन तथा नियमावलीमा ५० करोड भन्दा माथिको सहकारी नियमन गर्दा राष्ट्रबैंकको समन्वयमा नियमन गर्ने उल्लेख गरिएको छ। तर राष्ट्रबैंकले सहकारी हेर्ने चेष्टा राखेको छैन। राष्ट्र बैंक ऐन र बैंक तथा वित्तीय संस्था ऐन संशोधन नभई राष्ट्रबैंकले सहकारीको नियमन नगर्ने बारम्बार भन्दै आएको छ। तर प्राविधिक सहयोग मागेमा सहकारी विभागलाई दिने उसले जनाइरहेको छ। सहकारी विभागले नियमनबाट हात झिकिसकेको अवस्था छ। उसको मातहत रहेका १ सय २५ वटा सहकारीको पनि नियमन गर्न सकेको छैन। विभागमा ३१ जना कर्मचारी हुँदा एउटा पनि सिए तथा आरए नहुनु विडम्बना हो। त्यसो त सहकारीमा प्रविधि प्रयोग पनि निकै कम छ। प्रविधि प्रयोगमा स्पष्ट गाइडलाइन नहुँदा सहकारी अन्योलमा छन्। सहकारी विभागले प्रविधि प्रयोग बढाउन चुप बसेको छ। राष्ट्रबैंकले प्रविधि प्रयोगमा सहकारी विभाग नै अग्रसर भएर दिन सकिने उल्लेख गरे पनि विभाग मौन छ। कतिपय स्थानमा त प्रविधि प्रयोग गरी ठगी गरेको आउन थालेको छ। सहकारीले प्रयोग गर्ने प्रविधि प्रयोगमा विश्वसनीयता हुन नसकिरहेको अवस्थामा दाङको महाप्रभु सहकारीको घटनाले प्रविधिको दुरूपयोगले प्रष्ट देखाउँछ। वास्तवमा सहकारी स्वनियमनमा चल्ने संस्था मानिन्छ। यो शब्द सस्तो लोकप्रियताभन्दा अरू केही छैन। सीमित सञ्चालक र सीमित कर्मचारीबाहेक सहकारी कसरी चलिरहेको छ भन्ने विषयमा सदस्यलाई थाहा छैन। सञ्चालक समिति र व्यवस्थापनले गर्ने कामको निगरानी गर्न लेखा परीक्षण समिति राख्ने चलन छ। तर त्यसले के काम गरेको छ भन्ने विषयमा स्पष्ट हुन सकेको छैन। सदस्यले सहकारी कुन रूपमा चल्दैछ भनेर चासो राखेको पनि खासै पाइँदैन। त्यसकारण सहकारीमा बलियो र सशक्त नियमन चाहिन्छ भन्ने अहिलेको अवश्यकता हो। राष्ट्रिय सहकारी विकास बोर्ड पनि क्रियाशील छ। त्यसले पनि प्रभावकारी काम गर्न सकेको छैन। आर्थिक वर्ष २०७८७९ का लागि सरकारले राष्ट्रिय सहकारी विकास बोर्डलाई बजेट नछुट्याउँदा सहकारी क्षेत्रमा महाभूकम्प गएको छ। एकातिर बोर्डका बारेमा सरकार प्रष्ट नबोलेको र वार्षिक बजेट पनि कटौती हुँदा बोर्डको संरचनाका विषयमा प्रश्न चिन्ह खडा भएको छ। करिब १२ करोड वार्षिक बजेट प्रयोग गर्दै आएको बोर्डले सरकारबाट त्यसको आधा रकम पाउने गरेको थियो। तर यस वर्ष रहस्यमय तरिकाले बजेट विनियोजन नभएपछि बोर्डमा तनाव सिर्जना भएको छ। बोर्डका पदाधिकारी बोर्डको सम्पत्तिमा सरकारले आँखा लगाएर बजेट विनियोजन नगरेको बताउँछन्। नियमन अभावकै कारण सहकारी धरासायी भइरहेका छन्। सदस्यहरूको बिल्लीबाठ भइरहेको छ तर सरकार मुकदर्शक भएर बसिरहेको छ। सहकारी स्थानीय तहको जिम्मामा गएपछि अभिभावकविहीन जस्तै भएका छन्। स्थानीय तहहरूले पनि सहकारीलाई प्राथमिकता दिएका छैनन्। मन्त्रालयका उच्च पदस्थ कर्मचारीको मिलोमेतोमा बोर्ड विघटन गरी बोर्डका सम्पत्ति हत्याउने चलखेल सुरु भएको बोर्डका उच्च पदस्थ कर्मचारीको आशंका छ। बोर्डको विनियम संशोधन नगरी वृत्ति विकास रोकिएकोमा कर्मचारी असन्तुष्टी छन्। बोर्डका स्थायी कर्मचारी समायोजन विषयमा कुनै कुरा उल्लेख नगरी प्रस्ताव पठाएको भन्दै कर्मचारी रुष्ट भएका हुन्। सरकारले बोर्ड खारेज गर्ने लाइनमा बजेट विनियोजन नगरेपछि सहकारी क्षेत्रमा निराशा छाएको छ। बोर्डको संरचना सहकारी क्षेत्रकै लागि प्रयोग गर्ने वातावरण नबनाएर खारेज गर्ने षडयन्त्र भएकोमा सहकारी क्षेत्रको आपत्ति छ। सहकारी प्राधिकरण, प्रतिष्ठान, आयोग जेसुकै नाम दिइए पनि सहकारीको नियमनका लागि छुट्टै संरचना चाहिएको छ। स्थानीय तह, प्रदेश र संघीय सहकारी विभागको मात्रै भर पर्दा भोलि सहकारीमा ठूलो दुर्घटना निम्तिन सक्छ। सहकारीको सिद्धान्त राम्रो भए पनि यसको गलत प्रयोगका कारण अझै बदनामी भएर सहकारीमा ठूलो भूकम्प नआउँला भन्न सकिन्न। त्यसकारण पनि सरकारले सहकारीको नियमनका लागि बलियो संरचना बनाउन अत्यावश्यक भइसकेको छ। राष्ट्रबैंक जत्तिकै बलियो निकाय बनाएर मात्रै सहकारीको नियमन गर्न सकिन्छ। र यस्तो नियमन प्रभावकारी हुन्छ पनि। सहकारी दर्ता र प्रवद्र्धनको काम स्थानीय तहले गर्छन्। सहकारी प्राधिकरणले उनीहरूसँग जोडिएर समेत नियमन गर्ने वातावरण बनाउनुपर्छ। सहकारी प्राधिकरण अहिलेको आवश्यकता हो। अपरिहार्यता हो। राज्यले सहकारीलाई सधैं बेवास्ता गर्दै आएको छ। संविधानमा सहकारीलाई तीन खम्बे अर्थनीतिमा समावेश गर्नुको मात्रै अर्थ के रु सहकारीको धुमिल छविलाई राम्रो गर्न किन ध्यान दिइएको छैन। एउटा बलियो खम्बाका रूपमा स्थापित गराउन सहकारीलाई महत्व किन दिइँदैन ? सहकारीमा ७३ लाख सदस्य छन्। सञ्चालकको रूपमा तीन लाख भन्दाबढी छन्। कर्मचारी ८८ हजार छन्। तर सहकारी केही सीमित व्यक्तिको कब्जामा छ। जसले गर्दा अब सहकारीलाई स्वनियमन क्षेत्रको नाममा छाडा छोड्ने हो भने छिट्टै सहकारीकै कारण अर्थतन्त्रमा धक्का लाग्न सक्ने निश्चित छ। सहकारी ऐन २०७४ पछि समस्याग्रस्त सहकारी व्यवस्थापन समिति गठन भयो। तर उसले पनि प्रभावकारी कदम चाल्न सकेन। ओरेण्टलमा लामो समय अल्झेको समितिले सर्वोच्च अदालतको अवरोधका कारण पछिल्लो समयमा ओरेण्टलको कुनै पनि काम गर्न सकिरहेको छैन। अरू समस्याग्रस्त घोषित ११ सहकारीको हिसाबकिताब मिलाउनै उसलाई हम्मेहम्मै भइरहेको छ। वार्षिक तीन करोड त्यसमा खर्च भइरहेको छ तर उपलब्धि शून्य छ। प्रभावकारी नियमन नहुँदा र सरकारले एक्सन लिन नसक्दा ओरेण्टलसहित संकटग्रस्त सिभिल, गुडविल, पशुपति, नयाँ सन्देशलगायत कैयौं सहकारी असनका साँढेजस्ता भएर खुलेआम सर्वसाधारण लुटिरहेका छन्। उनीहरूको समस्या समाधान गर्न राज्यले ध्यान दिएको छैन। बैंक तथा वित्तीय संस्था पनि समस्यामा पर्छन् तर त्यस्तो अवस्थामा राष्ट्रबैंकले सम्पूर्ण व्यवस्थापनको जिम्मा आफैं लिई संस्था सिल गरेर समाधानतर्फ अग्रसर हुन्छ। तर सहकारीमा त्यस्तो व्यवस्था छैन। जसले गर्दा नीहित स्वार्थ भएका व्यक्तिहरू सहकारीमा हावी भएर निमुखा वर्ग लुटिरहेका छन्। सर्वसाधारणसँग प्रत्यक्ष जोडिएको सहकारीलाई यसरी असनको साँढेजस्तो कहिलेसम्म छोडिरहने रु सहकारी व्यवस्थित गर्न, पारदर्शी बनाउन राज्यको ध्यान किन नगएको रु सहकारी अभियानतर्फ पनि विभिन्न संघ छन्। उनीहरूले पनि सहकारी पारदर्शी बनाउन, आफ्ना सदस्यलाई सुशासनमा राख्न किन ध्यान दिँदैनन्। एउटा सहकारीमा समस्या पर्दा सिंगो अभियानलाई असर पर्छ भन्ने जान्दाजान्दै किन प्रभावकारी कदम चाल्न सक्दैनन् ? राष्ट्रिय योजना आयोगको उपाध्यक्षको नेतृत्वमा बनेको एक कार्यदलले त्यतिबेलै सहकारीमा नियमन प्रभावकारी हुन नसक्दा बेथिति दिनप्रतिदिन बढिरहेको भन्दै छुट्टै नियमन निकाय बनाउन सुझाव दिएको थियो। सहकारीमा नियमन नहुँदै यी सब विकृति आएको भन्नै यथार्थ किन लुकाइन्छ रु अहिले राष्ट्रिय सहकारी विकास बोर्ड खारेज गर्ने चर्चा चल्दैछ। वास्तवमा बोर्डले प्रभावकारी काम नगरेको पक्कै हो। तर खारेज गर्नुभन्दा त्यसलाई रूपान्तरण गरेर सहकारी क्षेत्रको नियमनका लागि शक्तिशाली निकाय बनाउन आवश्यक छ। सहकारीको विकासको नाममा सञ्चारमाध्यम चलाएर मात्रै बोर्डको अस्तित्व रहँदैन। बोर्डको सम्पत्ति प्रशस्त रहे पनि दुरूपयोग भइरहेको छ। बोर्डको सम्पत्ति सहकारी क्षेत्रमै प्रयोग गर्नुपर्ने आवश्यकता देखिएको छ। तर सरकार मौन छ। सहकारी अभियानले समेत बोर्ड राख्नुपर्ने आवाज उठाउँदै आएका छन्। बोर्ड खारेज गर्नैपर्ने भए पनि बोर्डको सम्पत्ति सहकारी क्षेत्रमै उपयोग हुने गरी संरचना बनाउनुपर्ने आवाज उठेको छ। बोर्डको ललितपुरमा भवनसहित १७ रोपनी जग्गा, लगनखेल बजार केन्द्र भवन रहेको स्थानमा साढे ६ रोपनी, भोटाहिटी बजार भवनसहित १ रोपनी जग्गा छ। त्यसैगरी भरतपुर बसपार्क रहेको स्थानमा ४ बिगाहा १० कठ्ठा जग्गा, पोखरामा १ रोपनी, नेपालगन्जमा २ कठ्ठा र सुर्खेतमा १ रोपनी जग्गा छ। राष्ट्रिय सहकारी विकास बोर्ड ऐन, २०४९ अन्तर्गत सहकारीको प्रवद्र्धन र विकासका लागि बोर्ड स्थापना भएको हो। बोर्डले राष्ट्रिय सहकारी नीति २०६९, सहकारी ऐन २०७४ र सहकारी नियमावली २०७५ को मस्यौदा तयार पारी भूमि व्यवस्था, सहकारी तथा गरिबी निवारण मन्त्रालयलाई बुझाएको थियो। त्यस्तै सहकारी क्षेत्रका लागि २५ वर्षे दीर्घकालीन रणनीतिक योजनाको खाका मन्त्रालयमा बुझाएको छ। बोर्डले टिभी, रेडियो कार्यक्रम र पत्रिका सञ्चालन गरिरहेको छ। सहकारीका विविध क्षेत्रहरूको अध्ययन अनुसन्धान, साझेदारी, नमूना सहकारी विकास कार्यक्रम सञ्चालन गर्ने भनिए पनि त्यसतर्फ खासै काम गरेको पाइँदैन। सहकारी विकास कोषमार्फत सहकारी संघसंस्थाहरूको व्यवसाय प्रवद्र्धन तथा पूर्वाधार विकासका लागि सुलभ तरिकाबाट ऋण तथा अनुदान प्रदान गर्दै आएको छ। सहकारी क्षेत्रका नीतिगत कार्य र प्रवद्र्धनात्मक सहकारी विकासका लागि बोर्ड अहिले रहनेनरहने अन्योलको स्थितिमा छ। सरकारले बोर्डलाई वार्षिक रूपमा प्रदान गर्दै आएको रकम नदिई निकम्मा बनाउने र बोर्डको सम्पत्ति अरू निकायलाई बाँड्न चलखेल भएको छ। बोर्ड खारेजीका लागि सहकारी मन्त्रालयले अर्थ मन्त्रालयमा प्रस्ताव लगेको छ। बोर्डको रूपान्तरण गर्दै सहकारी अभियानको समेत प्रतिनिधित्व हुने गरी नयाँ संरचना निर्माण गर्न जरुरी छ। प्राधिकरणमा स्वतन्त्र व्यक्ति भर्ना गरी काम गर्ने वातावरण बनाइनुपर्छ।"
चिसो भुइँमा पहिरोपीडित,"गोरखा : पालुङटार ३ सगरमाथा आधारभूत विद्यालयको एउटा कोठाभित्र १८ जना महिला, पुरुष, वृद्धवृद्धा, बालबालिका, युवा, युवतीको असुरक्षित बास छ। भर्खर कोरोनामुक्त भएका बिरामी, दुई महिनाका बच्चादेखि ९४ वर्षका वृद्धसम्म एकसरो म्याट्रेस ओछ्याएर सुत्छन्। कसैको घर ठाडै छ, घरमै पकाएर खान्छन् र सुत्न बस्न यहाँ आउँछन्। कसैको घर जगैदेखि पहिरोले लगेको छ त्यसैले यही पकाउने खाने गर्छन्। साँगुरो ठाउँमा धेरै जना बस्नुपर्दा न पर्याप्त खाना र पानी न शौचालयको सुविधा छ। यो दूरावस्था हो गत असार १८ गते बिहान लिगलिगकोटको पहाड भत्किएर पहिरो झरेपछि विस्थापित भएका राउतेपानीका १६ घरपरिवारको। उनीहरूमध्ये ११ घरपरिवार सो प्राथमिक विद्यालयमा ओत लागिरहेका छन्। एक परिवार ठाँटीपोखरीमा कोठा भाडामा लिएर बसेका छन् भने अन्य चार परिवार आफन्तको घरमा आश्रय लिएर बसेका वडा सदस्य चिजकुमार गुरुङ बताउँछन्। लिगलिगकोटको पहिरोले घरबास उठाएपछि उनीहरू स्थानीय एक विद्यालयको आश्रयमा पुगेका हुन्। लामो समयदेखि विद्यालयको कक्षा कोठामा अभाव र तनावमा रहनु परेको पीडितको गुनासो छ। हेर्नुस्, यही एउटा म्याट्रेसमा दुई महिनाको बच्चा पनि यहीँ सुत्छ, ९२ वर्षका ससुरा पनि यहीँ सुत्नुहुन्छ। भर्खर कोरोना बिसेक भएकी छोरी पनि यहीँ सुत्छे, विस्थापित विमला देवकोटा भन्छिन्, यो स्कुलमा ११ घर परिवार छौं। चिसो भुइँमा म्याट्रेसको भरमा बसेको दुई साता हुन लाग्यो। माना रोपेर मुरी उब्जाउने बेला घरबासविहीन हुनुपर्दा मानसिक, भौतिक समस्याले गिजोलिरहेको उनको गुनासो छ। बास स्कुलमा भए पनि मन आफ्नै घर र बारीमा पुगिरहने अर्की पीडित खेममाया देवकोटाको दुखेसो छ। घर पहिरोले सिनित्तै पारेर लगिहाल्यो। खानेकुरा पनि निकाल्न पाइएन। भाँडाकुँडा पनि निकाल्न पाइएन, उनी भन्छिन्, घर ढल्यो, जग्गा बढायो। न खाने गास छ, न बस्ने बास छ। नहुनु रहेछ र कहिल्यै नफल्ने यसपालि असाध्यै राम्रो मकै फलेको थियो। यत्रो घरजग्गाको मालिक्नी भएर पनि अहिले पूरै सुकुम्बासी भएँ। भित्र्याउने बेला भएको डेढ सय थुन्से मकै सबै पहिराले लगेको उनले बताइन्। दिएर खाने गरेको आफू अहिले अरूको आशा गर्नुपर्ने अवस्थामा पुगेको दुखेसो उनको छ। सो पहिरोले राउतेपानी गाउँका काजीमान श्रेष्ठ, लेखनाथ देवकोटा, सिद्धिमान श्रेष्ठ, भक्तकुमार श्रेष्ठ, चिनिमाया श्रेष्ठ, कृष्णकुमार श्रेष्ठ, लक्ष्मी श्रेष्ठ, खेममाया देवकोटा, कलाधर देवकोटा, पूर्णचन्द्र देवकोटा, बाबुराम देवकोटा, महेन्द्र देवकोटा, लक्ष्मीश्वर देवकोटा, विष्णुप्रसाद देवकोटा, हरिप्रसाद देवकोटा, रामचन्द्र देवकोटा गरी १६ घरपरिवार विस्थापित भएका वडा सदस्य चिजकुमार गुरुङ बताउँछन्। उनका अनुसार भक्तकुमार श्रेष्ठको पसल, चिनिमाया श्रेष्ठको कुटानी, पिसानी मिल पनि पहिराले बगाएको छ। मिल बगाउँदा बचेखुचेका धान मकै कुट्न, पिस्न नपाएको इन्दिरा देवकोटा बताउँछिन्। आफ्नो १५ रोपनी बारी र त्यहाँ लगाइएको मकै पहिरोले लगेको अर्का स्थानीय सुरेन्द्र देवकोटा बताउँछन्। राति पानी पर्न थालेपछि निद्रा नलाग्ने देवकोटाको भनाइ छ। २०७२ सालको भूकम्प र निरन्तरको परकम्पले चिरा परेको लिगलिगकोटको पहाडमा घना वर्षा हुँदा माटो बगेको भूगर्भविद् भूपति न्यौपानेको निश्कर्ष छ। परकम्पले हल्लाएर माटो कमजोर बनाएको चिराबाट पानी छिरेर पहिरो गएको हो, सोमबार र मंगलबार लिगलिगकोट पहिरोको अध्ययन गरेका डाक्टर न्यौपानले भने, अब पहिरो बग्न रोक्नका लागि त्यहाँको पानी तत्कालै व्यवस्थापन गर्नु एकदमै जरुरी छ। २०, २५ घर जुनसुकै बेला फेरि बग्न सक्छन् त्यसैले उनीहरूलाई अन्यत्रै पुनस्र्थापना गर्नुपर्ने देखेको छु। यस वर्षको अबिरल वर्षापछिको पहिरोले पालुङटार नगरपालिकाभित्र १ सय ९० घर विस्थापित भएका मेयर दीपकबाबु कँडेलले जानकारी दिए।"
"५ खेलाडी, २५ अफिसियल !","काठमाडौं : यही जुलाई २३ देखि सुरु हुने टोकियो ओलम्पिकमा नेपालका पाँच खेलाडीले प्रतिस्पर्धा गर्दै छन्। विश्व खेलकुदको महाकुम्भ मानिने ओलम्पिकमा नेपालबाट पौडीकी गौरिका सिंह र एलेक्जेन्डर शाह तथा एथलेटिक्सकी सरस्वती चौधरी, सुटिङकी कल्पना परियार र जुडोकी सोनिया भट्टले प्रतिस्पर्धा गर्दैछन्। पौडीका दुई र एथलेटिक्सका एक खेलाडीले अनिवार्य सहभागिताअन्तर्गत ओलम्पिक खेल्न लागेका हुन्। कल्पना र सोनियाले भने वाइल्ड कार्ड पाएका छन्। टोकियो ओलम्पिकमा गौरिकाले महिला एक सय मिटर फ्रिस्टाइल र एलेक्जेन्डरले पुरुष एक सय मिटर फ्रिस्टाइलमा प्रतिस्पर्धा गर्नेछन्। यसैगरी कल्पनाले महिला १० मिटर एयर राइफल, सोनियाले ४८ केजी तौलसमूह र सरस्वतीले महिला एक सय मिटर दौडमा प्रतिस्पर्धा गर्ने छन्। प्रशिक्षकमा पौडीका शंकर कार्की, सुटिङका असिम यादव, जुडोका सूर्यनारायण श्रेष्ठ र एथलेटिक्सकी इन्द्रकुमारी मल्ल छन्। टोकियो ओलम्पिकमा पाँच खेलाडी र चार प्रशिक्षक बाहेक अन्य २१ जना अफिसियलका रूपमा सहभागी हुँदै छन्। नेपाल ओलम्पिक कमिटीले मंगलबार पत्रकार सम्मेलन गर्दै टोकियो ओलम्पिकमा सहभागी हुनेको नामावली सार्वजनिक गरेको हो। सेफ द मिसनका रूपमा नेपाली टोलीको नेतृत्व राष्ट्रिय खेलकुद परिषद्का सदस्यसचिव रमेशकुमार सिलवालले गर्नेछन्। परिषद्बाट उपाध्यक्ष शिव कोइराला र बोर्ड सदस्य सुभास श्रेष्ठ र सम्पन्न श्रेष्ठले पनि जापानको सयर गर्दै छन्। यसैगरी ओलम्पिक कमिटीबाट अध्यक्ष जीवनराम श्रेष्ठ, उपाध्यक्ष तथा कार्यकारी निर्देशक चतुरानन्द राजवैद्य, उपाध्यक्ष तेज गुरुङ, सुनीलकुमार श्रेष्ठ, महासचिव नीलेन्द्रराज श्रेष्ठ, सहमहासचिव पीताम्बर तिम्सिना, सचिव तुलसा थापा र सदस्य प्रकाशशमशेर राणा एवं राम अवाले पनि जापान जाँदै छन्। हाल अमेरिकामा रहेका तिम्सिना उतैबाट जापान आउने बुझिएको छ। यसैगरी युवा तथा खेलकुद मन्त्रालयका सचिव केदार न्यौपाने, मेडिकलतर्फ डानविसमासिंह प्रधान, नेपाली दूतावासका कर्मचारी प्रेम बराल र स्वयंमसेवक रूपेश डंगोलले पनि टोकियो ओलम्पिकमा नेपाली टोलीको प्रतिनिधित्व गर्नेछन्। टोकियो ओलम्पिकमा सहभागी हुने सञ्चारकर्मीको नाम भने सार्वजनिक गरेको छैन। ओलम्पिक कमिटी स्रोतका अनुसार चार सञ्चारकर्मी टोकियो ओलम्पिकमा सहभागी हुँदै छन्। अझ रोचक कुरा त टोकियो ओलम्पिकमा सहभागिता जनाउन लागेका पौडी, एथलेटिक्स, सुटिङ र जुडो संघका कोही पनि पदाधिकारी भने जापान जाने टोलीमा परेका छैनन्। नेपाली टोली जुलाई १६ देखि १९ का बिचमा जापान जानेछ। पौडीका दुई खेलाडी र एक प्रशिक्षक भने यसअघि नै जापान पुगिसकेका छन्। नेपालको झण्डा गौरिकाले बोक्ने यही जुलाई २३ देखि सुरु हुने टोकियो ओलम्पिकमा नेपालको राष्ट्रिय झण्डा जलपरी गौरिका सिंहले बोक्ने भएकी छन्। नेपाल ओलम्पिक कमिटीले मंगलबार ओलम्पिक यात्रा नाममा पत्रकार सम्मेलन गर्दै नेपालको झण्डा गौरिकाले बोक्ने जानकारी दिएको हो। गौरिकाले दोस्रो पटक ओलम्पिक खेल्न लागेकी हुन्। उनले सन् २०१६ को रियो ओलम्पिकमा पनि सहभागिता जनाएकी थिइन्। त्यतिबेला कान्छी खेलाडीका रूपमा संसारकै ध्यान तान्न सफल भएकी थिइन्। गौरिकाले नेपालमा आयोजना भएको १३औं दक्षिण एसियाली खेलकुद (साग) मा पनि नेपालको झण्डा बोकेकी थिइन्। १३औं सागमा गौरिकाले चार स्वर्ण, दुई रजत र तीन कांस्य गरी नौ पदक जितेकी थिइन्।"
को हुन् देउवाका सारथि ?,"काठमाडौं : नवनियुक्त प्रधानमन्त्री शेरबहादुर देउवाले मंगलबार आफूसहित ५ सदस्यीय मन्त्रिपरिषद् बनाएका छन्। सर्वोच्च अदालतले सोमबार देउवालाई दुई दिनभित्र प्रधानमन्त्री बनाउन परमादेश जारी गरेको थियो । सोहीअनुरूप राष्ट्रपति विद्यादेवी भण्डारीले सर्वोच्च अदालतको संवैधानिक इजलासको आदेशअनुसार देउवालाई प्रधानमन्त्री पदमा नियुक्त गरेकी हुन्। नवनियुक्त प्रधानमन्त्री देउवाले मंगलबारै राष्ट्रपति भवनमा आयोजित विशेष समारोहमा राष्ट्रपति भण्डारीसमक्ष संविधानको धारा ८० बमोजिम पद तथा गोपनीयताको शपथ लिए। सोही अवसरमा राष्ट्रपतिसमक्ष नवनियुक्त गृहमन्त्री बालकृष्ण खाँण, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र अर्थमन्त्री जनार्दन शर्माले शपथ लिएका छन्। बालकृष्ण खाँण, गृहमन्त्री कांग्रेस संसदीय दलका प्रमुख सचेतक हुन्, बालकृष्ण खाँण। समानुपातिकतर्फका सांसद रहेका खाँण नवनियुक्त प्रधानमन्त्री शेरबहादुर देउवा नेतृत्वको सरकारमा गृहमन्त्री नियुक्त भएका छन्। उनी लामो समयदेखि देउवाका विश्वासपात्रका रूपमा चिनिन्छन्। लुम्बिनी प्रदेशको रूपेन्दहीका नेता खाँणले नेपाल विद्यार्थी संघबाट राजनीतिक यात्रा सुरु गरेका हुन्। कांग्रेस भ्रातृसंगठन नेवि संघ र तरुण दलका अध्यक्ष बनिसकेका उनी २०४८ सालको निर्वाचनमा रूपन्देहीबाट पहिलो पटक निर्वाचित भएका थिए। उनले २०६४ र २०७० को संविधानसभा निर्वाचन पनि जिते। उनी २०६१ सालमा देउवा नेतृत्वको सरकारमा शिक्षा राज्यमन्त्री बनेका थिए। २०६६ मा माधवकुमार नेपाल नेतृत्वको सरकारमा सिँचाइमन्त्री बने। २०७३ सालमा पुष्पकमल दाहाल प्रचण्ड नेतृत्वको सरकारमा रक्षामन्त्री बने। ज्ञानेन्द्रबहादुर कार्की, कानुन, न्याय तथा संसदीय मामिलामन्त्री कांग्रेस केन्द्रीय सदस्य ज्ञानेन्द्रबहादुर कार्की कानुन, न्याय तथा संसदीय मामिलामन्त्री नियुक्त भएका छन्। नवनियुक्त मन्त्री कार्कीलाई सरकारका प्रवक्ता तोकिएको छ। कार्की सुनसरीको निर्वाचन क्षेत्र नम्बर ४ बाट प्रतिनिधिसभामा निर्वाचित भएका थिए। भोजपुरमा जन्मिएका कार्की गृहजिल्लाबाट निर्वाचन नजितेपछि २०७४ सालको निर्वाचनमा भने सुनसरीबाट निर्वाचित भएका हुन्। नेपाल विद्यार्थी संघका अध्यक्ष भइसकेका उनी २०७४ जेठमा देउवा नेतृत्वकै सरकारमा अर्थमन्त्री बनेका थिए। त्यसअघि उनी जलस्रोतमन्त्री भएका थिए। जनार्दन शर्मा, अर्थमन्त्री माओवादी केन्द्रका नेता जनार्दन शर्मा अर्थमन्त्री बनेका छन्। शर्मा धेरै पटक मन्त्री बन्ने भाग्यमानी नेतामा पर्छन्। रुकुमबाट २०६४ सालयता निरन्तर निर्वाचन जित्ने शर्मा माओवादी सेनाका तत्कालीन डेपुटी कमान्डर थिए। प्रभाकरको नामले परिचित उनले यसअघि शान्ति तथा पुनर्निर्माण, ऊर्जा र गृह मन्त्रालयको जिम्मेवारी सम्हालिसकेका छन्। उनी ऊर्जामन्त्री रहेकै बेला लोडसेडिङ अन्त्य भएपछि उनलाई सफल मन्त्रीका रूपमा लिने गरिन्छ। पम्फा भुसाल, ऊर्जा, जलस्रोत तथा सिँचाइमन्त्री माओवादी केन्द्रकी नेतृ पम्फा भुसाल ऊर्जा, जलस्रोत तथा सिँचाइमन्त्री बनेकी छन्। पहिलो संविधानसभा र २०७४ को प्रतिनिधिसभा निर्वाचनमा ललितपुरबाट निर्वाचित भुसाल लोकतन्त्र प्राप्तिपछिको अन्तरिम सरकारमा महिला, बालबालिका तथा समाजकल्याणमन्त्री बनेकी थिइन्। माओवादी छाडेर गए पनि पुनः फर्किएकी थिइन्। माओवादी केन्द्रका प्रवक्तासमेत रहेकी भुसाल भूमिगतकालमा विद्युतको नामले परिचित थिइन्।"
"बालुवाटारबाट ओली आज बालकोट सर्दै, युवा संघले स्कर्टिङ गर्ने","काठमाडौं : निवर्तमान प्रधानमन्त्री केपी शर्मा ओली बुधबार बिहान ११ बजे सरकारी निवास बालुवाटारबाट निजी निवास बालकोट सर्ने भएका छन्। नेकपा(एमाले) संसदीय दलका नेता ओली तीन वर्ष चार महिना प्रधानमन्त्रीको कार्यकाल पुरा गरेर आज बालकोट निवास सर्न लागेका हुन्। २०७४ फागुन ३ गते प्रधानमन्त्रीमा नियुक्त भएपछि ओली फागुन ६ गते बालुवाटार सरेका थिए। ओलीलाई युवा संघ नेपाल करिब २ हजार गाडी र ३ हजार मोटरसाइकलसहित बालकोट निवासका लागि स्कर्टीङ गर्ने तयारी रहेको एमाले युवा संघका इञ्चार्ज तथा सांसद महेश बस्नेतले जानकारी दिए। उनले साढे १० बजे बालुवाटारमा भेला हुन आह्वान गरेका छन्। बस्नेतले भक्तपुरको कौशलटारदेखि बालकोट निवाससम्म नागरिक अभिनन्दनसहित प्रस्थान गराउने कार्यक्रम रहेको बताए। ओलीको स्कर्टिङका लागि युवा संघ नेपाल र खेलकुद महासंघले तयारी गरेको छ। अदालतको आदेशबाट केपी ओली नेतृत्वको सरकार ढलेसँगै शेरबहादुर देउवा प्रधानमन्त्री बनेका छन्। ओलीले जनादेश आफ्नो पक्षमा हुँदाहुँदै सर्वोच्च अदालतको परमादेशबाट सरकारबाट बाहिरिनुपरेको स्पष्ट पारेका छन्। ओलीले मंगलबार सिंहदरबारबाट देशवासीका नाममा सम्बोधन गर्दै भने, म जनादेशबाट होइन, परमादेशबाट हटाइएको हुँ। जनादेश त अहिले पनि मेरो पक्षमा थियो। तर, परमादेश शेरबहादुरजीको पक्षमा आयो। ओलीले सर्वोच्चको परमादेशकै कारण आफू सरकारबाट बाहिरिन लागेको बताए। सरकारबाट बाहिरिँदा चिन्ता नभएको उनको भनाइ थियो। उनले सर्वोच्चको फैसला मान्ने पनि बताए। फैसलाको पालना गर्ने कुरामा पार्टी स्पष्ट रहेको कुरा म प्रष्ट पार्न चाहन्छु, ओलीले भने, नेपालको संविधान अक्षरको सँगालो मात्र होइन। दशकौं लामो संघर्ष र बलिदानको उपज हो। उनले आफू प्रतिपक्षमा बस्ने र पुनः चुनाव जितेर सत्तामा आउने दाबी गरे। मेरो पूर्ण विश्वास छ, मुलुकले सुरु गरेको अग्रगतितिरको यात्रा कसैले पनि बिथोल्न सक्ने छैन र हामी त्यो बिथोल्न दिने पनि छैनौं, ओलीले भने, बादलले एक छिन अँध्यारो पार्न सक्ला, घामलाई छेक्न सक्ला तर सूर्यको प्रकाशलाई कसैले पनि निस्तेज पार्न सक्दैन। नेपाललाई समृद्ध र नेपाली जनतालाई सुखी बनाउने महान अभियानमा म र मेरो पार्टी सधैंभरि अग्रमोर्चामा डटिरहनेछ। एकछिन् बादल लागेको छ। फेरि सूर्य बादल फटाएर उदाउनेछ। आफ्नै अध्यक्षलाई पछारेर विपक्षी दलका सभापतिलाई उक्त पदमा पुर्याउन साथ दिने मुख्य नेता हुन् माधवकुमार नेपाल। एमाले अध्यक्ष ओली र वरिष्ठ नेता नेपालबीचको अत्यन्त तिक्ततापूर्ण सम्बन्धले यो अवस्था सिर्जना भएको हो। नवनियुक्त प्रधानमन्त्री देउवालाई एमाले वरिष्ठ नेता नेपालले शीतल निवास पुगेर बधाई दिए। पूर्वप्रधानमन्त्रीसमेत रहेका एमाले वरिष्ठ नेता नेपालले हात मिलाएरै बधाई दिए। कार्यक्रम संचालकले सामाजिक दूरी कायम गरेर बधाई दिन अनुरोध गरे पनि वरिष्ठ नेता नेपालले हात मिलाएर बधाई दिएका हुन्। अन्य अथिति र पूर्वप्रधानमन्त्रीले भने नमस्कार गरेर देउवालाई बधाई दिएका थिए। नेपालले विपक्षी गठबन्धनसँग मिलेर ओली नेतृत्वको सरकारविरुद्ध अभिव्यक्ति दिइरहे। दोस्रो तहको नेताको प्रयासमा एकताको कार्यदल बनेर काम अघि बढाउँदा पनि उनीहरूबीचको सम्बन्धमा सौहार्दता कायम भएन। २०७८ असार २७ मा कार्यदलले १० बुँद्धे एकताको सहमति गरे। त्यसमा नेपालले भने अपनत्व ग्रहण गरेनन्। उनले तत्कालै अन्तुष्टिको प्रतिक्रिया दिए। सर्वोच्च अदालतले दोस्रो पटक गरेको प्रतिनिधिसभा पुनस्र्थापना र देउवा प्रधानमन्त्री बनाउन दिएको परमादेशको नेपालले स्वागत मात्रै गरेनन्, आफ्नै निवास नजिक विपक्षी गठबन्धनको बैठक बोलाए। ओलीलाई सत्ताच्युत गर्ने एक मात्र उद्देश्य पूरा भएको भन्दै उनले खुसी प्रकट गरे। देउवालाई प्रधानमन्त्रीमा नियुक्तिका लागि हस्ताक्षर गरेका एमालेका २३ सांसदको हातमा छ। हस्ताक्षरकर्ता एमालेका २३ सांसदले देउवालाई साथ दिए संसद पूर्ण कार्यकालसम्म जानेछ। विपक्षमा उभिए संसद पुनः धरापमा पर्नेछ। सर्वोच्चले देउवालाई प्रधानमन्त्रीमा नियुक्त गर्न परमादेश जारी गरे पनि एक महिनाभित्र उनले संसदमा विश्वासको मत लिने अवस्थासम्म एमालेले गर्ने निर्णयले राजनीतिको भविष्य निर्धारण गर्नेछ। एमालेको समर्थन बिना देउवाको पक्षमा बहुमत पुग्ने अवस्था छैन। संसद पुनर्स्थापना र देउवालाई प्रधानमन्त्रीमा नियुक्तिका लागि सर्वोच्चमा दायर रिटमा एमाले वरिष्ठ नेता नेपाल खनाल पक्षका २३ सांसदले हस्ताक्षर गरेका थिए। सर्वोच्चको फैसला आउनु अघिल्लो दिन आइतबार राति एमालेको कार्यदलले पार्टी विवाद निरुपणका लागि १० बुँदे सहमति गरेको थियो। उक्त सहमतिअनुसार एमालेले देउवाको पक्षमा आगामी दिनमा संसदमा मत दिने, नदिने अन्योल सिर्जना गरेको थियो। यद्यपि, सहमतिप्रति वरिष्ठ नेता नेपालले असन्तुष्टि जनाएका थिए भने अर्का वरिष्ठ नेता खनाल भारतमा उपचाररत छन्।"
देउवाले लिने विश्वासको मतको पक्षमा उभिने एमाले हुन सक्दैनन् : मुख्य सचेतक भट्टराई,"काठमाडौं : राष्ट्रिय सभातर्फका नेपाल कम्युनिस्ट पार्टी (एमाले) संसदीय दलको मुख्य सचेतक खिमलाल भट्टराईले सरकारले लिने विश्वासको मतको पक्षमा उभिने एमाले हुन नसक्ने बताएका छन्। बुधबार उनले एमाले प्रमुख विपक्षी भएकाले सरकारले लिने विश्वासको मतको विपक्षमा उभिने बताए। नेता भट्टराईले भने,स्वभाविकरुपमा एमाले प्रमुख विपक्षी हुनुको नाताले सरकारले लिने विश्वासको मतको विपक्षमा उभिनेछ र उभिनु पर्दछ। र, यसको पक्षमा उभिनेहरु एमाले हुन सक्दैनन् र विपक्षी दलको भूमिका पनि खेल्न सक्दैनन्। उनले सशक्त विपक्षीको भूमिकामा एमाले रहेको दाबी गरेका छन्। भट्टराईले भने,नेकपा एमाले संसद्मा सशक्त विपक्षी दल हो, यसले सरकारको गुण र दोषका आधारमा समर्थन र विरोधको रचनात्मक भूमिका निर्वाह गर्नेछ। सरकारले मुलुकको सामु रहेका कार्यभारहरुको उचित सम्पादन गर्न सकोस् भन्ने यसको अपेक्षा रहेको उनले बताए। प्रतिनिधिसभा पुनर्स्थापनाको आदेश जारी गर्दै सर्वोच्चले प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ। जारी आदेशमा भनिएको छ, संविधानको धारा ७६ को उपधारा (५) बमोजिम प्रधानमन्त्री नियुक्त गर्न प्रयोजनका लागि विश्वास जनाएको वा समर्थन गरेको कारणबाट राजनीतिक दल सम्बन्धी ऐन, २०७३ बमोजिम दल त्याग सम्बन्धी कारवाही गर्न नमिल्ने भएकाले उक्त प्रावधान बमोजिम प्रधानमन्त्री पदमा नियुक्तिका सन्दर्भमा प्रतिनिधि सभाका कुनै सदस्यप्रति विश्वास जनाएको, समर्थन गरेको, आफ्नो अभिमत वा धारणा व्यक्त गरेको, वा मतदान गरेको कुरालाई लिएर प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भनी प्रत्यर्थीहरुका नाउँमा प्रतिषेधको आदेश जारी हुने ठहर्छ।' अदालतको परामादेशबाट केपी ओली नेतृत्वको सरकार ढलेसँगै शेरबहादुर देउवा प्रधानमन्त्री बनेका छन्। आफ्नै अध्यक्षलाई पछारेर विपक्षी दलका सभापतिलाई उक्त पदमा पुर्याउन एमालेका वरिष्ठ नेता माधवकुमार नेपालले साथ दिएका हुन्। देउवालाई प्रधानमन्त्रीमा नियुक्तिका लागि हस्ताक्षर गरेका एमालेका २३ सांसदको हातमा छ। हस्ताक्षरकर्ता एमालेका २३ सांसदले देउवालाई साथ दिए संसद पूर्ण कार्यकालसम्म जानेछ। विपक्षमा उभिए संसद पुनः धरापमा पर्नेछ। सर्वोच्चले देउवालाई प्रधानमन्त्रीमा नियुक्त गर्न परमादेश जारी गरे पनि एक महिनाभित्र उनले संसदमा विश्वासको मत लिने अवस्थासम्म एमालेले गर्ने निर्णयले राजनीतिको भविष्य निर्धारण गर्नेछ। एमालेको समर्थन बिना देउवाको पक्षमा बहुमत पुग्ने अवस्था छैन। संसद पुनर्स्थापना र देउवालाई प्रधानमन्त्रीमा नियुक्तिका लागि सर्वोच्चमा दायर रिटमा एमाले वरिष्ठ नेता नेपाल खनाल पक्षका २३ सांसदले हस्ताक्षर गरेका थिए। सर्वोच्चको फैसला आउनु अघिल्लो दिन आइतबार राति एमालेको कार्यदलले पार्टी विवाद निरुपणका लागि १० बुँदे सहमति गरेको छ। देउवालाई माधव नेपालको बधाई जनादेश होइन, परमादेशबाट हटाइएँ देउवा पाँचौंपल्ट प्रधानमन्त्री बालुवाटारबाट ओली आज बालकोट सर्दै, युवा संघले स्कर्टिङ गर्ने को हुन् देउवाका सारथि ?"
सांसद ठेकेदार नबन,"जनताद्धारा निर्वाचित जनप्रतिनिधिको आफ्नै क्षेत्राधिकार छ। संविधानले उनीहरूलाई निश्चित अधिकार दिएर जनताको सेवा गर्ने मौका दिएको छ। संविधानमा उल्लेखित ऐन, नियम, कानुनको परिधिमा निर्वाचित जनप्रतिनिधिले बस्नुपर्छ। तर, संघीयतापछि विभिन्न क्षेत्रमा निर्वाचित भएर आएका धेरै जनप्रतिनिधिले आफ्नो क्षेत्राधिकार भुलेको पाइन्छ। कानुनलाई नै हातमा लिने र अधिकारको दुरूपयोग गर्ने प्रवृत्ति बढेको छ। स्थानीय तह, प्रदेश र संघको नेतृत्वमा पुगेकादेखि कानुन, नीति, नियम बनाउने र जनताको आवाज सदनमा पुयाउने धेरै सांसद नै शक्ति र स्वार्थको पछि दैडिएको भेटिन्छ। आफू निर्वाचित भएको क्षेत्रको विकास, भूमिका निर्वाह गर्नुपर्ने स्थानको सुशासन र निर्माण गरिएका नीति, नियम र कानुनको कार्यान्वयनमा सांसदको सक्रियता हुनुपर्ने हो। तर, अहिले सांसद बजेट केन्द्रित भएको पाइन्छ। आफ्नो स्वार्थको स्थानमा बजेट नपरे सदन अबरोध गर्नेसम्मका हर्कत देखाउने सांसद बजेटको पछि दौडदा ठेकेदारसम्म बनेका छन्। यसको उदाहरण प्रदेश २ का सांसद हुन्। मन्त्रीहरूले आफ्नो क्षेत्रमा बढीभन्दा बढी बजेट लगी कार्यकर्ता वा नातेदारमार्फत काम गराएर बजेटको दुरूपयोग गर्दा तिनै मन्त्रीसँग नजिकिएका आधारमा सांसदहरू योजना लिई मनमौजी रूपमा बजेट सकिरहेका छन्। तह, प्रदेश र केन्द्रको योजना र बजेट तोकिएकै स्थान र क्षेत्रमा खर्च गर्नुपर्छ। योजना छनोट गर्दा काम हुने र आवश्यक क्षेत्रको समयमै पहिचान गर्नुपर्छ। तर, तिनै नीतिनियम बनाउनेहरूले नै योजना र बजेटको दुरूपयोग गरेका छन्। एक शर्षिकमा आएको बजेट अर्कै शर्षिकमा हाल्ने, आफन्त, नातागोता र चुनाव केन्द्रित भएर योजना हाल्ने ठेकेदारको शैलीमा जननिर्वाचित प्रतिनिधि छन्। कोरोना महामारीले गर्दा व्याप्त बेरोजगारी, शिक्षा, स्वास्थ्य सुधारभन्दा पुँजीगत विकासको रकम अनुत्पादक क्षेत्रमा खर्च गर्ने क्रम बढ्दो छ। हुनत प्रदेश र केन्द्रमा निर्वाचित भएर आउने सांसदको पृष्ठभूमि पनि फरक फरक नै छ। कोही राजनीति र सुशासनको शिक्षा लिएर पनि आएका छन्। उनीहरूले खेल्ने भूमिका सकारात्मक पनि छ। जनताको जीवनस्तर उकास्ने योजना छनोट गर्ने र ती योजनाको कार्यान्वयनमा दिन रात नभनी खटिने सांसद पनि नभएका होइनन्। तर, सकारात्मक भूमिका खेल्ने सांसद सीमित हुँदा नकारात्मक कुराको चर्चा बढी नै हुन्छ। यस कारणले राम्रो काम गर्नेहरूले ओझेलमा पनि परेका छन्। सांसद भनेका नागरिकका अभिभावक पनि हुन्। गरिबी, अशिक्षा र पिछडिएकाको संख्या ठूलो भएको हाम्रो मुलुकमा जनप्रतिनिधिका रूपमा जिताउँदा त्यसक्षेत्रका नागरिकले उनीहरूबाट धेरै अपेक्षा राखेका हुन्छन्। आफ्नो क्षेत्रको समस्या बुझेका जनप्रतिनिधिले नागरिकको जीवनस्तर उकास्नेदेखि विकास र सुशासनको आशा पनि नागरिकमा हुन्छ। निर्वाचनको समयमा ठूला ठूला सपना देखाएर विजयी बनेका तिनै जनप्रतिनिधि आफ्नो स्वार्थमा फस्दा जनताको अवस्थामा सुधार हुन सकेको छैन। भोट माग्दासम्म सबैका जस्ता बनेका निर्वाचित प्रतिनिधि जितेपछि आफन्त र नातागोताको मात्रै भएको महसुस तिनै भोट दिएर जिताउने जनताले अहिले पनि गरिरहेका छन्। समय परिवर्तनशील छ। आजका नेता, सांसद वा कुनै पनि जनप्रतिनिधि भोलि सर्वसाधारण नागरिक बन्न सक्छन्। हिजो आफूले भोगेका पीडा र नागरिकको समस्या आज भुलेर आफ्नो स्वार्थमा मात्रै फसे यस मूल्यांकन समय आएपछि नागरिकले अवश्य गर्नेछन्। यो विषयमा सांसद मात्रै नभई सबै जनप्रतिनिधि सचेत बन्नुपर्छ। सोच, नीति, योजना र रणनीतिको सही सदुपयोग गर्नुपर्छ। यसको सुधार नभए हरेक क्षेत्रमा बेतिथि र भ्रष्टाचार बढ्न सक्छ। जननिर्वाचित प्रतिनिधि भनेको जो कोही पनि हुनसक्छ भन्दा पनि सही व्यक्ति हुनुपर्छ भन्ने मान्यता स्थापित गर्नुपर्छ। नत्र भविष्यमा राजनीतिप्रति नागरिकमा अझै घृणा जाग्न सक्छ।"
खुसीयालीमा एकको मृत्यु,"रोम : ५३ वर्षपछि दोस्रो पटक युरोकप जितेको खुसीयाली मनाउने क्रममा इटालीको रोममा एक जनाको मृत्यु भएको छ भने सयौं मानिस घाइते भएको अन्तर्राष्ट्रिय सञ्चारमाध्यमले जनाएको छ। इटाली प्रहरीका अनुसार सिसिली क्याल्टागिरोनमा भएको कार दुर्घटनामा एक २२ वर्षीय युवाको मृत्यु भएको छ। उनी विजयोत्सवमा सहभागी हुन रोममा गइरहेका थिए। यसैगरी मिलानमा १५ मानिस घाइते भएका छन्। घाइतेमध्ये तीन जनाको अवस्था गम्भीर रहेको जनाइएको छ। अतिशबाजी गर्ने क्रममा एक व्यक्तिले आफ्नो तीन औंला गुमाएका छन्। यसैगरी इटालीको दक्षिणी सहर फोगियामा एक व्यक्तिले अन्धाधुन्ध फायर गर्दै मोटरसाइकलमा भागेका थिए। त्यहाँ भएको भागदौडमा दर्जनौं व्यक्ति घाइते भएको जनाइएको छ। एक ६ वर्षीया बालिका गम्भीर रहेको प्रहरीले जनाएको छ। इटालीले ५३ वर्षपछि युरोकप फुटबलको उपाधि जितेको थियो। सोमबार बिहान लन्डनमा भएको फाइनलमा इङ्ल्यान्डलाई पेनाल्टी सुटआउटमा ३२ गोलले पराजित गर्दै दोस्रो पटक युरोकपको ट्रफी उचालेको थियो। इटालीले ५३ वर्षपछि युरोकप फुटबलको उपाधि जितेको हो। इटालीले १५ वर्षपछि मुख्य ठूलो प्रतियोगिताको उपाधि जितेको हो। सन् २००६ मा इटालीले विश्वकप फुटबलको उपाधि जितेको थियो। सन् १९६८ मा युरोकप जितेको इटालीले सन् २००० र सन् २०१२ मा पनि युरो फाइनल खेलेको थियो। तर, त्यतिबेला इटाली उपविजेतामै सीमित बनेको थियो। इटाली सन् २००० मा फ्रान्स र २०१२ मा स्पेनसँग पराजित भएको थियो। युरोकपको उपाधिसँगै इटाली ३४ खेलमा अपराजित रहन सफल भएको छ। इटालीले यसअघि ८२ वर्ष अगाडिको आफ्नै कीर्तिमान भंग गरेको थियो। इटालीले सन् १९३५ को अक्टोबरदेखि जुलाई १९३९ सम्म ३० खेलमा अपराजित रहेर कीर्तिमान बनाएको थियो। इटाली युरोकप र विश्वकपजस्ता मुख्य प्रतियोगिताको सेमिफाइनलमा १०औं पटक पुगेको हो। युरोकपको फाइनलमा स्थान बनाएको भने चौथो पटक हो।"
टम क्रुजको चौथो सम्बन्ध,"एजेन्सी : हलिउड फिल्म मिसन इम्पोसिबलका अभिनेता टम क्रुज र अभिनेत्री हेली एटवेलबीचको फ्रेन्डसिपले सामाजिक सञ्जाल तताएको छ। दुवैबीचको सम्बन्धका बारेमा ७८ महिनादेखि चर्चा चलिरहेको थियो। समाचार एजेन्सीहरूका अनुसार उनीहरू एकअर्कालाई मन पराउँछन्, गएको लकडाउनले उनीहरूलाई नजिक बनाएको थियो। टमले तीन वटा विवाह गरिसकेका छन्। तर, ती कुनै पनि टिकेनन्। टमकी पहिलो पत्नी मिमी रोजर्ससँग विवाह गरे तर त्यो धेरै टिक्न सकेन। उनीसँग सम्बन्धविच्छेद गरेपछि निकोल किडमेनसँग विवाह गरे। किडमेनसँग ११ वर्ष सँगै बसेपछि उनीसँग पनि छुट्टिए। त्यसपछि उनले केटी होम्ससँग विवाह गरेका थिए। सन् २०१२ मा केटीसँग पनि अलग्गिएर बसेका टमले अहिले हेलीसँग हेलमेल गरिरहेका छन्।"
"जनादेश होइन, परमादेशबाट हटाइएँ","काठमाडौं : झन्डै दुईतिहाइको बहुमतसहित प्रधानमन्त्री बनेका केपी शर्मा ओलीको तीन वर्ष चार महिना २६ दिनमा बहिर्गमन भएको छ। एमाले अध्यक्ष ओली २०७४ फागुन ३ गते दोस्रो पटक प्रधानमन्त्री बनेर सिंहदरबार प्रवेश गरेका थिए। ठूलो अपेक्षाबीच बनेको ओली नेतृत्वको सरकार धेरैजसो समय पार्टीकै अन्तर्विरोधमा बित्यो। लिम्पियाधुरासहितका नक्सा जारीजस्ता ऐतिहासिक उपलब्धि, विकास पूर्वाधार निर्माणमा उल्लेख्य प्रगति देखिए पनि ओलीको कार्यकाल सुशासनको क्षेत्रमा विवादमुक्त हुन सकेन। २०४६ सालमा प्रजातन्त्रको पुनर्बहालीपछि गिरिजाप्रसाद कोइरालाजतिकै बढी समय निरन्तर सरकारमा रहन ओली सफल भए। ओली आफ्नै पार्टीभित्रको किचलोले गर्दा पाँच वर्ष नै सरकारमा रहन पाएनन्। ओलीले जनादेश आफ्नो पक्षमा हुँदाहुँदै सर्वोच्च अदालतको परमादेशबाट सरकारबाट बाहिरिनुपरेको स्पष्ट पारेका छन्। ओलीले मंगलबार सिंहदरबारबाट देशवासीका नाममा सम्बोधन गर्दै भने, म जनादेशबाट होइन, परमादेशबाट हटाइएको हुँ। जनादेश त अहिले पनि मेरो पक्षमा थियो। तर, परमादेश शेरबहादुरजीको पक्षमा आयो। ओलीले सर्वोच्चको परमादेशकै कारण आफू सरकारबाट बाहिरिन लागेको बताए। सरकारबाट बाहिरिँदा चिन्ता नभएको उनको भनाइ थियो। उनले सर्वोच्चको फैसला मान्ने पनि बताए। फैसलाको पालना गर्ने कुरामा पार्टी स्पष्ट रहेको कुरा म प्रष्ट पार्न चाहन्छु, ओलीले भने, नेपालको संविधान अक्षरको सँगालो मात्र होइन। दशकौं लामो संघर्ष र बलिदानको उपज हो। ओलीले लोकतन्त्र आफ्ना लागि जीविकाको विषय नभएर जीवनको विषय भएको बताए। यसपल्टको फैसलाले मेरो बारेमा पनि धेरै प्रश्न उठाएको छ। लोकतन्त्र मेरा लागि जीविकाको विषय होइन, जीवनको विषय हो, उनले भने। उनले आफ्नो नेतृत्वमा विकास, परिवर्तन र रूपान्तरण तथा जनताले राहत महसुस गरेको पनि दाबी गरे। उनले तीन वर्ष पाँच महिना हाराहारीको आफ्नो कार्यकालमा संविधान कार्यान्वयन, संघीय प्रणालीको संस्थागत विकास, मुलुकको सामाजिक आर्थिक रूपान्तरण र विकास, सामाजिक न्याय, सुरक्षा, राष्ट्रियताको रक्षा र सुशासनका क्षेत्रमा दूरगामी महत्वका काम भएको बताए। राजनीतिलाई सुविधा, भागबन्डाको विषयका रूपमा बुझ्ने र बुझाउने गरिएको परिस्थितिमा आफूले राजनीतिका नाममा विकास, सुशासनको पहल गर्दा आफ्नै पार्टीभित्रबाट घेराबन्दी र आक्रमणको सिकार हुनुपरेको गुनासोसमेत उनको थियो। उनले आफ्नो कार्यकालमा संविधान पूर्ण रूपमा कार्यान्वयनमा आएको दाबी गर्दै संघीयता पनि संस्थागत भएको बताए। ओलीले आफू नेतृत्वको सरकार ऐतिहासिक रूपमा सफल भएको दाबी गरे। मेरो नेतृत्वमा सञ्चालित सरकार ऐतिहासिक रूपमा सफल सरकार हो। त्यसको सफलतामा धेरैको योगदान छ, उनले भने, सबैको सद्भावले यो सफलता प्राप्त भएको हो। यसले हामीलाई ऊर्जा प्राप्त दिएको छ। उनले आफू बिदाइ हुँदा गरेको सम्बोधनमा अदालतप्रति असन्तुष्टि पोखे। ओलीले २०५२ सालमा मनमोहन अधिकारी नेतृत्वको लोकप्रिय सरकार पनि यसरी अदालतकै कारण ढलेकोे घटना स्मरण गरे। उनले यो बेला पनि अदालतको फैसलाले राजनीतिलाई ट्रयाकबाहिर लगेको र त्यसले दुष्परिणाम ल्याउँछ भनेर टिप्पणी गरेको पनि सम्झिएका थिए। उनले राज्यका महत्वपूर्ण अंगहरूबीचको सन्तुलन खलबलिएर लोकतन्त्रको संरचना नै क्षति होला कि भन्ने चिन्ता रहेको बताए। पार्टी स्वतन्त्रता र बहुदलीय व्यवस्था नै पहिलेदेखिको माग भएको उनले बताए। उनले सर्वोच्चले ह्वीप लगाउन पाइँदैन भनेर गरेको व्याख्याबारे पनि प्रश्न उठाए। एउटै दलका सदस्यहरू सत्ता र प्रतिपक्ष बन्ने यस्तो परिकल्पना कुनै पनि लोकतान्त्रिक प्रणालीले गर्दै गर्दैन, उनले भने। उनले निश्चित व्यक्तिका लागि संविधानको अपव्याख्या भएको पनि आरोप लगाए। निश्चित व्यक्तिका निश्चित आकांक्षा परिपूर्तिका लागि गरिएको संविधानको यस्तो अपव्याख्याले वस्तुतः संविधानको संशोधन गर्ने काम गरेको छ, पछि फर्कने गरी। हाम्रो लोकतान्त्रिक प्रणालीले भविष्यमा यसले सिर्जना गर्ने मूल्य चुकाउनुपर्नेछ, उनले भने। उनले आसन्न राजनीतिक विकृति र जोखिमप्रति चिन्ता आफूहरूको भएको पनि बताए। उनले राजनीतिक प्रश्नहरूको मुख्य फैसला गर्ने जिम्मेवारी दलहरूको भएको दाबी गरे। राजनीतिक प्रश्नको मुख्य फैसला गर्ने जिम्मेवारी दलहरूको हो। सार्वभौम जनताको हो, उनले भने, त्यसैले राजनीतिक प्रश्न जोडिएका मुद्दामा अदालतको अधिकतम संयमको अपेक्षा गरिन्छ। अदालतले राजनीतिक सम्बन्धमा गरेका मुद्दामा प्रवेश नगर्ने नजिर पहिलेकै थियो। उनले अदालतले प्रत्येक विषयमा हात हालेको र कहिलेकाहीँ माग नै नगरेका विषयहरूमा समेत अदालत अगाडि बढेर निर्णय दिएको आरोप लगाए। अदालतले ठूलो भारी बोक्न नसक्ने पनि उनको भनाइ थियो। उनले अदालतमा खराब रेफ्री हुँदा समस्या भएको बताए। खेल खेल्ने जिम्मेवारी खेलाडीहरूको हो। तर, रेफ्री स्वयंमा गोल गर्ने वा खास पक्षलाई जिताउने इच्छा जागृत भयो भने त्यसले जोखिम निम्त्याउँछ, उनले भने, अझ सन्दर्भमै नउठेका वा बादी पक्षले मागदाबी नै नगरेका विषयमा समेत फैसला दिँदा जटिलता मात्रै बढाउँछ। उनले अदालतले संवैधानिक नैतिकताको विषयसमेत उठाएकोमा आफ्ना लागि लोकतन्त्र जीवन भएको स्पष्ट पारे। उनले आफ्नो चिन्ता राज्यका अंगहरूको निष्पक्षता, पवित्रता र स्वच्छतामाथि भएको बताए। ओलीले विश्वको इतिहासमा पहिलो पटक अदालतले प्रधानमन्त्री नियुक्त गरेको बताए। विश्वको इतिहासमा पहिलो पटक अदालतले प्रधानमन्त्री बनाउने र प्रधानमन्त्री हटाउने काम गरेको छ, उनले भने। उनले अदालत अतिरिक्त सक्रिय भएको भन्दै चिन्ता व्यक्त गरे। अदालतले अमुक व्यक्तिलाई प्रधानमन्त्री बनाउन नियुक्त गर्न आदेश दिएको भन्दै उनले अदालत अतिरिक्त सक्रिय भएको धारणा व्यक्त गरे। लामो समय संघर्ष गरेर ल्याएको दलीय व्यवस्थालाई अदालतको आदेशले भत्काइदिएको आरोप उनले लगाए। उनले आफ्नो सम्बोधनका क्रममा वरिष्ठ नेता माधवकुमार नेपाल पक्षका सांसदले अराजक तथा पार्टी अनुसाशनहीन काम गरेको बताए। उनले नेपाल पक्षका सांसदप्रति इंगित गर्दै भने, अहिले सर्वोच्चबाट जुन फैसला भयो त्यो फैसलाका पछाडि जम्माजम्मी नेकपा एमालेका २६ जनाले राष्ट्रपतिकहाँ विद्रोही भन्दै (के को विद्रोही हुन्छ ? अनुशासनहीन र अराजक ढंगले राष्ट्रपतिकहाँ गए। २६ जना सांसद आफ्नो पार्टीको सरकार ढाल्ने र प्रमुख प्रतिपक्षलाई प्रधानमन्त्री बनाउनुपर्छ भनेर हिँडेको ओलीको आरोप छ। अदालतमा हस्ताक्षर गरेर जाने काम भयो। विपक्षीसँग मिल्ने र भित्रभित्रै अन्तरघात र साँठगाँठ गर्ने ? आफ्नो खुट्टामा पास दिनुपर्ने खेलाडीले विरोधीका खुट्टामा पास दिन्छ, उनले भने, आफू गोलरक्षक हुनुपर्ने ठाउँमा पोस्ट खाली गरिदिन्छ। पोष्टमा कोही बसे लखेट्न खोज्छ। यो खालको स्थिति हामीले देख्यौं। उनले शेरबहादुर देउवाको नेतृत्वमा बन्ने नयाँ सरकार र संसदको भविष्यप्रति आशंका व्यक्त गरे। सरकार र संसद सही सलामत रहनेमा आफूलाई शंका रहेको उनले बताए। भने, बाँकी अवधि संसद चलोस् मेरो शुभकामना छ। समयमा निर्वाचन होस् शुभकामना छ। तर, मलाई यसमा शंका छ। जेजस्ता घटनाक्रम विकास हुँदैछन्, त्यसले संसद पनि सही सलामत अगाडि जाला र अब बन्ने सरकार सही सलामत ढंगले अगाडि बढ्ला भन्नेमा शंका छ। उनले आफू बढीमा डेढ वर्ष प्रतिपक्षमा बस्ने र पुनः चुनाव जितेर सत्तामा आउने दाबी गरे। मेरो पूर्ण विश्वास छ, मुलुकले सुरु गरेको अग्रगतितिरको यात्रा कसैले पनि बिथोल्न सक्ने छैन र हामी त्यो बिथोल्न दिने पनि छैनौं, उनले भने, बादलले एक छिन अँध्यारो पार्न सक्ला, घामलाई छेक्न सक्ला तर सूर्यको प्रकाशलाई कसैले पनि निस्तेज पार्न सक्दैन। नेपाललाई समृद्ध र नेपाली जनतालाई सुखी बनाउने महान अभियानमा म र मेरो पार्टी सधैंभरि अग्रमोर्चामा डटिरहनेछ। एकछिन् बादल लागेको छ। फेरि सूर्य बादल फटाएर उदाउनेछ। उनले कोरोनाविरुद्धको खोप जनतालाई दिइएको बताए। उनका अनुसार एक करोड ३१ लाख खोपको मात्रा सुनिश्चित भइसकेको छ। उनले प्रतिकूल अवस्थामा पनि कोरोनाविरुद्ध लडाइँ लडेको बताए। उनले दुई करोड बढी डोज खोपको खरिद प्रक्रिया टुंगो लागेको जानकारी गराए। केही महिनामै सबै नेपालीले खोप पाउने आधार तयार भएको उनको भनाइ थियो। हामी खोपको उत्पादक होइनौं तर छोटो समयमै नागरिकलाई खोपको व्यवस्था गरेका छौं। सन् २०२१ भित्र ठूलो जनसंख्यालाई खोप लगाइसक्नेछौं। केही बाँकी रहला र त्यसलाई पनि लगाउँदै जाने छौं, उनले भने।"
सशस्त्र द्वन्द्वमा बेपत्ता भएका ३१ जना भेटिए,"काठमाडौं : नेपालमा चलेको १० वर्षे सशस्त्र द्वन्द्वमा बेपत्ता भएका ३१ व्यक्ति सकुशल अवस्थामा परिवारको सम्पर्कमा आएका छन्। बेपत्ता पारिएका व्यक्तिको छानबिन आयोगले उजुरीको छानबिनका लागि पीडितको परिवारलाई भेट्ने क्रममा ती व्यक्ति परिवारसँग सकुशल अवस्थामा रहेको पाइएको हो। बेपत्ता व्यक्तिको परिवारसँग भेट्ने क्रममा ३१ व्यक्ति सम्पर्कमा आएका छन्, परिवारसँग सकुशल भेटिएका छन्, आयोगका अध्यक्ष युवराज सुवेदीले भने, अध्ययन गर्दै जाँदा भेट्ने क्रम जारी छ, अरु पनि भेटिन्छन् भन्ने आयोगलाई विश्वास छ। आयोगले उजुरीको अध्ययन गरी छानबिन गर्न जाने क्रममा हालसम्म भेटिएका बेपत्ता व्यक्तिमा नुवाकोट विदुर नगरपालिका१२ का लछुमनप्रसाद भट्ट, स्याङ्जा वालिङ नगरपालिका६ का गोपालप्रसाद अर्याल, कैलाली घोडाघोडी नगरपालिका१३ का हेमराज जोशी, कञ्चनपुर पुनर्वास नगरपालिका१० का कृष्णप्रसाद दुलाल र इलाम माइनगरपालिका७ का चन्द्रबहादुर शाह रहेका छन्। त्यस्तै झापा कमल गाउँपालिका१ का भीष्मजङ्ग रायमाझी, चितवन भरतपुर उपमहानगरपालिका१३ का गङ्गाधर तिमिल्सिना, रुकुमपश्चिम सानीभेरी गाउँपालिका११ का उमेश विक, दार्चुला नौगाड गाउँपालिका५ का विक्रमसिंह ठगुन्ना, ओखलढुङ्गा सिद्धिचरण नगरपालिका२ का रोहित भट्टराई, डडेलधुरा परशुराम नगरपालिका९ का कालुसिंह ठगुन्ना, नवलपरासी (बर्दघाटसुस्ता पश्चिम) रामग्राम नगरपालिका१५ का केशवप्रसाद उपाध्याय पौडेल र गोरखा नारेश्वर६ का राजुविक्रम शाह फेला परेका हुन्। फेला परेका अन्य व्यक्तिमा मोरङ मिक्लाजुड गाउँपालिका३ का कुमार सुवेदी, ललितपुर गोदावरी नगरपालिका१३ का राजकुमार राना, कञ्चनपुर भीमदत्त नगरपालिका१८ का धनबहादुर दाहाल, बाजुरा खप्तड छेडेदह गाउँपालिका२ का डबल बुढा र तनहुँ म्याग्दे गाउँपालिका१ का शिवप्रसाद खनाल रहेका छन्। त्यस्तै भोजपुर नगरपालिका३ का रामकुमार राई, भोजपुर रामप्रसाद राई गाउँपालिका३ का बबिन राई, सङ्खुवासभा चैनपुर११ का जगनाथ हेडवा र लक्ष्मीबहादुर बुढा, डोटी शिखर नगरपालिकाका जनक भण्डारी, चितवन रत्ननगर नगरपालिकाका बेनीमाया अधिकारी र रौतहट गौर नगरपालिका१ का सन्तोष जैसवाल परिवारसँग सकुशल भेएिका हुन्। त्यस्तै दैलेख नारायण नगरपालिका६ का जयाप्रसाद जैशी, स्याङ्जा पुतलीबजार नगरपालिका२ का टुकबहादुर पौडेल, सल्यान कालिमाटी गाउँपालिका१ का पहलमान बस्नेत, ताप्लेजुङ मिक्वाखोला गाउँपालिका१ का नीलबहादुर थापा र सर्लाही बसबरिया गाउँपालिका३ का हरिमोहन चौधरी परिवारको साथमा भेटिका हुन्। नेपालमा विसं २०५२ फागुन १ देखि २०६३ मङ्सिर ५ सम्म चलेको सशस्त्र द्वन्द्वका क्रममा व्यक्ति बेपत्ता पारिएको भनेर आयोगमा उजुरी परेको थियो। सोही उजुरीको अध्ययन गर्ने क्रममा ३१ व्यक्ति फेला पारी हाल परिवारको सम्पर्कमा रहेका छन्। आयोगमा परेका तीन हजार २२३ उजुरीमध्ये २३७ उजुरी सत्य निरुपण तथा मेलमिलाप आयोगसँग सम्बन्धित भएकाले त्यहाँ पठाएको थियो। त्यसमध्ये १३१ उजुरी दोहोरो परेको देखिएकाले लगतकट्टा गरिएको थियो। साथै २८९ उजुरीमा सशस्त्र द्वन्द्वका क्रममा व्यक्ति बेपत्ता पारेका भन्ने नै आधार प्रमाण नदेखिएकाले तामेलीमा राखिएको थियो। आयोगले दुई हजार ४९५ उजुरीमा विस्तृत छानबिन गरिरहेको छ। उजुरीका आधारमा दुई हजार ५१३ व्यक्ति बेपत्ता पारिएको भनी आयोगको तथ्याङ्कमा उल्लेख छ। आयोगका अनुसार दुई हजार २७४ उजुरीमा उजुरीकर्ता बुझ्नेलगायतका काम सम्पन्न भएको छ। उजुरी परेका ७५ जिल्लामध्ये ७३ जिल्लाको स्थलगत भ्रमण गरी आयोगले अनुसन्धान गरिसकेको छ भने १५ जिल्लाका १८८ परिवारका ५४० जनालाई पीडित परिचयपपत्र वितरणसमेत गरिसकेको छ।"
सञ्जयशाहरूख पहिलो पटक राखीमा,मुम्बई : शाहरूख खान र सञ्जय दत्त दुवै बलिउडका हस्ती हुन्। अचम्मको कुरा के छ भने यी दुवै अहिलेसम्म सँगै फिल्ममा देखिएका छैनन्। आउने फिल्म राखी मा उनीहरू सँगै देखिँदैछन्। अहिले फिल्मको सुटिङ मुम्बईमा धमाधम भइरहेको बताइएको छ। शाहरूख र सञ्जयको क्यामेस्ट्री राम्रो छ तर पनि अहिलेसम्म उनीहरू एकसाथ अभिनय गरेको ठूलो पर्दामा देखिएको थिएन। अहिले दर्शक उनीहरूको अभिनय हेर्न आतुर रहेको सामाजिक सञ्जालका कमेन्टबाट थाहा पाउन सकिन्छ। आउने फिल्म पठानमा शाहरूख तथा भुज : द प्राइड अफ इन्डिया मा सञ्जयलाई देख्न पाइनेछ।
बाढीपहिरोकोे त्रास,"मकवानपुर : मकवानपुरमा सञ्चालित तीन ठूला सिमेन्ट उद्योगले जथाभावी खानी उत्खनन गर्दा आधा दर्जन गाउँ बाढी र पहिरोको जोखिममा छ। हेटौंडाको हटियास्थित शिवम् सिमेन्ट उद्योग, हेटौंडाको चुरियामाइमा रहेको रिद्धिसिद्धी सिमेन्ट उद्योग र हेटौंडाको लामसुरेस्थित सरकारी उद्योग हेटौंडा सिमेन्ट उद्योगले आफ्ना खानीहरू जथाभावी उत्खनन गर्दा बाढी र पहिरोको जोखिम बढेको हो। ती उद्योगलाई चाहिने कच्चा पदार्थ (चुनढुंगा) उत्खनन गर्दा निस्कने ओभरबडेन (उद्योगलाई काम नलाग्ने ढुंगा माटो) जथाभावी फाल्दा गत वर्षहरूमा बाढीले गर्ने क्षति बढेको छ। हेटौंडा सिमेन्ट उद्योगले गढी गाउँपालिका५ स्थित मजुवाखानी र भीमफेदीको भँैसे खानीबाट चुनढुंगा उत्खनन गर्दै आएको छ। शिवम् सिमेन्ट उद्योगले गढी गाउँपालिकाको सुकौरा र बूढीचौरमा खानी सञ्चालन गरिरहेको छ। चुरियामाइमा भर्खरै सञ्चालनमा आएको रिद्धिसिद्धि सिमेन्ट उद्योगले भीमफेदी गाउँपालिकाको भैंसे र राक्सिराङ गाउँपालिका४ गिङुङमा रहेको खानी र गुराँस सिमेन्ट उद्योगले कैलाश गाउँपालिका४ स्थित लिक्चेडाँडामा खानी उत्खनन गरिरहेको छ। हेटौंडा सिमेन्ट उद्योगले मजुवा खानीबाट जथाभावी उत्खनन गर्दा यस क्षेत्रका सयौं परिवार पहिरोको जोखिममा रहेको छ। खानीबाट निस्कने ओभरबडेन जथाभावी फालिँदा पहिरो र बाढीको जोखिम बढेको स्थानीय भीम तामाङले बताए। शिवम् सिमेन्ट उद्योगको खानी उत्खननका मकवानपुरगढी गाउँपालिकाको सुकौरामा पहिरो जाने क्रम बढेको छ। सुकौरा, बूढीचौरसँगै आमभन्ज्याङ र हेटौंडाको सामरी र राप्ती खोला आसपासका सयौं परिवार बाढीको त्रासमा रहेका छन्। खानी उत्खननका कारण पहिरो र वातावरणीय प्रदूषणका कारण सुकौराका ८० प्रतिशत स्थानीय विस्थापित भइसकेको स्थानीय जिल्लाबहादुर तामाङले बताए। उद्योगले आफ्नो क्षेत्रभन्दा बाहिर गएर उत्खनन गर्ने, ओभरबडेन जथाभावी फाल्ने गर्दा सुकौरा, बूढीचौर, आमभन्ज्याङवासी प्रभावित भएको गढी गाउँपालिकाका अध्यक्ष बिदुर हुमागाईंले बताए। ठूलो बाढी पहिरो आउने हो भने हेटौंडालाई समेत असर गर्न सक्छ, उनले भने। रिद्धिसिद्धी सिमेन्टले राक्सिराङ गाउँपालिका४ स्थित गिङगुमा रहेको आफ्नो खानीबाट कच्चा पदार्थ उत्खनन गरिरहेको छ। खानीमुनिको बस्तीका ६० परिवार आजभोलि अनिँदो रहने गरेको छ। कतिखेर खानीबाट पहिरो झर्ने हो थाहा छैन, उनले भने, ढुंगाहरू आफैं झर्ने गरेको छ। हामीलाई बर्खा कटाउनै मुस्किल भइसक्यो। गिङुङका एक दर्जन परिवार भने खानी सञ्चालनसँगै विस्थापित भइरहेको छ। रिद्धिसिद्धीले कैलाश गाउँपालिकाको लिक्चेस्थित गुराँस सिमेन्ट उद्योगको खानीबाट कच्चा पदार्थ संकलन गर्दै आएको छ। उक्त खानीबाट जथाभावी उत्खनन गर्दा गत वर्षात्मा पहिरो खसेर खोला नै थुनिएकाले खानीबाट स्थानीयहरू असुरक्षित भएको गाउँपालिका अध्यक्ष टंक मोक्तानले बताए। सोझा तामाङ र चेपाङहरूको सस्तोमा जग्गा लिएर विस्थापित त गरिएको छ नै, त्यसको वरिपरि बस्ने अन्य स्थानीयहरू पनि खानीको प्रभावले गाउँ छाडेर अन्यत्र जानुपर्ने बाध्यता छ, उनले भने। रिद्धिसिद्धी खानी प्रभावित तथा जनसरोकार मञ्च राक्सिराङका अध्यक्ष गोपाल तामाङका अनुसार खानीमा चुनढुंगा उत्खनन करिब १० प्रतिशत मात्र उद्योगलाई चाहिने ढुंगा निस्कने गरेको छ ।"
सुजिता हत्याका चार आरोपित सार्वजनिक,"जनकपुरधाम : प्रहरीले महोत्तरीको लोहारपट्टी७ की २७ वर्षीया सुजिता ठाकुरको हत्यामा संलग्न चार अभियुक्तलाई मंगलबार सार्वजनिक गरेको छ। पक्राउ पर्नेमा सुजिताका देवर २९ वर्षीय रूपेश ठाकुरसहित ३७ वर्षीय बन्ठा भनिने किशोरी मण्डल, ३३ वर्षीय मुल्ला भनिने आदम राइन र ३२ वर्षीय नथुनी मण्डल छन्। महोत्तरीका प्रहरी उपरीक्षक दिनेश आचार्यले सुजिताका पति ३१ वर्षीय मुकेश ठाकुरको संलग्नता नदेखिएकाले थुनामुक्त गरी सुजिताकै बुवा कामेश्वर पाण्डेको जिम्मा लगाइएको जानकारी दिए। मुकेश सुस्त मनस्थितिका रहेको जनाइएको छ। बण्ठा, मुल्ला र नथुनी शव गाड्न तथा स्थानान्तरण गर्ने कार्यमा संलग्न देखिएको जनाइएको छ। रूपेश पहिले भूमिगत समूह जनतान्त्रिक मुक्ति मोर्चामा आबद्ध भई आपराधिक गतिविधिमा संलग्न पाइएको प्रहरीले जनाएको छ। रूपेशले जेठ १९ गते नै हत्याको योजना बनाएको अनुसन्धानबाट खुलेको छ। तर, उक्त दिन योजनाअनुसार काम नभएपछि दोस्रो दिन २० गते बिहान हत्या गरेको बाहिरिएको छ। परिवारमा दिनहुँ हुने झैझगडाका कारण मार्ने योजना बनाएर भनाभनका क्रममा मुक्काले हान्दै भित्तामा ठोक्काएर अचेत अवस्थामा पुगेपछि हत्या गरेको प्रहरी स्रोतले जनाएको छ। घरमा हुने दिनहुँको विवादबाट छुटकारा पाउन तथा घरबाट बढी समय बाहिर बस्दा घरपरिवारको इज्जत, प्रतिष्ठा जाने डरले हत्या गरेको खुलेको छ, अनुसन्धानमा संलग्न ती प्रहरी अधिकारीले भने, सम्पत्ति बाँडफाँट पनि कारण होला। तर, मुख्य कुरा घरबाहिर निस्किँदा कसैलाई कहाँ जान्छु नभन्ने, जानेआउने निश्चित नहुनेजस्ता समस्याका कारण दिनुहँ झैझगडा हुने गरेको थियो। सोही क्रममा इज्जत, प्रतिष्ठा जाने डरले हत्या भएको खुलेको हो। एक प्रहरी अधिकारीले सुजिताका श्रीमान्लाई धनसम्पत्तिको केही मतलब नहुनुको फाइदा उठाउँदै देवर रुपेशले आफूमर्जी सम्पतिको दुरुपयोग गर्ने गरेको पाइएको उल्लेख गरे। यस्तै, सुजिताले मागेको रकम नदिनु तथा छोराछोरीलाई आवश्यक लत्ताकपडादेखि राम्रो स्कुलमा पढाउन नखोज्नुले दैनिक झगडा हुने गरेको अनुसन्धानबाट खुलेको उनले सुनाए। यही कारण हो भन्ने पर्याप्त छैन। थप अनुसन्धान हुँदैछ, उनले भने, थप केही संवेदनशील कारणहरू छन्, जुन अहिले अनुसन्धानका क्रममा खुलाउन मिल्दैन। प्रहरी नायव उपरिक्षक प्रकाश विष्टले सुजिताको शव दिनभर उनको पलङमा राखी बाहिरबाट कोठाको ताल्चा लगाएर राखेको पाइएको जानकारी दिए। राति ९ बजे आफ्नै ट्र्याक्टरमा राखी खेतमा पुर्याएर खाल्डो खनी गाडेको देखिएको छ, उनले भने, त्यसको भोलिपल्ट सोही खेतमा पानी भरेर खेतमा धानको बीउ छरेको रहेछ। जाहेरीपछि परिवारसहित प्रहरीको टोली घरमा गएर सोधपुछका क्रममा शंका लागेर खेतखेतमा खोज्न थालेपछि त्यहाँबाट शव निकालेर सारेको खुलेको यसअघि खुलेको थियो। एक ठाउँमा गाडेको शवलाई माइती पक्षले खेतसम्म खोजतलास गर्न थालेपछि त्यहाँबाट स्थानान्तरण गरी अर्को घडेरीमा गाडेको पाइयो, विष्टले भने, शव गन्हाउन थालेपछि १० दिनमा जेठ २९ गते मध्यरात पुनः उत्खनन गरी घरबाट ५ सय मिटरपूर्व निर्माणाधीन पेट्रोपपम्पसँग जोडिएको गोलिया राख्ने गोदाम भएको जग्गाको पूर्वोत्तरतर्फ ९ फिट गहिराइ भएको शौचालय टयांकीमा ४ फिट गाडेर माटोले पुरी माथिबाट इँटा ओछ्याएर ढलान गरी कसैले थाहा नपाउने गरी माथिबाट काठका गोलाहरू राखिएको थियो। जिल्ला प्रहरीद्वारा बेवास्ता सुजिता हराएको भनिएकै दिनदेखि माइती पक्ष पटकपटक उजुरी दिन जाँदा बेवास्ता गर्नुले प्रहरीलाई शंकाको घेरामा हाल्छ। सुजिताका पाँच वर्षीय छोराले आमाको हत्या भएको विवरणहरू सुनाउँदा पनि प्रहरीले अनुसन्धानमा तदारुकता देखाएन। दुई साता बित्दा पनि जिल्ला प्रहरी कार्यालयले किटानी जाहेरी नलिर्नुले घटना लुकाउन प्रहरीको संलग्नता देखिएको उच्च प्रहरी अधिकारीको भनाइ छ। मृतकका बच्चाले घटनाको विवरणभन्दा पनि संवेदनशीलतालाई नबुझ्नु प्रहरीको गल्ती हो। त्यो विस्तारै संघीय प्रहरी हुँदै प्रदेश प्रहरी कार्यालयमा रिपोर्टिङ भएपछि डिआईजी उमेश रञ्जितकारको निर्देशनमा अनुसन्धान अगाडि बढाइयो, प्रहरी अधिकारी स्रोतले भन्यो, जसमा बल पुर्याउन सामाजिक अभियन्ता गुञ्जा रायले महत्वपूर्ण भूमिका निर्वाह गर्नुभयो। अन्यथा घटना बाहिर नै आउने थिएन। अर्कैसँग भागेको भनेर घटनालाई ढाकछोप गर्न तलदेखि माथिसम्म सेटिङ मिलाउने प्रयास भएको थियो। प्रदेश प्रहरी कार्यालयका प्रहरी नायव उपरिक्षक ज्ञानकुमार महतोको टोलीमा टेक्निकल इन्भिेस्टिकेसन मनोज सिंह पेला, संघीय प्रहरी कार्यालय प्रहरी नायव उपरिक्षक छेदीलाल कामती, टेक्निकल इन्भेष्टिकेसन विशम्भरनाथ साह र जिल्ला प्रहरी कार्यालयका प्रहरी नायव उपरिक्षक प्रकाश विष्टको अथक प्रयासपछि घटना बाहिर ल्याइएको हो। एक प्रहरी अधिकारीले भने, हामीले दिनरात नभनी ४८ घण्टा आँखा नझिम्काई अनुसन्धानमा लागि रहयौं, आखिर सफल तापनि मिल्यो। किटानी जाहेरीका लागि गुञ्जा रायको नेतृत्वमा दाइ शिवम पाण्डे, बुवा कामेश्वर पाण्डेसहित जिल्ला प्रहरी कार्यालयमा असार ४ र ६ गते गए पनि प्रहरीले जाहेरी लिन मानेन। रायकै अगुवाइमा खोजतलासका क्रममा शवको अवशेष भेटेपछि समेत जाहेरी लिन मानेका थिएनन्। महोत्तरीका प्रहरी उपरीक आचार्य शव नभेटिएसम्म तथा फरेन्सिक रिपोर्ट नआएसम्म किटानी जाहेरी लिन नमिल्ने भन्दै पन्छिदै आएका थिए। भने, हामी अनुसन्धान गर्दै छौं, शव र फरेन्सिक रिपोर्ट नभ्एसम्म जाहेरी लिन मिल्नदैन।"
बेलबारीमा दुर्घटना : एकजनाको मृत्यु,विराटनगर : मोरङको बेलबारीमा पहिचान नखुलेको सवारीसाधनका कारण मंगलबार साँझ दुर्घटना हुँदा एक पुरुषको मृत्यु भएको छ। पूर्वपश्चिम लोकमार्गअन्तर्गत बेलबारी नगरपालिका१० भाउन्नेमा दुर्घटना भएको प्रदेश १ ट्राफिक प्रहरी कार्यालय इटहरीका प्रवक्ता डीएसपी सुमनकुमार तिमल्सिनाले जानकारी दिए। उनका अनुसार पहिचान नखुलेको सवारीसाधनको ठक्करबाट अन्दाजी ३५ वर्षीय पुरुषको मृत्यु भएको हो। ठक्कर दिने सवारीसाधन यकिन हुन नसकिरहेका बेला मृतकको पनि पहिचान खुलेको छैन। प्रहरीका अनुसार गम्भीर घाइते भएको अवस्थामा ती पुरुषलाई साँझ ७:३० बजेतिर सडकमा भेटिएको थियो। उपचारका लागि बेलबारीस्थित नोबेल सामुदायिक अस्पतालमा भर्ना गरिएको केही बेरमै घाइतेको मृत्यु भएको प्रहरीले जनाएको छ। घटनाको प्रकृति हेर्दा सवारीसाधनले पैदल यात्रीलाई ठक्कर दिएजस्तो देखिएपछि दुर्घटना भएको निस्कर्षमा प्रहरी पुगेको हो। प्रहरीका अनुसार दुर्घटना गराउने सवारी साधनको खोजी थाल्दै मृतकको पहिचानको प्रयास भइरहेको छ।
बहसमा प्रकृतिको संवैधानिक अधिकार,"वस्तुतः मान्छे प्राकृतिक अवयव हो। समग्र प्राकृतिक समुदायको एक प्रजाति र सक्रिय सदस्य। धर्मशास्त्र, राजनीतिशास्त्र, मानवशास्त्र र समाजशास्त्रले मानिसलाई सबैभन्दा तीक्ष्ण बुद्धि र सक्रिय दिमागको स्वघोषित पगरी भिराइदिए। अरू प्राणीभन्दा मानव भिन्न चाहिँ हो, अचाक्ली चलाख वा उधुमै बाठो भने होइन। सन्तान जन्माउन हजारौं किलोमिटर पार गरी ह्वेल तातोपानी भएतिर जान्छ। पोथी ह्वेलले सम्भोगका लागि भाले छनोट गर्छे। फुल पार्ने समयमा सबै चराले गुँड लाउँछन्। गोहीले पोखरीबाट पर गएर फुल पारेको स्थान कहिल्यै भुल्दैन। पेटमा बच्चा बोकेको गाई उफ्रँदैन। अरू प्राणी चलाख छैनन् त ? सबै धर्म र संस्कृतिले प्राकृतिक तत्वलाई अहं स्थान र महत्व दिएका छन्। त्यसमा पनि हिन्दू, किराँत र शिख धर्म प्रकृतिप्रति ज्यादा सम्वेदनशील छन्। हिन्दू र किराँत दर्शनले प्रत्येक प्राकृतिक तत्वमा भगवान्को आत्मा हुन्छ भन्ने सिद्दान्त प्रतिपादन गर्यो। माया सभ्यतामा सिमीलाई भगवान्को भाइ भनिन्थ्यो। किराँत र हिन्दू धर्म वा सभ्यताको मूल मर्मलाई नेपालका नागरिकले निरन्तर पालना गर्दै समयानुकूल ज्ञान थप्दै गए। यसलाई आदिवासीको रैथाने ज्ञान मानियो। यस्ता परंपरागत ज्ञानलाई राज्यका संवैधानिक र कानुनी सिद्दान्तले अनुशरण गरेनन्। बितेका दुई लाख वर्षहरूमा मान्छेले परंपरागत ज्ञानकै आधारमा आश्चर्यजनक खोज र अनुसन्धान गरेको हो। आधुनिक प्रविधिको इतिहास मुस्किलले चार सय वर्ष होला। मानिसको बस्तु वा पैसा संग्रह गर्ने भोक र सुविधा भोग गर्ने ध्येयले गरिएका विकासले प्रकृति र धर्तीमाथि ठूलो भार पारियो। सहर बसाउन जंगल फाँडियो। सहर त बस्यो तर सहरलाई चाहिने अक्सिजन र पानीको स्रोत बिग्रियो। जंगल मासिनाले कार्बन सञ्चित गर्ने रुख भएनन्। यसले धर्तीको तापक्रम बढ्यो। शिक्षा, प्राविधिक अन्वेषण, प्राणीजगत्का अन्य प्राणीहरूको स्वभाव, वासस्थान र चरित्रको अध्ययन, प्रविधिको विकासक्रममा हात लागेका आश्चर्यजनक उपलब्धिले मानिसमा अभिमान उत्पन्न भयो। अभिमानले प्रकृतिका प्रत्येक आयामहरूलाई नियन्त्रणमा लिन सकिने महत्वाकांक्षा बढायो। फलतः मानिसका सुविधापूर्ण जीवनका लागि गरिने भौतिक र प्रविधि विकास स्वयं प्रकृतिका लागि विनासकारी हुन थालेको आभास पाएपछि प्रकृतिमाथिको निरंकुश दोहनमाथि फरक बहस हुन थाल्यो। यसले पर्यावरणीय चक्रमा ल्याएका पविर्तन आँकलन गर्ने अवस्थामा पुग्यो मान्छे। त्यसैले गर्दा प्रकृतिको अधिकार राजनीति, संविधान, कानुन र समाज अध्ययनको विषय बन्यो। धर्तीमा बढेको तापक्रमले वनस्पतिलगायत प्राणी जीवनको निरन्तरतामा प्रश्न उठ्न थाल्यो। वैज्ञानिकहरूले संसारका सरकारलाई तापमान घटाउन, वनस्पति र जंगल जोगाउन, भौतिक विकासलाई प्रकृतिअनुकूल व्यवस्थापन गर्न चेतावनी दिन थाले। यो पृथ्वी सौर्य मण्डलको एक ग्रह हो। अरू ग्रहमा प्राणीको बसोवास छ छैन, खोजीकै विषय छ। तर यस धर्तीमा भने प्राणी र वनस्पति गरेर ८७ लाख प्रजातिको बसोवास रहेको छ। यसमा आँखाले देख्न नसकिनेदेखि हात्ती वा ह्वेलसम्मका जनावर रहेका छन्। अन्य प्राणीको क्रियाकलापले मानिस वा अरू प्राणीलाई चुनौति थपिएको छैन। मानिसकै क्रियाकलापले आफैंलाई र अरूलाई पनि समस्यामा पार्दै गएको छ। खासगरी रुख, पानी र वातावरणीय तत्वहरूको अत्यधिक प्रयोगले मानिस स्वयं र अन्य प्राणीहरू खतरामा पर्दै गएका हुन्। मानव तथा अन्य प्राकृतिक समुदायको संरक्षण वातावरण कानुनले गर्न सकेन। किनभने यो कानुन संसारमै प्रकृति पुनस्र्थापनाका लागि थिएन। प्रकृति प्रयोगका लागि नै थियो। त्यसैकारण प्रकृति प्रयोग गर्दा प्रकृतिका आधारभूत संरचना र प्राकृतिक समुदायको आधारभूत वासस्थान सुरक्षित गर्न प्राणी वनस्पति तथा निर्जिव प्राकृतिक अवयवहरूको अधिकारका लागि प्रकृतिको अधिकारको संवैधानिक र कानुनी व्यवस्था गर्नु पर्ने कुरा संसारभरि उठ्न थाल्यो। नेपालका सबै समुदाय प्रकृतिपूजक छन्। रैथाने ज्ञान र आदिम संस्कृतिको अभ्यासले निरन्तरता पाएका कारण उनीहरूले प्रकृति पुजिरहेका हुन्। प्राकृतिक उद्विकासको अधिकारलाई संवैधानिक संस्थागत प्रक्रिया नै प्रकृतिको अधिकार हो। पर्यावरणीय चक्रमा आएको परिवर्तनलाई नजिकबाट अध्ययन गरिरहेका वैज्ञानिकहरूले वातावरण संरक्षणको मुद्दा उठाउन थालेपछि मानिसमा पर्यावरणीय पुनर्जागरण सुरु भए पनि यसले भौतिक विकासको मानवीय भोकलाई प्रकृतिका नियमभित्र नियन्त्रित गर्न सकेन। धर्ती मानव हितमा प्रयोगका लागि प्रकृतिप्रदत्त वरदान हो भन्ने स्थापित मान्यता परिवर्तन भई नयाँ व्याख्याले संसारका नागरिकको ध्यान खिच्न समय लाग्थ्यो नै। कतिपय स्थानका त मानवसभ्यता नै मासिए। मानवशास्त्रले मानव सभ्यता लोप भएको प्रमाण त फेला पार्यो, तर ती सभ्यता पुनर्जीवित गर्ने ज्ञान पाउन सकेन। धर्तीमा मानव सभ्यतापूर्व कुनै सभ्यता थियो वा थिएन रु यसको वैज्ञानिक अन्वेषणले आउने दिनका लागि मानवीय सभ्यता निरन्तरताको अहं ज्ञान दिन सक्नेछ। बिडम्वना१ कुनै मानव वा प्रकृतिशास्त्रीय अध्ययनले यसको भेउ पाउन सकेका छैनन््। वैज्ञानिकहरू मात्र होइन, धर्तीको निरन्तरताको चिन्ता साहित्यकार, लेखक, गायकहरूमा पनि हुन थाल्यो। सन् १९७० को दशकमा आएको मर्सीमर्सी मी भन्ने गीत, अर्थ गीत र त्यसपछिका पनि सयौं गीत, कविता र कथाहरूले मानिसको हिंस्रक चरित्रमा प्रश्न उठाए। नेपालमै पनि तराइ हेर कति राम्रो हरियो वन हुनाले, खोरुङ्वा खोला लाजले होला लुकेर हान्छ छाल अछाम त वैकुण्ठै हो धन्य हो मालिका जस्ता मौलिक प्रकृतिप्रेमी गीतहरू लेखिए, गाइए। प्राकृतिक समुदायका अन्य प्रजातिसँग मानिसको प्रत्यक्षमा दुश्मनी देखिए पनि अप्रत्यक्ष रूपमा मिलेर सेवा आदानप्रदान गरिरहेका हुन्छन्। उदाहरणका लागि चराले अन्नबालीमा लाग्ने किरा खाइदिन्छन्। सर्पले बालीका हानीकारक किराहरू खान्छ। प्राकृतिक जीवनचक्रमा मान्छे र अरू प्राणीहरू एकअर्काका पूरकको काम गरिरहेका छन्। तर मान्छे अन्य प्राणीप्रति ज्यादा नै असहिष्णु छ। यसका पछाडि के कारण छ भने मानिस यन्त्रमैत्री हुँदै गइरहेको छ, अरू प्राणी प्रकृतिअनुकूल जीवन चाहन्छन्। बढ्दो तापमानका कारण सन् २१०० सम्ममा नेपालका अधिकांश हिमनदीहरू लोप हुन सक्ने र अग्ला हिमालहरू हिउँविहीन हुन सक्ने चेतावनी दिइरहेछन् वैज्ञानिकहरू। नेपालका ठूला नदीहरूको पानीको स्रोत हिमनदी र हिमालहरू हुन्। यदि हिमनदी र हिमालमा हिउँ नहुने हो भने नेपालका ठूला नदीहरूमा बर्खाको भल मात्र हुने छ, पानी हुने छैन। प्रकृतिको पुनस्र्थापना गर्नु भनेको यिनै प्राकृतिक तत्वहरूलाई जोगाउनु हो। मानव सभ्यता सिञ्चन गरेका यी तत्वहरू जोगिँदा स्वयं मानिस पनि जोगिने हो। त्यसका लागि प्रकृतिको अधिकार सुनिश्चय गर्नुपर्छ भनिएको हो। प्रकृतिको अधिकारको सबैभन्दा सुन्दर पक्ष भनेको कुनै पनि प्राकृतिक अवयवको सन्निकट रहेर त्यसको प्रवाह र त्यस सम्बन्धित पर्यावरणीय चक्रसँगै जीवन निर्वाह गरिरहेका समुदायले त्यस प्राकृतिक तत्वको पक्षबाट बहस पैरवी गर्ने, संरक्षण गर्ने र उपयोगका सैद्दान्तिक र व्यावहारिक निर्णय लिने अधिकार प्राप्त गर्नु हो। नेपालका सबै समुदाय प्रकृतिपूजक छन्। रैथाने ज्ञान र आदिम संस्कृतिको अभ्यासले निरन्तरता पाएका कारण उनीहरूले प्रकृति पुजिरहेका हुन्। रैथाने ज्ञान त्यस्तो अनुभव हो जो हजारौं वर्षको अभ्यास, प्रयत्न र लगनशीलताले प्राप्त भएको हुन्छ। पर्यावरणीय तत्वहरूको विकास, विस्तार, पुनर्विकास र प्राकृतिक उद्विकासको अधिकारलाई संवैधानिक संस्थागत प्रक्रिया नै प्रकृतिको अधिकार हो। संसारमै राजनीतिक एजेण्डा र मुद्दाहरूमा ठूलो परिवर्तन आइरहेको छ। प्रकृति र पर्यावरण अन्तर्राष्ट्रिय राजनीतिको केन्द्रमा आएको छ। कतिपय मानिसलाई यसले भौतिक विकासलाइ रोक्छ भन्ने भ्रम पर्न सक्छ। यो भौतिक विकास रोक्ने संवैधानिक प्रावधान नभएर भौतिक विकासलाई मानिस पर्यावरण र अन्य प्राकृतिक समुदायबिचको अन्तरनिहित सम्बन्ध नै कानुनी व्यवस्थापनको सिद्दान्त हो।"
परिवर्तन होइन प्रगति,"प्रगतिको अवसर, समानता अनि तत्कालीन र दीर्घकालीन खुसी, सुरक्षा र चौतर्फी प्रगति चाहिएको छ हरेक प्रयासमा मानिसले खोज्ने तत्कालीन र दीर्घकालीन खुसी हो, सुरक्षा हो, प्रगति हो। यी सबैका लागि सुझबुझ, विवेक र प्रयास आवश्यक पर्छन्। जब कुनै विद्यमान व्यवस्था, चलन, नियम, कार्यशैली, नेतृत्व, संगठन, मान्यता, सपना पुरानो होस् कि नयाँ। समग्र खुसी, सुरक्षा र प्रगतिमा अवरोधको रूपमा देखापर्छ, तब त्यो अवयव फेर्नुपर्ने हुन्छ। नफेर्दा घाटा बेहोर्नुपर्ने हुन्छ। यो फेर्ने प्रक्रियाको नाम परिवर्तन हो। परिवर्तन साधन हो, माध्यम हो, पाइलो हो, गति हो, क्रान्ति हो। सबै प्रगति कुनै न कुनै अवयवको परिवर्तनबाट प्राप्त हुन्छन् तर सबै परिवर्तन प्रगतितिर डोहोयाउँदैनन्। परिवर्तन र प्रगतिका अनेक आयाम छन्। धेरैजसो परिवर्तन समुन्नतिको अवस्थितिमा प्रभाव पार्छन्। तिनले प्रगति वा अधोगति निम्त्याउँछन्। कुनै कुनै परिवर्तन अर्थहीन हुन्छन्, समुन्नतिको अवस्थितिमा तिनको भूमिका रहँदैन। भूमिकाविहीन परिवर्तन आफैं आए त ठीकै छ, त्यसका लागि हाम्रो स्रोत, साधन वा समय खर्च हुन्छ भने समष्टिमा त्यो प्रयास व्यर्थ हो। उसो त यस्ता परिवर्तनबाट प्राप्त अनुभवको सही प्रयोगबाट प्रगतिका प्रयासमा टेवा पुग्छ। समृद्ध भाषा, मान्यता, आगो, बिजुली, यातायात, सञ्चार, संगठन, आवास, इन्जिनियरिङ, हतियार र औषधि विज्ञानको माध्यमबाट मानिसले संसारका सबैजसो जीवलाई काबुमा ल्याइसकेको अवस्थामा मानिसको ध्यान मानव समाज व्यवस्थापनमा मात्र होइन, समस्त प्रकृतिप्रति मैत्रीपूर्ण व्यवहारमा पनि जान आवश्यक छ। मानव जनसंख्या र गतिविधिले पृथ्वीको स्वरूप र जलवायु मात्र होइन, अन्तरिक्षसमेत प्रदूषित हुन थालेको छ। एक्लो घटनाको रूपमा हेर्दा औद्योगिकीकरण, ठूला सहर र गगनचुम्बी भवन निर्माण, खेल मैदान र आँगनको सिमेन्ट ढलान, खोला फर्काउने काम र कृत्रिम जलाशय निर्माण, रासायनिक कीटनाशक विष र विद्युतीय धराप प्रयोग, वातानुकूलित घरका लागि हिटर र एयरकन्डिसनर जडान, नदी र समुद्रमा फोहर बिसर्जन, हतियार विकास, अन्तरिक्षमा रकेट र यान प्रक्षेपणजस्ता गतिविधि सही देखिएलान्। तर यही गतिमा परिवर्तन हुँदै जाने हो भने अब निकट भविष्यमा मानव सभ्यता मात्र होइन, पृथ्वी नै मासिने कुरा उठ्न थालेको छ। सन् २०१९ मा डेभिड स्प्र्याट र इयन डनलपले मौसमसम्बन्धित सुरक्षा जोखिम : एक परिदृश्य शीर्षकको पुस्तकमा भनेझैं मानवले आफ्नो कारणले आइरहेको जलवायु परिवर्तन वा वैश्विक उष्णता नरोक्ने हो भने सन् २०५० सम्ममा संसारको धेरैजसो भाग आणविक दुर्घटनापछिको चेर्नोबिलजस्तै बन्नेछ। पृथ्वीको तापक्रम ३ डिग्री सेल्सियसले बढ्ने छ, बरफका ठूला ढिक्काहरू हराउने छन्, खडेरीले अमेजन वनका धेरै रूखहरू मार्नेछ। र फलतः पृथ्वी झन् बढी तातो र झन् बढी दर्दनाक बन्नेछ, कम्तिमा एक अर्ब मानिस शरणार्थी बन्नेछन्। यस्तो विश्लेषणको सत्यतालाई पुष्टि गर्ने उदाहरण देखिन थालिसकेका छन्। नेपाली हिमालमा देखिने काला टाटाको आकार बढ्न थालेको छ, हिमताल बिष्फोटमा बढोत्तरी आएको छ, तल्लो भेगमा मात्र देखिने विषालु सर्प र लामखुट्टे उच्च पहाडी भेगमा देखिन थालेका छन्, अष्ट्रेलिया र अमेजनका आगलागी निभ्न ढिलो हुन थालेको छ। पश्चिमी उत्तर अमेरिका छेउको प्रशान्त महासागरीय क्षेत्रमा यही मध्यअसारमा तापमान ४९ डिग्री सेल्सियससम्म (नासाको रेकर्डअनुसार जून ३० मा) पुगेको र ब्रिटिस कोलम्बिया विश्वविद्यालयका प्राध्यापक क्रिस्टोफर हार्लीको अनुमानमा सो तापले एक अर्बअधिक समुद्री जन्तुको मृत्यु भएको घटना हाम्रो सामु छ। परिवर्तन र प्रगतिको यो पाटो अहिलेलाई यत्ति ! रूप परिवर्तन त पाइलापाइलामा हुन्छ, तर प्रगति प्राप्ति सार परिवर्तनबाट मात्र आउँछ। गतिमा स्थिरता छ, स्थिरतामा गति। जितमा हार छ, हारमा जित। भविष्यमा भूत र भूतमा भविष्य। तर, प्रगतिमा परिवर्तन पक्कै छ, परिवर्तनमा प्रगति नहुन पनि सक्छ। अब मानवमानव सम्बन्ध व्यवस्थापनको कुरा। कुनै व्यक्तिको अन्य मानिससितको सम्बन्ध, सहकार्य र सहअस्तित्व परिवारबाट सुरु हुन्छ। श्रम विभाजन र आधिपत्यको असमानताबीच पनि मानिसले अहिलेसम्म अनुभव गरेको सबैभन्दा माथिल्लो तहको साझा भाग्यको समाज परिवार हो। परिवारबाट सन्तान उत्पादन, वंश रक्षा र दुःखसुखमा साथ प्राप्त हुन्छ। घेरा बढ्दै जाँदा व्यक्ति परिवारबाट समुदायमा पुग्छ, ऊ व्यक्ति र परिवार दुवैले समुदायको चालचलन मान्न पर्ने कुरा बुझ्छ। ऊ देश र पूरै विश्वसित सम्पर्क राख्न र सम्बन्ध गाँस्न पुग्छ, ऊ यिनबाट प्रभावित हुन्छ र यिनलाई प्रभावित गर्छ। सञ्चार र यातातात सुस्त रहेको प्राचीन समयमा विभिन्न स्थानका मानिसले त्यहाँको भौगोलिक वातावरण, खाद्यको उपलब्धता र आफ्ना पुर्खाले विकास गरी हस्तान्तरण गरेका सीप, प्रचलन र मान्यतामा आधारित भाषा, (धर्म) संस्कृति, जीवन पद्धति र (राज्य) व्यवस्था अपनाउँदै आए। सबै सभ्यता त्यसभित्रका सदस्यहरूको शक्ति, सामाथ्र्य, आवश्यकता, बाध्यता र दूरदृष्टिको सन्तुलित प्रस्तुतिको रूपमा विकास भए। समयसँगै सन्तुलनमा बदली देखिँदै आयो, सभ्यता परिमार्जन हुँदै आए। आधुनिक कालमा आइपुग्दा संसारभरका मानव भाषा, सञ्चार र यातायातको साथै अर्थ, राजनीति, अन्तरसमुदाय विवाह, बसाइँसराइँ, धार्मिकसांस्कृतिक आदानप्रदानबाट पनि जोडिन थाल्यो। तर्कवितर्क, बहस, सहकार्य, व्यापार, लगानी, नाकाबन्दी, युद्ध र युद्धविरामजस्ता आयामद्वारा यी जोडिँदै आए। जोडिँदा वा छुट्टिँदा त्यसले दुवै पक्षमा केही न केही परिवर्तन त ल्याइहाल्छ। बाँदरले त मानिसको सङ्गतमा परेर सुइरो लगाएर बट्टाबाट जुस पिएको देखिएको छ, वनेलु क्षेत्रमा बाघ सडकसडकै हिँडेको देखिएको छ, कुकुर निर्देशित काममा खटेको देखिएको छ, मान्छेले अरूबाट सिक्ने नै भयो। यस्तो प्रक्रिया निरन्तर चल्छ। मान्छेले सिक्ने र सिकाउने, परिमार्जन गर्ने काम आफ्नो विधाभित्र मात्र गर्ने होइन। यो प्रक्रिया फरक विधाबीच पनि गर्छ किनकि आपसमा असम्वद्ध वा विपरीत देखिने विधाबीच पनि सम्बन्ध हुन्छ। रूप परिवर्तन त पाइलापाइलामा हुन्छ, तर प्रगति प्राप्ति सार परिवर्तनबाट मात्र आउँछ। विज्ञानमा धर्म छ, धर्ममा विज्ञान। इतिहासमा भूगोल छ, भूगोलमा इतिहास। भाषामा गणित छ, गणितमा भाषा। निर्माणमा विनाश छ, विनाशमा निर्माण। मृत्युमा जन्म छ, जन्ममा मृत्यु। शब्दमा दृश्य छ, दृश्यमा शब्द। बोलीमा मौनता छ, मौनतामा आवाज। शक्तिमा पदार्थ छ, पदार्थमा शक्ति। गतिमा स्थिरता छ, स्थिरतामा गति। अध्यात्ममा भौतिकता छ, भौतिकतामा अध्यात्म। जितमा हार छ, हारमा जित। सत्मा असत् र असत्मा सत् छ। अस्तित्वमा अस्तित्वहीनता र अस्तित्वहीनतामा अस्तित्व छ। भविष्यमा भूत र भूतमा भविष्य। मेलमा भेद र भेदमा मेल। क्रान्तिमा प्रतिक्रान्ति र प्रतिक्रान्तिमा क्रान्ति छ। तर, प्रगतिमा परिवर्तन पक्कै छ, परिवर्तनमा प्रगति नहुन पनि सक्छ। हिगेलको द्वन्द्ववाद, क्वान्टम मेकानिक्सको द्वैधता र हाइसनवर्गको अनिश्चितताको सिद्धान्तमात्र होइन, खोज्दै र देख्दै गए अरू धेरै भेटिन सक्छ। कुरो, कुलो र प्रविधि जता लगे पनि जान्छन्। क्षणिक नै सही, उपल्लो स्तरमा डुबेर सोच्दा धेरै द्रष्टाले यस्तो अनुभूति गरेको हुनुपर्छ। अब अलिकति आजको शीर्षकतिर। यो अंश नेपालीको आकांक्षा तत्कालीन र दीर्घकालीन खुसी हो, सुरक्षा हो, प्रगति हो भन्ने मान्यतामा आधारित छ। राज्यहरूको उदय भएपछि मानिसको सम्पूर्ण शक्ति राज्यको हातमा केन्द्रित भएको छ। समुदाय कमजोर भएको छ, पहिले समुदायले निर्देशित गर्ने व्यक्तिगत व्यवहार अहिले सिधै राज्यले निर्देशित गर्न थालेको छ। (धर्मसंस्कृति, भाषा, पुँजी, साहित्य (सञ्चारसहित), प्रविधि सबै या त राज्यको हतियार र मतियार बनेका छन्, या त तिनले राज्यमाथि कब्जा जमाएका छन्। जहाँ राज्य र यी पाँच शक्तिको बीचमा द्वन्द्व हुन्छ, त्यहाँ राज्यको स्थायित्व हुँदैन। जनता यिनै पाँच अवयव आफूखुसी चलाउन राज्य निर्माण गर्छन्, तिनको रक्षा गर्छन्। यी पाँच अवयवमाथिको पहुँच र यी अवयवले आफ्नो स्वार्थको हितअहित गर्ने आधारमा जनता मिलेर वा विभाजित भएर राज्यको समर्थन वा विरोध गर्छन्। सामान्य समस्याको समाधान विद्यमान राज्यनेतृत्वको बुद्धिमत्ताबाट सजिलै हुन्छ; अलि ठूलो समस्या राज्यनेतृत्वको परिवर्तनबाट हुन्छ। धेरै ठूलो अन्तरविरोधको समाधान राज्यप्रणालीको परिवर्तनबाट हुन्छ; यी सबै परिवर्तनबाट पनि अन्तरविरोध समाधान हुन सकेन भने राज्यको मानचित्रको परिवर्तनसम्म निम्तिन सक्छ। अर्कोतिर बलियोले कमजोर पक्षलाई बलपूर्वक दबाएर पनि समस्या समाधान हुनसक्छ। शासकहरू सिधा रेखामा हिँड्ने भए मोन्टेस्क्यू, माक्र्स र एंगेल्सको व्याख्याअनुसार मानिसले सुशासन प्राप्त गरिसक्न पथ्र्यो। सन् १७५० मा आफ्नो पुस्तक कानुनको आत्मा मा मोन्टेस्क्यूले राज्य कसले गर्छ भन्ने कुराभन्दा पनि कसरी चलाइन्छ भन्ने आधारमा सरकारहरूको तीन समूहमा वर्गीकरण गरेका थिए। सद्गुणमा चल्ने गणतन्त्र, सम्मानमा चल्ने राजतन्त्र र भयमा चल्ने तानाशाही। वर्गीय मुक्तिका लागि माक्र्स र एंगेल्सले सन् १९४८ मा कम्युनिस्ट पार्टीको घोषणापत्र मा सुझाएको सर्वहारा वर्गको तानाशाहीको परिकल्पनालाई माध्यम बनाई धेरै दल सत्तामा पुगे। पछिल्ला विकास हेर्दा चेलाहरू मोन्टेस्क्यू वा माक्र्सले सोचेभन्दा अर्कै तरिकाले सत्ता चलाउँदै छन्। मोन्टेस्क्यूले भनेझैं जलवायुको राजनीतिक प्रभाव घट्दै गएको त छ, बरु जलवायु परिवर्तनको प्रभावचाहिँ सर्वव्यापी हुने लक्षण देखिँदैछ। ढाँटछलीलाई पनि क्षमतामा गन्दा डार्बिन र माल्थस चाहिँ सदाबहार देखिन्छन्। होइन, अब नेपाली अलि बुझ्ने भइसकेका छन्। उनीहरू प्रगति चाहन्छन्, अमूर्त परिवर्तनको पछि लाग्दैनन्। थर्काएर भोट र चन्दा माग्ने, परिश्रम नगर्ने, युवाशक्ति खाडीमा तड्पिँदा काठमाडौंमा देशमा रहेका युवाको जुलुस निकाल्ने, अधिकांश नेपालीले रोजीरोटीको समस्या झेल्दा तारे होटलमा अन्तरक्रिया गर्ने, अगुवा र भान्सेले मात्र सयल गर्ने, आमनेपालीले वीर अस्पतालको दर्शन नपाउँदा उपचारका लागि सरकारी ढुकुटीबाट विदेश जाने, आरक्षण सुविधा मुख्यतः आसेपासेलाई बाँड्ने, तहतहका अगुवालाई पाल्न गरिब जनताले कर तिर्ने आदि। यस्तो व्यवस्था जनतालाई चाहिएको छैन। उनीहरू यस्तो बाध्यताबाट मुक्ति चाहन्छन्। नेपालीलाई निरपेक्ष र सापेक्ष इज्जत चाहिएको छ, न्याय चाहिएको छ। प्रगतिको अवसर चाहिएको छ, समानता चाहिएको छ। आफ्नै भाषा र सभ्यताका शब्द जान्न त कठिन भएको बेलामा नेपालीलाई थप शब्दजाल चाहिएको छैन, थप विवाद चाहिएको छैन। थप मालिक चाहिएको छैन, थप गुरु चाहिएको छैन। परिवर्तनका लागि परिवर्तन चाहिएको छैन। उनीहरूलाई तत्कालीन र दीर्घकालीन खुसी, सुरक्षा र चौतर्फी प्रगति चाहिएको छ।"
कमजोर नेतृत्वले टेलिकम ओरालो,"काठमाडौं : नेपाल टेलिकम कुनै समय सबैभन्दा बढी कर तिर्ने निकायमा पथ्र्यो। यसको अर्थ सबैभन्दा बढी नाफा यसले कमाउँथ्यो। अहिले आएर यो उक्त सूचीमा धेरै तल झरेको छ। नेतृत्व सक्षम भयो भने सरकारी स्वामित्वको कम्पनी पनि प्रतिस्पर्धामा अगाडि हुन्छ, कमजोर भयो भने तल झर्न बेरै लाउँदैन भन्ने उदाहरण नै टेलिकम हो। टेलिकमको सेवा र गुणस्तर सुधार गर्न नियुक्त भएका प्रबन्ध निर्देशक डिल्लीराम अधिकारीले कार्यसम्पादन सम्झौताअनुसार योजनाहरू प्रभावकारी रूपमा कार्यान्वयनमा ल्याउन नसक्दा यो धराशायी बन्दै गएको हो। प्रबन्ध निर्देशक भएपछि टेलिकमको गुणस्तर सुधार्नुका साथै सेवामा प्रभावकारिता ल्याउने अधिकारीले उद्घोष गरेका थिए। तर कार्यसम्पादन सम्झौताअनुसार काम गर्न नसक्दा यो ओरालो लाग्दै गएको हो। टेलिकमका उच्च कर्मचारी र निजी क्षेत्रका टेलिफोन प्रदायकबीच अपवित्र साँठगाँठ हुन्छ। त्यही कारण बेलाबेला टेलिकमको सेवा अवरुद्ध गराइन्छ, टेलिकम उच्च स्रोतले भन्यो, अधिकांश सरकारी संस्थानमा हुने यो रोग टेलिकममा रोक्न नेतृत्व असक्षम छ। बरु त्यस्तै व्यक्तिलाई च्यापेको देख्दा संलग्नताको आशंका गर्न सकिन्छ। राजधानीकै मुख्य क्षेत्रमा अप्टिकल फाइवर सुविधा नहुँदा धेरैले टेलिकमको दु्रतगतिको सेवा उपभोग गर्नबाट बञ्चित भएका छन्। राजधानी बाहिर यो सेवा पुयाउन अझै केही बर्ष लाग्न सक्ने टेलिकम स्रोतको भनाइ छ। टेलिमकले डाटा, भ्वाइस र भिडियो सेवा एउटै केबलबाट दिने योजना बनाएको थियो। तर, यो सेवा राजधानीकै सम्पूर्ण स्थानमा उपलब्ध छैन। २०७२ बाट सुरु भएको फाइबर एफटीटीएच निजी सेवा प्रदायकभन्दा गुणस्तरीय र सस्तो हुँदा पनि सबैको पहुँचमा पुयाउन अधिकारी असफल बनेका छन्। काठमाडौं उपत्यका सिंहदरबार वरपरसमेत फाइबर सेवा उपलब्ध नहुँदा टेलिकमको इन्टरनेट चलाउन रुचि देखाएका प्रयोगकर्ता अन्य सेवा प्रदायक कम्पनीसँग जोडिएका छन्। यसरी अधिकारीले टेलिकमलाई धराशायी बनाएर प्रयोगकर्ताको संख्यासमेत घटाउन सहयोग गरेको स्रोतको दाबी छ। प्रबन्ध निर्देशकको जिम्मेवारी सम्हाल्दै गर्दा उनले इन्टरनेटको शुल्क घटाउने, देशव्यापी फोरजी सेवा विस्तार गर्ने, थ्रिजी र टुजीको पहुँच विस्तारसँगै त्यसको स्तरोन्नतिमा जोड दिने योजना बनाएका थिए। टेलिकमको फाइबर टु द होम इन्टरनेट सेवालाई सहरी क्षेत्रमा विस्तार गर्ने र इन्टरनेटको शुल्क घटाउने अधिकारीको योजना थियो। तर, यस्ता विषयमा उनले कुनै पनि योजनालाई साकार पार्न प्रभावकारी भूमिका खेल्न सकेनन्। अधिकारीले कम्पनीका सम्पूर्ण सेवालाई प्रभावकारी बनाउने, प्रतिस्पर्धी व्यापारिक रणनीति, व्यावसायिक रूपमा कम्पनीको आयस्रोत बढाउने, सरकारको आर्थिक समृद्धिको योजनालाई दूरसञ्चार र सूचना प्रविधिको क्षेत्रबाट भरपूर सहयोग पुयाउने उद्घोष गरेका थिए। तर यीमध्ये अधिकांश काम अधुरै राखिएका छन्, टेलिकमका एक उच्च अधिकारीले भने। टेलिकम नेतृत्व समूहले नियोजित रूपमा धराशायी बनाउन खेलेको भूमिका कारण पछिल्लो एक महिनाको अवधिमा सेवा अवरुद्धका साथै सर्भर ह्याकसम्मको समस्या देखा परेको हो। गत आइतबार ह्याकर समूहको निसानामा टेलिकम परेको थियो। सुरक्षाको भरपर्दो सुरक्षा प्रणाली अपनाउन नसक्दा ह्याकरहरूको एक समूहले टेलिकमको सञ्चालनमा रहेको पुरानो सर्भरमा आक्रमण गरेको थियो। ह्याकरको समूहले सर्भर ह्याक गरी डेटाहरू चुराएको बिषयमा अध्ययनसमेत थालिएको टेलिकमको प्रवक्ता राजेश जोशीले बताए। यसअघि असार ९ गते बिहान करिब साढे दुई घण्टा टेलिकमको देशभर सेवा अवरुद्ध भएको थियो। प्रतिबद्धता जनाएअनुसार कार्य सम्पादन गर्न नसक्दा टेलिकमको फोन नबुझिने र कुरा गर्दा गर्दै बीचमै आफैं काटिनेजस्ता घटना दैनिक रूपमा भइरहने प्रयोगकर्ताको गुनासो छ। प्रबन्धक निर्देशक अधिकारीले कार्यसम्पादन सम्झौतामा आफूले गर्ने भनेर तोकेको योजनासमेत इमानदारीपूर्वक कार्यान्वयनमा नल्याउँदा टेलिकम धराशायी बन्दै गएको स्रोतले भनाइ छ। सेवाग्राहीले नेपाल टेलिकमको वेभसाइटमा दिइएको नम्बरमा फोन नउठ्ने, धेरै पटक फोन गर्दा कर्मचारीले चासो नदेखाउनेजस्ता गुनासो उपभोक्ताको छ।"
देउवा पाँचौंपल्ट प्रधानमन्त्री,"काठमाडौं : कांग्रेस सभापति शेरबहादुर देउवा पाँचौं पटक मंगलबार प्रधानमन्त्री बनेका छन्। सर्वोच्च अदालतले सोमबार देउवालाई दुई दिनभित्र संविधानको धारा ७६(५) बमोजिम प्रधानमन्त्री बनाउन परमादेश जारी गरेअनुरूप राष्ट्रपति विद्यादेवी भण्डारीले उक्त पदमा नियुक्त गरेकी हुन्। नवनियुक्त प्रधानमन्त्री देउवाले मंगलबारै राष्ट्रपति भवनमा आयोजित विशेष समारोहमा राष्ट्रपति भण्डारीसमक्ष संविधानको धारा ८० बमोजिम पद तथा गोपनीयताको शपथ लिए। सोही अवसरमा राष्ट्रपतिसमक्ष नवनियुक्त गृहमन्त्री बालकृष्ण खाँण, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र अर्थमन्त्री जनार्दन शर्माले शपथ लिएको राष्ट्रपति कार्यालयले विज्ञप्तिमार्फत जनाएको छ। खाँण र कार्की कांग्रेसबाट, भुसाल र शर्मा माओवादी केन्द्रबाट मन्त्री बनेका हुन्। तत्कालीन प्रधानमन्त्री केपी शर्मा ओलीले पुस ५ मा पहिलो पटक प्रतिनिधिसभा विघटन गरी निर्वाचन घोषणा गरेपछि देउवा निर्वाचनकै पक्षमा थिए। प्रतिनिधिसभा पुनःस्थापनाको पक्षमा उभिन र प्रधानमन्त्री बन्न कांग्रेसभित्र मात्र होइन, तत्कालीन नेकपाको पुष्पकमल दाहाल प्रचण्ड, माधवकुमार नेपाल, झलनाथ खनाल र जसपाको डा बाबुराम भट्टराई र उपेन्द्र यादव पक्षले देउवासँग बारम्बार प्रस्ताव गरिरहेका थिए। तर, देउवा सार्वजनिक रूपमै भन्थे, कांग्रेसलाई प्रतिपक्षमा बस्ने जनादेश हो। हाम्रो ध्यान सत्तामा छैन। चुनावमा जाऔं। नेकपा नफुटी आफ्नो पक्षमा बहुमत पुग्ने अवस्था नदेखेका देउवाका लागि त्यति बेला प्रधानमन्त्री बन्ने कुरा पत्यारिलो थिएन। सर्वोच्च अदालतले फागुन ११ मा प्रतिनिधिसभा पुनःस्थापना गरिदियो। त्यसलगत्तै नेकपा एकतालाई बदर गरेर अदालतले एमाले र माओवादी केन्द्रलाई ब्युँत्याइदियो। सत्तासीन एमाले प्राविधिक रूपमा एक ठाउँ रहे पनि पार्टी विवाद झन् चर्कियो। देउवा स्पष्ट नहुँदा ओलीलाई दिएको समर्थन लामो समय माओवादी केन्द्रले फिर्ता लिएन। ओली सरकार ढालेर देउवालाई प्रधानमन्त्रीको उम्मेदवार बन्न फेरि प्रस्ताव आइरहे। ओलीलाई दिएको समर्थन फिर्ता नभई आफू केही नबोल्ने अडान देउवाले राखे। तब माओवादी केन्द्रले समर्थन फिर्ता लियो। त्यसपछि ओलीले २७ वैशाखमा संसद्को विश्वास मागे। तर, संसदले विश्वासको मत दिएन। त्यसपछि ओलीलाई संसद्मा ठूलो दलका नेताको हैसियतमा संविधानको धारा ७६ (३) अनुसार प्रधानमन्त्रीमा नियुक्त गरियो। विपक्षीको समर्थन नजुटेको र आफ्नै पार्टीभित्र पनि नेपालखनाल समूहले समर्थन नगर्ने अवस्था देखिएपछि ओलीले धारा ७६(३) को प्रधानमन्त्रीका लागि संसद्मा विश्वासको मत माग्न चाहेनन्। ओलीले मार्गप्रशस्त गरेको भन्दै धारणा ७६ (५) अनुसारको सरकार गठनका लागि राष्ट्रपतिसमक्ष प्रस्ताव गरे। देउवा त्यति बेला पनि प्रधानमन्त्रीका लागि तयार थिएनन्। तर, एमालेको नेपालखनाल पक्षका सांसदले लिखित रूपमै समर्थन जनाउने प्रतिबद्धता जनाएपछि जेठ ७ मा प्रधानमन्त्रीको उम्मेदवार बन्न देउवा तयार भए। कांग्रेस, माओवादी केन्द्र, जसपाको भट्टराई र यादव पक्ष र एमालेको नेपाल, झलनाथ खनाल समूहको समर्थनमा प्रधानमन्त्रीमा प्रस्ताव गरिएको थियो। यी सबै दल र समूहका १ सय ४९ जना सांसदको हस्ताक्षर जुटाएर राष्ट्रपतिसमक्ष देउवालाई प्रधानमन्त्रीमा प्रस्ताव गरिएको थियो। तर, राष्ट्रपतिले देउवा र तत्कालीन प्रधानमन्त्री ओली दुवै जनाको दाबीलाई खारेज गरेर ओलीलाई प्रधानमन्त्रीमा निरन्तरता दिइन्। ओलीले दोस्रो पटक प्रतिनिधिसभा विघटन गरी निर्वाचन घोषणा गरे। प्रतिनिधिसभा पुनःस्थापनासहित देउवालाई प्रधानमन्त्रीमा नियुक्तिको माग गर्दै विपक्षी गठबन्धन जेठ १० मा सर्वोच्च गयो। सर्वोच्चले प्रतिनिधिसभा पुनःस्थापना गरी देउवालाई प्रधानमन्त्रीमा नियुक्त गर्न राष्ट्रपतिका नाममा २८ घण्टे परमादेश जारी गर्यो। २ सय ७५ (हाल कायम २ सय ७१) सदस्यीय प्रतिनिधिसभामा ६१ सिट रहेको कांग्रेस सभापति शेरबहादुर देउवा अप्रत्याशित रूपमा प्रधानमन्त्रीमा नियुक्त भए। संसदको विश्वास लिन १ सय ३६ जनाको समर्थन चाहिन्छ। देउवाको उदय देउवा सुदूरपश्चिमको पहाडी जिल्ला डडेलधुराको असिग्राममा २००३ सालमा जन्मिएका हुन्। उनी ५ औं पटक सरकारको नेतृत्वमा पुगेका छन्। झन्डै दुईतिहाइ बहुमतबाट उदाएका ओली ४१ महिनापछि बालुवाटारबाट बाहिरिएसँगै देउवाको सत्तारोहण भएको हो। स्कुले जीवनदेखि नै कांग्रेसमा लागेका देउवा २०१७ सालको राजनीतिक घटनाक्रमपछि प्रजातान्त्रिक आन्दोलनमा होमिएका थिए। २०२८ सालमा कांग्रेसको भ्रातृ संगठन नेपाल विद्यार्थी संघको सभापति बनेका देउवा पटकपटक गरी १० वर्षभन्दा बढी जेल परेका थिए। देउवा यस्ता भाग्यमानी नेता हुन, जो २०४८ सालदेखि लगातार संसदीय निर्वाचन जित्दै आएका छन्। २०४८ सालमा कांग्रेसको केन्द्रीय सदस्य बनेका देउवा ०४८ मै गिरिजाप्रसाद कोइराला नेतृत्वको कांग्रेसको बहुमतको सरकारका गृहमन्त्री बनेका थिए। ०५२ मा पहिलो पटक देउवा प्रधानमन्त्री बनेका थिए। मनमोहन अधिकारीको पहिलो कम्युनिस्ट सरकारपछि झन्डै डेढ वर्ष देउवा प्रधानमन्त्री बनेका थिए। २०५८ सालमा दोस्रो पटक प्रधानमन्त्री बनेका देउवालाई तत्कालीन राजा ज्ञानेन्द्रले अपदस्त गरेका थिए। देउवाले ०५९ सालमा कांग्रेस फुटाएर प्रजातान्त्रिक कांग्रेस गठन गरेका थिए। उनले संसद विघटन गरी निर्वाचनको मिति पनि तोके। ०६१ मा तत्कालीन राजा ज्ञानेन्द्रले पुनः तेस्रो पटक प्रधानमन्त्री बनाए। तर, निर्वाचन गर्न नसकेको भन्दै अक्षम घोषणा गरेर अपदस्त गरे। राजाको कदमविरुद्ध आन्दोलन बढ्दै प्रतिनिधिसभा पुनःस्थापना भएपछि कांग्रेस र प्रजातान्त्रिक कांग्रेसबीच पार्टी एकता भयो। ६ दशकदेखि कांग्रेसको अनवरत राजनीतिमा सक्रिय देउवा ०७२ फागुनमा सम्पन्न १३ औं महाधिवेशनबाट पार्टी सभापति बने। ०७४ मा माओवादीको समर्थनमा देउवा चौथो पटक प्रधानमन्त्री बने र पाँचौ पटक पनि देउवा माओवादी केन्द्र सहितका दलको समर्थनमा प्रधानमन्त्री बने। अघिल्ला प्रधानमन्त्री कालहरूमा देउवाको अन्तर्राष्ट्रिय सम्बन्ध सन्तुलित रहेको पाइन्थ्यो। उनले प्रधानमन्त्रीका रूपमा भारत भ्रमणमा जाँदा सन् १९५० को सन्धि संशोधनको कुरा उठाएका थिए। चुनौतीका चाङ ७४ वर्षीय प्रधानमन्त्री देउवालाई संसदको विश्वासको मत लिनु सबैभन्दा चुनौतीपूर्ण छ। संवैधानिक व्यवस्थाअनुसार देउवाले ३० दिनभित्र संघीय संसदमा विश्वासको मत लिनुपर्छ। एमाले विवाद साम्य भई पार्टी एकढिक्का भए देउवाका पक्षमा बहुमत पुग्न कठिन छ। कांग्रेसका ६१, माओवादी केन्द्रका ४९ र जसपा (भट्टराईयादव पक्ष)को १२ मतले मात्र बहुमत पुग्दैन। देउवाले या महन्थ ठाकुर र राजेन्द्र महतोसहित जसपाको सिंगो पार्टीको समर्थन जुटाउनुपर्छ या त सर्वोच्चको रिट निवेदनमा हस्ताक्षर गरेका एमालेको नेपालखनाल खेमाका सांसदको समर्थन जुटाउनुपर्छ। पार्टी महाधिवेशन र दलीय सहमति देउवाले प्रधानमन्त्री पदभन्दा पार्टीको आसन्न महाधिवेशनलाई बढी महत्व दिए। भदौमा पार्टीको १४ औं महाधिवेशन सम्पन्न गर्नै पर्ने संवैधानिक बाध्यता छ। पार्टीभित्र विभिन्न खेमा देखापरिरहेका सभापतिमा सम्भावित प्रतिस्पर्धा गतिलै हुने स्थिति छ। र्कोतर्फ विभिन्न पार्टी र समूहको समर्थनमा प्रधानमन्त्री बनेका देउवालाई सबैको चित्त बुझाउनै पर्ने अवस्था छ। २५ सदस्यीय मन्त्रिपरिषद्मा सबै पार्टी र पक्षको चित्त देउवाले कसरी बुझाउँछन् भन्नेमा चासो छ। कोभिड सन्त्रास, केन्द्रदेखि स्थानीय तहसम्मका निर्वाचन र विकास निर्माणलाई गति दिन उनले राष्ट्रिय सहमति खोज्नुपर्ने दायित्व पनि छ। अर्कोतर्फ उनीविरुद्धको विपक्षी सशक्त छ। कोभिड नियन्त्रण र जनअपेक्षा निषेधाज्ञा खुकुलो बनाइए पनि कोभिड१९ संक्रमण अपेक्षाकृत कम भएको छैन। सबै नागरिकलाई खोपको व्यवस्था गरेर थला परेको अर्थतन्त्र चलायमान बनाई विकास निर्माणलाई तीव्र गतिमा अघि बढाउनुपर्ने जिम्मेवारी देउवाको काँधमा छ। कोभिडले देशका सबै क्षेत्रलाई प्रत्यक्ष असर गरेको छ। जनतामा आशाका किरण जगाउनु पर्ने दायित्व सरकारको कांधमा छ। त्यो पूरा गर्न सके देउवाका लागि अवसर बन्नेछ। अन्यथा अपजस बोक्नुपर्ने बाध्यता आइलाग्नेछ।"
बहसमा प्रकृतिको संवैधानिक अधिकार,"वस्तुतः मान्छे प्राकृतिक अवयव हो। समग्र प्राकृतिक समुदायको एक प्रजाति र सक्रिय सदस्य। धर्मशास्त्र, राजनीतिशास्त्र, मानवशास्त्र र समाजशास्त्रले मानिसलाई सबैभन्दा तीक्ष्ण बुद्धि र सक्रिय दिमागको स्वघोषित पगरी भिराइदिए। अरू प्राणीभन्दा मानव भिन्न चाहिँ हो, अचाक्ली चलाख वा उधुमै बाठो भने होइन। सन्तान जन्माउन हजारौं किलोमिटर पार गरी ह्वेल तातोपानी भएतिर जान्छ। पोथी ह्वेलले सम्भोगका लागि भाले छनोट गर्छे। फुल पार्ने समयमा सबै चराले गुँड लाउँछन्। गोहीले पोखरीबाट पर गएर फुल पारेको स्थान कहिल्यै भुल्दैन। पेटमा बच्चा बोकेको गाई उफ्रँदैन। अरू प्राणी चलाख छैनन् त ? सबै धर्म र संस्कृतिले प्राकृतिक तत्वलाई अहं स्थान र महत्व दिएका छन्। त्यसमा पनि हिन्दू, किराँत र शिख धर्म प्रकृतिप्रति ज्यादा सम्वेदनशील छन्। हिन्दू र किराँत दर्शनले प्रत्येक प्राकृतिक तत्वमा भगवान्को आत्मा हुन्छ भन्ने सिद्दान्त प्रतिपादन गर्यो। माया सभ्यतामा सिमीलाई भगवान्को भाइ भनिन्थ्यो। किराँत र हिन्दू धर्म वा सभ्यताको मूल मर्मलाई नेपालका नागरिकले निरन्तर पालना गर्दै समयानुकूल ज्ञान थप्दै गए। यसलाई आदिवासीको रैथाने ज्ञान मानियो। यस्ता परंपरागत ज्ञानलाई राज्यका संवैधानिक र कानुनी सिद्दान्तले अनुशरण गरेनन्। बितेका दुई लाख वर्षहरूमा मान्छेले परंपरागत ज्ञानकै आधारमा आश्चर्यजनक खोज र अनुसन्धान गरेको हो। आधुनिक प्रविधिको इतिहास मुस्किलले चार सय वर्ष होला। मानिसको बस्तु वा पैसा संग्रह गर्ने भोक र सुविधा भोग गर्ने ध्येयले गरिएका विकासले प्रकृति र धर्तीमाथि ठूलो भार पारियो। सहर बसाउन जंगल फाँडियो। सहर त बस्यो तर सहरलाई चाहिने अक्सिजन र पानीको स्रोत बिग्रियो। जंगल मासिनाले कार्बन सञ्चित गर्ने रुख भएनन्। यसले धर्तीको तापक्रम बढ्यो। शिक्षा, प्राविधिक अन्वेषण, प्राणीजगत्का अन्य प्राणीहरूको स्वभाव, वासस्थान र चरित्रको अध्ययन, प्रविधिको विकासक्रममा हात लागेका आश्चर्यजनक उपलब्धिले मानिसमा अभिमान उत्पन्न भयो। अभिमानले प्रकृतिका प्रत्येक आयामहरूलाई नियन्त्रणमा लिन सकिने महत्वाकांक्षा बढायो। फलतः मानिसका सुविधापूर्ण जीवनका लागि गरिने भौतिक र प्रविधि विकास स्वयं प्रकृतिका लागि विनासकारी हुन थालेको आभास पाएपछि प्रकृतिमाथिको निरंकुश दोहनमाथि फरक बहस हुन थाल्यो। यसले पर्यावरणीय चक्रमा ल्याएका पविर्तन आँकलन गर्ने अवस्थामा पुग्यो मान्छे। त्यसैले गर्दा प्रकृतिको अधिकार राजनीति, संविधान, कानुन र समाज अध्ययनको विषय बन्यो। धर्तीमा बढेको तापक्रमले वनस्पतिलगायत प्राणी जीवनको निरन्तरतामा प्रश्न उठ्न थाल्यो। वैज्ञानिकहरूले संसारका सरकारलाई तापमान घटाउन, वनस्पति र जंगल जोगाउन, भौतिक विकासलाई प्रकृतिअनुकूल व्यवस्थापन गर्न चेतावनी दिन थाले। यो पृथ्वी सौर्य मण्डलको एक ग्रह हो। अरू ग्रहमा प्राणीको बसोवास छ छैन, खोजीकै विषय छ। तर यस धर्तीमा भने प्राणी र वनस्पति गरेर ८७ लाख प्रजातिको बसोवास रहेको छ। यसमा आँखाले देख्न नसकिनेदेखि हात्ती वा ह्वेलसम्मका जनावर रहेका छन्। अन्य प्राणीको क्रियाकलापले मानिस वा अरू प्राणीलाई चुनौति थपिएको छैन। मानिसकै क्रियाकलापले आफैंलाई र अरूलाई पनि समस्यामा पार्दै गएको छ। खासगरी रुख, पानी र वातावरणीय तत्वहरूको अत्यधिक प्रयोगले मानिस स्वयं र अन्य प्राणीहरू खतरामा पर्दै गएका हुन्। मानव तथा अन्य प्राकृतिक समुदायको संरक्षण वातावरण कानुनले गर्न सकेन। किनभने यो कानुन संसारमै प्रकृति पुनस्र्थापनाका लागि थिएन। प्रकृति प्रयोगका लागि नै थियो। त्यसैकारण प्रकृति प्रयोग गर्दा प्रकृतिका आधारभूत संरचना र प्राकृतिक समुदायको आधारभूत वासस्थान सुरक्षित गर्न प्राणी वनस्पति तथा निर्जिव प्राकृतिक अवयवहरूको अधिकारका लागि प्रकृतिको अधिकारको संवैधानिक र कानुनी व्यवस्था गर्नु पर्ने कुरा संसारभरि उठ्न थाल्यो। नेपालका सबै समुदाय प्रकृतिपूजक छन्। रैथाने ज्ञान र आदिम संस्कृतिको अभ्यासले निरन्तरता पाएका कारण उनीहरूले प्रकृति पुजिरहेका हुन्। प्राकृतिक उद्विकासको अधिकारलाई संवैधानिक संस्थागत प्रक्रिया नै प्रकृतिको अधिकार हो। पर्यावरणीय चक्रमा आएको परिवर्तनलाई नजिकबाट अध्ययन गरिरहेका वैज्ञानिकहरूले वातावरण संरक्षणको मुद्दा उठाउन थालेपछि मानिसमा पर्यावरणीय पुनर्जागरण सुरु भए पनि यसले भौतिक विकासको मानवीय भोकलाई प्रकृतिका नियमभित्र नियन्त्रित गर्न सकेन। धर्ती मानव हितमा प्रयोगका लागि प्रकृतिप्रदत्त वरदान हो भन्ने स्थापित मान्यता परिवर्तन भई नयाँ व्याख्याले संसारका नागरिकको ध्यान खिच्न समय लाग्थ्यो नै। कतिपय स्थानका त मानवसभ्यता नै मासिए। मानवशास्त्रले मानव सभ्यता लोप भएको प्रमाण त फेला पार्यो, तर ती सभ्यता पुनर्जीवित गर्ने ज्ञान पाउन सकेन। धर्तीमा मानव सभ्यतापूर्व कुनै सभ्यता थियो वा थिएन रु यसको वैज्ञानिक अन्वेषणले आउने दिनका लागि मानवीय सभ्यता निरन्तरताको अहं ज्ञान दिन सक्नेछ। बिडम्वना१ कुनै मानव वा प्रकृतिशास्त्रीय अध्ययनले यसको भेउ पाउन सकेका छैनन््। वैज्ञानिकहरू मात्र होइन, धर्तीको निरन्तरताको चिन्ता साहित्यकार, लेखक, गायकहरूमा पनि हुन थाल्यो। सन् १९७० को दशकमा आएको मर्सीमर्सी मी भन्ने गीत, अर्थ गीत र त्यसपछिका पनि सयौं गीत, कविता र कथाहरूले मानिसको हिंस्रक चरित्रमा प्रश्न उठाए। नेपालमै पनि तराइ हेर कति राम्रो हरियो वन हुनाले, खोरुङ्वा खोला लाजले होला लुकेर हान्छ छाल अछाम त वैकुण्ठै हो धन्य हो मालिका जस्ता मौलिक प्रकृतिप्रेमी गीतहरू लेखिए, गाइए। प्राकृतिक समुदायका अन्य प्रजातिसँग मानिसको प्रत्यक्षमा दुश्मनी देखिए पनि अप्रत्यक्ष रूपमा मिलेर सेवा आदानप्रदान गरिरहेका हुन्छन्। उदाहरणका लागि चराले अन्नबालीमा लाग्ने किरा खाइदिन्छन्। सर्पले बालीका हानीकारक किराहरू खान्छ। प्राकृतिक जीवनचक्रमा मान्छे र अरू प्राणीहरू एकअर्काका पूरकको काम गरिरहेका छन्। तर मान्छे अन्य प्राणीप्रति ज्यादा नै असहिष्णु छ। यसका पछाडि के कारण छ भने मानिस यन्त्रमैत्री हुँदै गइरहेको छ, अरू प्राणी प्रकृतिअनुकूल जीवन चाहन्छन्। बढ्दो तापमानका कारण सन् २१०० सम्ममा नेपालका अधिकांश हिमनदीहरू लोप हुन सक्ने र अग्ला हिमालहरू हिउँविहीन हुन सक्ने चेतावनी दिइरहेछन् वैज्ञानिकहरू। नेपालका ठूला नदीहरूको पानीको स्रोत हिमनदी र हिमालहरू हुन्। यदि हिमनदी र हिमालमा हिउँ नहुने हो भने नेपालका ठूला नदीहरूमा बर्खाको भल मात्र हुने छ, पानी हुने छैन। प्रकृतिको पुनस्र्थापना गर्नु भनेको यिनै प्राकृतिक तत्वहरूलाई जोगाउनु हो। मानव सभ्यता सिञ्चन गरेका यी तत्वहरू जोगिँदा स्वयं मानिस पनि जोगिने हो। त्यसका लागि प्रकृतिको अधिकार सुनिश्चय गर्नुपर्छ भनिएको हो। प्रकृतिको अधिकारको सबैभन्दा सुन्दर पक्ष भनेको कुनै पनि प्राकृतिक अवयवको सन्निकट रहेर त्यसको प्रवाह र त्यस सम्बन्धित पर्यावरणीय चक्रसँगै जीवन निर्वाह गरिरहेका समुदायले त्यस प्राकृतिक तत्वको पक्षबाट बहस पैरवी गर्ने, संरक्षण गर्ने र उपयोगका सैद्दान्तिक र व्यावहारिक निर्णय लिने अधिकार प्राप्त गर्नु हो। नेपालका सबै समुदाय प्रकृतिपूजक छन्। रैथाने ज्ञान र आदिम संस्कृतिको अभ्यासले निरन्तरता पाएका कारण उनीहरूले प्रकृति पुजिरहेका हुन्। रैथाने ज्ञान त्यस्तो अनुभव हो जो हजारौं वर्षको अभ्यास, प्रयत्न र लगनशीलताले प्राप्त भएको हुन्छ। पर्यावरणीय तत्वहरूको विकास, विस्तार, पुनर्विकास र प्राकृतिक उद्विकासको अधिकारलाई संवैधानिक संस्थागत प्रक्रिया नै प्रकृतिको अधिकार हो। संसारमै राजनीतिक एजेण्डा र मुद्दाहरूमा ठूलो परिवर्तन आइरहेको छ। प्रकृति र पर्यावरण अन्तर्राष्ट्रिय राजनीतिको केन्द्रमा आएको छ। कतिपय मानिसलाई यसले भौतिक विकासलाइ रोक्छ भन्ने भ्रम पर्न सक्छ। यो भौतिक विकास रोक्ने संवैधानिक प्रावधान नभएर भौतिक विकासलाई मानिस पर्यावरण र अन्य प्राकृतिक समुदायबिचको अन्तरनिहित सम्बन्ध नै कानुनी व्यवस्थापनको सिद्दान्त हो।"
स्वमूल्यांकन विधि र प्रभावकारिता,"नेपाल सरकार संघीय मामिला तथा सामान्य प्रशासन मन्त्रालयबाट स्थानीय तह संस्थागत क्षमता स्वमूल्यांकन कार्यविधि, २०७७ जारी भएको छ। यसै कार्यविधिबमोजिम स्थानीय तहले आफ्नो स्वमूल्यांकन गरी मन्त्रालयका पठाउन भनिएको छ। २०७२ सालमा जारी भएको नेपालको संविधानको भाग १७, १८ र १९ ले स्थानीय तह र ती तहहरूको कार्यप्रणालीको व्यवस्था गरेको छ। यसैगरी संविधानको भाग २० मा संघ, प्रदेश र स्थानीय तहबीच अन्तरसम्बन्धको व्यवस्था छ। संविधानको अनुसूची ८ मा स्थानीय तहको एकल अधिकारको सूची छ। यसका साथै नेपाल सरकार (मन्त्रिपरिषद्) बाट स्थानीय तहको एकल तथा साझा अधिकार सूचीको कार्य विस्तृतीकरण पनि स्वीकृत भएको छ। विगतमा स्थानीय स्वायत्त शासन ऐन, २०५५ स्वीकृत भई सो ऐनमा गाउँ विकास समिति, नगरपालिका र जिल्ला विकास समिति गठन भएका थिए। यी तीनवटै संस्थालाई स्थानीय निकाय भनियो। यद्यपि यी सबै निकाय पूर्ववत् रूपमा कुनै न कुनै नाम र कामको अवस्थामा विद्यमान थिएं। जसलाई स्थानीय स्वायत्त शासन ऐन, २०५५ ले समेटेर एकीकृत स्वरूप दिएको थियो। ऐनमा स्थानीय निकायको जिम्मेवारी, अधिकार तथा स्रोतसाधन प्रवाहको विषयहरू पनि समावेश भएकाले प्रदत्त अधिकार, जिम्मेवारी र स्रोतको प्रभावकारी, कार्यकुशल र जवाफदेही ढंगबाट सम्पादन भए नभएको अनुगमन, परीक्षण र मूल्यांकन गर्नुपर्ने आवश्यकता थियो। उक्त ऐनमा नेपाल सरकारले स्थानीय निकायलाई प्रचलित कानुनद्धारा तोकिएको कार्यसम्पादन गरे नगरेको विषयमा आवश्यक निर्देशन दिन सक्ने र ऐनको उद्देश्य, नीति तथा व्यवस्था अनुरूप कार्य सम्पादन भएका छन् छैनन् सोको अनुगमन गर्न साथै स्थानीय स्वायत्त शासनसम्बन्धी मान्यताअनुरूप कार्य गर्न लगाउन प्रधानमन्त्रीको अध्यक्षतामा बिकेन्द्रीकरण कार्यान्वयन तथा अनुगमन समिति रहेको थियो। स्थानीय निकायको थप क्षमता अभिवृद्धि गर्न साथै स्थानीय निकायले गरेका कामको पारदर्शिता र उत्तरदायित्वसमेत बहन गराउने उद्देश्यले संयुक्त राष्ट्रसंघीय विकास कार्यक्रमको सहयोगमा विकेन्द्रीत वित्त व्यवस्था तथा विकास कार्यक्रमद्धारा आव २०६१६२ देखि २० जिल्ला विकास समिति (जिविस) मा परीक्षणको रूपमा कार्यसम्पादनमा आधारित न्यूनतम शर्त तथा कार्य सम्पादन (न्यूसकास) मापन गरियो। यसले स्थानीय निकायलाई कार्यसम्पादनमा आधारित अनुदान प्रणालीको स्थापना गर्न सघाउ पुर्यासयो। उक्त परीक्षण बिश्लेषणबाट प्राप्त पृष्ठपोषण तथा व्यावहारिक अनुभव समेतको आधारमा न्यूनतम शर्त तथा कार्यसम्पादन मापन कार्यविधि स्वीकृत भई ६४६५ देखि स्थानीय विकास मन्त्रालय आफैंले सबै (७५) जिविसमा न्यूसकास मापनको काम गर्न सुरु गर्यो । नगरपालिका (नपा) तथा गाउँ विकास समिति (गाविस) हरूका लागि न्यूसकास मापन कार्यविधि छुट्टाछुट्टै रूपमा २०६६ सालमा स्वीकृत भई कार्यान्वयनमा आयो। न्यूनतम शर्त तथा कार्यसम्पादन मापन भएका स्थानीय निकायहरूको वर्गीकरण गरियो। उक्त वर्गीकरणका आधारमा स्थानीय निकायहरूले साविकमा पाइरहेको अनुदानमा थप अनुदानको व्यवस्था पनि गरियो। साथै उच्चतम स्थान प्राप्त गर्ने स्थानीय निकायका टिमलाई पुरस्कारको पनि व्यवस्था गरियो। स्थानीय निकायले ऐन, नियमले तोकेका कार्यहरू न्यूनतम रूपमा नगरी नहुने व्यवस्थालाई अनिवार्य रूपमा पूरा गर्नुपर्ने गरी कार्यविधिमा न्यूनतम शर्तको रूपमा राखियो। न्यूनतम शर्त पूरा नगर्ने स्थानीय निकायको सबै अनुदान रद्द हुने प्रावधानसमेत न्यूसकास मापन कार्यविधिले गर्योते। न्यूनतम शर्त पूरा गर्ने कार्यक्षेत्र र सूचक निर्माण गरिए। यसलाई कुनै अंकभार दिइएन। न्यूनतम शर्तका सबै सूचक पूरा नभएमा कार्यसम्पादन मापन हुन नसक्ने भयो। जिविसका लागि योजना र बजेट, वित्तीय व्यवस्थापन, समितिहरूको गठन र क्रियाशीलता र पारदर्शिता गरी चारवटा क्षेत्र र ती क्षेत्रहरूमा १५ वटा सूचक कायम गरियो। नपाका लागि पनि उसको कार्यप्रकृतिको आधारमा चारवटा क्षेत्र र १५ वटा सूचक कायम गरियो। गाविसका लागि ११ वटा सूचक मात्र कायम गरिएको थियो। कायम भएका सूचकमध्ये केही सूचकहरू जनप्रतिनिधिहरू बहाल नभएको अवस्थामा लागू नहुने गरियो। संघीय मामिला तथा सामान्य प्रशासन मन्त्रालयले स्थानीय तहको स्वमूल्यांकन नतिजालाई एकीकृत गरी प्रतिवेदन तयार गर्नेलगायतका काम गर्न सक्छ। यसले संस्थागत क्षमतालाई बढाउने, स्रोतको सुनिश्चितता गर्नुका साथै आर्थिक अनुशासन कायम गर्नमा मद्दत गर्नेछ। न्यूनतम शर्त पूरा भएको अवस्थामा प्रक्रिया, परिमाण र गुणस्तर मूल्यांकनका लागि स्थानीय निकायहरू (जिविस र नपा मात्र) को कार्य सम्पादन मापन हुने व्यवस्था थियो। जसमा विभिन्न क्षेत्र र सूचक कायम गरी १०० अंक राखिएको थियो। कार्य सम्पादनले न्यूनतम शर्त पूरा गरेपछि गर्नुपर्ने थप कामको अग्रसरता, सिर्जनशीलता, गतिशीलता आदिको परीक्षण गर्नु रहेको थियो। परीक्षणमा सफल हुन प्राप्त गर्नुपर्ने न्यूनतम अंक पनि तोकियो। जिविसका लागि ८ वटा कार्यसम्पादन मापनका कार्यक्षेत्र र ६२ वटा सूचक कायम गरियो। नपाका लागि पाँचवटा कार्यक्षेत्र र ४० वटा सूचक कायम गरियो। गाविसका लागि सुरुआती चरण भएको हुँदा कार्यसम्पादनका क्षेत्र र सूचक निर्माण भइसकेको थिएन। न्यूसकास मापन र लेखाजोखा कार्यमा सरकारी कर्मचारीहरू संलग्न नभै प्रस्ताव आह्वान गरी नियुक्त स्वतन्त्र परामर्श (स्थानीय शासनविज्ञ र वित्त विज्ञ रहने) द्धारा मूल्यांकन गराई प्रतिवेदन लिने व्यवस्था गरियो। परामर्शदाताको प्रतिवेदनमा पनि कैफियत हुनसक्छ भन्ने अनुमान गरी छनौटका आधारमा केही स्थानीय निकायहरूमा अर्काे परामर्शदाता टोली खटाई गुणस्तर सुनिश्चितता पनि भएको थियो। गुणस्तर परीक्षणमा साविक परामर्शदाताको कमीकमजोरी वा लापरबाही भएको पाइएको अवस्थामा उनीहरूले पाउने पारिश्रमिक कट्टासमेत गरियो। न्यूसकास मापन कार्यविधिको प्रयोगले स्थानीय निकायहरूको कार्यसम्पादन, वित्तीय पारदर्शिता र उत्तरदायित्वमा सुधार आएको अनुभव गरियो। स्थानीय निकायहरूमा निर्वाचनबिना मनोनित भई नियुक्त भएका पदाधिकारीद्धारा हुने आर्थिक सहायता वितरणमा धेरै हदसम्म नियन्त्रण गर्न सकिएको भनी कर्मचारीहरूबाट सुन्नमा आयो। अघिल्लो वर्षमा भएको कमीकमजोरीलाई सुधार गर्न र एकअर्काे स्थानीय निकायबीच प्रतिस्पर्धा गर्न पनि कार्यविधिले मद्दत पुर्याकयो। नेपालको संविधानमा व्यवस्था भएबमोजिम स्थानीय सरकारको रूपमा गठित स्थानीय तह गाउँपालिका र नगरपालिकाको पनि कार्यसम्पादन मूल्यांकन गर्नुपर्ने जरुरी थियो। तापनि पहिले स्थानीय विकास मन्त्रालयले जस्तो निर्देशन दिन सक्ने कुनै कानुनी व्यवस्था छैन। नेपालको संविधानको धारा २३२ को उपधारा(८) बमोजिमबाहेक निर्देशन पालना गर्न स्थानीय तह (स्थानीय सरकार) बाध्य पनि छैन। तथापि स्थानीय सरकार सञ्चालन गर्ने सम्बन्धमा आवश्यक व्यवस्था गर्न स्थानीय सरकार सञ्चालन ऐन, २०७४ बनेको छ। यो ऐनको दफा ८० मा स्थानीय तहको आर्थिक कार्य प्रणाली र प्रशासनिक कामकारबाहीमा एकरूपता कायम गर्न तथा पारदर्शिता र जवाफदेहिता प्रवद्र्धन गर्न त्यस्तो क्षेत्रमा प्रयोग गर्नुपर्ने सूचनाप्रविधिको ढाँचा मन्त्रालयले तोक्न सक्ने व्यवस्था र हाल संघीय मामिला तथा सामान्य प्रशासन मन्त्रालयलाई स्थानीय तह हेर्ने मन्त्रालयको रूपमा राखिएको हुँदा मन्त्रालयले स्थानीय तहको निर्वाचन भएको करिब चार वर्षपछि स्थानीय तह संस्थागत क्षमता मूल्यांकन कार्यविधि, २०७७ तर्जुमा गरी कार्यान्वयनमा ल्याएको छ। कार्यविधिमा मूल्यांकनका लागि शासकीय प्रबन्धलगायत १० विषय क्षेत्रहरू र १०० वटा सूचकहरू राखिएका छन्। पहिलेजस्तो न्यूनतम शर्तका क्षेत्रहरू नराखी सबै क्षेत्रलाई कार्यसम्पादन मापनका सूचकहरूमा समावेश गरी १०० अंक कायम गरिएको छ। समग्र स्थिति, प्रक्रियागत स्थिति र परिमाणात्मक स्थिति विषय क्षेत्र कायम गरी यी क्षेत्रलाई क्रमशः २१, ३४ र ४५ प्रतिशत भार दिइएको छ। यो कार्यविधिमा भएको व्यवस्थाले स्थानीय तहको कार्यसम्पादन मूल्यांकन स्वतन्त्र परामर्शदाताबाट नभै स्थानीय तह आफैंले स्वमूल्यांकन गर्ने व्यवस्था रहेता पनि यसले स्थानीय तहबीचको कार्यप्रक्रिया र उपलब्धिहरूको लेखाजोखा गर्नुका साथै प्रतिस्पर्धात्मक सुधारमा अग्रसरता गराई स्थानीय तहलाई सक्षम, सवल र प्रभावकारी बनाउने अपेक्षा गर्न सकिन्छ। ७५३ स्थानीय तहमध्ये हालसम्म ६९६ स्थानीय तहले स्वमूल्यांकन प्रक्रियामा सहभागी भइसकेका र यसमध्ये धेरैजसो पालिकाले अन्तिम नतिजा कार्यपालिकाबाट अनुमोदन गरी सार्वजनिक गरेको, केही पालिकाले अनुमोदनका लागि पालिकामा पेश गरेको र केही पालिकाको प्रारम्भिक नतिजा तयार रहँदैको अवस्था छ। बाँकी पालिकाहरूले केही नगरी बसेको अवस्थामा भविष्यमा यस्ता पालिकाहरूको कार्यक्षमतामा प्रश्न खडा भई स्रोत प्राप्तिमा कठिनाई आउने सम्भावनालाई इंगित गरेको देखिन्छ। सबै पालिकाको परिणाम प्राप्त नभइसकेकाले मन्त्रालयले नतिजा बिश्लेषण गरी एकीकृत प्रतिवेदन तयारी तथा प्रकाशनको काम बाँकी रहेको छ। संघीय मामिला तथा सामान्य प्रशासन मन्त्रालयले स्थानीय तहको स्वमूल्यांकन नतिजालाई एकीकृत गरी प्रतिवेदन तयार गर्ने र सार्वजनिक गर्ने, कमजोर नतिजा देखिएका स्थानीय तहको क्षमता विकासका लागि कार्यक्रम सञ्चालन गर्न सक्ने, उत्कृष्ट स्थानीय तहको घोषणा गर्न सक्ने कार्यविधिमा व्यवस्था भएकाले प्राप्त नतिजाले आगामी वर्षहरूमा स्थानीय तहलाई आफ्नो कार्य सम्पादनमा अझै सक्षम र सबल बनाउने अपेक्षा गर्न सकिन्छ। यसले संस्थागत क्षमतालाई बढाउने, स्रोतको सुनिश्चितता गर्नुका साथै आर्थिक अनुशासन कायम गर्नमा मद्दत गर्नेछ। लेखक स्थानीय शासन विज्ञ हुन्।"
परिवर्तन होइन प्रगति,"प्रगतिको अवसर, समानता अनि तत्कालीन र दीर्घकालीन खुसी, सुरक्षा र चौतर्फी प्रगति चाहिएको छ हरेक प्रयासमा मानिसले खोज्ने तत्कालीन र दीर्घकालीन खुसी हो, सुरक्षा हो, प्रगति हो। यी सबैका लागि सुझबुझ, विवेक र प्रयास आवश्यक पर्छन्। जब कुनै विद्यमान व्यवस्था, चलन, नियम, कार्यशैली, नेतृत्व, संगठन, मान्यता, सपना पुरानो होस् कि नयाँ। समग्र खुसी, सुरक्षा र प्रगतिमा अवरोधको रूपमा देखापर्छ, तब त्यो अवयव फेर्नुपर्ने हुन्छ। नफेर्दा घाटा बेहोर्नुपर्ने हुन्छ। यो फेर्ने प्रक्रियाको नाम परिवर्तन हो। परिवर्तन साधन हो, माध्यम हो, पाइलो हो, गति हो, क्रान्ति हो। सबै प्रगति कुनै न कुनै अवयवको परिवर्तनबाट प्राप्त हुन्छन् तर सबै परिवर्तन प्रगतितिर डोहोयाउँदैनन्। परिवर्तन र प्रगतिका अनेक आयाम छन्। धेरैजसो परिवर्तन समुन्नतिको अवस्थितिमा प्रभाव पार्छन्। तिनले प्रगति वा अधोगति निम्त्याउँछन्। कुनै कुनै परिवर्तन अर्थहीन हुन्छन्, समुन्नतिको अवस्थितिमा तिनको भूमिका रहँदैन। भूमिकाविहीन परिवर्तन आफैं आए त ठीकै छ, त्यसका लागि हाम्रो स्रोत, साधन वा समय खर्च हुन्छ भने समष्टिमा त्यो प्रयास व्यर्थ हो। उसो त यस्ता परिवर्तनबाट प्राप्त अनुभवको सही प्रयोगबाट प्रगतिका प्रयासमा टेवा पुग्छ। समृद्ध भाषा, मान्यता, आगो, बिजुली, यातायात, सञ्चार, संगठन, आवास, इन्जिनियरिङ, हतियार र औषधि विज्ञानको माध्यमबाट मानिसले संसारका सबैजसो जीवलाई काबुमा ल्याइसकेको अवस्थामा मानिसको ध्यान मानव समाज व्यवस्थापनमा मात्र होइन, समस्त प्रकृतिप्रति मैत्रीपूर्ण व्यवहारमा पनि जान आवश्यक छ। मानव जनसंख्या र गतिविधिले पृथ्वीको स्वरूप र जलवायु मात्र होइन, अन्तरिक्षसमेत प्रदूषित हुन थालेको छ। एक्लो घटनाको रूपमा हेर्दा औद्योगिकीकरण, ठूला सहर र गगनचुम्बी भवन निर्माण, खेल मैदान र आँगनको सिमेन्ट ढलान, खोला फर्काउने काम र कृत्रिम जलाशय निर्माण, रासायनिक कीटनाशक विष र विद्युतीय धराप प्रयोग, वातानुकूलित घरका लागि हिटर र एयरकन्डिसनर जडान, नदी र समुद्रमा फोहर बिसर्जन, हतियार विकास, अन्तरिक्षमा रकेट र यान प्रक्षेपणजस्ता गतिविधि सही देखिएलान्। तर यही गतिमा परिवर्तन हुँदै जाने हो भने अब निकट भविष्यमा मानव सभ्यता मात्र होइन, पृथ्वी नै मासिने कुरा उठ्न थालेको छ। सन् २०१९ मा डेभिड स्प्र्याट र इयन डनलपले मौसमसम्बन्धित सुरक्षा जोखिम : एक परिदृश्य शीर्षकको पुस्तकमा भनेझैं मानवले आफ्नो कारणले आइरहेको जलवायु परिवर्तन वा वैश्विक उष्णता नरोक्ने हो भने सन् २०५० सम्ममा संसारको धेरैजसो भाग आणविक दुर्घटनापछिको चेर्नोबिलजस्तै बन्नेछ। पृथ्वीको तापक्रम ३ डिग्री सेल्सियसले बढ्ने छ, बरफका ठूला ढिक्काहरू हराउने छन्, खडेरीले अमेजन वनका धेरै रूखहरू मार्नेछ। र फलतः पृथ्वी झन् बढी तातो र झन् बढी दर्दनाक बन्नेछ, कम्तिमा एक अर्ब मानिस शरणार्थी बन्नेछन्। यस्तो विश्लेषणको सत्यतालाई पुष्टि गर्ने उदाहरण देखिन थालिसकेका छन्। नेपाली हिमालमा देखिने काला टाटाको आकार बढ्न थालेको छ, हिमताल बिष्फोटमा बढोत्तरी आएको छ, तल्लो भेगमा मात्र देखिने विषालु सर्प र लामखुट्टे उच्च पहाडी भेगमा देखिन थालेका छन्, अष्ट्रेलिया र अमेजनका आगलागी निभ्न ढिलो हुन थालेको छ। पश्चिमी उत्तर अमेरिका छेउको प्रशान्त महासागरीय क्षेत्रमा यही मध्यअसारमा तापमान ४९ डिग्री सेल्सियससम्म (नासाको रेकर्डअनुसार जून ३० मा) पुगेको र ब्रिटिस कोलम्बिया विश्वविद्यालयका प्राध्यापक क्रिस्टोफर हार्लीको अनुमानमा सो तापले एक अर्बअधिक समुद्री जन्तुको मृत्यु भएको घटना हाम्रो सामु छ। परिवर्तन र प्रगतिको यो पाटो अहिलेलाई यत्ति ! रूप परिवर्तन त पाइलापाइलामा हुन्छ, तर प्रगति प्राप्ति सार परिवर्तनबाट मात्र आउँछ। गतिमा स्थिरता छ, स्थिरतामा गति। जितमा हार छ, हारमा जित। भविष्यमा भूत र भूतमा भविष्य। तर, प्रगतिमा परिवर्तन पक्कै छ, परिवर्तनमा प्रगति नहुन पनि सक्छ। अब मानवमानव सम्बन्ध व्यवस्थापनको कुरा। कुनै व्यक्तिको अन्य मानिससितको सम्बन्ध, सहकार्य र सहअस्तित्व परिवारबाट सुरु हुन्छ। श्रम विभाजन र आधिपत्यको असमानताबीच पनि मानिसले अहिलेसम्म अनुभव गरेको सबैभन्दा माथिल्लो तहको साझा भाग्यको समाज परिवार हो। परिवारबाट सन्तान उत्पादन, वंश रक्षा र दुःखसुखमा साथ प्राप्त हुन्छ। घेरा बढ्दै जाँदा व्यक्ति परिवारबाट समुदायमा पुग्छ, ऊ व्यक्ति र परिवार दुवैले समुदायको चालचलन मान्न पर्ने कुरा बुझ्छ। ऊ देश र पूरै विश्वसित सम्पर्क राख्न र सम्बन्ध गाँस्न पुग्छ, ऊ यिनबाट प्रभावित हुन्छ र यिनलाई प्रभावित गर्छ। सञ्चार र यातातात सुस्त रहेको प्राचीन समयमा विभिन्न स्थानका मानिसले त्यहाँको भौगोलिक वातावरण, खाद्यको उपलब्धता र आफ्ना पुर्खाले विकास गरी हस्तान्तरण गरेका सीप, प्रचलन र मान्यतामा आधारित भाषा, (धर्म) संस्कृति, जीवन पद्धति र (राज्य) व्यवस्था अपनाउँदै आए। सबै सभ्यता त्यसभित्रका सदस्यहरूको शक्ति, सामाथ्र्य, आवश्यकता, बाध्यता र दूरदृष्टिको सन्तुलित प्रस्तुतिको रूपमा विकास भए। समयसँगै सन्तुलनमा बदली देखिँदै आयो, सभ्यता परिमार्जन हुँदै आए। आधुनिक कालमा आइपुग्दा संसारभरका मानव भाषा, सञ्चार र यातायातको साथै अर्थ, राजनीति, अन्तरसमुदाय विवाह, बसाइँसराइँ, धार्मिकसांस्कृतिक आदानप्रदानबाट पनि जोडिन थाल्यो। तर्कवितर्क, बहस, सहकार्य, व्यापार, लगानी, नाकाबन्दी, युद्ध र युद्धविरामजस्ता आयामद्वारा यी जोडिँदै आए। जोडिँदा वा छुट्टिँदा त्यसले दुवै पक्षमा केही न केही परिवर्तन त ल्याइहाल्छ। बाँदरले त मानिसको सङ्गतमा परेर सुइरो लगाएर बट्टाबाट जुस पिएको देखिएको छ, वनेलु क्षेत्रमा बाघ सडकसडकै हिँडेको देखिएको छ, कुकुर निर्देशित काममा खटेको देखिएको छ, मान्छेले अरूबाट सिक्ने नै भयो। यस्तो प्रक्रिया निरन्तर चल्छ। मान्छेले सिक्ने र सिकाउने, परिमार्जन गर्ने काम आफ्नो विधाभित्र मात्र गर्ने होइन। यो प्रक्रिया फरक विधाबीच पनि गर्छ किनकि आपसमा असम्वद्ध वा विपरीत देखिने विधाबीच पनि सम्बन्ध हुन्छ। रूप परिवर्तन त पाइलापाइलामा हुन्छ, तर प्रगति प्राप्ति सार परिवर्तनबाट मात्र आउँछ। विज्ञानमा धर्म छ, धर्ममा विज्ञान। इतिहासमा भूगोल छ, भूगोलमा इतिहास। भाषामा गणित छ, गणितमा भाषा। निर्माणमा विनाश छ, विनाशमा निर्माण। मृत्युमा जन्म छ, जन्ममा मृत्यु। शब्दमा दृश्य छ, दृश्यमा शब्द। बोलीमा मौनता छ, मौनतामा आवाज। शक्तिमा पदार्थ छ, पदार्थमा शक्ति। गतिमा स्थिरता छ, स्थिरतामा गति। अध्यात्ममा भौतिकता छ, भौतिकतामा अध्यात्म। जितमा हार छ, हारमा जित। सत्मा असत् र असत्मा सत् छ। अस्तित्वमा अस्तित्वहीनता र अस्तित्वहीनतामा अस्तित्व छ। भविष्यमा भूत र भूतमा भविष्य। मेलमा भेद र भेदमा मेल। क्रान्तिमा प्रतिक्रान्ति र प्रतिक्रान्तिमा क्रान्ति छ। तर, प्रगतिमा परिवर्तन पक्कै छ, परिवर्तनमा प्रगति नहुन पनि सक्छ। हिगेलको द्वन्द्ववाद, क्वान्टम मेकानिक्सको द्वैधता र हाइसनवर्गको अनिश्चितताको सिद्धान्तमात्र होइन, खोज्दै र देख्दै गए अरू धेरै भेटिन सक्छ। कुरो, कुलो र प्रविधि जता लगे पनि जान्छन्। क्षणिक नै सही, उपल्लो स्तरमा डुबेर सोच्दा धेरै द्रष्टाले यस्तो अनुभूति गरेको हुनुपर्छ। अब अलिकति आजको शीर्षकतिर। यो अंश नेपालीको आकांक्षा तत्कालीन र दीर्घकालीन खुसी हो, सुरक्षा हो, प्रगति हो भन्ने मान्यतामा आधारित छ। राज्यहरूको उदय भएपछि मानिसको सम्पूर्ण शक्ति राज्यको हातमा केन्द्रित भएको छ। समुदाय कमजोर भएको छ, पहिले समुदायले निर्देशित गर्ने व्यक्तिगत व्यवहार अहिले सिधै राज्यले निर्देशित गर्न थालेको छ। (धर्मसंस्कृति, भाषा, पुँजी, साहित्य (सञ्चारसहित), प्रविधि सबै या त राज्यको हतियार र मतियार बनेका छन्, या त तिनले राज्यमाथि कब्जा जमाएका छन्। जहाँ राज्य र यी पाँच शक्तिको बीचमा द्वन्द्व हुन्छ, त्यहाँ राज्यको स्थायित्व हुँदैन। जनता यिनै पाँच अवयव आफूखुसी चलाउन राज्य निर्माण गर्छन्, तिनको रक्षा गर्छन्। यी पाँच अवयवमाथिको पहुँच र यी अवयवले आफ्नो स्वार्थको हितअहित गर्ने आधारमा जनता मिलेर वा विभाजित भएर राज्यको समर्थन वा विरोध गर्छन्। सामान्य समस्याको समाधान विद्यमान राज्यनेतृत्वको बुद्धिमत्ताबाट सजिलै हुन्छ; अलि ठूलो समस्या राज्यनेतृत्वको परिवर्तनबाट हुन्छ। धेरै ठूलो अन्तरविरोधको समाधान राज्यप्रणालीको परिवर्तनबाट हुन्छ; यी सबै परिवर्तनबाट पनि अन्तरविरोध समाधान हुन सकेन भने राज्यको मानचित्रको परिवर्तनसम्म निम्तिन सक्छ। अर्कोतिर बलियोले कमजोर पक्षलाई बलपूर्वक दबाएर पनि समस्या समाधान हुनसक्छ। शासकहरू सिधा रेखामा हिँड्ने भए मोन्टेस्क्यू, माक्र्स र एंगेल्सको व्याख्याअनुसार मानिसले सुशासन प्राप्त गरिसक्न पथ्र्यो। सन् १७५० मा आफ्नो पुस्तक कानुनको आत्मा मा मोन्टेस्क्यूले राज्य कसले गर्छ भन्ने कुराभन्दा पनि कसरी चलाइन्छ भन्ने आधारमा सरकारहरूको तीन समूहमा वर्गीकरण गरेका थिए। सद्गुणमा चल्ने गणतन्त्र, सम्मानमा चल्ने राजतन्त्र र भयमा चल्ने तानाशाही। वर्गीय मुक्तिका लागि माक्र्स र एंगेल्सले सन् १९४८ मा कम्युनिस्ट पार्टीको घोषणापत्र मा सुझाएको सर्वहारा वर्गको तानाशाहीको परिकल्पनालाई माध्यम बनाई धेरै दल सत्तामा पुगे। पछिल्ला विकास हेर्दा चेलाहरू मोन्टेस्क्यू वा माक्र्सले सोचेभन्दा अर्कै तरिकाले सत्ता चलाउँदै छन्। मोन्टेस्क्यूले भनेझैं जलवायुको राजनीतिक प्रभाव घट्दै गएको त छ, बरु जलवायु परिवर्तनको प्रभावचाहिँ सर्वव्यापी हुने लक्षण देखिँदैछ। ढाँटछलीलाई पनि क्षमतामा गन्दा डार्बिन र माल्थस चाहिँ सदाबहार देखिन्छन्। होइन, अब नेपाली अलि बुझ्ने भइसकेका छन्। उनीहरू प्रगति चाहन्छन्, अमूर्त परिवर्तनको पछि लाग्दैनन्। थर्काएर भोट र चन्दा माग्ने, परिश्रम नगर्ने, युवाशक्ति खाडीमा तड्पिँदा काठमाडौंमा देशमा रहेका युवाको जुलुस निकाल्ने, अधिकांश नेपालीले रोजीरोटीको समस्या झेल्दा तारे होटलमा अन्तरक्रिया गर्ने, अगुवा र भान्सेले मात्र सयल गर्ने, आमनेपालीले वीर अस्पतालको दर्शन नपाउँदा उपचारका लागि सरकारी ढुकुटीबाट विदेश जाने, आरक्षण सुविधा मुख्यतः आसेपासेलाई बाँड्ने, तहतहका अगुवालाई पाल्न गरिब जनताले कर तिर्ने आदि। यस्तो व्यवस्था जनतालाई चाहिएको छैन। उनीहरू यस्तो बाध्यताबाट मुक्ति चाहन्छन्। नेपालीलाई निरपेक्ष र सापेक्ष इज्जत चाहिएको छ, न्याय चाहिएको छ। प्रगतिको अवसर चाहिएको छ, समानता चाहिएको छ। आफ्नै भाषा र सभ्यताका शब्द जान्न त कठिन भएको बेलामा नेपालीलाई थप शब्दजाल चाहिएको छैन, थप विवाद चाहिएको छैन। थप मालिक चाहिएको छैन, थप गुरु चाहिएको छैन। परिवर्तनका लागि परिवर्तन चाहिएको छैन। उनीहरूलाई तत्कालीन र दीर्घकालीन खुसी, सुरक्षा र चौतर्फी प्रगति चाहिएको छ।"
प्राधिकरणमार्फत प्रभावकारी नियमन,"बैंकहरूमा जस्तो व्यवस्था नहुँदा स्वार्थ भएका केही व्यक्ति सहकारीमा हावी भई निमुखा वर्ग लुटिरहेका छन् गतिलो नियमन हुन नसक्दा सहकारी क्षेत्र अस्तव्यस्त छ। देश संघीयतामा गएसँगै तीन तहका ७ सय ६१ वटा सरकारले सहकारीको नियमन गर्छन्। तर, अहिलेसम्म कुनै पनि सरकारले सहकारीको प्रभावकारी नियमन गर्न सकेका छैनन्। नियमन हुन नसक्दा सहकारी क्षेत्रमा मनपरीतन्त्र बढेको छ। सहकारीप्रति आममानिसको विश्वास गुम्दैछ। नेपालमा २०१३ सालमा बखान सहकारी खुलेसँगै सहकारीको स्थापना हुन थालेका हुन्। सहकारीको विकास क्रम २०४८ सालमा सहकारी ऐन आएपछि भएको पाइन्छ। सहकारी ऐन २०४८ पछि सहकारी खुल्ने क्रम व्यापक भयो। ३५ हजारभन्दा बढी सहकारी दर्ता भएकोमा पछिल्लो तथ्यांकअनुसार करिब ३० हजार सहकारी क्रियाशील छन्। सहकारीको नियमन सहकारी विभागले गर्दै आइरहेको थियो। देश संघीयतामा जानुअघि विभागअन्तर्गत ३८ डिभिजन सहकारी कार्यालय थिए। जेनतेन डिभिजन सहकारी कार्यालय तथा सहकारी विभागले गर्दै आइरहेका थिए। तर देश संघीयतामा गएसँगै सहकारीका नियमन गर्ने निकाय बढेका छन्। अहिले ७ सय ५३ वटै स्थानीय तहले सहकारीको नियमन गर्छन्। स्थानीय तहसँग २९ हजार बढी सहकारी नियमनको दायरामा छन्। त्यस्तै सातवटै प्रदेशले मातहतका सहकारीको नियमन गर्छन्। संघीय सहकारी विभागले पनि सहकारीको नियमन गर्दै आएको छ। तर कसैको पनि नियमन प्रभावकारी छैन। कतै त कोही निकायले नै नियमन गर्न सकेका छैनन्। एकले अर्कोलाई पन्छाउने काम भइरहेको छ। २०६८ सालमै गठन भएको राष्ट्रिय योजना आयोगको अध्यक्षको संयोजकत्वमा गठित कार्यदलले सहकारीको नियमनका लागि छुट्टै निकाय चाहिने उल्लेख गरेको थियो। उक्त सुझाव सरकारलाई दिएको एक दशक पुगिसक्दा पनि सरकार कानमा तेल हालेर बसिरहेको छ। त त सहकारी विभागको क्षमता बढाउन ध्यान दिइयो। न त अर्को छुट्टै नियमनकारी निकाय जन्माउन जोड दिइयो। नियमन अभावकै कारण सहकारी धरासायी भइरहेका छन्। सदस्यको बिल्लीबाठ भइरहेको छ तर सरकार मुकदर्शक भएर बसिरहेको छ। सहकारी स्थानीय तहको जिम्मामा गएपछि अभिभावकविहीनजस्तै भएका छन्। कतै त डिभिजनले हस्तान्तरण गर्दा दिएको पोकासमेत खोलिएको छैन। स्थानीय तहले पनि सहकारीलाई प्राथमिकता दिएको छैन। सहकारी मन्त्रालय तथा विभागले सहकारीको एकीकृत तथ्यांक लिन कोपोमिस सुरुआत गरे पनि अझैसम्म कार्यान्वयनमा आउन सकेको छैन। सहकारी ऐन तथा नियमावलीमा ५० करोड भन्दा माथिको सहकारी नियमन गर्दा राष्ट्रबैंकको समन्वयमा नियमन गर्ने उल्लेख गरिएको छ। तर राष्ट्रबैंकले सहकारी हेर्ने चेष्टा राखेको छैन। राष्ट्र बैंक ऐन र बैंक तथा वित्तीय संस्था ऐन संशोधन नभई राष्ट्रबैंकले सहकारीको नियमन नगर्ने बारम्बार भन्दै आएको छ। तर प्राविधिक सहयोग मागेमा सहकारी विभागलाई दिने उसले जनाइरहेको छ। सहकारी विभागले नियमनबाट हात झिकिसकेको अवस्था छ। उसको मातहत रहेका १ सय २५ वटा सहकारीको पनि नियमन गर्न सकेको छैन। विभागमा ३१ जना कर्मचारी हुँदा एउटा पनि सिए तथा आरए नहुनु विडम्बना हो। त्यसो त सहकारीमा प्रविधि प्रयोग पनि निकै कम छ। प्रविधि प्रयोगमा स्पष्ट गाइडलाइन नहुँदा सहकारी अन्योलमा छन्। सहकारी विभागले प्रविधि प्रयोग बढाउन चुप बसेको छ। राष्ट्रबैंकले प्रविधि प्रयोगमा सहकारी विभाग नै अग्रसर भएर दिन सकिने उल्लेख गरे पनि विभाग मौन छ। कतिपय स्थानमा त प्रविधि प्रयोग गरी ठगी गरेको आउन थालेको छ। सहकारीले प्रयोग गर्ने प्रविधि प्रयोगमा विश्वसनीयता हुन नसकिरहेको अवस्थामा दाङको महाप्रभु सहकारीको घटनाले प्रविधिको दुरूपयोगले प्रष्ट देखाउँछ। वास्तवमा सहकारी स्वनियमनमा चल्ने संस्था मानिन्छ। यो शब्द सस्तो लोकप्रियताभन्दा अरू केही छैन। सीमित सञ्चालक र सीमित कर्मचारीबाहेक सहकारी कसरी चलिरहेको छ भन्ने विषयमा सदस्यलाई थाहा छैन। सञ्चालक समिति र व्यवस्थापनले गर्ने कामको निगरानी गर्न लेखा परीक्षण समिति राख्ने चलन छ। तर त्यसले के काम गरेको छ भन्ने विषयमा स्पष्ट हुन सकेको छैन। सदस्यले सहकारी कुन रूपमा चल्दैछ भनेर चासो राखेको पनि खासै पाइँदैन। त्यसकारण सहकारीमा बलियो र सशक्त नियमन चाहिन्छ भन्ने अहिलेको अवश्यकता हो। राष्ट्रिय सहकारी विकास बोर्ड पनि क्रियाशील छ। त्यसले पनि प्रभावकारी काम गर्न सकेको छैन। आर्थिक वर्ष २०७८७९ का लागि सरकारले राष्ट्रिय सहकारी विकास बोर्डलाई बजेट नछुट्याउँदा सहकारी क्षेत्रमा महाभूकम्प गएको छ। एकातिर बोर्डका बारेमा सरकार प्रष्ट नबोलेको र वार्षिक बजेट पनि कटौती हुँदा बोर्डको संरचनाका विषयमा प्रश्न चिन्ह खडा भएको छ। करिब १२ करोड वार्षिक बजेट प्रयोग गर्दै आएको बोर्डले सरकारबाट त्यसको आधा रकम पाउने गरेको थियो। तर यस वर्ष रहस्यमय तरिकाले बजेट विनियोजन नभएपछि बोर्डमा तनाव सिर्जना भएको छ। बोर्डका पदाधिकारी बोर्डको सम्पत्तिमा सरकारले आँखा लगाएर बजेट विनियोजन नगरेको बताउँछन्। नियमन अभावकै कारण सहकारी धरासायी भइरहेका छन्। सदस्यहरूको बिल्लीबाठ भइरहेको छ तर सरकार मुकदर्शक भएर बसिरहेको छ। सहकारी स्थानीय तहको जिम्मामा गएपछि अभिभावकविहीन जस्तै भएका छन्। स्थानीय तहहरूले पनि सहकारीलाई प्राथमिकता दिएका छैनन्। मन्त्रालयका उच्च पदस्थ कर्मचारीको मिलोमेतोमा बोर्ड विघटन गरी बोर्डका सम्पत्ति हत्याउने चलखेल सुरु भएको बोर्डका उच्च पदस्थ कर्मचारीको आशंका छ। बोर्डको विनियम संशोधन नगरी वृत्ति विकास रोकिएकोमा कर्मचारी असन्तुष्टी छन्। बोर्डका स्थायी कर्मचारी समायोजन विषयमा कुनै कुरा उल्लेख नगरी प्रस्ताव पठाएको भन्दै कर्मचारी रुष्ट भएका हुन्। सरकारले बोर्ड खारेज गर्ने लाइनमा बजेट विनियोजन नगरेपछि सहकारी क्षेत्रमा निराशा छाएको छ। बोर्डको संरचना सहकारी क्षेत्रकै लागि प्रयोग गर्ने वातावरण नबनाएर खारेज गर्ने षडयन्त्र भएकोमा सहकारी क्षेत्रको आपत्ति छ। सहकारी प्राधिकरण, प्रतिष्ठान, आयोग जेसुकै नाम दिइए पनि सहकारीको नियमनका लागि छुट्टै संरचना चाहिएको छ। स्थानीय तह, प्रदेश र संघीय सहकारी विभागको मात्रै भर पर्दा भोलि सहकारीमा ठूलो दुर्घटना निम्तिन सक्छ। सहकारीको सिद्धान्त राम्रो भए पनि यसको गलत प्रयोगका कारण अझै बदनामी भएर सहकारीमा ठूलो भूकम्प नआउँला भन्न सकिन्न। त्यसकारण पनि सरकारले सहकारीको नियमनका लागि बलियो संरचना बनाउन अत्यावश्यक भइसकेको छ। राष्ट्रबैंक जत्तिकै बलियो निकाय बनाएर मात्रै सहकारीको नियमन गर्न सकिन्छ। र यस्तो नियमन प्रभावकारी हुन्छ पनि। सहकारी दर्ता र प्रवद्र्धनको काम स्थानीय तहले गर्छन्। सहकारी प्राधिकरणले उनीहरूसँग जोडिएर समेत नियमन गर्ने वातावरण बनाउनुपर्छ। सहकारी प्राधिकरण अहिलेको आवश्यकता हो। अपरिहार्यता हो। राज्यले सहकारीलाई सधैं बेवास्ता गर्दै आएको छ। संविधानमा सहकारीलाई तीन खम्बे अर्थनीतिमा समावेश गर्नुको मात्रै अर्थ के रु सहकारीको धुमिल छविलाई राम्रो गर्न किन ध्यान दिइएको छैन। एउटा बलियो खम्बाका रूपमा स्थापित गराउन सहकारीलाई महत्व किन दिइँदैन ? सहकारीमा ७३ लाख सदस्य छन्। सञ्चालकको रूपमा तीन लाख भन्दाबढी छन्। कर्मचारी ८८ हजार छन्। तर सहकारी केही सीमित व्यक्तिको कब्जामा छ। जसले गर्दा अब सहकारीलाई स्वनियमन क्षेत्रको नाममा छाडा छोड्ने हो भने छिट्टै सहकारीकै कारण अर्थतन्त्रमा धक्का लाग्न सक्ने निश्चित छ। सहकारी ऐन २०७४ पछि समस्याग्रस्त सहकारी व्यवस्थापन समिति गठन भयो। तर उसले पनि प्रभावकारी कदम चाल्न सकेन। ओरेण्टलमा लामो समय अल्झेको समितिले सर्वोच्च अदालतको अवरोधका कारण पछिल्लो समयमा ओरेण्टलको कुनै पनि काम गर्न सकिरहेको छैन। अरू समस्याग्रस्त घोषित ११ सहकारीको हिसाबकिताब मिलाउनै उसलाई हम्मेहम्मै भइरहेको छ। वार्षिक तीन करोड त्यसमा खर्च भइरहेको छ तर उपलब्धि शून्य छ। प्रभावकारी नियमन नहुँदा र सरकारले एक्सन लिन नसक्दा ओरेण्टलसहित संकटग्रस्त सिभिल, गुडविल, पशुपति, नयाँ सन्देशलगायत कैयौं सहकारी असनका साँढेजस्ता भएर खुलेआम सर्वसाधारण लुटिरहेका छन्। उनीहरूको समस्या समाधान गर्न राज्यले ध्यान दिएको छैन। बैंक तथा वित्तीय संस्था पनि समस्यामा पर्छन् तर त्यस्तो अवस्थामा राष्ट्रबैंकले सम्पूर्ण व्यवस्थापनको जिम्मा आफैं लिई संस्था सिल गरेर समाधानतर्फ अग्रसर हुन्छ। तर सहकारीमा त्यस्तो व्यवस्था छैन। जसले गर्दा नीहित स्वार्थ भएका व्यक्तिहरू सहकारीमा हावी भएर निमुखा वर्ग लुटिरहेका छन्। सर्वसाधारणसँग प्रत्यक्ष जोडिएको सहकारीलाई यसरी असनको साँढेजस्तो कहिलेसम्म छोडिरहने रु सहकारी व्यवस्थित गर्न, पारदर्शी बनाउन राज्यको ध्यान किन नगएको रु सहकारी अभियानतर्फ पनि विभिन्न संघ छन्। उनीहरूले पनि सहकारी पारदर्शी बनाउन, आफ्ना सदस्यलाई सुशासनमा राख्न किन ध्यान दिँदैनन्। एउटा सहकारीमा समस्या पर्दा सिंगो अभियानलाई असर पर्छ भन्ने जान्दाजान्दै किन प्रभावकारी कदम चाल्न सक्दैनन् ? राष्ट्रिय योजना आयोगको उपाध्यक्षको नेतृत्वमा बनेको एक कार्यदलले त्यतिबेलै सहकारीमा नियमन प्रभावकारी हुन नसक्दा बेथिति दिनप्रतिदिन बढिरहेको भन्दै छुट्टै नियमन निकाय बनाउन सुझाव दिएको थियो। सहकारीमा नियमन नहुँदै यी सब विकृति आएको भन्नै यथार्थ किन लुकाइन्छ रु अहिले राष्ट्रिय सहकारी विकास बोर्ड खारेज गर्ने चर्चा चल्दैछ। वास्तवमा बोर्डले प्रभावकारी काम नगरेको पक्कै हो। तर खारेज गर्नुभन्दा त्यसलाई रूपान्तरण गरेर सहकारी क्षेत्रको नियमनका लागि शक्तिशाली निकाय बनाउन आवश्यक छ। सहकारीको विकासको नाममा सञ्चारमाध्यम चलाएर मात्रै बोर्डको अस्तित्व रहँदैन। बोर्डको सम्पत्ति प्रशस्त रहे पनि दुरूपयोग भइरहेको छ। बोर्डको सम्पत्ति सहकारी क्षेत्रमै प्रयोग गर्नुपर्ने आवश्यकता देखिएको छ। तर सरकार मौन छ। सहकारी अभियानले समेत बोर्ड राख्नुपर्ने आवाज उठाउँदै आएका छन्। बोर्ड खारेज गर्नैपर्ने भए पनि बोर्डको सम्पत्ति सहकारी क्षेत्रमै उपयोग हुने गरी संरचना बनाउनुपर्ने आवाज उठेको छ। बोर्डको ललितपुरमा भवनसहित १७ रोपनी जग्गा, लगनखेल बजार केन्द्र भवन रहेको स्थानमा साढे ६ रोपनी, भोटाहिटी बजार भवनसहित १ रोपनी जग्गा छ। त्यसैगरी भरतपुर बसपार्क रहेको स्थानमा ४ बिगाहा १० कठ्ठा जग्गा, पोखरामा १ रोपनी, नेपालगन्जमा २ कठ्ठा र सुर्खेतमा १ रोपनी जग्गा छ। राष्ट्रिय सहकारी विकास बोर्ड ऐन, २०४९ अन्तर्गत सहकारीको प्रवद्र्धन र विकासका लागि बोर्ड स्थापना भएको हो। बोर्डले राष्ट्रिय सहकारी नीति २०६९, सहकारी ऐन २०७४ र सहकारी नियमावली २०७५ को मस्यौदा तयार पारी भूमि व्यवस्था, सहकारी तथा गरिबी निवारण मन्त्रालयलाई बुझाएको थियो। त्यस्तै सहकारी क्षेत्रका लागि २५ वर्षे दीर्घकालीन रणनीतिक योजनाको खाका मन्त्रालयमा बुझाएको छ। बोर्डले टिभी, रेडियो कार्यक्रम र पत्रिका सञ्चालन गरिरहेको छ। सहकारीका विविध क्षेत्रहरूको अध्ययन अनुसन्धान, साझेदारी, नमूना सहकारी विकास कार्यक्रम सञ्चालन गर्ने भनिए पनि त्यसतर्फ खासै काम गरेको पाइँदैन। सहकारी विकास कोषमार्फत सहकारी संघसंस्थाहरूको व्यवसाय प्रवद्र्धन तथा पूर्वाधार विकासका लागि सुलभ तरिकाबाट ऋण तथा अनुदान प्रदान गर्दै आएको छ। सहकारी क्षेत्रका नीतिगत कार्य र प्रवद्र्धनात्मक सहकारी विकासका लागि बोर्ड अहिले रहनेनरहने अन्योलको स्थितिमा छ। सरकारले बोर्डलाई वार्षिक रूपमा प्रदान गर्दै आएको रकम नदिई निकम्मा बनाउने र बोर्डको सम्पत्ति अरू निकायलाई बाँड्न चलखेल भएको छ। बोर्ड खारेजीका लागि सहकारी मन्त्रालयले अर्थ मन्त्रालयमा प्रस्ताव लगेको छ। बोर्डको रूपान्तरण गर्दै सहकारी अभियानको समेत प्रतिनिधित्व हुने गरी नयाँ संरचना निर्माण गर्न जरुरी छ। प्राधिकरणमा स्वतन्त्र व्यक्ति भर्ना गरी काम गर्ने वातावरण बनाइनुपर्छ।"
बाहिरिए १४ खेलाडी,"काठमाडौं : राष्ट्रिय फुटबल टोलीको बन्द प्रशिक्षणबाट १४ खेलाडी बाहिरिएका छन्। नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीले दोस्रो चरणको बन्द प्रशिक्षणका लागि ३६ खेलाडी छनोट गरेका हुन्। अखिल नेपाल फुटबल सङ्घ (एन्फा)ले प्रारम्भिक बन्द प्रशिक्षणका लागि ५० खेलाडीलाई छनोट गरेको थियो । बन्द प्रशिक्षणबाट बाहिरिने खेलाडीमा विशाल सुनार, अमित तामाङ, विवेक बस्नेत, दर्शन गुरुङ, डोना थापा, गौरव बुढाथोकी, मिक्छेन तामाङ, नीरज बस्नेत, निशान खड्का, प्रिजेन तामाङ, रवी पासवान, सेसेहाङ आङदेम्बे, शिशिर लेखी र सुदील राई रहेका थिए। बन्द प्रशिक्षणमा रहेका खेलाडीमा अर्पण कार्की, विकेश कुथु, विशाल श्रेष्ठ, दीप कार्की, किरणकुमार लिम्बू, आशिष लामा, अभिषेक रिजाल, अनन्त तामाङ, अन्जन विष्ट, एरिक विष्ट, आयुष घलान, भरत खवास, विशाल राई, दिनेश राजवंशी, गौतम श्रेष्ठ, जर्ज प्रिन्स कार्की, कमल थापा, मनिष डाँगी, नवयुग श्रेष्ठ, नितिन थापा, प्रकाश बुढाथोकी, पुजन उपरकोटी, राजन गुरुङ, रजिन धिमाल, राजिव लोप्चन, रन्दिप पौडेल, रोहित चन्द, सन्जोग राई, सन्तोष तामाङ, सुजल श्रेष्ठ, सुमन अर्याल, सुमन लामा, सुनिल बल, सुरज ज्यु ठकुरी, तेज तामाङ र त्रिदेव गुरुङ रहेका छन्। साफ च्याम्पियनसीप आगामी सप्टेम्बर १४ देखि २५ तारिखसम्म बङ्गलादेशमा हुनेछ भने एशियन कपको अन्तिम छनोट सन् २०२२ को फेब्रुअरीमा हुनेछ ।"
"५ खेलाडी, २५ अफिसियल !","काठमाडौं : यही जुलाई २३ देखि सुरु हुने टोकियो ओलम्पिकमा नेपालका पाँच खेलाडीले प्रतिस्पर्धा गर्दै छन्। विश्व खेलकुदको महाकुम्भ मानिने ओलम्पिकमा नेपालबाट पौडीकी गौरिका सिंह र एलेक्जेन्डर शाह तथा एथलेटिक्सकी सरस्वती चौधरी, सुटिङकी कल्पना परियार र जुडोकी सोनिया भट्टले प्रतिस्पर्धा गर्दैछन्। पौडीका दुई र एथलेटिक्सका एक खेलाडीले अनिवार्य सहभागिताअन्तर्गत ओलम्पिक खेल्न लागेका हुन्। कल्पना र सोनियाले भने वाइल्ड कार्ड पाएका छन्। टोकियो ओलम्पिकमा गौरिकाले महिला एक सय मिटर फ्रिस्टाइल र एलेक्जेन्डरले पुरुष एक सय मिटर फ्रिस्टाइलमा प्रतिस्पर्धा गर्नेछन्। यसैगरी कल्पनाले महिला १० मिटर एयर राइफल, सोनियाले ४८ केजी तौलसमूह र सरस्वतीले महिला एक सय मिटर दौडमा प्रतिस्पर्धा गर्ने छन्। प्रशिक्षकमा पौडीका शंकर कार्की, सुटिङका असिम यादव, जुडोका सूर्यनारायण श्रेष्ठ र एथलेटिक्सकी इन्द्रकुमारी मल्ल छन्। टोकियो ओलम्पिकमा पाँच खेलाडी र चार प्रशिक्षक बाहेक अन्य २१ जना अफिसियलका रूपमा सहभागी हुँदै छन्। नेपाल ओलम्पिक कमिटीले मंगलबार पत्रकार सम्मेलन गर्दै टोकियो ओलम्पिकमा सहभागी हुनेको नामावली सार्वजनिक गरेको हो। सेफ द मिसनका रूपमा नेपाली टोलीको नेतृत्व राष्ट्रिय खेलकुद परिषद्का सदस्यसचिव रमेशकुमार सिलवालले गर्नेछन्। परिषद्बाट उपाध्यक्ष शिव कोइराला र बोर्ड सदस्य सुभास श्रेष्ठ र सम्पन्न श्रेष्ठले पनि जापानको सयर गर्दै छन्। यसैगरी ओलम्पिक कमिटीबाट अध्यक्ष जीवनराम श्रेष्ठ, उपाध्यक्ष तथा कार्यकारी निर्देशक चतुरानन्द राजवैद्य, उपाध्यक्ष तेज गुरुङ, सुनीलकुमार श्रेष्ठ, महासचिव नीलेन्द्रराज श्रेष्ठ, सहमहासचिव पीताम्बर तिम्सिना, सचिव तुलसा थापा र सदस्य प्रकाशशमशेर राणा एवं राम अवाले पनि जापान जाँदै छन्। हाल अमेरिकामा रहेका तिम्सिना उतैबाट जापान आउने बुझिएको छ। यसैगरी युवा तथा खेलकुद मन्त्रालयका सचिव केदार न्यौपाने, मेडिकलतर्फ डानविसमासिंह प्रधान, नेपाली दूतावासका कर्मचारी प्रेम बराल र स्वयंमसेवक रूपेश डंगोलले पनि टोकियो ओलम्पिकमा नेपाली टोलीको प्रतिनिधित्व गर्नेछन्। टोकियो ओलम्पिकमा सहभागी हुने सञ्चारकर्मीको नाम भने सार्वजनिक गरेको छैन। ओलम्पिक कमिटी स्रोतका अनुसार चार सञ्चारकर्मी टोकियो ओलम्पिकमा सहभागी हुँदै छन्। अझ रोचक कुरा त टोकियो ओलम्पिकमा सहभागिता जनाउन लागेका पौडी, एथलेटिक्स, सुटिङ र जुडो संघका कोही पनि पदाधिकारी भने जापान जाने टोलीमा परेका छैनन्। नेपाली टोली जुलाई १६ देखि १९ का बिचमा जापान जानेछ। पौडीका दुई खेलाडी र एक प्रशिक्षक भने यसअघि नै जापान पुगिसकेका छन्। नेपालको झण्डा गौरिकाले बोक्ने यही जुलाई २३ देखि सुरु हुने टोकियो ओलम्पिकमा नेपालको राष्ट्रिय झण्डा जलपरी गौरिका सिंहले बोक्ने भएकी छन्। नेपाल ओलम्पिक कमिटीले मंगलबार ओलम्पिक यात्रा नाममा पत्रकार सम्मेलन गर्दै नेपालको झण्डा गौरिकाले बोक्ने जानकारी दिएको हो। गौरिकाले दोस्रो पटक ओलम्पिक खेल्न लागेकी हुन्। उनले सन् २०१६ को रियो ओलम्पिकमा पनि सहभागिता जनाएकी थिइन्। त्यतिबेला कान्छी खेलाडीका रूपमा संसारकै ध्यान तान्न सफल भएकी थिइन्। गौरिकाले नेपालमा आयोजना भएको १३औं दक्षिण एसियाली खेलकुद (साग) मा पनि नेपालको झण्डा बोकेकी थिइन्। १३औं सागमा गौरिकाले चार स्वर्ण, दुई रजत र तीन कांस्य गरी नौ पदक जितेकी थिइन्।"
खुसीयालीमा एकको मृत्यु,"रोम : ५३ वर्षपछि दोस्रो पटक युरोकप जितेको खुसीयाली मनाउने क्रममा इटालीको रोममा एक जनाको मृत्यु भएको छ भने सयौं मानिस घाइते भएको अन्तर्राष्ट्रिय सञ्चारमाध्यमले जनाएको छ। इटाली प्रहरीका अनुसार सिसिली क्याल्टागिरोनमा भएको कार दुर्घटनामा एक २२ वर्षीय युवाको मृत्यु भएको छ। उनी विजयोत्सवमा सहभागी हुन रोममा गइरहेका थिए। यसैगरी मिलानमा १५ मानिस घाइते भएका छन्। घाइतेमध्ये तीन जनाको अवस्था गम्भीर रहेको जनाइएको छ। अतिशबाजी गर्ने क्रममा एक व्यक्तिले आफ्नो तीन औंला गुमाएका छन्। यसैगरी इटालीको दक्षिणी सहर फोगियामा एक व्यक्तिले अन्धाधुन्ध फायर गर्दै मोटरसाइकलमा भागेका थिए। त्यहाँ भएको भागदौडमा दर्जनौं व्यक्ति घाइते भएको जनाइएको छ। एक ६ वर्षीया बालिका गम्भीर रहेको प्रहरीले जनाएको छ। इटालीले ५३ वर्षपछि युरोकप फुटबलको उपाधि जितेको थियो। सोमबार बिहान लन्डनमा भएको फाइनलमा इङ्ल्यान्डलाई पेनाल्टी सुटआउटमा ३२ गोलले पराजित गर्दै दोस्रो पटक युरोकपको ट्रफी उचालेको थियो। इटालीले ५३ वर्षपछि युरोकप फुटबलको उपाधि जितेको हो। इटालीले १५ वर्षपछि मुख्य ठूलो प्रतियोगिताको उपाधि जितेको हो। सन् २००६ मा इटालीले विश्वकप फुटबलको उपाधि जितेको थियो। सन् १९६८ मा युरोकप जितेको इटालीले सन् २००० र सन् २०१२ मा पनि युरो फाइनल खेलेको थियो। तर, त्यतिबेला इटाली उपविजेतामै सीमित बनेको थियो। इटाली सन् २००० मा फ्रान्स र २०१२ मा स्पेनसँग पराजित भएको थियो। युरोकपको उपाधिसँगै इटाली ३४ खेलमा अपराजित रहन सफल भएको छ। इटालीले यसअघि ८२ वर्ष अगाडिको आफ्नै कीर्तिमान भंग गरेको थियो। इटालीले सन् १९३५ को अक्टोबरदेखि जुलाई १९३९ सम्म ३० खेलमा अपराजित रहेर कीर्तिमान बनाएको थियो। इटाली युरोकप र विश्वकपजस्ता मुख्य प्रतियोगिताको सेमिफाइनलमा १०औं पटक पुगेको हो। युरोकपको फाइनलमा स्थान बनाएको भने चौथो पटक हो।"
