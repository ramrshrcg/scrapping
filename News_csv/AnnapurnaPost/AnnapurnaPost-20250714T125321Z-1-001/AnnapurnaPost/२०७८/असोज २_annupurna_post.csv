शीर्षक,विवरण
गठबन्धनको नेतृत्वमा संविधानको रक्षा सफल भएको हो : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले संविधानको मर्म र भावनालाई व्यवहारमा रूपान्तरण गर्न इमान्दार प्रयासको खाँचो रहेको बताएका छन्। सातौं संविधान दिवसको शुभकामना दिंदै अध्यक्ष नेपालले यस्तो बताएका हुन्। संविधान सभाले बनाएको संविधान कार्यान्वयन मार्फत नै संविधानले परिकल्पना गरेको समाजवाद स्थापना गर्न सकिने उनको भनाइ छ। शुभकामना वक्तव्यमा भनिएको छ, प्रतिस्पर्धात्मक बहुदलीय लोकतान्त्रिक शासनप्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता, स्वतन्त्र, निष्पक्ष र सक्षम न्यायपालिका तथा कानुनी राज्यको अवधारणा लगायत लोकतान्त्रिक मूल्य र मान्यतालाई आत्मसात् गर्नु संविधानको उपलब्धि हो। उनले नेपाली जनताको लामो संघर्ष, त्याग र बलिदानपूर्ण आन्दोलनको उपलब्धिका रूपमा संविधान सभाबाट संघीय लोकतन्त्रिक गणतन्त्र नेपालको संविधान जारी भएको बताए। वक्तव्यमा भनिएको छ, संविधान जारीपछि मुलुकको राज्य संरचना र शासन सत्ता लगायतमा ठूलो परिवर्तन तथा सुधार भएको छ तर, अहिले पनि प्रतिगामी र दक्षिणपन्थी शक्तिहरु संविधानको विरुद्ध लागिरहेको हामी सवैले अनुभुति गरिरहेका छौं। पाँच दलीय गठबन्धनको नेतृत्वमा भएको सडक आन्दोलनले मुलुकलाई प्रतिगमनबाट जोगाउन र संविधानको रक्षा गर्न सफलता प्राप्त गरेको हो। उनले सर्वोच्च अदालतको फैसलाबाट संविधान र लोकतन्त्रको रक्षा भएको भन्दै यस अवसरमा उच्च सम्मान सहित स्मरण गर्नैपर्ने बताए। उनले भने,स्वतन्त्र र सक्षम न्यायपालिका, लोकतान्त्रिक व्यवस्थापिका र जवाफदेही कार्यपालिकाबाट नागरिकको हित र मुलुकको समृद्धि हासिल गर्न सकिन्छ।"
रिभर फन बीच रिसोर्टमा जिपलाइन र स्काइ साइक्लिङ बन्दै,"काठमाडौँ: ९ वर्षदेखि रिसोर्ट र र्याफ्टिङ व्यवसायमा लोकप्रिय कम्पनी रिभर फन बीच रिसोर्ट प्रालिले पृथ्वी राजमार्गको चुमखोलादेखि गोरखा बुट्टारमा रहेको अफ्नै रिसोर्टसम्म पुग्ने गरी निर्माण गरिरहेको जिपलाइनको ७० प्रतिशत काम सम्पन्न भएको छ । '५ सय मिटर लामो बन्ने जिपलाइनको ४ सय मिटर भाग त्रिशुली नदीमाथि पर्ने कारण झनै सहासिक र रोमान्चक हुनेछ।' रिभर फन बीच रिसोर्ट प्रालिका प्रवन्ध निर्देशक शंकर अधिकारी भन्छन्, 'अधिकांश भाग नदीमाथि पर्ने यो जिपलाइन विश्वकै नमुना हुनेछ ।' १८ मिटर अग्लो पाँचतले टावरको चौथो तलाबाट जिपलाइन सुरु हुने जिपलाइन युरोपियन स्ट्यान्डर्ड सहित ईन्डियन कम्पनीको प्राविधिक सहयोगमा निर्माण भइरहेको अधिकारी बताउँछन् । जिएल एयरक्राफ्ट रोप प्रयोग गरिने जिपलाइनमा दुई समानान्तर रोप रहने भएकोले दुई जना एकैपटक एक अर्कालाई हेर्दै खेल्न मिल्ने अधिकारीले जानकारी दिए । ८५ मिटर स्काइ रोप साइक्लिङ समेत त्रिशुली नदीमाथि निर्माण भइरहेको परियोजना डिजाइनर मुकेश अधिकरी सिभिल ईन्जिनियरले जानकारी दिए । मिनी जिपलाइन, पिङ, रोप कोर्स लगायत गतिविधि सहितको किड्स एड्भेन्चर पार्क निर्माणाधीन रहेको बताइएको छ । जिपलाइनका लागि बनाइएको टावरको ३ वटा तल्लामा 'रिभर फन क्याफे' सञ्चालन गर्ने तयारी रहेको छ । कफी बार, कक्टेल, मक्टेल, क्रन्ची लगायत सामान्यतया राजमार्गका क्याफेमा नपाइने आइटम सहित क्याफे सञ्चालन गरिने बताइएको छ । आगामी अङ्ग्रेजी नयाँ वर्षभित्र सञ्चालनमा ल्याउने लक्ष राखिएको जिपललाइन, क्याफे, स्काइ साइक्लिङ, किड्स एड्भेन्चर पार्क सम्पन्न गर्न ६ करोड ५० लाख खर्च हुने अनुमान गरिएको छ ।"
ए डिभिजन राष्ट्रिय फुटसल लिग : पोखरा र द राइजिङको विजयी सुरुवात,"पोखरा : अखिल नेपाल फुटबल संघ (एन्फा)को आयोजना र टर्नपाइक इभेन्टको व्यवस्थापनमा पहिलोपल्ट भएको ए डिभिजन राष्ट्रिय फुटसल लिग प्रतियोगिताको पहिलो दिन स्पोर्टस क्यास्टल पोखरा र प्रदेश १ को द राइजिङ क्लबले विजयी सुरुवात गरेका छन्। पोखरा रंगशालाको बहुउद्देश्यीय कभर्डहलमा भएको उद्घाटन खेलमा द राइजिङ क्लबले मछेन्द्र स्काइ गोललाई ५४ गोल अन्तरले पराजित गर्दै विजयी सुरुवात गरेको हो। प्रतिस्पर्धात्मक खेलमा राइजिङका तर्फबाट रेवस मास्केले दुई गोल गरे भने मिलन लिम्बु, दोर्जे तामाङ, सुदिप गुरुङले एक एक गोलको योगदान गरे। यसै गरी मछेन्द्र स्कइ गोलका तर्फबाट श्रीकृष्ण श्रेष्ठले तीन गोल गरेका थिए भने आशिष सुनामले एक गोलको योगदान दिए। स्पोट्स क्यास्टल पोखरा र प्रभातफेरीयुथ क्लब बिच भएको खेलमा पोखराले एक तर्फी खेल प्रदर्शन गर्दै ७० गोल अन्तरले जित निकाल्यो। खेलमा पोखराका सुमित श्रेष्ठ र खेमराज गुरुङले दुई दुई गोलको योगदान दिए। यस्तै खेलमा विजय गुरुङ, दिपेश घले र किशोर गुरुङले एक एक गोलको योगदान दिएका थिए। ए डिभिजन मान्यता पाएका १० टिमको प्रतिस्पर्धामा सहभागीता रहेको छ। गतवर्षको चैत देखि यस वर्षको जेठसम्म प्रदेशस्तरीय छनोट खेलमा सहभागी ५१ टिममध्ये १० टिमले ए डिभिजनको मान्यता पाएका थिए। कोभिडका कारण दुईपल्टसम्म खेल सरेर शनिबार देखि खेल सुरु भएको हो। ए डिभिजन राष्ट्रिय फुटसल लिगमा क्षेत्रीय छनोटबाट आएका १० टोलीले राउन्ड रोबिन प्रणालीका आधारमा प्रतिस्पर्धा गर्नेछन्। शीर्ष चार टोलीबीच क्यालिफायर र इलिमिनेटरका आधारमा फाइनल खेल हुने छ। लिग अवधिभर कुल ४९ म्याच हुनेछन्। सबै खेल ४० मिनेटको हुनेछ। लिग विजेताले १० लाख रुपौयाँ र उपविजेताले पाँच लाख रुपौयाँ पाउने छन्। पोखरामा शनिबारदेखि सुरु भएको ए डिभिजन राष्ट्रिय फुटसल लिग प्रतियोगिताको उद्घाटन खेलमा बलका लागि प्रतिस्पर्धा गर्दै द राइजिङ क्लब र मछेन्द्र स्काई गोलका खेलाडी। तस्बिर : कृष्णमणि बराल।"
बागबजारमै बिक्री हुन्छन् विश्वविद्यालयका नक्कली सर्टिफिकेट,"घटना नम्बर १ लुम्बिनी साँस्कृतिक नगरपालिका, रुपन्देहीमा तत्कालीन सहायकस्तर चौंथो (खरिदार) पदमा कार्यरत सुग्रीम कुर्मीको शैक्षिक योग्यताको प्रमाणपत्र नक्कली रहेको भेटियो । अनुसन्धानका क्रममा कुर्मीले माध्यमिक शिक्षा परिषद्, उत्तर प्रदेश, भारतबाट हाइस्कुल उत्तीर्ण गरेको नक्कली (झुठ्ठा) शैक्षिक योग्यताको प्रमाणपत्र पेश गरी सेवा प्रवेश गरेको तथा सोही प्रमाणपत्रको आधारमा बढुवासमेत भएको देखियो । कुर्मीविरुद्ध विशेष अदालत काठमाडौँमा आरोप पत्र दायर भएको थियो । घटना नम्बर २ किर्ते शैक्षिक प्रमाणपत्रको आधारमा चिकित्सक बनेको आरोपमा प्रहरीको केन्द्रीय अनुसन्धान ब्यूरोले बैशाख पहिलो साता सात जनालाई पक्राउ गर्यो । ब्यूरोले बङगलादेशमा एमबिबीएस अध्ययन गर्न जान एसएलसीको मार्कसीटमा आवश्यक पर्ने न्यूनतम योग्यता नपुगी नाम, जन्म मिति, प्राप्ताङक लगायत विवरणहरू सच्याई किर्ते मार्कसीट बनाएको आरोपमा उनीहरूलाई पक्राउ गरेको थियो । जसमा प्राप्ताकंको कुल अंक एउटै भए पनि केही विषयमा फरक फरक अंक चढाइ नक्कली शैक्षिक प्रमाणपत्र बनाइएको खुल्न आएको राष्ट्रिय परीक्षा बोर्ड परीक्षा नियन्त्रण कार्यालय एसईईले जनाएको छ । वर्षमा झण्डै सय नक्कली सर्टिफिकेट राष्ट्रिय परीक्षा बोर्ड परीक्षा नियन्त्रण कार्यालय कक्षा १० का अनुसार वर्षमा ८० देखि एक सय वटा शैक्षिक प्रमाणपत्र नक्कली फेला पर्छन् । शैक्षिक प्रमाणपत्र नक्कली लिएर आउने आफन्त वा स्वयंलाई बोर्डले प्रश्न गर्दा केहीको जवाफ हुन्छ, १० हजार तिरेर शैक्षिकप्रमाण पत्र बनाएँ । के गर्नु विदेश जान शैक्षिक योग्यता खोज्छ । मुख्यतः प्रहरी सेवा, शिक्षक, उच्च ओहोदामा बसेका व्यक्तिहरुविरुद्ध शैक्षिक प्रमाणपत्र सन्दर्भमा उजुरी पर्ने गर्छन् । केही व्यक्तिहरुले सीम्बोल नम्बर, अंक र विद्यालयको नाम एउटै तर व्यक्तिको नाम फरक गराएर पनि शैक्षिक प्रमाणपत्र खडा गर्ने गरेका छन् । केहीको एसएलसी वा एसईईको सीम्बोल नम्बर, अंक र विद्यालयको नाम नै परिवर्तन गराएर शैक्षिक प्रमाणपत्र बनाउने गरेको खुलेको छ । राष्ट्रिय परीक्षा बोर्ड परीक्षा नियन्त्रण कार्यालय(एसईई) का सहपरीक्षा नियन्त्रक भवराज कोइरालाका अनुसार शैक्षिक प्रमाणपत्रको वैधतामाथि पटक पटक प्रश्न उठेका कारण पनि शैक्षिक प्रमाणपत्रको प्रमाणीकरण (सत्यापन) गर्नुपर्ने भएको छ । उनले भने, शैक्षिक प्रमाणपत्र प्रमाणिकरणका क्रममा सक्कलीनक्कली भनेर रेकर्ड राख्दैनौँ । भिडाउँदा सक्कली देखियो भने सक्कली र नक्कली भए नक्कली हो भनेर मात्रै भन्छौँ । शैक्षिक प्रमाणपत्र भिडाउने निकायले पठाउने निकायले जे भनेर पठाएको हो त्यही भाषामा हामीले खुलाएर पठाउँछौं । राष्ट्रिय परीक्षा बोर्ड परीक्षा नियन्त्रण कार्यालय (कक्षा १०) मा दैनिक एकदेखि दुई सय जना शैक्षिक प्रमाणपत्र प्रमाणीकरणका लागि आउने गर्छन् । कोइरालाले भने, शैक्षिक प्रमाणपत्रको प्रमाणीकरण गर्दा कसैका आफन्त पनि आउँछन् । नक्कली सर्टिफिकेट लिएर उसलाई पक्राउ गरेर हेर्दा मान्छे अन्तै हुन्छ । पक्राउ गरेर मात्रै भएन त्यसको लागि जनशक्ति हामीकहाँ छैन । त्यसैले नक्कली प्रमाणपत्र खिचेर राख्छौँ तर पक्रँदैनौं । अनुसन्धान गर्ने निकाय हामी होइनौँ र बोर्डलाई अख्तियारी पनि छैन । भ्रष्टाचार निवारण ऐन, २०५९ अनुसार कुनै राष्ट्रसेवकले नक्कली शैक्षिक प्रमाणपत्र पेश गरेको पाइएमा ६ महिनादेखि एक वर्षसम्म कैद र दशदेखि बीस हजार रुपैयाँसम्म जरीवाना हुने व्यवस्था छ । कसुर गरेको मुनासिव कारण भएमा अख्तियारले मुद्दा दायर गर्ने र उक्त मुद्दाको किनारा नलागुन्जेल सम्बन्धित व्यक्ति स्वत निलम्बनमा पर्ने व्यवस्था छ । अख्तियार दूरुपयोग अनुसन्धान आयोगका अनुसार आव २०७६७७ मा ९५३ वटा उजुरीहरु जिम्मेवारी सरेर आएका छन् । आव २०७७७८ मा ३१६ वटा उजुरीहरु दर्ता हुन आएका र ९५३ अघिल्लो आव का उजुरीहरु गरी कुल १२६९ वटा नक्कली शैक्षिक प्रमाणपत्र सम्बन्धी उजुरीहरु छन्। जसमध्ये कुल २८७ वटा उजुरीहरु (क्षेत्रगत उजुरीमध्ये ५६१) अर्थात कुल नक्कली शैक्षिक प्रमाणपत्र सम्बन्धी उजुरीको २२६२ उजुरीहरु फर्छ्यौट भएका छन् । सोही अवधिमा (आव २०७७७८ मा) जम्मा ७ वटा उजुरीहरु मुद्दाको रुपमा दायर भएका छन् यस अवधिमा कुल ३१ वटा मुद्दाहरुमा सम्मानित अदालतवाट फैसला भएका छन् । कसले माग्छ शैक्षिक योग्यता प्रमाणपत्र प्रमाणीकरणको विवरण ? पछिल्लो समय वैदेशिक रोजगार विभाग मार्फत् काममा जानेहरुले रोजगारदाता कम्पनी वा सम्बन्धित देशको सरकारले न्युनतम एसईई वा एसएलसीको योग्यता खोज्न थालेका छन् । जसकारण उनीहरु पनि शैक्षिक योग्यता प्रमाणीकरणका लागि आउने गर्छन् । शिक्षक किताबखानाले आवश्यक ठानेमा अवकाश पाउने शिक्षकहरुले जन्ममिति प्रमाणीकरण झिकाउँछ । त्यसका लागि शिक्षकहरुलाई बोर्डसमक्ष प्रमाणीकरणका लागि निवेदन पेश गर्नुपर्ने हुन्छ । निजामति कर्मचारीहरुको प्रोमोसन(स्तरबृद्धि) को समयमा, विश्वविद्यालयहरुको स्नातकोत्तर तहको थेसिस, एमफील, पिएचडी थेसिस दिनुअघि पनि एसएलसी शैक्षिक प्रमाणपत्रको प्रमाणीकरण माग हुँदै आएको छ । सक्कली नक्कली के आधारमा पुष्टि हुन्छ ? बोर्डका अधिकारीहरुका अनुसार २०५७ सालदेखि एसएलसी दिएका विद्यार्थीहरुको शैक्षिक प्रमाणपत्रको रेकर्ड अनलाइनमा राखिँदैआएको छ । जन्ममिति, सिम्बोल नम्बर र एसएलसी उत्तिर्ण वर्ष वा अन्य रेकर्डबाट पुष्टि गरेपछि अन्तिममा वास्तविक व्यक्तिको नाम रेकर्डमा देखिन्छ । तर, कतिपय व्यक्तिले जन्ममिति, सिम्बोल नम्बर र एसएलसी उत्तिर्ण वर्ष तलमाथि गराएर प्रमाणपत्र प्रमाणीकरणका लागि बोर्डमा पुग्ने गर्छन् । बोर्डका सहपरीक्षा नियन्त्रक कोइरालाले भने, तपाईँको शैक्षिक प्रमाणपत्र बाहिर कहाँ छ बनाउने ठाउँ त्यहाँ गएर सिम्बोल नम्बर प्राप्त अंक एउटै बनाइन्छ तर, नाम डुप्लिकेशन गरेर अर्को व्यक्तिको नाम राखिन्छ वा बनाइन्छ । सर्टिफिकेट छानविनको घेरामा गयो भने हामीलाई सम्बन्धित निकायले सर्टिफिकेट हामीकहाँ पठाउँछ । शैक्षिक प्रमाणपत्रको प्रमाणीकरण एक घण्टाभित्र उपलब्ध गराउन सकिने गरी व्यवस्था मिलाइएको छ ।'"
अल्जेरियाका पूर्व राष्ट्रपति अब्देलअजीजको निधन,"अल्जियर्स : अल्जेरियाका पूर्व राष्ट्रपति अब्देलअजीज बुटेफ्लिकाको ८४ वर्षको उमेरमा निधन भएको छ। सेना र जनताको दबाबमा पदबाट राजीनामा दिएको २ वर्षपछि उनको निधन भएको राष्ट्रपति कार्यालयले जनाएको छ। फ्रान्सको उपनिवेशमा रहेको अल्जेरियाको स्वतन्त्रताको लागि लडेका बुटेफ्लिका एक अनुभवी नेता हुन्। सन् २०१९ मा राष्ट्रपतिय पदबाट राजिनामा दिनुअघि उनले उत्तर अमेरिकी मुलुकमा दुई दशकसम्म आफ्नो शासन चलाएका थिए। उनी सार्वजनिक स्थानमा विरलै देखा पर्ने नेताको रुपमा चिनिन्छन्। सन् १९६२ मा अल्जेरिया फ्रान्सबाट स्वतन्त्र भएपछि पुर्व राष्ट्रपति बुटेफ्लिका अल्जेरियाको पहिलो विदेश मन्त्री बनेका थिए। असंलग्न आन्दोलनमा एक प्रभावशाली व्यक्तिको रुपमा चिनिने उनले अफ्रिका, एसिया र ल्याटिन अमेरिकामा बढि रुचाएका राजनीतिज्ञ हुन्। चे गुयभारा र नेल्सन मन्डलालाई उनले अल्जेरियामा आफ्नोतर्फबाट पहिलो प्रशिक्षण दिएका थिए।"
ओलीको आरोप: सत्ता गठबन्धन अवैध हो,"काठमाडौँ: नेकपा एमालेका अध्यक्ष केपी शर्मा ओलीले वर्तमान सरकार अस्वभाविक ढंगले गठन भएको भन्दै यसलाई अवैध भएको आरोप लगाएका छन् । शनिबार काठमाडौँमा नेपाल निजामती कर्मचारी संगठनको राष्ट्रिय भेलालाई सम्बोधन गर्दै अध्यक्ष ओलीले यस्तो बताएका हुन् । उनले भने, यो सरकार स्वभाविक ढंगले आएको होइन । परमादेशबाट आएको सरकार हो । अस्वभाविक उद्देश्य पूरा गर्न लागिपरेको छ । जनताप्रति उत्तरदायी सरकार होइन । सत्ता सञ्चालन गरिरहेको पाँच दलीय गठबन्धन नै अवैध भएको ओलीको जिकिर छ । उनले भने, पाँच पार्टीको जनादेश छैन, कोही एक सिट जितेका छन् । कोही अवैध ढंगले दर्ता गरेर आएका छन् । उनले सरकारलाई भ्रष्टाचार गर्न नदिन कर्मचारीले भूमिका खेल्नुपर्ने बताएका थिए । देशमा अझै पनि भ्रष्टाचार छ । तपाइँहरुको काँधमा ठूलो जिम्मेवारी छ । भ्रष्टाचार विरोधको उदाहरण हुनुपर्छ । कसैले घुस खान भन्यो भने पनि खान्न भन्ने आँट गर्नुपर्छ ।"
नवलपरासी कांग्रेसमा देउवा गुट कमजोर,"परासी : पश्चिम नवलपरासी कांग्रेसमा देउवा गुट कमजोर देखिएको छ। १४ औं महाधिवेशन अन्तरगत भएको वडा अधिवेशनको प्रतिनिधि छनौटका आधारमा देउवा इतर पक्ष बलियो देखिएको हो। जिल्लामा प्रतिनिधि सभा सदस्य एंव कांग्रेस केन्द्रीय सदस्य देवेन्द्रराज कँडेल र संविधान सभा सदस्य विक्रम खनालको दुई गुट छ। पार्टीमा स्व खुमबहादुर खड्का समूहका कँडेल पार्टी सभापति एंव प्रधानमन्त्री शेरबहादुर देउवा गुटका हुन् भने खनाल रामचन्द्र पौडेल समुहको शशांक गुटका हुन्। खनालसँग अर्का संविधासभा सदस्य देवकरण जयसवालको विगतदेखि नै साथ रहेकाले उनी बलियो देखिएको गुटगत राजनीतिबाट टाढा रहेका कांग्रेस कार्यकर्ताहरुले बताएका छन्। जिल्लामा देउवा र रामचन्द्र गुट भन्दा पनि कँडेल र खनाल गुटको प्रतिस्पर्धासँगै पानी बाराबारको स्थिति छ। वडा क्षेत्रीय प्रतिनिधिले जिल्ला नेतृत्वदेखि, क्षेत्र, गाउँ, नगर र महाधिवेशन प्रतिनिधि छनौट गर्ने प्रावधान रहेकाले दुवै पक्षका नेताहरु रस्साकस्सीमा जुटेका हुन्। वडा अधिवेशन नजिकिंदै गरेकाले पनि यी दुई गुटका नेताहरु एक अर्काको मत तान्न दौडधुपमा लागेका छन्। भोटमा यी दुई गुटले नोट (पैसा) छर्न पनि पछि पर्दैनन्। एक कांग्रेस कार्यकर्ताले दुई नेताहरुको पानी बाराबारको स्थितिलाई दर्शाउँदै भने। गाउँनगरको निर्वाचन असोज ९ गतेका लागि तय गरिएको छ। जिल्लाका ७ स्थानीय तहमा रहेका ७४ वडाको अधिवेशन सकिएको छ। अधिवेशनबाट १३ सय ५० जनाको हाराहारीमा क्षेत्रीय प्रतिनिधिहरु चयन भएर आएको निर्वाचन अधिकृत बाबुराम पाण्डेले जानकारी दिए। जसअनुसार जिल्ला नेतृत्वसहित १ वटा प्रतिनिधिसभा निर्वाचन क्षेत्र र ३ वटा प्रदेश सभा क्षेत्रमा खनाल गुट बलियो छ। पालिकातर्फ २ नगरपालिका र २ वटा गाउँपालिकामा खनाल पक्ष बलियो देखिएको छ। कँडेल पक्ष बलियो देखिएकामा १ वटा प्रतिनिधि सभा निर्वाचन क्षेत्र, १ प्रदेशसभा तथा १ नगरपालिका र १ गाउँपालिका छन्। १ वटा गाउँपालिकामा कडा प्रतिस्पर्धा छ। मतको आकलन अनुसार खनाल गुट जिल्ला नेतृत्वमा २ सय ३० भोटको हाराहारीमा कँडेल गुटभन्दा अघि देखिएको छ। प्रतिनिधि सभा निर्वाचन क्षेत्र नं १ मा २ सय ३० भोटको हाराहारीमा खनाल गुट अघि छ भने सोही निर्वाचन क्षेत्रको क मा ६५ भोट र ख मा १ सय ६० मतले खनाल गुट अघि देखिएको छ। त्यसैगरी निर्वाचन क्षेत्र नं २ को क मा १ सय १० मत ले उक्त गुट अघि देखिएको छ। नगरपालिकातर्फ सुनवलमा १ सय ५० र बर्दघाटमा ८० भोटको हाराहारीमा खनाल गुट अघि देखिएको छ। गाउँपालिकातर्फ सुस्तामा ५० र प्रतापपुरमा १ सय बढी मतको हारहारीमा खनाल गुट अघि देखिएको आकलन गरिएको छ। त्यस्तै मतको आकलन अनुसार कँडेल गुट प्रतिनिधि सभा निर्वाचन क्षेत्र नं २ मा ३० मतको हाराहारीमा अघि देखिएको छ। भने सोही निर्वाचन क्षेत्रको प्रदेश सभा ख मा १ सय ३५ मतको हाराहारीमा कँडेल गुट अघि देखिएको छ। रामग्राम नगरपालिकामा १ सय र पाल्हीनन्दन गाउँपालिकामा ६५ मतको हाराहारीमा कँडेल गुट अघि देखिएको छ। सरावल गाउँपालिकामा भने दुवै गुटको कडा प्रतिस्पर्धा रहेको निर्वाचित क्षेत्रिय प्रतिनिधिहरुले बताएका छन्। चुनावी प्रतिस्पर्धामा गुटै बनाएर उत्रिएका दुवै पक्षले १२ पालिका बाहेक सबैमा आफ्नो पकड बलियो रहेको दाबी गरेका छन्। यी गुटले केही पालिकाबाहेक सबैमा प्यानलै बनाएर उमेदवारी सार्वजनिक गरिसकेका छन्। केहीमा बाँकी छ। जिल्ला सभापतिमा कँडेल गुटले शिक्षक संघका पूर्व अध्यक्ष मोहन शर्मा र खनाल गुटले वर्तमान जिल्ला उपसभापति अर्जुनकुमार पोखरेललाई अघि सारेका छन्। यद्यपी सभापतिका लागि महाधिवेशन प्रतिनिधिमा चयन हुनु पर्ने प्रावधान रहेकाले दुवै जनाको उमेदवारी चर्चामा मात्र सिमित छ।"
मोरङबाट ११ जना पक्राउ,"विराटगनगर : विभिन्न अपराधमा अदालतले दोषी ठहर गरेपनि कैद सजाय र जरिवाना भुक्तान नगरिकन फरार रहेका ११ जना प्रतिवादी मोरङबाट पक्राउ परेका छन् । इलाका प्रहरी कार्यालय रंगेलीको टोलीले एकै पटक ११ जनालाई पक्राउ गरेर शुक्रबार जिल्ला अदालत मोरङमा पेस गरेको छ । पक्राउ पर्नेमध्ये १० जना कुटपिट एवं लुटपाट र एक जना सवारी ज्यान मुद्दाका फरार प्रतिवादी रहेको मोरङ प्रहरीका प्रवक्ता डीएसपी दीपक श्रेष्ठले बताए । पक्राउ पर्नेमा मोरङको सुनवर्षी नगरपालिका६ का ५३ वर्षीय रमेश भुजेल, २३ वर्षीय सुरज भुजेल, ५८ वर्षीय उसमान मियाँ, २८ वर्षीय रमजान मियाँ, ४८ वर्षीय अञ्जु खातुन रहेका छन् । त्यस्तै ४८ वर्षीय उवारन खातुन, ३० वर्षीय अब्बास मियाँ, २७ वर्षीय फुच्चे मियाँ, ३१ वर्षीय कैलु मियाँ र ३५ वर्षीय सहजवी खातुन पनि पक्राउ परेका छन् । उनीहरुलाई जिल्ला अदालत मोरङले २०७३ साल असार १२ गते कुटपिट एवं लुटपाट मुद्दामा दोषी ठहर गरेको थियो । पाँच वर्षअघिदेखि फरार रहेका सबै जनालाई पक्राउ गरेर अदालतमा बुझाइएको जानकारी डीएसपी श्रेष्ठले दिए । त्यस्तै सवारी ज्यान मुद्दामा फरार रहेका रंगेली नगरपालिका२ का ३५ वर्षीय सत्यलाल उरावलाई पनि पक्राउ गरिएको प्रहरीले जनाएको छ । श्रेष्ठका अनुसार उरावलाई २०७० साल पुस १४ गते मोरङ अदालतले ५ महिना कैद र ५ हजार रूपैयाँ जरिवानाको फैसला गरेको थियो । प्रहरीले पक्राउ गरेर बुझाएपछि अदालतले प्रतिवादीलाई कैद सजाय भुक्तानका लागि कारागार चलान गरेको छ ।"
"अफगानिस्तानको जलालावादमा विस्फोट: २ को मृत्यु, १९ बढी घाइते","जलालावादः पूर्वी अफगानिस्तानको जलालावादमा छुट्टाछुट्टै विस्फोटमा परी दुई जनाको मृत्यु भएको छ भने १९ भन्दा बढी घाइते भएका छन् । स्थानीय मिडियाका अनुसार शनिबार दिउँसो भएको उक्त विस्फोट तालिबानलाई लक्षित गरिएको थियो । तालिबानले अफगानिस्तानमा नयाँ सरकार गठन गरेपछि शनिबार भएको यो पहिलो विस्फोट हो । अफगानिस्तानलाई दिने भनिएको सहयोग छिटो उपलब्ध गराऊ : राष्ट्रसंघ अफगानिस्तानका महिला खेलाडीहरु भागेर पाकिस्तान पुगे, क्षेप्यास्त्र परीक्षणले कोरियाली प्रायद्धिपमा तनाव"
"तालिबान सरकारले छात्राहरुलाई स्कुल छिर्न दिएन, चीनमा फेरि फैलियो कोरोना","तालिबानले छात्राहरुलाई विद्यालयमा प्रवेश दिएन काबुलः अफगानिस्तानमा तालिबान सरकारले उच्च माध्यमिक विद्यालय पुगेका छात्राहरुलाई विद्यालय प्रवेशमा रोक लगाएको छ । तालिबान शासन सुरु भएपछि पुन: सञ्चालन आएका विद्यालयहरुमा शनिबार छात्राहरुको प्रवेशमा रोक लगाएको हो । तालिबानले छात्र र पुरुष शिक्षकलाई मात्र फेरि विद्यालय फर्किन निर्देशन दिँदै छात्राहरुलाई विद्यालय हाताभित्र प्रवेश नदिएको अरब न्युजमा समाचार छ । सबै पुरुष शिक्षक र विद्यार्थीहरुले मात्र आफ्नो शैक्षिक संस्थाहरुमा उपस्थित हुन पाउनेछन्शनिबार कक्षा पुनसञ्चालन गर्दै तालिबानले भनेको छ । तर महिला शिक्षक र विद्यार्थीहरुको लागि भने प्रवेश नदिने सरकारको निर्देशन छ । तालिबानले महिलाहरुको लागि सहज वातावरण बनाउने प्रतिबद्धता जनाउँदै अगष्टमा अमेरिकी सेनालाई पूर्ण रुपमा फिर्ता पठाएको थियो । महिलाको लागि कठोर मानिएको तालिबानको सन् १९९० को दशकको शासनकाल भन्दा यसपटक महिला शिक्षा र अधिकारलाई प्राथमिकतामा राख्ने बताइएको थियो । तर तालिबान सरकारअन्तर्गत शिक्षा मन्त्रालयको पछिल्लो कदमले महिला अधिकारलाई खतरामा पारेको भन्दै संयुक्त राष्ट्रसंघले आपत्ति जनाएको छ । अफगानिस्तानमा युवती र किशोरीहरुको भविष्यप्रति हामी गम्भीर रुपमा चिन्तित छौँ संयुक्त राष्ट्रसंघअन्तर्गत युनिसेफले भनेको छ, शैक्षिक संस्था पुनसञ्चालन हुँदा तालिबानले महिला शिक्षक, युवती र बालिकालाई विद्यालय फर्किन नदिनुले गम्भीर संकट निम्तिन सक्छ । यसअघि शुक्रबार तालिबानले महिला मन्त्रालय हटाएर त्यसको सट्टा सदाचार र दूराचार मन्त्रालय राख्ने निर्णय गरेको छ । ००० फ्रान्सले अमेरिका र अष्ट्रेलियाबाट आफ्ना राजदूत फिर्ता बोलायो पेरिसः फ्रान्सले अमेरिका र अष्ट्रेलियाबाट त्यहाँस्थित आफ्ना राजदूतलाई फिर्ता बोलाएको छ । अमेरिका, बेलायत र अष्ट्रेलियाले केही दिनअघि गरेको समुद्री जहाज (पनडुब्बी) सम्झौताप्रति रुष्ट हुँदै फ्रान्सले दुबै देशबाट आफ्ना राजदूतलाई फिर्ता बोलाएको हो । फ्रान्सले अमेरिकाको लागि फ्रान्सेली राजदूत फिलिप इटेनी र अष्ट्रेलियाका लागि जिन पियरो थिवाल्टलाई फिर्ता बोलाएको हो । फ्रान्सका विदेशमन्त्री जिन यवेस ले ड्रियानले त्रिपक्षीय सम्झौताले राष्ट्रको सुरक्षा साझेदारीमा खतरा हुनसक्ने बताएका छन् । अमेरिका र अष्ट्रेलियाको घोषणा निकै गम्भीर र असाधारण छ । त्यसैले फ्रान्सका राष्ट्रपति इम्यानुअल म्याक्रोनको आदेशमा यो कदम उठाउनु परेको होफ्रान्सका विदेशमन्त्री ड्रियानले लिखित बयान दिँदै भनेका छन्, कुनै पनि सम्झौता रद्द गर्नु एक सहयोगीका लागि अस्वीकार्य हुन्छ । सो सम्झौता फ्रान्स मात्र नभई युरोपको दृष्टिकोणमा समेत फरक पर्नेछ । अमेरिका, बेलायत र अष्ट्रेलियाले केही दिनअघि हिन्दप्रशान्त महासागर (इन्डो प्यासीफिक ) क्षेत्रमा पनडुब्बी सम्बन्धमा त्रिपक्षीय नयाँ गठबन्धनको घोषणा गरेको थियो । सो गठबन्धनपछि अष्ट्रेलियाले फ्रान्ससँग ४० विलियन डलरको पनडुब्बी सम्झौता रद्द गर्दै अमेरिकासँग सम्झौता गरेको थियो । फ्रान्स अमेरिकाको सबैभन्दा पुरानो सहयोगी मानिन्छ । फ्रान्स र अमेरिकाबीच १८ औँ शताब्दीमा बनेको सम्बन्धमा दरार आउने भन्दै विश्लेषकहरुले चिन्ता व्यक्त गरेका छन् । ००० अष्ट्रेलियामा लकडाउनविरोधी आन्दोलनकर्मी पक्राउ मेलबर्नः अष्ट्रेलियामा प्रहरीले लकडाउन विरोधी २७० आन्दोलनकर्मीलाई पक्राउ गरेको छ । लकडाउनको विरोधमा शनिबार मेलबर्न र सिड्नीमा आयोजित र्यालीमा सहभागी आन्दोलनकर्मीहरुलाई प्रहरीले पक्राउ गरेको हो । पक्राउको क्रममा लकडाउनविरोधी प्रदर्शनकारी र प्रहरीबीच झडप भएको थियो । झडपमा ६ प्रहरी अधिकारी गम्भीर घाइते भएको भिक्टोरिया प्रहरीले जनाएको छ । शनिबार आयोजित आन्दोलनमा करिब ७ सयभन्दा बढी प्रदर्शनकारीहरु मेलबर्नमा जम्मा भएका थिए भने आन्दोलन नियन्त्रणका लागि करिब २ हजार प्रहरी अधिकारीहरु खटिएको स्थानीय मिडियाले जनाएका छन् । अष्टेलियामा गत जुनमा डेल्टा भेरियन्टको संक्रमित भेटिएपछि सिड्नी, मेलबर्न र क्यानबेरामा लकडाउन घोषणा गरिएको छ । सो लकडाउनको नागरिकहरुले विरोध गरिरहेका छन् । ००० युएईले यात्रुको लागि हटायो कोभिड १९ प्रतिबन्ध दुबईः संयुक्त अरब एमिराट्स (युएई)ले आफ्ना नागरिक, पर्यटक र अन्य यात्रुमाथि लगाएको कोभिड १९ को प्रतिबन्ध हटाएको छ । अबुधावी आपतकालीन संकट एवं विपद समितिले आइतबारदेखि लागु हुने गरी सो प्रतिबन्ध हटाएको हो । शनिबार कोभिड १९ को प्रतिबन्ध हटाउने घोषणा गर्दै समितिले सो नियम युएईभित्रका नागरिक, पर्यटक र यात्रुहरुको लागि मात्र मान्य हुने जनाएको छ । युएईले कोरोना रिपोर्ट नेगेटिभ आएका मानिसको लागि समेत आफ्नो राजधानी प्रवेशमा रोक लगाउँदै आएको थियो । सेप्टेम्बर अर्थात् आइतबारदेखि युएईभरबाट अबुधावी प्रवेश गर्नेहरुका लागि सो प्रतिबन्ध हट्नेछ । कोरोना संक्रमितको संख्या घट्दो दरमा रहेकोले सो प्रतिबन्ध हटाइएको समितिले जनाएको छ । ००० चिनियाँ बासिन्दालाई घरबाहिर ननिस्कन निर्देशन बेइजिङः चीनको दक्षिणपूर्वी शहर सियामेनमा कोरोना संक्रमण पुन: फैलिएको छ । कोरोनोको डेल्टा भेरियन्ट तिब्र रुपमा फैलिएपछि सियामेन प्रान्त सरकारले शनिबार शहरी बासिन्दालाई घरबाट बाहिर ननिस्कन निर्देशन दिएको छ । शनिबार सूचना जारी गर्दै प्रान्त सरकाले स्थानीय बासिन्दालाई अत्यावश्यक कामवाहेक घरबाट ननिस्कन, पार्क एवं अन्य सार्वजनिक स्थलहरु बन्द गर्न, भीडभाड नगर्न, होटल, रेष्टुरेन्ट र चाडपर्वका कार्यक्रम बन्द गर्न, यात्रा नगर्न निर्देशन दिएको छ । चीनमा मध्य अगष्टदेखि सुरु भएको चाडपर्वमा मानिसहरुले भीडभाड गर्दा चीनका विभिन्न क्षेत्रमा कोरोना संक्रमण तिब्र रुपमा फैलिएको बताइएको छ । ००० रुसमा एप्पल र गुगलले हटाए सरकार विरोधी एप मस्कोः रुसमा अमेरिकी कम्पनी एप्पल र गुगलले सरकारविरोधी स्मार्ट भोटिङ एप हटाएको छ । संसदीय चुनावमा धाँधली हुनसक्ने भन्दै रुसको राष्ट्रपति कार्यालय क्रेम्लिनको दबाबमा एप्पल र गुगलले सो एप हटाएको हो । रुसमा संसदीय चुनावको लागि तीन दिवसीय मतदान सुरु हुने वित्तिकै सो कम्पनीले एप हटाउने निर्णय गरेको हो । आगामी चुनावमा असर पुग्न नदिन सो एप हटाउन रुसको राष्ट्रपति कार्यालयले गुगल र एप्पललाई निर्देशन दिएको थियो । सो चुनाव राष्ट्रपति भ्लादिमिर पुटिनको सन् २०२४ सम्मको पदको लागि महत्वपूर्ण मानिन्छ । स्मार्ट भोटिङ एप रुसको विपक्षी दलले निर्माण गरेको थियो । सो एपको प्रयोग र अनलाइन मतदानलाई प्रवर्द्धन गर्न जेलमा राखिएका विपक्षी नेता एलेक्जेन्डर्स नवलनीले सो एपको डिजाइन गरेको बताइन्छ । हटाइएको एपमा रुस सरकारको समर्थनमा रहेका प्रत्याशितलाई हराउन मतदातासँग अपिल गरिएको थियो । ००० अल्जेरियाका पूर्वराष्ट्रपति अब्देलाजिजको निधन अल्जियर्सः अल्जेरियाका पूर्वराष्ट्रपति अब्देलाजिज बुटेफ्लिकाको ८४ वर्षको उमेरमा निधन भएको छ । सेना र जनताको दबाबमा पदबाट राजीनामा दिएको दुई वर्षपछि उनको निधन भएको राष्ट्रपति कार्यालयले जनाएको छ । फ्रान्सको उपनिवेशमा रहेको अल्जेरियाको स्वतन्त्रताको लागि लडेका बुटेफ्लिका एक अनुभवी नेता हुन् । सन् २०१९ मा राष्ट्रपतीय पदबाट राजीनामा दिनुअघि उनले उत्तर अमेरिकी मुलुकमा दुई दशकसम्म आफ्नो शासन चलाएका थिए । उनी सार्वजनिक स्थानमा विरलै देखा पर्ने नेताको रुपमा चिनिन्छन् । सन् १९६२ मा अल्जेरिया फ्रान्सबाट स्वतन्त्र भएपछि पूर्वराष्ट्रपति बुटेफ्लिका अल्जेरियाको पहिलो विदेशमन्त्री बनेका थिए । असंलग्न आन्दोलनमा एक प्रभावशाली व्यक्तिको रुपमा चिनिने उनले अफ्रिका, एसिया र ल्याटिन अमेरिकामा बढी रुचाएका राजनीतिज्ञ हुन् । चे गुयभारा र नेल्सन मन्डेलालाई उनले अल्जेरियामा आफ्नोतर्फबाट पहिलो प्रशिक्षण दिएका थिए । ००० अमेरिका र मेक्सिकोको पुलमुनि हजारौँ आप्रवासीको क्याम्प मेक्सिकोः अमेरिकाको दक्षिणी क्षेत्रमा अवस्थित मेक्सिको र अमेरिकाको सीमा नजिकै दुई देश जोड्ने एक पुलमुनि हजारौँ आप्रवासीहरुले क्याम्प गाडेर बसेका छन् । मेक्सिको हुँदै अमेरिकाको टेक्सास राज्य प्रवेश गर्न खोजेका ती आप्रवासीहरु कैयौँ दिनदेखि पुलमुनि बसिरहेका हुन् । सो पुलमुनि बसेका आप्रवासीहरुको वास्तविक पहिचान खुल्न नसकेको बताइएको छ । टेक्सास राज्यका मेयर डेद रियोका अनुसार शुक्रबार बिहानैदेखि सो पुलमुनि करिब १० हजार ५ सय आप्रवासीहरु क्याम्प बनाएर बसिरहेका छन् । पुलमुनि बसिरहेका हजारौँ आप्रवासीहरुले दुबै देशले सहयोग नगरेको गुनासो गरेको बताइएको छ । ती आप्रवासीहरु कैयौँ दिनदेखि खाना र पानीविना पुलमुनि बसिरहेको स्थानीय मिडियाले जनाएका छन् । अमेरिकाले ती आप्रवासीले प्रवेश दिने जनाएको छ । ती आप्रवासीहरु हैटी, क्युवा, भेनेजुयला र नाकारागुवा मुलुकबाट अमेरिका प्रवेशको लागि सिमानासम्म पुगेको बताइएको छ । संयोजन: अस्मिता खड्का"
"पुराना अपराधमा प्रहरीको चासो : पीडित भेट्दै, पीडा मेट्दै","विराटनगर : विराटनगर महानगरपालिका३ मा बसोबास गर्दै आएका ८५ वर्षीय धर्मध्वज थापाको गाउँमा रहेको घरमा ३६ वर्षअघि डकैती भयो। मोरङको तत्कालीन मोतीपुर गाविस१ मर्चनिया (हालको ग्रामथान गाउँपालिका१)स्थित उनको घरमा २०४२ साल भदौ १८ गते राति डकैती भएको हो। धर्मध्वजकी पत्नी जीवनदेवीको हत्या गर्दै डाँका समूहले धनमाल लुटेर लग्यो। घरपछाडिबाट हामफालेर भाग्दै डाँकाबाट बाँचेका उनी कहालीलाग्दो घटनाको पीडा भुल्न नसकेपछि गाउँ छाडेर विराटनगर बसाइँ सरे। तर पत्नीको हत्या र घरमा डकैती गर्नेहरु पक्राउ पर्न सकिरहेका थिएनन्। आँखैअगाडिको घटना झलझली सम्झना आइरहँदा उनको मन भतभती पोलिरहेको छ। घटनाको अनुसन्धानमा त्यतिबेलाका प्रहरी अधिकृत अरुणविक्रम राणाले ठूलो सहयोग गरेको धर्मध्वज सम्झन्छन्। राणाले लगाएको गुन कहिल्यै बिर्सन सक्दिँन, उनले भने, अपराधी तत्काल पक्राउ नपरे पनि डाँकालाई खोज्न मलाई पनि साथमै लिएर राणा अहोरात्र खटिन्थे। उनका अनुसार राणाले सम्भावित स्थानमा डाँकाको खोजी व्यापक बनाएका थिए। तर पक्राउ गरेर कारबाहीको दायरामा ल्याउन नसक्दा धर्मध्वजले न्यायको अनुभूति गर्न पाएनन्। खुनडाँका मुद्दा मुद्दा चलाइएका घटनामा संलग्न १४ जनालाई जिल्ला अदालत मोरङले २०६१ जेठ १८ गते सर्वस्वसहित जन्मकैद एवं जरिवानाको फैसला सुनायो। २०६४ साउन १० गते सर्वोच्च अदालतले जिल्लाको फैसला सदर गरिदियो। अदालतबाट पीडितलाई क्षतिपूर्ति दिलाउने फैसला भए पनि धर्मध्वजले पाएकै छैनन्। घटनामा संलग्नमध्ये कटहरी गाउँपालिका७ तकिया (साविकको थालाहा गाविस७) का ८७ वर्षीय उजारू चौधरी थारू र ५० वर्षीय शिवना सरदार वातर ३६ वर्षपछि यही भदौ ९ गते पक्राउ परे। दुवै जनालाई कैद सजाय भुक्तानका लागि कारागार चलान गरिएको सन्देश लिएर मोरङ प्रहरी प्रमुख एसपी जनार्दन जीसीको नेतृत्वमा डीएसपीहरु दीपक श्रेष्ठ, मञ्जील मुकारुङ लगायतका प्रहरीले शुक्रबार घरमै पुगेर धर्मध्वजसँग भेटघाट गरे। घटनामा संलग्नलाई कानुनी कारबाही भएको जानकारी दिन प्रहरी टोली उनको घरमै पुगेको हो। प्रहरी प्रमुखसहितलाई देखेर खुसी बनेका धर्मध्वजले ठूलो राहत महसुस गर्दै लामो समयपछि न्याय पाएको बताए। अपराधी पक्राउ गरिदिएकोमा प्रहरीलाई धन्यवाद दिए। भने, सबै अपराधीलाई पक्रेर जेल हालिदिनु होला। त्यसपछि मात्रै मेरो मनमा शान्ति हुन्छ। पुराना अपराधिक घटनामा चासो राख्दै मोरङ प्रहरीले नयाँ अभियानका रूपमा पीडितसँगको पुनः भेटघाट (भिक्टिम रिभिजिट) कार्यक्रम सञ्चालन गरेको छ। कार्यक्रमअन्तर्गत अपराधबाट वर्षौअघि पीडित बनेकालाई भेटाउने र उनीहरुको पीडा मेटाउने प्रयास गरिने मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार कानुन बमोजिम न्यायिक सहयोग गर्ने उदेश्यले पीडितसँगको भेटघाट अभियान पहिलो पटक सुरु गरिएको हो। जघन्य अपराधबाट पीडित भए पनि अपराधी पक्राउ नपर्दा न्यायको अनुभूति गर्न नपाएका धर्मध्वजलाई भेटेर अभियानको थालनी गरिएको डीएसपी श्रेष्ठले बताए। पीडक (कसुरदार)लाई कानुन बमोजिमको दण्ड दिँदै समाजलाई अपराध र अपराधको भयबाट मुक्त गरेर पीडित मैत्री वातावरण सिर्जना गर्न अभियान फलदायी हुने उनको भनाइ छ। एसपी जीसीका अनुसार पीडक र उसका पक्षबाट पीडितलाई आउनसक्ने दबाब, प्रभाव तथा हस्तक्षेपलाई रोक्न, सान्त्वना दिएर सुरक्षित अनुभूति गराउँदै पीडा कम गराएर पीडितको आत्मबल बढाउने उदेश्य अभियानको छ। घटनाका बेला कानुनी कारबाहीका लागि सहयोग गर्दै पीडकलाई मुद्दा चलाएपछि फर्किएर पनि प्रहरी नपुग्दा पीडितको आत्मबल कमजोर हुन्छ, उनले भने, प्रहरी पुगिरहन नपाउने अवस्थाको फाइदा उठाउँदै पीडकले पीडितलाई अनेक दबाब र प्रभावमा पार्ने गरेको पाइन्छ। नेपालको संविधान २०७२ को धारा २१ र अपराध पीडित संरक्षण ऐन २०७५ को परिच्छेद २ मा व्यवस्था भए अनुसार अनुसन्धान र न्यायिक कारबाही सम्बन्धी सूचनाको अधिकार, क्षतिपूर्ति तथा सामाजिक पुर्नस्थापनाको अधिकारको रक्षा गर्न अभियानले महत्वपूर्ण भूमिका खेल्ने जीसीको भनाइ छ। उनका अनुसार दण्डहीनताको अवस्था सृजना हुन नदिन तथा पीडित पक्षीय न्याय प्रणाली कायम राख्न पीडितलाई कानुन बमोजिम सहयोग गर्न आवश्यक देखियो। घरघरमै पुगेर कानुनी परामर्श र प्रक्रियाबारेमा जानकारी दिँदा वर्षौदेखि पीडित बनेर रहेकाहरुलाई थप राहत पुग्ने एसपी जीसीले बताए। उनका अनुसार जिल्ला प्रहरी कार्यालयसहित मोरङका इलाका प्रहरी कार्यालयहरु रानी, रंगेली, सिजुवा, उर्लाबारी, पथरी, लेटाङ र बेलबारीसमेतबाट एकै पटक जिल्लाव्यापी अभियानको थालनी गरिएको हो। प्रहरीले प्रत्यक्ष भेटघाट एवं भलाकुसारी गर्दै कानुनी परामर्श, प्रक्रिया र पीडकलाई हुने कारबाहीको जानकारी गराउँदा पीडितले खुसी व्यक्त गरेका छन्। धर्मध्वजले प्रहरीको अभियानले पीडितलाई मल्हमपट्टी लगाउने र ठूलो राहत एवं न्यायको अनुभूति गराउने बताए। प्रहरीबाट प्रशंसनीय एवं महत्वपूर्ण कामको सुरुवात भएछ, उनले भने, घरमा डकैती हुँदा र पत्नी गुमाउँदा वर्षौदेखि पीडामा रहेको मैले पनि ठूलो राहत महसुस गरें। एसपी जीसीले प्रत्यक्ष भेटघाट गर्दा पुरानो घटनादेखि पीडितको हालको अवस्थासमेत थाहा हुने बताए। घटनापछिको पीडितको वास्तविक अवस्था र उनीहरुले भोगिरहेको पीडालाई नजिकबाट नियाल्न पाइन्छ, उनले भने, अपराधीलाई कारबाहीको दायरामा ल्याउँदा समाजमा हुने अपराध नियन्त्रण एवं अनुसन्धानमा पनि मद्धत पुग्छ। नेपाल प्रहरीका पूर्वडीएसपी रामजी कटुवालले पुराना अपराधलाई चासो नदिने प्रवृत्तिको अन्त्य गर्ने प्रहरीको अभियान महत्वपूर्ण रहेको बताए। घटना घट्दा तत्काल सुवत प्रमाण र घटनाको पृष्ठभूमिमा केन्द्रित हुनुपर्ने प्रहरीलाई त्यसपछि फर्किएर नजाँदा सशंकित भइरहने पीडितको पछिल्लो वास्तविक अवस्था थाहा हुँदैन, उनले भने, पुरानो हुँदै गएपछि घटना पनि ओझेलमा पर्दै जान्छ। बेलाबेला भेटघाट गर्दा पीडामा रहेकाको अवस्था थाहा पाइने, अनुसन्धानमा थप कुरा पत्ता लाग्ने र पुर्नताजगीका लागि सहज हुने कटुवालको भनाइ छ। पीडकविरुद्ध मुद्दा चलाएर पीडितसँग नियमित समन्वयमा रहनसक्दा त्यो सबैभन्दा ठूलो उपलब्धि हुन्छ, उनले भने, पीडितसँग नजिक हुँदा भावनात्माक हिसाबले पनि अपराध अनुसन्धान र नियन्त्रणमा प्रहरीलाई ठूलो सहयोग मिल्छ। अभियानले नागरिकप्रहरी सम्बन्ध विस्तारमा महत्वपूर्ण योगदान पुग्ने र अपराध एवं बिक्रीतिविरुद्ध सक्रिय रहेर प्रहरीले हाम्रो पक्षमा काम गरिरहेको छभन्ने सन्देश सबैतिर प्रवाह हुने पूर्वडीएसपी कटुवाल बताउँछन्। प्रहरीको प्रयासले जनमनासमा पनि सकारात्मक प्रभाव पार्ने र अपराध नियन्त्रण एवं अनुसन्धानमा प्रहरीले उत्कृष्ट नतिजा प्राप्त गर्ने उनको भनाइ छ।"
मोटरहेड मोटरसाइकल सार्वजनिक,"काठमाडौं : चिनियाँ ब्रान्डको अफरोड बाइक मोटरहेड मोटरसाइकल सार्वजनिक भएको छ। यो बाइकले अधिकतम १२५ किलोवाट पावर र टर्क १७ एनएम दिने बताइएको छ। एसएलआर टेक्नो एन्ड ट्रेड कम्पनिले विगत ५ बर्षदेखि मोटरहेड ब्रान्डको डार्ट, क्रसओभर र स्क्र्याम्ब्लर सेग्मेन्टका बाइकलाई बिक्रि गर्दै आएको छ। फराकिलो र ठूलो टायर, उच्च ग्राउन्ड क्लियरेन्स, उच्चतम पर्फमेन्स र आरामदायी फिचर्स भएको मोटरहेड मोटरसाइकल नेपालको सबै भूगोलका लागि उपयुक्त हुनुको साथै युवाहरु माझ लोकप्रिय बन्दै गएको कम्पनीले बताएको छ।मोटरहेड मोटरसाइकल देशका बिभिन्न १४ स्थानमा रहेको डिलर आउटलेटबाट खरिद गर्न सकिने छ। मोटरहेड मोटरसाइकलको आधिकारिक बितरक एसएलआर टेक्नो एन्ड ट्रेड प्रालिले काठमाडौँमा पत्रकार सम्मेलन गर्दै मोटरसाइकल सार्वजनिक गरेको हो। शुक्रबार सार्वजनिक भएको मोटरसाइकल टेक्कन आर २५० नेपाली बजारमा ४ लाख ५ हजार रुपैयाँ पाइने छ भने यसमा २२३ सीसी क्षमताको इन्जिन रहेको छ।"
प्रचण्डले भने: ओली सरकारले एमसीसी बिगार्यो,"जनकपुरधाम: नेकपा माओवादी केन्द्रका अध्यक्ष पुष्पकमल दाहाल प्रचण्डले मिलेनियम च्यालेन्ज कर्पोरेशन (एमसीसी) केपी ओलीको प्रधानमन्त्रीकालमा तत्कालिन अर्थमन्त्रीले बिगारेको आरोप लगाएका छन् । तत्कालिन अर्थमन्त्रीले एमसीसी बिगारेर संसदबाट अनुमोदन गर्ने प्रावधान राखेको उनको भनाइ थियो । एमसीसी वा कुनै पनि मित्र राष्ट्रसँग विकास नगर्ने भन्ने हुँदैन, बरु एमसीसी सम्झौता जस्तो ओरिजिनल थियो, त्यसलाई बिगारिएको छ, केपी ओलीको पालामा अर्थमन्त्रीले बिगारेर संसदबाट अनुमोदन गर्ने प्रावधान राखेसँगै विवादित भयो, यो संसदबाट अनुमोदन गर्ने प्रावधान राखेसँगै विवाद सुरु भयो अध्यक्ष दाहालले भने । जनकपुरधाममा अगुवा कार्यकर्ता प्रशिक्षण कार्यक्रमलाई सम्बोधन प्रचण्डले यस्तो बताएका हुन् । यस्तै एमसीसीलाई अमेरिकाका केही मन्त्रीहरुले आफ्नो डकुमेन्टमा ईन्डो प्यासिफिक स्ट्राटेजीको अंग भनेपछि विवाद झन् चर्किको उनले बताए । उनले अघि थपेका छन्, अझ केपी ओलीको पालामा परराष्ट्रमन्त्री अमेरिका गएको बेलामा एउटा डकुमेन्ट के घोषणा भयो भने, आईपीएसको मेम्बर भएको घोषणा भएसँगै जनतामा गम्भीर किसिमको सवाल पैदा भएको छ, त्यसैले यी गलत ढंगबाट भएको घोषणा, पैसा र विकासको नाममा जे पनि लिन सकिँदैन, त्यसैले संशोधन र परिमार्जन भयो भने फेरि एमसीसी स्वीकार गर्न सकिन्छ । एमसीसीमा परिमार्जन र संशोधन गरेर राष्ट्रिय सहमति बनाएर मात्र अगाडि बढाउन सकिने दाहालको भनाइ छ । तर हतार गर्न नहुने उनले बताए । 'अमेरिकाले पनि यो कुरा बुझेको छ, सबैको सहमति बनाएर मात्र यो कुरा अगाडि बढाउन सकिन्छ प्रचण्डले भने ।"
संविधान दिवसको अवसरमा राष्ट्रपतिद्वारा ५२३ जनाको कैद कट्टा,"काठमाडौंः संविधान दिवसको अवसरमा राष्ट्रपति विद्यादेवी भण्डारीले ५२३ जनाको कैद कट्टा गरेकी छन्। राष्ट्रपती भण्डारीले ८ जनालाई माफी र ५२३ जनाको कैद कट्टा गरेकी हुन्। 'असोज ३ गतेबाट लागू हुने गरी हर्कबहादुर राई समेत ५२३ जना कैदीहरुको भुक्तान हुन बाँकी कैद कट्टा गरी संविधान दिवस, २०७८ को अवसरमा माफी मिनाहा भएको छ', राष्ट्रपती कार्यालयले शनिबार जारी गरेको विज्ञप्तीमा भनिएको छ, 'राष्ट्रपति कार्यालयका अनुसार पूर्णबहादुर भन्ने किशोर भण्डारीसमेतका ८ जना व्यक्तिलाई विभिन्न अदालतले सुनाएको कैद सजाय संविधान दिवसको अवसर पारेर माफी भएको छ। मन्त्रिपरिषद बैठकले असोज ३ गते संविधानको अवसर पारेर कैद माफी र कैद कट्टाका लागि राष्ट्रपतिसमक्ष भदौ २९ गते सिफारिस गरेको थियो।"
"थप १ हजार ६६ जनामा कोरोना संक्रमण, १६ को मृत्यु",काठमाडौं : ११ हजार ३८५ नमूना परीक्षणमा १ हजार ६६ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ८५ सय ४० नमूनाको पीसीआर र २८ सय १८ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ८३५ र एन्टिजेन विधिबाट २३१ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप १६० जनाको मृत्यु भएको छ। यो सँगै नेपालमा कोरोनाबाट मृत्यु हुनेको संख्या ११ हजार २८ पुगेको हो। मन्त्रालयका अनुसार शनिबार कोरोनाबाट थप १२ सय ३४ जना कोरोनामुक्त भएका छन्। कोरोनाका सक्रिय संक्रमितको संख्या २५ हजार ८२ पुगेको छ। मन्त्रालयका अनुसार संक्रमित ३८९ जनाको भेन्टिलेटरमा र १२१ जनाको आइसीयूमा उपचार भइरहेको छ। पछिल्लो २४ घन्टामा १ लाख ७० हजार ३१७ जनाले कोरोनाविरुद्ध खोप लगाएका छन्।
तिब्बती शरणार्थी शिविरबाट २० जुवाडे पक्राउ,"काठमाडौँ: प्रहरीले तिब्बती क्याम्पबाट जुवा खेलिरहेका २० जनालाई पक्राउ गरेको छ । काठमाडौँको जोरपाटीस्थित तिब्बती क्याम्पभित्र रहेको तेन्जिङ छोप्याक भन्ने धावा ढुण्डुपको घरमा खानतलासी गर्दा अवैध रुपमा जुवातास खेलिरहेको अवस्थामा २० जनालाई पक्राउ गरेको हो । महानगरीय प्रहरी बृत बौद्धबाट खटिएको प्रहरी टोलीले गोप्य सूचनाको आधारमा जुवाडेलाई पक्राउ गरेको जनाएको हो । बौद्ध बृत्तका प्रहरी नायव उपरीक्षक ढुण्डीराज न्यौपानेसहितको टोलीले शुक्रबार राति गोकर्णेश्वर नगरपालिका ५ जोरपाटी चामुण्डागेटस्थित तिब्बतीयन क्याम्पमा खानतलासी गर्दा उनीहरुलाई पक्राउ गरेको हो । घरधनी सहित २० जनाको साथबाट चार लाख ७४ हजार ७५ रुपैयाँ नगद बरामद गरेको महानगरीय प्रहरी परिसरले जनाएको छ । साथै उनीहरुबाट तास, क्यासिनोमा प्रयोग हुने ४६४ क्वाईन, विभिन्न व्यक्तिहरुको नाममा काटेको बैंकका रकम उल्लेखित २८ थान चेक पनि बरामद गरेको छ । यसअघि स्वयम्भु नजिकै सेतो गुम्बाबाट पनि तास खेलिरहेको अवस्थामा २० जना भन्दा बढी तिब्बती शरणार्थीहरु पक्राउ परेका थिए । तिब्बती शरणार्थीबारे राष्ट्रसंघको चासो तिब्बती शरणार्थी नागरिकता प्रकरण : वडाध्यक्षसहित १४ विरुद्ध मुद्दा तिब्बती शरणार्थी निगरानीमा महामारीमा के गर्दैछन् तिब्बती शरणार्थीहरु ?"
जसपा र लोसपाले संविधान दिवसलाई कालो दिनका रुपमा मनाउने,"काठमाडौं : जनता समाजवादी पार्टी र लोकतान्त्रिक समाजवादी पार्टीले भोलि (असोज ३) संविधान दिवसको कार्यक्रमलाई वहिष्कार गर्ने भएका छन्। संविधान अपूर्ण भएको भन्दै उपेन्द्र यादव नेतृत्वको जसपा र महन्थ ठाकुर नेतृत्वको लोसपाले असोज ३ लाई कालो दिनका रुपमा मनाउने भएका हुन्। जनता समाजवादी पार्टीले सरकारले घोषणा गरेको संविधान दिवस कार्यक्रममा भाग नलिने तथा संविधानको विरोध गर्ने जनाएको छ। जसपाका अध्यक्ष उपेन्द्र यादवले जारी गरेको विज्ञप्तीमा भनिएको छ, विभेदकारी, अधुरो, अपुरो एवम् त्रुटीपूर्ण नेपालको संविधान २०७२ ले मधेशी, आदिवासी जनजाति लगायत समुदायहरुका साथै उत्पीडित जातजाति एवम् समुदायहरुले उठाउँदै आएका राष्ट्रिय मुद्दाहरुलाई सम्वोधन गर्न सकेको छैन। संविधानमा संघीयता, समावेशी लोकतन्त्र, राष्ट्रिय पहिचानको मान्यता, स्वशासन र स्वायतत्ता, समानुपातिक समावेशिकरण लगायतका प्रावधानहरु पनि अधुरो र अपूर्ण छन्। सरकारले घोषणा गरेको संविधान दिवस २०७८ मा भाग नलिने र विरोध गर्ने बताएको छ। विज्ञप्तीमा भनिएको छ, संविधानमा रहेका विभेदकारी एवम् त्रुटिपूर्ण प्रावधानहरु परिवर्तनका लागि उक्त दिन अर्थात असोज ३ गते संविधान शंसोधनद्वारा यसलाई सच्याउनका लागि देशका प्रमुख स्थानहरुमा 'संविधान संशोधनको आवश्यकता' विषयक अन्तरक्रिया आयोजना गरी उक्त संविधानमा रहेका विभेदकारी प्रावधानहरुको विरोध गर्न आम जनसमुदाय एवम् सम्पूर्ण पार्टी संगठनहरुलाई आह्वान गरिन्छ। यस्तै, लोसपाले भोलि असोज ३ गते बबरमहलमा सहीदको बलीदानी एवम् संविधानको पूर्णता विषयक अन्तकृया गर्ने बताएको छ।"
चाडबाडमा सुरक्षा योजना बनाएर लागू गर्न निर्देशन,"काठमाडौं : प्रहरी प्रधान कार्यालयले चाडबाड केन्द्रित सुरक्षा योजना बनाएर लागू गर्न मुलुकका ७७ वटै प्रहरी कार्यालय र मातहतका इकाइलाई निर्देशन दिएको छ। नजिकिँदै गरेको दशैँ, तिहार, छठ, इदलगायत चाडपर्व भयरहितरुपमा मनाउन विशेष सुरक्षा योजना बनाएर लागू गर्न निर्देशन दिइएको केन्द्रीय प्रहरी प्रवक्ता वसन्तबहादुर कुँवरले जानकारी दिए। 'चाडपर्वमा कुनै पनि घटना हुन नपाउने गरी ठाउँअनुसारको योजना निर्माण गर्न भनेको छौँ', प्रहरी त्यसतर्फ केन्द्रित भइसक्यो', प्रवक्ता कुँवरले भने, 'कुनै जिल्ला कार्यालयले लागू पनि गरिसके र बाँकीले लागू गर्ने तयारीमा छन्।' चाडपर्वका बेला मुख्य गरी आर्थिक गतिविधिसँगै मानिसका आवश्यकतासमेत बढ्ने हुँदा बजारमा बढी चहलपहल हुन्छ। साथीभाइ घेटघाटका गतिविधिसमेत बाक्लिदा झैझगडा तथा आपराधिक क्रियाकलाप हुनसक्छ। यस्तै तीव्र गतिमा सवारी साधन चलाउने र बढी यात्रु चढाउँदा दुर्घटना हुनसक्ने खतरासमेतलाई मध्यनजर गरी सुरक्षा योजना बनाउन भनिएको प्रहरी प्रधान कार्यालयले जनाएको छ। चोरी, अपहरण, कालोबजारी, चन्दा आतङ्कजस्ता आपराधिक क्रियाकलाप हुने भएकाले त्यस्ता गतिविधि हुन नपाउने गरी सुरक्षा योजना निर्माण गरी लागू गरिनेछ। काठमाडौँ उपत्यकाका तीन जिल्ला (काठमाडौँ, ललितपुर र भक्तपुर) मा भने शुक्रबारदेखि नै यो योजना लागू गरिएको छ। उपत्यकामा पाँच हजारभन्दा बढी सुरक्षाकर्मी परिचालन गरी योजना कार्यान्वयन गरिएको रानीपोखरीस्थित महानगरीय प्रहरी कार्यालयले जनाएको छ। योजनाअन्तर्गत बढी भिडभाड हुने, आर्थिक गतिविधि बढी हुने क्षेत्र, बैंक तथा वित्तीयसंस्था र यातायात क्षेत्रमा निगरानी बढाउन थालिएको छ। ठाउँठाउँमा सुरक्षा जाँचका लागि चौकी बढाउने, सादा पोशाकमा समेत सुरक्षाकर्मी परिचालन गर्ने र तत्काल परिचालन हुने (क्वीक रेष्पोन्स) टोली गठन गरिएको जनाइएको छ। यस्तै आकस्मिक जाँच तथा सार्वजनिक सवारी साधनमा समेत सादा पोशाकका सुरक्षाकर्मीले निगरानी गर्ने जनाइएको छ। चाडबाडमा घर फर्कने यात्रुको सुविधाका लागि ठाउँठाउँमा यात्रु सहायता कक्षा स्थापना गरी सहजीकरण गरिने र टिकटमा हुने कालोबजारी नियन्त्रणका लागि पनि प्रहरीको छुट्टै टोली परिचालन हुने जनाइएको छ।"
बालबालिकालाई नियमित खोप किन लगाउने ?,"सागर दाहाल कोरोना खोप: बालबालिकाका लागि फाइजरलाई नेपालमा अनुमति कसरी जोगाउने संक्रमणबाट बालबालिकालाई ? जुलाई यता करिब २४० प्रतिशतले बालबालिकामा कोरोना संक्रमण बढ्यो : बालरोग विशेषज्ञ समूह बालबालिकाको खोप कहिले ? भाइरल ज्वरोका बिरामी बढे, बालबालिका बढी प्रभावित रोगसँग लड्ने क्षमता बृद्धि गर्न बालबालिकाका लागि खोप अतिआवश्यक छ । खोप लगाउने भनेको कुनै पनि रोगबाट जोगाउनु हो । जुन रोगको विरुद्ध हामीले खोप उपलब्ध गराएका छौँ । त्यो रोगविरुद्ध लड्नसक्ने क्षमताको विकास गर्ने हो । यदी हामीले खोप लगाएनौँ वा बच्चालाई खोप दिन सकेनौँ भने बच्चाहरुमा हामीमा जस्तो त्यो रोगसँग लड्ने क्षमता हुँदैन । र, पटक पटक ती रोगहरुले बच्चाहरुलाई आक्रमण गर्नसक्ने जोखिम रहन्छ । त्यसो हुँदा बच्चाहरु विरामी हुन सक्छन् । सँगसँगै विरामी मात्र होइन हामीले जुन खोप लगाउनुपर्ने भनेका छौँ, ती खोपहरु नलगाएको अवस्थामा र रोगहरु लगेको बेलामा हामीले नचाहेको अप्रिय घटना, बालबालिकाहरुको मृत्यु पनि हुनसक्छ । त्यसकारण बालबालिकालाई रोगबाट जोगाउने हो भने हामीले खोप लगाउनुपर्ने हुन्छ । बालबालिकालाई खोप अभियानमा समेट्नका लागि आम अभिभावक, स्वास्थ्यकर्मी, महिला स्वायमसेविका, शिक्षक र हामी सबैको दायित्व पनि हो । खोप लिनबाट छुटेका बालबालिकाहरुलाई खोप कार्यक्रमका स्पष्ट निर्देशिकाहरु छन् । निर्देशिका अनुसार स्वास्थ्य संस्थामा गएर स्वास्थ्यकर्मीहरुसँग सल्लाह गर्यो भने कसरी खोप लगाउनुपर्छ, कहिले लगाउनुपर्छ भन्ने कुराको बारेमा विस्तृत जानकारी पाइन्छ । तसर्थ खोप सेवा उपलब्ध गराउने कुरामा हामी अगाडि बढिरहेका छौँ । आफ्ना बच्चाहरु नियमित खोप अभियानमा छुटेका छन् भने उनीहरुमा रोग लाग्नसक्ने जोखिम ज्यूँ का त्यूँ हुन्छ । त्यसकारण उनीहरुलाई सुरक्षा प्रदान गर्न नजिकको स्वास्थ्य संस्था र स्वास्थ्यकर्मीसँग सल्लाह गरेर छिटो भन्दा छिटो खोप लगाउने बन्दोबस्त गर्न जरुरी छ । (दाहाल, स्वास्थ्य सेवा विभाग परिवार कल्याण महाशाखा अन्तर्गत बाल स्वास्थ्य तथा खोप शाखा प्रमुख हुन् ।)"
असोज ४ गतेपछि मन्त्रिपरिषद् विस्तार हुन्छ: प्रचण्ड,"जनकपुरधाम: नेकपा माओवादी केन्द्रका अध्यक्ष पुष्पकमल दाहाल प्रचण्डले असोज ४ गतेपछि मन्त्रिपरिषद विस्तार हुने बताएका छन् । सत्ता गठबन्धनमा कुनै विवाद नभएको भन्दै गठबन्धन देश र जनताको लागि बनेको उनले बताए । नेता दाहालले एमसीसी भन्दा सत्ता गठबन्धन नै महत्वपूर्ण भएको दावी गरे । 'गठबन्धन संविधान, संघीय लोकतन्त्र, गणतन्त्रको रक्षा र राष्ट्रका निमित्त बनेको हो । यसमा कुनै विवाद छैन । ४ गतेपछि मन्त्रिपरिषद विस्तार हुन्छ, त्यही भएर तपाईँहरु ढुक्क भएर लेख्नुस्, यो सहकार्य देश र जनताको लागि भएकोले संविधान संशोधनको मुद्दालाई जोडतोडका साथ लिएर जान्छौँ प्रचण्डले भने ।"
तालिबान सरकारले महिला मन्त्रालय हटायो,काबुलः अफगानिस्तानमा नवगठित तालिबान सरकारले महिला मन्त्रालय हटाएको छ । धार्मिक कट्टर मान्यता कार्यान्वयन गराउन शुक्रबार तालिबानले महिला मन्त्रालय हटाएको हो । तालिबानले शुक्रबार महिला मामिला मन्त्रालय हटाएर त्यसको सट्टा सदाचार दूराचार मन्त्रालय राख्ने निर्णय गरेको बीबीसीले जनाएको छ । काबुलमा राखिएको सदाचार र दूराचार मन्त्रालयले धार्मिक मान्यता र नैतिकतालाई प्राथमिकतामा राख्ने बताइएको छ । सो मन्त्रालय तालिबानको नयाँ शासन सुरु हुनुभन्दा पहिलेदेखि नै अस्तित्वमा रहेको र सन् १९९६ देखि २००१ को दशमा तालिबानले आफ्नो शासनकालमा सो मन्त्रालय विस्तार गरेको बताइन्छ । सामाजिक सञ्जालमा अपलोड गरिएको एक भिडियोमा कार्यालय बाहिर अफगानिस्तानका महिला कर्मचारीहरुले आफूहरुले काममा फर्किन पाउनु पर्ने भन्दै तालिबानसँग आग्रह गरेका छन् । सन् १९९० को दशकमा तालिबान शासनको क्रममा उक्त मन्त्रालयले कठोर इस्लामिक नियम पालना गराउनुका साथै महिलामाथि कडा प्रतिबन्ध लगाएको थियो । विगतमा अफगानिस्तानमा महिलाहरुले गरेको २० वर्षे संघर्षपछि आधारभूत आवश्यकताहरु प्राप्त गरेका थिए । तर पुरुषहरुको नेतृत्वमा रहेको तालिबानको नयाँ सरकारले अफगानिस्तान महिलाले पाएका आधारभूत अधिकारहरु पुन: खोसिने चिन्ता महिलाहरुको छ । बीबीसी न्युजबाट
"कोही व्यवसायमा, कोही घरगृहस्थीमा त कोही विदेशतिर","काठमाडौँ: मिस नेपाल प्रतियोगिता सुरु भएको २७ वर्ष भइसक्यो । यस अवधिमा २५ सुन्दरीहरु मिस नेपाल घोषित भए । मिस नेपालको ताजले कुनै पनि युवतीलाई उसको करिअर उकास्न सहयोगी बन्ने आम मान्यता छ । तर हालसम्म मिस नेपाल घोषित भएका सुन्दरीहरु अचेल कहाँ छन् के गर्दैछन् ? उनै २५ जना पूर्व मिस नेपालको पछिल्लो अवस्थाबारे जानकारीमूलक विवरण यहाँ प्रस्तुत छ: रुवी राणा नेपालको पहिलो मिस नेपाल विजेता हुन् रुवी राणा । १९९४ मा पहिलो पटक मिस नेपाल बनेकी उनी नेपाली सेनाका एक अधिकृतसँग विवाह गरिन् । पछिल्लो समय उनले जावलाखेलमा ब्यूटीपार्लर साथै बूटिक सञ्चालन गर्दैआएकी छन् । अभिनय तथा मोडलिङमा आफ्नो सीप देखाउन नपाए पनि उनका टिकटक भिडियो भने चर्चित बन्ने गरेका छन् । सुमी खड्का सुमी खड्का सन् १९९५ मा दोस्रो पटक मिस नेपाल बनेकी हुन् । कुनै बेला चलचित्र क्षेत्रमा चर्चित मोडल तथा अभिनेत्रीको रुपमा चिनिएकी सुमी पछिल्लो समय चलचित्रमा खासै देखिएकी छैनन् । 'एक नजर,' 'ग्रहण' लगायत फिल्ममा उनले अभिनय गरेकी थिइन् । पुनम घिमिरे पुनम घिमिरे सन् १९९६ मा तेस्रो मिस नेपाल घोषित भएकी थिइन् । मिस नेपाल बनेलगत्तै अध्ययनका लागि अमेरिका पुगेकी उनी १५ वर्षपछि नेपाल फर्केकी थिइन् । पछिल्लो समय उनी आफ्नै व्यवसायमा व्यस्त छिन् । झरना बज्राचार्य कुनै बेला फिल्म क्षेत्रमा व्यस्त झरना बज्राचार्य पछिल्लो समय घर गृहस्थीमै सिमित छिन् । उनी अन्य मिस नेपालको तुलनामा कम उमेरमै अर्थात् १६ वर्षको छँदा सन् १९९७ मा मिस नेपाल बनेकी थिइन् । दर्जनौँ फिल्ममा काम गरेकी उनी म्युजिक भिडियोमा पनि उत्तिकै व्यस्त थिइन् । झरनाकी आमा ललना बज्राचार्यले अन्नपूर्ण पोस्टलाई दिएको जानकारी अनुसार अहिले उनी पति र ५ वर्षीय छोराको साथमा रमाइरहेकी छिन् । झरनाका पति मलेसियन नागरिक हुन् । अब कोरोना महामारी कम भएपछि श्रीमान र छोरासँगै नेपाल आउने झरनाकी आमाले अन्नपूर्णलाई बताइन् । निलिमा गुरुङ कास्की ताङतिङ गाउँ निवासी निलिमा गुरुङ सन् १९९७ मा मिस नेपाल भएकी थिइन् । मिस नेपाल घोषणा गर्ने दिन उनले धेरैलाई आश्चर्यमा पार्ने गरी तमू पहिरन लगाएर उपस्थित भएकी थिइन् । सोहीकारण निलिमाले गुरुङ जाति तथा संस्कृतिको प्रतिनिधित्व गरेको भन्दै धेरैबाट प्रशंसा समेत पाएकी थिइन् । हाल उनी परिवारको साथ बेलायतमा बस्छिन् । निरु श्रेष्ठ छैठौँ मिस नेपाल घोषित भएकी थिइन् निरु श्रेष्ठ । १९९८ मा मिस नेपाल बनेकी ज्योती प्रधान एक वर्ष नपुग्दै सम्झौता तोडेर अमेरिका पुगेपछि आयोजकले उनको ताज खोसी निरुलाई प्रदान गरेको थियो। उषा खड्गी उषा सातौँ मिस नेपाल हुन् । सन् २००० मा आयोजित मिस नेपाल प्रतियोगितामा उनी विजेता भएकी थिइन् । उनी अहिले कुपण्डोलस्थित बूटिक व्यवसाय गर्दैआएकी छन् । श्रीमान जिपी तिमिल्सिनासँग सम्बन्धविच्छेद भएपछि उषा छोरीसँगै बस्न थालेकी छन् । बूटिकसँगै विज्ञापनहरुको भिडियोका लागि समेत काम गर्दैआएको उषाले अन्नपूर्णलाई बताइन् । माल्भिका सुब्बा २००२ मा मिस नेपाल बनेकी माल्भिका अभिनयसँगै मिडिया क्षेत्रमा पनि छिन् । २० वर्षदेखि मिडियामा कार्यरत उनी पछिल्लो समय हिमालय टेलिभिजनमा जीवनसाथी कार्यक्रम प्रस्तुत गर्छिन् । यससँगै आइडिया स्टुडियो नेपाल र केही अनलाईनमा पनि उनले काम गरिहेको बताएकी छन् । सुगारिका केसी २००५ को मिस नेपाल विजेता हुन् सुगारिका केसी । हाल इमेज रेडियोमा 'शुभदिन' कार्यक्रम प्रस्तोता रहेकी सुगारिका १० वर्ष भन्दा अघिदेखि मिडियामा सक्रिय छिन् । उनले अभिनय वाहेक पनि विभिन्न टेलिभिजन र रेडियोमा काम गरेकी छन् । पछिल्लो समय उनी सामाजिक कामहरु समेत व्यस्त छिन् । यस्तै उनी व्यक्तित्व विकास, सञ्चार सीपसम्बन्धी तालिमहरु समेत दिने गर्छिन् । विशेषगरी मिस नेपाल प्रतिष्पर्धीहरुलाई तालिम दिने काममा उनको दक्षता छ । श्वेता सिंह सन् १९९९ की मिस नेपाल श्वेता सिंहले लखनउ विश्वविद्यालय, भारतबाट मनोविज्ञानमा स्नातकोत्तर गरेकी हुन् । उनी मिस नेपालको छैटौँ विजेता हुन् । उनले सन् २००९ देखि इन्स्टिच्युट अफ प्रोफेसनल डेभलपमेन्ट (आईपीडी) नामक संस्था चलाएकी छन् । प्रीति सिटौला मिस नेपाल २००३ को विजेता हुन् प्रीति सिटौला । सिटौलाले अमेरिकाको भर्जिनिनयास्थित लिबर्टी युनिभर्सिटीबाट पब्लिक रिलेसन र मार्केटिङमा स्नातकोत्तर गरेकी हुन । उनले आईपीडीको निर्देशक भएर पनि काम गरेकी छन् । पायल शाक्य पायल शाक्य ११ औँ मिस नेपाल हुन् । हाल उनी अस्ट्रेलियाको सिड्नीमा बसोबास गर्छिन् । ओप्टसमा कार्यरत उनी मिस नेपाल भएपछि विभिन्न किसिमका सामाजिक कार्यहरु गरेकी थिइन् । उनी सिमसार तथा गैंडा संरक्षण अभियानमा समेत उनको योगदान छ। साथै विभिन्न संस्थाको दूत भएर काम गरेको अनुभव उनीसँग छ । सीताश्मा चन्द सीताश्मा चन्द २००७ मा १३ औँ मिस नेपाल घोषित भएकी थिइन् । जेनिशा मोक्तान सन् २००९ मा १४औँ मिस नेपाल बनेकी जेनिशा मोक्तान अहिले पारिवारिक व्यवसायमा व्यस्त छिन् । फाट्टफुट्ट अभिनयमा समेत देखिने उनी व्यवसायी दीपक मल्होत्राका छोरा डिकेशसँग विवाह गरेपछि उनी पनि व्यवसायमै लागिन् । उनी हाल इन्टिग्रेटेड मोबिलिटी सोलुसन्स् (आईएमएस) ग्रुपको मानव संशाधन विभाग प्रमुख हुन । सदिक्षा श्रेष्ठ २०१० की मिस नेपाल सदिक्षा श्रेष्ठ हुन् । ब्यूटी विथ द ब्रेनको रुपमा पनि उनको प्रशंसा गरिन्छ । सन् २०१७ मा नेपाल विद्याभूषण पदक समेत पाएकी उनले पछिल्लो पटक डान्सिङ विथ द स्टारको होस्टको रुपमा काम गरेकी थिइन् । मलिना जोशी सन् २०११ की मिस नेपाल विजेता हुन् मलिना जोशी । सन् २०१४ मा चलचित्र ऋतुबाट डेब्यु गरेकी उनले द विनर झुम्की रानी संरक्षण र लीला लगायत फिल्ममा अभिनय गरेकी छन् । गैरसरकारी संस्थाहरुसँग मिलेर वातावरण तथा वन्यजन्तु संरक्षणको क्षेत्रमा समेत काम गरेको अनुभव उनीसँग छ । सृष्टि श्रेष्ठ सन् २०१२ मा १७औँ मिस नेपाल बनेपछि सृष्टि श्रेष्ठ फिल्ममै व्यस्त भइन् । १२ वर्षको उमेरदेखि परिवारसँग बेलायतमा बसेर पढेकी उनले पफर्मिङ आर्टमा ए लेभल गरेकी हुन् । उनले चलचित्र गाजलु सहित थुप्रै फिल्ममा अभिनय गरेकी छन् । इशानी श्रेष्ठ इशानी १८ औँ मिस नेपाल विजेता हुन् । मिस नेपाल बनेपछि उनी नेपालको प्रतिनिधित्व गर्दै मिस वर्ल्ड २०१३ मा समेत उत्कृष्ट १० मा पर्न सफल भइन् । सुविन लिम्बू १९ औँ मिस नेपाल हुन् सुविन लिम्बू । धरान स्थायी घर भएकी लिम्बू २०१० मा सम्पन्न मिस मंगोलकी फर्स्ट रनरअप पनि भएकी थिइन । काठमाडौंमै बसोबास गरेर थेम्स कलेजमा बिबिए अध्ययन गरेकी सुविनले अध्ययन तथा कविता लेखनमा विशेष रुचि राख्ने र भविष्यमा सफल उद्यमी बन्ने लक्ष्य लिएको बताउँछिन् । इभाना मानन्धर २०औँ मिस नेपालको रुपमा सन् २०१५ मा विजेता बनेकी इभाना अमेरिकाबाट मार्केटिङ इन्टरप्रेनरसीप मा स्नातक गरेकी हुन् । अस्मी श्रेष्ठ मिस नेपाल २०१६ को ताज जित्न सफल भएकी अस्मीको स्थायी घर चितवन हो । हाल उनी काठमाडौँमै इन्टेरियर डिजाइरको रुपमा व्यस्त छिन् । निकिता चन्दक निकिता २२ औँ मिस नेपालको रुपमा २०१७ को विजेता हुन् । भारतको राजस्थानबाट १२ कक्षाको अध्ययन पूरा गरेकी उनले बैंग्लोरस्थित जेडी इन्ष्टिच्युट अफ फेसन टेक्नोलोजीमा ग्र्याजुएशन गरेकी छन् । मिस नेपाल प्रतियोगिताको इतिहासमा सम्भवत: पहिलो मधेसी विजेता समेत हुन् निकिता । मिस नेपाल बनिसकेपछि उनले विभिन्न विदेशी फेशन शोहरुमा समेत र्याम्प नापेकी छन् । साथै नेपाली फिल्म रानी महलमा उनले अभिनय गरेकी छन् । श्रृखंला खतिवडा हेटौँडा स्थायी घर भएकी २२ वर्षीया शृङ्खला खतिवडाले २०१८ मा मिस नेपालको उपाधि जितेकी हुन् । पछिल्लो समय सामाजिक सेवामा व्यस्त उनी हार्वर्ड विश्वविद्यालयमा शहरी विकास विषयमा स्नातकोत्तर तहको अध्ययन गर्न अमेरिका गएकी छन् । मिस नेपाल भएसँगै निरन्तर चर्चामा रहेकी उनी नेकपा एकीकृत समाजवादीका नेता तथा संघीय सांसद् विरोध खतिवडाकी छोरी समेत हु्न् । उनकी आमा समेत नेत्री हुन् । अनुष्का श्रेष्ठ पछिल्लो समय नेपाली मौलिक मिठाइ 'माक्कुसे' व्यवसायमा व्यस्त छिन् अनुष्का । माक्कुसे लाई उनी आधुनिक स्वादमा परम्परागत नेपाली रेसिपी डेसर्ट ब्राण्डको रुपमा चिनाउँछिन् । माक्कुसेलाई नेवार समुदायको स्वादिलो परिकारको रुपमा लिइन्छ । उनी २०१९ की विजेता हुन् । अनुष्काले अष्ट्रेलियाबाट उच्च शिक्षा हासिल गरेकी छन् । नम्रता श्रेष्ठ नम्रता २०२० की मिस नेपाल विजेता हुन् । २३ वर्षको उमेरमा मिस नेपाल विजेता भएकी थिइन् उनी। शिक्षण पेशाको अनुभव संगालेकी उनी अहिले समाजसेवामा व्यस्त छिन् । नम्रतापछि नेपालमा कोरोना महामारीका कारण मिस नेपालको इभेन्ट नै भएको छैन ।"
टुँडालमा शृंगारिक कला,"मूर्ति टुँडालमै कुँदिन्छन्। टुँडालहरू मन्दिरका छानोलाई थेग्छन्। नकुँदिएका टुँडाल नांगो हुन्छन्। देखिन्छन् वस्त्रविहीन शरीर जस्तो। सभ्यता नबुझे जस्तो। अलंकारको महत्तव नबुझे जस्तो। कलात्मक टुँडाल ! टुँडालका यौन मूर्तिकला ! एकआपसमा परिपूरक। आपसमा परिपोषक पनि। एकको अभावमा अर्को झन्डै रित्तो प्रायः। टुँडालबाट बने बनाइएको आधार वस्तु। आधार वस्तु दुई प्रकारमा। मूर्ति टुँडालमै कुँदिन्छन्। टुँडालहरू मन्दिरका छानोलाई थेग्छन्। नकुँदिएका टुँडाल नांगो हुन्छन्। देखिन्छन् वस्त्रविहीन शरीर जस्तो। सभ्यता नबुझे जस्तो। अलंकारको महत्व नबुझे जस्तो। सभ्यताले मानिसलाई अलंकार लाउन सिकाए। अलंकारले मानिसलाई सभ्य तुल्याए। कति अन्योन्याश्रित ! नङ र मासु जस्तै। प्रिय प्रियसी बराबर ! सायद, त्यसभन्दा बेसी बढी पनि ! यिनलाई हामीले नै विश्लेषण गर्नुछ; गरौं। आखिर हामी मानिस। मानिस हामी ! प्राकृत प्राणी सबैले कहाँ गर्छन् ? मानिस अवतारले जस्तै। आमाको छ्यान सन्तानले चुस्नु परुञ्जेल त हो ! हुर्केपछि मातृ सम्बन्ध कताकता जे पनि बन्न सक्छ। हुन सक्छ। कलात्मक टुँडाल टुँडालका यौन मूर्तितुल्य ! लरखरिएझैं अलि; खलबलिएझैं अलि ! होस हराएझैं। चेत गुमाएझैं। पाइलाहरू चालमा नभएझैं ! नखरा बनेझैं, लाग्न थाल्यो लरखराएझैं ! आफूभित्र आफैं नभए जस्तो टुँडाल देवी चढेझैं ! मथिंगलभित्र कम्पन भरेझैं। घाट न घरको भएझैं। टुँडालमा कुँडिएका विलक्षणयुक्त नग्न यौन मूर्ति। न मूर्तिकारसर्जककाष्ठ कलाकारका नामांकन पाइन्छ त्यहाँ ! केवल राजा यक्ष मल्लका। पशुपतिनाथ मन्दिर यो। निर्माणकाल नेपाल सम्बत् ६०५। अहिले नेपाल सम्वत् ११४१। मन्दिर निर्माण यस वर्षमा घटाउँदा सर्लक्क अंकगणित ठ्याम्मै मिल्न पुग्छ। मन्दिर निर्माणका पृष्ठभूमिमा आख्यानिक कथन छ। किंवदन्ती जस्तो लाग्दो। मन्दिर निर्माण हुनुपूर्व राजा यक्ष मल्ल दिनहुँ भक्तपुरबाट प्रातःकालै पैदल बागमती किनारका लिच्छविकालीन पशुपति मन्दिर धाउँथे। देवादीदेव महादेव दर्शन गरी भक्तपुर फर्कन्थे। एक वर्षायाममा राजा यक्ष मल्ल मनहरा र बागमती नदीहरू बाढीको भेल बढ्नाले दिनभर नदी तर्न सकेनन्। मनमा नैराश्यका भारी बोकेर भक्तपुर फर्केछन्। त्यही रात सपनीमा पशुपतिनाथले सान्त्वना दिए। कि आइन्दा यस्तो बिजोग भोग्नु नपरोस्। दरबार परिसरमै अर्को उस्तै देवल निर्माण गराएको लोकवार्ता छ। लोकवार्ता समयानुरूपका जनधारणा हो। लोकवार्ताले तत्कालीन समयको ऐतिहासिक स्थिति प्रक्षेपण गर्दछ। त्यसताकासम्म हाम्रोमा खासै मेसिन र मेकानिकल औजार प्रयोगका समय उदय भई नसकेको आभास हुन्छ। जेहोस् यस अभिलेखनको मूल उद्देश्य त्यही यक्षेश्वर महादेव मन्दिरका सेरोफेरो प्रयुक्त टुँडालका नग्न यौन मूर्तिकला छ। पहिलो प्रश्नवाचक जिज्ञासा मेरो। यत्रो भावभक्तिपूर्वक प्रातकालमै नरनारीहरू शिवजीको पूजाअर्चनामा लाम लाग्छन्। सबैका दृष्टिमा पर्ने गरी टुँडालहरूमा यस्तो नग्न यौन मूर्ति कुँडिनुको प्रयोजन के र किन ? यिनै जिज्ञासाका साथै अन्य सरोकारी प्रसंगमा आदरणीय पाठक महानुभावसित सहयात्रा गर्न जमर्किंदै छु। श्रद्धालु भक्तजनका भावभक्ति प्रदर्शन युगसापेक्ष प्रभातफेरी मान्नु पर्छ। निराहार देह, स्वच्छ मनमस्तिष्क ! स्वच्छ मनले निर्मल विचारहरू स्वस्थ र स्वच्छन्द संग्रह र आत्मसात् गर्छ। यो शारीरिक मनोविज्ञान; मनौवैज्ञानिक स्वास्थ्य साधना पनि ! प्रभातकालीन यौन मूर्तिकला दर्शनले प्रभातकिरण छर्कन्छ। मधुरो प्रभात किरणका मिठास मध्याह्नको उत्तेजिलो रापिलो उष्णले पाको रातमा उत्तेजना फैलाउँछ। निर्विबाद सांसारिक ध्रुवसत्य रहे, बनेको यो ! शाश्वत सत्य सदाबहार। सबै ऋतु ! युगान युग पर्यन्त ! युगीन प्रथा र प्रचलनले युग बोध गराउँछ। युग बोधी अन्तर्यले संस्कार जन्माउँछ। हुर्काउँछ, फुलाउँछ, फलाउँछ। अरू सांसारिकता झरम्झुरम् झर्छ, बिलाउँछ। संस्कारमूलक संस्कृति सदाबहार बन्छ। संस्कृति यति तगडा जीवन तत्व बनेको छ; स्रष्टा सुस्ताउँछ। सांस्कृतिक सम्पदा सदाबहार ! सांस्कृतिक सम्पदा सामाजिक, आर्थिक अनि अनेक भौतिक सम्पत्तिसित अतुल्य रहन्छ। संंग्रहालय, म्युजियम, आर्काइभहरू युगीन युगहरूलाई जीवन्त बनाउने सम्पदा बन्छन्। रहेका हुन्छन् पनि। तिनैलाई उपयोग उपभोग गरेर हामी, हाम्रा युगहरू गौरवान्वित बनेका हुन्। बनिरहने छन् यत्तिकै। योभन्दा आधिकाधिक पनि ! सांस्कृतिक सम्पदा जति संवेदनापूर्ण सरोकार अरू छन् नै के र ? टुँडालहरूमा जडित यौन मूर्तिकला रहेको छ। मन्दिर मन्दिरमा त्यस्ता मूर्तिकला यत्रतत्र छरपष्ट छन्। टुँडाल मन्दिरका छाना थाम्ने मूलवस्तु हुन्। संयुक्त राष्ट्रसंघीय निकाय युनेस्को विश्वभरकै सांस्कृतिक सम्पदा संरक्षणसुरक्षणमा दत्तचित्त छ। भक्तपुर नगरपालिकाको आयोजनामा विश्व सम्पदा सुरक्षण संरक्षण अभियानमा युनेस्कोका तत्कालीन प्रतिनिधि डा रिचार्ड इङ्लहायमसहित अन्तर्राष्ट्रिय सांस्कृतिक सम्पदाविद्सहितको अन्तर्राष्ट्रिय सम्मेलन भएथ्यो। त्यहाँ सहभागी बन्ने अवसर पाएथें ! तत्कालीन सांसद नारायणमान बिजुक्छेँ, सुनील प्रजापतिलगायत अरू थुप्रै महानुभाव सबैतिरबाट भेला भएथे। तत्कालीन मेयर प्रेम सुवालले तेजेश्वर दाइ, तपाईंले एउटा काम गरी सहयोग गर्नुस् भन्नुभयो। यहाँ सबैले अंग्रेजी बुझ्दैनन्। नेपाली भाषा विदेशीले बुझ्दैनन्। अंग्रेजीमा बोलेकोलाई नेपाली र नेपालीमा बोलेकोलाई अंग्रेजीमा रूपान्तरण गरी सहयोग पुर्याउनुस्। सहज काम सहजै तवरले भयो। यो सच्चा नागरिकको स्वयम्सेवा दायित्व सम्झेको छु। केन्द्र विन्दुमा रहेको प्रसंग मन्दिरहरूका टुँडालहरूमा जडित यौन मूर्तिकला रहेको छ। मन्दिर मन्दिरमा त्यस्ता मूर्तिकला यत्रतत्र छरपष्ट छन्। टुँडाल मन्दिरका छाना थाम्ने मूलवस्तु हुन्। भित्ताभित्तामा त्यस्ता यौन मूर्तिकला टाँसिएको भए त्यसले उत्तेजक भूमिका पूरा गर्छन्। टुँडालहरूमा कुँडिएका भएर प्रत्यक्ष आरोपन भएन। यसको अप्रत्यक्ष प्रभाव भने छ, रहन्छ। यस्ता यौन मूर्तिकलाले सजिएका मन्दिर र टुँडालहरू सर्वत्र छरपस्त छन्। तर, तिनका तथ्यांक विवरण पुरातत्व विभागमा हुनु राम्रो हुँदो हो। परन्तु तथ्यांक विभाग केन्द्रीकृत शासन प्रणालीको अंग छ। अब त संघीय प्रणालीमा नेपाल प्रवेश भइसकेर शासन व्यवस्था संघीय (केन्द्रीय), प्रादेशिक र स्थानीय नगर, गाउँवडासम्मै संविधानतः नै विकेन्द्रित भएको छ। यसलाई अभ्यन्तरैदेखि सुदृढीकरण गर्दै अघि बढ्न विशेषज्ञीयताको खाँचो छ। चेतनास्तर वृद्धि साथै यसप्रति तीव्र चासो र मर्म बोध हुँदै जाँदो हो। भनुँ भनुँ लाग्छ वादेवादे जायते तत्वबोध संस्कृत श्लोक। कथै बादेबादे बर्बादे नभई जाऊन्। कामना गर्छु शुभ मंगल सुदृढीकरण ! अब त राजनीतिक अलापविलाप, आरोप प्रत्यारोपभन्दा हामीले चर्चा गरेका बहस विषयक मन्दिरहरूका टुँडाल देवीहरूको अभिलेख, तथ्यांक सबै तहका स्थानीय सरकारहरूबाट चासो लिई संकलन गर्ने अभियान भर्दा समुन्नत, सुदृढ र सुखी नेपाल र नेपाली बन्ने ठान्छु। मन्दिरहरू देश संघ, प्रदेश र स्थानीय नगर, गाउँ, वडा तहमा निर्मित मन्दिरहरूमा रहेका यौन मूर्तिकलाका तिनै निकायहरूलाई यथा विदित हुने आधार सबल छ। यस विषयक प्रविधि प्रशोधन गर्ने कार्य संस्कृति मन्त्रालय छ। संस्कृति मन्त्रालय मातहतका विभाग र निकायहरूमार्फत तहगत स्थानीय सरकारहरूलाई मार्ग दर्शन, प्रशिक्षण, अनुगमन गरी मजबुत गर्न सकिन्छ। नअत्तालिकन अघि सर्नु हामी सबैको नागरिक दायित्व रहेको यथार्थ हो। मध्यपुर थिमी नगरपालिकाको दक्षिण वाराही र बालकुमारी मन्दिरका महिमा तिनै टुँडालका नग्न यौन मूर्तिकला उत्तिकै शत्तिशाली भूमिका राख्दछ। टुँडालका यौन मूर्तिकला केवल यक्षेश्वर महादेवको मन्दिरमै सीमित रहेको छैन। भक्तपुरकै अन्यान्यै मन्दिरहरूमा पनि छ्यापछ्याप्ती छन्। प्रसंगवश भक्तपुर नगरपालिका वडा नं ३ खौमा टोलस्थित इन्द्रायणी मन्दिरको दक्षिण पश्चिमका सानु मन्दिरको एक टुँडालमा हात्ती, कछुवा र अन्य जीवजन्तुका यौन मूर्ति कुँदिएको छ। सूक्ष्म दृष्टिपातमा छर्लंगिन्छ सबै। खौमा टोल आफू जन्मी, हुर्की बढेको स्थान बालापनदेखि मनग्य देख्दै बढेको स्थान ! मन्दिरका टुँडालमा यस्ता यौन मूर्तिकला सर्वत्र छ्यापछ्याती छन्। निर्वाध रूपमा अवलोकन गर्ने सबैलाई पर्याप्त छ अवसर। मात्र सम्बन्धित पालिका सरकारहरूले सूचीकृत गरी प्रक्षेपण गर्नु आवश्यक छ। डोल्पाको त्रिपुरासुन्दरी मन्दिरमा होस्, जुम्ला खलंगाको मष्टो मन्दिरमा पनि त्यस्तै छन्। काठमाडौं उत्तरबर्ती टुँडालदेवी मन्दिरमा जडित नग्न यौन मूर्तिकला विश्लेषण गर्न हत्ताकत्ता छँदै मलाई आमन्त्रण गरिएको झल्यासिएँ। सँगै खाना खाने गरी घरैमा आउन भनेकीले सशंकित मन मानेन। रसियन दूतावासकी सांस्कृतिक सहचारी महिला कुमारीलाई भक्तपुरको स्वर्णद्वार प्रवेश गराएथेँ। तोरणमाथिकी दुर्गा भवानीलाई शिरमाथि राखी प्रवेश गर्दै गरेको प्रसंग उल्लेख गर्दा उनी प्रफुल्लित भएकी बताइन्। यी प्रसंगहरू नारी महिमा गायन सिवाय अरू के नै थियो र ! टुँडालदेवी मन्दिर लिच्छविकालीन शासन व्यवस्थाका स्वरूप चिन्हछाप रहेका छन्। विस्तृत विश्लेषण, विवेचना इतिहास र पुरातत्वविद् वर्गका थाप्लोको नाम्लो ठान्छु। अध्ययन अनुसन्धानद्वारा हामी यसतर्फ रुचिराख्ने, स्थानीय तथा संघीय निकायका सरोकारवाला सबैले मिलिजुली अघि बढ्नु छ। यसमा सामाजिक सञ्चारका मास मिडिया, छापावाल राष्ट्रिय दैनिक सबैले आपसमा सहमति जुटाई अग्रसर हुनु अपरिहार्य देख्छु। देशका विभिन्न जिल्ला र अन्तर्गतका सदरमुकाम र पालिकामा निर्मित मन्दिरका टुँडालहरूमा पनि यस्ता यौन मूर्तिकलायुक्त सांस्कृतिक सम्पदाहरू अवलोकन गर्ने अवसर पाएको छु। डोटीको शैलेश्वरी मन्दिर, पोखराको तालवाराही मन्दिर, बिन्दुवासिनी मन्दिरका साथै अन्यत्र पनि छ्यापछ्याप्ती पाइन्छन्। विन्ध्यवासिनी मन्दिरको नामकरण आफैंमा पूर्वीय जीवन दर्शनमूलक तान्त्रिक साधनायुक्त मान्त्रिक रहस्ययुक्त छ। बिन्दु एक सूक्ष्म स्थानथलो हो। सामान्यसर्वसाधारण जीवनमा उत्ति महत्वपूर्ण स्थान राखोइन। दार्शनिक तान्त्रिक दृष्टिमा जीवनवादी धारणाकै आधारशिला बनेको छ विन्दु ! हाम्रा जीवन यात्राका प्रत्येक प्रारम्भ सानुभन्दा सानु अणुपरमाणुबाटै सिर्जना हुन्छ, भएको छ। अन्तरिक्षका दृश्यमान, अदृश्यमान निबोलाहरू सबै बिन्दु नै हुन्। भन्नुको तात्पर्य हाम्रा जीवनका सार सूक्ष्म बिन्दुमै निर्वासित छन्। त्यसैले बिन्ध्यवासिनी माईका महिमा अपरम्पार छन्। टुँडालमा अंकन भएका नग्न यौनमूर्ति कलाका महिमा अपरम्पार लाग्छ। नजिकका देवता हेला। भक्तपुरकै मध्यपुर थिमी नगरपालिकाको दक्षिण वाराही र बालकुमारी मन्दिरका महिमा तिनै टुँडालका नग्न यौन मूर्तिकला उत्तिकै शक्तिशाली भूमिका राख्दछ। भारतको दार्जिलिङ भ्रमण गर्दा त्यहाँ पनि हाम्रै कुम्भेश्वर मन्दिरसित मिल्दोजुल्दो मन्दिर अवलोकन गर्ने सुअवसर पाएथेँ। त्यस कलात्मक मन्दिर र परिसरको सुकीर्तिमान नामै धीरधाम रहेको छ। स्व धीरशमशेर जबरा श्री ३ जंगबहादुर राणाका मनपर्ने कान्छो भाइ भनि अहिले सौहाद्र्र छिमेकी मित्र रहेका हेमन्तशमशेर जबराले बताए। मन्दिर मन्दिरका टुँडालहरूमा यौन मूर्तिकलाका सम्पदाजडित हुनुको मूलभूत कारण रहेको छः तत्काल हाम्रो जन्मभूमि नेपाल राष्ट्रभरि नै जनशक्ति अत्यन्त पातलिएको सत्यतथ्य रहेको छ। त्यस मूलभूत खाँचो पूरा गर्दै लान सामयिक शिष्ट सांस्कृतिक यौन मूर्तिकला धार्मिक, सांस्कृतिक, सामाजिक, संरचनागत सम्पदाका उपाय अपनाएको आफ्नै चिन्तन चेत सौगात भर्दछु !"
संकटा मन्दिरमा भक्तजनको भीड (फोटोफिचर),काठमाडौं : टे:बहालस्थित संकटा मन्दिर परिसरमा शनिबार भक्तजनको भीड लागेको छ। ग्रह शान्तिको लागि दर्शन गर्न पुगेका भक्तजनको संकटा मन्दिर परिसरमा भीड लागेको हो। कोरोना भाइरस संक्रमणको जोखिम भएको समयमा मन्दिर बन्द गरिएको थियो। मन्दिरमा भौतिक दूरी कायम गरी स्वास्थ्य र सुरक्षाका मापदण्ड अपनाएर दर्शन गर्ने व्यवस्था मिलाइएको मन्दिर व्यवस्थापन समितिले जनाएको छ। भक्तजनलाई मन्दिर बाहिरबाटै दर्शन गर्ने व्यवस्था गरिएको छ। शनिबारका दिन संकटा मन्दिरको विशेष महत्व रहेको छ। मन्दिरमा दर्शन गर्न भक्तजनले करिब एक घण्टासम्म पालो कुर्नुपरेको थियो। शनिबारको दिन कालो रंगको कपडा लगाउने र कालो वस्तु गरिबजोगीलाई दान गर्दा फल प्राप्ति हुने विश्वास छ।
कोदो खेतीमा रोगको प्रकोप,"गोरखा : जिल्लाभर लगाइएको कोदो खेतीमा रोगको प्रकोप फैलिएको छ। ११ वटै पालिकामा लगाइएको कोदो खेतीमा रोगको प्रकोप फैलिएको किसानहरूले जनाएका छन्। धमाधम गाँज हाल्ने बेला बारीको कोदो सखाप भयो। कतै त कोदोबारीमा भेँडा चराइसके, बारपाक सुलिकोट२ का किसान लालबहादुर गुरुङले भने, यता धान खेती हुँदैन। मुख्यबाली भनेकै कोदो र मकै हो। यो वर्ष कोदो त कत्ति पनि भित्रिँदैन। अब साँझ, बिहानको छाक टार्न पनि समस्या हुने भयो। कोदो बाली नष्ट गरेर तत्काल अरू खेती गर्न बिउ पाउने पाए पनि राहत पुग्ने उनले बताए। बारपाक सुलिकोटको प्रायः सबै वडाका किसानहरूबाट कोदोमा रोग लागेको बारे गुनासो आएको कृषि शाखाका कर्मचारी प्रेमप्रकाश आरसीले जानकारी दिए। लगातारको झरीका कारण डढुवा र किरा लागेर समस्या भएको उनको भनाइ छ। बोट पहेँलिने, कुहिने समस्याले बाली नष्ट बनाएको उनले बताए। आरुघाट गाउँपालिकाको वडा नं १, २, ३, ४, ५ का किसानले कोदो सखाप भयो भनेर गुनासो गरेका कृषि शाखाका प्रमुख सुजन दवाडीले जानकारी दिए। मान्बु, थुमी, आप्रिक, आर्वाङको कोदोमा गवारोले सखाप पारेको छ, उनले भने, धेरै ठाउँमा त फेरि नपलाउने गरी बिग्रिएको छ। कृषि ज्ञान केन्द्रमा सम्पर्क गर्दा विषादी प्रयोग गर भन्नुहुन्छ तर यहाँ मौरी पकेट क्षेत्र घोषणा गरिएको छ। विषादी प्रयोग गर्न मिल्दैन। पाखैभरि कतै कोदोको बोट छैन, बारी नाङ्गै भइसक्यो, अजिरकोट गाउँपालिकाका धनबहादुर गुरुङले भने, यस वर्ष निम्नवर्गका किसानहरू के खान्छन्। चिन्ता भएको छ। पालिकाका सबै वडामा लगाइएको कोदोमा रोगको प्रकोप देखिएको पालिकाका कृषि शाखाले जनाएको छ। रोगले पालिकाभरको कोदो नष्ट हुने अवस्थामा पुगेको समीर पोखरेलले बताए। साथै अदुवा र हलेँदोमा पनि रोग लागेको उनले बताए। पालिकाभित्र रासायनिक मल र विषादीको प्रयोग गर्न निषेध गरिएकाले बालीमा उपचार गर्न कठिनाइ भएको उनले बताए। त्यस्तै सिरानचोक गाउँपालिकाको वडा नं १, २, ६ र ८ का किसानले कोदोमा रोग लागेको गुनासो गरेका कृषि शाखाका प्रमुख शारदा थापाले जानकारी दिइन्। एउटै बारीमा सधैं एउटै बाली लगाएको र माटोमा जथाभावी मल, विषादीको प्रयोग गरेकाले यस्तो समस्या आएको हुन सक्ने उनले अनुमान गरिन्। भीमसेन थापा गाउँपालिकाको सबै वडाको कोदोमा रोग लागेको त्यहाँका कृषि शाखा प्रमुख प्रवीण लामिछानेले बताए। सेतो टाटे रोगले कोदोबालीमा क्षति पुर्याएको उनले बताए। रोगको बारेमा कृषि ज्ञान केन्द्रमा नमुना परीक्षण गर्न पठाएको उनले बताए। कोदोमा रोग फैलिएको जिल्लाभरबाट गुनासो आएको कृषि ज्ञान केन्द्रका प्रमुख परशुराम अधिकारीले बताए। जताततैबाट गुनासो आउन थालेपछि बारपाक सुलिकोट, सिरानचोक, अजिरकोट गाउँपालिकामा बाली संरक्षण अधिकृतको टोली गएर हेर्नुभयो, उनले भने, आरुघाटको अल्लि फरक खालको समस्या देखिएको छ।"
दमिनी आमा,"बाउआमाको माया छोर्छोरी माथि, छोर्छोरीको माया ढुंगामुढामाथि ! जति बूढेसकाल भो छोर्छोरीको मायाले उति तान्दोरहेछ क्यारे अनि फुन गरिरहन मन लाउनी। तँलाई याँ दुखो वा दुखो भनेर सुनाउन पाउँदा नि दुखेको आधा निको भएझैं लाउँछ। म ओछ्यानमै छँदा आमाको मुखबाट हरेक बिहान सुनिने भजन जस्तै धुन हुन् यी। शान्ति भजन भन्ने गरेको छु मैले यसलाई। मलाई सबैभन्दा धेर फोन गर्ने मान्छे पनि आमा हुन्। तर मोबाइलमा बूढीमाउ लेखेर सेभ गरेको छु। त्यो आमाको प्रेमले लेखेको अर्को नाम हो। सधैं म ओछ्यानमै हुँदा फोन गर्ने आमा, आज उठेर आधाउधी धन्दा गरिसक्दा नि फोनको घण्टी बजेन। मन चिसो भो। आफैंले फोन हानें। धन्न फोन उठ्यो। टाढा भएपछि यो मन चिसो हुने त कति कति जमेर हिउँ नै पनि भैदिन्छ कहिले त। त्यसो हैन नि बा। बिहे गरेर अर्काको घर जाने जात, छोरी नराम्री होली र बिहे नै नहोला भन्ने कत्रो पीर। छोरी नै पाइनस् र पो त। छोरी पाभए थापाउथिस्। बूढीमाउ ! फुन हान्नु पर्दैन ? के भो नि आज ? लौ तँ पनि फुन भन्न थालिस् ? आमालाई आमाकै लवजले जिस्क्याएको अनौठो लाग्यो सायद। अनि आफ्नी आमाको नक्कल गर्नु परेन त ? ल धेर नक्कल नपार्। अनि हजुरको घुँडाको दुखाइ कस्तो छ ऐले ? फिजियोथेरापी नछोड्नुस् है। औषधि पनि लगाइरहनुपर्छ नि। मैले आमाकै सजिलोका लागि कुरा मोड्न खोजेँ ! खै यो बुढेसकाल पनि नाक छोडे कान, कान छोडे नाक दुखिरहन्छ। अस्ति भर्खर कतै केही नदुखी हिँड्दा हिँड्दै जानुभो पौडेल बा। पोहोर यिन्ताका नै हो कैली सर्किनी मरेकी पनि। मलाई मात्रै किन लाँदैन खै। गामका बूढाखाडा त बिस्तारै रित्तिँदैछन्। अब मेरै पालो आइदिए हुन्थ्यो। आमाले निराशाको लामो सास फेरिन्। उनको आवाजमा ऊर्जा हराएको थियो। आमाको मर्ने रहरले लल्याकलुलुक भएँ म पनि। कतै केही नराम्रो त भएन ? मन आँत्तियो। आमा, फेरि कता दुख्यो ? अनि हजुर त कहिल्यै यति निराश नहुने मान्छे आज के भो ? घुँडो दुख्दैमा मरिन्न है। फेरि काल पनि बोलाएर आउँछ त ? रहरले मरिने हो भने त संसारमा यत्तिका मान्छे बाँकी रहन्थे होलान् नि ? त्यो पनि थाछ नानी रहरले काल आउँदैन। काल नआई मरिन्न, यो पनि थाहा छ। तैपनि आइदेओस् भन्या नि। अँ साँच्ची तैँले उजेली दिदीलाई सम्झिन्छेस् हगि ? उजेली दमिनी के, माथि थुम्काकी। सधैं मै सोध्थें गाउँतिरको खबर। आज एक्कासि आमाले सोधिन्। आमाको कुरा अघिदेखि नै खल्लो लागिराथ्यो। केही त छ पक्का भयो। सम्झिन्छु नि। कहाँ बिर्सिनु। अस्ति मात्रै हजुर गाउँ जानेबित्तिकै फोनमा बोलेको के त नि। हजुरलाई चैं कहाँबाट आयो नि आज उजेलीको याद ? कि आज आएकी थिइन् हजुरलाई भेट्न ? प्रतिप्रश्न गरें। उजेलीलाई त कहिले पो बिर्सिन्छु र मैले ? उजेलीकै कारण बाँचेकी हुँ म। ऊ त मेरो जिन्दगीको जराजस्तै हो। म बाँच्नुको सार। मैले टेक्ने जमिन। मान्छेले सबैथोक बिर्से पनि आफू उभिएको जमिन बिर्सनु हुन्न। आमाले धेरै नै घतलाग्दो कुरा गरिरहेकी थिइन्। र, मेरो मनमा शंका पनि थपिरहेकी थिइन्। कस्तो भित्रैसम्म छोयो, आमाको वाक्यले जमिन बिर्सनु हुन्न। अनि आमा, उजेलीको के कुरा भन्दै हुनुहुन्थ्यो नि ! मैले उजेलीतिरै प्रसँग जोड्न खोजेँ। भाग्यमानी रैछिन् उजेली दिदी। हिजो राति राम्रै खाइपिइ गरेर सुतेकी रे। बिहान अबेरसम्म पनि नउठेपछि हेर्न जाँदा सास गइसकेको रहेछ रे। आमाको कुरा सुनेर मेरो बोली हरायो। तर आमालाई जीवनबोधभाको जस्तो लाग्दैथियो। यो एक मुठी परानको पनि केही भर छैन। यसो आउँथिन्। दुःख सुख साट्ने साथी भाकी थिन्। मेरा त दामली सबै सकिए अब। आफू पनि यसैगरी सजिलोसँग जान पाए हुन्थ्यो। मलाई केही बोल्नै आएन। थाहा पाएँ आमाको उदासीको कारण उजेली रहिछिन्। मन केले केले थिचेजस्तो गह्रौं भैरह्यो। उजेली आमामेरी कोही हैनन् र पनि कोही हुन्। को हुन् त ? निरुत्तर टोलाइरहेँ। म निकैबेर केके केके सोचेर टोलाइरहें। आँखा आफैं टिलपिलिएछन्। मेरो कानमा उजेली आमा गुञ्जिरहिन् निरन्तर। नानी ! कति जानेर जिउमै टपक्क हुने स्वेटर पठाइछ्यौ। तिमीलाई मेरो सप्पै आशिष लागोस्। नानीलाई छोर्छोरीले कहिल्यै हेलाँ नगरुन्। सधैं माया गरुन्। बा आमा फर्किंदा मैले पठाइदिएको स्वेटर लाएपछि उनले आमाकै फोनबाट भनेकी थिइन्। उजेलीसँगै आमा पनि गुञ्जिइन् कानमा। उजेलीले ठूल्नानीलाई असाध्यै देख्न मन लागेको छ भनेकी छिन् है। फोन गर्दा आमासँगै बसेर छेवैबाट बोलेकी थिइन् उजेली आमा सायद। मान्छे मरेपछि बाँच्ने भनेका यिनै सम्झनाहरू त रहेछन् नि। त्यतिखेर मैले आमालाई सोधेको थिएँ। उजेली आमाका छोराछोरीले माया गर्दैनन् हो आमा ? खै यो माया पनि के हो के हो। छोरो अरब गयो। बुहारी पोइल गई। पछि फर्केर छोराले बिहे त गर्यो तर बुहारी गतिली परिनछ। धेरै दुःख पाइन् उजेलीले। आमाको बुहारी गतिली परिनछ ले मेरो मुटुको छेउ लुछ्यो। छोरो गतिलो भए बुहारी आफैं गतिली हुन कर लाग्छ। किन अर्काकी छोरीलाई नै अगतिली देख्छन् सासूहरू ? कसैले थाहा नपाउने गरी पानीको फोका जस्तो प्रश्न मनमा उठ्यो र मनमै फुट्यो। फोन कतिखेर कटिइसकेछ, मलाई थाहै भएन। मेरो मन उनै उजेली आमातिरै हराइरह्यो। त्यो उजेलो अनुहार, जहाँ शालीनता भरी हुन्थ्यो। आफ्नोपनको मीठो आभास हुन्थ्यो। लुगा सिउन जाँदा मेसिनको घर्रा तानेर सुन्तला मिठाई र पिपलमेँठ झिकेर दिन्थिन्। धेरै नपाकेको बेलौती मलाई मन पर्छ भनेर पोल्टामा लुकाइलुकाई दिन्थिन्। ऐंसेलु र काफल टिपेर सालको पातमा पोको पारेर ल्याइदिन्थिन्। ऐँसेलुभन्दा मीठा लाग्दैथिए यादहरू। उनी हाम्रो जाँतोमा कोदो पिन्न आउँथिन्। म पनि उनलाई हजुरआमाले नदेख्ने गरी लुकाएर चामल दिन्थेँ। चामल लिनुअघि उनी भन्थिन् यत्तिकै यसरी त लान हुन्न ठुल्नानी। बरु अलिकति कोदोको पीठो राख र आमालाई रोटी पकाइदिनु भन। सित्तैमा त कसैको पनि केही खान हुन्न नानी। मेरो मनमा अझै पनि मन्त्र भएर बसेको छ यो वाक्य। म दोहोर्याइरहन्छु, हो त सित्तैंमा त कसैको क्यै नि खानु हुन्न। मैले आमालाई फेरि फोन लाएँ र भनें आमा अब म भान्छातिर लागेँ। हजुर सुत्नुस्। भोलि बिहानै बोलम्ला। यस्तै हो, जन्मिम्दै मनेँ कबुल गरेर आको हो क्यारे एकदिन हाम्रो पनि बाटो त्यै हो। पीर नमानी सुत्नुस् है। आफ्नो मन च्यातिरहँदा पनि मैले आमाको मन टाल्ने कोसिस गरें। म उजेली आमाकै सम्झनामा बगिरहें, नदीजस्तै एकनासले। बाहुनको घरमा कोदो भिœयाउन हुन्न भन्नु हुन्थ्यो हजुरआमा। त्यसैले म उजेलीले दिएको कोदोको पीठो राख्न डराउथेँ। राख राख गोठको अँगेनोमा पकाएर खाऊ। जबरजस्ती छोडेर जान्थिन् उजेली। म हजुरआमाले नदेख्ने गरी पिँढीमाथिको खोपीमा लुकाउँथेँ। उजेली आमाको घरमा धानको भकारी थिएन तर मनमा नाप्नै नसकिने गहिरो भकारी थियो मायाको। त्यो दिनभरि मेरो हातमा कामै आएन। न आयो आँतमा फुर्ती। रातको ३ बजे आमालाई निद्राले छोडेछ। फोन आयो। हेर हेर बूढीमाउ नसुतेर ! बल्ल ३ बजेको छ। किन उठ्ने होला आधारातमा ? खै आज निद्रै परेन। म भर्खर बिहे गरेर आउँदै देखिकी साथी हुन्उजेली। उनैसँगको सम्झना आइरह्यो। ए ए आमा, हजुरले सम्झना भनेर मेरी मितिनी सम्झनालाई सम्झेँ। तिनी कहाँ छिन् होला है ? मितबा मितिनी आमाले कति माया गर्थे। दाइहरूले पनि खुब माया गर्थे। मैले आमाभित्र उर्लिएको उजेलीको सम्झनालाई किनारा लाउन बल गरें। खै, नानी तिनको बिहे भएपछि त भेटेको छैन। बा आमा दुवै बिते। कता छन् केही थाहा छैन। मलाई मितिनी खास फापेन है आमा ? ठूली फुपूको घर देउराली जाँदा पनि फुपूले एउटीसँग मितिनी लाइदिनुभाथ्यो नि। मैले अज्जै आमालाई हँसाउने प्रयास गरें। पूजासुजा के के गरेर लाउँथे क्यारे। हाम्रो त यसै मुख बोले मितिनी भएर होला यसरी दिगो नभाको। आमा अलिकति उजेलीबाट छुट्टिइन्। तर, जबरजस्तीमा कहाँ मन बस्छ र ! रबर जस्तो तान्न छोडेपछि फर्केर त्यहीँ पुग्यो। आमा उतै लागिन् बरै, फुसुक्क गयो सास। आज मरे भोलि दुई दिन भन्थे भइ त हाल्यो दुई दिन। बरा उजेली गइन्। लामो सास फेरिन् आमाले। अनि नि आमा, ती उजेली आमाको नाम किन उजेली राखेको रे ? गोरी थिइन् केरे त्यै भएर उजेली भनेका नि ! तँलाई काली भने जस्तै त हो। अहिले पो अमेरिका पुगेर यत्तिकी भइस्। जन्मिँदा त कति पोकली थिइस्, सन्तानमै कोही नभाको काली। दिनदिनै मेथी पिनेर मुख धोइदिन्थेँ र यत्तिकी हेर्न हुने भइस्। सिलौटोमा मेथी पिनेर मेरो मुख धोएको कथा आमाको मुखबाट धेरै पटक सुनेको थिएँ मैले। आफूलाई राम्री बनाउन आमाले गरेको दुःखको कथा सधैं मीठो लागिरहन्छ। सन्तानका लागि कतिसम्म गर्छन् आमाहरू भनेर सम्झिँदा पनि मुटुभरि माया र सम्मान एकसाथ उम्लेर आउँछ। किन रे आमा ? त्यत्ति बिघ्न दुःख गरेर मेथीले मुख धोइदिन परेको ? मान्छेको रङ कि कालो हुन्छ कि गोरो। छालाको रङले के फरक पर्छ र ? मन मैलो धमिलो नभए त भैगो नि। त्यसो हैन नि बा। बिहे गरेर अर्काको घर जाने जात, छोरी नराम्री होली र बिहे नै नहोला भन्ने कत्रो पीर। छोरी नै पाइनस् र पो त। छोरी पाभए थापाउथिस्। आमाले छोरीको अभावमा खाटा बसेको मेरो घाउलाई कोट्याएरै नुन छरिदिइन्। बिहे भएको दुई वर्षसम्म पनि बच्चा पाइनँ भनेर सासूले छोराको अर्को बिहे गराउन लाइथिन्। सौता त मुटुको काँडा हो नानी। कोख बाँझो बनाउने बोक्सी पो लागेकी, हिँड्नुस् कोख फुक्न लैजान्छु भनी लामा दाइकहाँ फुक्न लगेकी थिइन्, उजेलीले। तिनको गुन त करोड छ नानी मेरा लागि। मैले जति नै कुरा मोडे पनि आमाले आफ्नो अँधेरिएको मनभरि उजेलीलाई नै बोकिरहिन्। आश्चर्य मान्दै सोधें आमा, यो कथा त कहिल्यै सुनाउनुभाथे न त। दुःखका कथा पत्रपत्र हुन्छन् छोरी। सयपत्री जस्तै। र, ती जम्मै दुःख तिमीहरूसँग बताउने प्रसँग मिलेन कहिल्यै। फेरि छोर्छोरीलाई यै थाङ्ने दुःखका कुरा मात्रै कति सुनाम् ? ल ल हुन्दे। तेरो काम के छ गर्। आमाछोरीका गफ कहिल्यै सकिन्नन्। आमाले यसो भनिरहँदा छोरी नभएको मेरो मुटु फेरि चिमोटियो। साँच्चै छोरासँग यस्ता गन्थनहरू किन साटिन्नन् होला ? किन आमाले छोरालाई आफ्नो मनको बाहिरी पत्र मात्र देखाउँछिन् ? किन आमाछोराको सामु आँसु लुकाउँछिन् र ती जम्मै आँसुको हिसाब गरेर छोरीलाई नै बुझाउँछिन् ? तर छोरी नहुनेले कस्लाई बुझाउँछन् ? मेरो मनमा प्रश्नहरू तँछाडमछाड गर्न थाले। छोड्दे यस्तै हो दुःख सुख। पालोपालो आउँछन्। सुत्। मैले हस् भनें र फोन काटें। फोन त काटें, तर काटिएन मेरो कल्पनाको लमतन्न डोरी राति अबेरसम्म। कतिबेला निदाइछु, थाहै भएन। आखिर उजेली दमिनी पनि गइन् हगी ! बिहानको रुटिन समातेर आमाको फोन आयो। मेरो फोन उठ्नेबित्तिकै उजेलीको रिक्तता पोखिन्, पहिलो वाक्यमै। ह्या, आमा ! यसरी उजेली उजेली भनेर मलाई नरुवाउनु त। मैले आमाको नमिठोलाई पन्छाउने बल गरें। कुरा गरिने तिनैको त हो नि, जो राम्रोनराम्रो भएर मनभरि बस्छन्। आमा कतै नमोडिई उजेलीसँगका ती दिनहरू सविस्तार व्याख्या गर्न थालिन्। कस्तो कस्तो मनै कुँडिराछ। त्यो समय बडो निर्दयी थियो। जमिन्दारकी बुहारी थिएँ म। तर बुहारी भएकै र छोरो नपाएकै कसुरमा पेटभरि भात खान पाउँदिनथेँ। यो बाँझीलाई खान दिनु त भीरमा मल हाल्नुजस्तै हो भन्थिन् सासू। घाँस काट्न जाँदा हँसियाको तालमा चल्थ्यो मेरो हात तर मेरो पेटभित्र चल्थ्यो तेरो ढुकढुकी ! आमा एकछिन रोकिइन्। मेरो मन स्पिडमा दगुर्यो। मानौं, कुनै अब्बल कविको कविताका केही लाइन सुन्दासुन्दै बत्ती गएर वाचन् रोकिएजस्तो । अनि आमा ? म हतारिएँ। उजेली, मलाई दुलही नानी भन्थिन्। एकदिनको कुरा हो, घाँसको भारीमा डोरी कस्दै भनिन् दुलही नानी, मेरो त छाती चक्र्याे, नानी भोकाए जस्तो छ। हेर्नुस् त दूधको धारा बग्न थाल्यो। अब भारी कसम् घर जाम्। उजेलीको छोरी भोकाएको कुराले म तेरो जन्म भइसकेपछिको कल्पनामा हराउँथे। तँलाई घरैमा छोडेर घाँस काट्न आएको सम्झिन्थें। मेरो पनि छाती चर्किन्थ्यो चरक्क, उजेलीको जस्तै। हेर् न पहिलोपाला आमा हुन कत्रो सकस्। सकस् नै भए पनि कत्रो आनन्दको स्विकार। म भावनामा चुर्लुम्म डुबें। आफू आमा भएको दिन सम्झें। आमा कथामै हराइरहिन् उजेलीले घाँसको भारी कसेर नसक्दै मलाई व्यथा लाग्यो। त्यसपछि के भयो मलाई केही थाहा भएन। ब्युँझँदा, तँ उजेलीको मजेत्रोमा थिइस्, च्याँ च्याँ गरिरहेकी, मेरो जिन्दगीको सबैभन्दा ठूलो खुसी बनेर। तँ त जन्मिइस् तर मेरो छाती रसाएन। उसै पनि कलिलो उमेर। त्यसमाथि पहिलो बेतकी सुत्केरी म। त्यतिखेर, आफ्नी छोरीको भोक सम्झेर दूध बगेका मुन्टा तेरो मुखमा राखेकी थिइन् उजेलीले। र, च्याँच्याँ गरिरहेकी तँ उनकै दूधमा अल्मलिएर शान्त भएकी थिइस्। आमालाई सुन्दासुन्दै निथ्रुक्क भइसकेछु म त। मनको हिउँ पग्लेर आँखाको बाटो हुँदै, धेरै तलसम्म बगिसकेछन्। उजेलीको मृत्युले आमालाई दिएको सकसको कारण बल्ल बुझें। सानी छँदा आमाले सुटुक्क भनेकी थिइन् तैंले उजेलीको दूध चुसेकी छेस्। अरूलाई नभन्नू। दमिनीको दूध भनेर दुन्याँले खेदो गर्छन्। त्यतिबेला मैले आमाले भनेको उति वास्ता गरेकी थिइनँ। यस्ता कुरा वास्ता गर्ने उमेर नै थिएन त्यो। बालापन न हो। खेल्नकै ध्याउन्न। यतिबेला बेस्सरी थिचिएको छ मुटु। मेरो आनीबानी घरका कोहीसँग पनि मिल्दैन रे। कहिलेकाहीँ आमाले जिस्क्याउँथिन् दूध गुनाको बुद्धि र बिउ गुनाको जिउ भन्छन् हो रैछ क्यारे। तेरो स्वभाव त सन्तानमा कसैसँग मिल्दैन। बरु उजेलीको जस्तो छ। आमाको कुराले भाइबैनी चिड्याउन थाल्थे दमिनीको दूध खाकी, दमिनीजस्ती। म सधैं सोचिरहन्थेँ के हो यो दमिनी ? के हो बाहुनी। किन उजेली आमाले छोएको पानी खान नहुने ? उनको दूध खान कसरी भयो त फेरि ? उनले पकाको त्यै धानको भात खान किन नहुने ? अलि ठूली भएपछि मैले आमालाई धेरै प्रश्नहरू गरिरहें। तर, धेरै प्रश्नको एउटै जवाफ हुन्थ्यो आमाको तँ स्यानी छेस्। ठूली भएपछि बुझ्छेस्, चुप लाग। म आमालाई हेरेर मौन हुन्थें। सासूले हेलाँ गरेर पेटभरि खान नदिँदा, उनको आँगनमा आगो फुकेर कति पटक मकै भुटेर खाएको छु। मेरा लागि छुट्टै ओदाने अँगेनो बनाइदिएकी थिइन् उजेलीले। पाकेको मीठो चोखो खान नपाएपछि बारीमा गएर दुधिलो मकै खान पनि तिनैले सिकाएकी हुन्। पोसिलो हुन्छ, तागत आउँछ खानुस् नानी भन्थिन् र दाँतले कोपरेर खान सिकाउँथिन्। म पनि माइतबाट ल्याएको नरिवल र मिश्री उनलाई दिन्थेँ। मलाई पनि याद छ आमा हजुरले उनलाई लुकाएर चामल दिएको। उनका घरमा कोदो मात्रै फल्थ्यो नि हैन ? म आमाको अतीतसँगै होमा हो मिलाउथेँ। आज पनि पत्तो भएन कतिखेर निदाइछु। आमाको फोनले ब्युँझायो। मैले हिजो राति अबेरसम्मको जम्मै सम्झना साक्षी राखेर सोधें आमालाई अनि जानु भो त आमा उजेलीको घरमा ? चढाउनुभो त फूल ? भन्नु भो त उजेली दिदी तिम्रो स्वर्गमा बास होस् भनेर ? जान त मन थ्यो नि छोरी। देखी सहँदैनन्। यै हो समाज। एकलाई सय बनाउँछन्। दसलाई हज्जार। मनमनै धेरै रोएँ र आत्माशान्तिको कामना गरें। आमाको कुराले म हुरुक्क भएँ। आमाले थपिन् कति दिन मेलापातसँगै गरियो। गाह्रो हुँदा मेरो भारीसमेत खप्ट्याएर बोकिन् उजेली दिदीले। पात टिप्न जाँदा कहिल्यै रूखमा चढाइनन्। सधैं आफैंले टिपेर ल्याई दिइन् घरसम्म। धेरै काम टारिन् हाम्रो। तर, उनको सास फुत्किँदा एउटा फूल चढाउन मलाई आँट आएन। रोएर बगाएँ जम्मै नमिठो। कति भारा लाउला मलाई उनको ? आमा सुँक्सुँकाउन थालिन्। सँगै रोएँ म पनि। फोन कट्यो। त्यो समाज सम्झेर मेरो मनमा प्रश्नका ज्वारभाटाहरू उठिरहे के छ दमिनीमा ? के छ बाहुनीमा ? जातमा के छ आखिर ? यो सत्य हो, मेरो शरीरमा। मेरी बाहुनी आमाको रगत बगेको छ। तर त्यो रगतमा उजेली दमिनीको दूध पनि मिसिएको छ। आज पनि दमिनी भनेर उजेली आमाले पकाएको भात खानबाट रोक्छ यो समाज र, समाजको डरले रोक्छिन् मेरी आमा। उजेली मर्दा यो समाजका लागि एउटी अछूत दमिनी मरी। तर मेरा लागि उजेली आमा मरिन्। अहिले पनि लाग्छ मान्छेलाई मान्छे हुन एक चोला काफी छैन।"
धरापमा परेर एकै परिवारका तीन जनाको मृत्यु,"गुलरिया : बर्दियामा वन्यजन्तुलाई थापेको धरापमा परी तीन जनाको मृत्यु भएको छ। ठाकुरबाबा नगरपालिका  ३ गोदानास्थित राजबहादुर शाहीको धानखेतमा थापिएको विद्युतिय धरापमा परी एकै परिवारका तीन जनाको मृत्यु भएको हो। ठाकुरबाबा नगरपालिका ३ का ३५ वर्षीय बालकृष्ण थारु, उनकी श्रीमती ३० वर्षीया सुनिता थारु, ४५ वर्षीया भाउजु बेलमती थारुको मृत्यु भएको जिल्ला प्रहरी कार्यालय बर्दियाले जनाएको छ। बालीनाली जोगाउन धराप थाप्ने शाहीलाई नियन्त्रणमा लिई अनुसन्धान भइरहेको छ। उनले वन्यजन्तुको लागि धराप थापेको स्विकारेका छन्। मृतकहरुका शव पोष्टमार्टमका लागि बर्दिया अस्पताल ल्याइएको छ। बर्दिया राष्ट्रिय निकुञ्ज तथा मध्यवर्ती क्षेत्र बाहिर र कोपिला सामुदायिक वनको सिमा नजिकै केही दिनदेखि जंगली हात्ती ओहोरदोहोर गरेको भन्दै स्थानीयले विद्युतीय धराप थापेको प्रारम्भिक अनुसन्धानबाट बुझिएको डिभिजन वन कार्यालय बर्दियाका प्रमुख महेन्द्रराज वाग्लेले बताए। बाली नालीको क्षतीको क्षतीपूर्ति दिने व्यवस्था राज्यले गरेकोले वन्यजन्तुलाई कसैले पनि धराप थाप्न नपाइने बाग्लेको भनाई छ।"
विकास हाइड्रोपावरको सेयर निष्काशनका लागि बिक्री प्रबन्धकमा प्रभु क्यापिटल नियुक्त,काठमाडौं : विकास हाइड्रोपावर कम्पनीले सर्वसाधारणका लागि निष्काशन गर्न लागेको आईपीओको लागि सेयर निष्काशन तथा बिक्री प्रबन्धक चयन गरेको छ। कम्पनीले सर्वसाधारणलाई प्रारम्भिक सार्वजनिक निष्काशन गर्ने कार्यका लागि प्रभु क्यापिटललाई सेयर निष्काशन तथा बिक्री प्रबन्धकमा नियुक्त गरेको हो। उक्त नियुक्ती सम्बन्धी सम्झौतामा विकास हाइड्रोपावरका प्रबन्ध निर्देशक कृष्ण प्रसाद घिमिरे तथा प्रभु क्यापिटलका प्रबन्ध निर्देशक दिनेश थकालीले हस्ताक्षर गरेका छन्। कम्पनीले गोरखाको धार्चे गाउँपालिकामा अवस्थित माछा खोलामा अपर माछा खोला स्मल हाइड्रोपावर आयोजना निर्माण गरिरहेको छ। ४५५ मेगावाट क्षमताको आयोजना निर्माण गरेको कम्पनीले हालसम्म ५० प्रतिशत निर्माण कार्य सम्पन्न गरिसकेको जनाएको छ। कम्पनीले अधिकृत तथा जारी पुँजी ४६ करोड २८ लाख ५० हजारको ३० प्रतिशतले हुन आउने १३ करोड ८८ लाख ५० हजार रकम बराबरको १३ लाख ८८ हजार ५०० कित्ता सेयर सर्वसाधारणमा निष्काशन गर्न लागेको हो।
गुल्मीमा सेतो पुतलीको प्रकोपका बिरामी भेटिए,"गुल्मी : बर्षायाम सकिन लाग्दै गर्दा गुल्मीमा सेतो पुतलीको प्रकोप बढ्दै गएको छ। सेतो पुतलीको प्रकोपका कारण सापु रोगका बिरामी बढ्न थालेको आँखा उपचार केन्द्र गुल्मीका नेत्र अधिकृत सुर्यबहादुर बस्नेतले जानकारी दिए। उनका अनुसार प्रकोपका कारण आँखामा जटिल समस्या देखिएका चार जना बिरामीलाई भैरहवास्थित श्री रण अम्बिका शाह आँखा अस्पतालमा रिफर गरिएको छ। बस्नेतले मालिका गाउँपालिकाका एक जना, गुल्मी दरबार गाउँपालिकाका एक जना र मुसिकोट नगरपालिकाका दुई जना बिरामी रिफर गरिएको जानकारी दिए। हाल बिरामीको समस्यामा सुधार भएको बस्नेतले बताए। यस रोगबाट बच्न पुतलीबाट टाढा रहने, बालबालिकालाई जोगाउने,कोठाभित्र बत्ती बाल्दा ढोका भ्याल बन्द गरेर बाल्ने,सकभर समयमै खाना खाएर सुत्न बस्नेतले सुझाव दिए। आँखामा समस्या आउनसाथ तत्कालै जाँच गराउन समेत उनले आग्रह गरे। आँखाका लागि खतरनाक सेतो पुतली"
नेकपा केन्द्रीय बैठक : विप्लवको क्रान्तिकारी धारबारे बहस,"दमौली : नेत्रविक्रम चन्द विप्लव नेतृत्वको नेकपाको केन्द्रीय समितिको बैठक तनहुँको बन्दीपुरस्थित एक रिसोर्टमा चलिरहेको छ। सरकारले लगाएको प्रतिबन्ध फुकुवा गरेपछि पहिलो पटक करिब सबै केन्द्रीय सदस्यसहित बसिरहेको बैठकमा पार्टी महासचिव नेत्रविक्रम चन्द विप्लवले पार्टीको भावी राजनीतिक कार्यदिशा र खुला राजनीतिबारे दस्तावेज प्रस्तुत गरेका छन्। पार्टी भूमिगत भएयता आयोजना गरिएको बैठकमा विप्लवसँगै स्थायी समितिका सदस्य नेताहरु खड्गबहादुर विश्वकर्मा, धमेन्द्र बाँस्तोला, सन्तोष बुढा, हेमन्तप्रकाश ओलीलगायत अधिकांश छन्। ७० मध्ये ६७ केन्द्रीय कमिटी सदस्य सहभागी बैठक आगामी मंगलबारसम्म चल्ने पार्टीका तनहुँ ईञ्चार्ज पूर्णजीत पुन उभारले जानकारी दिए। बैठकमा विप्लवले राजनैतिक प्रस्ताव प्रस्तुत गरेका छन्। उनको प्रस्तावमा वैज्ञानिक समाजवाद तथा अहिलेको राजनैतिक पहिलो दिन आ आफ्नो क्षेत्रबाट रिपोर्टिङ लिएका विप्लवले आफ्नो प्रस्तावमाथि आएका टिप्पणी पछि सम्बोधन गर्नेछन्। फोन लैजान प्रतिबन्ध, मेसमा खाना बन्दीपुर माउण्टेन रिसोर्टमा जारी बैठकमा पार्टी नेताहरुले मेसको खाना खाइरहेका छन्। बैठक रिसोर्टमा भएपनि बसोबास भने आसपासका घर र होटलहरुमा गरिएको दाबी नेताहरुको छ। बैठकमा नेताहरुलाई फोन लैजान र बन्द सत्रमा तस्बिर खिच्न समेत प्रतिबन्ध लगाइएको छ। यसकारण बैठकबारे थप सूचना नआएपनि पार्टीले बैठक सकेर पत्रकार सम्मेलनमार्फत धारणा दिने बताएको छ।"
नालीमा डुबेर मृत्यु,विराटनगर : मोरङको सुनवर्षी नगरपालिका४ मा नालीको पानीमा डुबेर मृत्यु भएको अवस्थामा शनिबार बिहान एक पुरुषको शव फेला परेको छ। स्थानीय ५१ वर्षीय दुर्गाप्रसाद ऋषिदेव मृत फेला परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आफ्नै घरदेखि ३ सय मटिर उत्तरपश्चिममा रहेको बाटो छेउको नालीमा डुबेर मृत्यु भएको अवस्थामा ऋषिदेवको शव बिहान ६ बजेतिर भेटिएको हो। स्थानीय बासिन्दाले ऋषिदेवलाई मृत फेला पारेपछि प्रहरीलाई खबर गरेका थिए। घटनाका बारेमा अनुसन्धान थालिएको श्रेष्ठको भनाइ छ।
अमेरिकामा ६ लाख ५० हजार सेतो झण्डा गाडियो,वासिङटन : कोभिड १९ संक्रमणबाट मृत्यु भएकाको सम्झनामा ६ लाखभन्दा बढी सेतो झण्डा गाडिएको छ। भाइरस संक्रमणबाट मृत्यु भएका अमेरिकी नागरिकको सम्झनामा वासिङटननजिकै नेसनल मलको अगाडि शुक्रबार ६ लाख ५० हजार सेतो झण्डा गाडिएको हो। इन अमेरिकाः रिमेम्बरझण्डा गाड्ने कार्यक्रम डिसी कलाकार सुजेन ब्रेनान फस्र्टेनवर्गले आयोजना गरेका हुन्। कोभिडका कारण मृत्यु हुनेको सम्झनामा शुक्रबार प्रदर्शन गरिएको सो सेतो झण्डा अक्टोबर ३ सम्म देखाइने बताइएको छ। सेतो झण्डा २० वर्ग स्क्वायर क्षेत्रफलमा गाडिएको छ। सो झन्डा वासिङटन मोनुमेन्ट र नेसनल म्युजियम अफ अफ्रिकन अमेरिकन हिस्ट्री एण्ड कल्चरमा समेत प्रदर्शन गरिने बताइएको छ। फस्र्टेनवर्गले गत वर्ष अक्टोबरमा वासिङटनस्थित २ लाख ४० हजार झण्डा गाडेर प्रदर्शन गरेका थिए। जोन्स हप्किन्स युनिभर्सिटीका अनुसार विश्व महामारी सुरु भएसँगै अमेरिकामा हालसम्म मृत्यु हुनेको संख्या ६ लाख ७० हजार पुगेको छ।
क्विक बाइटको सस्तोमा डेलिभरी,काठमाडौं : नेपालमा पहिलो पटक सस्तोमा खाद्य डेलिभरी पाइने भएको छ। क्विक बाइटले उपत्यकामा सानादेखि ठूला रेस्टुरेन्टसँग सहकार्य गरी फुड डेलिभरी सुरु गरेको हो। सय रुपैयाँको सामान खरिद गर्दा पनि डेलिभरी पाइने छ। उपत्यकाका जहाँसुकै डेलिभरी दिँदा ५० रुपैयाँ मात्रै डेलिभरी चार्ज लाग्ने व्यवस्था गरिएको मार्केटिङ हेड अनु मगुरातीले बताईन्।
कामना सेवाको एनआरएन बचत खाता सञ्चालनमा,"काठमाडौं : वैदेशिक रोजगारीमा रहेका नेपालीनागरिक तथा नेपालस्थित तिनका परिवारजनका लागि कामना सेवा विकास बैंकले नयाँ एनआरएन बचत खाता सञ्चालनमा ल्याएको छ। बैंकले ७ प्रतिशतको उच्चतम ब्याजदरसहितको यस खातामा प्रथम वर्ष निःशुल्क मोबाइल तथा इन्टरनेट बैंकिङ सुविधा पनि उपलब्ध गराउनेछ। विदेशमा रहेका नेपाली नागरिकले रेमिट्यान्स तथा बैंकिङ प्रणालीबाट नेपालमा आफ्नो परिवारलाई पठाएको पैसालाई यो खातामा जम्मा गर्न सक्नेछन्। यसका साथै यस खातामार्फत खोलिने मुद्दति निक्षेपमा ०५ प्रतिशत थप ब्याज उपलब्ध गराइने बैंकले जनाएको छ। यो खाता अनलाइन माध्यमबाट पनि खोल्न सकिनेछ। काठमाडौंको ज्ञानेश्वरमा केन्द्रीय कार्यालय रहेको कामना सेवाले देशका विभिन्न भागमा १२९ वटा शाखा, एउटा विस्तारित शाखा र ७६ वटा एटीएममार्फत ग्राहकलाई बैंकिङ सेवा तथा सुविधा प्रदान गर्दै आएको छ। बैंकले सोसल मिडिया बैंकिङ, केएस आईमोबाइल जस्ता विभिन्न डिजिटल माध्यमहरुबाट समेत ग्राहकलाई सरल, सहज र उत्कृष्ट बैंकिङ सेवा प्रदान गर्दै आइरहेको छ।"
गीतसंगीतमा नेपाली पहिचान चाहिन्छ,"विदेशमा रहेर पनि नेपाली गीतसंगीतमा निरन्तर जोडिने नाम हो, देविका केसी। उनको नयाँ गलबन्दी बोलको गीत आएको छ। सुदूरपश्चिमलाई परिवेश बनाएर चलनचल्ती र बोलीचालीका नेपाली शब्द समेटेर तयार गीत तयार पारिएको छ। अन्नपूर्णकर्मी तारा चापागाईंले केसीसँग गरेको कुराकानी : गीतसंगीत के हो ? तपाईं कहिलेबाट लाग्नुभयो ? गीतसंगीत नेपालीको पहिचान हो। गाउन त बच्चाबाटै गाउँथें तर २०५९ सालबाट निरन्तर लागेको छु। जब स्कुले जीवन सकें तब संगीतमा लागें। तीन वर्षपछि गायनमा कम ब्याक हुँदै हुनुहुन्छ, बीचमा कता हराउनुभयो ? हराएको छैन। पछिल्लो तीन वर्षदेखि क्यानडामा छु। बाहिर बसे पनि निरन्तर गीतसंगीतसँग नजिक छु। पछिल्लो समय कोभिडका कारण गीतहरू बजारमा ल्याउन सकिएन। नयाँ गलबन्दी बोलको गीत लिएर आएको छु। नयाँ गलबन्दी कस्तो गीत हो ? के छ यसमा ? नयाँ गलबन्दीमा नेपाली भाषामा प्रयोगमा आएका चलनचल्ती, बोलीचालीका भाषालाई शब्दमा उतार्न खोजेको छु। यसमा हामीले सुदूरपश्चिमको भाकालाई समेटेका छौं। यो विशुद्ध लोकदोहोरी हो। यसमा गायक शिव हमालको शब्द र लय छ। शनि विश्वकर्मासँग मेरो स्वर छ। आशिष अविरलको एरेन्ज छ। छायांकन नेपालमा भएको हो। वर्षा राउत र पल शाह अभिनयमा हुनुहुन्छ। राउतको दोहोरीमा पहिलो अभिनय पनि हो। वर्षा राउतलाई नै किन लोकदोहोरीमा ल्याउनुभयो ? वर्षा राउत मेरो मनपर्ने कलाकार हुन्। उहाँलाई धेरैले मन पराउनुहुन्छ। अन्य धेरैले अभिनय गरेका छन्। वर्षालाई पनि अवसर दिनुपर्छ। सुटिङ राम्रो भएको छ। खर्चको हिसाबले पनि राम्रै लगानी गरेका छौं। यसको भिडियोमा अन्यभन्दा फरक के छ ? यस गीतले सुदूरपश्चिमलाई छोएको छ। धनगढी मेला महोत्सवलाई देखाएका छौं। मौलिक पारालाई पस्किएका छौ। गीतको छायांकन पनि लगाएर फिल्मी शैलीमा गरिएको छ। वर्षात्को समयमा जान नसकेर चोभारमा उतारेका छौं। मेरा अरू गीतभन्दा फरक छ। संस्कृत पढेको मान्छे, गीतसंगीतमा कसरी लाग्नुभयो ? नेपाली भाषा र साहित्यलाई मन पराउने मान्छे म। मैले संस्कृत पढेकै कारण यो पनि संस्कृतिभित्र पर्छ भन्ने लाग्यो। संस्कृत र नेपाली भाषालाई जगेर्ना गर्नुपर्छ भन्ने मेरो मान्यता हो। संस्कृत पढ्नुभन्दा अगाडिबाटै गाउँथे र गायनमा सानैदेखिको रुचि पनि थियो। स्कुलसँगै कलेजमा पनि संंस्कृत नै रोजे। झन्डै पाँच सय गीत गाइसक्नुभयो। पहिले बाक्लै गीत गाउनुहुन्थ्यो अचेल घटेकामा दुःख लाग्दैन ? मेरो गीतको संख्या मात्र घटेको होइन, कोभिडका कारण धेरै सेक्टर यसको मारमा परेका छन्। धेरै व्यवसायलाई यसले असर गरेको छ। मैले यसपटक तीजको गीत पनि गाउन सकिनँ। यही प्रोजेक्टलाई ध्यान दिए। नेपालमै बस्ने साथीहरूले पनि पहिलाको तुलनामा निरन्तरता दिन सक्नु भएको छैन। कोभिडका कारण सबै क्षेत्रलाई असर गर्दा म पनि गीतसंगीत टाढा भए जस्तो लागेको मात्र हो। कस्ता खालका गीतहरू गाउनु भयो ? चर्चित गीत कति छन् ? मैले काठेगीत, पश्चिमीली गीत गाएको छु। गोल्डेन साडी धेरैले मन पराउनु भयो। आकाशका तारा, यसैगरी पशुपति शर्मासँग गाएका गीतहरू धेरै चले। बाजी ठोकम् आउँ मैयाँ, गीतको गायिका भनेर मलाई सबैले चिन्नुहुन्छ। म नेपालमा नभए पनि विदेशमा धेरै कार्यक्रम भएकोले धेरै अवार्ड पनि जितेको छु। मानसम्मान र अवार्ड पाएकै छु। गीतसंगीत क्षेत्रले अपेक्षित फड्को मार्न नसक्नुको कारण के हो ? यहाँ केही नयाँ र फरक खालको दिउँ भन्नुभन्दा पनि अर्काको नक्कल गर्न खोज्ने प्रचलन छ। राम्रो कामको सिको त गर्नुपर्छ तर कपी नै गरिहाल्नु हुँदैन भन्ने लाग्छ। एकअर्काले गरेको कामलाई बिगार्छु भनेर नलागी हौसला प्रदान गर्र्यौं भने जो कोही अगाडि बढ्न सक्छन्। यो नै मुख्य समस्या हो। परदेशमा बस्दा नेपाल कत्तिको सम्झनु हुन्छ ? आफ्नो देशलाई नसम्झने भन्ने त कुरै हुँदैन। देशको माया विदेशमा बस्नेलाई झनै बढी लाग्छ। म प्रतिस्पर्धाबाट उत्रिएको र स्टेजबाट हिट भएको गायिका हो। म धेरै देश गएँ। क्यानडा ४५ देशमध्ये पर्छ। दसौैं वर्ष दुःख र संघर्ष गरेको छु। स्टेजमा राम्रो गर्न सक्ने भएर होला धेरैले मन पराएर स्थान पनि दिनु भएको छ। पढाइसँगै गीतसंगीतलाई निरन्तरता दिएको छु। भनिन्छ, गीतसंगीतमार्फत केही सन्देश दिन सकिन्छ। यसमा त्यस्तो के छ ? यसले दिन खोजेको राम्रो लोकभाका हो। हामी हिमाल, पहाड, तराई जहाँ भए पनि माया हुन्छ भन्न खोजिएको छ। जे गरौँ जता जाउँ गौंथली तिम्रो माया छ भन्ने थेगो छ। सुदूरपश्चिमलाई छोएको छ। माया प्रेममार्फत लोकभाकालाई जगेर्ना गर्ने नै मेरो सोच हो। आगामी योजना के के छन् ? आगामी योजना पनि गीतसंगीतलाई सफल बनाउने हो। बाँकीको समय विदेशबाट गर्न सक्ने सामाजिक काम गरिरहेकै छु। नेपालमा पनि असहाय र अशक्तलाई सहयोग गर्ने चाहना छ। दुई जना भूकम्प पीडित बालबालिका पढाएको छु। सामाजिक क्षेत्रमा पनि धेरै काम गर्ने सोच बनाएको छु। नयाँ गीतको विषयमा केही भन्नुहुन्छ ? श्रोता, दर्शकबिना कलाकार अगाडि बढ्न सक्दैन। तीन वर्षको अन्तरालमा हजुरहरूबीच नयाँ भाका लिएर आएको छु। विश्वास छ अघिल्ला गीतहरूभन्दा यस गीतलाई अझै माया गरिदिनु हुनेछ। हजुरहरूकै हौसलाले अगाडि बढ्ने प्रेरणा मिल्नेछ। म जहाँ भए पनि गीतसंगीतमा बाँच्न चाहन्छु।"
यसरी ठड्याइयो इन्द्रजात्राको य:सिं (फोटोफिचर),"काठमाडौं : इन्द्र देवताको प्रतिकको रूपमा य:सिं (लिंगो) शनिबार हनुमानढोकामा ठड्याइएको छ। वर्षा र सहकालका देवता इन्द्रको नाममा गरिने इन्द्रजात्राको इन्द्रध्वजोत्थान शनिबार बिहान ६:५१ बजेको साइतमा ठड्याइएको हो। इन्द्रध्वजोत्थान गरेपछि जात्राको मुख्य दिन असोज ३ गते कुमारीलाई तल्लो टोल यात्रा गराइन्छ। असोज ४ गते माथिल्लो टोल यात्रा गराइने कार्यक्रम रहेको हनुमानढोका दरबार हेरचाह अड्डाका कार्यालय प्रमुख सन्दीप खनालले जानकारी दिए। असोज ८ गते नानिचा यात्रा गरिनेछ। त्यसै दिन राति १०:३६ बजे इन्द्रध्वज पतन अर्थात् लिङ्गो ढालिने साइत छ। यो जात्रा शासन सत्ता परिवर्तन भएसँगै परिमार्जन हुँदै आएको छ। इन्द्रजात्राका अवसरमा मरुटोलमा रहेको मरुसत्तल र सिंल्यंसत्तःको बीचमा अग्लो डबली बनाई चार सिंहमाथि रहेको खटमा डोरीले बाँधेर राखिने इन्द्र सत्ताको प्रतीक मानिन्छ। आफ्नो पूजा नगर्ने डरका कारण इन्द्रले धर्तीमा अतिवृष्टि गराएर खेतीबाली सखाप पारिदिएका थिए। आफूप्रतिको आस्थामा कमी आउन नदिन कहिले अनावृष्टि गराउने त कहिले अतिवृष्टि गराएर तर्साउँथे। एक दिन आमालाई वसुन्धराको व्रतका निम्ति पूजा सजाउन स्वर्गलोकका राजा इन्द्र काठमाडौं आए। पारिजातको फूल टिप्न लाग्दा यहाँका किसानहरूले उनलाई चोरको संज्ञादिई डोरीले पाता कसी बीच सडकमै उभाएका थिए। आफूहरूलाई दुःख दिने राजा इन्द्रलाई नियन्त्रण गर्न सकेको खुसियालीमा इन्द्रजात्रा मनाउन थालिएको हो भन्ने किंवदन्ती छ। सत्तामाथि जितको प्रतीक इन्द्रजात्रा इन्द्रजात्रामा विदेशी पाहुना इन्द्रजात्राको लिङ्गो शनिबार बिहान ठड्याइँदै आजबाट इन्द्रजात्रा यो जात्रा सैयौं वर्षदेखि चल्दैं आएको छ। सास्कृतिक शहर काठमाडौं, भक्तपुर ललिलतपुरमा बिशेष रूपमा इन्द्रजात्रा मनाईन्छ। इन्द्रजात्राको उद्गम स्थल हनुमानढोका दरबार क्षेत्र हो। यहाँ १२ औँ देखि १८ औँ शताब्दीमा निर्मित थुप्रै मठ मन्दिर छन्। भाद्र शुक्लपक्ष द्वादशीका दिन लिंगो उठाएपछि इन्द्रजात्रा विधिवत् सुरु भएको मानिन्छ। र उक्त लिंगो वाग्मती नदीमा विसर्जन गरेपछि जात्रा औपचारिक रुपमा समापन हुन्छ। तस्बिर : दीपेन श्रेष्ठ"
तरकारीले फेरेको गाउँको मुहार,"मकवानपुर : बेलबहादुर मोक्तानलाई गाँजा रोप्दादेखि नबेच्दासम्म प्रहरी प्रशासनदेखि चोरीको डर हुन्थ्यो। उनले गाँजा बेचेर वार्षिक तीन लाख रुपैयाँभन्दा बढी आम्दानी गर्न सकेनन्। मकवानपुरको कैलाश गाउँपालिका ६ स्थित दुम्सीखर्कमा मोटरबाटो पुगेपछि गाँजा खेती छाडेर उनी तरकारी खेतीमा लागे। व्यावसायिक तरकारी खेती गरेपछि उनले आफ्नो जीवनमा पछाडि फर्केर हेर्नु परेको छैन। करिब २५ रोपनी जमिनमा तरकारी खेती गर्दै आएका उनी वार्षिक १५ लाख रुपैयाँ बढी आम्दानी गर्छन्। यही पैसाले छोराछोरी हेटौंडामा राखेर निजी विद्यालयमा पढाएँ, मोक्तानले भने, गाँजाले भन्दा हामीलाई तरकारीले नै राम्रो गरेको छ। गाँजा गाउँले चिनिँदै आएको दुम्सीखर्कका कर्णबहादुर स्याङ्तानले पनि गाँजा खेती छाडेर तरकारी खेती थालेपछि दुःखको दिन सकिएको महसुस गरेका छन्। तरकारी खेती थालेको एक दशकको बीचमा उनी एक सफल र उदाहरणीय किसान बनेका छन्। चिसो हावापानीले गर्दा चैतमा रोपेको मकै फागुनमा मात्र टिप्न मिल्थ्यो, स्याङ्तानले भने, बाध्यताले गाँजा खेती गर्यौं तर गाँजामा भन्दा तरकारीमा पैसा रहेछ। एक रोपनी बारीबाट मुस्किलले १५ हजार रुपैयाँको गाँजा बेच्ने उनी अहिले ५० हजार रुपैयाँभन्दा बढीको तरकारी बेच्छन्। तामाङ र गुरुङ समुदायको बसोबास रहेको उक्त गाउँमा उनीहरू जस्तै दर्जनौं सफल किसान छन्, जसले तरकारी खेतीबाटै छोराछोरीको पढाइसँगै सहरबजारमा घर घडेरी जोड्न सफल भएका छन्। आलु, काउली र बन्दा यहाँको प्रमुख तरकारी बाली हो। छिमेकी गाउँघरका धेरै युवाहरू गाँजा कारोबारका कारण कारागार पुगेका छन्। गाउँमै ठेकेदार आउँछन्, बिक्रीको लागि पनि समस्या छैन, स्थानीय कामीसिं स्याङ्तान भन्छन्, मकै खेती गर्दा खान पुग्दैनथ्यो। गाँजाले बर्बाद बनाएको गाउँमा तरकारीले खुसीयाली ल्याएको छ। एक दशकअघि गाँजा खेती गर्दा यहाँका एक दर्जनभन्दा व्यक्ति गाँजा बिक्रीको लागि भारतर्फ जाँदै गर्दा पक्राउ परे। ती सबै व्यक्तिहरू कारागारबाट छुटेर फर्किएपछि तरकारी खेती गरिरहेका ६ नम्बर वडाध्यक्ष ठूलोकान्छा लामाले बताए। गाउँमा सडक नआएको भए गाउँ नै युवाविहीन अवस्थामा पुग्ने थियो होला, उनले भने, गाउँमा मोटर आएपछि गाँजा छाडेर तरकारी खेती गर्दा जेल पर्ने र वैदेशिक रोजगारीको लागि देश छाड्नुपर्ने बाध्यता हटेको छ। दशक अघिसम्म गाउँमा एसएलसी पास गरेको व्यक्ति नभएको बताउँदै अध्यक्ष लामाले आजभोलि यहाँका प्रायः सबै अभिभावकले छोराछोरी हेटौंडामा राखेर निजी विद्यालयमा पढाइ रहेको बताए। अन्य गाउँको तुलनामा यहाँबाट वैदेशिक रोजगारीमा जाने युवाहरूको संख्या पनि न्यून रहेको छ। तत्कालीन जिल्ला विकास समितिले गरिबी निवारण कोषको सहयोगमा एक दशकअघि त्रिभुवन राजपथअन्तर्गत दामनबाट दुम्सीखर्कसम्म मोेटरबाटोको ट्र्याक खोलेको थियो। त्यसपछि यहाँका करिब एक सय परिवारले गाँजा छाडेर तरकारी खेती सुरु गरेका हुन्।"
स्याङ्जामा जनगणनाका काम सुरु,"स्याङ्जा : स्याङ्जामा खटिएका १ सय जना सुपरीवेक्षकले जनगणनाका काम सुरु गरेका छन्। दशदश वर्षमा गरिने गणनालाई महत्वका साथ हेर्दै कोही नछुट्न कोही नदोहोरिउन भन्ने उदेश्यसहित काम गर्न सुपरीवेक्षकलाई सुझाव दिइएको जनगणना कार्यालयले जनाएको छ। जिल्लाका ४ पालिकामा स्थानीय जनगणना कार्यालय स्थापनागरी गणनामा सहज बनाईएको जिल्ला जनगणना अधिकारी शारदा शर्माले जानकारी दिइन्। पुतलीबजार वालिङ, गल्याङ नगरपालिका र बिरुवा गाउँपालिकामा स्थानीय जनगणना कार्यालय स्थापना गरिएका हुन्। पुतलीबजारमा स्थापित कार्यालयले पुतलीबजार सहित फेदीखोला, आँधीखोला र अर्जुनचौपारी गाउँपालिकाको जनगणना गर्नुपर्नेछ। यसैगरी, वालिङको कार्यालयले वालिङ, चापाकोट, भिरकोट नगरपालिकाको र गल्याङमा स्थापित कार्यालयले गल्याङ र कालीगण्डकी गाउँपालिकाको जनगणना गर्नेगरी जिम्मेवारी तोकिएको छ। बिरुवास्थित कार्यालयले भने बिरुवा र हरिनास गाउँपालिकामा गणना गर्नेगरी सुपरीबेक्षक खटाइएका हुन। पाँच नगर र ६ गाउँपालिकालाई समेट्नेगरी उनीहरुकालागि पायक पर्ने स्थान छनौट गरिएका हुन्। वालिङमा १८, पुतलीबजारमा १६, गल्याङमा १२, चापाकोटमा ९, भीरकोट नगरपालिकामा ९ जना सुपरीवेक्षक खटिएका छन्। यसैगरी, बिरुवामा ७, फेदीखोलामा ६, अर्जुनचौपारीमा ६, कालीगण्डकीमा ६, आँधीखोला गाउँपालिकामा ६ र हरिनास गाउँपालिकामा ५ जना छन्। भदौ ३० गतेदेखि सुरु भएको पहिलो चरणको जनगणनाकालागि सुपरीवेक्षकले असोज १८ सम्म सूचि तयार गर्ने छन्। उनीहरुले घरघरमा पुगेर घरपरिवारको सूची तयार पार्नेछन्। सुपरीवेक्षकलाई आवश्यक तालीम समेत दिइसकेको अधिकारी शर्माले जानकारी दिईन्। जिल्ला जनगणना अधिकारी शर्माका अनुसार परिवारमा अक्सर वसोवास गरेका सदस्य संख्या, बैंक तथा बित्तिय संस्थामा खाता कति छन्, बैंक तथा बित्तिय संस्थाबाट ऋण लिएका कति छन्, व्यवसायिक तालिम लिएका मान्छे र कृषि सम्बन्धि बिवरण सोधिनेछ र सुचि तयार पारिनेछ। दोश्रो चरणको जनगणना कात्तिक २५ देखि मंसिर ९ गतेसम्म हुनेछ। त्यतीवेला गणकलाई तोकिएको क्षेत्रमा गएर विस्तृत गणना गर्ने बताईएको छ। कोरोना संक्रमणको जोखिमका बिच गणना कार्य सुरु भएकाले फिल्डमा खटिएका सुपरीक्षकलाई स्वास्थ्य मापदण्ड पुरागरि पठाइएको कार्यालयले जनाएको छ। २०६८ को जनगणना अनुसार स्याङ्जाको जनसंख्या २ लाख ८९ हजार १ सय ४८ छ । जसमा पुरुष १ लाख २५ हजार ८ सय ३३ र महिला १ लाख ६३ हजार ३ सय १५ रहेको छ । जिल्लामा ६८ हजार ८ सय ८१ घरधुरी छन्।"
नक्कली नोटसहित दुई भारतीय पक्राउ,महोत्तरी : महोत्तरीको औरही बजारबाट प्रहरीले २२ हजार नेपाली नक्कली नोटसहित दुई जना भारतीय नागरिकलाई पक्राउ गरेको छ। भारत बिहार राज्यको मनपौर ग्राम पंचायतका २१ वर्षीय पिन्टूकुमार राय र सोही स्थानका १२ वर्षीय रितेश कुमार सिंह रहेका छन्। एक पान पसलमा भुक्तानी दिने क्रममा प्रहरीले उनीहरुलाई पक्राउ गरेको ईलाका प्रहरी कार्यालय गौशालाले जनाएको छ। उनीहरु सवार वी आर ३० भी ९४८७ नम्बरको स्कुटीमा चेकजाँच गर्ने क्रममा सो परिमाणको नक्कली नोट फेला परेको प्रहरी निरीक्षक बिष्णु प्रदिप बस्यालले जानकारी दिए। उनीहरुको साथबाट नेपाली हजारको २२ वटा नक्कली नेपाली नोट फेला परेको बस्यालले बताए। प्रहरीको नियन्त्रणमा रहेको उनीहरुमाथि थप अनुसन्धान गरिरहेको जिल्ला प्रहरी कार्यालय महोत्तरीले जनाएको छ।
फोटोन मोटर्सको अब देशभरि सर्भिस नेटवर्क,"काठमाडौं : एमएडब्लू वृद्धि कमर्सियल भेहिकल प्रालिले आफ्नो सर्भिस नेटवर्क देशभरि विस्तार गरेको जनाएको छ। 'देशको अधिकांस ठाउँ बाट ग्राहकले अव सेवा लिन पाउनेछन्, अब देशका २५ भन्दा बढी वर्कसप बाट ग्राहकले एक घण्टाभित्र सेवा पाउनेछन्,' कम्पनिका सर्भिस हेड विदेश मान सिंह डंगोलले थपे, 'एमएडब्लू वृद्धि कमर्सियल भेहिकल प्रालि ग्राहकसँग निरन्तर सम्बन्ध राम्रो बनाई राख्न चाहन्छ।' कम्पनी आउने वर्षमा पनि आक्रामक रुपमा सर्भिस नेटवर्क विस्तार गर्ने योजनामा रहेको उनले जानकारी दिए। ग्राहकले सर्भिस सम्बन्धी जानकारी ९८०२०५७७२१ र ९८६०२४३६१६ मा कल गरेर लिन सकिनेछ। नेपालका लागि फोटोन मोटर ग्रुपको आधिकारिक विक्रेता एमएडब्लू वृद्धि कमर्सियल भेहिकल प्रालिले पिकअप टुनल्यान्ड ई, पिकअप टुनल्यान्ड एस, १९सिट क्षमताको भ्यान भ्यु सीएस२ एल र १६सिट क्षमताको भ्यान भ्यु सीएस२ विभिन्न प्रकारका एम्बुलेन्स बेच्दै आएको छ।"
मुक्तिनाथ विकास बैंकले व्यक्तिगत मुद्दती निक्षेपमा १० प्रतिशत ब्याजदर दिने,"काठमाडौं : मुक्तिनाथ विकास बैंकले व्यक्तिगत मुद्दती निक्षेपको ब्याजदरमा भारी वृद्धि गरेको छ। बैंकले व्यक्तिगत मुद्दतीमा ३ महिनाको लागि नै सर्वाधिक १० प्रतिशत वार्षिक ब्याजदर तथा मासिक ब्याज भुक्तानी हुनेगरी ब्याजदर दिने भएको छ। साथै, बैंकले ३ महिने संस्थागत मुद्दतीमा पनि सर्वाधिक ९५ प्रतिशत वार्षिक ब्याजदर तथा मासिक ब्याज भुक्तानी हुनेगरी ब्याजदर प्रकाशित गरेको छ। ३ महिना अवधीको लागि वाणिज्य तथा विकास बैंकहरुले २०७८ असोज महिनाको लागि हालसम्म प्रकाशित गरेको ब्याजदर मध्येमा सो व्यक्तिगत तथा संस्थागत ब्याजदर उच्च रहेको बैंकको दावी छ।"
आई पे रेमिटको टिकटक च्यालेन्जको बम्पर विजेता घोषणा,काठमाडौं : आई पे रेमिट प्रालि ले हरितालिका तिजलाई लक्ष्ति गरि घोषणा गरेको टिकटक च्यालेन्जको बम्पर विजेता घोषणा गरेको छ। फेसबुक लाइभमार्फत आई पे रेमिट प्रालिका ब्राण्ड एम्बेस्डर वर्षा शिवाकोटीले लक्की ड्रमार्फत विजेता घोषणा गरेकी थिइन्। हरेक दिन ५ जनालाई ५०० टपअप तथा सार्वधीक लाइक र भ्युजको आधारमा १ जनाले रु१०००० र बम्पर १ जनाले गरि ६२ जनाले प्रत्यक्ष रुपमा पुरस्कार हातपार्न सफल भए। बम्पर विजेतामा रञ्जु देवकोटा र सार्वधिक लाइक र भ्युजका आधारमा अम्बिका भुषाल छनोट भएकी छन्। सधैँ ग्राहकहरुको हितमाकार्य गरी अगाडी बढी रहेको आई पे रेमिटले समय सापेक्ष यस्तै थुप्रै योजनाहरु सार्वजनिक गरिसकको र आगामी दिनमा पनि यसलाई निरन्तरता दिदैँ जाने कुरा आई पे रेमिट प्रालि का बजार प्रमुख रुप नारायण श्रेष्ठले बताए। साथै आई पे रेमिट प्रालि ले छिटैँ दक्षिण कोरियाबाट पनि आफ्नो सेवा सुचारु रहने व्यहोरा जानकारी दिए।
मोटरसाइकलको ठक्करबाट पैदल यात्रीको मृत्यु,विराटनगर : मोटरसाइकलको ठक्करबाट विराटनगरमा शुक्रबार राति एक जना पैदल यात्रीको मृत्यु भएको छ। विराटनगर महानगरपालिका६ स्थित बि एफएम छेउमा प्रदेश १०२०४४ प ९१० नम्बरको मोटरसाइकलले साँझ ६ बजेतिर ठक्कर दिँदा विराटनगर११ का ६० वर्षीय रामलखन साहको मृत्यु भएको मोरङका डीएसपी दीपक श्रेष्ठले जानकारी दिए। दुर्घटनामा गम्भीर घाइते भएका साहको उपचारका क्रममा नोबेल शिक्षण अस्पतालमा राति १२:३० बजेतिर मृत्यु भएको उनले बताए। उनका अनुसार तीव्र गतिमा रहेको मोटरसाइकलले ठक्कर दिँदा पैदल हिँडिरहेका साहको टाउको र शरीरका विभिन्न भागमा चोट लागेको थियो। डीएसपी श्रेष्ठले दुर्घटनापछि फरार बनेका मोटरसाइकल चालक विराटनगर६ का अन्दाजी ३० वर्षीय ओमप्रकाश कामतको खोजी तीव्र पारिएको बताए।
प्रतिघातमा अभिव्यञ्जित यथार्थ,"२०३५ सालदेखि वर्तमानसम्मको नेपालको राजनीतिक इतिहासका महत्वपूर्ण मोडहरूको प्रभाव उपन्यासमा देख्न सकिन्छ। नारद पोखरेलद्वारा लिखित प्रतिघात उपन्यास विषयगत रूपमा सामाजिक उपन्यास हो। उपन्यासकारको अनुभव, समाजअध्ययन, कल्पनाशक्तिको संयोजनबाट पाठकमाझ सार्वजनिक यस उपन्यासमा राजनीति प्रमुख विषय बनेर आएको छ। जुनसुकै राजनीतिक व्यवस्था आए पनि, नेतृत्व फेरिए पनि, आर्थिक, प्रशासनिक र सामाजिक आदि क्षेत्रमा विकृति र विसंगति विभेद तथा उत्पीडन कायमै रहेकोप्रति पीडा, गुनासा र निराशाजनक अभिव्यक्ति उपन्यासमा छ। नेताहरूका अवसरवादी, सुविधाभोगी, स्वार्थी र तुच्छ चरित्रका कारण कार्यकर्तामा उत्पन्न भएको असन्तुष्टि, वितृष्णा, अभिव्यञ्जित छ। यसमा आफ्नो स्वार्थ पूरा गर्ने भित्री आशय राखी कार्यकर्तालाई आन्दोलनमा उतार्ने, स्वार्थ पूरा भएपछि, चुनाव जित्छन्। त्यसपछि नेताजीका कुरा गराई र व्यवहारमै फरक परेको, निर्वाचनमा विजय भएर सुविधा सहुलियत पाउन थालेपछि नेताहरूका आचरण, क्रियाकलाप र रवाफ चित्तबुझ्दो नभएको कुराले दुःखी भएका कार्यकर्ताको गुनासो छ। समाजमा रहेका विविध क्षेत्रका असमानता, अन्याय, अत्याचारबाट पीडित र निराश भएका विभिन्न पात्रहरू लोभलालच, स्वार्थ तथा भौतिक र वैयक्तिक सुख नखोजी जनताको मौलिक हक, अधिकार, अवसर र सम्भावनाहरूको प्राप्तिको चाहना राखेका छन्। स्वाभिमान र समानताको पक्ष लिने र न्यायोचित अवसरलाई महत्व दिने उपन्यासका सत्पात्रहरूले राजनीतिक कार्यकर्ताले आफ्नो वैयक्तिक सुखसुविधा र शानका निम्ति जनताका चाहना र विश्वासको फाइदा उठाउनुलाई गलत व्यवहार र विचार ठहर्याएका छन्। नेताहरूमा रहेका खराब र नकारात्मक प्रवृत्ति र चारित्रिक दुर्गुणप्रति सचेत, संवेदनशील र चिन्तित बनेका छन्। स्वाभिमान बेचेर धन कमाउनभन्दा आर्थिक दरिद्रतामा नै बाँच्नुमा आनन्द हुने ठानेका छन्। असत् सत् दुवै थरीका पात्रको चारित्रीकरणद्वारा शोषक तथा शोषित दुवै विषयलाई समानान्तर रूपमा खडा गरेर राजनीतिक नेताहरूको चरित्रबाट पीडित तथा दुःखी भएका र ठगिएका इमान्दार सोझा नेपाली जनताको साझा समस्यालाई यस उपन्यासमा यथार्थ ढंगले चित्रण गरिएको छ। दैनिक जीवन निर्वाहको समस्या, अभावदेखि प्रेम, विवाह, बिछोड, मेलमिलाप, सहयोग, सद्भावको संस्कृति हराउँदै गएको, मानिस ईष्र्यालु, स्वार्थी, एकलकाँटे बन्दै गएलगायत विभिन्न सामाजिक विषयतिर पनि उपन्यासकारको दृष्टि पुगेको छ। जीवन भोगाइबाट प्राप्त भएका जीवनदायिनी निष्कर्षहरू पनि मन र मस्तिष्क छुने गरी यस उपन्यासमा प्रस्तुत भएको छ। उपन्यासमा अनेक जीवन नदी बगेका छन्। यसमा म पात्रको एउटा कथा छ। विमल र गंगाको अर्को कथा छ। विमल र कल्पनाको अर्को कथा छ। उमेश र शोभाको अर्को कथा छ। शिशिर र विमलको अर्को कथा छ। हितसिंह र कल्पनाको अर्को कथा छ। सपना, धनवीर र कल्पनाको अर्को कथा छ। दिलबहादुर थापा, रणबहादुर थापा, दामोदरजस्ता पात्रको अर्को कथा छ। रामप्रसाद, खत्री काका, गञ्जमान, अगमसिंह, असिलालजस्ता पात्रहरूको अर्को कथा छ। अमृत, कल्पना, उमेश, गौरीशंकर, शोभा, शिशिर, चित्रा आदि पात्रहरूको बेग्लै आआफ्नो कथा छ। अनेक दुःख, भोगाइ, अनुभूति, विचारसहितका आआफ्नै कथा बोकेका अरू पनि थुप्रै पात्र छन् उपन्यासमा। यी विभिन्न पात्रका जीवननदीका अनेक मोड र घुम्तीहरू छन्। यसमा कथाको जस्तै विभिन्न शीर्षक दिइएको छ। ती शीर्षकपिच्छे एउटा कथानक सुरु हुन्छ, बढ्छ र फेरि कौतुहलकै स्थितिमा पुगेर रोकिन्छ। फेरि अर्को शीर्षकमा अर्को कथानक सुरु हुन्छ र अघि बढ्छ। यस्तो प्रक्रिया बारम्बार चालू भइरहेको पाइन्छ। अनेक कथावस्तुको छुट्टाछुट्टै यात्रा छ तर बीचबीचमा अन्तर्सम्बन्ध पनि छ त कतै चाहिँ अन्तर्सम्बन्ध छैन। अतीतको स्मरण र कथन, वर्तमानको वर्णन र व्याख्या भविष्यको अनुमान र कौतुहल निर्माणको रचना प्रविधि यसमा अँगालिएको छ। कतै घटनाहरू धेरै नै फड्को मारेर दुगुरेका छन्। कुनै घटनाले भने चाहिँ पात्र परिवेशको चित्रण र दृश्यांकनको बाक्लो प्रस्तुति र वर्णनले अगाडि बढ्न निकै समय लगाइरहेका छन्। उपन्यासमा विभिन्न पात्रका विभिन्न कथा कतै वर्णनात्मक शैलीमा, कतै विवरणात्मक शैलीमा, कतै संवादात्मक शैलीमा, कतै संस्मरणात्मक शैलीमा त कतै सूत्रात्मक शैलीमा उनिएको छ। अनेकौं जीवन कथाको माला पहिरेर बहुल पात्रको जीवनको प्रस्तुति दिन सक्नु यस उपन्यासको विशेषता हो। उपन्यास पढिरहँदा कतिपय ठाउँमा शिल्प र परिष्कारको माग गरिरहेको बोध हुन्छ। कथावस्तुले नागरिकलाई रोग, भोक, शोक, गरिबी, अभाव, अशिक्षा, बेथिति, विसंगति, अस्तव्यस्तता र अव्यवस्थाजस्ता नकारात्मक वातावरणमा बाँच्न बाध्य गराई आफू मात्र सम्पन्न जीवन बिताउने अवसरवादी चरित्रका नेताको व्यवहार प्रस्तुत गरेको छ। त्यतिकै मात्रामा पढेलेखेका युवा शोषक सामन्ती चरित्रका मानिससँग त्यति सारो प्रतिवाद गरेको नदेख्दा समस्या हुन्छ। विभिन्न पात्रका माध्यमबाट व्यक्त गरिएका यस्ता धारणाबाट समाजका शोषकहरूलाई समय र परिस्थितिले दण्ड दिएको देखाइएको छ। अपराधीले कुकर्मप्रति जीवनको अन्त्यतिर दुःख पाएको, पीडितभन्दा पीडकको पहिला नै मृत्यु भएको देखाइएको छ। अपराध गर्नु ठीक होइन, ईश्वरले वा समयले अपराधीलाई दण्डित गर्छ र पश्चातापसम्म पुर्याइछाड्छ भन्ने विचारद्वारा पात्रको चरित्रको सुधार निम्ति सन्देश दिन खोजिएको छ। वैयक्तिक स्वार्थका सट्टा सामूहिक भावनाको विकासतर्फ प्रेरित गर्ने शक्ति भएको सुन्दर उपन्यास हो, प्रतिघात।"
फरक क्षमताले रचेको इतिहास,"मुभिङ फरवार्ड : वि ह्याभ विङ्स अर्थात् अगाडि बढ्यौं : हामीसँग पखेटा छ एउटा मात्र पंखा भएको सानो विमानले आफ्नो हिम्मत हारिसकेको हुन्छ। दुई वटा पंखामध्ये एउटा मात्र पंखाले काम गर्ने भएका कारण उड्न सकिन्न भनेर विमानले सपना परित्याग गरिसकेको हुन्छ । तर, विमानले धैर्य भने गुमाएको हुँदैन। त्यसपछि उसले साहस र हिम्मत देखाउँछ र एउटै पंखाको भरमा पनि उडान भनेर आफ्नो सपना पूरा गर्दछ। उड्ने सपना त्यागिसकेको एउटा सानो विमानको कथाले संसारमाझ सकारात्मक सन्देश प्रवाह गरेको थियो, टोकियो पारालिम्पिक २०२१ को उद्घाटन समारोहमा। अगस्ट २४ को भव्य समारोहमा मञ्चन गरिएको यो नाटकले संसारभरका मानिसलाई साहस, हिम्मत र आत्मबल भएमा जस्तोसुकै सपना पूरा गर्न सकिन्छ भन्ने सन्देश मात्र दिएन, अपांग (फरक क्षमता) भएका १ सय ६२ राष्ट्रका ४४ सयभन्दा बढी पारा खेलाडीलाई पनि आत्मबल र आत्मविश्वास प्रदान गरेको थियो। उद्घाटन समारोहको यही ऊर्जावान् सन्देशसँगै आशा र भरोसा बोकेर संसारभरका पारा खेलाडीले ५ सय ३९ स्वर्ण पदकका लागि प्रतिस्पर्धा गरेका थिए। कुनै एउटा अंग नभएर के भो त अर्को अंग त छँदैछ भन्ने हौसला र प्रेरणा खेलाडीहरूले १३ दिनसम्म देखाएका थिए। जापानको राजधानी टोकियोस्थित ओलम्पिक स्टेडियमलाई विश्वभरबाट जम्मा भएका खेलाडीले आशा, भरोसा र एकताको सूत्रमा बाँधिदिएका थिए। विश्वलाई आफ्नो क्षमता, कौशलता अदम्य साहसको अद्भुत कला देखाएका थिए। छोरी मलाई हेर। मेरो हात नभए पनि यति छिटो पौडिन सक्छु, टोकियो पारालिम्पिकमा चार स्वर्ण जितेपछि चिनियाँ खेलाडी झेंग ताओले आफ्नी छोरीलाई पठाएको भावुक भिडियो सन्देश हो, यो। उनको यो भिडियो सन्देश अहिले चीनलगायत अन्य देशमा पनि निकै भाइरल भइरहेको छ। यो भिडियो भाइरल हुनुको मुख्य कारण हो, टोकियो पारालिम्पिकमा उनको अद्भुत प्रदर्शन। दुवै हात नभएका झेंगले गत सेप्टेम्बर ५ मा सम्पन्न भएको टोकियो पारालिम्पिकमा चार स्वर्ण जित्दै सबैलाई आश्चर्यचकित पारिदिएका थिए। दुवै हात नभएका झेंग फरक क्षमता भएका व्यक्तिहरूको प्रेरणा र गर्वको स्रोत बन्न सफल भए। विश्वभरबाट जम्मा भएका खेलाडीले आशा, भरोसा र एकताको सूत्रमा बाँधिदिएका थिए। विश्वलाई आफ्नो क्षमता, कौशलता अदम्य साहसको अद्भुत कला देखाएका थिए। बाल्यकालमै करेन्ट लागेर दुवै हात गुमाएका उनले पौडीको फ्रिस्टाइल, ब्याकस्ट्रोक र बटरफ्लाई स्पर्धामा स्वर्ण पदक जितेका थिए। त्यो पनि विश्व र पारालिम्पिक कीर्तिमानसहित। सेप्टेम्बर १ मा उनले जितेको ५० मिटर फ्रिस्टाइल चीनका लागि अझ विशेष बन्यो। किनभने उनकै पदकले चीनले पारालिम्पिकमा पाँच सय स्वर्ण पदकको कोसेढुंगा पूरा गरेको थियो। सन् १९८४ देखि पारालम्पिकमा सहभागिता जनाएको चीनले ३७ वर्षको अवधिमा पाँच सय स्वर्ण जित्न सफल भएको छ। टोकियो पारालिम्पिक झेंगको अन्तिम सहभागिता हो। ३० वर्षीय झेंगले यही पारालिम्पिक आफ्नो अन्तिम भएको बताएका छन्। म कुनै पछुतोबिनै अलआउट भएँ। टोकियो पारालिम्पिक मेरो अन्तिम सहभागिता हो। मलाई लाग्छ, यो अहिलेसम्मकै सबैभन्दा विशेष सहभागिता हो, झेंगले चार स्वर्ण पदक जितेपछि भनेका थिए। पारालिम्पिक अन्तर्राष्ट्रिय मल्टी स्पोर्ट्स इभेन्ट हो। जसमा शारीरिक रूपमा अशत्ता (फरक क्षमताका) खेलाडीहरूले प्रतिस्पर्धा गर्दछन्। झेंगले १३ वर्षको उमेदेखि पौड्न सुरु गरेका हुन्। उनले पारालिम्पिकको तयारीका लागि दैनिक १० किलोमिटरसम्म पौडिने गरेका थिए। सन् २०१२ देखि पारालिम्पिकमा सहभागी भएका उनले अहिलेसम्म नौ वटा पदक जितेका छन्। जसलाई बुवाले मार्न चाहन्थे, उनै विश्वभरको प्रेरणा बनिन् भियतनामकी १८ वर्षीया हेभन सेफर्डले सानो छँदै बम बिस्फोटमा परेर आफ्ना दुवै खुट्टा गुमाइन्। कुनै विद्रोहीको एम्बुस वा उग्रवादी समूहले गराएको बम बिस्फोटमा उनले खुट्टा गुमाएकी होइनन्, आफ्नै बुवाले आफ्ना परिवार मार्नका लागि पड्काएको बमले सेफर्डले दुवै खुट्टा गुमाउन पुगेकी थिइन्। बुवाको आत्मघाती बम हमलाबाट १६ महिने शिशु सेफर्ड बाँचिन् तर, उनको दुवै खुट्टालाई बमले उछिट्ट्यायो। उनले आफ्ना आमाबुवा दुवैलाई गुमाइन् पनि। पारिवारिक कलहका कारण हेभनका बुवाले परिवारलाई नै बमले उडाउन खोजेका थिए। उनले हेभनको पेटमा बम बाँधेका थिए। तर, भाग्यको खेल ! हेभन दुवै खुट्टा गुमाएर भए पनि बाँचिन्, उनका बुवाआमाले भने संसार छाडे। उड्ने सपना त्यागिसकेको एउटा सानो विमानको कथाले संसारमाझ सकारात्मक सन्देश प्रवाह गरेको थियो, टोकियो पारालिम्पिक २०२१ को उद्घाटन समारोहमा। यो घटनापछि रगतले लत्पतिएकी हेभनलाई स्थानीयले उद्धार गरे। उनलाई तत्कालै अस्पताल भर्ना गरियो। तर, उपचारका लागि उनका हजुरबुवासँग पैसा भएन। त्यहीबीचमा एक अमेरिकन दम्पती आशाको किरण बनेर अस्पताल पुगे। जो कोहीलाई विक्षिप्त पार्ने घटना सुनेर अस्पताल पुगेका अमेरिकी नागरिक शेली र रब सेफर्डले अस्पतालको सबै खर्च बेहोरे। परिवारकै आग्रहमा उनीहरूले हेभनलाई धर्मपुत्री बनाएर अमेरिका लगे। अमेरिकामा हेभनको थप उपचारसँगै कृत्रिम खुट्टा पनि जडान गरियो। शेली र रबले उनलाई खेलकुदमा लाग्न प्रेरित गरे। कृत्रिम खुट्टाकै भरमा पनि उनी सानैदेखि खेलकुदमा सक्रिय भइन्। कृत्रिम खुट्टाकै भरमा उनले पौडी र एथलेटिक्सका खेल खेल्न थालिन्। त्यसैलाई निरन्तरता दिँदै उनले टोकियो पारालिम्पिकसम्मको यात्रा तय गर्न सफल भइन्। मेहनत, लगन, साहस र धैर्यले आफ्नो परिचय संसारभरका मानिसलाई दिन सफल भइन्। पौडीको पाँच स्पर्धामा प्रतिस्पर्धा गरेकी उनले पदक भने जित्न सकिनन्, तर, आफूजस्तै धेरैका लागि भने प्रेरणाको स्रोत बन्न सफल भइन्। जसले बदले अपांगताको परिभाषा यस वर्ष पारालिम्पिकमा सबैको ध्यान तान्न सफल अर्का खेलाडी हुन्, म्याट स्टुजम्यान। अमेरिकी आर्चरी खेलाडी म्याटको दुवै हात छैनन्। उनी घाँटी र खुट्टाको सहायतामा आर्चरी खेल्ने गर्छन्। म्याटको जन्मजात दुवै हात थिएनन्। तर, उनी आफूमाथि आइलाग्ने अपांगताको परिभाषा बदल्ने अभियानमा लागे। यही क्रममा आर्चरी खेल्ने मात्र होइन, गाडी चलाएर पनि सबैलाई आश्चर्यमा पार्दै आएका छन्। सन् २०१२ को पारालिम्पिकमा रजत पदक जितेदेखि उनी अन्तर्राष्ट्रिय वृत्तमा चर्चाको विषय बन्दै आएका छन्। अझ सन् २०२० मा रिलिज भएको राइजिङ फोनिक्स डकुमेन्ट्रीले उनको संघर्षशील परिचयलाई फैलाउने काम गर्यो। जापानमा आयोजना भएको टोकियो पारालिम्पिकमा प्रतिस्पर्धा गरेका म्याटबाट स्वर्णको आशा गरिएको थियो। तर, उनले सबैको आशा अनुरूप पदक जित्न नसके पनि आफ्नो परिचयलाई थप विराट बनाउने काम भने गरे। फरक क्षमता भएकाको पर्व पारालिम्पिक अन्तर्राष्ट्रिय मल्टी स्पोर्ट्स इभेन्ट हो। जसमा शारीरिक रूपमा अशक्त (फरक क्षमताका) खेलाडीहरूले प्रतिस्पर्धा गर्दछन्। त्यसैले फरक क्षमता भएकाहरूको विशेष पर्वका रूपमा पारालिम्पिकलाई लिइन्छ। पारालिम्पिकमा शारीरिक अशक्ततासँगै मांसपेसी कमजोर भएका पाराप्लेगिया, अक्वाड्रिपलेसिया, मस्कुलर डिस्ट्रोफी, पोस्ट पोलियो सिन्ड्रोम, स्पिना बिफिडा, धेरै हलचल गर्न नसक्ने र विशेष अंग नभएकाहरूले पारालिम्पिकमा प्रतिस्पर्धा गर्ने गर्दछन्। अफगानिस्तानको झण्डा मात्रै सहभागी विद्रोही समूह तालिवानले सत्ता कब्जा गरेपछि अफगानिस्तानका पारा खेलाडी उद्घाटनपछि मात्रै जापान पुगेका थिए। उद्घाटन सत्रमा अफगानिस्तानका कोही पनि खेलाडी र अफिसियल सहभागी नभएपछि एकताका लागि मार्चपासमा झण्डा भने सहभागी गराइएको थियो। तालिवानले सत्ता कब्जा गरेपछि अफगानिस्तानका जकिया खुदादादी र हुसेन रसौली जापान पुगेका थिए। उनीहरू एक साता फ्रान्सको पेरिसमा बिताएपछि मात्रै जापान प्रवेश गरेका थिए। खुददादी पारालिम्पिकमा सहभागी हुने पहिलो अफगानी महिला खेलाडी हुन्। अफगानिस्तानले सन् २००४ को एथेन्स पारालिम्पिकबाट सहभागिता जनाउन थालेको हो। उनले पारा तेक्वान्दोको के४४ विधाअन्तर्गत ४९ केजीमुनिको तौलसमूहमा प्रतिस्पर्धा गरेकी थिइन्। यसैगरी रसौलीले पुरुष चार सय मिटर दौडमा सहभागिता जनाएका थिए। यस पटकको पारालिम्पिकमा २१ देशले कोरोनालगायतका कारण देखाउँदै सहभागी जनाएनन्। यस्तै भुटान, माल्दिभ्स, पराग्वे, ग्रानडा र सेन्ट भिन्सेन्टले भने पारालिम्पिकमा डेब्यु गरेका थिए। पदक तालिकामा चीनको बर्चस्व टोकियो पारालिम्पिकमा एसियाली मुलुक चीनले दबदबा कायमै राख्यो। चीनले टोकियो पारालिम्पिकमा मात्रै ९६ स्वर्ण जित्यो यस्तै ६० रजत र ५१ कांस्य गरी दुई सय सात पदक जित्दै आफ्नो दबदबा कायम राख्यो। यसैगरी बेलायतले ४१ स्वर्ण, ३८ रजत र ४५ कांस्यसहित एक सय २४ पदक जित्यो। तेस्रो स्थानमा रहेको अमेरिकाले ३७ स्वर्ण, ३६ रजत र ३१ कांस्य जित्यो। चौथो स्थानमा रहेको रसियन ओलम्पिक कमिटीले ३६ स्वर्ण, ३३ रजत र ४९ कांस्य तथा पाँचौं स्थानको नेदरल्यान्ड्सले २५ स्वर्ण, १७ रजत र १७ कांस्य जित्यो। कसरी सुरु भयो पारालिम्पिक ? दोस्रो विश्वयुद्धका बेला थुप्रै बेलायती सैनिक घाइते भएका थिए। युद्धमा सहभागी धेरै सैनिकको स्पाइनल कर्ड इन्जुरी भएको थियो। कसैको हातखुट्टा चल्दैनथियो भने कोहीको कम्मरमुनिको भागले काम गर्दैन थियो। केहीले हात केहीले खुट्टाका विभिन्न भाग गुमाएका थिए। दोस्रो विश्वयुद्धका घाइतेहरूको दिनचर्चा पिर र चिन्तामै बित्न थाल्यो। अब केही गर्न सकिँदैन भन्ने हीनताबोधबाट उनीहरू ग्रसित भए। कुनै कुनामा थन्किएर बस्ने युद्धका घाइतेहरूलाई खेलकुदमा सक्रिय बनाउन सन् १९४८ मा सर गुडविग गुट्टम्यानको सक्रियतामा एउटा खेलकुद प्रतियोगिता आयोजना गरिएको थियो। त्यसमा धेरै युद्धका घाइतेहरू सहभागी भएका थिए। त्यही प्रतियोगितालाई सन् १९५२ मा निरन्तरता दिइएको थियो। यो प्रतियोगितामा बेलायतका साथै नेदरल्यान्ड्सका शारीरिक रूपमा अशक्तहरू व्यक्तिहरू सहभागी भएका थिए। यसकै विकर्षित रूपका रूपमा सन् १९६० मा इटालीको रोममा पारालिम्पिक खेलकुद सुरु भएको हो। पारालिम्पिक पनि ओलम्पिकजस्तै हरेक चार वर्षको अन्तरालमा आयोजना हुने गर्दछ। ओलम्पिक सकिएपछि पारालिम्पिक खेल सुरु हुन्छ। टोकियो दुई पटक पारालिम्पिक आयोजना गर्ने पहिलो सहर बनेको छ। यसअघि टोकियोले सन् १९६४ को पारालिम्पिक पनि आयोजना गरेको थियो। त्यतिबेलाको पारालिम्पिकमा २१ राष्ट्रका ३ सय ७५ खेलाडीले नौ खेलमा प्रतिस्पर्धा गरेका थिए। पारालिम्पिकमा सबैभन्दा बढी पदक जित्ने खेलाडी अमेरिकी पौडीबाज ट्रिस्र्चा जोर्न हुन्। उनले अहिलेसम्म ५५ पदक जितेकी छन्। उनले ४१ स्वर्ण ९ रजत र ५ कांस्य पदक जितेकी छन्। जन्मँदै दुवै आँखा नदेख्ने जोर्नले सन् १९८० को पारालिम्पिकदेखि सहभागिता जनाउन थालेकी हुन्। दबाब झेलेर दुई स्वर्ण ओलम्पिकजस्ता अन्तर्राष्ट्रिय मल्टी इभेन्टमा खेलाडीहरू निकै दबाबमा हुन्छन्। आफ्नो देशको प्रतिनिधित्व गरेर सर्वोच्च प्रतियोगितामा पदक जित्ने सपना सबै खेलाडीको हुन्छ। हरेक खेलाडीको सपना ओलम्पिक खेल्ने र पदक जित्ने हुन्छ। अमेरिकी साइक्लिङ खेलाडी ओक्सना मास्टर्सलाई टोकियो पारालिम्पिकमा पदक जित्ने दबाब त छँदै थियो, त्योभन्दा बढी उत्साहित पनि थिइन्। उनी दोस्रो पटक पारालिम्पिकमा प्रतिस्पर्धा गर्न टोकियो पुगेकी थिइन्। अमेरिकी टोलीकी सबैभन्दा अनुभवी खेलाडी भएका कारण उनमा अतिरिक्त दबाब त छँदै थियो। यसरी विभिन्न दबाब झेल्दै मास्टर्सले टोकियो पारालिम्पिकमा आफूलाई अब्बल सावित गरिन्। ३२ वर्षीया मास्टर्सले साइक्लिङको रोड रेस र टाइक ट्रायलमा गरी दोहोरो स्वर्ण पदक जितिन्। यससँगै उनले पारालिम्पिक पदकको संख्या १० पुर्याउन सफल भइन्। उनी गृष्मकालीन र शीतकालीन पारालिम्पिकमा स्वर्ण पदक जित्ने छैटौं अमेरिकी खेलाडी बन्न सफल भइन्। युक्रेनमा जन्मिएकी मास्टर्स विकिरण विषाक्तताका कारण आफ्नो हात र खुट्टा गुमाउन पुगिन्। सात वर्षको उमेरमा आफ्ना महत्त्वपूर्ण अंग गुमाएपछि बुबा आमाले अनाथालयमा लगेर छाडिदिएका थिए। उनी अनाथलयमै हुँदा अमेरिकी नागरिक गे मास्टर्सले उनलाई अपनाइन्। अमेरिका लगेर कृत्रिम हातखुट्टा लगाइदिइन् र खेलकुदमा लाग्न प्रेरित गरिन्। उनले सन् २०१२ को लन्डन पारालिम्पिकमा पहिलो पटक सहभागी भइन्। ट्रंक एन्ड आम्स मिक्स डबल्समा कास्य पदक जितेकी थिइन्। भाग्यमानी श्रीमान् श्रीमती टोकियो पारालिम्पिकमा स्वर्ण पदक जित्ने भाग्यमानी श्रीमान् श्रीमती हुन्, बेलायतका नील फाची र लोरा फाची। यी दम्पत्तिले १६ मिनेटको फरकमा साइक्लिङमा स्वर्ण पदक जितेका थिए। श्रीमान् श्रीमतीले नै ऐतिहासिक स्वर्ण पदक जितेपछि नीलले यो आफ्नो सपनाभन्दा निकै परको सफलता भएको बताएका थिए। यो हाम्रो सपनाभन्दा परको सफलता हो। हामी दुवै पारालिम्पिकजस्तो ठूलो प्रतियोगितामा स्वर्ण पदक जित्न सक्छौं भन्ने सोचेकै थिएनौं, नीलले अन्तर्राष्ट्रिय सञ्चार माध्यमसँग भनेका थिए, यो दिनलाई हामी कहिले पनि बिर्सन सक्दैनौं। फाची दम्पत्तिको सफलता बेलायती टोलीका लागि मात्र होइन, विश्व खेलकुदको मञ्चमा आफूलाई अब्बल सावित गर्ने उत्साह बोकेका हजारौं खेलाडीका लागि पनि हौसला र प्रेरणा बन्न पुग्यो। नील र म्याट रोदरहामले साइक्लिङको एक हजार मिटर रेसमा आफ्नै नाममा रहेको विश्व कीर्तिमान तोड्दै स्वर्ण जिते। त्यसको केही समयपछि लोराले कोरिन हलसँग मिलेर तीन हजार मिटर रेसमा पहिलो स्थान हात पारेका थिए। यसअघि नील र लोराले आफ्नै देशमा आयोना भएको सन् २०१२ को लन्डन र सन् २०१६ को रियो ओलम्पिकमा पनि प्रतिस्पर्धा गरेका थिए। उनीहरूका लागि यी दुई संस्करणभन्दा टोकियो पारालिम्पिक विशेष बन्यो। एकै संस्करणमा दुवैले स्वर्ण पदक जित्न सफल भए। नील र लोरा दुवै दृष्टिविहीन हुन्। रियो ओलम्पिकमा लोराले स्वर्ण जितेकी थिइन् भने नीलले रजतमै चित्त बुझाउनु परेको थियो। फरक क्षमता भएकाहरूको पर्व पारालिम्पिक अन्तर्राष्ट्रिय मल्टी स्पोर्ट्स इभेन्ट हो। जसमा शारीरिक रूपमा अशक्त (फरक क्षमताका) खेलाडीहरूले प्रतिस्पर्धा गर्दछन्। त्यसैले फरक क्षमता भएकाहरूको विशेष पर्वका रूपमा पारालिम्पिकलाई लिइन्छ। पारालिम्पिकमा शारीरिक अशक्ततासँगै मांसपेसी कमजोर भएका पाराप्लेगिया, अक्वाड्रिपलेसिया, मस्कुलर डिस्ट्रोफी, पोस्ट पोलियो सिन्ड्रोम, स्पिना बिफिडा, धेरै हलचल गर्न नसक्ने र विशेष अंग नभएकाहरूले पारालिम्पिकमा प्रतिस्पर्धा गर्ने गर्दछन्। अन्तर्राष्ट्रिय पारालिम्पिक कमिटीले खेलाडीहरूको शारीरिक, दृष्य एवं बौद्धिकतालगायत शारीरिक दुर्बलताका आधारमा १० वटा श्रेणी छुट्टयाएको छ। त्यही श्रेणीका आधारमा हरेक खेलमा प्रतिस्पर्धा हुने गर्दछ। तर, हरेक अपांगता भएका व्यक्तिले सबै खेल खेल्न पाउँदैन। उनीहरूको शारीरिक अवस्थाका आधारमा श्रेणीहरू छुट्टयाइएको छ। श्रेणी विभाजन गृष्मकालीन र शीतकालीन दुवै पारालिम्पिकका लागि गरिएको हो। शारीरिक दुर्बलता आठ प्रहारको हुन्छ। एजेन्सीको सहयोगमा ००० पलेसाको पनि प्रेरणादायी प्रदर्शन परिवारमा नयाँ सन्तानको आगमन हुँदा सबैको मन प्रसन्न हुन्छ। सबै खुसीले गद्गद् पनि हुन्छन्। बधाईको ओइरो लाग्छ। तर, काठमाडौं बागबजारका प्रदीप गोवद्र्धन र मनिता गोवद्र्धन माइली छोरी पलेसा गोवद्र्धन जन्मँदा भने खुसी हुन सकेनन्। छोरीको जन्मजात बायाँ हातको हत्केला नै नभएपछि उनीहरू निकै भक्कानिएका थिए। एउटा हातको हत्केला नै नभएको छोरीको भविष्य के होला भन्ने चिन्ताले उनीहरूलाई सताएको थियो। गत भदौ १८ गते उनीहरू फेरि भक्कालिए। गहभरि आँसु बनाए। तर, त्यो दुःखको होइन, खुसीको आँसु थियो। जन्मिँदै बायाँ हातको हत्केला नभएकी पलेसा गोवद्र्धनले टोकियो पारालिम्पिकमा गर्विलो प्रदर्शन गरेकी थिइन्। नेपालकी पारा तेक्वान्दो खेलाडी पलेसा ऐतिहासिक पदक जित्नबाट चुके पनि उनले कीर्तिमान बनाउन भने सफल भइन्। के४४ विधाअन्तर्गत प्रतिस्पर्धा गरेकी पलेसा पारालिम्पिकमा दुई खेल जित्ने पहिलो नेपाली खेलाडी बन्न सफल भइन्। उनले नेपाली खेलाडी अन्तर्राष्ट्रिय खेलमञ्चमा सहभागी मात्र हुने होइन, पदकका लागि प्रतिस्पर्धा गर्न सक्षम छन् भन्ने कुरा पनि प्रमाणित गरिदिइन्। कास्य पदकका लागि भएको रिपिचेज फाइनलमा पलेसा चिनियाँ खेलाडी युजी लिसँग पराजित भएकी थिइन्। त्यसअघि उनले रिपिचेजको क्वार्टरफाइनलमा अमेरिकी खेलाडी ब्रियान्ना सालिनारालाई १०० र सेमिफाइनलमा सर्बियन खेलाडी मारिजा मिसेभलाई २३१५ ले पराजित गरेकी थिइन्। पारालिम्पिकमा तेक्वान्दो यसै संस्करणदेखि समावेश गरिएको हो। १८ वर्षीया पलेसाले वाइल्ड कार्डमार्फत सहभागिता सुनिश्चित गरेकी थिइन्। पलेसा टोकियो पारालिम्पिकमा सहभागी एक्ली नेपाली खेलाडी पनि हुन्। सन् २००८ बाट नेपालको सहभागिता सन् २००८ को बेइजिङ पारालिम्पिकबाट नेपालले सहभागिता जनाउन थालेको हो। नेपालबाट सबैभन्दा पहिले जितबहादुर खड्काले पारालिम्पिक खेलेका थिए। उनले सन् २००८ को बेइजिङ पारालिम्पिकमा एथलेटिक्समा प्रतिस्पर्धा गरेका थिए। यसैगरी सन् २०१२ को लन्डन पारालिम्पिकमा मैयाँ विशुंखे, विक्रमबहादुर राना र मानबहादुर तामाङले एथलेटिक्समै प्रतिस्पर्धा गरेका थिए। सन् २०१६ मा ब्राजिलको रियो दी जेनेरियोमा आयोजना भएको पारालिम्पिकमा विक्रमबहादुर रानाले एथलेटिक्स र लक्ष्मी कुँवरले पौडीमा प्रतिस्पर्धा गरेका थिए।"
रेल रोकिएको रोकियै,"जनकपुधाम : गत वर्षको असोज ३ गते नेपाल सरकारले तामझामका साथ दुईवटा रेल नेपाल भित्र्यायो। नेपालले आफ्नै रेल किन्दा मुलुकमै खुसी छायो। तर, किनेको नयाँ रेल पनि थन्किएको एक वर्ष भएको छ। रेल छोपेको पालसमेत च्यातिएर धुजाधुजा भएका छन्। छोपिएको रेल नांगिएको छ। अझै सरकारलाई रेल चलाउने साइत जुरेको छैन। धनुषाको जनकनन्दनी गाउँपालिकाको इनर्वा स्टेसनमा पहेलो पाल ओढाएर राखिएको रेल अलपत्र जस्तै बनेको छ। कर्मचारी भर्ना प्रक्रियाको जटिलताका कारण रेलको स्थायी सञ्चालन प्रक्रिया अनिश्चित बनेको हो। लामो समयपछि नेपाल सरकारको स्वामित्व भएको रेल गत वर्ष भारतको हाजिपुरबाट जयनगर हुँदै जनकपुरधाम कुर्था रेल्वे स्टेसनसम्म पुर्याइएको थियो। पहिलो पटक रेल चल्ने कुराले जनकपुरवासीमा पनि खुसीको सीमा थिएन। रेल आएपछि चल्ने र सबैलाई सहज हुने आशा बोकेका सर्वसाधारणले सरकारको प्रशंसा पनि गरे। तर रेल आएको वर्षदिन बित्दा पनि रेल चल्ने अझै सुरसार छैन्। रेल चलाउने आवश्यक भौतिक पूर्वाधार, कर्मचारी र कानुनको अभावमा एक वर्षदेखि भएको रेल पनि थन्क्याउनुपर्ने बाध्यता छ। निक्कै उत्साह र धूमधामका साथ हर्न बजाएर आफूहरू नै लागेर भित्र्याइएको रेल वर्ष दिनदेखि पालमुनि थन्किएपछि स्थानीय पनि निराश छन्। रेल भित्र्याउने समयमा एक महिनामा कर्मचारी भर्ना गरेर चलाउने भनिए पनि कर्मचारी भर्ना प्रक्रिया पेचिलो बन्दा रेल सञ्चालन अनिश्चित बनेको हो। चारपाँच वर्षदेखि रेल चल्ने कुरा हुँदैछ तर, कहिले चल्छ अत्तोपत्तो छैन जनक नन्दनी गाउँपालिका४ खजुरीकी सूर्यकला देवी कामतीले भनिन्, रेल नचल्दा छौं। उनी भन्छिन् जयनगरबाट हाम्रो घर हुँदै जनकपुरसम्म रेल चल्छ भनिए पनि चलेन। रेल त आयो तर एक दिन पनि चलेन, अहिले थन्किएको छ, कहिले चल्छ ठेगाानै छैन उनले भनिन्। विगत तीन वर्षदेखि विवाह पञ्चमीमा भारतको जयनगरबाट जनकपुरसम्म रेल चल्ने हल्ला भए पनि अहिलेसम्म नचल्दा सीमावर्ती क्षेत्रका स्थानीयहरूको रेल चढ्ने आशा निराशामा परिणत भएको छ। उमेरले अब साथ दिन छोड्यो, मोटरसाइकलमा आउँदा जाँदा समस्या हुन्छ, रेल चढेर जानकी मन्दिर दर्शन गर्ने इच्छा थियो, तर रहर पूरा हुने छाँटकाँट छैन, जनकनन्दनी गाउँपालिकाकै उमेरले ८० कटेकी जोगनी दासले भनिन्, रेल नचल्दा जनकपुर बजार नपुगेको झन्डै १० वर्ष हुन लाग्यो। जनक नन्दनी गाउँपालिकाका ८० वर्षीय मो हामिद साफी बुढ्यौली कम्मर समाउँदै अरू जस्तै गुनासो पोखे रेल चल्ने कुरा त बच्चाबच्चीको खेल जस्तै भयो। रेल चल्दा आउन जान सजिलो हुन्थ्यो, रेल बन्द भएपछि जनकपुर अहिलेसम्म एकपटक पनि जान सकेको छैन। उनी थप्छन् रेल अब चल्छ, अब चल्छ, भनेर सधैं सुन्छु, तर अहिलेसम्म कहिले चल्ने टुंगो छैन। रेल्वेका महाप्रबन्धक निरञ्जन झाले भारत सरकारले हालसम्म हस्तान्तरण पूर्ण रूपमा समेत चलाउन ढिलाइ भएको बताए। सञ्चालनको तयारी हुँदा कर्मचारी अभाव, संरचना हस्तान्तरण, कानुन अभाव, झ्यालढोका तथा अन्य संरचनामा निर्माण ढिलाइ हुँदा रेल सञ्चालन रोकिएको झा बताउँछन्। अब धेरै समय नलाग्नुपर्ने हो, सक्दो चाँडो सञ्चालनको तयारी छ, आवश्यक सबै प्रक्रियापश्चात् केही दिनमै चलाउँछौं, झाले भने। नेपालभारत सरकारको संयुक्त लगानीमा जयनगरजनकपुरदेखि कुर्थासम्म रेल्वेको ब्रोडगेज लिंक, स्टेसन निर्माण, सकेको दुई वर्षभन्दा बढी भयो। नेपाल सरकारले आफ्नै लगानीको ८५ करोडमा रेलसेट पनि खरिद गर्यो। तर व्यवस्थापकीय कमजोरीका कारण रेल सञ्चालन हुन नसकेको रेल्वेका इन्जिनियर विनोद ओझा बताउँछन्। रेल चलाउने भनेको हो, तर सबै कुरा हाम्रो हातमा छैन, अनि कसरी रेल चल्छ ? अहिलेलाई रेल चलाउने कुरा रेल्वे कम्पनीसँग सोध्नुस् उनले भने।"
स्वच्छ पशुपति अभियान सुरु,"काठमाडौं : पाशुपत क्षेत्रमा शनिबारदेखि स्वच्छ पशुपति अभियान २०७८ सुरु हुने भएको छ। हाम्रो आस्था, सम्पदा र संस्कृति सभ्य नागरिक स्वच्छ पशुपति नाराका साथ अभियान सुरु हुने भएको हो। श्रीपशुपतिनाथ मन्दिर र परिसरलाई सफा र स्वच्छ राख्नु हामी सबैको धर्म हो, पशुपति क्षेत्र विकास कोषका सदस्यसचिव डा मिलनकुमार थापाले भने, अब श्रीपशुपतिनाथ क्षेत्र सफा हुनेछ। हरियाली र स्वच्छताका लागि विभिन्न स्थानमा वृक्षरोपणको पनि अभियान सुरु हुनेछ। उनका अनुसार अबको पशुपति स्वच्छ हराभरा पशुपति हुनेछ भने एक भक्त एक वृक्ष नामक अभियान चलाइँदैछ। पाशुपत क्षेत्रमा रुद्राक्ष, श्रीखण्ड, वरपिपल, पारिजात, वेल तथा अन्य धार्मिक वृक्षको उद्यान बनाइने उनको भनाइ छ। डा श्याम खड्काको संयोजकत्वमा अभियान सुरु हुनेछ। अभियानको सुरुआत वरिष्ठ कलाकार शिव श्रेष्ठले गर्नेछन्। पहिलो दिन अन्य चर्चित कलाकारहरूको पनि उपस्थित रहने छ। अभियान हरेक शनिवार बिहान ८ वजेदेखि १० वजेसम्म हुने कोषका कार्यकारी निर्देशक डा घनश्याम खतिवडाले बताए।"
गणेशमान सिंहको २४ औँ स्मृति दिवस मनाइँदै,काठमाडौं : प्रजातन्त्र पुनःस्थापनाका लागि भएको विसं २०४६ को जन आन्दोलनका सर्वोच्च कमाण्डर गणेशमान सिंहको २४ औँ स्मृति दिवस शनिबार मनाइँदै छ। नेपाली राजनीतिमा त्याग र साहसको उच्च उदाहरणका रुपमा रहेका सिंह सबैको निष्ठाको केन्द्र बन्न सफल बनेका थियो। विसं २०४६ को जनआन्दोलन सफल भएपछि तत्कालीन राजा वीरेन्द्रले प्रधानमन्त्री बन्न गरेको आग्रहमा उनले आफ्ना समकक्षी नेता कृष्णप्रसाद भट्टराईलाई अघि सार्दै नेपाली राजनीतिमा त्यागको उच्च नमूना प्रस्तुत गरेका थिए। विसं १९७२ कात्तिक २४ गते काठमाडौँको क्षेत्रपाटीस्थित चाक्सीबारीमा जन्मिएका नेता सिंहको निधन २०५४ साल असोज २ गते भएको हो। काठमाडौँको खानदानी परिवारमा जन्मिएका सिंहले १९९७ सालमा स्थापना भएको नेपालको पहिलो राजनीतिक पार्टी प्रजा परिषद्को सदस्य भई राणा शासन हटाउने अभियानमा आफूलाई सक्रिय बनाएका थिए। राणा शासन अन्त्य गर्ने अभियानमा लागेपछि उनीलगायतलाई तत्कालीन सरकारले जेल हाल्यो। विसं २००७ अघि नै भद्रगोल जेल फोरेर भाग्न सफल हुनुभएका जोशिला तन्नेरी उनी प्रवास जानुअघि नै तत्कालीन राणा हटाऊ आन्दोलनमा सक्रिय भए। जेलबाट भागेर भारतमा पुगी अर्का नेता बीपी कोइरालासँग उनले राजनीतिक सम्बन्ध विकसित गरे। केही सहयोगीका साथ २००३ सालमा स्थापित नेपाली राष्ट्रिय कांग्रेसलाई आजीवन जुझारू नेतृत्व दिन पनि उनको उल्लेखनीय भूमिका छ। प्रजातन्त्र स्थापनाका लागि भएको २००७ सालको क्रान्तिका एक अगुवाका रूपमा उनले वीरगञ्ज मोर्चामा सशस्त्र सङ्घर्ष गरे। देशमा प्रजातन्त्र बहाली र पुनर्बहालीका लागि समर्पित सिंह सैद्धान्तिक हिसाबले बीपीका अनुयायी र सबैभन्दा ठूला समर्थकका रूपमा रहे। विसं २०१५ मा पहिलो निर्वाचन भएपछि बनेको सरकारमा वरिष्ठ मन्त्री भएका गणेशमानले २०१७ सालमा प्रजातन्त्र अपहरण भएपछि आठ वर्ष निरन्तर पहिले सिंहदरबार र त्यसपछि सुन्दरीजल बन्दीगृहमा कारावास जीवन बिताए। विसं २०२५ मा बीपीसँगै सुन्दरीजल बन्दीगृहबाट रिहा भएपछि उनले प्रवासमा राजनीतिक सङ्गठन विस्तार गरेका थिए। उनी विसं २०३३ मा बीपीसँगै राष्ट्रिय एकता तथा मेलमिलापको नीति लिई स्वदेश फर्केर तत्कालीन पञ्चायती व्यवस्थाका विरूद्ध सक्रिय रहे। तत्कालीन पञ्चायती सरकारले बीपीसँगै मृत्युदण्डको माग गरिएका आठवटा मुद्दामा विशेष अदालतबाट उनले सफाइ पाएब। उनले २०३६ सालको विद्यार्थी आन्दोलन र जनमत सङ्ग्रहमा उत्तिकै नेतृत्वदायी भूमिका निर्वाह गरे। बीपीको निधनपछि कांग्रेसका सर्वोच्च नेताका रूपमा उनले २०४२ सालको सत्याग्रह आन्दोलनको नेतृत्व गरे। विसं १९९७ देखि अनवरत राजनीतिमा समर्पित कडा स्वभाव र जुझारू व्यक्तित्वका सर्वप्रिय नेता सिंहको महत्वपूर्ण योगदान २०४६ सालमा रह्यो। जनआन्दोलनका लागि कम्युनिष्टसँग मिलेर पञ्चायतविरुद्ध आन्दोलनको घोषणा गर्ने सिंह उक्त आन्दोलनका सर्वोच्च कमाण्डर भई सबैको प्रिय बनेका हुन्। नेता सिंहको २४ औँ स्मृति दिवसका अवसरमा शनिबार कांग्रेसका भ्रातृ एवं शुभेच्छुक संस्थाले विविध कार्यक्रम आयोजना गर्दैछन्। कोरोनाको जोखिम कायमै रहेकाले स्वास्थ्य सुरक्षाका मापदण्ड पूरा गरेर कार्यक्रम आयोजना गरिने कांग्रेसले जनाएको छ। रासस
आजबाट इन्द्रजात्रा,"काठमाडौं : उपत्यकामा मनाइने येंयाः पर्व (इन्द्रजात्रा) शनिबारबाट सुरु हुँदैछ। आठ दिनसम्म मनाइने यो जात्रा शासन सत्ता परिवर्तन भएसँगै परिमार्जन हुँदै आएको छ। इन्द्रजात्राका अवसरमा मरुटोलमा रहेको मरुसत्तल र सिंल्यंसत्तःको बीचमा अग्लो डबली बनाई चार सिंहमाथि रहेको खटमा डोरीले बाँधेर राखिने इन्द्र सत्ताको प्रतीक मानिन्छ। आफ्नो पूजा नगर्ने डरका कारण इन्द्रले धर्तीमा अतिवृष्टि गराएर खेतीबाली सखाप पारिदिएका थिए। आफूप्रतिको आस्थामा कमी आउन नदिन कहिले अनावृष्टि गराउने त कहिले अतिवृष्टि गराएर तर्साउँथे। एक दिन आमालाई वसुन्धराको व्रतका निम्ति पूजा सजाउन स्वर्गलोकका राजा इन्द्र काठमाडौं आए। पारिजातको फूल टिप्न लाग्दा यहाँका किसानहरूले उनलाई चोरको संज्ञादिई डोरीले पाता कसी बीच सडकमै उभाएका थिए। आफूहरूलाई दुःख दिने राजा इन्द्रलाई नियन्त्रण गर्न सकेको खुसियालीमा इन्द्रजात्रा मनाउन थालिएको हो भन्ने किंवदन्ती छ। इन्द्र देवताको प्रतिकको रूपमा य:सिं (लिंगो) ठ्याइन्छ। यो जात्रा सैयौं वर्षदेखि चल्दैं आएको छ। सास्कृतिक शहर काठमाडौं, भक्तपुर ललिलतपुरमा बिशेष रूपमा इन्द्रजात्रा मनाईन्छ। इन्द्रजात्राको उद्गम स्थल हनुमानढोका दरबार क्षेत्र हो। यहाँ १२ औँ देखि १८ औँ शताब्दीमा निर्मित थुप्रै मठ मन्दिर छन्। भाद्र शुक्लपक्ष द्वादशीका दिन लिंगो उठाएपछि इन्द्रजात्रा विधिवत् सुरु भएको मानिन्छ। र उक्त लिंगोे वाग्मती नदीमा विसर्जन गरेपछि जात्रा औपचारिक रुपमा समापन हुन्छ। मौलिक नाच, गान, रथयात्रा इन्द्रजातको रौनक र विशेषता हो। जहाँ हामी मात्रै होइन् विदेशी पर्यटक पनि औंधी रमाउँछन्। इन्द्र जात्राको अर्को मुख्य आकर्षण कुमारी, गणेश भैरवको रथयात्रा हुन्। जहाँ ३३ कोटी देवताको भगवान्को उपस्थि भएको जनविश्वास रहेको इन्द्रजात्रा व्यवस्थापन समितिका अध्यक्ष गौतम रतन शाक्य बताउँछन्। इन्द्रजात्राको महत्व धार्मिक र साँस्कृतिक रुपमा जति छ त्यति नै महत्व राजनितीक रुपमा पनि छ। साढे दुई सय वर्ष अगाडी पृथ्वी नारायण शाहले कान्तिपुर (हाल काठमाडौं) मा आक्रमण गरेका थिए। उक्त आक्रमणपछि उनले कान्तिपुर नगरी जिते। जितसंगै विजय उत्सव निकालियो। संयोगबस त्यो समयमा इन्द्रजात्रा चलिरहेको थियो।"
