शीर्षक,विवरण
५२ जना संवैधानिक पदाधिकारी जिम्मेवारीविहीन हुनेगरी अन्तरिम आदेश नआउनुका दुई कारण,"काठमाडौं : मुद्दा परेको एक वर्षपछि संवैधानिक नियुक्तिसम्बन्धी मुद्दामा सुनुवाइ गरेको सर्वोच्च अदालतले अन्तरिम आदेश दिन अस्वीकार गरेको छ। ५२ जना संवैधानिक पदाधिकारीको नियुक्ति प्रक्रियामा सहभागी (संवैधानिक परिषद्को सदस्यको हैसियतमा)भएका प्रधानन्यायाधीश (महाभियोग लागेर हाल निलम्बित) चोलेन्द्रशम्शेर जबराको मुद्दामा उपस्थितिले गिजोलिएको यो मुद्दा गत शुक्रबारबाट प्रारम्भिक सुनुवाइमा गएको थियो। कायममुकाय प्रधानन्यायाधीश दीपककुमार कार्की, न्यायाधीशहरु मीरा खड्का, हरिकृष्ण कार्की, विश्वम्भर प्रसाद श्रेष्ठ र ईश्वरप्रसाद खतिवडा सम्मिलित संवैधानिक इजलासले बुधबार प्रारम्भिक सुनुवाइ सक्दै दुई कारण देखाएर अन्तिम आदेश दिन अस्वीकार गर्यो। मुद्दाको प्रारम्भमा विपक्षीका नाममा १५ दिनभित्र लिखित जवाफ पठाउनेगरी कारण देखाउ आदेश जारी गर्यो। रोक नलगाउनुका दुई कारण निवेदक पक्षीय अधिवक्ताहरुले अध्यादेशमार्फत संवैधानिक परिषद् बैठकसम्बन्धी व्यवस्था परिवर्तन गरेर नियुक्ति गरिएकामा पदाधिकारीको कामकारवाहीमा रोक लगाउन अन्तरिम आदेश माग गरेका थिए। तर प्रारम्भिक सुनुवाइमा कारण देखाउ आदेशमात्रै जारी गरेको संवैधानिक इजलासले दुई कारण देखाएर रोक लगाउन मानेन। पहिलो कारणमा नियुक्त भएका कतिपय संवैधानिक निकायका पदाधिकारीले पदबहाली गरी कार्य सञ्चालन गरेकोसमेत एक वर्षभन्दा बढी अवधि व्यतित भइसकेको र निवेदकले उठाएको संवैधानिक तथा कानुनी प्रश्नहरुको विषय र प्रकृतिबाट सबै प्रश्नहरुको अन्तिम सुनुवाइ हुँदा अवस्थामा नै निरुपण गरिनु मनासिव हुने देखिएकाले अहिले निवेदन माग बमोजिम अन्तरिम आदेश जारी गरिरहन परेन भनिएको छ। दोस्रो कारणमा रिट निवेदकले संवैधानिक अंगमा नियुक्त पदाधिकारीलाई प्रत्यर्थी (विपक्षी)को रुमाप उल्लेख गरी निवेदन गरेको देखिएन भनिएको छ। पदाधिकारीहरु विवादमा प्रत्यक्ष सरोकार राख्ने भए पनि अदालतले अनुशरण गरेको न्यायिक मान्यता, सिद्धान्तका दृष्टिले हेर्दा विवादसँग प्रत्यक्ष र सार्थक सरोकार राख्ने व्यक्तिहरुलाई प्रत्यर्थीको रुपमा कायम गरी सनुवाइको उचित मौका दिनु मनासिव देखिएकाले ५२ जनालाई प्रत्यर्थीको रुपमा समावेश गर्न आदेश गरिएको छ। विपक्षीसँग लिखित जवाफ मागेको संवैधानिक इजलासले यो मुद्दाको सुनुवाइ फास्ट ट्रयाकमा गर्न अग्राधिकार प्रदान गरेको छ। शुक्रबार र बुधबार गरी दुई दिन भएको प्रारम्भिक बहसमा निवेदकहरुले संसद विघटन गरेर अध्यादेशमार्फत संवैधानिक परिषद्को नियम परिवर्तन गरेर संवैधानिक अंगमा नियुक्ति गर्नु असंवैधानिक र गैरकानुनी भन्दै नियुक्त गरिएका पदाधिकारीलाई काममा रोक लगाउन अन्तरिम आदेश माग गरेका थिए। तत्कालीन केपी ओली सरकारले सबै सदस्य उपस्थित हुनुपर्ने संवैधानिक परिषद्को व्यवस्थालाई अध्यादेशमार्फत बहुमत सदस्य उपस्थित भएर नियुक्ति सिफारिस गर्नसक्ने गरी परिवर्तन गरेर दुई चरणमा संवैधानिक अंगमा ५२ जना नियुक्ति गरेको थियो। त्यसविरुद्ध अधिवक्ताहरु ओमप्रकाश अर्याल, दिनेश त्रिपाठी, समृत खरेलले रिट निवेदन दायर गरेका थिए।"
"पर्यटन शीर्षकको बजेट चर्चमा, अर्थमन्त्री शर्मा भन्छन् : अझै पैसा थप्छु","काठमाडौं : गृहजिल्ला रुकुम पश्चिममा अर्थमन्त्री जनार्दन शर्माले चर्च भवनको शिलान्यास गरेपछि सामाजिक सञ्जालमा बहसको विषय बनेको छ। आफ्नो निर्वाचन क्षेत्रमा तीन रोपनी क्षेत्रफलमा करिब तीन करोड लागतमा निर्माण हुने विशाल चर्चको भवन शर्माले शिलान्यास गरेपछि धेरैले उनको आलोचना गरेका छन्। यसमा दुईथरीबाट बहस भएको छ। पहिलो त धर्म धर्म नमान्ने, ईश्वरको शपथ नलिने र धर्मलाई अफिम (लागुऔषधजस्तै नशा) ठान्ने कम्युनिस्टहरु धार्मिक गतिविधिमा प्रत्यक्ष संलग्न भइरहेका छन्। दोस्रो हिन्दु बहुल समाजमा जनयुद्धको नाममा मन्दिरलगायत सनातन सांस्कृतिक धरोधर तोडफोड तथा मासेर, परिवर्तनका नाममा जनभावना विपरीत देशलाई धर्म निरपेक्षता बनाएर इसाई (क्रिश्चियन) धर्म प्रवर्द्धनमा राज्यमा बसेर सक्रिय भएको बहसमा आएको छ। शर्मा आफैं तत्कालीन विद्रोही नेकपा माओवादीको लडाकु कमाण्डर हुन्। विगतमा कमाण्डर शर्माले धर्मलाई अफिम भन्दै मन्दिर भत्काउने अभियानको नेतृत्व नै गरेका थिए। तर, जनयुद्धकै गढ मानिने रुकुम पश्चिममा सिंगो कम्युनिस्ट नेतृत्वमाथि प्रश्न उठ्नेगरी क्रिश्चियन धर्मको प्रवर्द्धनमा लागेका छन्। विगतमा धर्मलाई अफिम भन्दै मन्दिर भत्काउने, पण्डित र पुरोहितको हत्या गर्ने उनको पार्टी माओवादी आज आएर धर्म निरपेक्षताको नाममा इसाई धर्म प्रवर्द्धनमा मौनमात्रै होइन खुला रुपमै राज्यमा बसेर संगठित रुपमा क्रियाशील भएको पुष्टि भएको छ। यो घटनापछि माओवादी संगठित रुपमै क्रिश्चियन धर्म प्रवर्द्धनमा लागेको भन्दै राप्रपा नेपाल अध्यक्ष एवं पूर्वउपप्रधानमन्त्री कमल थापा, पूर्वसचिव एवं सामाजिक अभियन्ता भीम उपाध्यायलगायत चर्चित हस्तीले प्रश्न उठाएका छन्। अध्यक्ष थापाले अर्थमन्त्रीले चर्चको उद्घाटन गरेपछि सामाजिक सञ्जालमार्फत् आपत्ति जनाएका छन्। उनले लेखेका छन्, सबै धर्मप्रति हाम्रो समभाव छ। हामी पूर्ण धार्मिक स्वतन्त्रताको पक्षमा छौं। हामी सबै धर्मप्रति सद्भाव र सहकार्यको मान्यतामा विश्वास गर्छौ। तर, योजनाबद्ध र संगठित रुपमा धर्म परिवर्तन गर्ने गराउने तथा त्यस्ता कार्यमा राज्यको संलग्नता र सहयोग कदापी स्वीकार्य हुन सक्दैन। बजेट विनियोजन पर्यटनमा, खर्च चर्चमा अर्थमन्त्री शर्माको चुनावी क्षेत्रस्थित मुसिकोट १ मूलखोलामा तीन करोड लागतको मुसिकोट एजी चर्च भवनका लागि माओवादी केन्द्रका प्रदेश सांसद रातो कामीले सांसद विकास कोषबाट पर्यटन शिर्षकमा बजेट निकासा गरेर चर्चको भवन बनाउन रकम छुट्याएका हुन्। कामीले मुसीकोट नगरपालिका१ स्थित मुल खोलामा चर्च बनाउन पर्यटन शिर्षकमा राज्यको ढुकुटीबाट पैसामात्रै निकासा गरेनन् आफ्नो पार्टीका अर्थमन्त्री बोलाएर चैत ७ गते शिलान्याससमेत गराएका छन्। मैले पर्यटन क्षेत्रमै यो रकम खर्च गर्ने भनेको थिए। तर मेयरलगायतले यो रकम चर्चमै खर्च गर्नुपर्छ भन्नुभयो। हाम्रो सुझाव मान्नुभएन। यसमा हल बनाउने र सबै सदस्यहरु जम्मा हुने भनेर भवन बन्न लागेको हो। चर्च भनेरै नबनाउनुपर्ने हो' तीन करोड लागतमा निर्माणाधीन चर्चमा माओवादी प्रदेश सांसद् कामीको पहलमा आएको २९ लाख ४० हजार रुपैँयाले मात्रै पुग्दैन। त्यसैले उद्घाटनमा आएका अर्थमन्त्री शर्माले थप बजेटका लागि पहल गर्ने प्रतिवद्धतासमेत जनाए। नेपाल ख्रिष्टियन समाजका केन्द्रीय सचिव तथा मुसिकोट एजी चर्चका संस्थापक मुकुन्द शर्मा माओवादीकै नेता हुन्। उनकै पहलकदमीमा सिंगो पार्टी क्रिश्चियन धर्मको प्रवर्द्धन हुनेगरी चर्च निर्माणमा लागेको स्थानीय नेता कार्यकर्ताको गुनासो छ। वडाध्यक्षको असहमति चर्च निर्माणस्थल मुसिकोट वडा नम्बर १ का वडाध्यक्ष वीरबल केसीले पर्यटन क्षेत्रमा आएको बजेट चर्चमा खर्च गर्दा राम्रो सन्देश नजाने भन्दै असहमति जनाएका थिए। वडाध्यक्षलगायतको विरोधका बीच माओवादी केन्द्रले एकलौटी रुपमा चर्चका लागि करोडौंको चर्च बनाउन अगाडि बढेको छ। पर्यटन शीर्षकको बजेट एउटा धर्मको लागि प्रयोग गर्नु उपयुक्त नहुने सुझाव माओवादी नेतृत्वले मानेन। वडाध्यक्ष केसीले ३० लाख रुपैयाँ बजेट पर्यटन शीर्षकमा छुट्याइएको भए पनि सो शीर्षकमा बजेट खर्च नभएको बताए। उनले भने, मैले पर्यटन क्षेत्रमै यो रकम खर्च गर्ने भनेको थिए। तर मेयरलगायतले यो रकम चर्चमै खर्च गर्नुपर्छ भन्नुभयो। हाम्रो सुझाव मान्नुभएन। यसमा हल बनाउने र सबै सदस्यहरु जम्मा हुने भनेर भवन बन्न लागेको हो। चर्च भनेरै नबनाउनुपर्ने हो। मैले पनि मेयर साबलाई कुरा गरे। समिति बनाएर काम गरौं भन्नुभयो। पर्यटन शीर्षकमा आएको हो बजेट चाही। तर, भवनमा हाल्दिनुभयो उहाँहरुले। मेयर देवीलाल गौतमले भने उक्त भवनलाई चर्चको नभएको दाबी गरे। प्रदेशको सहयोगमा यो भवन बन्न लागेको हो। चर्च होइन, उनको दाबी थियो। भवन निर्माणका लागि गठन भएको पर्यटन पूर्वाधार तथा भवन निर्माण उपभोक्ता समितिका अध्यक्ष भीम बोहराले प्रदेश सरकारको सहयोगमा २९ लाख ४० हजार बजेट प्राप्त भएको बताए। उनले भने, यो बजेटले पिलरसम्म बनाउने भन्ने कुरा भएको छ। चर्च भवन निर्माणका लागि पूर्वाधार विकास कार्यालय चौरजहारीसँग सम्झौता भएको छ। तीन रोपनीमा तीन तलाको भवन बनाउने लक्ष्य रहेको छ। भवन निर्माण भएपछि आन्तरिक बाह्य पर्यटन वृद्धि हुने विश्वास लिइएको उनको भनाइ छ। अर्थमन्त्रीज्यूले पनि अपुग रकम आफ्नो तर्फबाट सहयोग गर्न पहल गर्ने आश्वासन दिनुभयो, उनले भने, आर्थिक स्रोत जुटाउँदै भवन निर्माण कार्यलाई अघि बढाउँदै लैजान्छौं। चुनाव लगत्तै सहयोग भयो भने भवन निर्माण कार्य पूरा गर्दै लैजाने सोंच छ। चर्च शिलान्यासमा सरकारकै मन्त्री सहभागी हुनु र निर्माणमा माओवादी संगठित रुपमा लागेको भनेर समाज विभाजित भइरहेका बेला समाजशास्त्री चैतन्य मिश्र सार्वजनिक सरोकारका व्यक्तिहरु कसैको पक्ष विपक्षमा लाग्न नहुने बताउँछन्। मन्त्रीहरु चर्चदेखि ढाटा हुनुपर्छ। नेपाल धर्म निरपेक्ष मुलुक हो। यो लोकतन्त्रलाई सुहाउँदैन, उनले भने।"
अफगानिस्तानमा छात्रालाई विद्यालय जान दिने निर्णय रद्ध,"एएफपी : अफगानिस्तानमा छात्रालाई विद्यालय जान दिने निर्णय रद्ध भएको छ । सर्वत्र दबाबपछि अफगानिस्तानको तालिवान सरकारले बुधबारदेखि छात्रालाई विद्यालय जान दिने निर्णय गरेको थियो । तर विद्यालय जान दिने निर्णय कार्यान्वयन हुन केही घण्टा अगाडि नै निर्णय रद्ध भएको हो। छात्रालाई विद्यालय जान दिने निर्णय कार्यान्वयन नहुने भएको सरकारी अधिकारीहरुले पुष्टि गरेका छन् । तर किन निर्णय रद्ध गरियो भन्ने बारेमा भने उनीहरुले केही बताएका छैनन् । छात्रालाई विद्यालय जान दिने निर्णयबाट खुशी भएकाहरु अहिले निर्णय कार्यान्वयन नहुने भएपछि दुखि भएका छन् । छात्रालाई विद्यालय जान दिने निर्णय तत्काल कार्यान्वयन नहुने हो ? भन्ने पत्रकारहरुको प्रश्नमा तालिवान प्रवक्ता इनामुल्लाह सामाङ्गानीले भने, 'हो, त्यो सत्य हो ।' सरकारले निर्णय कार्यान्वयन नगर्ने भएपछि विद्यालय जाने तयारीमा रहेका छात्रा घरमै बस्न बाध्य भएका छन् । अफगानिस्तानमा मार्च २२ देखि केटीले पनि विद्यालयमा पढ्न पाउने 'निर्णय कार्यान्वन हुन नसक्नुको कारणका बारेमा अहिले नै विस्तृत व्याख्या गर्न हामीलाई अनुमति छैन,' शिक्षा मन्त्रालयका प्रवक्ता अजिज अहमद रायनले भने । अफगानिस्तानमा तालिवान सरकार गठन भएपछि महिला अधिकार खोसिएको भन्दै अधिकारवादीहरुले निरन्तर आवाज उठादै आएका थिए । उनीहरुको दबाबका कारण तालिवान उच्च अधिकारीहरुले महिलाहरुको अधिकार पुनर्वाहाली हुने दावी पनि गर्दै आएका थिए । विश्वभरीबाट आएको दवावका कारण तालिवान सरकारले छात्रालाई अध्ययन अध्यापन, रोजगारी लगायतका कार्य गर्न दिने निर्णय पनि गरेको थियो । तर अहिले आएर एकाएक त्यस निर्णयबाट तालिवान सरकार पछाडि हटेको छ । तालिवान सरकारले छात्रालाई विद्यालय जान दिने निर्णयबाट पछाडि हटेकोप्रति संयुक्त राष्ट्रसंघले पनि आपत्ति जनाएको छ । राष्ट्रसंघीय अधिकारीहरुले तालिवान सरकारको पछिल्लो निर्णयबाट अत्यन्त दुखि बनाएको टिप्पणी गरेका छन् ।"
सुदूरपश्चिमका सात पहाडी जिल्ला जोड्ने भीमदत्त राजमार्ग अवरुद्ध,डडेल्धुरा : गन्यापधुरा गाउँपालिका१ साउँखर्कमा पहिरो आउँदा सुदूरपश्चिम प्रदेशको सात पहाडी जिल्ला जोड्ने भीमदत्त राजमार्ग आज दिउँसोदेखि अवरुद्ध भएको छ। सडक माथिबाट आएको पहिराका कारण १२ बजेदेखि राजमार्ग अवरुद्ध भएको जिल्ला प्रहरी कार्यालय डडेल्धुराले जनाएको छ। सुख्खा पहिराले राजमार्ग अवरुद्ध भएपछि अहिले तराइबाट पहाडका लागि अत्यावश्यक सामग्री लिएर गइरहेकासवारी साधनबीच बाटोमै रोकिएका छन्। सडक डिभिजन कार्यालयको डोजरले पहिरो पन्छाउने काम गरिरहेको स्थानीय पार्वती धामीले जानकारी दिए।
सलमान खानसँग जब मन्त्री आलेले 'मैने प्यार किया र तेरे नाम'को तारिफ गरे,"काठमाडौं: संस्कृति, पर्यटन तथा नागरिक उड्डयन मन्त्री प्रेम आले र बलिउड अभिनेता सलमान खानबीच भर्चुअल सम्वाद भयो। काठमाडौंको दशरथ रंगशालमा जेठ १४ गते आयोजना हुने दबंग टूरका लागि मन्त्री आले र अभिनेता खानबीच सम्वाद भएको हो। यसक्रममा मन्त्री आलेले आफ्ना पुराना दिन सम्झिए। उनले सलमान खान अभिनित मैने प्यार किया फिल्म हेरेको स्मरण गरे। म त्यतिबेला मुम्बईमै थिएँ, जतिबेला तपाइँ अभिनित मैने प्यार किया हेरेको थिएँ। सलमान अभिनित उक्त फिल्म सन् १९८९ मा सार्वजनिक भएको थियो। मन्त्री आले त्यतिमै रोकिएनन्। सन् २००३ मा सार्वजनिक भएको तेरे नाम पनि हेरेको र धेरै राम्रो फिल्म बनेको सलमानलाई फुर्काए। मन्त्री आलेले फुर्काउँदै गर्दम सलमान खानले धन्यवाद दिइरहेका थिए। अभिनेता खानले पनि नेपालम फिल्म सुटिङ गर्दाका क्षण सम्झिएँ। बुलन्द फिल्मका लागि पहिलोपटक म नेपाल आएको थिएँ। तर विभिन्न कारणले त्यो फिल्म रिलिज्ट हुन सकेन। त्यसपछि पनि आउन खोजेको हुँ। तर विभिन्न कारणले स्थगित हुन पुगेको थियो, उनले वित सम्झिँदै भने। दबंगल टूरमार्फत् उनले नेपाली फ्यानलाई मनोरञ्जन प्रदान गर्ने विश्वास व्यक्त गरे। जाँदाजँदै सलमानले आफ्नो आउँदै गरेको टाइगर ३ को चर्चासमेत गरे। मन्त्री आलेले टाइगर ३ आफूले पनि हेर्ने र नेपाली जनताले पनि हेर्ने आश्वासन दिएका थिए। सलमान खानलाई मन्त्री आलेको अफरै अफर: माउन्टेन फ्लाइटको सयरदेखि सगरमाथामा ब्रेकफास्ट गर्नेसम्म"
सलमान खानलाई मन्त्री आलेको अफरै अफर: माउन्टेन फ्लाइटको सयरदेखि सगरमाथामा ब्रेकफास्ट गर्नेसम्म,"काठमाडौं: संस्कृति, पर्यटन तथा नागरिक उड्डयन मन्त्री प्रेम आले र बलिउड अभिनेता सलमान खानबीच भर्चुअल सम्वाद भएको छ। जेठ १४ गते आयोजना हुने दबंग टूरका लागि मन्त्री आले र अभिनेता खानबीच सम्वाद भएको हो। मन्त्री आलेले अभिनेता खानलाई माउन्टेन फ्लाइटमार्फत् हवाइ सयर गराउने प्रस्ताव गरेका थिए। तपाइँको समय मिल्छ भने म माउन्टेन फ्लाइटमार्फत् सगरमाथाको सयर गराउन चाहन्छु। सगरमाथा ब्रेकफास्टका लागि लोकप्रिय पनि छ, उनले सम्वादका क्रममा भने। मन्त्री आलेको प्रस्तावमा सलमान खानले सहमति जनाएका थिए। मन्त्री आलेले कोभिडपछि नेपाल पूर्णरुपले खुला भइसकेको र पर्यटनको प्रचुर सम्भावना रहेको भन्दै अभिनेता खानलाई सर्वोच्च शिखर सगरमाथा चढ्नका लागि प्रस्तावसमेत गरेका थिए। मन्त्री आलेले नेपाली जनता र आफू पनि अभिनेता खानको ठूलो फ्यान भएको बताए। उनले सलमान खानलाई मैने प्यार किया, तेरे नामजस्ता फिल्म हेरेको स्मरणसमेत गराएका थिए। मैले तपाइँ अभिनित मैने प्यार किया हेरेको छु। त्यतिबेला म मुम्बईमै थिएँ। तेरे नाम पनि धेरै राम्रो फिल्म थियो, उनले भने। जवाफमा सलमानले धन्यवाद दिएका थिए। उनले आफू पनि नेपालमा पहिलोपटक फिल्म बुलन्दको सुटिङका क्रममा आएको स्मरण गराएका थिए। तर फिल्म रिलिज्ड हुन नसकेको उनले बताएका थिए। दबंग टूर पनि विभिन्न कारणले स्थगित हुन पुग्दा आफू दुखित भएको सलमानले बताए। दबंग टूरमार्फत् नेपाल आउन चाहे पनि विभिन्न कारणले स्थगित हुन पुगेको थियो। आशा गरौं, यसपटक नेपालीलाई मनोरञ्जन प्रदान गर्न सकूँ, उनले भने। मन्त्री आलेले नेपालमा सबैजनाले खोप लिइसकेकाले ढुक्क हुन सलमानलाई आग्रह गरेका थिए। उनले बरु भारतमा के छ भन्दै सलमानसँग बुझ्ने प्रयास गरेका थिए। भारतमा पनि खोप लिने क्रम जारी छ। धेरैले त लिइसकेका छन्। तर कोभिडका कारण धेरेको विचल्ली भएको छ। धेरैले परिवार गुमाएका छन्, जवाफमा सलमानले भनेका थिए। मन्त्री आलेले नेपालमा आएर फिल्मको सुटिङ गर्नसमेत सलमानलाई आग्रह गरेका थिए। म चाहन्छु तपाइँका फिल्म र शोहरु नेपालमा पनि सुटिङ गरियोस्, मन्त्री आलेले भने। जवाफमा सलमानले भनेका थिए, अवश्य पनि आउनेछु। फिल्मको माग र कथावस्तु अनुकूल मिलाएर पक्कै पनि नेपाल आउनेछु। सलमानले आफ्नो आउँदै गरेको फिल्म टाइगर ३ बारे जानकारी थिए। मन्त्री आलेले टाइगर ३ आफू पनि हेर्ने र सबै नेपालीले पनि हेर्ने आवश्वास दिएका थिए।"
राष्ट्रिय आविष्कार केन्द्र र गण्डकी विश्वविद्यालयबीच सम्झौता,"पोखरा : विश्वविद्यालयको मुख्य काम शैक्षिक तथा अनुसन्धान हो। गण्डकी विश्वविद्यालयले यी दुवैलाई सँगसँगै लैजान थालेको छ। पठनपाठन सुरु गरिसकेको यो विश्वविद्यालयले अनुसन्धानका लागि इनोभेसन केन्द्र सञ्चालनमा ल्याइसकेको छ। त्यही इनोभेसन केन्द्रबाट विश्वविद्यालयले केही उत्पादन चाँडै ल्याउने भएको छ। विश्वविद्यालयका रजिस्ट्रार डा कैलाश तिमिल्सिनाले गण्डकी विश्वविद्यालयको इनोभेसन सेन्टरबाट छिटै नै ६७ थरी उत्पादन चाँडै आउन लागेको सुनाए। उनकै भनाइमा इनोभेसन सेन्टरबाट बिजुली चुलो, धुवाँ नआउने गरी अलैंची सुकाउने उपकरण, पोल्ट्री फार्मिङलाई काम लाग्ने हाइब्रिड ह्याचिङ मेसिन, धान झाँट्ने मेसिन, कोदो झार्ने र छुट्याउने मेसिन लगायत उत्पादन गरिने भएको छ। कोदोको रक्सीको ब्रान्डिङको क्रममा प्रयोगशालामा पठाएको रिपोर्ट छिटै आउने क्रममा रहेको पनि उनले सुनाए। विश्वविद्यालयले ब्रेनड्रेन रोक्ने र ब्रेन गेन गर्ने दिशामा काम गरिरहेको छ, उनले भने। रजिस्ट्रार तिमिल्सिनाले विश्वविद्यालयका भौतिक संरचनामध्ये सबैभन्दा पहिला इनोभेसन सेन्टरको भवन बनेर उद्घाटन गरिसकेको जानकारी दिए। पढाइ गर्ने भवनभन्दा पहिला यो तयार भएको छ, उनले भने, यसैले पुष्टि गर्छ विश्वविद्यालय अनुसन्धानमा कति केन्द्रित छ। साढे २ करोड रुपैयाँको सामान आइसकेको र ७० थरी औजार खरिद प्रक्रियामा रहेको जानकारी पनि दिए। कुलपति प्राडा गणेशमान गुरुङले इनोभेसेन सेन्टरदेखि नै गण्डकी विश्वविद्यालयको बाटो बेग्ले बनेको बताए। उपकुलपति प्राडा नवराज देवकोटाले विभिन्न सहयोग जुटाउँदै विश्वविद्यालय अघि बढिरहेको जानकारी दिए। उनले शिक्षण एवं अनुसन्धान केन्द्रको रुपमा विश्वविद्यालयलाई अघि बढाइएको पनि बताए। इनोभेसन केन्द्रलाई अझै रफ्तारमा लैजान गण्डकी विश्वविद्यालयले राष्ट्रिय आविष्कार केन्द्रसँग सहयोग आदानप्रदान सम्झौता गरेको छ। विश्वविद्यालयका कुलपति प्राडा गणेशमान गुरुङ र केन्द्रका अध्यक्ष महावीर पुनले सम्झौतामा बुधबार हस्ताक्षर गरे। पुनले गण्डकी विश्वविद्यालयको इनोभेसन सेन्टरमा आफू महिनामा ५६ दिन आएर कामै गर्न तयार रहेको सुनाए। उनले आफ्नो बजेटको पुँजीगत खर्चको १ प्रतिशत अनुसन्धानका लागि छुट्याउन सुझाव दिए। अरु देशले जिडिपीकै ३४ प्रतिशत छुट्याउँछन्, सबैभन्दा धेरै इजरायलले ५ प्रतिशत नै छुट्याउँछ, दक्षिण कोरिया र इजरायलको प्रतिस्पर्धै हुन्छ, उनले भने। इनोभेसन सेन्टर २४ सै घन्टा खुला हुनुपर्ने, विश्वविद्यालयबाहिरका व्यक्तिको पनि पहुँच हुनुपर्ने सुझाव पनि पुनले दिए। प्रदेशका शिक्षा, संस्कृति, विज्ञान प्रविधि तथा समाजिक विकास मन्त्री मेखलाल श्रेष्ठले संघीयता आवश्यक छैन भन्नेलाई जवाफ दिने गरी प्रदेश सरकारले काम गर्नुपरेको भनाइ राखे। उनले विद्यालय तहबाटै अनुसन्धानमा जोड दिनुपर्ने खाँचो औंल्याए। बिउलाई जरा हाल्न सिकाएनौं भने बिरुवा फैलदैन, उनले भने। उनले आउँदो बजेटमा सिर्जनशील कामका लागि बजेट छुट्याइने पनि बताए। उनले भने, पढाएर मात्रै हुँदैन, उत्पादनमा जोड दिनुपर्छ, उत्पादनलाई बजारसँग जोड्नुपर्छ।"
सानिमा बैंकको शाखा सिराहाको मिर्चैयामा,"काठमाडौं : सानिमा बैंक लिमिटेडले आफ्नो शाखा सिराहाको मिर्चैयामा विस्तार गरेको छ। शाखाको उदघाटन बैंकका ब्रान्ड प्रवर्द्धक वरिष्ठ कलाकार मदन कृष्ण श्रेष्ठ, हरिवंश आचार्य र बैंकका प्रमुख कार्यकारी निश्चल राज पाण्डेयले संयुक्तरुपमा गरेका हुन्। सानिमा बैंकले देशभर १२५ कार्यालय र ११४ वटा एटिएम संचालनमा ल्याएको छ।"
पौडी खेल्ने क्रममा एक युवक बेपत्ता,गुल्मी : गुल्मीमा वडिगार्ड खोलामा पौडी खेल्ने क्रममा एक जना युवक बेपत्ता भएका छन्। जिल्लाको रुरुक्षेत्र गाउँपालिका५ निवासी किरण गिरी बुधवार दिउँसो वडिगार्ड खोलामा पौडी खेल्ने क्रममा डुबेर बेपत्ता भएको जिल्ला प्रहरी कार्यालय गुल्मीले जनाएको छ। गिरी छत्रकोट गाउँपालिका१ रमौदीस्थित वडिगार्ड खोलामा पौडी खेल्न गएको प्रहरीले जनाएको छ। उनको खोजी भईरहेको प्रहरीको भनाइ छ।
"गठबन्धनको नाममा कांग्रेसले झलनाथलाई बोक्दैन, इलामे जनताले भोट हाल्नु पर्दैन : सहमहामन्त्री आङ्देम्बे","काठमाडौं : नेपाली कांग्रेसका सहमहामन्त्री भीष्मराज आङ्देम्बेले नेकपा माओवादी केन्द्र र नेकपा एकीकृत समाजवादी नेपाली कांग्रेसको फेरो समातेर पारि तर्न खोजिरहेको टिप्पणी गरेका छन्। बुधबार नेपाली कांग्रेस इलाम निर्वाचन क्षेत्र नम्बर १ प्रदेश सभा (ख) ले आयोजना गरेको कार्यक्रममा बोल्दै उनले इलामका कांग्रेसीहरूले आफ्नै उमेदवारलाई भोट हाल्न पाउने दाबी गरे। सहमहामन्त्री आङ्देम्बेले फेरि चुनावी गठबन्धन भएर नेकपा(एस) का झलनाथ खनाललाई इलामे जनताले भोट हाल्नुपर्ने त्रास नपाल्न आग्रह गरे। गठबन्धनको नाममा झलनाथ खनाल आउने भन्ने चिन्ता साथीहरूलाई छ। तपाईंहरूलाई लागेजस्तो उहाँलाई कांग्रेसले बोक्दैन, उनले भने, यो वा त्यो नाममा झलनाथ खनाल चुनाव लड्न आउनुहुन्न। यो दिवा सपना हो। यो लेखेर राख्नुहोस् कि उहाँलाई तपाईंहरूले भोट हाल्नु पर्दैन, यो मेरो बचन भयो। जतिसुकै ठूलो भए पनि कम्युनिस्टले जनताको दु:खलाई कहिल्यै नबुझ्ने उनको भनाइ छ।"
स्थानीय निर्वाचन : आचारसंहिता अव्यावहारिक,"दाङ : स्थानीय निर्वाचनका लागि निर्वाचन आयोगले निर्माण गरेको आचारसंहिता अव्यावहारिक भएको जिल्लाका राजनीतिक दल तथा सरोकारवालाहरुले बताएका छन्। समय सुहाउँदो आचारसंहिता लागू गर्नुपर्ने भन्दै राजनीतिक दलका प्रहुखहरुले आयोगले सार्वजनिक गरेको आचारसंहिता अब्यावहारिक र अबैज्ञानिक रहेको बताए। निर्वाचन आयोग र कानुन समाजको आयोजनामा दाङको घोराहीमा भएको निर्वाचन आचार संहिताको प्रभावकारि कार्यान्वयन र सरोकारवालाको भूमिका विषयक अन्तरक्रिया कार्यक्रममा जिल्लाका सरोकारवालाहरुले यस्तो बताएका हुन्। कार्यक्रममा नेपाली कांग्रेस दाङका सभापति शंकर प्रसाद डाँगीले आयोगले निर्धारण गरेको आचारसंहिता पालन गर्न दाङ कांग्रेस तयार भएको तर आचार संहिता अब्याबहारिक भएको बताए। हामी आचार संहिता पूर्णरुपमा पालना गर्न तयार छौं, उनले भने तर त्यो संहिता अब्याबहारिक हुन भएन। अहिलेको आचार संहितामा धेरै कुरा सुधारनु पर्ने आवश्यक छ त्यसतर्फ आयोगको ध्यान जाओस उनले भने। डाँगीले बढी खर्च गरेर निर्वाचन जित्ने भन्दा कम खर्चमा चुनाव जित्ने सबैको ध्यान हुनुपर्ने बताए। नेकपा एमाले दाङका अध्यक्ष हुकुमबहादुर बस्नेतले स्थानीय तहमा जनप्रतिनिधि विहीन बनाएर निर्वाचनमा जानु गलत भएको बताए। रिक्त गराएर चुनावमा जानुपर्ने अबस्था नेपालको संविधानले नबोलेको हुँदा यो विषय अव्यावहारिक रहेको तर्क गरे। राष्ट्रिय जनमोर्चाका जिल्ला अध्यक्ष गणेश आचार्यले आचार संहिता कागजमा भन्दा व्यवहारमा समस्या रहेको बताए। नागरिक समाज दाङका सचिव नारायण श्रेष्ठले सर्वोच्च अदालतले नो भोट जारी गरेपनि राजनीतिक दल र आयोग यो विषयमा चुप लागेर बस्नुको कारण माग गरे। सबै जनाले आचार संहिता कार्यान्वयनको पक्षको नियमन प्रभावकारी बनाउनुपर्ने बताए। नागरिक समाजका हरिप्रसाद पाण्डेयले अहिलेको सन्दर्भमा स्थानीय तहका उम्मेदवारको खर्च सीमाको अवस्था असुहाउँदो रहेको बताए। मानव अधिकारकर्मी केशवकुमार शर्माले स्थानीय तहका जनप्रतिनिधिले राजीनामा दिएर मात्रै उम्मेदवार बन्नुपाउने विषय विरोधाभाष रहेको बताए। निर्वाचन आयोगले आगामी बैशाख ३० गते स्थानीय तहको निर्वाचन मिति घोषणा गरिसकेकाले निर्वाचनलाई स्वच्छ, निष्पक्ष, व्यवस्थित, मर्यादित र कानुनसम्मत रुपमा सम्पन्न गराउन सरोकारवालाहरुसँग राय सुझाव संकलन र आचार संहिता पालना गर्न अपिल गर्दै आएको छ। निर्वाचन आचार संहिताको प्रभावकारी कार्यान्वयन र सरोकारवालाहरुको भुमिका विषयक अन्तरक्रिया घोराहीमा सम्पन्न भएको छ। निर्वाचन आगोगका आयुक्त रामप्रसाद भण्डारीको अध्यक्षता तथा उच्च अदालत तुलसीपुरकी मुख्य न्यायाधीश नीता गौतम दिक्षितको प्रमुख आतिथ्यमा बुधबार कार्यक्रम भएको हो।"
गुल्मीमा मोटरसाइकल दुर्घटना हुँदा एक जनाको मृत्यु,"गुल्मी : गुल्मीमा मोटरसाइकल दुर्घटना हुँदा एक जनाको मृत्यु भएको छ। बुधबार दिउँसो ४ बजेको समयमा इस्मा गाउँपालिका१ छिनुवामा मोटरसाईकल अनियन्त्रित भई सडक देखि ५० मिटर तल खोलामा मोटरसाइकल दुर्घटना भएको हो। जिल्लाको सदरमुकाम तम्घासबाट सिमलटारी जाने क्रममा लु १२ प ३८०९ नं को मोटरसाइकल अनियन्त्रित भएको थियो। दुर्घटना हुँदा मोटरसाइकल चालक रेसुङ्गा नगरपालिका२ बस्ने अन्दाजी ५० वर्षिय रामबहादुर कुवँरको उपचारको क्रममा गुल्मी अस्पतालमा मृत्यु भएको जिल्ला प्रहरी कार्यालय, गुल्मीले जनाएको छ। मोटरसाइकलमा सवार रेसुङ्गा नगरपालिका२ उदिनढुङ्गाका ३९ वर्षिय रुद्र बहादुर विकको गुल्मी अस्पतालमा उपचार भईरहेको प्रहरीको भनाइ छ।"
"थप ३८ जनामा कोरोना संक्रमण, मृत्यु शून्य",काठमाडौं : नेपालमा थप ३८ जनामा कोरोना भाइरस संक्रमण देखिएको छ। पछिल्लो २४ घन्टामा ५३७६ नमूना परीक्षणमा ३८ नमूनाको रिपोर्ट पोजिटिभ आएको स्वास्थ्य तथा जनसंख्या मन्त्रालयले जनाएको छ। सोही अवधिमा २६९ जना कोरोनामुक्त भएका छन्। निको हुने यो दर ९८५ प्रतिशत हो। नेपालमा कोरोनाबाट निको हुनेको संख्या ९६ लाख ३८ हजार ६१ पुगेको छ। बुधबार कोरोनाबाट कसैको पनि मृत्यु भएको छैन। हाल कोरोना सक्रिय संक्रमितको संख्या २४५३ रहेको छ। मन्त्रालयका अनुसार पछिल्लो २४ घन्टामा ९७ हजार ३०६ ले कोरोनाविरुद्धको खोप लगाएका छन्।
लेटाङमा बिहीबारदेखि निषेधाज्ञा हट्ने,"विराटनगर: तीन दिन तनावग्रस्त रहेको मोरङको लेटाङ नगरपालिकामा स्थिति सामान्य बन्न थालेपछि भोलि बिहान ६ बजेदेखि निषेधाज्ञा हटाउने निर्णय भएको छ। जिल्ला सुरक्षा समितिको आज बसेको बैठकले नगरपालिकाको चौतर्फी अध्ययनपछि सो निर्णय भएको प्रमुख जिल्ला अधिकारी काशीराज दाहालले जानकारी दिए। तनावग्रस्त क्षेत्रमा आज बेलुका ६ बजेदेखि भोलि बिहानसम्मको निषेधाज्ञा भने कायम नै रहेको बताइएको छ। स्थानीय एक शिक्षकले आफ्नै विद्यालयका छात्रालाई होलीको दिन यौन दुर्व्यवहार गरेको विषयलाई लिएर तनावग्रस्त बनेको सो क्षेत्रमा कर्तव्य पालनाको सिलसिलामा विराटनगर रानी गणमा कार्यरत प्रहरी जवान उर्मिला श्रेष्ठको दुःखद् निधन भएको थियो। घटनामा प्रर्दशनकारी र सुरक्षाकर्मीसमेत घाइते भएकाले उक्त प्रवृत्तिको घटना दोहोरिन नदिन र जनधनको थप क्षति हुनबाट रोक्न अत्यावश्यक सेवाबाहेक मानिस आवतजावत, भेला गर्न नपाउने गरी स्थानीय प्रशासन ऐन २०२८ को दफा ६(क) बमोजिम यही चैत ६ गते निषेधाज्ञा आदेश भएको थियो। हालको अवस्था सामान्य रहेको छ, तथापि सो क्षेत्रमा प्रहरी गस्ती र निगरानी बढाउने प्रमुख जिल्ला अधिकारी दाहालले बताए।"
"मधेस प्रदेशमा एक महिनामा ६१० सवारी दुर्घटना : ४८ जनाको मृत्यु, ९९२ घाइते","ढल्केवर(धनुषा) : मधेस प्रदेशमा एक महिनाको अवधिमा ६१० वटा सवारी दुर्घटना भएका छन् । फागुन महिनामा मात्रै प्रदेशको आठवटा जिल्लामा गरी ६१० वटा सवारी दुर्घटना भएको मधेस प्रदेश ट्राफिक प्रहरी कार्यालय पथलैयाले जनाएको छ । सो अवधिमा दुर्घटनामा परि ४८ जनाको मृत्यु भएको छ भने ९९२ जना घाइते भएका छन् । दुर्घटनामा महोत्तरीमा सबैभन्दा बढी ९ जनाले ज्यान गुमाएका छन् । सर्लाहीमा ८ जना र धनुषा, सिरहा, रौतहटमा ७७ जनाको मृत्यु भएको हो । यस्तै, बारामा ५, सप्तरीमा ४ र पर्सामा १ जनाको मृत्यु भएको मधेस प्रदेश ट्राफिक प्रहरी कार्यालयको तथ्याङ्कले देखाएको छ । उक्त तथ्याङ्क अनुसार एक महिनाको अवधिमा धनुषामा सबैभन्दा बढी ११९ सवारी दुर्घटना भएको छ । सर्लाहीमा १०२, सप्तरीमा ८४, रौतहटमा ७६, महोत्तरीमा ७४, सिरहामा ६८, बारामा ६६ र पर्सामा २१ वटा सवारी दुर्घटना भएको ट्राफिक प्रहरीको कार्यालयको तथ्यांकमा उल्लेख छ। फागुनमा सबैभन्दा बढी मोटरसाइकल दुर्घटना भएको तथ्यांक छ । दुर्घटनामा परेका साधनमध्ये मोटरसाइकल ५७३, जीप,कार ७७ र टिफरट्रयाक्टर ६६ वटा रहेको तथ्याङ्क प्रदेश ट्राफिक प्रहरी कार्यालय पथलैयाले सार्वजानिक गरेको छ ।"
"सद्गुरुको माटो जोगाउँ अभियानमा नेपालीको साथ, सद्गुरुले भने नेपालसँग मेरो मुटुदेखिकै सम्बन्ध छ","लन्डन: सेभ सोइल अर्थात् माटो जोगाउँ अभियानका लागि यतिबेला विश्वविख्यात योगगुरु सद्गुरु विश्व बाइक यात्रामा छन्। गत शनिबार लन्डनबाट आफ्नो यात्रा प्रारम्भ गरेका ६५ वर्षीय गुरुले सय दिनभित्र ३० हजार किमी पार गर्दै भारत पुग्ने लक्ष्य राखेका छन्। पर्यावरण संरक्षणको सन्देशसहित सद्गुरुले सुरु गरेको अभियानमा उनलाई संसारभरबाट समर्थन मिलेको छ। यो अभियानमा विश्वका चर्चित कलाकार, खेलाडी, सेलीब्रेटीहरुले पनि ऐक्यबद्धता जनाएका छन्। सद्गुरुको सय दिने बाइकयात्रा सुरु हुनुपूर्व बेलायतका नेपालीले पनि उनलाई भेट्ने र उनको अभियानमा समर्थन जनाउने मौका पाए। लन्डनस्थित समाजसेवी व्यवसायी रविजंग लामिछानेको पहलमा गतसाता लन्डन दूतावासमा सद्गुरुलाई स्वागत गरियो। सद्गुरु दूतावास प्रवेश गर्दा राजदूत आचार्य, दूतावास कर्मचारी, व्यवसायी लामिछानेले पञ्चकन्यासहित स्वागत गरेका थिए। दूतावासमा भेला भएका बेलायतस्थित नेपाली समुदायका प्रतिनिधिमाझ सद्गुरुले आफ्नो सेभ सोइल (माटो जोगाउँ)बारे बताएका थिए। नेपालसँगको सम्बन्धबारे चर्चा गर्दै भने, नेपालसँग मेरो मुटुदेखिकै सम्बन्ध छ। विगत १७ वर्षयता हरेक वर्ष नेपाल पुग्दै आएका उनले नेपालको अलौकिक प्राकृतिक सम्पदा र सौन्दर्यको प्रशंसा गरे। तर उचित संरक्षण र व्यवस्थापनमा दूरदर्शिता खड्किँदा ती सम्पदा विनाशको खतरातर्फ धकेलिएको चिन्ता पनि व्यक्त गरे। जलवायु परिवर्तनको असरस्वरूप नेपालका सर्वोच्च हिमशिखरहरु पग्लिने र होचिने क्रम सुरु भएकामा उनको खास चिन्ता थियो। सेभ सोइल (माटो जोगाउँ) भन्ने सन्देशसहित लन्डनदेखि सुरु गरेको बाइकयात्रा विभिन्न २७ देश पार गर्दै भारतसम्म पुगेर पूरा हुने छ। आफ्नो अभियानका माध्यमबाट विश्वका कम्तीमा ३ अर्ब मानिसले माटो संरक्षणका निम्ति संकल्प गर्ने उनको आशा छ। पर्यावरणीय सन्तुलनका लागि माटोको रक्षा नै सबैभन्दा महत्वपूर्ण दाबी गर्ने सद्गुरुले यसबारे संसारभरका मानिसलाई सचेत बनाउने र नीति निर्माताहरुलाई प्रभावित तुल्याउने लक्ष्य लिएका छन्। कार्यक्रममा राजदूत ज्ञानचन्द्र आचार्यले सद्गुरुको अभियानले जलवायु परिवर्तनका प्रतिकूल असर भोग्न बाध्य नेपालजस्ता मुलुक बढी लाभाञ्वित हुने धारणा राखे। नेपाल सरकारले सन् २०४५ सम्ममा नेट जिरोमा पुर्याउने र सन् २०३० सम्ममा वनको क्षेत्रफल ४५ प्रतिशत पुर्याउने लक्ष्य लिएको उनले स्मरण गराए। उता, व्यवसायी रविजंग लामिछानेकै आयोजनामा सोही दिन बेलुका बेलायती संसद भवनमा सद्गुरुको सम्मानमा विशेष समारोह आयोजना भयो। जहाँ बेलायती मन्त्री, सांसद, लर्ड्स, नेपाली तथा भारतीय राजदूत, विभिन्न समुदायका व्यवसायीलगायतको जमघट थियो। कार्यक्रमका आयोजक व्यवसायी लामिछानेले सद्गुरुको अभियान सारा विश्वका लागि र त्यसमा पनि नेपालका लागि अझ बढी लाभदायक रहेकोले आफूले समर्थन गरेको सुनाए। सद्गुरुको सम्मान र अभियानको समर्थनमा उपस्थित बेलायती राजनीतिज्ञहरुप्रति उनले आभार प्रकट गरे।"
"नेविसंघ र तरुण दलको तदर्थ समिति गठन, अध्यक्षमा शेर्पा र गुरुङ नियुक्त","काठमाडौं : नेपाली कांग्रेसले दुई भ्रातृ संगठनको तदर्थ समिति गठन गरेको छ। सभापति शेरबहादुर देउवाले नेपाल विद्यार्थी संघ र नेपाल तरुण दल केन्द्रीय तदर्थ कार्यसमिति गठन गरेका हुन्। तदर्थ समितिअन्तर्गत नेविसंघमा दुजाङ शर्पालाई अध्यक्ष नियुक्त गरेका छन्। त्यसैगरी तरुण दलको अध्यक्षमा विद्वान गुरुङलाई नियुक्त गरेका छन्। दुबै जनालाई केन्द्रीय कार्यसम्पादन समितिको निर्णयअनुसार पार्टी विधानको धारा ४२ (१) (च) बमोजिम नियुक्त गरेको कांग्रेस केन्द्रीय कार्यालय मुख्य सचिव कृष्णप्रसाद पौडेलले जानकारी दिए। तदर्थ कार्यसमितिले स्थानीय तह, प्रदेश सभा र प्रतिनिधि सभा सदस्य निर्वाचनको अन्तिम परिणाम प्राप्त भएको मितिले तीन महिनाभित्र केन्द्रीय अधिवेशन सम्पन्न गरिसक्नु पर्ने जिम्मेवारी तोकिएको छ।"
प्रधानाध्यापकसहित तीन जनाविरुद्ध मुद्दा,"काठमाडौं: स्याङ्जा वालिङ नगरपालिका१३ स्थित लक्ष्मी माध्यामिक विद्यालयका प्रधानाध्यापक गोपालप्रसाद गैह्रेसमेत ३ जनाविरुद्ध मुद्दा दायर भएको छ। उनीहरुविरुद्ध सार्वजनिक सम्पत्ति हानी नोक्सानी गरी भ्रष्टाचार गरेको सम्बन्ध अख्तियार दुरुपयोग अनुसन्धान आयोगले मुद्दा दायर गरेको हो। प्रधानाध्यापक गैह्रे र तत्कालीन प्रावि द्वितीय 'लेखा' शिक्षक गुनाखर गैह्रेसमेतले मिलेमतो गरी विद्यालय सहायक अनुदान कोटामा कार्यरत शिक्षकको नाममा २०७५ चैत्र महिनाको तलब हस्ताक्षर बिना निकासा गरेको अनुसन्धानमा पाइएको छ। त्यस्तै शिक्षक तुलसा रेग्मीलाई विदेश जाने वातावरण मिलाई सो समयमा विद्यालयमा हाजिरी देखाई उनको नाममा तलब भत्ता निकासासमेत गरी ३ लाख ९३ हजार ७८८ रुपैँया खाएको भेटिएको छ। अख्तियारले प्रअ र लेखा शिक्षक गैरविरुद्ध भ्रष्टाचार निवारण ऐन, बमोजिम सजायसहित बिगो रकम असुलउपर गर्न मागदाबी लिइएको छ। शिक्षक रेग्मीविरुद्ध विद्यालयमा कार्यरत रहँदा आफ्नो सेवा निरन्तर राख्ने मनसायले विदा स्वीकृत नगरी, राजीनामा समेत नदिई, विद्यालयमा यथावत काम गरेको देखाई नेपाल बाहिर रहेको समयमा विद्यालयमा नियमविपरीत तलब निकास गराउने काम गरेको भन्दै विशेष अदालतमा मुद्दा दयार गरिएको छ। उनीविरुद्ध ३ लाख ८२ हजार २८८ विगो कायम गरी विशेष अदालतमा आरोपपत्र दायर गरिएको छ।"
अध्यादेशबाट ओलीले गरेका संवैधानिक नियुक्तिविरुद्ध सर्वोच्चले दिएन अन्तरिम आदेश,"काठमाडौं : सर्वोच्च अदालतले अध्यादेशमार्फत संवैधानिक अंगमा गरिएका नियुक्तिविरुद्ध परेको रिट निवेदनमा अन्तरिम आदेश दिन अस्वीकार गरेको छ। कायममुकाय प्रधानन्यायाधीश दीपककुमार कार्कीको अध्यक्षतामा गठित संवैधानिक इजलासले बुधबार मुद्दामा प्रारम्भिक सुनुवाइ गर्दै नियुक्तिमा सरकारका नाममा कारण देखाउ आदेश जारी गरेको हो। इजलासले निवेदकको मागबमोजिम नियुक्ति गरिएका पदाधिकारीको काममा रोक लगाउनेगरी अन्तरिम आदेश दिन भने अस्वीकार गरेको हो। निवेदकहरुले संसद विघटन गरेर अध्यादेशमार्फत संवैधानिक परिषद्को नियम परिवर्तन गरेर संवैधानिक अंगमा नियुक्ति गर्नु असंवैधानिक र गैरकानुनी भन्दै नियुक्त गरिएका पदाधिकारीलाई काममा रोक लगाउन अन्तरिम आदेश माग गरेका थिए। तत्कालीन केपी ओली सरकारले सबै सदस्य उपस्थित हुनुपर्ने संवैधानिक परिषद्को व्यवस्थालाई अध्यादेशमार्फत बहुमत सदस्य उपस्थित भएर नियुक्ति सिफारिस गर्नसक्ने गरी परिवर्तन गरेर दुई चरणमा संवैधानिक अंगमा ५२ जना नियुक्ति गरेको थियो। त्यसविरुद्ध अधिवक्ताहरु ओमप्रकाश अर्याल, दिनेश त्रिपाठी, समृत खरेलले रिट निवेदन दायर गरेका थिए।"
सरकारले कर्मचारीको अहित हुनेगरी ऐन ल्याउँदैन : मन्त्री बडू,"काठमाडौं : कानुन, न्याय तथा संसदीय मामिला मन्त्री दिलेन्द्रप्रसाद बडूले वर्तमान सरकारले कर्मचारीको अहित हुने गरी संघीय निजामती सेवा ऐन नल्याउने बताएका छन्। नेपाल निजामती कर्मचारी संगठन केन्द्रीय कमिटीका पदाधिकारी तथा प्रतिनिधिहरुसँग काननु, न्याय तथा संसदीय मामिला मन्त्रालयमा बुधबार भएको छलफलमा मन्त्री बडूले कर्मचारीको हितमा ऐन बनाउनुपर्छ भन्नेमा सरकार प्रष्ट रहेकोले सोहीअनुसार आवश्यक छलफल गरिने बताए। उनले अघिल्लो सरकारले बनाएको ऐनको मस्यौदामा कर्मचारीको हितविपरित रहेका प्रावधान हटाउन राज्य व्यवस्था समितिमा आफूले धेरै छलफल गरेको र आफ्नो तर्फबाट लिखित रुपमै 'नोट अफ डिसेन्ट' समेत राखिएको भन्नुहुँदै अहिलेको सरकार कर्मचारीप्रति असहिष्णु नरहेको धारणा राखे। संघीय निजामती ऐन कर्मचारीकै लागि ल्याइने भएकोले कर्मचारीको सल्लाह र न्यूनतम सहमतिमै ऐन ल्याइने विश्वास दिलाउनुहुँदै मन्त्री बडूले निजामती सेवाको छाताभित्र रहेका कर्मचारीलाई कुनै पनि आधारमा विभेद नगरिने प्रष्ट्याए। संगठनका अध्यक्ष लेखनाथ कोइरालाले अघिल्लो सरकारले कर्मचारीलाई हतोत्साहित हुने गरी बनाएको ऐनको मस्यौदालाई सुधारेर ऐन आउनेमा आफूहरु विश्वस्त रहेको बताए। उनले स्वचालित, चक्रिय र अनुमानयोग्य बढुवा, संघ, प्रदेश र स्थानीय तहका नाममा कर्मचारीबीच गरिएको विभेदलगायतका विषयमा लिखत मागहरु पेश गर्नुहुँदै कर्मचारीको हकहितका कुरा समेटेर ऐन ल्याउने वातावरण निर्माणका लागि मन्त्री बडूलाई आग्रह गरे।"
"माओवादी अलि निष्क्रिय हुँदा प्रतिक्रियावादीले आक्रमण गरे, चुनाव ब्याटल हो : प्रचण्ड","काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्डले अबको निर्वाचन माओवादी केन्द्रका लागि ब्याटल भएको बताएका छन्। बुधबार पार्टी कार्यालय पेरिसडाँडामा आयोजित पार्टीका केन्द्रीय आयोगहरुको अन्तरक्रियात्मक संयुक्त बैठकलाई सम्बोधन गर्दै अध्यक्ष प्रचण्डले चुनाव फरक प्रकारको ब्याटल भएको बताउनुभएको हो। पार्टीका नेता कार्यकर्ताहरुले संगठन व्यवस्थित नगर्दा र अलि निष्क्रिय हुँदा प्रतिक्रियावादीहरुले कसरी आक्रमण गर्छन् भन्ने संसद विघटनसम्मको घटनाले देखाएको भन्दै अध्यक्ष प्रचण्डले संसद विघटनको घटना संविधान विघटन र परिवर्तनकारी शक्तिमाथिको आक्रमण भएको बताए। आफूहरुले परिवर्तनको रक्षाका लागि अपील गरेको बताउँदै अध्यक्ष प्रचण्डले संविधान, गणतन्त्र, संघीयता र समावेशी समानुपातिक जस्ता उपलब्धिहरुलाई जोगाउन आफूहरुले जित्नैपर्ने बताए। अहिलेको मुख्य काम स्थानीय तहको निर्वाचनमा सकारात्मक परिवर्तन ल्याउन पहल गर्नुपर्ने भन्दै उनले सबैले राजनीतिक र प्राविधिक रुपमा आफ्नो ठाउँबाट सक्रिय भूमिका खेल्नुपर्ने बताए। पार्टीमा भएका असल, अनुशासित र विषयगत क्षेत्रका कुशल कमरेडहरुलाई आयोगमा राखिएको भन्दै अध्यक्ष प्रचण्डले आयोगका सदस्यहरुलाई पार्टीका निर्वाचन केन्द्रीत अस्थायी कमाण्डमा कार्यविभाजन गरेर जोडिन र फिल्डमा काम गर्न निर्देशन दिए। बैठकमा अनुशासन आयोगकाम सचिव अशोक रोकाया, लेखापरीक्षण आयोगका सचिव टेकनाथ आचार्य र निर्वाचन आयोगका सचिव प्रदीप पोखरेलले आआफ्नो आयोगको रिपोर्ट प्रस्तुत गरेका थिए।"
संवैधानिक नियुक्तिविरुद्धको मुद्दामा प्रारम्भिक सुनुवाइ सकियो,"काठमाडौं : अध्यादेशमार्फत संवैधानिक अंगमा गरिएका नियुक्तिविरुद्ध परेको रिट निवेदनमा प्रारम्भिक सुनुवाइ सकिएको छ। कायममुकाय प्रधानन्यायाधीश दीपककुमार कार्कीको अध्यक्षतामा गठित संवैधानिक इजलासले बुधबार मुद्दामा प्रारम्भिक सुनुवाइ सकेको हो। इजलासले अब आदेश सुनाउने तयारी गरेको छ। निवेदकहरुले संसद विघटन गरेर अध्यादेशमार्फत संवैधानिक परिषद्को नियम परिवर्तन गरेर संवैधानिक अंगमा नियुक्ति गर्नु असंवैधानिक र गैरकानुनी भन्दै नियुक्त गरिएका पदाधिकारीलाई काममा रोक लगाउन अन्तरिम आदेश माग गरेका छन्। संवैधानिक इजलासले अन्तरिम आदेश वा कारण देखाउ आदेश जारी गर्नेछ। तत्कालीन केपी ओली सरकारले सबै सदस्य उपस्थित हुनुपर्ने संवैधानिक परिषद्को व्यवस्थालाई अध्यादेशमार्फत बहुमत सदस्य उपस्थित भएर नियुक्ति सिफारिस गर्नसक्ने गरी परिवर्तन गरेर दुई चरणमा संवैधानिक अंगमा ५२ जना नियुक्ति गरेको थियो। त्यसविरुद्ध अधिवक्ताहरु ओमप्रकाश अर्याल, दिनेश त्रिपाठी, समृत खरेलले रिट निवेदन दायर गरेका थिए। निवेदक अर्यालले प्रारम्भिक सुनुवाइ सकिएको र अब आदेश आउने बताए।"
रामेछापमा बलात्कार गरेको अभियोगमा एक जना पक्राउ,काठमाडौं : रामेछापमा एक महिलालाई बलात्कार गरेको अभियोगमा एक जना पक्राउ परेका छन्। रामेछाप नगरपालिका८ कालिआँपमा रहेको बाख्रा फर्ममा दैलेख का चामुण्डा गापा४ खारगाँउका ३७ वर्षीय रुकुम बुढाले ३२ वर्षीया महिलालाई जबरजस्ती करणी गरेको उजुरीका आधारमा पक्राउ परेको जिल्ला प्रहरी कार्यालय रामेछापले जनाएको छ। प्रहरीका अनुसार दिउँसो चिया खान जाऔं भनो बाख्रा फर्ममा लगी बलात्कार गरी ज्यान मार्ने धम्की दिएका थिए। आरोपितलाई मंगलबार रामेछाप मन्थली नपावडा नं१ भैसेश्वर स्थित सार्वजनिक सडकमा हिडडुल गरीरहेको अवस्थामा पक्राउ गरी प्रहरीले अनुसन्धान जारी राखेको छ।
नेप्से फेरि ओरालोतिर : कारोबार रकम २ अर्बमा सिमित,"काठमाडौं : दुईदिन उकालो लागेको सेयर बजार बुधबार फेरि ओरालो लागेको छ। आज नेप्से परिसूचक दोहोरो अंकले घटेको छ। नेप्से २०३४ अंकले घटेर सूचक २६३०३६ विन्दुमा अडिएको छ। नेप्से घटेसँगै कारोबार रकम पनि २ अर्बमा सिमित भयो। आज २२६ कम्पनीको ३९ लाख ८५ हजार ५७४ कित्ता सेयर २ अर्ब ४ करोड ६३ लाख ५२ हजार ५४७ रुपैयाँमा खरिदबिक्री भयो। बजार दोहोरो अंकले घटेपनि दुई कम्पनीको सेयर सकारात्मक सर्किट लेभलमा कारोबार भयो। राष्ट्र उत्थान लघुवित्तीय संस्था र इमर्जिङ नेपालको सेयर १० प्रतिशतले बढेको हो। मंगलबार नेप्से परिसूचक दोहोरो अंकले वृद्धि भएको थियो। सो दिन २३५ कम्पनीको ५३ लाख २९ हजार ९९३ कित्ता सेयर २ अर्ब ५१ करोड ८८ लाख ९४ हजार १७८ रुपैयाँमा खरिदबिक्री भएको थियो। सोमबार २३१ कम्पनीको ५१ लाख ८९ हजार ८३ कित्ता सेयर २ अर्ब ५९ करोड २७ लाख १८ हजार १३१ रुपैयाँमा खरिदबिक्री भएको थियो। कारोबारमा आएका १३ समूहमध्ये ११ को सूचक घटेको हो। वित्त समूहको सर्वाधिक १५५ प्रतिशतले सूचक घट्यो। मनु एन्ड प्रोको १२१, जलविद्युतको ११६, विकास बैंकको १११ प्रतिशतले सूचक घट्दा लगानी समूहको ०९१, जीवन विमाको ०८६, होटल तथा पर्यटनको ०६२ र बैंकिङको ०५४ प्रतिशतले घटेको छ। व्यापार र सामूहिक लगानी कोषको सेयर क्रमश ०५४ र ०२५ प्रतिशतले घट्यो। एनआईसी एसिया बैंक ८ करोड ४१ लाख ९४ हजार ६३९ रुपैयाँमा सेयर कारोबार गरी अग्रस्थानमा रह्यो। जीवन विकास लघुवित्त ८ करोड ४० लाख २३ हजार ३३६ रुपैयाँमा सेयर कारोबार गरी दोस्रो स्थानमा रह्यो।"
पल शाहविरुद्धको मुद्दामा थुनछेक बहस जारी,तनहुँ : जबर्जस्ती करणीको अभियोग लागेका नायक पल शाहविरुद्ध दायर मुद्दामा थुनछेक बहस सुरु भएको छ। जिल्ला अदालत तनहुँमा बुधबार दिउँसोदेखि पीडित पक्षका कानुन व्यवसायीहरुले बहस सुरु गरेका हुन्। पीडितको पक्षबाट ७ जनाले बहस गर्ने जिल्ला अदालतमा श्रेष्तेदार मीनबहादुर कुँवरले जानकारी दिए। उनका अनुसार अभियुक्त शाहका पक्षबाट १० जना कानुन व्यवसायीले बहस गर्नेछन्।
दुर्घटनाग्रस्त चिनियाँ एयरलायन्सको 'ब्लाकबक्स' क्षतिग्रस्त अवस्थामा भेटियो,"काठमाडौं: दुई दिनअघि दुर्घटनाग्रस्त बनेको चाइना इस्टर्न एयरलायन्सको ब्लाकबक्स फेला परेको छ। समाचार एजेन्सी एपीका अनुसार दुईमध्ये एक ब्लाकबक्स फेला परेको हो। फेला परेको ब्लाकबक्स पूर्णरुपमा क्षतिग्रस्त बनेको चिनियाँ अधिकारीहरुले बताएका छन्। 'रेकर्डर यति बिग्रिएको छ कि यो फ्लाइट डाटा रेकर्डर हो कि ककपिट भ्वाइस रेकर्डर हो भन्नसक्ने अवस्था छैन,' चिनियाँ अधिकारीलाई उद्धृत गर्दै एपीले उल्लेख गरेको छ। उक्त विमानमा सवार १३२ जनाकै मृत्यु भएको हुनसक्ने आशंका गरिएको छ। एक जना पनि मृतक नभेटिएपछि यस्तो आशंका गरिएको बताइएको छ। चाइना इस्टर्न एअरलाइन्सको बोइङ ७३७ विमान कुन्मिङबाट उडेर ग्वाङ्जाउतर्फ जाँदै गर्दा दुर्घटनाग्रस्त बनेको थियो।"
"ओली मिसन : मधेसमा पहिलो शक्ति, गठबन्धनका असन्तुष्ट नेतालाई भित्र्याउने","काठमाडौं: नेकपा एमाले अध्यक्ष केपी शर्मा ओलीले आगामी निर्वाचनले मधेस प्रदेशको राजनीतिक सन्तुलन बदल्ने दाबी गरेका छन्। उनले यसअघि मधेस प्रदेशमा एमालेप्रति घृणा फैलाइए पनि पछिल्लो समय एमालेप्रतिको आकर्षण बढ्दो रहेको दाबी गरेका छन्। 'विगत निर्वाचन र सोभन्दा अगाडिदेखि नै नेकपा एमालेका विरुद्ध भ्रम प्रचार गरिएको, घृणा फैलाइएको, प्रवेश निषेध गरिएको र यसै कारणले गर्दा निर्वाचनमा अपेक्षित परिणाम हासिल हुन नसकेको मधेस प्रदेशलगायत तराईमधेसमा नेकपा एमालेप्रतिको आकर्षणले आगामी राजनीतिक शक्ति सन्तुलनलाई नै बदल्ने स्पष्ट छ,' काठमाडौंमा सुरु भएको केन्द्रीय कमिटी बैठकमा ओलीले प्रस्तुत गरेको राजनीतिक प्रतिवेदन भनिएको छ। उनले राष्ट्रिय राजनीतिक शक्ति प्राप्तिबाट जातीयक्षेत्रीय संकीर्णता, दुर्भाव र विखण्डनका प्रवृत्तिलाई निस्तेज पार्न सहयोगसमेत मिल्ने दाबी गरे। 'यसले राष्ट्रिय एकतालाई अझ खाँदिलो बनाउन पनि ठूलो सहयोग पुग्नेछ,' प्रतिवेदनमा भनिएको छ। उनले माओवादी नेताहरुको एमाले रोजाइको विशेष महत्व रहेको र यसै घटनाक्रमले पनि एमाले प्रमुख राष्ट्रिय शक्ति बन्ने प्रतिवेदनमा उल्लेख गरेका छन्। 'सत्तास्वार्थ, अवसरवाद र राजनीतिक विकृतिमा चुर्लुम्मै डुबेको माओवादी नेतृत्वप्रति मोहभंग भएर त्यसबाट अलग हुँदै नेकपा एमालेमा आबद्ध हुने जुन राष्ट्रव्यापी लहर छ, यसको खास अर्थ र सन्देश छ,' उनले भनेका छन्। उनले एमाले प्रवेशको शृङ्खलालाई आगामी दिनमा अझै तीव्र पार्न नेताकार्यकर्तालाई निर्देशन दिएका छन्। त्यसका लागि गठबन्धन आबद्ध पार्टीका असन्तुष्ट नेता कार्यकर्तासँग पहुँच र सम्वाद अगाडि बढाउन र पार्टीमा भित्र्याउन उनले निर्देशन दिए।"
देशभरका यातायात कार्यालयका सेवा अनिश्चितकालका लागि बन्द,काठमाडौं : देशभर यातायात कार्यालयका सबै सेवा अनिश्चितकालका लागि बन्द हुने भएका छन्। यातायात व्यवस्था विभागले बुधबार सार्वजनिक सूचना जारी गर्दै सर्भरहरुमा विद्युतीय समस्या देखिएको भन्दै सबै सेवा अनिश्चतकालका लागि बन्द गरेको जनाएको हो । विभागले बुधबार अपरान्ह ५ बजेदेखि कार्यान्वयन हुनेगरी सबै सेवा बन्द गर्ने निर्णय गरेको विभागका प्रवक्ता डालोकनाथ भुसालले बताए।
भ्रष्टाचारको दलदलमा स्थानीय तह,"गुलरिया : भ्रष्टाचार निवारण ऐन ०५९ ले कायम गरेको भ्रष्टाचारजन्य कसुर र सजायको बेवास्तागर्दै स्थानीयतहहरु भ्रष्टाचारको दलदलमा फसेका छन्। आर्थिक विकासको बाधककारुपमा लिईएको भ्रष्टाचार वर्षेनि नघटी बढ्न थालेपछि सामाजिक चुनौतीकारुपमा देखा पर्न थालेको छ। बर्दियाका ८ वटा स्थानीयतहहरु मध्ये राजापुर, मधुवन नगरपालिका र गेरुवा गाउँपालिकामा चालु वर्षको फागुन मसान्तसम्म अख्तियारमा कुनै उजुरी परेका छैनन्। गत वर्ष राजापुर ३, मधुवन र गेरुवाका ११ वटा उजुरी अख्तियारमा परेको थियो। यसै वर्षको फागुन मसान्तसम्ममा गुलरियाको १०, बढैयातालको ९, ठाकुरबाबाको ५, बाँसगढीको ४ र बारबर्दिया नगरपालिकाको ३ वटा उजुरी आयोगमा परेको अख्तियार दुरुपयोग अनुसन्धान आयोग वुटवल, सम्पर्क कार्यालय नेपालगञ्जका प्रमुख विजयराज पौडेलले बताए। गतवर्ष बढैयातालको १२, बारबर्दिया र बाँसगढी ५५, ठाकुरबाबा ४, राजापुर ३ र गुलरियाको २ वटा मात्र उजुरी आयोगमा परेका हुन्। बर्दियाको आयोगमा परेको गत आर्थिक वर्ष र यस वर्षको फागुन २६ गते सम्मको ६४ वटा उजुरी मध्ये २९ वटा फर्छौट भैएको र ३५ वटा अनुसन्धानको क्रममा छ। दुई वर्षको उजुरीको तथ्यांक हेर्ने हो भने नेपालगञ्ज आयोगको कार्यक्षेत्र भित्रका बर्दिया, बाँके, दाङ र रोल्पा गरी ६ सय १८ वटा उजुरी अख्तियारमा परेका हुन्। प्रमुख पौडेलले भने ४ वटै जिल्लाको उजुरीहरु फर्छौटकै क्रममा छन्। जसमा ३ सय ७ वटा छानविन सम्पन्न भैसक्यो अब ३ सय ११ वटा उजुरी छानविनका क्रममा छन्। सबैभन्दा बढी २ सय ६५ बाँके, २ सय ९ दाङ, १ सय ११ बर्दिया र ३३ वटा उजुरी रोल्पाका छन्। उनले थपे बाँकेका १ सय ३६, दाङ ९४, बर्दिया ५७ र रोल्पामा २० वटा गरी ३ सय ७ वटा उजुरी फर्छौट भएका छन्। अब ३ सय ११ वटा उजुरी फर्छौट हुन बाँकी छन्। करिव ५० प्रतिशत उजुरीहरु फर्छौट भैसकेका छन्। केशको प्रकृति, कागजपत्र, प्रमाण संकलनमा समय लाग्ने भएकाले पनि उजुरी फर्छौटमा समय बढ्छ। हामीसँग फिल्डका प्राविधिक कर्मचारी अभाव छ। ९ जनाको दरवन्दी भएपनि २ जनाले हेर्नुपर्छ। प्राविधिका नहुँदा स्थलगत रिपोर्टमा समस्या पर्छ। थप उजुरीहरुको अनुसन्धान सकेर बुटवल पठाएका छौं। प्रदेशबाट काम सकिएपछि हाम्रो उजुरी फर्छौटको संख्या थपिन्छ। उनले भने आयोगले भ्रष्टाचार विरुद्धको सचेतना जगाउँदै सुझाव प्राप्त गर्न कार्यक्षेत्रका जिल्लाहरुमा सरकारी कर्मचारी लगायत सरोकारवालाहरुसँग अन्तर्क्रियात्मक छलफल चलाउँदै आएका छौं। पौडेलले उजुरी फर्छौटको कामलाई तीव्रता दिएका छन्। आयोगमा संघीय मामिला तथा सामान्य प्रशासन, भूमि ब्यवस्था तथा गरिबी निवारण, शिक्षा विज्ञान तथा प्रविधि, उद्योग, पर्यटन, बन तथा बातावरण मन्त्रालय र प्रदेस तर्फका भूमि ब्यवस्था, भौतिक पूर्वाधार लगायतका विषयगत क्षेत्रका उजुरीहरु पर्ने गरेका छन्। आयोगमा दर्ता भएका उजुरीको प्रबृत्ती हेर्दा मिलेमतोमा कानून विपरित खरिद, श्रेष्ता नराख्ने, झुठा विल, भर्पाई, कागज बनाउने आवस्यक भन्दा धेरै सामाग्री खरिद जिन्सि दाखिला नगर्ने पाईएको अख्तियार दुरुपयोग अनुसन्धान आयोग टंगालका उपसचिव भुवन पाण्डेले बताए। पूर्वाधार निर्माणतर्फ लागत अनुमान अनुसार कार्य सम्पन्न नगर्ने, गुणस्तरहिन सामाग्रीको प्रयोग, खर्च सार्वजनिक नगर्ने आदी प्रबृत्तिका अधिकांस उजुरी दर्ता भएको उनले प्रष्ट्याए।"
लागुऔषधसहित दुईजना पक्राउ,"काठमाडौं : दक्षिणकाली नगरपालिका५ स्थित फर्पिङ चेकपोष्टबाट करिब ५० ग्राम अवैध लागुऔषधसहित दुईजनालाई प्रहरीले नियन्त्रणमा लिएको छ। काठमाडौं कीर्तिपुर मच्छेगाउँ बस्ने झापा बिर्तामोड नगरपालिका६ घर भएका ३१ वर्षीय बिनोद चौधरी र झापा, मेचीनगर नगरपालिका१० पुरानो गोरु हटियाका ४५ वर्षीया मैनी खातुनलाई मंगलबार दिउँसो प्रहरीले पक्राउ गरेको हो। हेटौंडाबाट काठमाडौंतर्फ आउँदै गरेको ना१ ज ३९९१ नम्बरको टाटा सुमोलाई जाँच गर्ने क्रममा सुमोमा सवार उनीहरूलाई लागुऔषधिसहित नियन्त्रणमा लिएको हो। खातुनको लागूऔषधसहित नगद ९ हजार ५ सय ६० रूपैयाँ, ९ थान मोबाइल र १ थान डिजिटल मिनि तराजुसहित प्रहरीले पक्राउ गरेको जनाएको छ। ईलाका प्रहरी कार्यालय धुलाबारी लागुऔषध नियन्त्रण व्यूरो काकरभिट्टा र ईलाका प्रहरी कार्यालय काकरभिट्टाबाट खटिएको संयुक्त टोलीले उनको घर तलासी गर्दा लागुऔषध पक्राउ गरेको हो। प्रहरीले आवश्यक अनुसन्धान गरिरहेको बताएको छ।"
एनएमबिको सहुलियतपूर्ण कर्जाबाट उखु किसानहरु लाभान्वित,"काठमाडौं : एनएमबि बैंकले मधेस प्रदेशका उखु किसानहरुलाई सहुलियतपूर्ण कर्जा उपलब्ध गराएको छ। बैंकले कृषि तथा उत्पादनशील क्षेत्रलाई प्राथमिकतामा राख्दै मधेस प्रदेशमा हालसम्म १५६ जना उखु किसानहरुलाई कलैया र गोलबजार शाखाबाट सहुलियतपूर्ण कर्जा उपलब्ध गराइसकेको छ। बैंकले उखु किसानहरुलाई सहज रुपमा कर्जा प्रवाह गर्ने उदेश्यले रिलायन्स सुगर मिल्स र हिमालय सुगर मिल्ससंग सम्झौता गरेको थियो। सम्झौता अनुसार उक्त चिनी उद्योगलाई आवश्यक उखुको माग पूरा गर्न आवश्यक पर्ने उखु खेती गर्न प्रोत्साहन गर्दै किसानहरुलाई सहुलियतपूर्ण कर्जा प्रवाह गरेको हो साथै सुगर मिल्ससँग सहकार्य गरी किसानहरुको उखु खेतीलाई आवश्यक अन्य बिभिन्न प्राविधिक सहयोगहरू पनि गर्दै आएको छ। कर्जा प्रवाह भएपश्चात हालसालै बैंकले गरेको स्थलगत निरीक्षणमा अधिकांश किसानहरुको जीवनस्तर परिवर्तन भएको र किसानहरुले उखु बिक्रीबाट लाभान्वित भई बैंकको कर्जा समेत तोकिएको भाकाभित्रै भुक्तानी गरिरहेको पाईएको छ। चिनी उद्योगहरुमा उखुको माग हुँदा हुदै पनि कर्जा नपाउँदा उखु खेती गरी उत्पादन बढाउन नसकेका किसानहरुले, बैंकले सहुलियतपूर्ण कर्जा उपलब्ध गराएपछि आफुलाई प्राथमिकतामा राखी सहुलियतपूर्ण कर्जा बैंकले प्रवाह गरेको महशुस गरेका छन् विज्ञप्तिमा उल्लेख छ। एनएमबि बैंकका हाल देशभरी २०१ शाखाहरु, १३९ एटीएमहरू, १० एक्सटेन्सन काउन्टरहरूबाट सेवा दिदैँ आइरहेको छ।"
बैंक अफ काठमाण्डूको हेल्पलाइन सेवा सञ्चालनमा,"काठमाडौं : बैंक अफ काठमाण्डू लिमिटेडले हेल्पलाइन सेवा सुचारु गरेको छ। आफ्ना ग्राहककालाई उत्कृष्ट बैंकिङ्ग सेवा तथा सुविधाहरु प्रदान गर्ने उद्देश्यले यो सेवा सुचारु गरेको हो । बैंकले आफ्नो ग्राहकलाई बैंकिङ कारोबारमा सहजताको साथै बैंकको डिजिटल सेवा तथा सुविधाहरुको जानकारी तथा सेवा सञ्चालनमा सहयोग गर्न हेल्पलाइन स्थापना गरेको जनाएको छ। यो सेवाअन्तर्गत ग्राहकले बैंकको कुनैपनि डिजिटल कारोबारमा जिज्ञासा भएमा बैंकको सहयोग कक्षबाट फोन वा इमेलको माध्यमबाट सहयोग लिन सक्नेछन्। बैंकको मोबाइल बैंकिङ कारोबार समस्या आएमा हेल्पलाइन नम्बर अथवा इमेल ठेगानाबाट पनि सहयोग लिनसक्नेछन्। बैंकले सार्वजनिक गरेको हेल्पलाइन सेवाले ग्राहकहरुको बैंकिङ्ग कारोबारमा तथा डिजिटल कारोबारमा अझै सहजता बनाउने विश्वास बैंकले लिएको छ । हालसम्म बैंकले ९७ शाखा कार्यालय, ८७ एटीएम र १० एक्स्टेन्सन काउन्टरबाट उत्कृष्ट बैंकिङ्ग सुविधा दिँदै आएको छ।"
नङ टोक्ने मानिस प्रायः तनावमा हुन्छन्,"मानव शरीरसँग जोडिएका धेरै तथ्य छन्। तीमध्ये कतिपय हामी जान्दछौं भने कतिपयका बारेमा केही थाहा पाएकै छैनौं। हरेक व्यक्तिको अलगअलग स्वाभाव भएजस्तै मानसिकता पनि अलगअलग हुन्छ। हरेकले आफ्नै मनोविज्ञान अनुसार व्यवहार गरिरहेका हुन्छन्। मानवमा हुने मनोविज्ञानका बारेमा केही तथ्य यस्ता छन्। जो मानिस गाली गरेको सजिलै बुझ्न सक्छन्, उनीहरूमध्ये धेरैजसो अन्य व्यक्तिको दिमाग पढ्न सक्षम हुन्छन्। मानिसले जस्तो कपडा लगाउँछन्, उनीहरूको मुड पनि त्यो दिन त्यस्तै हुन्छ। जो मानिस धेरै कसम खान्छन्, उनीहरूमध्ये प्रायःजसो इमान्दार हुन्छन्। यदि तपाईं कसैलाई केही सुनाउँदै हुनुहुन्छ, उ चुप लागेर मात्रै बसिरहेको छ भने बुझ्नुहोस्, उसलाई तपाईंको कुरा मन परिरहेको छैन। जसले अरूको कुभलो चिताउँछ, उसमा आत्मविश्वासको कमी हुन्छ। ८० प्रतिशत मानिस नकारात्मक विचारबाट छुटकारा पाउन संगीत सुन्छन्। नकारात्मक विचार मनमा ल्यायो भने मानिस बिरामी भएजस्तै महसुस गर्छन्। कुनै मुर्खतापूर्ण प्रश्नको उत्तर तुरुन्त दिनसक्नेको दिमाग अन्य मानिसको भन्दा तन्दुरुस्त हुन्छ। हामी अरुका लागि जति खर्च गर्छौ, त्यत्ति नै खुसी रहन्छौं। यदि कोही नङ टोक्दैछन् भने बुझ्नुपर्छ उनीहरू तनावमा छन्। जीवनको १८ देखि ३३ वर्षको उमेरका मानिस सबैभन्दा धेरै तनावमा रहन्छन्। कुनै पनि मानिसलाई प्रेममा पर्न लगभग ४ मिनेट नै काफी हुन्छ। हास्यकलाकार अन्य व्यक्तिको तुलनामा ज्यादा उदास हुन्छन्। धेरै हाँस्नेहरू चोट पनि सहन सक्ने क्षमताका हुन सक्छन्। आधाभन्दा बढी समय हाम्रो दिमागले यादहरू दोहोर्याइरहन्छ। यदि हामीले कुनै चिज बिर्सियौं भने आँखा बन्द गरेर केही समय सम्झिने कोसिस गरेमा छिटो याद आउँछ। यदि कसैले हामीलाई बेवास्ता गर्यो भने शरीरले त्यही रसायन उत्पादन गर्छ जुन चोटपटक लाग्दा उत्पादन हुन्छ। ज्ञानी मानिस आफूलाई अज्ञानी मान्छन्। तर, बुझ्नेले उनलाई गुरु स्वीकारीसकेका हुन्छन्। अचेलका मानिस जति चिन्ता गर्छन्, १०० वर्ष अगाडि त्यत्ति चिन्ता लिनेलाई दिमागी बिरामी भनिन्थ्यो। यदि कसैले तपाईंलाई केही सोध्नु थियो, भन्यो भने हालसालै गरिएका सबै नराम्रा कामको याद तुरुन्तै दिमागमा आउन थाल्छ। मानिसहरूले तपाईंका बारेमा राम्रो कुरा सुने भने केही न केही शंका गर्छन्। तर, नराम्रो कुरा सुन्दा तुरुन्तै विश्वास गर्छन्। फोन हराउँदा हुने चिन्ता र आफ्नो मृत्युको नजिक हुँदा हुने चिन्ता उस्तैउस्तै हुन्छ। यदि कोही सिरानी च्यापेर सुत्न मन गर्छ भने उ एक्लोपन महसुस गर्दैछ भन्ने बुझ्नुपर्छ। सानो कुरामा पनि रुनेको मन नरम हुन्छ। खुसीको आँसु दाहिने र दुःखको आँसु देब्रे आँखाबाट आउँछ। (विभिन्न एजेन्सीको सहयोगमा)"
टिकट पाउने सर्वोकृष्ट र नपाउने अयोग्य भन्ने छुट कसैलाई छैन : गृहमन्त्री खाण,"कपिलवस्तु : गृहमन्त्री बालकृष्ण खाणले नेपाली काङ्ग्रेसका तर्फबाट आवधिक निर्वाचनमा विभिन्न पदमा टिकट पाउने सर्वोकृष्ट र नपाउने अयोग्य भन्ने छुट कसैलाई नभएको बताएका छन्। पार्टीको शिवराज नगरपालिका समितिले बुधबार गरेको कार्यकर्ता भेटघाट कार्यक्रममा गृहमन्त्री खाणले निर्वाचनमा पार्टी नेता कार्यकर्ता र मतदाताले रुचाउने व्यक्तिलाई टिकट दिनुपर्ने बाध्यता रहेको र त्यो गाह्रो काम भएको बताए। पार्टीमा व्यक्ति धेरै हुने र निर्वाचनमा पद थोरै हुने भएकाले जसले टिकट पाउछ उसैलाई सहयोग गरेर पार्टीलाई जिताउनु पर्ने बताए। उम्मेदवार हुने चाहना राख्दै तयारी गर्न भन्दा उम्मेदवार छान्ने काम जटिल भएको बताए। शान्तिपूर्ण रूपमा स्वच्छ, निष्पक्ष निर्वाचन गराउन सरकार तयार रहेको बताए। उनले चैत ११ गतेका लागि बोलाइएको कांग्रेस केन्द्रीय समिति बैठकले वर्तमान गठबन्धन सरकारमा रहेका राजनीतिक दलहरूबीच तालमेल गरेर अगाडि बढ्ने विषयमा छलफल हुने बताए।"
क्षयरोगमुक्त नेपाल घोषणा अभियान नारामै सिमित,"काठमाडौं : सरकारले क्षयरोगमुक्त नेपाल घोषणा अभियान अघि सारेपनि कार्यान्वयनमा चुनौति देखिएको छ । आर्थिक वर्ष २०९१९२ सम्ममा क्षयरोगको अन्त्य र आव २१०६०७ सम्ममा क्षयरोग निवारण गर्ने योजनासहित क्षयरोग मुक्त नेपाल घोषणा अभियान सञ्चालन निर्देशीका २०७८ जारी गरेपनि बर्सेनि क्षयरोगका बिरामी थपिने क्रम बढेको छ । राजनीतिक दलहरुले क्षयरोगमुक्त नेपाल घोषणा अभियान कार्यक्रमलाई सफल बनाउन प्रतिवद्धता समेत जनाएका थिए । तर, प्रतिवद्धता अनुरुप दलहरु संवेदनशिल देखिदैनन् । स्वास्थ्य तथा जनसंख्या मन्त्रालयका अनुसार, आर्थिक वर्ष २०७७०७८ मा मात्रै २८ हजार ६७७ जना क्षयरोगका बिरामीहरु उपचारमा दर्ता भएका छन् । सरकारले क्षयरोग रोकथाममा बजेट खर्च गरेपनि उपलब्धी निरासाजनक देखिन्छ । यसअघि २०७४७५ मा ३१ हजार ७६४ जना क्षयरोगी थपिएका थिए । राष्ट्रिय क्षयरोग प्रीभ्यालेन्स सर्वेक्षण २०७४७५ अनुसार नेपालमा वार्षिकरुपमा नयाँ तथा पुराना गरी एक लाख १७ हजार क्षयरोगका बिरामी भेटिन्छन् भने नयाँ क्षयरोगका बिरामी वार्षिक ६९ हजार थपिने अनुमान छ। केन्द्रका अनुसार यो रोगबाट वार्षिक १६ हजार जनाको मृत्यु हुने अनुमान छ। बर्सेनि करोडौं बजेट विनियोजन गरिएपनि सो रकम क्षयरोग रोकथाममा भन्दा पनि कार्यक्रम केन्द्रित र औषधिमा मात्रै खर्च हुँदा अभियान प्रभावकारी बन्न सकेको छैन। राष्ट्रिय क्षयरोग नियन्त्रण केन्द्रका निर्देशक डासञ्जयकुमार ठाकुरले क्षयरोगका अनुमानित बिरामीको संख्या र उपचारमा आएका बिरामीको संख्या अनुपात हेर्दा अझै प्रति वर्ष झण्डै ४० हजार बढी व्यक्तिमा रोग पत्ता लगाइ उपचारको दायरामा ल्याउन आवश्यक देखिएको बताए । राष्ट्रिय क्षयरोग प्रीभ्यालेन्स सर्वेक्षण २०७४७५ अनुसार नेपालमा वार्षिकरुपमा नयाँ तथा पुराना गरी एक लाख १७ हजार क्षयरोगका बिरामी भेटिन्छन् भने नयाँ क्षयरोगका बिरामी वार्षिक ६९ हजार थपिने अनुमान छ। केन्द्रका अनुसार यो रोगबाट वार्षिक १६ हजार जनाको मृत्यु हुने अनुमान छ। आर्थिक वर्ष २०७७०७८ मा राष्ट्रिय क्षयरोग कार्यक्रममा ५६९ जनाको औषधि प्रतिरोधी क्षयरोग पहिचान भएको थियो भने ४१८ जना उपचारमा दर्ता भएका थिए । औषधि प्रतिरोधी क्षयरोगको अनुमानित बिरामीको संख्या वार्षिक दुई हजार दुई सय रहेको छ । यो संख्या नेपालको जनसंख्या अनुपातमा अत्यन्त धेरै हो । विश्व स्वास्थ्य संगठनले नेपाललाई सन् २०२१ देखि औषधि प्रतिरोधी क्षयरोगको उच्च प्रकोप भएका ३० देशको सूचि सार्वजनिक गरेकोमा नेपाल पनि परेको छ । आर्थिक वर्ष २०७७०७८ मा राष्ट्रिय क्षयरोग कार्यक्रममा ५६९ जनाको औषधि प्रतिरोधी क्षयरोग पहिचान भएको थियो भने ४१८ जना उपचारमा दर्ता भएका थिए । आर्थिक वर्ष २०७७०७८ मा राष्ट्रिय क्षयरोग कार्यक्रमअन्तर्गत् ८९६ माइक्रोस्कोपिक केन्द्रहरु, ८४ जिनएक्सपर्ट केन्द्रहरु, दुई कल्चर तथा डीएसटी र एलपीए निदान सेवाहरुले सेवा प्रदान गरेका थिए । उपचार सेवाअन्तर्गत् ५५०३ डट्स केन्द्रहरु,२२ डीआर उपचार केन्द्रहरु र ६ डीआर होस्टेल र १ डीआर होममार्फत् सेवा प्रदान भएको केन्द्रले जनाएको छ । नेपालमा सन् १९९६ देखि क्षयरोगीको पहिचान गरी उपचार गर्ने काम सुरु गरिएको छ । हाल स्वास्थ्य मन्त्रालयले क्षयरोगको निदानका लागि प्राथमिकता दिएपनि प्रभावकारी बन्न सकेको छैन । सरकारले 'क्षयरोग अन्त्यका लागि लगानी बढाऔं , जीवन बचाऔं' भन्ने नारासहित नेपालमा क्षयरोग दिवस मनाउन सुरु गरेको छ। क्षयरोगका लक्षणहरु दुई हप्ता वा सो भन्दा बढी समयसम्म खोकी लागिराख्नु बेलुकी ज्वरो आउनु तौल घट्दै जानु खकारमा कहिलेकाहिँ रगत देखा पर्नु खाना खान मन नलाग्नु"
"सातै प्रदेशमा नेपाल चिनाउने डकुमेन्ट्री बन्दै, गायक सपुत मुस्ताङमा","जोमसोम : विश्वव्यापी रुपमा फैलिएको कोरोना भाइरसको प्रभावले नेपालको पर्यटनक्षेत्र दयनीय अवस्थामा छ। नेपालको जटिल पर्यटन अवस्थालाई उकास्दै शिखरमा पर्यायाउन 'अफ ट्रेन ली' कम्पनी मार्फत महेन्द्र ईमाईजिङ नेपालले निकट भविष्यमा पर्यटन लक्षित श्रव्यदृष्य डकुमेन्ट्री सो प्रशारण गर्ने भएको छ। यसका लागि नेपालका ७ वटै प्रदेशमा २५ दिनका लागि तीव्र गतिमा छायांकन गर्ने काम भइरहेको कम्पनीले जनाएको छ। ईमाईजिङ नेपालले मानिसले कल्पना गरेको, भोगेको र देखेको भन्दा नितान्त नेपालको फरक परिचय उतार्न ७ जना कन्टेन क्रियटरलाई सम्बन्धि प्रदेशका विभिन्न जिल्लाहरुमा खटाएको छ। खटाइएका कन्टेन क्रियटरहरुले नेपालको पर्यटन विकासका लागि ७ वटा विधामा सटिक भिडियो डकुमेन्ट्री ब्लक तयार गर्ने ईमाईजिङ नेपालका निर्देशक प्रकाश कर्णले जानकारी दिए। यसका लागि लोक गायक प्रकाश सुपत, पत्रकार एवं कार्यक्रम निर्देशक भुषण दाहाल र ईमाईजिङ नेपालका निर्देशक प्रकाश कर्णसहितको टोली अहिले मुस्ताङमा खटिएका छन्। उनीहरुले उपल्लो मुस्ताङ र तल्लो मुस्ताङमा तोकिएको विभिन्न विधामा रही भिडियो ब्लकको छायांकन गरिरहेका जनाइएको छ। नेपाललाई यथार्थ रुपमा भिडियोमा जस्ताको त्यस्तै उतार्न ईमाईजिङ नेपालले पहिलोपटक बृहत सो गर्ने तयारी गरिरहेको ईमाईजिङ नेपालका प्रोग्राम निर्देशक प्रकाश कर्णले जानकारी दिए। नेपालमा ७ वटै प्रदेशमा ७ वटा विधामा कन्टेन क्रियटरहरुले ५ देखि ७ मिनेटसम्मको ४९ वटा भिडियो ब्लक तयार गर्ने प्रोग्राम निर्देशक कर्णको भनाइ छ। प्रोग्राम निर्देशक कर्णले नेपाल सरकारले गर्न नसकेको काम ईमाईजिङ नेपालले गर्न लागिरहेको बताए। प्रदेश १ बाट साहाना बज्रचार्य, प्रदेश २ बाट घुमन्ते ग्रुप, प्रदेश ३ बाट मानसी अग्रवाल, प्रदेश ४ बाट दर्शन पोखरेल, प्रदेश ५ बाट किशोर कायस्थ, प्रदेश ६ बाट अविन भो र प्रदेश ७ मा नेपाल फुड आर सिदार्थ रहेका छन्। उनीहरुले पर्यटन विकासलाई लक्षित गरी ७ वटा अलगअलग ब्लक कन्टेन तयार गर्नेछन्। छानिएका कन्टेन क्रियटरले ल्याण्ड स्केप सेन्टेरेन्स, पिपुल्स एण्ड कल्चर, फुड फुजी, बाँयो डाईमेसेसिटी, एक्टिमोरिज र सम्बन्धित प्रदेशको अफिसियल कन्टेन तयार गर्ने प्रोग्राम निर्देशक कर्णले उल्लेख गरे। यसका लागि ७ वटै प्रदेशमा प्रचारप्रसार तथा कन्टेन तयार गर्नका लागि सहजकर्ता खटाइएको छ। नेपालका चर्चित फ्यान फलो भएका सेलिब्रेटीलाई ७ वटै प्रदेशमा सहजकर्ताको रुपमा खटाइएको छ। प्रदेश १ मा पूर्व मिस नेपाल सहाना बज्रचार्य, प्रदेश २ मा कमेडियन सन्दिप क्षेत्री, प्रदेश ३ मा पत्रकार वर्षा बस्नेत, प्रदेश ४ मा लोक गायक प्रकाश सपुत, प्रदेश ५ मा सेलिब्रटी एलिना गुरुङ, प्रदेश ६ मा मिस नेपाल मनिना जोशी र प्रदेश ७ मा नायिका वर्षा रावतलाई भिडियो ब्लक छायांकनका लागि कार्यक्षेत्रमा खटाइएको हो। उनीहरुले नेपाललाई चिनाउने ७ वटा विधाको डकुमेन्ट्री तयार गर्न सहजकर्ताको रुपमा खटाइएको ईमाईजिङ नेपालले जनाएको छ। ईमाईजिङ नेपालले ७ वटै प्रदेशमा ब्लक बनाउने काम भइरहेको र गण्डकी प्रदेशको गोर्खा र मनाङमा काम सम्पन्न भइ मुस्ताङमा काम भइरहेको जनाइएको छ। ईमाईजिङ नेपालले पर्यटन विकासका लागि तयार गरिरहेको भिडियो कन्टेन अनुसार प्रदेश स्तरीय टेलिभिजनमार्फत प्रतिस्पर्धा गराइने जनाएको छ। कम्पनीका अनुसार आउँदो वैशाखभित्र टेलिभिजन मार्फत प्रशारण गरिने बताएको छ। ईमाईजिङ गर्ने ७ वटा विषयको कन्टेनसहितको भिडियो ब्लकको निर्णायक चर्चित पत्रकार एवं कार्यक्रम निर्देशक भुषण दाहालले गर्ने भएका छन्। टेलिभिजन मार्फत आम दर्शकले भिडियो हेरेपछि वास्तविक नेपालको परिचय स्पष्ट खुलाउने र यसले पर्यटन विकासमा टेवा पुग्ने दावी गरिएको छ। ईमार्ईजिङ नेपालले यसअघि विगत ४५ वर्षदेखि ईमाईजिङ नेपाल नामक ट्राभल सो कार्यक्रम गर्दै आइरहेको थियो। यसले झन्डै ५ दर्जन बढी चर्चित सेलिब्रेटी र ईन फ्लेन्सन (सोसल मिडिया) मा बढीभन्दा बढी फ्यान फलो भएका व्यक्तिहरुलाई आवद्ध गराइ कार्यक्रम गर्ने गर्थ्यो। ईमाईजिङले कन्टेन क्रियटर र ईन फ्लेन्सन मिलेर कन्टेन तयारी गरी भिडियो ब्लक निर्माण गर्थ्यो। ईमाईजिङ नेपालले सन् २०१६ मा मुस्ताङको लोमान्थाङमा पुगेर भिडियो ब्लक बनाएको थियो। पर्यटन विकासका लागि नेपाल चिनाउने ईमाईजिङको टोली मुस्ताङमा। तस्बिर : सुन्दरकुमार थकाली।"
माओवादी आयोगहरुको बैठक पेरिसडाँडामा जारी,"काठमाडौं : नेकपा माओवादी केन्द्रको विभिन्न आयोगहरुको संयुक्त बैठक बसिरहेको छ। पार्टी केन्द्रीय कार्यालय सानेपामा केन्द्रीय अनुशासन आयोग, केन्द्रीय लेखापरीक्षण आयोग र केन्द्रीय निर्वाचन आयोगको संयुक्त अन्तर्क्रियात्मक बैठक बसिरहेको प्रचण्डका स्वकीय सचिव रमेश मल्लले जानकारी दिए। वैशाख ३० को स्थानीय तह निर्वाचन नजिकिँदै आर्थिक व्यवस्थापन, उम्मेदवार छनोट, संगठनमा अनुशासन, एकताबद्ध परिचालनलगायत विषयमा आयोगहरु छलफलमा जुटेका हुन्। बैठकमा अध्यक्ष पुष्पकमल दाहाल प्रचण्ड र आयोगका अध्यक्ष तथा पदाधिकारी सहभागी छन्।"
त्रिविमा देखिएका समस्या समाधान गर्न सबै पक्ष जिम्मेवार हुनुपर्छ : गगन थापा,"काठमाडौं : नेपाली कांग्रेसका महामन्त्री गगन थापाले त्रिभुवन विश्वविद्यालयमा देखिएका समस्या सम्बोधनका विषयमा सम्वद्ध निकाय जिम्मेवार हुनुपर्ने बताएका छन् । कीर्तिपुरमा भएको त्रिवि कर्मचारी संघ केन्द्रीय समितिको १२ औं राष्ट्रिय सम्मेलनमा बोल्दै महामन्त्री थापाले उच्च शिक्षामा लगानी, विश्वविद्यालय सञ्चालन प्रकृया, जिम्मेवारीका विषयमा छलफल हुनुपर्ने औंल्याए। उनले भने, 'त्रिविमा देखिएका समस्या समाधान गर्न सबै पक्ष जिम्मेवार हुनुपर्छ । उच्च शिक्षा सञ्चालन गर्नका लागि छुट्टै ऐन बनाउनुपर्छ ।' उनले उच्च शिक्षामा लगानी, विश्वविद्यालय सञ्चालन प्रकृया, जिम्मेवारीका विषयमा पनि छलफल हुनुपर्ने बताउँदै नेपालको उच्च शिक्षाको गोरेटो प्रदान गर्न त्रिविले नेतृत्वदायी भूमिका खेल्नुपर्ने बताए। त्रिवि उपकुलपति कार्यालय दुई महिनादेखि बन्द छ। त्रिवि सेवा आयोगको विज्ञापन पारदर्शी नभएको, स्ववीयू चुनाव नभएको,ज्यालादारीमा आंशिक प्राध्यापकले काम गर्न बाध्य भएकोलगायतका माग राख्दै प्राध्यापक र विद्यार्थी आन्दोलनमा छन् ।"
एआईजी बढुवा सिफारिसमा लोकसेवा आयोगले थाल्यो छानविन,"काठमाडौं : लोकसेवा आयोगले नेपाल प्रहरीको अतिरिक्त महानिरीक्षक (एआईजी) बढुवा सिफारिसविरुद्ध परेको उजुरीमा छानविन थालेको छ। आयोगका अध्यक्ष माधवप्रसाद रेग्मीको नेतृत्वमा मुख्यसचिव र कानुन सचिव सदस्य रहेको बढुवा पुनरावलोकन समितिले उजुरीमाथि कारवाही अगाडि बढाएको हो। समितिले गृह मन्त्रालयको बढुवा सिफारिस समिति सचिवालयबाट बढुवासम्बन्धी कागजात मगाएको छ। आयोगका प्रवक्ता तोयनाथ सुवेदीले समितिले कागजात मगाएर छानविन थालेको बताए। वरिष्ठता, कार्यसम्पादन मूल्यांकन अंक, अन्य कानुनसम्मत भएको छ कि छैन भनेर समितिले हेर्छ, उनले भने। उजुरीमाथि छानविन गर्न सातदेखि १० दिनसम्म लाग्ने उनले बताए। गृह मन्त्रालयको बढुवा सिफारिस समितिले चैत १ गते डीआईजीहरु वसन्त पन्त, धीरजप्रताप सिंह र रवीन्द्र धानुकलाई एआईजीमा बढुवा सिफारिस गरेको थियो। पन्त आईजीपी शैलेश थापा क्षेत्री ब्याची हुन् भने सिंह र धानुक पछिल्लो ब्याची हुन्। वरिष्ठता र कार्यसम्पादन मिचेर पछिल्लो ब्याचीका कनिष्ठलाई बढुवा सिफारिस गरेको भन्दै आईजीपी ब्याचीका घनश्याम आर्याल, प्रकाशजंग कार्की र ईश्वरबाबु कार्कीले गत सोमबार लोकसेवा आयोगमा सचिवालय रहेको पुनरावलोकन समितिमा उजुरी दिएका थिए।"
नीति कथा : आफूअनुसार अरू,"गाउँको पल्लो छेउमा एउटा ठुलो चउर थियो। गाउँभरिका केटाकेटी त्यही आएर खेल्थे। एकदिन भने एउटा केटो र केटी मात्र त्यहाँ खेलिरहेका थिए। उनीहरू कहिले के त कहिले के खेल खेलिरहेका हुन्थे। आज भने केटासँग गुच्चाहरू धेरै थिए। केटीसँग मिठाईको पोको थियो। केटाले आफूसँग भएको गुच्चा दिने तर बदलामा आफूलाई केटीले मिठाईहरू दिनुपर्ने प्रस्ताव राख्यो। केटी राजी भइन्। केटाले आफूसँग भएका सबै गुच्चा केटीलाई दियो। तर गोप्य ढंगले त्यहाँ भएका गुच्चामध्ये एउटा ठुलो र असाध्यै राम्रो गुच्चा भने आफैंसँग राख्यो। केटीले पनि आफूसँग भएको सबै मिठाई केटाले भन्दा गरेको वाचाअनुसार नै दिइन्। त्यही रात केटी खुसीका साथ शान्त भएर सुतिन्। तर, केटो भने रातभर निदाउनै सकेन। उसलाई लागिरह्यो कि केटीले पनि आफूसँग भएको कुनै राम्रो र गज्जबको मिठाई आफूले गुच्चा लुकाए जसरी लुकाएकी हुनुपर्छ। उसले सबैभन्दा मिठो खालको मिठाई आफूलाई दिइन् भन्ने शंका मनभरि दौडाइरह्यो। नैतिक शिक्षा : यदि तपाईं सम्बन्धमा आफ्नो शतप्रतिशत दिनु हुन्न भने तपाईं सधैं शंका गरिरहनु हुन्छ। कि अर्को व्यक्तिले पनि आफूलाई शतप्रतिशत दिँदैन।"
काभ्रे एमालेका प्रभावशाली नेताहरु कांग्रेसमा प्रवेश,"काभ्रेपलाञ्चोक : नेकपा एमालेका प्रभावशाली जिल्ला नेताहरु नेपाली कांग्रेसमा प्रवेश गरेका छन्। नेपाली कांग्रेस काभ्रोपलाञ्चोकद्धारा धुलिखेलमा आयोजित एक विशेष कार्यक्रममा नेपाली कांग्रेसका प्रवक्ता डाप्रकाश शरणले नेकपा एमाले परित्याग गरी नेपाली कांग्रेस प्रवेश गरेका जिल्ला नेता तथा कार्यकर्तालाई पार्टीको सदस्यता वितरण गरे। नेपाली कांग्रेसका प्रवक्ता डा महतले देशको विकास र जनताको सुख समृद्धिको लागि काम गर्ने पार्टी नै नेपाली कांग्रेस भएकोले यसै पार्टीको झण्डामुनि रहेर जनताको सेवा गर्न उहाँहरुले लिनुभएको निर्णय सही भएको बताए। उनले नेपाली कांग्रेसको आदर्श,सिद्धान्त,नीति तथा कार्यक्रमबाट आकर्षित भएर पार्टीमा प्रवेश गरेका राजनीतिकर्मीलाई स्वागत गर्दै शुभकामना दिए। कांग्रेसका जिल्ला उपसभापति रमेश हुमागाईले दिएको जानकारी अनुसार नेकपा एमालेका प्रदेश कमिटी सदस्य रामकृष्ण हुमागाईँसहित पूर्वगाविस अध्यक्ष साधुराम बडाल , उपाध्यक्ष विष्णुबहादुर बस्नेत , निर्वाचित वडा सदस्य तथा धुलिखेल एमाले नगरकार्यपालिका सदस्य उपेन्द्र हुमागाईँ, नेकपा एमालेका नेता माधवमणि हुमागाईं, जिल्ला सदस्य मुरारी हुमागाईं , एमाले नगरपालिका सदस्य पुरुषोतम बस्नेत , नगर एमाले नगर सदस्य यादव गौतम ,धनञ्जय हुमागाई, अर्जुनबहादुर भुजेल , रामकृष्ण भुजेललगायत सयौंको संख्यामा नेकपा एमालेलगायत विभिन्न पार्टी परित्याग गरेका राजनीतिककर्मीहरु नेपाली कङ्ग्रेसमा प्रवेश गरेका हुन्। हुमागाईँ तत्कालिन जिल्ला विकास समितिका सदस्य तथा नेकपा एमालेका पूर्व क्षेत्रीय अध्यक्ष हुन्। उनी नेकपा एमालेका प्रदेश कमिटी सदस्य पनि हुन्। तीन दशक लामो समयदेखि नेकपा एमालेको राजनीतिमा सक्रिय हुमागाँई भूमि आयोग काभ्रेका जिल्ला संयोजक समेत हुन्। स्थानीय निर्वाचनको मुखमा एमालेका प्रभावशाली नेताहरुले पार्टी परित्याग गरेकोले धुलिखेलसहित समग्र काभ्रे जिल्लामा नेपाली कांग्रेसलाई फाइदा पुगेको छ । केहि दिनअघि मात्रै धुलिखेल नगरपालिका ८ का वडा अध्यक्ष निराजन जंगमले पार्टी परित्याग गरी नेपाली कांग्रेस प्रवेश गरेका थिए। यसले धुलिखेल नगरपालिकाको आउँदो चुनावमा नेपाली कांग्रेसलाई बलियो बनाउन मद्दत पुर्याएको बताइएको छ।"
"मधेस प्रदेश : एक महिनामा ६१० सवारी दुर्घटना, ४८ जनाको मृत्यु","ढल्केवर(धनुषा) : मधेस प्रदेशमा एक महिनाको अवधिमा ६१० वटा सवारी दुर्घटना भएका छन्। फागुन महिनामा मात्रै प्रदेशको आठवटा जिल्लामा गरी ६१० वटा सवारी दुर्घटना भएको मधेस प्रदेश ट्राफिक प्रहरी कार्यालय पथलैयाले जनाएको छ। सो अवधिमा दुर्घटनामा परेर ४८ जनाको मृत्यु भएको छ भने ९९२ जना घाइते भएका छन्। दुर्घटनामा महोत्तरीमा सबैभन्दा बढी ९ जनाले ज्यान गुमाएका छन्। सर्लाहीमा ८ जना र धनुषा, सिरहा, रौतहटमा ७७ जनाको मृत्यु भएको हो। यस्तै बारामा ५, सप्तरीमा ४ र पर्सामा १ जनाको मृत्यु भएको मधेस प्रदेश ट्राफिक प्रहरी कार्यालयको तथ्याङ्कले देखाएको छ। उक्त तथ्याङ्क अनुसार एक महिनाको अवधिमा धनुषामा सबैभन्दा बढी ११९ सवारी दुर्घटना भएको छ। यस्तै क्रमश सर्लाहीमा १०२, सप्तरीमा ८४, रौतहटमा ७६, महोत्तरीमा ७४, सिरहामा ६८, बारामा ६६ र पर्सामा २१ वटा सवारी दुर्घटना भएको हो। फागुनमा सबैभन्दा बढी मोटरसाइकल दुर्घटना भएको तथ्याङ्क छ। दुर्घटनामा संलग्न सवारी साधनमध्ये मोटरसाइकल ५७३, जीपकार ७७ र ट्रिफरट्रयाक्टर ६६ वटा रहेको तथ्याङ्क प्रदेश ट्राफिक प्रहरी कार्यालय पथलैयाले सार्वजानिक गरेको छ।"
बढ्यो पुनर्कर्जाको ब्याजदर,"काठमाडौं : आर्थिक क्रियाकलाप विस्तारका लागि सहुलियत ब्याजमा उपलब्ध पुनर्कर्जाको ब्याजदर अधिकतम ७ प्रतिशत पुगेको छ। नेपाल राष्ट्र बैंकले कोरोनाका कारण दिँदै आएको सहुलियतपूर्ण पुनर्कर्जाको व्यवस्था परिवर्तन गरेको हो। यसअघि यस्तो ब्याजदर ५ प्रतिशतसम्म थियो। राष्ट्र बैंकले मंगलबार पुनर्कर्जा कार्यविधि २०७७ लाई चौथो संशोधन गर्दै यस्तो कर्जाको ब्याजदर बढाएको हो। निक्षेपको ब्याजदर दोहोरो अंकले बढेपछि कर्जाको ब्याजदरमा समेत दबाब परेको थियो। तर पुनर्कर्जाको ब्याजदर भने कम भएको बैंकले गुनासो गर्दै आएका थिए। राष्ट्र बैंकले विभिन्न क्षेत्रगत आधारमा ३ प्रकारका पुनर्कर्जा फरकफरक ब्याजदरमा प्रदान गर्दै आएको छ। बैंकहरूले बजारमा जतिसुकै ब्याजदर लागू भए पनि लघु, घरेलु तथा साना उद्यम पुनर्कर्जामा ७ प्रतिशत मात्रै ब्याजदर लिनु पर्नेछ। यस्तो पुनर्कर्जाको रकम राष्ट्र बैंकले बैंकहरूलाई ४ प्रतिशत ब्याजमा उपलब्ध गराउँछ। यसबीचको मार्जिन अर्थात् ३ प्रतिशत ब्याजदरबराबरको रकम बैंकले लिन पाउने छन्। बैंकले समयसमयमा तोकेका सबै पुनर्कर्जालाई साधारण पुनर्कर्जा मान्ने गरेको छ। यस प्रकृतिमा पर्नेलाई ग्राहकबाट बैंक तथा वित्तीय संस्थाले ७ प्रतिशत मात्रै ब्याजदर लिएर पुनर्कर्जा दिनुपर्नेछ। यसपछि केन्द्रीय बैंकले ५ प्रतिशत मात्रै ब्याजदर लिएर पुनर्कर्जा वितरण गर्ने गर्छ। यसबाट भने बैंकहरूलाई २ प्रतिशतबराबरको ब्याज रकम मात्रै फाइदा हुन्छ। यसैगरी, विशेष पुनर्कर्जाअन्तर्गत बैंकले ग्राहकलाई ५ प्रतिशत ब्याजदरमा उपलब्ध गर्नुपर्नेछ। यसपछि केन्द्रीय बैंकले ३ प्रतिशतमा कर्जा दिने गर्छ। यसबाट बैंकले २ प्रतिशत बराबरको ब्याज रकम फाइदा लिन पाउँछन्। पुनर्कर्जा कार्यविधिले उद्यमी स्वयं कारोबार तथा व्यवसायमा संलग्न भई सञ्चालन गरिएका उद्यम, व्यापार तथा व्यवसायमा प्रवाह भएको रु १५ लाखसम्मको कर्जालाई लघु, घरेलु तथा साना उद्यम कर्जा मानेको छ। कुनै क्षेत्र विशेषलाई विशेष प्राथमिकता दिने गरी प्रदान गरिने पुनर्कर्जालाई विशेष पुनर्कर्जा मानिएको छ। यसअन्तर्गत हाल कायम रहेको निर्यात, महिला उद्यमी, फरक ढंगले सक्षम व्यक्तिले सञ्चालन गरेका उद्यम र व्यवसाय, प्राकृतिक प्रकोपबाट प्रभावित क्षेत्रमा प्रदान गरिएको पुनर्कर्जालाई राखिएको छ। लघु उद्यम र विशेषमा नपरेका र बैंकले समयसमयमा तोकेका सबै पुनर्कर्जालाई साधारण पुनर्कर्जा भनेर कार्यविधिले तोकेको छ। एकमुष्ट प्रदान गर्ने पुनर्कर्जाको अवधि बढीमा एक वर्षको मात्र हुने र यस्तो कर्जा नवीकरण हुने छैन। सीमित अवधिका लागि ग्राहक तथा ऋणीबाट असुलउपर गर्नुपर्ने ब्याजदरसमेत तोकी विद्यमान ऋणीलाई यस्तो कर्जा प्रदान गरिन्छ। राष्ट्र बैंकबाट इजाजतपत्र प्राप्त बैंक तथा वित्तीय संस्थालाई एकमुष्टरूपमा सस्तो ब्याजदरमा राष्ट्र बैंकले प्रदान गरेको कर्जालाई पुनर्कर्जाका रूपमा बुझिन्छ। केन्द्रीय बैंकले बैंक तथा वित्तीय संस्थालाई एकमुष्ट प्रदान हुने प्रतिग्राहक पुनर्कर्जाको अधिकतम सीमा रु ५ करोड हुनेछ। यसरी एकमुष्ट प्रदान गरिने पुनर्कर्जा रकम कुल पुनर्कर्जा प्रदान गर्न सकिने रकमको ७० प्रतिशतभन्दा बढी नहुने प्रावधान छ। बैंकले ग्राहकअनुसार मूल्यांकन गरी उपलव्ध गराउने पुनर्कर्जाको प्रतिग्राहक अधिकतम सीमा रु२० करोडसम्म छ। तर, स्वास्थ्य सेवा प्रदायक संस्था, अस्पताल वा उद्योगहरूलाई लिक्विड अक्सिजन प्लान्ट स्थापना गर्न तथा नेपाल सरकारबाट महामारीजन्य रोगको उपचारको लागि मान्यता प्राप्त खोप उत्पादन गर्ने उद्योग स्थापना गर्न प्रदान गरिने कर्जाका हकमा जनही ५० करोडसम्म पुनर्कर्जा प्रदान गर्न सकिने कार्यविधिमा उल्लेख छ। यसरी ग्राहकअनुसार प्रदान गरिने पुनर्कर्जा रकम कुल पुनर्कर्जा प्रदान गर्न सकिने रकमको २० प्रतिशतभन्दा बढी हुने छैन। कोभिड१९ बाट अति प्रभावित भनी बैंकले तोकेका क्षेत्रका ग्राहक ऋणीका लागि, लिक्विड अक्सिजन प्लान्ट तथा अक्सिजन प्लान्ट स्थापना गर्न स्वास्थ्य सेवा प्रदायक संस्था, अस्पताल वा उद्योगहरूलाई मध्यम तथा न्यून प्रभावित क्षेत्रका ऋणीका लागि ६ महिनाको हुनेछ।"
स्थानीय तहको निर्वाचनमा सबै तह कांग्रेसमय हुन्छ : प्रवक्ता महत,"काभ्रेपलाञ्चोक : नेपाली कांग्रेसका प्रवक्ता डा प्रकाशशरण महतले पार्टीमा एकता जरुरी रहेको बताएका छन् । उनले पार्टीको धुलिखेल नगर समितिद्वारा आयोजित पार्टी प्रवेश कार्यक्रमलाई सम्बोधन गर्दै आसन्न निर्वाचन लक्षित पार्टीको घर घर जाऔं, कांग्रेस जिताऔं अभियान' द्वारा कांग्रेस एकाकारले पूर्णता पाउनेसमेत बताए। 'कांग्रेस एकाकार हुने वातावरण बन्दै गएको छ, त्यो जिल्ला जिल्लामा देखिँदै गएको छ, अब गुटउपगुट अन्त्य हुनेमा विश्वस्त छु,' पूर्वमन्त्रीसमेत रहेका महतले भने। उनले आगामी स्थानीय तहको निर्वाचनमा सबै तह कांग्रेसमय हुने दाबी गरे। उनले भने, 'स्थानीय तहमा सबै निकाय जित्नेछौँ, सोही आधारमा संघ र प्रदेश निर्वाचनमा पनि पूर्ण सफलता मिल्नेछ ।' प्रवक्ता महतले कांग्रेस लोकतान्त्रिक मूल्य र मान्यता बोकेर हिँडेको बताउँदै विधिको शासनलाई पूर्णरुपमा स्थापित गर्नुपर्ने दायित्वसमेत आफूहरुमा रहेको उल्लेख गरे । 'कांग्रेस भित्रका आन्तरिक मनमुटाव त्याग्दै पार्टीमा नवप्रवेशीलाई नयाँपुराना नभनी जिम्मेवारी दिएर सँगसँगै जानुपर्छ, यसबाट मात्रै पार्टीले बहुमत प्राप्त गर्दछ,' उनले भने । पार्टी सत्तामा हुँदा र नहुँदा एउटै कुरा गर्ने र सर्वदा सत्यको पक्षमा उभिने कांग्रेस मात्रै रहेको उनले दाबी गरे। कांग्रेसको एकमहिने अभियानअन्तर्गत वडा, गाउँनगर समितिले आपसी सहकार्य गरी हरेक नागरिकको घरमा पुगेर उनीहरुको गुनासा तथा अपेक्षा धर्यतापूर्वक सुन्न र भएका दुविधाको निराकरण गर्न महतले नेता कार्यकर्तालाई आग्रह गरे। सो अवसरमा धुलिखेल नगरस्थित नेकपा (एमाले) लगायत दलका दर्जन जिल्लास्तरीय नेताकार्यकर्ता नेपाली कांग्रेसमा प्रवेश गरेका थिए ।"
भारतको हैदरावादमा आगलागी : ११ जनाको मृत्यु,हैदरावाद : भारतमा हैदराबादस्थित सिकन्दराबादको बोयागुडा नजिकै एउटा स्क्र्याप गोदाममा आगलागी भएको छ। आगलागीमा परेर अहिलेसम्म ११ कामदारको मृत्यु भएको बीबीसीमा समाचार छ। मृत्यु हुने मजदुरहरु विभिन्न राज्यका थिए । अबेर राति आगलागी हुँदा गोदाममा १२ जना कामदार रहेका स्थानीयले बताएका छन् । तीमध्ये एक जना कामदार सकुशल भाग्न सफल भएका छन् । यस दुर्घटनाले गहिरो दुःख लागेको बताउँदै प्रधानमन्त्री नरेन्द्र मोदीले मृतकका परिवारप्रति समवेदना प्रकट गरेका छन्। योसँगै प्रधानमन्त्री नरेन्द्र मोदीले मृतकका परिवारलाई २ लाख रुपैयाँ राहत दिने घोषणा गरेका छन् । मृत्यु भएका ११ जनामध्ये ८ जना २० देखि ३० वर्षका र दुईजना ३० वर्षभन्दा माथिका र एकजना ४० वर्षका कामदार रहेका प्रारम्भिक अनुसन्धानले देखाएको छ । दुर्घटनापछि आठ दमकल घटनास्थलमा पठाइएको थियो । अहिले परिस्थिति नियन्त्रणमा छ । आगलागीको कारण भने खुल्न सकेको छैन । गोदाममा रक्सीका खाली बोतल र ग्यास सिलिन्डर पनि फेला थिए। बीबीसी
भ्यूटावर निर्माणमा लगानी नगरौं : मन्त्री झाँक्री,"काठमाडौं : शहरी विकास मन्त्री रामकुमारी झाँक्रीले आगामी बजेटमा भ्यू टावरलगायतका संरचनामा मन्त्रालयले लगानी गर्न नहुने बताएका छन्। उनले बजेटमा अनावश्यक खर्च बढाउने योजना समेट्न आवश्यक नरहेको बताइन्। सोमबार मन्त्रालयमा आर्थिक वर्ष २०७९०८० को लागि राष्ट्रिय योजना आयोगमार्फत प्राप्त बजेट सिलिङमाथि छलफलमा मन्त्री झाँक्रीले नागरिकलाई बढी लाभ हुने योजना छनोट गर्नुपर्ने बताइन्। उनले भनिन् केही कुरा हामीले कार्यक्रमबाट हटाउन आवश्यक छ, सभा हल, भ्यू टावरलगायतका कुरा अब बजेटमा राखेर परिणाम दिन सकिदैन, गर्नै पर्ने भए सघन शहरी विकास कार्यक्रमअन्तर्गत समेटौं ।' भौतिक पूर्वाधारका क्षेत्रमा महत्ववपूर्ण रहेको एकीकृत पूर्वाधार मार्ग (युटिलिटी) कोरिडोर सम्बन्धी ऐन र एकीकृत शहरी विकास योजनालाई समेटेर बजेट बनाउनु पर्नेमा उनले जोड दिइन्। जनताको मौलिक हकलाई मध्यनजर गर्दै एकीकृत आवास योजनाका कार्यक्रमलाई समेत व्यवस्थित गर्नुपर्ने बताउँदै मन्त्री झाँक्रीले राष्ट्रिय मानव अधिकार आयोग, महिला आयोग लगायतका संवैधानिक आयोगहरूको आफ्नै भवन समेत नरहेकाले आयोगका भवनहरू निर्माणका लागि कार्यक्रम बनाएर बजेट व्यवस्था गर्नुपर्ने बताइन्। योजना आयोगलाई आफ्ना योजनाबारे बुझाउँदा बजेट सिलिङ बढाउन सकिने बताउँदै बन्चरेडाँडा ल्याण्डफिल्ड साइटको अनुभव हेरेर फोहोर मैला व्यवस्थापनका लागि प्राविधिक सहयोग गर्ने खालका कार्यक्रम बजेटमा समेट्नु पर्ने बताइन्। मन्त्रालयका सचिव डा रमेशप्रसाद सिंहले आगामी बजेटमा नयाँ कार्यक्रम थप्नुपर्ने बताए । युटिलिटी कोरिडोरको नयाँ योजना र एकीकृत शहरी विकास योजना आगामी बजेटमा थप्नुपर्ने बताउँदै उनले भने, 'युटिलिटी कोरिडोर र एकीकृत शहरी विकास योजना बजेटमा थप्नुपर्छ ।"
लोकन्थलीमा शववाहनमा मोटरसाइकल ठोक्किंदा आगलागी,काठमाडौं : भक्तपुरको लोकन्थलीमा शववाहनसँग मोटरसाइकल जुध्दा मोटरसाइकलमा आगलागी भएको छ। आगो लागेर मोटरसाइकलमा पूर्णरुपमा क्षति पुगेको छ। महानगरीय प्रहरी परिसर भक्तपुरका प्रवक्ता राजु पाण्डेका अनुसार दुर्घटना बिहान १० बजेतिर भएको हो। काठमाडौंबाट भक्तपुरतर्फ जाँदै गरेको बा ५२ प ५३८५ नम्बरको मोटरसाइकल र सिन्धुपाल्चोकबाट पशुपति आर्यघाटका लागि शव लिएर आउँदै गरेको प्रदेश नं ३ ०१ ०२३ च २३५६ नम्वरको शवशाहन एकआपसमा ठोक्किएका थिए। लोकन्थलीको पुलमुनि भएको दुर्घटनामा मोटरसाइकल चालक भेषकुमार श्रेष्ठ घाइते भएका छन्। सिद्धिचरण नपा १ ओखलढुंगाका क्षेष्ठको समिट अस्पतालमा उपचार भइरहेको पाण्डेले जानकारी दिए।
तरलताको अभाव चिर्ने समय,"वित्तीय क्षेत्रमा तरलता (लगानी योग्य पुँजी) अभावले मुलुकको अर्थतन्त्रलाई अप्ठ्यारो पार्छ। आर्थिक वृद्धि र व्यवसाय विस्तारका लागि तरलता वित्तीय क्षेत्रमा हुन अत्यन्त जरुरी छ। तरलताले राष्ट्रिय तथा अन्तर्राष्ट्रिय लगानीकर्ता र राज्यको आत्मबल बढाउँछ। तरलताको स्थितिले विदेशी लगानी आकर्षण हुने वा नहुने भन्नेमा पनि भर पर्छ। देशमा तरलताको अभाव हुँदैन, लगानी गर्न र फिर्ता लैजान पनि सकिन्छ भन्ने धारणा हुन्छ। यस्तो सहज वातावरण भए आन्तरिक र बाह्य लगानी बढ्छ। भविष्यको योजना बनाएर आन्तरिक व्यवसाय पनि ढुक्क भएर सञ्चालन गर्न सकिन्छ। नेपालको वित्तीय क्षेत्रमा तरलताको अभाव दशकौंदेखि बेलाबेलामा हुँदै आएको छ। कहिले अभाव हुने कहिले बढी हुनेगरी साइकलको रूपमा आइरहन्छ। वर्षभरिमा दुईतीन पटक यस्तै भइरहन्छ। यसअघि पनि लामै समयको अभावमा यस्तो परेको थियो। सो साइकल तोड्न स्थानीय निकायमा जाने पैसालाई बैंकले निक्षेपको रूपमा ५० प्रतिशतसम्म गणना गर्ने व्यवस्था गरियो। अहिले यसको दायरा बढाएर बैंकहरूले असारसम्ममा ८० प्रतिशतसम्म निक्षेपको रूपमा चलाउन पाउने व्यवस्था गरे। केही राहत मिलेको छ। त्यतिबेला भने अर्थ मन्त्रालयमार्फत यो व्यवस्था कायम गर्न निकै गाह्रो भएको थियो। यसले बैंक तथा वित्तीय संस्थालाई सहज भएको थियो। सरकारको नेतृत्व फेरिएसँगै डेढ महिनापछि बजेट जारी भयो। यसले गर्दा मौद्रिक नीतिमा पनि ढिलाइ भयो। केन्द्रीय बैंकले तरलता यति निश्चित हुनुपर्छ, यत्ति भए आर्थिक वृद्धिलाई सहयोग हुन्छ भनेर मौद्रिक नीति जारी गर्दा नै निश्चित गरेको हुन्छ। तत्कालीन समयमा पनि २० प्रतिशतको कर्जा विस्तारलाई प्राथमिकता दिँदा ७ प्रतिशतको आर्थिक वृद्धि हासिलमा सहयोग पुर्याउँछ भन्ने दृष्टिकोण राखिएको थियो। तर बैंक तथा वित्तीय संस्थाले त्यतिबेला पाँच वर्षको अवधिलाई हेर्दा आक्रामक तरिकाले कर्जा वृद्धि गरेर औसतमा २२ प्रतिशतसम्म भएको थियो। कर्जा विस्तार बढी हुँदा बैंक तथा वित्तीय संस्था समस्यामा पर्ने र डुब्ने स्थिति हुन्छ। राष्ट्र बैंकमा प्रवेश गर्दा करिब १८ वटा बैंक तथा वित्तीय संस्था डुबेर समस्याग्रस्त भएपछि विभागै गठन गरेर काम गरिएको थियो। यसमा कर्मचारी नै खटाएर आमसर्वसाधारणको करिब २० अर्ब रुपैयाँ जति जोखिममा रहेकोलाई उतारेको थियो। त्यतिबेला केन्द्रीय बैंकको नियमन, सुपरिवेक्षणलाई लत्याएर कर्जा विस्तार गर्दा समस्यामा परेका थिए। अहिलेको अवस्थामा बैंक र बैंकको सञ्चालनलाई मजबुत बनाउन पुँजीवृद्धि र मर्जको नीति ल्याइयो। चार गुणाले पुँजीवृद्धि भयो। यस कारणले कर्जा विस्तार भएपछि बैंकहरूले गाउँगाउँमा बैंंक तथा वित्तीय संस्था पुगोस् भन्ने थियो। धेरै बैंक हुँदा केन्द्रीय बैंकलाई नियमन तथा सुपरिवेक्षण गर्न गाह्रो थियो। धेरै बैंक थोरै पैसामा स्थापना हुँदा कर्जा विस्तारले विकृति ल्याएको थियो। यसलाई रोक्न मर्जर तथा प्राप्तिलाई प्रोत्साहन गरी दुई वर्षमा पुँजीवृद्धि गर्न निर्देशन दिएको थियो। पुँजीको आकार ठूलो भएअनुसारको अनुपातमा बैंक तथा वित्तीय संस्थाका सञ्चालकहरूले सोहीअनुसार नाफा गर्न खोजे। पहिला दुई अर्बको बैंक र अहिलेको आठ अर्बको बैंक भएपछि सोहीअनुसारको नाफा हुनुपर्यो भनेर कर्जा विस्तार बढाउन खोजेका थिए। तर केन्द्रीय बैंकको नियमन र सुपरिवेक्षण प्रभावशाली भएकाले रोकिरहेको थियो। यसो गर्दा आर्थिक वृद्धि र पुँजी वृद्धि पूरा भएको थियो। यसबेला मर्ज पनि भयो। करिब दुई सयभन्दा बढी बैंक तथा वित्तीय संस्था एकआपसमा मर्ज हँुदा १२७ वटा छन्। जबकि त्यतिबेला ३ सयभन्दा बढी संस्था थिए। यसले गर्दा नियमन र सुपरिवेक्षणको आकार र पुँजीको आकारले गर्दा अर्थतन्त्रको आकार पनि बढ्नुपर्ने स्थिति देखियो। ठूला बैंकले गर्दा ठूला आयोजनाहरूलाई पनि लगानी गर्न क्षमता बढ्यो। बढी लगानी बढाउँदा ठूला उद्योगहरू स्थापना गर्ने स्थिति बन्यो। २०६२ सालमा कुल निक्षेप २ खर्ब ८४ अर्ब थियो। सो अवधिमा कुल गार्हस्थ्य उत्पादन (जीडीपी) करिब ६ खर्ब थियो। २०७२ मा पुग्दा कुल निक्षेप २० खर्ब र जीडीपी २२ खर्बको पुग्यो। बैंकले निक्षेप धान्नै नसक्ने अवस्थामा पुगिसकेका थिए। यस्तो रूपमा निक्षेप वृद्धि बढेपछि कर्जा विस्तार पनि चरम रूपमा गर्न थाले। त्यतिबैलै कर्जा विस्तारलाई पनि नियन्त्रणको व्यवस्था गरियो। अहिले बैंकहरूले करिब ४८ खर्बको निक्षेप धान्न सक्ने भएका छन्। कर्जा विस्तार पनि करिब ४४ खर्ब हाराहारीमा विस्तार हुन सकेको छ। यद्यपि पछिल्लो समय कोभिडका कारण बैंक वित्तीय संस्थामार्फत प्रवाह हुन नसकेको कर्जा एकै पटक चरम रूपमा भयो। जबकि राष्ट्र बैंकले चालू आवमा १९ प्रतिशतको कर्जा वृद्धिको लक्ष्य राखेको थियो। तर पनि ३२ प्रतिशतसम्म कर्जा विस्तार भएको छ। यो अचाक्ली कर्जा वृद्धि हो। बैंकिङ इतिहासमै यो पहिलो हो। बैंक तथा वित्तीय संस्थाले अत्यधिक नाफा कमाउन यसो गरे। केन्द्रीय बैंकको नियमन यहाँनिर अलिकति कमजोर देखियो। आर्थिक वृद्धिलाई सहयोग पुग्छ भनेर एक किसिमले आँखा चिम्(िलएको जस्तो देखिन्छ। अधिक कर्जा विस्तारमा नियमन निकायलगायतले ध्यान दिएनन्। यसबीचमा २ खर्बभन्दा बढी पुनर्कर्जा, ब्याज अनुदानमा १० किसिमका सहुलियतपूर्ण कर्जालगायतको वितरण भयो। यसबीचमा अप्रत्याशित रूपमा सीआरआर (अनिवार्य नगद मौज्दात) र एसएलआर (वैधानिक तरलता अनुपात) घटाइयो। यसले गर्दा बजारमा अधिक पैसा भयो। सस्तोमा पैसा पाउने बित्तिकै व्यवसायी, उद्योगी र लगानीकर्ताले जहाँ पनि लगानी गर्न थाले। तुरुन्त प्रतिफल पाउनेगरी सस्तोमा पाएको पैसा जहाँ पायो त्यही लगानी गर्दा बजारमा पैसा नहुने स्थिति आएको हो। कर्जा विस्तार बढी हुँदा बैंक तथा वित्ताीय संस्था समस्यामा पर्ने र डुब्ने स्थिति हुन्छ। ३२ प्रतिशतसम्म कर्जा विस्तार भएको छ। अचाक्ली कर्जा वृद्घि भएको यो पहिलो हो। २०४२ सालमा केन्द्रीय बैंकले पहिलो पटक ब्याजदर नियन्त्रण गर्न निर्देशन जारी गरेको थियो। तरलता अभावका बेला निर्देशन जारी गरेर सर्वसाधारणलाई बढी ब्याज लिनबाट वञ्चित गरेको थियो। खुला अर्थतन्त्रको नीतिअनुसार बजारलाई नै ब्याजदर निर्धारण गर्न छोड्नुपर्छ। केही समयअघि पनि राष्ट्र बैंकले निक्षेपको ब्याजदर १० प्रतिशतभन्दा बढी दिनुहुन्न भनेर निर्देशन दिएपछि अन्तर्राष्ट्रिय रूपमै राम्रो सन्देश गएन। नेपालमा ब्याजदर नियन्त्रण छ भन्ने भएपछि अन्तर्राष्ट्रिय स्तरबाट आउने पैसा पनि रोकिन्छ। ब्याजमा नियन्त्रण भएपछि सर्वसाधारणले बैंकबाट पैसा झिकेर धेरै ब्याज दिने सहकारीमा र विदेशमा समेत लगेर राख्न थाले। यसले गर्दा पैसाको अभाव सिर्जना भयो। यद्यपि अहिले यसलाई खुल्ला गरिसकेको छ। ब्याजदर खुला भए पनि सो पैसा जति फिर्ता आउनुपर्ने आएन। यसर्थ नीतिमा निश्चितता भएन। नीतिमा अनिश्चितता भएपछि सर्वसाधारण डराउँछन्। यसले बैंक तथा वित्तीय संस्थामा पैसा राख्न पछाडि हट्छन्। अर्कोतर्फ समयमा बजेट कार्यान्वयनमा आएन। सरकारको नेतृत्व फेरिएसँगै डेढ महिनापछि बजेट जारी भयो। यसले गर्दा मौद्रिक नीतिमा पनि ढिलाइ भयो। नेपालमा आर्थिक नीतिलगायतको बजेटमा भ्याकुम भयो। जसले गर्दा पुरानै नीतिअनुसार आयो र पैसा पनि बजारमा भएन। यतिबेलाको स्थितिमा सरकारले दिनुपर्ने सहुलियत केन्द्रीय बैंकले दियो। संसारमा केन्द्रीय बैंकले यो रूपबाट वित्तीय क्षेत्रमा सहयोग गर्ने भन्दा पनि मौद्रिक क्षेत्रलाई व्यवस्थापन गर्ने हो। कर्जा दिने र सहज वातावरण बनाउने सरकारको लोकप्रिय नीतिमा पर्छ। तर यो कमजोर देखियो। केन्द्रीय बैंकले बजेटको जस्तो गरेर कर्जा विस्तार गरेर सहयोग गर्दा सस्तोमा पैसा आयो। नेपालमा निर्यात गर्ने वस्तु खासै छैन। अहिले विदेशी मुद्रा सञ्चितिमा रेमिट्यान्सले धानेको छ। रेमिट्यान्स कम हुनासाथ भने अहिले श्रीलंकामा भएको स्थिति आउन सक्छ। नेपालमा बजेट खर्च समयमा हुँदैन। चालू आवको अहिलेसम्म २० प्रतिशत मात्रै खर्च भएको छ। जबकि यो गत वर्षको तुलनामा करिब तीन प्रतिशत मात्रै कम हो। बजेट ढिलाइले मौद्रिक नीतिलाई समेत ब्लक गरेकाले बजारमा मौद्रिक क्षेत्रमा स्थिरता देखिएन। यससँगै, बाह्य रूपमा पहिलो चोटी लगातार विगत सात महिनादेखि रेमिट्यान्स कम हुँदै गएको छ। यसले केही हदसम्म तरलतालाई प्रभाव पारेको थियो। त्यो पनि कम हुँदै गएको छ। साथै यस अवधिमा विदेशी लगानी आएन। विदेशी ऋण र सहायता पनि अत्यन्तै कम भयो। यसले गर्दा तरलताको अभाव चरम रूपमा बढ्दै गयो। त्यसले गर्दा बजारमा लगानीयोग्य पुँजी अभाव देखिएको हो। अब दातृनिकायबाट आउने ऋण तथा सहयोगहरू लिँदै जाँदा सहज होला। आन्तरिक रूपका आयोजनाहरू सञ्चालन गर्दै जानुपर्छ। बजेट र तरलताको अभावलाई चिर्न यो सही समय छ। किनभने सरकारको ढुकुटीमा अहिले पनि ३ खर्ब ४ अर्ब रुपैयाँ सञ्चिति छ। तर बैंकमा पैसा छैन। यो पैसा खर्च गर्ने उपाय आर्थिक ऐनलगायत सम्बन्धित ऐनहरूमा संशोधन गरी राष्ट्र बैंकको मध्यस्थतामा विभिन्न बैंक तथा वित्तीय संस्थालाई खर्च गर्न पाउने सम्झौता गर्न जरुरी छ। ढुकुटीमा यत्तिकै पैसा थुप्रिनुभन्दा बाहिर अभाव हुन नदिन यस्तो गर्न सकिन्छ। संसारको कुनै पनि देशमा राज्यको ढुकुटीमा पैसा छ तर बजारमा छैन भने प्रयोगमा ल्याउँछन्। यसैले नेपालमा पनि यस्तो गर्न सही समय हो। यसो गरे आन्तरिक रूपमा तरलतालाई सहज बनाउन सकिन्छ। केन्द्रीय बैंकले कर्जा विस्तारलाई अंकुश लगाउनै पर्छ। अहिले पेसा नभएर अंकुश लगाएको छ, भोलिको दिनमा पैसा हँुदा अलिकति कडाइ गर्न जरुरी छ। केन्द्रीय बैंकले यसरी विशुद्ध मौद्रिक व्यवस्थापन गर्न लाग्नुपर्छ। नेपालमा निर्यात गर्ने वस्तु खासै छैन। अहिले विदेशी मुद्रा सञ्चितिमा रेमिट्यान्सले धानेको छ। रेमिट्यान्स कम हुनासाथ भने अहिले श्रीलंकामा भएको स्थिति आउन सक्छ। यसकारण सरकार र केन्द्रीय बैंकले विदेशी मुद्रा खर्च गर्ने क्षेत्रहरूमा कडाइ गरेको छ। यसअन्तर्गत आयातीत हुने विभिन्न वस्तुमा ५० प्रतिशतदेखि शतप्रतिशतसम्मको मार्जिनको व्यवस्था गरेर विदेशी मुद्रा बाहिरिन रोक लगाएको छ। साथै सुन आयातको सीमासमेत आधाले घटाएर दैनिक १० किलोमात्रै आयात गर्न सकिने व्यवस्था गरिसकेको छ। लेखक नेपाल राष्ट्र बैंकका पूर्वगभर्नर हुन"
प्रधानमन्त्री देउवा बिहीबार तनहुँ जाने,तनहुँ : प्रधानमन्त्री शेरबहादुर देउवा बिहीबार तनहुँ जाने भएका छन्। जिल्लाका विभिन्न ठाउँमा आयोजना हुने कार्यक्रममा सहभागी हुन उनी तनहुँ जान लागेका हुन्। प्रधानमन्त्री देउवाले तनहुँको ऋषिङ गाउँपालिका१ झापुटारमा निर्माणाधीन १४० मेगावाट क्षमताको तनहुँ जलविद्युत् आयोजनाको निरीक्षण गर्ने कार्यक्रम रहेको प्रमुख जिल्ला अधिकारी विश्वप्रकाश अर्यालले जानकारी दिए। राष्ट्रिय गौरवको आयोजनाका रूपमा रहेको जलविद्युत् आयोजनाको निरीक्षणपश्चात् प्रधानमन्त्री देउवाले निर्देशन दिने कार्यक्रम छ। त्यसपछि प्रधानमन्त्री देउवा नेपाली कांग्रेस तनहुँको पार्टी कार्यालयमा आयोजित कार्यक्रममा सहभागी हुनेछन्। लगत्तै उनले तनहुँ उद्योग वाणिज्य सङ्घको आयोजनामा सुरु हुने आठौँ तनहुँ महोत्सवको उद्घाटन गर्ने कार्यक्रम रहेको प्रजिअ अर्यालले जानकारी दिए। प्रधानमन्त्री देउवाले बिहीबार नै ऋषिङ गाउँपालिकाको भवन उद्घाटन गर्नेछन्। गाउँपालिकाले तीन करोड ५० लाखको लागतमा प्रशासकीय भवन निर्माण गरेको हो। उक्त भवनको उद्घाटन सकेर प्रधानमन्त्री देउवा काठमाडौँ फर्किने कार्यक्रम तय भएको जिल्ला प्रशासन कार्यालयले जनाएको छ। रासस
"समृद्ध नेपाल, सुखी नेपाली को राष्ट्रिय आकांक्षा पूरा गर्ने अभिभारा एमालेको काँधमा छ : ओली","काठमाडौं : नेकपा एमालेका अध्यक्ष केपी शर्मा ओलीले समृद्ध नेपाल सुखी नेपालीको राष्ट्रिय आकांक्षा पूरा गर्ने अभिभारा एमालेको काँधमा रहेको बताएका छन्। बुधबार केन्द्रीय कमिटी बैठकलाई सम्बोधन गर्दै उनले देशलाई समृद्ध नेपाल सुखी नेपालीदेखि समाजवादसम्म पुग्ने अभिभारा एमालेसँग रहेको बताएका हुन्। एमालेसँग आजका समस्या र चुनौती सामना गर्दै समाधान गर्नुपर्ने अभिभारा रहेको ओलीले धारणा राखे। उनले भने, 'जनताको अभिमतबाट अभिभारा पूरा गर्न सक्ने भएकाले निर्वाचनबाट बहुमत ल्याउनुपर्छ। उनले एमाले कम्युनिस्ट पार्टीमध्ये मात्र नभएर देशकै सबैभन्दा ठूलो पार्टी भएको स्पष्ट पारे। उनले केन्द्रीय कमिटी बैठकपश्चात नयाँ उत्साहसाथ जनतामाझ जानुपर्ने बताए। केन्द्रीय कमिटी बैठकमा प्रदेश अध्यक्षले आआफ्ना प्रदेशको संगठनात्मक कामको अवस्था, जिल्लाको शक्ति सन्तुलनको स्थिति र निर्वाचनको तयारी तथा सम्भावनाबारे जानकारी गराउने छन्। केन्द्रीय कार्यालयको तर्फबाट महासचिव शंखर पोखरेलले विभाग, जनसंगठन, आयोग र कार्यालयसहित समग्र पार्टी कामको रिपोर्टिङ प्रस्तुत गर्ने एमालेले जनाएको छ। सत्तापक्षको अनिच्छा रहँदारहँदै एमालेको दबाबले स्थानीय तहको निर्वाचनको मिति तय गरेर प्रक्रिया अघि बढेको, पार्टीको निर्वाचन केन्द्रीत प्रशिक्षण कार्यक्रम सम्पन्न भएको र ठाँउ ठाउँमा पार्टी प्रवेशको लहरै चलेकाले समग्र विषयवस्तुलाई समेटेर अध्यक्ष केपी शर्मा ओलीले राजनीतिक प्रतिवेदन प्रस्तुत गर्ने कार्यसूची रहेको छ। बैठकमा संसदभित्र एमालेले विरोध जारी रहँदारहँदै एमसीसी पारित गरिएको, प्रधानन्यायाधीशविरुद्धको महाभियोग छलफलमा जाँदै गरेको, सरकार अकर्मण्य बनेको, अर्थतन्त्र लथालिङ्ग हुँदै भएकाले सरकारको समग्र कामको समीक्षासहित राजनीतिक प्रतिवेदन प्रस्तुत हुनेछ।"
सबै राजनीतिक दललाई स्थानीय तह निर्वाचनमा भाग लिन गृहमन्त्रीको आग्रह,कपिलवस्तु : गृहमन्त्री बालकृष्ण खाणले अहिलेसम्म निर्वाचनमा भाग नलिएकाका राजनीतिक दलहरूलाई स्थानीय तहको निर्वाचनमा भाग लिन आग्रह गरेका छन्। कपिलवस्तुको चन्द्रौटामा बुधबार सशस्त्र प्रहरी बल नम्बर ५ बिन्ध्यवासिनी बाहिनी मुख्यालयको समुदघाटन गर्दै मुलुकको विकासमा हातेमालो गर्दै अगाडि बढ्न सबै राजनीतिक दलहरूलाई स्थानीय निर्वाचन सहभागी हुन आवश्यक रहेको बताए। उनले स्थानीय निर्वाचन शान्तिपूर्णरूपमा स्वतन्त्र र निष्पक्ष तरिकाले सम्पन्न गर्न सरकार लागिपरेको बताए । नागरिकले आफूले उपयुक्त ठानेका प्रतिनिधि छान्न आवधिक निर्वाचन बेलैमा गर्न सरकार प्रतिबद्ध रहेको बताए। गृहमन्त्री खाणले सशस्त्र प्रहरीका अधिकृत र जवानहरूको लामो समयदेखि रोकिएको वृत्तिविकास सुचारु गर्ने तयारीमा सरकार रहेको बताए । लामो समय सशस्त्रमा सेवा गरेर अवकाश भई घर फर्किदा समाज र परिवारमा कसरी सम्मानित बनाउन सकिन्छ भन्ने विषयमा सरकार लागिरहेको उनले बताए।
'संकटमा मुलुकको नेतृत्व कांग्रेसले मात्र गर्छ',"काठमाडौं : नेपाली कांग्रेसका नेता प्रकाशमान सिंहले संकटमा मुलुकुलाई नेतृत्व गर्ने एकमात्र पार्टी कांग्रेस भएको दावी गरेका छन्। उनले शंखमुलमा आयोजित भेटघाट कार्यक्रममा बोल्दै बुधबार यस्तो दावी गरेका हुन्। सिंहले ठुला राजनीतिक परिवर्तन पनि कांग्रेसले नै गरेको बताउँदै अहिलेको राजनीतिक अस्थिरताबाट निकास र जनताले चाहेको विकास कांग्रेस ले नै दिएको उल्लेख गरे। अनावश्यक भ्रमको पछि नलाग्न सबैमा आग्रह गर्दै उनले भने, 'देशलाई संकट पर्दा काम गर्न नसक्ने महत्त्वपूर्ण निर्णय लिनु पर्ने बेला ढुलमुले कुरा गर्ने अनि क्रान्तिकारी भाषण दिएर अब जनताले पत्याउँदैनन्। जनताले हित गर्ने पार्टी कुन हो, ढुलमुले पार्टी कुन हो? छुट्याउने बेला आएको छ।' उनले कांग्रेसले मुलुको राजनीतिक र सामाजिक आर्थिक रुपान्तरणका लागि निकै महत्त्वपूर्ण भुमिका खेलेको बताए। अझै पनि निर्वाचन होला र भन्ने भ्रम नपाल्न उनले आग्रह गरे। राजनीति दलहरु पनि आआफ्नो चुनावी अभियान लिएर जनताका माझ पुगिसकेकाले अब निर्वाचनको वातावरण बनिसकेको बताए"
संवैधानिक आयोगका पदाधिकारी नियुक्तिविरुद्ध मुद्दामा सुनुवाइ,"काठमाडौं : विभिन्न संवैधानिक आयोगमा नियुक्ति गरिएका पदाधिकारीविरुद्ध परेको रिट निवेदनमाथिको सुनुवाइ सुरु भएको छ।कायममुकायम प्रधानन्यायाधीश दीपककुमार कार्की, न्यायाधीशहरू मीरा खड्का, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडाको संवैधानिक इजलासमा सुनुवाइ सुरु भएको हो। शुक्रबारदेखि सुनुवाइ भएपनि बुधबारका लागि मुद्दालाई हेर्दाहेर्दैमा राखिएको थियो। तत्कालीन प्रधानमन्त्री केपी शर्मा ओलीले संवैधानिक परिषद्सम्बन्धी ऐन संशोधन गर्ने अध्यादेश ल्याई नियुक्त गरेका थिए। प्रतिनिधिसभा विघटन गरेर नियुक्तिका लागि सिफारिस पदाधिकारीको संसदीय सुनुवाइ भएको छैन। संवैधानिक निकायका प्रमुख र पदाधिकारीको नियुक्तिको लागि प्रधानमन्त्रीको अध्यक्षतामा गठित संवैधानिक परिषद्ले सिफारिस गर्नुपर्छ। प्रधानमन्त्रीको अध्यक्षतामा गठित परिषद्मा सदस्यमा प्रधानन्यायाधीश, प्रतिनिधिसभाको सभामुख, राष्ट्रियसभाको अध्यक्ष, विपक्षी दलको नेता र प्रतिनिधिसभाको उपसभामुख रहने व्यवस्था छ। तत्कालीन प्रधानमन्त्री ओलीले २०७७ मंसिर ३० गते संवैधानिक परिषद्को बैठकमा सभामुख अग्निप्रसाद सापकोटा, प्रतिपक्षी दलका नेता शेरबहादुर देउवा पनि अनुपस्थित थिए। सोही दिन प्रधानमन्त्री ओली, प्रधानन्यायाधीश चोलेन्द्रशमशेर जबरा र राष्ट्रियसभा अध्यक्ष गणेशप्रसाद तिमिल्सिना उपस्थित भएर बैठक बसी विभिन्न संवैधानिक आयोगहरूमा नियुक्ति सिफारिस गरेको थियो। उक्त नियुक्ति सिफारिस २०७७ पुस ५ गते मात्र संसदीय सुनुवाइका लागि संघीय संसद् सचिवालयमा पठाइएको थियो। सोही दिन तत्कालीन प्रधानमन्त्री ओलीले प्रतिनिधिसभा विघटन गरेका थिए। अख्तियार दुरुपयोग अनुसन्धान आयोग, निर्वाचन आयोग, राष्ट्रिय मानवअधिकार आयोग, लोकसेवा आयोग, राष्ट्रिय प्राकृतिक स्रोत तथा वित्त आयोग, राष्ट्रिय महिला आयोग, राष्ट्रिय दलित आयोग, राष्ट्रिय समावेशी आयोग, आदिवासी जनजाति आयोग, मधेसी आयोग, थारू आयोगलगायतमा पदाधिकारी सिफारिस गरिएको थियो।"
नेविसंघमा लोकतन्त्रको उपहास,"नेपाली कांग्रेसभित्र चर्चा र विवाद छ, भातृ संगठनको विस्तार कार्य। जुन ठप्प छ। लामो समयदेखि कांग्रेसका १० भातृ संगठन नेतृत्वविहीन भएर बसेको छ। पार्टीभित्र लामो समयदेखि भातृ संगठनको विषयमा कुरा पनि उठेकै छ। राजनीतिक नेतृत्वको उच्च तहले टाउको दुखाइ किन गर्नु ? भनेर बारम्बार एउटै व्यक्तिलाई बारम्बार एउटै पदमा राख्ने र काम नगर्ने चलन पहिलेबाटै छ। १४औं महाधिवेशनपछि कांग्रेसले सम्पूर्ण भातृ संगठनलाई खारेज गरी ६ महिनाभित्र गर्नुपर्ने प्रावधान छ। कांग्रेसको केन्द्रीय कमिटीले निर्वाचन नजिकिँदै गर्दा कांग्रेस तल्लो तहमा अग्रणी भूमिका भातृ संगठनको छ। फागुनभित्र नेविसंघ, महिला संघ, तरुण दलसहित १० भातृ संगठनको कार्यविस्तार फागुनभित्र गर्ने भनिएको थियो। एमसीसीको मुद्दाले चैतको पहिलो साता सकिँदासम्म अझै भातृ संगठनको कार्यसमिति विस्तारको कार्य यता न उताको स्थितिमा छ। नेपाल विद्यार्थीसँग क्रियाशील रहेका विद्यार्थी संगठनमध्ये सबैभन्दा पुरानो विद्यार्थी संगठन हो, नेपाल विद्यार्थी संघ। तत्कालीन समयमा दलीय राजनीतिलाई प्रतिबन्ध लगाइएको बेलामा कांग्रेसले आफ्नो बहुदलीय एजेन्डालाई स्थापना गराउने उद्देश्य राखेको थियो। विचारसँग सहमत विद्यार्थीलाई शैक्षिक एजेन्डामा टेकेर विद्रोह गर्न २०२७ मा नेविसंघको स्थापना गरिएको थियो। संघ हाल क्रियाशील रहेका विद्यार्थी संगठनमध्ये सबैभन्दा पुरानो विद्यार्थी संगठन हो। संघ एक ऐतिहासिक संगठन र एक अनवरत संघर्षशील संस्था हो। यो नेता उत्पादन गर्ने कारखाना हो। विश्वको जुनसुकै ठाउँमा भए पनि यदि नेपाली हो भने र विद्यार्थी हो भने यसको सदस्य बन्न पाउँछ। सदस्यको प्रजातान्त्रिक समाजवादमा विश्वास हुनुपर्ने हुन्छ। ऊ जुझारु, लोकतान्त्रिक चरित्र र अनुशासनको हुनुपर्छ। आजका दिनसम्म आइपुग्दा माथि उल्लेखित पंक्तिहरूमा आजको नेविसंघ र हिजोको नेविसंघको तुलना गर्दा धेरै भिन्नता पाइन्छ। लामो समयदेखि विभिन्न क्याम्पस, स्थानीय निकाय, क्षेत्र, प्रदेश र केन्द्रमा गुटउपगुटले संघ अभिभावकविहीन अवस्थामा छ। कांग्रेसको नेता उत्पादनको थलो भनेर चिनिने नेविसंघ उच्च नेतृत्व तहको लापरबाही तथा उच्च राजनीतिक नेतृत्वको झगडाको चपेटामा पर्न थालेको छ। जसका कारण आज तल्लो उमेरमा विद्यार्थीको भविष्य नाजुक हुनुका साथै संस्थाको स्थिति पनि नाजुक अवस्थामा छ। हिजो संघ बीपी कोइरालाप्रति पूर्ण बफादार थियो। आज विचार र आदर्श त फरक कुरा बीपीको भौतिक रूपमा नै संरक्षण गर्न नसक्ने भएका छौं। आज विद्यार्थी नै नेविसंघप्रति अनुदार छन्। हुन त अब पनि स्थानीय तहको निर्वाचन नजिकिँदै गर्दा सबैभन्दा पहिला मतदाताको घरदैलोमा पुग्ने भनेको संघ नै हो। पाटी जोगाउने भनेको नेविसंघले हो। पछिल्लो समयमा केन्द्रीय कार्यसमितिको विस्तारको विषय उठ्दै गर्दा सबैभन्दा पहिला उमेरको हदबन्दीको कुरा उठ्छ। २०२७ सालमा स्थापना हुँदा २४ वर्षे विपिन कोइरालाको अध्यक्षतामा स्थापना गरिएको थियो। त्यसअघिको सन्दर्भ जोडौं। २०१७ पुस १ गते तत्कालीन राजा महेन्द्रले निर्वाचित सरकार र संसद् भंग गरे। शासन सत्ता हातमा लिए र एकदलीय पञ्चायती व्यवस्था लादे। राजनीतिक दल र तिनका गतिविधिमा बन्देज लगाए। सबै लोकतान्त्रिक योद्धालाई जेलमा थुने। यही महेन्द्रको एकदलीय पञ्चायतविरुद्ध लड्न कांग्रेसले विद्यार्थी वर्गलाई संगठित गरेको थियो। राजनीतिक मोडले अनेक रूप लिँदै गर्दा २०३६ सालमा जनमतसंग्रह हुन पुग्यो। सधैं लोकतन्त्र र क्रान्तिको पर्यायवाची बन्दै आएको नेविसंघ देशमा भएका विभिन्न राजनीतिक एवं शैक्षिक परिवर्तनमा नेतृत्वत्वकारी भूमिकामा देखिइरह्यो। २०४६ र २०६२०६३ सालको लोकतान्त्रिक आन्दोलनमा अग्रणी भूमिकामा रह्यो। संघको मूल आदर्श राष्ट्रियता, लोकतन्त्र, समाजवाद र विद्यार्थी एकता हो। नेविसंघबाट राजनीति थालेका हालका प्रधानमन्त्री शेरबहादुर देउवा २५ वर्षको उमेरमा संस्थाको सभापति बने। हालै सम्पन्न कांग्रेसको १४औं महाधिवेशनमा निर्वाचित सभापति बनेका छन्। हालका उपसभापति धनराज गुरुङ, महामन्त्रीहरू विश्वप्रकाश शर्मा, गगनकुमार थापालगायत सहमहामन्त्रीहरू तथा धेरैजसो केन्द्रीय समितिमा रहेका नेताहरू २६२७ वर्षमै नेविसंघमा सभापति बनेका थिए। पार्टीको नेतृत्व तहमा पुग्दै गर्दा उनीहरूले नेविसंघको विषयमा गहिरो सोच्न जरुरी छ कि छैन ? पहिला अरूलाई दोष लगाएर उम्किने नेताहरू अहिले पदाधिकारीमा पुगेका छन्। अब अरूलाई दोष दिएर पुग्दैन। पार्टीको विधानभन्दा माथि कोही पनि नहुने हुँदा त्यसैका आधारमा नेविसंघको नेतृत्वमा ३२ मुनिकै ल्याउनुपर्छ। ११औं महाधिवेशनका अध्यक्ष नैनसिंह महराले भनेका थिए, विधानले प्रष्ट भनेको छ कि १२औं महाधिवेशनबाट ३२ मुनिका उम्मेदवार मात्र नेविसंघको सभापति हुनेछ। २०७५ सालमा उक्त व्यवस्था खारेज गरियो। उक्त समिति र पछि १२औं महाधिवेशन गराउने भनेर २०७७ सालमा ३२ मुनिकाले महाधिवेशन गर्न सक्दैनन् भनी विधानमा व्यवस्था गरियो। त्यसपछि ४६ वर्षको उमेरका राजीव ढुंगानाको अध्यक्षतामा ६ महिनाभित्र महाधिवेशन गराउने भनेर पदाधिकारीसहितको कमिटी बनाइयो। तर पनि भने जसरी काम भएन। यसरी लोकतन्त्रको फरक अभ्यास टिकेतन्त्रमा संघमा चुर्लुम्म डुबेको छ। विद्यार्थीको अधिकारका लागि लड्ने विद्यार्थी नेता नभएर नेताको चाकडी गर्ने आजको नेविसंघ भएको छ। मानिसको अगाडि बोल्न नजान्ने कहिले विद्यालयको अनुहार नदेखेका, कलेजको पोसाक राम्रोसँग नचिन्ने, चार वर्षपहिले नै क्याम्पस छोडेका, शिक्षालाई व्यापारीकरण गर्न लागेका विद्यार्थी आजका नेविसंघका नेता छन्। नेविसंघको मूल पहिचान विद्यार्थी संगठन हो या होइन भन्ने विषयमा शंका उत्पन्न हुन थालेको छ। लोकतन्त्रको गुणगान गाउँदा अब अप्ठ्यारो पर्न सक्छ। आठ वर्षसम्म महाधिवेशन नगर्ने नेपाल विद्यार्थी संघको लोकतन्त्र कस्तो हो ? संघ आज विद्यार्थीभन्दा पनि कलेज छोडेका युवाको संगठनमा परिणत भएको छ। आठ वर्षसम्म महाधिवेशन नहुनु र नेतृत्वमा आठ वर्ष पहिलेकै विद्यार्थी नेताहरू हुनुले के सन्देश दिन्छ। कार्यसमिति विस्तारको कुरा चलिरहँदा उम्मेदवारहरू पूर्णत आठ वर्षभन्दा पहिलेका विद्यार्थी नेता मात्र छन्। प्रश्न उठ्न सक्छ किन कलेज छोडेकालाई नेता मान्ने ? कांग्रेस नेतृत्वले आठ वर्ष पहिलेका अयोग्य र असक्षम नेताले गरेको गल्ती अहिले नभोगाओस्। पहिलेका ती विद्यार्थी नेता र अहिले नेविसंघ नेतृत्वमा रहेका वरिष्ठहरूलाई आग्रह गर्न चाहन्छु कि विद्यार्थी आन्दोलनका पक्षमा हुनुहुन्छ भने अहिलेका विद्यार्थीलाई नेतृत्वका लागि सहयोग गर्नुहोस्। तपाईंहरूले विश्वविद्यालयमा फर्जी भर्ना पक्कै गर्नु भएको होला। तिनलाई वास्तविक विद्यार्थीले नेता मान्न सक्दैनन्। लोकतान्त्रिक चरित्रको विद्यार्थीलाई मात्र संगठित गर्ने हो भने संघको आवश्यकता पूरा हुन्छ। त्यसो हो भने ३२ वर्षमुनिकालाई तुरुन्त तदर्थ कमिटी गठन गरी छिटोभन्दा छिटो महाधिवेशन गराउनुको विकल्प छैन।"
जलवायु परिवर्तनले खाद्य चक्रमा असन्तुलन,"लामो समयदेखि कृषि पेसा अँगाल्दै आएकी हेटौंडा उपमहानगरपालिका१९ का राधिका श्रेष्ठलाई आजभोलि खेती लगाउँदा चिन्ता लाग्ने गरेको छ। खेतीपाती लगाउने समयमा कुनै वर्ष खडेरी परेर उत्पादन कम हुने तथा कुनै झरी परेर खेतीपाती नसप्रने भएकाले उनमा चिन्ता पलाएको हो। कृषिबाटै जीविका निर्वाह गरिरहेका थाहा नगरपालिका, पालुङका कृषक समूहका अध्यक्ष मधुकरविक्रम श्रेष्ठको पनि उस्तै गुनासो छ। पहिला एकनासले बाली भित्र्याइने गरेकोमा हिजोआज पहिलाको जस्तो बाली हुँदैन, उनी भन्छन्, अझ आजभोलि त युरिया मल नहाली खेतीपाती भित्र्याउने त कल्पना पनि गर्नु पर्दैन। ३० वर्षअघि प्रांगारिक मल मात्र हँुदा गोडमेल गर्दा मात्र पनि बाली हुने उनलाई सम्झना छ। आजभोलि विभिन्न खालका रासायनिक मल प्रयोग गर्दा पनि बाली हुर्काउन हम्मेहम्मे पर्ने गरेको श्रेष्ठको भनाइ छ। हेटौंडा१९ का पर्शुराम कार्कीको पीडा पनि उस्तै छ। खेती लगाई सकेपछि समयमा मल नपाउँदा बाली सबै डढ्ने गरेको छ। आजभोलि किसानका लागि मल अपरिहार्य जस्तै भएको छ। समयमा सरकारले मल उपलब्ध गराउन नसक्दा धेरै किसान मर्कामा पर्ने गरेका छन्। पहिला गाईबस्तुको मात्र मल प्रयोग हुँदा बालीनाली राम्रो हुन्थ्यो। किरा लाग्ने, बाली मर्नेजस्ता समस्या थिएनन्। जमिन पनि उर्बर थियो। पछिल्लो समय बालीमा युरिया मल प्रयोग बढ्न थालेबाट जमिन पनि सुक्खा हुने, विभिन्न किसिमका झारपात उम्रने भएको छ। लाइकिरा लाग्ने, बालीहरू टिप्ने बेला नै नभइकन कुहिनेजस्ता समस्या बढ्दै गएको कार्कीको अनुभव छ। साथै उन्नत जातका बिउबिजन भनी ल्याइएका बिउबिजन नराम्रो पर्ने हुन्छ। उन्नत जातको मकैको बिउ लगाउँदा फल लाग्ने समयमा घोका ठूलाठूला देखिए पनि गेडा नलाग्ने पनि हुन्छ। धानको पनि बाला नलाग्नेजस्ता समस्या पनि बढ्दै गएको छ। स्थानीय बिउबिजन त पाउनै मुस्किल भइसकेको छ। परम्परागत प्रणालीमा लगाउँदा खेतीपाती नफस्टाउने समस्या छ। पहाडी क्षेत्रमा सामान्यतया खेती लगाउने समय भनेको फागुन र चैत महिना हो। यतिबेला मकै बाली लगाउने गरिन्छ। असारमा मकै भित्र्याइसकेपछि कोदो, तोरी, फापर आदि लगाइन्छ। कात्तिक अथवा मंसिरमा सो बाली भित्र्याइन्छ। तर, आजभोलि यो चक्र बिथोलिएको छ। समयमा पानी नपर्ने भएका कारण त्यही समयमा बाली लगाउन नसकिने इन्द्रसरोबर गाउँपालिका नारायण बलामी बताउँछन्। पहिलापहिला गर्मी ठाउँ हुने फलफूल चिसो ठाउँमा हुँदैनथियो तर आजभोलि हुन्छ। प्रांगारिकलाई प्राथमिकता जलवायु परिवर्तनको शीर्षकमा कार्यक्रमहरू सञ्चालन नभएको भए पनि प्रांगारिक खेती प्रवद्र्धन कार्यक्रमले जलवायु न्यूनीकरणमा सहयोग गर्ने बागमती प्रदेशको भूमि व्यवस्था, कृषि तथा सहकारी मन्त्रालयका कृषिप्रसार अधिकृत दीपेन्द्रमणि लामिछाने बताउँछन्। किसान वर्गलाई प्रांगारिक मल र जैविक खेतीतर्फ आकर्षित गराउन पनि यो कार्यक्रमले सहयोग गर्ने उनको भनाइ छ। यसको मुख्य उद्देश्य भनेको रासायनिक मल तथा विषादीको प्रयोग कम गर्दै सुरक्षित कृषि उपजको उत्पादन तथा बजारीकरण प्रवद्र्धन गर्ने नै हो। यसका साथै व्यावसायिक प्रांगारिक तथा रैथाने बालीहरूको उत्पादन र बजारीकरणबीचको दूरीलाई कम गर्दै जानुपर्छ। यसका लागि विशेष प्रांगारिक मूल्य विकास गर्ने, व्यावसायिक प्राङ्गारिक खेतीद्वारा रोजगारीको सिर्जना र आयआर्जन वृद्धि गरी ग्रामीण एवं सहर आसपासका किसानहरूलाई संगठित गराउने पनि सरकारी उद्देश्य छ। आर्थिक वर्ष २०७५०७६ बाट सुरु गरिएको प्रांगारिक मल खेती प्रवद्र्धन कार्यक्रम बागमती प्रदेशका सबै १३ वटा जिल्लामा सञ्चालन भइरहेको छ। सो कार्यक्रमका लागि सुरुआतमा १९ करोड रुपैयाँ रकम छुट्ट्याइएको र सो रकम संघीय सरकारबाट प्राप्त भएको उनी बताउँछन्। आफ्नो फार्म नै सञ्चालन गरेर खेतीबाली गर्ने व्यावसायिक किसानहरूले कार्यतालिका अनुसार नै बाली लगाउने गरेको उनको भनाइ छ। उनका अनुसार, सामान्य गाउँघरतिरका किसानहरूले आफ्नो कार्य तालिका नबनाई बाली लगाउने गरेको उनको भनाइ छ। जलवायु परिवर्तनको स्थानीय प्रभाव मानव क्रियाकलापका कारण हरित गृह ग्यासहरू जस्तै कार्बनडाइअक्साइड, मिथेन आदिका कारण पृथ्वीको तापमान बढेको विभिन्न अध्ययनले देखाएका छन्। यसैको फलस्वरूप विभिन्न मौसममा हुने वर्षासमेत फरक पर्दै गएको वन तथा वातावरणविज्ञ सञ्जीव सुवेदी बताउँछन्। यस्तो परिवर्तन ठाउँ, मौसम र स्थानीय परिवेशअनुसार फरकफरक छन्। पानीको रूप, समय र मात्रामा भएको परिवर्तनले प्राकृतिक र मानवजन्य प्रणालीमा विभिन्न किसिमका प्रभाव पारेको विभिन्न अनुसन्धानले देखाएका छन्। नेपालमा पनि बाढी, पहिरो, हावाहुरी, असिना, सुक्खा, खडेरीजस्ता जलवायुजन्य प्रकोप बढ्दै गएका छन्। फलस्वरूप विद्यमान प्राकृतिक स्रोत साधनमाथि नकारात्मक असर देखा परेको सुवेदीको भनाइ छ। जलवायु परिवर्तन पृथ्वीको प्राकृतिक प्रक्रियाभित्र पर्ने गतिविधि हो। पृथ्वीमा सौर्य विकिरणमार्फत तापशक्ति प्राप्त हुन्छ। यही सौर्य विकिरणका कारण पृथ्वीको वायुमण्डलको तापक्रम सन्तुलन रहन्छ। पृथ्वीले सूर्यबाट जति सौर्य विकिरण प्राप्त गर्छ त्यति नै विकिरण पुनः अन्तरिक्षमा फिर्ता पठाउँछ। जसले गर्दा पृथ्वीको वायुमण्डलको तापक्रम स्थिर रहन्छ। तर, कुनै कारणवश विकिरणको लेनदेनमा घटबढ हुन गई असन्तुलन हुनसक्छ। त्यसो हुन गएमा पृथ्वीको वायुमण्डलको तापक्रम घटबढ हुन जान्छ र जलवायुमा परिवर्तन हुन आउँछ। जलवायु परिवर्तन लामो समयको जलवायुसम्बन्धी तथ्यांकको नियमिततामा देखिने स्थायी प्रकृतिको परिवर्तन हो। हिमनदीमा विश्व तापमान वृद्धिको प्रभाव सबैभन्दा बढी र संवेदनशीलरूपमा देखा पर्छ। तिनीहरूको आकार हिमपात र त्यसको पग्लिने क्रमको अनुपातमा निर्भर गर्छ। साबिकको समयभन्दा पहिले बिरुवामा फूल लाग्ने र चराले चाँडै अन्डा पार्ने गरेको समेत यसबीचमा पाइएको छ। यसले गर्दा पक्षी तथा अन्य जनावरको खाद्यचक्रमा असन्तुलन हुन गई सिंगो पारिस्थितिक प्रणालीमा नै खलल हुने सम्भावना बढेको छ। उच्च तथा चिसो स्थानको तापक्रम बढ्नाले झिंगा र लामखुट्टेजस्ता रोगबाहक किरा ती भागमा पुग्ने र रोग तथा महामारी फैलिने चुनौती बढ्दै गएको छ। तराईमा अत्यधिक गर्मी बढ्ने र हिमाली क्षेत्रमा समेत तापक्रम बढेर हिउँ पग्लने क्रम तीव्र हुँदैछ। यसबाट प्रकोपजन्य जोखिम उत्पन्न त भएको छ। नागरिक सुरक्षा र संरक्षणका थप समस्या पनि देखा परेका छन्। नयाँ रोगको फैलावट, कृषिजन्य उत्पादन चक्रमा परिवर्तन र उत्पादनमा ह्रास त्यस्तै समस्या हुन्छ। यिनले भोकमरी हुन गई व्यापक बसाइसराइ देखा पर्ने निश्चित छ। यसको सुरुआत भइसकेको पनि छ। उदाहरणका लागि वर्षाको प्रकार र तापक्रममा आएको परिवर्तनले देशका विभिन्न क्षेत्रमा बाढी, पहिरो, भूक्षय र खडेरीजस्ता प्रकोपका घटना बढ्दै गएका छन्। पहाडी भागमा व्यापक बाढीपहिरो जानुका साथै ससाना खोल्सा, पानीका मूल, कुवा आदि स्रोत सुक्दै जान थालेका छन्। तराईमा भूमिगत पानीको सतह घट्दै गएको छ। विश्व जलवायु परिवर्तनले हिमालयलगायत मानवजीवन, सामाजिकआर्थिक विकास, जैविक विविधता, पर्यटकीय विकास आदि क्षेत्रमा नकारात्मक असर पुर्याउन थालेको छ। यसैगरी, तापक्रमको वृद्धिसँगै झिंगा तथा लामखुट्टेको पनि वृद्धि भई मलेरिया, पहेँलो ज्वरो, डेंगु, इन्सेफलाइटिसजस्ता सरुवा रोगको प्रकोप बढ्छ। यसका साथै कृषि तथा पशुपालन क्षेत्रमा पनि नयाँनयाँ झार तथा रोगकिराको आगमनले नकारात्मक असर पारेको छ। तापक्रमका साथै वर्षात्को समय, मात्रा र अवधिमा आएको परिवर्तनका कारण कृषि उत्पादन र खाद्य सुरक्षामा थप नकारात्मक प्रभाव देखिन थालेको छ। जलवायुको परिवर्तित अवस्थाअनुसार खेतीपातीमा सुधार गर्ने सीप र दक्षताको अभावका कारण किसान थप मारमा परेको सुवेदी बताउँछन्। पछिल्लो दुई सय वर्षमा मिथेन, कार्बनडाइअक्साइजस्ता हरित गृह ग्यास र ओजन तह विनाश गर्ने क्लोरोफोलोरो कार्बनजस्ता अन्य विषाक्त ग्यासको उत्सर्जन दिनप्रतिदिन वायुमण्डलमा बढ्दै गइरहेको छ। यसबाट परावर्तित विकिरणहरू वायुमण्डलमै रोकिनाले पृथ्वीको तापक्रम वृद्धि हुँदैछ। हरितगृह ग्यासका प्रमुख स्रोतहरूमा वनजंगलको विनाश, कोइला, खनिजजन्य इन्धनको अत्यधिक प्रयोग, औद्योगिकीकरण आदिजस्ता क्रियाकलापहरू पर्छन्। जलवायु परिवर्तन लामो समयको जलवायुसम्बन्धी तथ्यांकको नियमिततामा देखिने स्थायी प्रकृतिको परिवर्तन हो। यसअनुसार बेलाबेलामा मौसममा आउने उतारचढावलाई वातावरणीय परिवर्तन मान्न सकिने सुवेदीको भनाइ छ। विश्व जलवायु परिवर्तनले हिमालयलगायत मानवजीवन, सामाजिकआर्थिक विकास, जैविक विविधता, पर्यटकीय विकास आदि क्षेत्रमा नकारात्मक असर पुर्याउन थालेको छ। फलस्वरूप अतिवृष्टि, अनावृष्टि, बाढी, पहिरो, हिमपहिरो, सुक्खाजस्ता प्राकृतिक विपद्को जोखिमसमेत बढिरहेको वातावरणविद् सुवेदीको अनुभव छ। बागमतीमा २० करोडको क्रियाकलाप बागमती प्रदेशका १३ वटा जिल्लामा जलवायु परिवर्तनका लागि चालू आर्थिक वर्षमा २० करोड रुपैयाँ रकम छुट्ट्याइएको छ। सोही रकमबाट वातावरण संरक्षण तथा सहरी वन कार्यक्रम सञ्चालन भइरहेको वन तथा वातावरण मन्त्रालयका सूचना अधिकारी नवराज पुडासैनी बताउँछन्। यसैअनुसार बागमती प्रदेशमा विभिन्न शीर्षकमा कार्यक्रमहरू सञ्चालन भइरहेका छन्। हरित प्रदेशको सपना साकार पार्ने गुरुयोजना निर्माण गरी सामुदायिक र सहरी वन विकास कार्यक्रम कार्यान्वयनमा ल्याउने कार्यक्रम छ। यसैगरी, चुरेलगायतका संवेदनशील जलाधार क्षेत्रको स्वच्छ जलाधार, सफा पानीको सोचका साथ नदी प्रणालीमा आधारित एकीकृत जलाधर व्यवस्थापन कार्यलाई थप प्रभावकारी बनाउने सरकारी कार्यक्रम छ। यसबाट समुदायको जीविकोपार्जनमा टेवा पुग्नेछ। यसका साथै नदीजन्य पदार्थको अत्यधिक दोहन रोक्न ढुंगा, गिटी, बालुवालगायत नदीजन्य पदार्थको दिगो संकलन, उपयोग र प्रभावकारी अनुगमनको व्यवस्था मिलाइने पनि जनाइएको छ। नदी तथा जलाशयहरूमा जलचरको संरक्षण र विकाससम्बन्धी कार्यक्रम ल्याइने, बाढी, पहिरो, डढेलो, खडेरीस्ता जलवायु परिवर्तनको प्रभाव कम गर्न अनुकूलन तथा न्यूनीकरणका कार्यक्रम कार्यान्वयन गरिनेछ। जसबाट पर्यावरणीय प्रणाली र समुदायको उत्थानशीलता विकास गरिने सरकारी योजना छ। यसका साथै पूर्वाधार विकासलाई वातावरणमैत्री बनाइने, डढेलो रोकथामका लागि सूचना प्रणालीको स्थापना गरिने भएको छ। पूर्वतयारी तथा नियन्त्रणको प्रभावकारी व्यवस्थाबाट जैविक विविधताको संरक्षण गरिने जनाइएको छ। प्रदूषण नियन्त्रण र धनजनको क्षति न्यूनीकरण गर्न प्राविधिक क्षमताको विकास गर्ने सोच सरकारको छ। काठमाडौं उपत्यकालगायत देशका प्रमुख सहरी क्षेत्रमा वायु प्रदूषण नियन्त्रण तथा न्यूनीकरणका लागि नेपाल सरकार, स्थानीय तह र निजी क्षेत्रसँग सहकार्य गरिने प्रदेश सरकारको सोच पनि रहेको पाइन्छ। प्रदेशका बजार, राजमार्ग तथा नदी आसपासका क्षेत्रमा प्लास्टक प्रयोगको वैकल्पिक व्यवस्था गरी फोहोर मैला व्यवस्थापनका लागि स्थानीय तहसँग सहकार्य गरिने भएको छ। आमरूपमा वातावरण संरक्षणको महाअभियान सञ्चालन गरिने, सवारीसाधनको धुवाँ तथा प्रदूषणको आकस्मिक चेकजाँचका लागि मेसिन खरिद गरिने, हरियाली तथा वृक्षरोपण कार्यक्रम, पानीको मुहान संरक्षण गर्ने कार्यक्रमहरू पनि रहेको पुडासैनी बताउँछन्। संवेदनशीलताका केही तथ्यांक विश्वव्यापी तापमान वृद्धि र जलवायु परिवर्तनको प्रभाव बागमतीमा व्यापक रूपमा पर्ने देखिन्छ। संघीय राजधानी काठमाडौंसमेत रहेको यस प्रदेशमा चुरेसहितका क्षेत्रमा साना ठूला गरी १ हजार २ सय ४३ वटा नदी तथा खहरे रहेको संघीय सरकारको जल तथा ऊर्जा आयोग (वेक्स) को २०१९ को तथ्यांकमा उल्लेख छ। जलवायु परिवर्तनका लागि सरकारको न्यासनल एड्याप्टेसन प्रोग्राम अफ एक्सन (नापा) को २००८ को अध्ययनअनुसार ६३ वटा हिमतालमध्ये ११ वटा हिमताल संवेदनशील अवस्थामा रहेका छन्। बागमती प्रदेशका विभिन्न नदीका किनारामा करिब ३२ हजार घरधुरीको बसोबास रहेको छ। चेपाङ, हायु, वनकरिया, थामी, माझी, तामाङ समुदायका मानिसहरू बढी प्रभावित रहेको बागमती प्रदेशको जलवायु परिवर्तन विषयमा समावेश गरिएको छ। २०७६ माघसम्म ३ सय २० वटा नदीका संवेदनशील क्षेत्र उत्खनन भएको तथ्यांक पाइन्छ। चारवटा राष्ट्रिय निकुञ्ज जैविक विविधता संवेदनशीलतामा रहेकोमा आर्थिक वर्ष २०७७०७८ मा मात्र यस प्रदेशमा ७ सय २ वटा आगलागीका घटना भएका थिए। १ हजार २ सय ४३ वटा पहिरोको सर्वेक्षण भएको बागमती प्रदेशको जलवायु परिवर्तन विषयमा समावेश गरिएको छ। वातावरणका पक्षमा प्रदेश सरकारको पहल प्रदेश सरकारको कार्य विभाजन नियमावली २०७४ मा वातावरणीय संवेदनशीलताका केही पक्ष समावेश गरिएका छन्। वातावरणतर्फ प्रदेश स्तरमा वातावरणीय संरक्षण तथा स्वच्छतासम्बन्धी प्रविधि विकास र व्यवस्थापन, वातावरणसम्बन्धी नीति, कानुन, मापदण्ड, योजना तर्जुमा, कार्यान्वयन र नियमन, वातावरणीय सूचना प्रणालीको व्यवस्थापन, वातावरणीय जोखिमका लागि तयारी र उद्धार त्यस्ता केही पक्ष हुन्। यसैगरी, वातावरणीय प्रयोगशालाको स्थापना, सञ्चालन र व्यवस्थापन गर्ने विषय नियमावलीमा समावेश गरिएको छ। यसका अलावा ठोस, वायु, तरल, जल, ध्वनि तथा विद्युतीयलगायतका प्रदूषणको मापदण्ड निर्धारण कार्यान्वयन, अनुगमन र नियन्त्रण गर्ने कुरा पनि छ। न्यून कार्बनमुखी तथा वातावरणमैत्री विकास प्रक्रिया र हरित क्षेत्र प्रवद्र्धन, वातावरणीय संरक्षण र प्रवद्र्धन, वातावरणीय संरक्षण क्षेत्र तथा प्राकृतिक सम्पदाको संरक्षण र संवद्र्धनलाई नियमावलीले समेटेको छ। प्रदेश सरकारले वातावरणीय क्षेत्रको अध्ययन, अनुसन्धान, क्षमता अभिवृद्धि, वातावरणीय सुशासन तथा परीक्षणलाई कार्य विभाजन नियमावली, २०७४ अन्तर्गत राखेको छ। बागमती प्रदेशको मुख्य नदी प्रणालीहरूको पानीको प्रदूषण तथा गुणस्तरको अध्ययन तथा कार्ययोजना निर्माण, स्थानीय तहको सहकार्यमा नदी उकास्न जग्गामा वृक्षरोपण, जलवायु परिवर्तन अनुकूलनका लागि क्षतिग्रस्त भूमि पुनर्उत्थान कार्यक्रम प्रदेश सरकारले ल्याएको छ। सूचना अधिकारी पुडासैनीका अनुसार, जुगल, बाह्रबिसे र भोटेकोसी गाउँपालिकाअन्तर्गतको संवेदनशील पहिरो क्षेत्रमा वर्षात्को समयमा भल नियन्त्रणका लागि संरचना निर्माण हुँदैछ। आगलागी नियन्त्रणको लागि वाटर पम्प ट्यांककसहितको प्रोरोगन खरिद तथा हस्तान्तरण गर्ने कार्यक्रम छ। स्थानीय तहको सहकार्यमा वनको पत्करलगायतको फोहोर प्रशोधन प्लान्टको स्थापना र सञ्चालनका लागि पनि कार्यक्रम राखिएको छ। स्थानीय तह र प्रदेश सरकारको सहकार्यमा सडक आसपासका क्षेत्रमा प्लास्टिकलगायतका फोहोर सरसफाइ तथा व्यवस्थापन अभियान सञ्चालन हुने छ। प्रदूषण नियन्त्रण, वातावरण संरक्षण तथा वातावरणीय प्रतिवेदन कार्यन्वयनको स्थलगत अनुगमन पनि सरकारले गर्ने गरेको उनी बताउँछन्। प्रदेशका मन्त्रालय र स्थानीय तहद्वारा स्वीकृत गरिएका वातावरणीय अध्ययन प्रतिवेदनको कार्यान्वयनको अवस्थाको अनुगमन पनि गर्ने गरिएको छ। वातावरण संरक्षण तथा सरसफाइका लागि युवा विद्यार्थी, महिला समूह, आमा समूह, वन समूहलगायतलाई समावेश गरी स्वयंसेवक परिचालन विभिन्न शीर्षकमा कार्यक्रम राखिएको उनको भनाइ छ। सरकारले विभिन्न सरोकारवाला सरकारी तथा गैरसरकारी संघसंस्थाहरूलाई समेत समेटेर बागमती प्रदेशमा जलवायु परिवर्तन समन्वय समिति पनि गठन गरेको छ।"
"जनताको घरदैलोमा पुग्ने स्थानीय तह हो, बहुमत प्राप्त नभए सहज हुँदैन : ओली","काठमाडौं : नेकपा एमालेका अध्यक्ष केपी शर्मा ओलीले स्थानीय तह निर्वाचनमा बहुमत ल्याएर विजयी बनाउने गरी लाग्न निर्देशन दिएका छन्। बुधबार केन्द्रीय कमिटी बैठकलाई सम्बोधन गर्दै उनले स्थानीय तहमा बहुमत प्राप्त नगर्दा केन्द्र सरकारमा बहुमत आएपनि पनि सहज नहुने धारणा राखे। भोली केन्द्रमा बहुमतको सरकार बनेपनि आखिर विकास, केन्द्रीय केही आयोजनाबाहेक जनताको घरदैलोमा पुर्याउने त स्थानीय तह हुन्। यसकारण स्थानीय तहको निर्वाचनमा हामीले महत्त्वपूर्ण ठाउँहरूमा र आमरूपमा बहुमतको साथ विजय हासिल गर्न सकेनौं भने हामीले बहुमत प्राप्त गर्दा पनि सहज नहुने स्थिति हुन्छ। उनले थपे, त्यसकारण हामीले यसमा बहुमत प्राप्त गर्नुपर्नेछ। जनताको अभिमतबाट अभिभारा पूरा गर्न सक्ने भएकाले निर्वाचनबाट बहुमत ल्याउनुपर्ने उनको भनाई छ। ओलीले नेपालको लोकतान्त्रिक आन्दोलनमा एमाले मूलधार भएको बताए। उनले एमालेमा पार्टी प्रवेशको लहर चलेको समेत बताए। ओलीले समृद्ध नेपाल सुखी नेपालीको राष्ट्रिय आकांक्षा पूरा गर्ने अभिभारा एमालेको काँधमा रहेको दाबी गरे। एमाले केन्द्रीय कमिटी बैठक जारी, स्थानीय निर्वाचनबारे छलफल समृद्ध नेपाल, सुखी नेपाली को राष्ट्रिय आकांक्षा पूरा गर्ने अभिभारा एमालेको काँधमा छ : ओली"
"नयाँ वर्षको अवसरमा टीभीएसको 'आयो, पायो, पर्यो, सोर्यो' योजना","काठमाडौं : जगदम्बा मोटर्सले नयाँ वर्ष २०७९ को अवसरमा आयो, पायो, पर्यो, सोर्यो नामक नयाँ योजना ल्याएको छ। स्कुटर तथा मोटरसाइकल नकिने पनि टीभीएस नेपालको सामाजिक सञ्जालमा भाग लिएर हरेक हप्ता ५० हजार जित्ने मौका योजनामा मिल्ने कम्पनीले जनाएको छ। नयाँ वर्षको योजनालाई सार्वजनिक गर्दै जगदम्बा मोटर्सका सीईओ दीपक अग्रवालले टीभीएसलाई नेपाली ग्राहकहरूले रुचाएको र अहिले टीभीएसको बजारमा माग बढेको हुनाले खुशी व्यक्त गरे। उनले नयाँ वर्षको योजनाले ग्राहकलाई मध्यनजर राखेर टीभीएसले बिक्रीलाई नयाँ उचाइमा पुर्याउने विश्वास व्यक्त गरे। टीभीएसको स्कुटर तथा मोटरसाइकलको खरिदमा ग्राहकले १ लाख सम्मको भारी छुट पाउनेछन्। साथै बम्परमा किने पनि नकिने पनि टीभीएस नेपालको सामाजिक सञ्जालमा भाग लिएर ३ जना भाग्यशाली विजेताले अपाचे आरआर ३१० जित्ने मैका पाउने कम्पनीले जनाएको छ। कम्पनीका अनुसार हरेक खरिदमा ग्राहकले शून्य प्रतिशत ब्याजदर र एक्सचेन्जमा मासिक ५ हजार ९९९ रुपैयाँ तिर्नेगरी टीभीएस चढ्न पाउनेछन्। टीभीएसले नेपाली बजारमा आफ्ना मोटरसाइकल तथा स्कुटरअन्तर्गत विभिन्न मोडलहरू बिक्री गरिरहेको छ। टीभीएसले हरेक मोडेलमा ५ वर्षको वारेन्टीका साथै बिक्री पछि जेन्युन पार्टसको सुविधा दिँदै आएको छ। अत्याधुनिक फिचर भएको टीभीएसको एनटर्क, अपाचे सिरिज र रेडरले नेपाली बजार मा आफ्नो छाप छोडेको छन्। जगदम्बा मोटर्स प्रालि नेपालमा टीभीएस टुह्वीलर्सको लागि एक मात्र आधिकारिक वितरक हो। नेपालभर १४५ भन्दा बढी डिलरहरूको बलियो राष्ट्रव्यापी वितरण सञ्जालका साथ टीभीएसले बजारमा आफ्नो मजबुत पकड राख्न र ग्राहकहरूको मनमस्तिष्कमा स्थान जमाउन सक्षम भएको छ। गुणस्तरीय उत्पादनहरू, बिक्रीपछिको व्यापक सेवा र देशभरमा जगेडा पार्टपुर्जाहरूको उपलब्धतामार्फत उपभोक्तालाई दिइएको उच्चतम सन्तुष्टिका कारण टिभिएस नेपालको सबैभन्दा रुचाइएको टुह्वीलर ब्रान्ड बनेको छ।"
"एमाले केन्द्रीय कमिटी बैठक जारी, स्थानीय निर्वाचनबारे छलफल","काठमाडौं : नेकपा एमाले केन्द्रीय कमिटीको तेस्रो बैठक सुरु भएको छ। बबरमहलस्थित कार्की ब्यांकेटमा जारी केन्द्रीय कमिटी बैठक आगामी वैशाख ३० हुने स्थानीय तहको निर्वाचन केन्द्रित रहनेछ। दुई दिन बस्ने केन्द्रीय कमिटीको बैठकले केन्द्रीय सदस्यलाई आफ्नो क्षेत्रमा स्थानीय निर्वाचनलाई लक्षित गर्दै जिम्मेवारीसमेत बाँडफाँड र भावी रणनीति तय गर्ने केन्द्रीय सदस्य माधव ढुङ्गेलले जानकारी दिए। बैठकको सुरुमा अध्यक्ष केपी शर्मा ओलीले सपथ लिन बाँकी सदस्यलाई सपथ ग्रहण गराएका छन्। एमालेले सबै तहका कमिटीले पूर्णता पाएपछि केन्द्रीय कमिटीको बैठक बोलाएको हो। केन्द्रीय कमिटी बैठकमा प्रदेश अध्यक्षले आआफ्ना प्रदेशको संगठनात्मक कामको अवस्था, जिल्लाको शक्ति सन्तुलनको स्थिति र निर्वाचनको तयारी तथा सम्भावनाबारे जानकारी गराउने छन्। केन्द्रीय कार्यालयको तर्फबाट महासचिव शंखर पोखरेलले विभाग, जनसंगठन, आयोग र कार्यालयसहित समग्र पार्टी कामको रिपोर्टिङ प्रस्तुत गर्ने एमालेले जनाएको छ। सत्तापक्षको अनिच्छा रहँदारहँदै एमालेको दबाबले स्थानीय तहको निर्वाचनको मिति तय गरेर प्रक्रिया अघि बढेको, पार्टीको निर्वाचन केन्द्रीत प्रशिक्षण कार्यक्रम सम्पन्न भएको र ठाँउ ठाउँमा पार्टी प्रवेशको लहरै चलेकाले समग्र विषयवस्तुलाई समेटेर अध्यक्ष केपी शर्मा ओलीले राजनीतिक प्रतिवेदन प्रस्तुत गर्ने कार्यसूची रहेको छ। बैठकमा संसदभित्र एमालेले विरोध जारी रहँदारहँदै एमसीसी पारित गरिएको, प्रधानन्यायाधीशविरुद्धको महाभियोग छलफलमा जाँदै गरेको, सरकार अकर्मण्य बनेको, अर्थतन्त्र लथालिङ्ग हुँदै भएकाले सरकारको समग्र कामको समीक्षासहित राजनीतिक प्रतिवेदन प्रस्तुत हुनेछ। निर्वाचन आयोगले निर्वाचन कार्यक्रमअन्तर्गत वैशाख ११ र १२ गते उम्मेदवारी दर्ताको समय तोकेको छ।"
विराटनगरमा भारतीय सहयोगमा निर्माण आरोहण गुरुकुल नाट्यशाला भवन उद्घाटन,मोरङ : भारत सरकारको आर्थिक सहयोगमा विराटनगरमा निर्माण गरिएको आरोहणगुरुकुल नाट्यशाला भवनको उद्घाटन गरिएको छ। विराटनगर महानगरपालिकाका नगर प्रमुख भीम पराजुली र काठमाडौंस्थित भारतीय राजदूतावासका द्वितीय सचिव प्रशान्तकुमार सोनाले संयुक्तरुपमा भवन उद्घाटन गरेका हुन्। भवन निर्माणको लागत ३ करोड ५१ लाख रहेको छ। सन् २००३ यता भारतले नेपालमा ५२३ भन्दा बढी उच्च प्रभाव सामुदायिक विकास परियोजनाहरु अघि बढाएको छ। जसमध्ये ४६७ वटा सम्पन्न भइसकेका छन् । तीमध्ये मोरङमा १५ वटा गरी प्रदेश १ मा ७८ वटा परियोजनाहरु रहेका छन् । यसका अतिरिक्त भारत सरकारले विभिन्न स्वास्थ्य चौकी तथा विद्यालयलाई २० वटा एम्बुलेन्स तथा ८ वटा स्कुल बस उपहारस्वरुप प्रदान गरिसकेको छ ।
नेपाली सेनाको क्याप्टेन हुँ भनी झुक्याई ठगी गर्ने पक्राउ,"कास्की : नेपाली सेनाको क्याप्टेन हुँ भनी झुक्याई ठगी गरेको अभियोगमा पोखरा महानगरपालिका१० अम्मरसिंहचोक बस्ने ओखलढुङ्गा मानेभञ्ज्याङ गाउँपालिका ५ घर भएका ३८ वर्षीय अर्जुन कटुवाल भन्ने धन बहादुर परियारलाई प्रहरीले पक्राउ गरेको छ । आफू नेपाली सेनाको क्याप्टेन रहेकोमा हाल मिसनको लागि विदेशमा रहेको, आफूसँग सेनाको ठूला ठूला मानिससँग चिनजान छ त्यसैले सिंगापुर पुलिस, नेपाली सेनाको सेकेण्ड लेप्टेन र सिपाही पदमा नोकरी लगाई दिन सक्छु भनि फेसबुकमा कुराकानी गरी विश्वास दिलाई ३ जना व्यक्तिहरूबाट ९ लाख ७५ हजार १ सय ४० रूपैयाँ ठगी गरेको भन्ने सूचनाको आधारमा जिल्ला प्रहरी कार्यालय कास्कीबाट खटिएको प्रहरीले परियारलाई पक्राउ गरेको हो । उनको साथबाट नेपाली सेनाको नक्कली परिचयपत्र, सेनाको सहसेनानी पदको दर्ज्यानी चिन्ह र चेस्ट लगाएको नेपाली सेनाले प्रयोग गर्ने चुस्ता १ सेट, हरियो ज्याकेट, बेल्ट, दापसहितको खुकुरी, तुमलेट, सेनाको लोगो भएको गेमड्रेस र ट्रयाकसुट, विभिन्न व्यक्तिहरूको नामको उपसेनानी पदको उम्मेदवारहरूको फाराम, सिपाही पदको परिचयपत्र, खाली परिचयपत्रहरू र बा८४ प ६९८८ नम्बरको मोटरसाइकल प्रहरीले बरामद गरेको छ । उनीमाथि ठगी, आपराधिक विश्वासघात तथा आपराधिक लाभ (एक्सटर्सन) सम्बन्धी कसूरमा जिल्ला अदालत कास्कीबाट ७ दिन म्याद थप गरी अनुसन्धान प्रक्रिया अगाडि बढाइएको छ ।"
भवन भत्किएपछि चौरमा पठनपाठन,"बेनी : म्याग्दीको धवलागिरी गाउँपालिका२ स्थित लुलाङ आधारभूत विद्यालयका विद्यार्थी चौरमा बसेर पढ्न बाध्य छन् ।म्याग्दीको सबैभन्दा ठूलो दलित वस्ती लुलाङमा रहेको विद्यालयको भवन भत्किएको र जीर्ण बनेका कारण खुल्ला चौरमा पठनपाठन गराइएको हो । विद्यालयका प्रधानाध्यापक नागेन्द्र ठाकुरले दुई कोठे भवन भत्किएको र चार कोठे अर्का भवन जिर्ण बनेकाले पठनपाठनमा समस्या भएको बताए । गत असोजमा कक्षा ६ र ७ को भवनको पर्खाल भत्किएको थियो,' उनले भने कार्यालय र दुईवटा कक्षा कोठा भएको अर्को भवनको पर्खाल पनि बांगिएकाले जोखिम बढेपछि खुल्ला चौरमा पठनपाठन गराउनु परेको हो ।' भिरालो पाखो सम्माएर फरक फरक ठाउँमा बनाइएको विद्यालयको भवन र खेलमैदान संरक्षणका लागि निर्माण भएको ग्यावियन पर्खाल पनि भत्किएको छ । भत्कने अवस्थाको जीर्ण भवनमा जोखिम, चौरमा धूलो र गर्मीले सताउने गरेको कक्षा ७ की विद्यार्थी प्रतिक्षा रसाईलीले बताइन् । चर्किएर बांगिएको भवनको पर्खाल कुन बेला भत्किन्छ भन्ने डर छ,'उनले भनिन्,'भवनको जोखिमयुक्त अवस्थाले शैक्षिक वातावरणमा असर पुगेको छ ।' वर्षात हुँदा पठनपाठन बन्द गर्नुपर्ने अवस्था छ । विद्यार्थीका झोला, पुस्तक, कापी भिज्ने गर्छ।' कक्षा ८ सम्मको पठनपाठन हुने विद्यालयमा २३५ जना विद्यार्थी छन् । यो आधारभूत तहमा धवलागिरी गाउँपालिकामा सबैभन्दा धेरै विद्यार्थी संख्या भएको विद्यालय हो । गत वर्ष तत्कालीन राष्ट्रिय पुननिर्माण प्राधिकरणको सहयोगमा दुई कोठे ट्रस्ट र खानेपानी तथा सरसफाईसहितको छात्रामैत्री शौचालय निर्माण भएको थियो । यसबाहेक अन्य चारमध्ये दुई भवन जीर्ण छन् । नयाँ भवन निर्माणका लागि गाउँपालिका, शिक्षा विकास तथा समन्वय इकाईलगायत निकायमा प्रस्ताव गरिएको प्रअ ठाकुरले वताए । सो विद्यालयको ६८ तह निजी स्रोतबाट सञ्चालन गरिएको छ । प्रवासबाट आउने लाहुरेलाई स्वागत, विवाह, किरिया, छेवार, गुन्यु चोली देखाउने जस्ता संस्कारगत कार्यमा नाचगानका साथै चन्दाबाट निजी स्रोतका शिक्षकको तलब भत्ता जुटाउने गरिएको छ । लुलाङका वडा अध्यक्ष गमप्रसाद विकले विद्यालय भवन निर्माणका लागि पहल गर्ने बताए । 'नयाँ भवन निर्माणको आवश्यकता छ,' उनले भने, 'गाउँपालिकामार्फत भवनको समस्या समाधानका लागि पहल गरेको छु ।'"
प्रधानमन्त्रीले गरे दिगो पर्वतीय अन्तर्राष्ट्रिय सम्मेलनको उद्घाटन,"काठमाडौं : प्रधानमन्त्री शेरबहादुर देउवाले दिगो पर्वतीय अन्तरराष्ट्रिय सम्मेलनको उद्घाटन गरेका छन्। वन तथा वातावरण मन्त्रालयद्वारा काठमाडौंको चन्द्रागिरिमा आयोजित सो दुई दिने सम्मेलनमा विश्वका १३ मुलुकका २०० जनाको सहभागी छन् । तीमध्ये सय जना भौतिक रुपमा र बाँकी सयजना भर्चुअल माध्यमबाट सहभागिता जनाउने बताइएको छ । सम्मेलनमा पर्वतीय वातावरणसँग सम्बन्धित पाँचवटा विधामा कार्यपत्र प्रस्तुति र छलफल हुनेछ । दिगो विकास, पर्वतीय अर्थतन्त्र, पर्वतीय जैविक विविधता तथा पारिस्थितिकीय प्रणाली, पर्वतीय संस्कृति, पर्वतीय महिला र पर्वतसमथर भूभागबीचको अन्तरसम्बन्धलगायतका विधामा विज्ञहरुले कार्यपत्र प्रस्तुत गरी क्षेत्रीय नीति निर्माणका लागि सुझाव प्रस्तुत गर्नेछन् । सम्मेलनको उद्घाटनका लागि प्रधानमन्त्री देउवा बिहान हेलिकप्टरबाट चन्द्रागिरिस्थित चन्द्रागिरि हिल्स रिसोर्टमा आएका थिए। प्रधानमन्त्रीलाई वनमन्त्री रामसहायप्रसाद यादव, चन्द्रागिरि हिल्स प्रालिका अध्यक्ष चन्द्रप्रसाद ढकाल र सम्मेलनका सहभागीले स्वागत गरे"
"झुत्राबाट ब्रिकेट, प्रशंसनीय पहल","कुनै समय थियो, नेपाल राष्ट्र बैंकले दैनिक १४ क्विन्टल अथवा १४ सय किलो पुराना नोटहरू दैनिकजसो जलाउने गथ्र्यो। राष्ट्र बैंकले नोट जलाउने स्थानमा धुवाँको मुस्लो हुन्थ्यो। देशभरका कार्यालयहरू रहेको स्थानमा हरेक दिन फाटेका र पुराना नोट जलाउने ठाउँ तोकिएको हुन्थ्यो। तर, उसले अहिले झुत्रा नोटबाट ब्रिकेट उत्पादन गर्न सुरु गरेको छ। बजारमा चलनचल्तीका निम्ति अयोग्य ठहरिएका यस्ता नोटबाट दैनिक १४ सय किलो इन्धनका रूपमा प्रयोग हुने ब्रिकेट उत्पादन सुरु गरेको हो। जुन कार्य राष्ट्र बैंकको आम्दानीका लागि पनि एक कोसेढुंगा हो। उसले गरेको यस कार्यबाट पर्यावरणीय सुरक्षामा पनि योगदान पुगेको छ। ब्रिकेटलाई नेपालीमा डल्लो भनिन्छ। जलाएर खरानी बनाइने नोटहरूलाई एक प्रकारको मेसिनमा हालेर धुलो पारिन्छ। त्यस धुलोबाट ब्रिकेट अथवा डल्लो बनाइन्छ। त्यो डल्लो दाउराजस्तै इन्धनका रूपमा प्रयोग गरिन्छ। आगो ताप्ने, खाना बनाउने, इँटाभट्टामा कोइलाको काममा ब्रिकेट प्रयोग हुन थालेको छ। राष्ट्र बैंकले फाटेका र पुराना काम नलाग्ने नोटहरूलाई मेसिनको माध्यमबाट डल्लो बनाएर बिक्री वितरण सुरु गरेपछि उसको आम्दानी पनि बढेको हो। बैंकले दैनिक जलाउने गरेको १४ सय किलो काम नलाग्ने नोटको एक किलो बिक्री गर्दा अहिले सरदर १५ रुपैयाँ मूल्य पाइरहेको छ। उसले ब्रिकेटको मूल्य फरकफरक स्थानका लागि फरकफरक राखेको छ। उसले उत्पादित ब्रिकेट किलोको १२ देखि २० रुपैयाँ तोकेको छ। भैरहवामा १२, धनगढीमा १५ र काठमाडौंमा २० रुपैयाँमा ब्रिकेट बिक्री भइरहेको छ। झुत्रा नोटबाट ब्रिकेट तीनै मूल्यको मध्य निकाल्दा किलोको सरदर साढे १५ रुपैयाँ पर्छ। हरेक दिन १४ सय किलोको यस दरले वर्षमा ८० लाखभन्दा बढी आम्दानी हुन्छ। पर्यावरणीय रूपमा पनि राम्रो, आम्दानीको रूपमा अझ राम्रो र प्रेरणादायी यस प्रकारको कार्यले नेपाल राष्ट्र बैंक व्यवस्थापनको सराहना हुन थालेको छ। राष्ट्र बैंकका गभर्नरले फागुन १३ गते विराटनगरमा रहेको कार्यालयमा ब्रिकेट प्लान्टको उद्घाटन गरेका थिए। राष्ट्र बैंक मुद्रा व्यवस्थापन विभाग कागजले बनाएको ब्रिकेटभन्दा नोटको धुलोबाट बनाएको ब्रिकेट गुणस्तरीय हुने दाबी गर्छ। थापाथलीस्थित नेपाल राष्ट्र बैंकको निर्माणाधीन भवनसँगै विराटनगर, जनकपुर, वीरगन्ज, सिद्धार्थनगर, नेपालगन्ज र धनगढी कार्यालयमा उक्त प्रणाली जडान गरी सञ्चालनमा ल्याइएको छ। पोखरामा भने मेसिन जडान गर्न बाँकी छ। सबै स्थानमा मेसिन जडान भएपछि ब्रिकेट उत्पादन अझ बढ्नेछ। बजारबाट झुत्रा नोटमात्रै प्रतिदिन दुई सय बन्डलभन्दा बढी आउँछन्। जलानको कार्य निरन्तर गर्न नसकेको र ढुकुटीको अवस्था कमजोर भएकाले राष्ट्र बैंकले सबै झुत्रा नोट लिन सकेको छैन। राष्ट्र बैंकले केरमेट गरिएका, झुत्रा, च्यातिएका, मैलो नोट चलनचल्तीका लागि बजारमा पठाउँदैन। नेपाल राष्ट्र बैंक नोट धुल्याउने नियमावली, २०७४ मा पुराना र झुत्रा नोट धुल्याउने व्यवस्था छ। उक्त व्यवस्थाअनुसार नोट धुल्याउने क्रममा पाँच सय र एक हजार दरका नोटका सबै बन्डल पुनः गन्ती गरेर दुवैतर्पको नम्बरमा पर्ने गरी पन्चिङ मेसिनले चारओटा प्वाल पार्नुपर्छ। डिजाइन मेटिएको, च्यातिएको, विकृत वा ५० प्रतिशतभन्दा बढी भाग नभएको नोटलाई चलनचल्तीका लागि अयोग्य ठहर्याइन्छ। त्यस्ता नोट नष्ट गर्ने अधिकार मुद्रा व्यवस्थापन विभागलाई दिएको छ। विभागले त्यही नोटलाई जलाएर नष्ट गरी खरानी बनाउनेभन्दा ब्रिकेट बनाउने अवधारणा ल्याएको हो। नेपालभरमा राखिएका प्रत्येक मेसिनले दुई सय केजीसम्म ब्रिकेट बनाउने क्षमता राख्छन्। बीएसबीएस मेसिनले कटन, पोलिमरलगायत सबै किसिमका बैंक नोटका प्याकेट र बन्डललाई टुक्र्याएर ब्रिकेट तयार गर्दछ।"
अझै एक लाख मानिस युक्रेनको मारिउपोलमा फसेका छन् : खाना र पानीको अभाव,"किभ : युक्रेनी राष्ट्रपति भोलोडिमिर जेलेन्स्कीले देशको दक्षिणी बन्दरगाह सहर मारिउपोलमा रुसी बम विष्फोटका कारण झण्डै एक लाख सर्वसाधारण अझै फसेको बताएका छन्। आफ्नो फेसबुक पेजमा पोस्ट गर्दै उनले भने, 'अहिले पनि सहरमा करिब एक लाख मानिस अत्यन्तै अमानवीय अवस्थामा फसेका छन्। त्यहाँ रुसी सेनाले पूर्ण घेरा हालेको छ। खाना, पानी र औषधिको अभाव छ। निरन्तर बमबारी भइरहेको छ।' उनले मानवीय कोरिडोर मार्फत मानिसहरूलाई बाहिर निकाल्ने प्रयास रुसको 'अथक बमबारी'ले बाधा पुगेको बताए। उनले मंगलबार मानवीय राहत कार्यमा आएका केही व्यक्तिलाई रुसले पक्रेको र युक्रेनी सरकारी कर्मचारी र उनीहरूका बस चालकलाई थुनामा राखेको बताए। उनले भने, 'यी सबै कठिनाइका बीचमा मंगलबार ७ हजार २६ जनालाई मारिउपोलबाट बाहिर निकालिएको छ।; जेलेन्स्कीले युक्रेनले विगत दुई हप्तामा करिब एक लाख टन राहत सामग्री प्राप्त गरेको बताए। उनले बिहीबार ब्रसेल्समा हुने नेटो राष्ट्रका नेताहरुको बैठकमा रुसमाथि पश्चिमी मुलुकले थप प्रतिबन्ध लगाउने पनि बताए। उनले मंगलबार इसाई धर्मगुरु पोप फ्रान्सिससँग कुरा गरेर युक्रेन आउन निमन्त्रणा गरेको बताए। बीबीसी"
पर्वतीय समस्याबारे बहस हुँदै,"काठमाडौं : प्रधानमन्त्री शेरबहादुर देउवा बुधवार चन्द्रागिरी हिल्स रिसोर्ट जाने भएका छन्। वन तथा वातावरण मन्त्रालयद्वारा आयोजित पर्वतीय समस्याहरूको दिगो समाधानका लागि नीतिगत क्षेत्रीय बहस विषयक कार्यक्रमको उद्घाटनमा प्रधानमन्त्री जान लागेका हुन्। कार्यक्रम बुधबार र बिहीबार हुनेछ। दुई दिने कार्यक्रममा मुख्यतः पर्वतीय अर्थतन्त्र, पर्वतीय जैविक विविधता र इकोसिस्टम, पर्वतीय संस्कृति, पर्वतीय महिला र हिमाल तथा तल्लो तटीय क्षेत्रको सम्बन्ध जस्ता विषयमा छलफल हुने मन्त्रालयले जनाएको छ। संयुक्त राष्ट्र संघले सन् २०२२ लाई अन्तर्राष्ट्रिय दिगो पर्वतीय विकास वर्षको रूपमा मनाउने निर्णय गरेको छ। नेपालको झण्डै ८६ प्रतिशत भूभाग चुरे, महाभारत, उच्चपहाडी तथा हिमाली भागले ओगटेको छ । उक्त क्षेत्रहरूमा जलवायु परिवर्तनका असर तुलनात्मक रूपमा बढी देखिएको अध्ययनहरूले देखाइको छ। यस्ता विषयमा विश्वव्यापी चासो र बहस हुनु नेपालका लागि महत्त्वपूर्ण अवसर भएको समेत उल्लेख गरेको छ। संयुक्त राष्ट्र संघले सन् २०२२ लाई अन्तर्राष्ट्रिय दिगो पर्वतीय विकास वर्षको रूपमा मनाउने निर्णय गरेको छ। जलवायु सम्बन्धी ५ विषयमा छलफल गरिने पर्वतीय समस्याको दिगो समाधानका लागि नीतिगत क्षेत्रीय बहस यसै सन्दर्भमा सरोकारवालाहरूलाई पर्वतीय पारिस्थितिक प्रणालीका विषयमा प्रचारप्रसार गर्न संयुक्त राष्ट्र संघले आह्वान गरेको छ। साथै संसारका सबै मुलुकका सरकार, अन्तर्राष्ट्रिय संघसंस्था, गैरसरकारी संस्थाहरूलाई विभिन्न कार्यक्रम गर्नसमेत सुझाएको छ । साथै दिगो पर्वतीय वर्ष मनाउने क्रममा सन् २०२२ भित्र नीति निर्माताहरूसँगको अन्तरक्रिया, मुस्ताङमा पर्वतीय सम्मेलन हुने उद्घोष गरेको छ। त्यसैगरी २७ औं जलवायु सम्मेलनका लागि सुझाव संकलन गोष्ठी, अन्तर्राष्ट्रिय पर्वतीय दिवस कार्यक्रम आयोजना गर्ने योजनासमेत छ। यस कार्यक्रममा नेपालस्थित संयुक्त राष्ट्र संघीय नियोगहरू, अन्तर्राष्ट्रिय पर्वतीय विकास केन्द्र, विश्व वन्यजन्तु कोष, अन्तर्राष्ट्रिय संरक्षण संघ, विकास साझेदार तथा गैरसरकारी संस्थाहरूले सहकार्य गर्ने भएका छन्।"
चिनियाँ अधिकारीमाथि लगाएको प्रतिबन्ध नहटाए अमेरिकीलाई पनि प्रतिबन्ध लगाउने चीनको चेतावनी,"बेइजिङ : चीनले मङ्गलबार मानवअधिकार उल्लङ्घन भएको भन्दै संयुक्त राज्य अमेरिकाले चिनियाँ अधिकारीहरुमाथि लगाइएको प्रतिबन्ध तत्काल रद्द गर्न माग गरेको छ । प्रतिबन्ध खारेज नगरिएमा बदलामा चीनले अमेरिकी अधिकारीहरूमाथि पनि प्रतिबन्धको घोषणा गर्ने चेतावनी दिएको छ । अमेरिकी भनाइ वैचारिक पूर्वाग्रह र राजनीतिक रूपमा झूटो भएको भन्दै अमेरिकाले विभिन्न बहानामा चीनको बदनाम गर्ने र चिनियाँ अधिकारीहरूमाथि अनावश्यक दबाव दिने गरेको चीनले बताएको छ । अमेरिकाले केही चिनियाँ अधिकारीहरुमाथि अल्पसंख्यक समुदायमाथि अत्याचार गरेको आरोपमा अमेरिका प्रवेशमा प्रतिबन्धको घोषणा गरेपछि चीनको यो प्रतिक्रिया आएको हो । अमेरिकी विदेश मन्त्रालयले उइगुर मुसलमान तथा अन्य अल्पसंख्यकलाई दमन गरेको भन्दै त्यस्तो प्रतिबन्ध लगाउने घोषणा गरेको छ । यस्तो प्रतिबन्ध लगाइएका चिनियाँ अधिकारीहरुको संख्या र परिचय भने खुलाइएको छैन । अमेरिकी विदेशमन्त्री एन्टोनी ब्लिंकेनले धार्मिक तथा आध्यात्मिक समुदाय, अल्पसंख्यक, मानवअधिकारकर्मी, पत्रकार, ट्रेड युनियन, नागरिक समाज र तथा शान्तिपूर्ण विरोध जनाउनेहरु विरुद्धनीति निर्माण गर्ने तथा दमन गर्नेप्रति निर्णय लक्षित रहेको बताए। ब्लिंकेनका अनुसार यो संख्या निकै ठूलो हुन सक्ने छ । अमेरिकी अधिकारीहरुले चीनको सिञ्चीयान प्रान्तमा कम्तिमा दश लाख उइगुर मुस्लिमहरुलाई बन्दी बनाईएको दावी गर्ने गरेका छन् । संयुक्त राज्य अमेरिकाले चीनको आन्तरिक मामिलामा हस्तक्षेप गर्ने गरेको भन्दै यो दुईपक्षीय सम्बन्धका लागि गलत नजीर हुने चीनको विदेश मन्त्रालयका प्रवक्ता वाङ वेनबिनले बताए । आफ्नो आन्तरिक मामिलामा हस्तक्षेप गर्ने अमेरिकी सोचको दृढतापूर्वक विरोध गर्ने उनको भनाइ छ। उनले मानव अधिकारको संरक्षणका नाममा अन्य मुलुकको मानवअधिकारलाई कमजोर पार्ने काम गर्नुको साटो आफ्नै प्रणालीगत र दीर्घकालीन मानवअधिकारका समस्याहरूको सामना गर्न र त्यसको समाधान गर्न संयुक्त राज्य अमेरिकालाई आग्रह गरे। वाङले भने, 'यदि संयुक्त राज्य अमेरिकाले मानव अधिकारको वकालत बन्द गरेमा विश्वमा मानव अधिकारको स्थिति राम्रो हुनेछ ।'"
"पैसा स्थानीय तहको, बाख्रा बाँड्ने आईएनजीओ","प्यूठानगुल्मी : विपन्न नागरिकलाई बाख्रा बाँड्न स्थानीय तहले कुनै आईएनजीओलाई बिचौलिया बनाउनुपर्छ त ? पक्कै पर्दैन। जनताको घरदैलोको सरकारले किसानलाई स्वावलम्बी र आत्मनिर्भर बनाउन आफैं बाख्रा खरिद गरी वितरण गर्न सक्छन्। तर, यही कामका लागि लुम्बिनी प्रदेशका २३ स्थानीय तहले हेफर प्रोजेक्ट नेपाललाई बिचौलिया बनाएका छन्। उनीहरूले सेटिङमा यो आईएनजीओलाई पौने अर्ब सरकारी बजेट सुम्पिएका छन्। अर्को पनि अनौठो छ। हेफर आफैंले काम गर्दैन। स्थानीय तहसँग सम्झौता गरेर बजेट मात्रै लिन्छ। उसले एनजीओलाई काममा लगाउँछ। स्थानीय सरकारको बजेट आईएनजीओ, एनजीओले खेलाउँछन्। यो शृंखलाले बाख्रासमेत महँगो पर्न जान्छ। यो प्रदेशका स्थानीय तहले पशुपालन र बाख्रापालनलाई छुट्ट्याएको बजेट हेफरलाई दिएका हुन्। हेफरलाई मात्रै पर्ने गरी कार्यक्रम सञ्चालन गरेको भन्दै महालेखापरीक्षकको कार्यालयले यसलाई नीतिगत बेरुजुमा राखेको छ। स्थानीय तहको बजेट संस्थाको खातामा राखेर कार्यक्रम सञ्चालन गरिएको छ। आन्तरिक आयबाट जुटेको करोडौं बजेट उक्त आईएनजीओलाई दिएका हुन्। गुल्मीको मदाने गाउँपालिकाले २०७६ असार २७ गते कार्यक्रम सञ्चालन गर्न मदाने गाउँपालिका साझेदारी कार्यक्रम सञ्चालन तथा व्यवस्थापन कार्यविधि प्रमाणीकरण गरी राजपत्रमा प्रकाशन गरेको थियो। सोही कार्यविधिका आधारमा उसले साझेदारीमै कार्यक्रम सञ्चालन गर्न सामुदायिक विकासका लागि बाख्रा उद्यम परियोजनाको प्रस्तावना आह्वान गरेको थियो। गाउँपालिकाले ७५ प्रतिशत र साझेदारी संस्थाले २५ प्रतिशत व्यहोर्ने गरी कुल ४ करोड ३९ हजार ३ सय ११ रुपैयाँको प्रस्तावनाको सूचना गाउँपालिकाले पत्रिकामा प्रकाशन गरेको थियो। एक महिनाको सार्वजनिक सूचना निकाले पनि अन्तिममा हेफरलाई मात्र छनोट गरियो। गाउँपालिकाले ३ करोड २० हजार ९ सय ९३ रुपैयाँ आफ्नै स्रोतबाट उक्त कार्यक्रमलाई विनियोजन गरेको थियो। गाउँपालिकाले बनाएको कार्यविधिको परिच्छेद ७ को बुँदा १६ मा साझेदारी कार्यक्रमको सम्झौता प्रस्ताव छनोट प्राविधिक समितिको सिफारिसमा कार्यपालिकाको निर्णयपछि १५ दिनभित्र प्रमुख प्रशासकीय अधिकृतले अनुसूची २ बमोजिमको ढाँचामा गर्नुपर्ने लेखिएको छ। तर, तत्कालीन प्रमुख प्रशासकीय अधिकृत सुरेश भण्डारीले स्वीकृत कार्यक्रमको सम्झौतामा हस्ताक्षर गर्न अस्वीकार गरे। प्रशासकीय अधिकृत सहमत नभएपछि गाउँपालिका अध्यक्ष दानबहादुर केसी आफैंले सम्झौतापत्रमा हस्ताक्षर गरे। साझेदारी कार्यक्रम सञ्चालन गर्न स्थानीय तहले बनाएको कार्यविधिमा प्रस्तावना स्वीकृत भइसकेपछि प्रमुख प्रशासकीय अधिकृतले कार्यक्रमको सम्झौता गर्ने भनिएको छ। तर, यस कार्यक्रमको सम्झौता गाउँपालिका अध्यक्ष र नगरपालिकाका प्रमुखहरूले गरेका छन्। गाउँपालिकाको यति ठूलो बजेट एउटा संस्थाको खातामा हालेर कार्यक्रम सञ्चालन गर्नु गलत हो, भण्डारीले भने, यसको कार्यक्रम सञ्चालन प्रक्रिया पनि ठीक छैन। हेफरले सम्झौता गरेपछि पुनः उसले किन अर्को संस्थालाई बजेट र कार्यक्रम दिन्छ ? उनले यस कार्यक्रम गाउँपालिकाको आफ्नै जनशक्तिमार्फत संचालन हुनुपर्ने विचार व्यक्त गरे। गुल्मीको मालिका गाउँपालिका५ छापहिलेमा हेफर प्रोजेक्ट नेपालमार्फत वितरण गरिएका बाख्रा लिन आएका महिला। कार्यक्रम सम्झौताको रोहवरका रूपमा उपाध्यक्ष सरिता खड्का र कार्यक्रम लागू भएका वडाका अध्यक्षहरूले हस्ताक्षर गरेका छन्। वडा नम्बर २ को बाँझकटेरी, ३ को सिर्सेनी, ४ को म्यालपोखरी र ७ को भनभनेमा कार्यक्रम लागू छ। कुनै पनि कर्मचारी रोहवरका रूपमा बस्न मानेनन्। नियम मिचेर गरिएको सम्झौताले उक्त कार्यक्रममाथि शंकै शंका उब्जाएको छ। आफैंले बनाएको कार्यविधि जनप्रतिनिधिले कुल्चेका छन्। कार्यक्रम सञ्चालनका लागि हेफरअनुकूल हुने गरी पालिकाहरूले प्रस्तावना माग गर्ने गरेका छन्। सार्वजनिक सूचना प्रकाशन गरे पनि हेफरको मात्रै प्रस्तावपत्र स्वीकृत गरेका छन्। सबै तहले जारी गरेको सूचनाको प्रकृति र भाषाशैली समान छ। यसलाई समुदायस्तरमा नीतिगत रूपमा गरिएको भ्रष्टाचारको संज्ञा दिइएको छ। सुरुवातको चरणदेखि नै शंका उब्जाएको उक्त कार्यक्रम सम्झौतामा जनप्रतिनिधिले अर्को त्रुटि गरेका छन्। कर्मचारीको अधिकार खोसेर जनप्रतिनिधिले आफैं हेफरसँग भटाभट सम्झौता गरेका छन्। साझेदारी कार्यक्रम सञ्चालन गर्न स्थानीय तहले बनाएको कार्यविधिमा प्रस्तावना स्वीकृत भइसकेपछि प्रमुख प्रशासकीय अधिकृतले कार्यक्रमको सम्झौता गर्ने भनिएको छ। तर, यस कार्यक्रमको सम्झौता गाउँपालिका अध्यक्ष र नगरपालिकाका प्रमुखहरूले गरेका छन्। कार्यक्रम लागू भएका स्थानीय तहहरूले करिब पौने अर्ब अर्थात् ७३ करोड ४३ लाख ७७ हजार ८ सय ४५ रुपैयाँ बजेट विनियोजन गरेका छन्। अढाई वर्षभित्र कार्यक्रम सञ्चालन गर्ने गरी क्रमागत सम्झौता गरिएको छ। बाँकेका बैजनाथ, खजुरा, राप्ती सोनारी, अर्घाखाँचीको मालारानी, दाङका दंगीशरण, बबई, प्यूठानको सरुमारानी गाउँपालिकामा यो कार्यक्रम लागू छ। पाल्पाका तानसेन, रामपुर नगरपालिका, तिनाउँ, रिब्दीकोट, रम्भा, माथागढी, पूर्वखोला, निस्दी, गुल्मीका मदाने, धुर्कोट, मालिका, रुरु क्षेत्र, गुल्मीदरबार गाउँपालिका र मुसिकोट नगरपालिकामा पनि लागू छ। रुरुक्षेत्र र गुल्मी दरबारमा चालू आर्थिक वर्षदेखि लागू हुने गरी सम्झौता गरिएको छ। साझेदारीमा कार्यक्रम सञ्चालन गर्न गुल्मीको गुल्मीदरबार गाउँपालिकाले गत असोजमा निकालेको प्रस्ताव आह्वानसम्बन्धी सूचना बाँकेको खजुरा गाउँपालिका अध्यक्ष किस्मतकुमार कक्षपतिले सम्झौतामा आफूले हस्ताक्षर गरेनगरेको बारेमा प्रष्ट प्रतिक्रिया दिएनन्। सम्झौतामा हस्ताक्षर त प्रमुख प्रशासकीय अधिकृतले नै गर्नुपर्ने हो, अध्यक्ष कक्षपतिले भने, तर, के भएको रहेछ म हेर्छु। हेफरले समुदायस्तरमा पुगेर आफूले कार्यक्रम गर्दैन। उसले सम्बन्धित जिल्लाका गैरसरकारी संस्थासँग पुनः बिनाप्रतिस्पर्धा कार्यक्रमको सम्झौता गर्छ। प्रतिस्पर्धाबिना नै सार्वजनिक खरिद ऐन मिचेर कार्यक्रम सम्झौता गर्दा त्यसको पारदर्शितामा प्रश्न उब्जिएको छ। प्रस्तावना माग गर्दा सूचनाको बुँदा नम्बर २ मा स्वाबलम्वन समूह गठन तथा सामाजिक परिचालनको माध्यमबाट सामाजिक पुँजी निर्माणसम्बन्धी काम गरेको, कृषि तथा पशुको उत्पादन, उत्पादकत्व तथा मूल्य शृंखलाको क्षेत्रमा अनुभव भएको संस्था हुनुपर्ने बुँदा सूचनामा उल्लेख छ। जो काम हेफरले लामो समयदेखि विभिन्न जिल्लाहरूमा गर्दै आएको छ। यसले हेफर अनुकूल स्थानीय तह चलेको देखिन्छ। इस्मामा रोकियो कार्यक्रम गुल्मीको इस्मा गाउँपालिकाले आर्थिक वर्ष २०७६०७७ मा हेफर प्रोजेक्ट नेपालसँग सम्झौता गरेको थियो। चालू आर्थिक वर्षभित्र कार्यक्रम सम्पन्न गर्ने गरी गाउँपालिकाले हेफरलाई २ करोड ४० लाख ६६ हजार ३ सय ९३ रुपैयाँ बजेट दिएको थियो। हेफरले ८७ लाख ९४ हजार ८ सय १३ रुपैयाँ साझेदारी गरेको थियो। त्यसमध्ये ५० लाख रुपैयाँ मात्रैै खर्च हुन बाँकी छ। गुल्मीको इस्मा गाउँपालिकामा हेफर प्रोजेक्ट नेपालमार्फत वितरण गरिएको बाख्रा लिएका महिला। महालेखा परीक्षकले गत वर्ष उक्त कार्यक्रममा नीतिगत बेरुजु भनेपछि कार्यक्रम नै रोकिएको गाउँपालिकाका प्रमुख प्रशासकीय अधिकृत नवराज सुवेदीले बताए। महालेखापरीक्षकले देखाएको नीतिगत बेरुजुलाई सुधार गरौं भनेर हेफर प्रोजेक्ट नेपाललाई बोलायौं, सुवेदीले भने, तर, उहाँहरू नआएपछि कार्यक्रम सञ्चालनमा रोक लगाइएको छ। कार्यक्रम सञ्चालनपूर्व हेफरले लागत अनुमान नगरेको, आर्थिक वर्ष सकिएपछि फर्मबाट लेखापरीक्षण नगराएको, सार्वजनिक खरिद ऐन प्रतिकूल हुने गरी कार्यक्रम सञ्चालन गरेको भन्दै महालेखा परीक्षकले नीतिगत बेरुजु देखाएको थियो। कार्यक्रमको सम्झौता पनि अध्यक्षले गर्नुभएको छ, सुवेदीले भने, कार्यपालिकाले नीतिगत निर्णय गरेपछि कार्यसम्पादन गर्ने अधिकार कर्मचारीमा हुन्छ। हस्ताक्षर गर्नु भनेको चेक काटेजस्तै हो। तर, यो नीतिसंगत भएको देखिँदैन। कार्यक्रम सम्झौता गर्दा तत्कालीन प्रमुख प्रशासकीय अधिकृत चन्द्रकान्त बस्नेत थिए। कार्यविधि मिचेर सम्झौता गर्नुभएछ नि भन्ने जिज्ञासामा गाउँपालिका अध्यक्ष लक्ष्मण विष्टले भने, हेफरले अध्यक्षबाटै सम्झौता गर्ने र कर्मचारीहरू रोहवरमा बस्ने भनेपछि त्यसै गरेका हौं। गुल्मीको मदाने गाउँपालिकाले बनाएको साझेदारी कार्यक्रम सञ्चालन तथा व्यवस्थापन कार्यविधिको अंश। हेफरले समुदायस्तरमा पुगेर आफूले कार्यक्रम गर्दैन। उसले सम्बन्धित जिल्लाका गैरसरकारी संस्थासँग पुनः बिनाप्रतिस्पर्धा कार्यक्रमको सम्झौता गर्छ। प्रतिस्पर्धाबिना नै सार्वजनिक खरिद ऐन मिचेर कार्यक्रम सम्झौता गर्दा त्यसको पारदर्शितामा प्रश्न उब्जिएको छ। विगतको सम्बन्ध र कार्यक्रम मिल्दोजुल्दो भएकाले स्थानीय संस्थाहरूसँग सम्झौता गरेर कार्यक्रम गर्छौं, हेफर प्रोजेक्ट नेपाल बुटवलका प्रमुख प्रेम स्वाम्भुले भने, ती संस्थाहरूसँग सहकार्य गर्दा हामीले प्रतिस्पर्धा गराउँदैनौं। उनका अनुसार हेफरको बजेटले कर्मचारीको तलब, प्रशासनिक खर्च व्यवस्थापन गरिन्छ। स्थानीय तहको बजेटले कार्यक्रम सञ्चालन हुन्छ। कार्यक्रम सञ्चालन गर्दा सार्वजनिक खरिद ऐनको पालना गरेको नदेखिएको धेरैजसो स्थानीय तहका प्रमुख प्रशासकीय अधिकृतहरूले प्रतिक्रिया दिएका छन्। प्रस्तावपत्र आह्वान गरेर गर्नुपर्ने खरिदलाई समेत कोटेसनमार्फत गरेको पाइएको उनीहरूको भनाइ छ। हेफरसँगको साझेदारीमा स्थानीय तहले गरेका त्रुटि १ कार्यक्रम सञ्चालनका लागि प्रस्तावना मागको सूचना प्रकाशन हेफरअनुकूल २ खुला प्रतिस्पर्धाका लागि प्रस्तावना माग गरे पनि हेफर प्रोजेक्ट नेपाल मात्र छनोट ३ स्थानीय तहको करोडौं बजेट संस्थाको खातामा राखेर कार्यक्रम सञ्चालन ४ कार्यक्रम सम्झौता एउटासँग, गाउँमा कार्यक्रम सञ्चालन अर्कै संस्थाबाट ५ साझेदारी कार्यक्रम सञ्चालन तथा व्यवस्थापन कार्यविधिविपरीत सम्झौता ६ कार्यविधिले प्रमुख प्रशासकीय अधिकृतलाई कार्यक्रम सम्झौता गर्ने अधिकार दिए पनि अध्यक्ष र मेयरले गरे सम्झौता ७ सार्वजनिक खरिद ऐन मिचेर कार्यक्रम सञ्चालन ८ हेफर प्रोजेक्ट नेपालको अनुकूलमा स्थानीय तहको करोडौं बजेट परिचालन ९ समुदायमा गाउँपालिकाभन्दा हेफरको चर्चा धेरै १० कुल बजेटको २५ प्रतिशत मात्र हेफर प्रोजेक्ट नेपालको ११ पशुपालन र कृषि क्षेत्रमा कार्यक्रम सञ्चालन भए पनि स्थानीय तहका कृषि प्राविधिकसँग गरिएन समन्वय"
"एनआरएनएमा बाँडीचुँडी, अब तीन अध्यक्ष","काठमाडौं : गैरआवासीय नेपाली संघ (एनआरएनए)मा विधानविपरीत सामूहिक नेतृत्वमा जाने सहमति भएको छ। संघ फुट्नबाट जोगाउने नाममा डा बद्री केसी, कुल आचार्य र रबिना थापा तीन जना अध्यक्ष बन्ने भएका छन्। उनीहरू तीनै जना अध्यक्षका आकांक्षी थिए। उपाध्यक्ष, महासचिव र सचिव पनि एकभन्दा बढी बनाउने सहमति भएको छ। तर, विधानले बहुअध्यक्षको व्यवस्था गरेको छैन। संघको १०औं महाधिवेशन चैत १० र ११ गते काठमाडौंमा हुँदै छ। उक्त महाधिवेशनले विधान संशोधन गरे मात्रै सहमति अनुमोदन हुनेछ। संघका अध्यक्ष कुमार पन्तले महाधिवेशनमा विधान पारित गराउने हिम्मत उम्मेदवारहरूले गर्नुपर्ने बताए। हामी विधानअनुसार नै चल्ने हो, अध्यक्ष पन्तले भने, महाधिवेशनलाई विधान बनाउने सर्वाधिकार भएकाले पारित भए तीन अध्यक्ष प्रणालीमा एनआरएनए जानेछ। संस्थाको एकता अक्षुण्ण राख्न तीन अध्यक्ष मोडेलमा जान तयार भएको आकांक्षीहरूले संयुक्त पत्रकार सम्मेलनमा बताएका छन्। सहमतिका आधारमा १०औं महाधिवेशन गर्नुको विकल्प नभएकाले सहमति गरिएको उनीहरूले बताए। विषम परिस्थितिका कारण सामूहिक नेतृत्वमा जान तयार भएको डा केसीले बताए। सबैको अस्तित्व स्वीकार गरेर अघि बढ्ने र अदालतमा रहेका मुद्दा फिर्ता लिने सहमति भएको उनले सुनाए। अब पक्ष, विपक्ष नभनिकन विधान संशोधन गरी सामूहिक नेतृत्वमा जाने आचार्यले बताए। सहमति, सहकार्य नै एनआरएनएको हितमा रहेको थापाले बताइन्। एनआरएनएमा तीन अध्यक्ष, महाधिवेशन मार्च २४ र २५ मा हुने संघविरुद्धको मुद्दा उच्च अदालत पाटनमा विचाराधीन छ। अदालतले बुधबारसम्म निर्वाचन प्रक्रिया रोक्न आदेश जारी गरेको थियो। अध्यक्ष पन्तले परराष्ट्र मन्त्रालयको संयोजनमा मुद्दा फिर्ता लिइने बताए। आकांक्षी तीनबीच सामूहिक नेतृत्वमा जाने सहमति भए पनि महाधिवेशनले विधान संशोधन नगरे समस्या पर्ने सरोकारवाला बताउँछन्। विधान पास गराउन हामी ग्यारेन्टी गर्न सक्दैनौं, पन्तले भने। पूर्वअध्यक्ष घले अझै असन्तुष्ट अध्यक्षका तीन आकांक्षीबीच सहमति भए पनि पूर्वअध्यक्ष शेष घले असन्तुष्ट नै देखिएका छन्। घलेले मंगलबार काठमाडौंमा महाधिवेशन सुरु गरेका छन्। संघमा व्यापक विकृति भएकाले छुट्टै महाधिवेशन गरिएको घलेले बताए। प्रत्येक दिन फरक छ। भोलि के हुन्छ कसैलाई थाहा हुँदैन, घलेले भने, तर, राम्रोका लागि कामना गर्नुपर्छ। सबै एकजुट भएर अघि बढौं। उनले अध्यक्षमा आचार्यलाई अघि सारेका थिए। आचार्यले अरू प्रत्याशीसँग सहमति गरे पनि घले टसमस भएका छैनन्। उनलाई उपाध्यक्ष सोनाम लामाले साथ दिइरहेका छन्। घलेलाई मनाउन पदाधिकारी क्रियाशील छन्। घलेको समूहका प्रवक्ता कृष्ण सन्जेलले महाधिवेशनमा ३ सयभन्दा बढी प्रतिनिधि सामेल भएको दाबी गरे। अर्थमन्त्री जनार्दन शर्मा प्रमुख अतिथि बनेका थिए। घले र आचार्य दुवै जनाले बोलाएका कारण आफू कार्यक्रममा गएको अर्थमन्त्री शर्माले बताए।"
स्थानीय तह निर्वाचनका लागि चितवनमा २७ दल दर्ता,"चितवन : आगामी वैशाख ३० गते हुने स्थानीय तह निर्वाचनका लागि जिल्लामा २७ दल दर्ता भएका छन्। जिल्ला निर्वाचन कार्यालयका अनुसार ६ ठूला दलबाहेक २७ साना दलले निर्वाचनका लागि चिह्न लिन आयोगमा दल दर्ता गराएका हुन्। कार्यालयका प्रमुख भीमसेन कार्कीका अनुसार आयोगले दलहरूलाई आफ्नै निर्वाचन चिह्न लिनका लागि यही चैत ४ गतेदेखि ६ गतेसम्म आवेदन दिनका लागि समय दिएको थियो। आयोगले तोकेको समयमा जिल्लामा रहेका २७ दलले आफ्नै निर्वाचन चिह्नका लागि विवरण बुझाएका छन्। कार्कीका अनुसार राष्ट्रिय मान्यता प्राप्त दल नेपाली कांग्रेस, नेकपा (एमाले), नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा) र लोकतान्त्रिक समाजवादी पार्टी (लोसपा)ले जिल्लामा विवण बुझाउनु नपर्ने भएकाले २७ दलले चिह्नका लागि विवरण बुझाएका हुन्। उनीहरुको विवरण निर्वाचन आयोगमा पठाइएको उनले बताए। स्थानीय तहको निर्वाचनका लागि जिल्ला निर्वाचन कार्यालयले मतदान केन्द्र थप गर्न आयोगलाई आग्रह गरेको छ। विसं २०७४ मा भएको स्थानीय निर्वाचनमा जिल्लामा १६१ मतदानस्थल र ३७६ मतदान केन्द्र थिए। अहिले मतदान केन्द्र थप गरी ४६१ पुर्याउन लागिएको कार्कीले बताए। भरतपुर महानगरपालिकामा २०५, रत्ननगर नगरपालिकामा ६१, खैरहनी नगरपालिकामा ५७, कालिका नगरपालिकामा ३७, राप्ती नगरपालिकामा ४७, माडी नगरपालिकामा ३२ र इच्छाकामना गाउँपालिकामा २२ मतदान केन्द्र बनाउन कार्यालयले आयोगलाई सिफारिस गरेको छ। जिल्लामा तीन लाख ९८ हजार ७७१ मतदाता छन्। अझै केही थपघट हुनसक्ने कार्कीले बताए। विसं २०७४ को स्थानीय तहको निर्वाचनमा जिल्लामा तीन लाख १३ हजार तीन मतदाता थिए। मतदाताको सङ्ख्या बढेकाले मतदान केन्द्र थप गर्न लागिएको हो। निर्वाचनको तयारीस्वरुप कार्यालयले यही चैत १५ गते जिल्लामा प्रमुख निर्वाचन अधिकृतको कार्यालयसँगै निर्वाचन अधिकृतको कार्यालय स्थापना गर्ने तयारी गरेको छ। सदरमुकाममा प्रमुख निर्वाचन अधिकृतको कार्यालय रहने छ भने अन्य पालिकामा निर्वाचन अधिकृतको कार्यालय रहने छ। निर्वाचनका लागि कार्यालयले कर्मचारी माग गर्न थालेको छ। एउटा मतदान केन्द्रमा सातदेखि आठ जनाको दरले कर्मचारी परिचालन गरिने छ। रासस"
कोभिड१९ खोप अभियान : ९ प्रतिशतले पाएनन् खोप,"काठमाडौं : सरकारले सबै नेपालीलाई कोरोनाविरुद्धको खोप लगाइसक्ने लक्ष्यलाई कार्यान्वयन गर्न खोज र खोप अभियान सुरु गरेको छ। खोपको दायरामा नआएका कुल जनसंख्याको झण्डै ९ प्रतिशतलाई लक्षित गर्दै अभियान सुरु गरिएको हो। सरकारले चैत मसान्तसम्म लक्षित (१२ वर्ष उमेर माथिका) सबै नेपालीलाई कोरोनाविरुद्धको खोप लगाइसक्ने लक्ष्य लिएको थियो। सचेत व्यक्तिहरूले खोप लगाइसकेकोले पहुँच नपुगेका व्यक्तिको खोजी गर्दै खोप लगाइदिने अभियान सुरु गरिएको हो। स्वास्थ्य तथा जनसंख्या मन्त्रालयका सह प्रवक्ता डा समीरकुमार अधिकारी भन्छन, सबैको सहकार्यले चैतभित्र सबैलाई खोपको दायरामा ल्याउने लक्ष्य छ। छुटेको जनसंख्यालाई समयमै खोप लगाउनुपर्ने चुनौती छ। चलायमान र खोपको प्रभावकारिता नबुझेको जनसंख्यालाई खोप अभियानमा सामेल गराउने चुनौती रहेको उनले बताए। मुलुकमा २०७७ माघ १४ गतेदेखि खोप अभियान सुरु गरिएको हो। हालसम्म कुल लक्षित (जनसंख्याको १२ वर्षदेखि माथिका) ६८ प्रतिशतले पूर्ण मात्रा खोप लगाइसकेका छन्। सोही उमेर समूहका ९१ प्रतिशतले एक मात्रा खोप लगाएको स्वास्थ्य मन्त्रालयले जनाएको छ। १८ वर्षमाथिका ९२ दशमलव ९ प्रतिशतले कम्तीमा एक मात्रा खोप लगाएका छन्। पूर्ण मात्रा खोप लगाउनको संख्या ८१ दशमलव ३ प्रतिशत छ। डा अधिकारी भन्छन, एक मात्रा पनि खोप नलगाएको दश प्रतिशतभन्दा कम छन्। छुटेको त्यो जनसंख्यालाई खोज र खोप भन्ने अभियानका साथ स्थानीय तहलाई परिचालन गर्दैछौं। सरकारले कोभिसिल्ड, भेरोसेल, अस्ट्राजेनेका, मोडर्ना, फाइजर र जोन्सन एन्ड जोन्सन खोप प्रदान गर्दै आएको छ। समुदायमा सबैले खोप लगाएजस्तो देखिए पनि कतिपय छुटिरहेको मन्त्रालयले जनाएको छ। दोस्रो मात्रा खोप लगाउन झण्डै १० प्रतिशत जनसंख्या बाँकी छन्। स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेलका अनुसार खोपबाट वञ्चितलाई खोपको दायरामा ल्याउन स्थानीय तह सक्रिय हुनुपर्ने बताए। सबै स्वास्थ्य संस्थामा खोपको उपलब्धता हुनुपर्छ। छुटेको जनसंख्या पत्ता लगाई खोपको पहुँचमा ल्याउन स्थानीय सरकार सक्रिय हुनुपर्ने जरुरी छ, पूर्वप्रमुख विशेषज्ञ डा प्याकुरेलले भने, स्थानीय तहको चुनाव नजिकिँदो छ। घरदैलोमा खटिएका राजनीतिकर्मीले खोपबाट वञ्चित समुदायलाई खोप अभियानमा सहभागी गराउँदा खोप अभियान सतप्रतिशत पुर्याउन सकिन्छ। हालसम्म कोरोनाविरुद्ध ४ करोड ७८ लाख ८२ हजार ८ सय कुल खोप मात्रा प्राप्त भएको स्वास्थ्य सेवा विभाग, खोप शाखाले जनाएको छ। खोप अभियान सुरु भएयता ३ करोड ९३ लाख १७ हजार २ सय ७५ मात्रा खोप लगाइसकिएको छ। जसमध्ये १ करोड ८६ लाख ९८ हजार १ सय १३ ले एक मात्रा लगाइएको छ। पूर्ण मात्रा खोप १ करोड ८७ लाख १९ हजार १ सय २२ लगाइएको छ। त्यस्तै, अतिरिक्त मात्रा १८ लाख ३८ हजार १ सय ८३ लगाइएको खोप शाखाका प्रमुख सागर दाहालले बताए। केन्द्रीय तथ्यांक विभागका अनुसार मुलुकको कुल जनसंख्या २ करोड ९१ लख ९२ हजार ४ सय ८० छ। कुल जनसंख्याको ७५ प्रतिशतले कम्तीमा एक मात्रा लगाएका छन्। पूर्ण मात्रा लगाउनेको संख्या झण्डै ६४ दशमलव २ प्रतिशत पुगेको छ। ५ देखि ११ वर्ष उमेरकालाई पनि खोप ५ देखि ११ वर्ष उमेर समूहका झण्डै ३५ लाख बालबालिका छन्। यो उमेर समूहका लागि कोरोनाविरुद्धको खोप ल्याउने तयारी अन्तिम चरणमा पुगेको मन्त्रालयका सहप्रवक्ता डा अधिकारीले बताए । उनले भने, खोप ल्याउने प्रक्रिया अन्तिम चरणमा पुगेको छ । फाइजर खोप ल्याउन लागिएको हो। तर, खोप आइपुग्ने मितिको टुंगो लागिसकेको छैन।"
बालिकालाई यातना दिएको मुद्दामा दलित आयोगको चासो,"रामेछाप : रामेछापको मन्थली नगरपालिका भलुवाजोरकी १३ वर्षीय नाबालिकालाई फागुन ३० गते घरभित्र प्रवेश गरेकै कारण छिमेकीले २० घण्टासम्म घरको थाम र दलिनमा बाँधेर सिस्नुले कुटपिट गरेका थिए। उक्त घटनाबारे राष्ट्रिय दलित आयोगले चासो देखाएको छ। नेपालको संविधान २०७२ को धारा २४ मा कुनै पनि व्यक्तिलाई प्रथा, परम्परा, धर्म, रीतिरिवाज, जात, जाति, वंश, समुदाय, पेसा, व्यवसाय वा शारीरिक अवस्थाको आधारमा जातीय तथा अन्य सामाजिक छुवाछुत र भेदभाव गर्न नपाइने व्यवस्था छ। यस्तै, संविधानको धारा २२ मा यातनाविरुद्धको हकको व्यवस्था गरिएको छ। जसमा पक्राउ परेको वा थुनामा रहेको व्यक्तिलाई समेत शारीरिक वा मानसिक यातना दिन नहुने र निजसँग निर्मम, अमानवीय वा अपमानजनक व्यवहार गर्न नहुने व्यवस्था गरिएको छ। तर, विद्यमान व्यवस्थालाई नै चुनौती दिने गरी फागुन ३० गते सोमबार मन्थली नगरपालिका६ भलुवाजोरका ६३ वर्षीय शेरबहादुर श्रेष्ठले छीमेकी १३ वर्षीय बालिकालाई थाममा बाँधेर सिस्नु लगाउँदै कुटपिट गरी यातना दिएका थिए। घरभित्र पसेको निहुँमा दलित बालिकालाई यातना सोही घटनाबारे बुझ्न शनिबार सदरमुकाम मन्थली आएका राष्ट्रिय दलित आयोगका सदस्य सुन्दर पुर्कोटीको नेतृत्वको टोलीले घटना स्थलमा पुगेर अध्ययन गरेको हो। आयोगका सदस्य सुन्दर पुर्कोटी, कानुन व्यवसायी यमकुमारी गडेल, मन्थली नगरपालिका६ की कार्यवाहक वडाध्यक्ष कमला बस्याल, मानव अधिकारकर्मी, सुरक्षाकर्मी र पत्रकारसहितको टोलीले घटना स्थलमा पुगेर पीडित, पीडितका आफन्त र वरपरका स्थानीयहरूसँग घटनाबारे जानकारी लिएका थिए। त्यस क्रममा पीडक श्रेष्ठले आफूलाई घरभित्र पसेर दही खाएकै कारण घरकोे थाममा बाँधेर यातना दिएको पीडित नाबालिकाले बताएकी छन्। सानो जातकी अर्थात् दलित जातकी नाबालिका आफ्नो घरभित्र पसेको भन्दै पीडक श्रेष्ठले चार घण्टा हात खुट्टा बाँधेर दलीनमा झुण्ड्याएर र बाँकी १७ घण्टा थाममा बाँधेर सिस्नो लगाउँदै लठ्ठीले कुटपिट गरेको पीडित बालिकाले बताएकी हुन्। आयोगका सदस्य पुर्कोटी र अधिवक्ता गडेलले शनिबार नै जिल्ला प्रहरी कार्यालयमा पुगेर घटनाबारे जानकारी लिएका थिए। पीडक श्रेष्ठले दलित पसेपछि आफ्नो घर अशुद्ध भएको र कुल, पितृ, देवताहरू समेत नष्ट हुने भएपछि आफूले आवेगमा आएर घरको थाम र दलिनमा बाँधेर सिस्नो लगाई कुटपिट गरेको स्वीकार गरेको पुर्कोटीले बताए।"
"एमाले केन्द्रीय कमिटी बैठक आज बस्दै, स्थानीय निर्वाचनबारे छलफल","काठमाडौं : नेकपा एमाले केन्द्रीय कमिटीको तेस्रो बैठक आज बस्दैछ। बुधबार बिहान ११ बजे बबरमहलस्थित कार्की ब्यांकेटमा बैठक बस्ने केन्द्रीय सदस्य माधव ढुङ्गेलले जानकारी दिए। उनले आगामी वैशाख ३० हुने स्थानीय तहको निर्वाचन केन्द्रित रहेर दुई दिन केन्द्रीय कमिटीको बैठक बस्न लागेको बताए। ढुङ्गेलका अनुसार बैठकले केन्द्रीय सदस्यलाई आफ्नो क्षेत्रमा स्थानीय निर्वाचनलाई लक्षित गर्दै जिम्मेवारीसमेत बाँडफाँड र भावी रणनीति तय गर्नेछ। एमालेले सबै तहका कमिटीले पूर्णता पाएपछि केन्द्रीय कमिटीको बैठक बोलाएको हो। केन्द्रीय कमिटी बैठकमा प्रदेश अध्यक्षले आआफ्ना प्रदेशको संगठनात्मक कामको अवस्था, जिल्लाको शक्ति सन्तुलनको स्थिति र निर्वाचनको तयारी तथा सम्भावनाबारे जानकारी गराउने छन्। केन्द्रीय कार्यालयको तर्फबाट महासचिव शंखर पोखरेलले विभाग, जनसंगठन, आयोग र कार्यालयसहित समग्र पार्टी कामको रिपोर्टिङ प्रस्तुत गर्ने एमालेले जनाएको छ। सत्तापक्षको अनिच्छा रहँदारहँदै एमालेको दबाबले स्थानीय तहको निर्वाचनको मिति तय गरेर प्रक्रिया अघि बढेको, पार्टीको निर्वाचन केन्द्रीत प्रशिक्षण कार्यक्रम सम्पन्न भएको र ठाँउ ठाउँमा पार्टी प्रवेशको लहरै चलेकाले समग्र विषयवस्तुलाई समेटेर अध्यक्ष केपी शर्मा ओलीले राजनीतिक प्रतिवेदन प्रस्तुत गर्ने कार्यसूची रहेको छ। बैठकमा संसदभित्र एमालेले विरोध जारी रहँदारहँदै एमसीसी पारित गरिएको, प्रधानन्यायाधीशविरुद्धको महाभियोग छलफलमा जाँदै गरेको, सरकार अकर्मण्य बनेको, अर्थतन्त्र लथालिङ्ग हुँदै भएकाले सरकारको समग्र कामको समीक्षासहित राजनीतिक प्रतिवेदन प्रस्तुत हुनेछ। निर्वाचन आयोगले निर्वाचन कार्यक्रमअन्तर्गत वैशाख ११ र १२ गते उम्मेदवारी दर्ताको समय तोकेको छ।"
अनि करिश्मा बनिन् कमरेड,"काठमाडौं : अभिनेतृ करिश्मा मानन्धरले चलचित्र क्षेत्रमा लामो समय एकछत्र राज गरिन्। उनले अभिनय गरेको चलचित्र २ सय हाराहारी छन्। उनी कला क्षेत्रमै निरन्तर समर्पित छिन्। उनै अभिनेतृ मानन्धर मंगलबार एमालेमा प्रवेश गरेकी छन्। एमाले अध्यक्ष केपी शर्मा ओलीले टीका लगाइदिएर आफ्नो पार्टीमा स्वागत गरे। यससँगै अभिनेतृ मानन्धर कमरेड करिश्मा बनेकी छन्। उनी म्युजिक भिडियोको सुटिङ स्थगन गरी पार्टी प्रवेश कार्यक्रममा आएकी थिइन्। दुई दिनदेखि नयाँ भिडियोको सुटिङ चलिरहेको छ। एमाले प्रवेश गर्नुमा आफ्नो व्यक्तिगत स्वार्थ नभएको अभिनेत्री मानन्धरले बताइन्। आफूले कुनै पदको सौदाबाजी गरेर नभई नितान्त एमालेको कार्यकर्ता बन्न आएको उनले बताइन्। कुनै सौदाबाजी होइन, कुनै आग्रह पनि छैन, उनले भनिन्, नितान्त एमालेको कार्यकर्ता भएर हजुरहरूसँग जोडिन आएकी छु। उनले वर्षौंदेखि योगदान दिएकाहरू पनि यो पार्टीमा रहेको बताइन्। बार्गेनिङ हो कि भन्ने पनि साथीहरूको मनमा लागेको होला। यो कुनै सौदाबाजी होइन। म नितान्त एमाले कार्यकर्ता भएर जोडिन आएकी हुँ, उनले भनिन्, पार्टीले मेरो मूल्यांकन गर्छ भने पछि हट्दिनँ। एमाले हुनुमा तीन कारण उनले एमाले आउनुमा तीन कारण रहेको बताइन्। उनका अनुसार नेता भनेको जनताको अगुवा हो। जनतालाई भिजन देखाउने व्यक्तित्व हो। नेता भनेको जनताको भविष्य सुनिश्चित गर्ने पात्र हो। त्यो गुण एमाले अध्यक्ष केपी ओलीमा पाउँछु। उहाँमा प्रतिबद्धता, क्षमता, कुशलता छ। उहाँ जहिले पनि सक्रिय रहनुहुन्छ। केपी ओलीको इनर्जी देखेर चकित भएकी छु, उनले भनिन्, एकदिन गएर उहाँलाई भेटे। उहाँको कुरा सुनेर म कहिलै थाक्दिनँ। उत्साहजनक, प्रेरणादायी कुराहरू उहाँले गर्नुहुन्छ। मेरो विचारमा त्यो मैले मात्रै होइन। अर्को पार्टीको मान्छेले पनि अध्यक्षज्यूका गुणगान गाएकै हुन्छन्। राजधानीमा मंगलबार एमाले प्रवेश गरेपछि पूर्वमन्त्री प्रेमबहादुर सिंह रअभिनेत्री करिश्मा मानन्धर अध्यक्ष केपी शर्मा ओलीका साथमा। दोस्रो कारणबारे उनले भनिन्, सबैले गणतन्त्र, लोकतन्त्रका कुरा गर्छन्। तर, एमालेले लोकतन्त्र र समृद्धिको वास्तविक एजेन्डा बोकेको छ। एमालेले समानता र सामाजिक न्यायसहितको समृद्धि हाँसिल गर्दै समाजवादसम्म जाने बाटो लिएको छ। महिलालाई अगाडि बढाउन यो पार्टीको भूमिका अग्रणी रहेको छ। उनले तेस्रो कारणबारे यसो भनिन्, अधिकांश व्यक्तिले यो पार्टीप्रति सद्भाव राख्छन्। वृद्धदेखि युवाको मनमनमा छ एमाले। एमाले भनेको अहिलेको अवस्थामा ठूलो पार्टी हो। आफ्नो भूमिका सशक्त अगाडि बढाएको छ। उनी यसअघि डा बाबुराम भट्टराईले नेतृत्वको नयाँ शक्तिमा लागेकी थिइन्। पछि त्यो पार्टीमा निस्क्रिय भइन्। नयाँ शक्ति जनता समाजवादी पार्टीमा विलय भइसकेको छ। एसईई दिँदा उनको चर्चा भएको थियो। उनले छोरीभन्दा पछि एसईई पास गरेकी हुन्। कक्षा १२ पनि पास गरेर आफू स्नातक तहमा भर्ना भएको उनले बताइन्। पीएचडी नै गर्ने लक्ष्य रहेको उनको भनाइ छ। उनलाई एमालेमा ल्याउन एमाले सांसद नवराज सिलवालको भूमिका देखिएको छ। ललितपुर निर्वाचन क्षेत्र नम्बर १ अन्तर्गत गोदावरी टौखेल घर भएकी मानन्धरले एमाले प्रवेश गर्नुपूर्व दुईपटक अध्यक्ष ओलीसँग भेट गरेको सुनाइन्। डेढ दशकपछि फर्किए सिंह पूर्वमन्त्री प्रेमबहादुर सिंह डेढ दशकपछि पुरानो घरमै फर्किएका छन्। आफू नेतृत्वको समाजवादी जनता पार्टी नै नेता सिंहले मंगलबार एमालेमा समाहित गरेका हुन्। एमाले छोडेपछि उनले उक्त पार्टी खोलेका थिए। सिंह समानुपतिक प्रणालीबाट संविधानसभामा पुगेका थिए। २०७२ सालमा उनी खानेपानी तथा सरसफाइमन्त्री भएका थिए। संविधानले थ्रेस होल्डको व्यवस्था गरेपछि २०७४ को निर्वाचनमा सिंह संसद्मा आउन सकेनन्। २०५६ को निर्वाचनमा उनी कालिकोटबाट एमाले सांसद निर्वाचित भएका थिए। सिंह २०५४ मा राष्ट्रियसभा सदस्य निर्वाचित भएपछि कानुन तथा न्यायमन्त्री बनेका थिए। उनी २०६२६३ देखि एमालेमा निस्क्रिय भए। अन्तरिम संसद्मा उनलाई एमालेले समावेश गराएन। त्यसपछि एमालेबाट बाहिरिएर २०६४ मा नयाँ पार्टी बनाएको उनले बताए। उनी २०६६ मा पुनः कानुनमन्त्री भएका थिए। उनले भने, म नेकपा एमालेबाट एक्लै गएको थिएँ। अहिले सानै भए पनि एउटा शक्ति लिएर फर्केको छु।"
रुसद्वारा नक्कली समाचार सम्प्रेषणविरुद्ध नयाँ विधेयक पारित,मस्को : युक्रेनमा जारी मस्कोको सैन्य कारबाही एक महिना हुन लाग्दा रुसी सांसदहरूले मङ्गलबार विदेशमा रहेर रुसका कामहरूको बारेमा गलत समाचार प्रकाशन गर्नेलाई तीन वर्षसम्म जेल सजाय दिने गरी नयाँ कानुनलाई अनुमोदन गरेका छन्। तेस्रो पटकको अध्ययन र संशोधनपछि पारित गरिएको विधेयकले रूस र रुसका नागरिकको हितमा विदेशमा गरिएका कार्यहरूको बारेमा जानीजानी गलत जानकारी प्रकाशित गर्ने मानिसहरूलाई जेल सजाय र जरिवाना तोकेको छ।
गठबन्धनमा अझै मिलेन चुनावी तालमेल,"काठमाडौं : सत्तारुढ गठबन्धनका शीर्ष नेताहरूबीच स्थानीय तह निर्वाचनमा चुनावी तालमेल गर्ने विषयमा ठोस निर्णय आएको छैन। यस विषयमा सहमति हुन नसक्दा गठबन्धन दल नै कसरी चुनावमा होमिन्छन् भन्न सकिने अवस्था छैन। गठबन्धनका शीर्ष नेताहरूबीच मंगलबार प्रधानमन्त्री निवास बालुवाटारमा चुनावकै विषयमा छलफल गर्न बैठक बस्यो। प्रधानमन्त्री तथा कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल र नेकपा (एकीकृत समाजवादी)का अध्यक्ष माधवकुमार नेपाल लगायतका नेताबीच छलफल भएको छ। निर्वाचनको आचारसंहिता समय लागू नहुँदै सरकारले सरकारी नियुक्ति र राजदूत नियुक्ति गर्नुपर्ने संवैधानिक अड्चन छ। दाहाल र नेपालले निर्वाचनमा गठबन्धनबारे छिटो टुंगो लगाउनुपर्ने प्रधानमन्त्रीलाई दबाब दिएको बालुवाटार स्रोतले जनाएको छ। स्रोतका अनुसार बैठकमा दाहालजीले चुनावमा कसरी जाने हो ? समय घर्किंदैछ। छिटो तय गरौं। सबै स्थानमा सहकार्य गर्न सकियो भने सहज हुन्छ। हाम्रा पनि आफ्नै गढ छन्। यदि कांग्रेसले सहकार्य नगर्ने हो भने। हामी हाम्रो तरिकाले अघि बढ्छौं, भन्नुभयो। त्यसैगरी नेता नेपालले एमालेका गढ भएका जिल्लामा समाजवादी सँगै जाउँ त्यसो गर्दा एमालेको गढ भत्काउन सकिन्छ। एक्लै हिँड्दा कांग्रेसलाई पनि धौधौ होला, भनेका थिए। बैठकमा प्रधानमन्त्री देउवाको भनाई उध्रित गर्दै स्रोतले भन्यो, दुवै शीर्ष नेताहरूको जिज्ञासामा प्रधानमन्त्री जीले पार्टीका साथीहरू सबै जिल्लातिर हुनुहुन्छ। ११ गते पार्टीको केन्द्रीय कमिटीको बैठक छ। साथीहरूको धारणा बुझेर मात्र निर्णय गर्छौं। बैठकमा निर्वाचनमा सहकार्य गर्न संयन्त्र समिति बनाउने विषयमा पनि छलफल भएको छ। प्रधानमन्त्री देउवाले भने कांग्रेसको कार्यसमितिबाट निर्णय आएपछि मात्र त्यतातिर लाग्ने दोहोर्याएपछि उक्त विषय अघि बढेन। बैठकमा निर्वाचनको आचारसंहिता समय लागू नहुँदै सरकारले सरकारी नियुक्ति र राजदूत नियुक्ति गर्नुपर्ने संवैधानिक अड्चन छ। त्यसैले पनि ती विषयमा सहजीकरण गरिदिन प्रधानमन्त्रीले दुवै शीर्ष नेतालाई आग्रह गरे। स्थानीयको आवश्यकता बुझेर गठबन्धन कांग्रेसका प्रवक्ता प्रकाशशरण महतले कांग्रेसको जारी घरदैलो कार्यक्रमबाट आएको प्रतिवेदनका आधारमा गठबन्धनबारे पार्टीले स्थानीय आवश्यकता र औचित्यका आधारमा निर्णय लिने बताए। पार्टीलाई गठबन्धनको रूपमै चुनावमा जाँदा राम्रो हुन्छ कि स्थानीय आवश्यकता हेरेर त्यस बाहिरका दलहरूबीच पनि तालमेल हुनसक्छ त्यो केन्द्रीय बैठकले निर्णय गर्छ। कांग्रेसका केही युवा र दोस्रो तहका नेताहरूले स्थानीय निर्वाचनमा गठबन्धन गरेर जान नहुने पक्षमा अभिव्यक्ति दिँदै आएका छन्। सभापति देउवाले ६ महानगरपालिका र ११ उपमहानगरपालिकामा गठबन्धनका दलहरूबबीच मिलेर जाने भूमिका आन्तरिक रूपमा बनाइसकेको कांग्रेसका एक नेताले भने, अन्य स्थानीय हकमा भने आवश्यकताका आधारमा मात्रै तालमेल गर्ने र प्रदेश जिल्लालाई नै अधिकार दिइने तयारी प्रधानमन्त्रीको छ। माओवादी केन्द्रको बैठकले भने चुनावी गठबन्धनका लागि अन्य दलसँग संवाद गर्ने निर्णय गरिसकेको छ। माओवादीले सत्ताधारी गठबन्धनमै रहेका दलहरूबीच स्थानीय निकाय निर्वाचनमा तालमेललाई प्राथमिकतामा राखेको छ। कांग्रेसले चुनावी गठबन्धनबारे स्पष्ट निर्णय नलिँदा अलमल भएको सत्ता साझेदार माओवादी र एकीकृत समाजवादीका नेताहरूको आरोप छ। गठबन्धनका शीर्ष नेताको बैठकमा मंगलबार मन्त्रिपरिषद् हेरफेरको विषयमा पनि छलफल भएको थियो। त्यसो त प्रधानमन्त्री देउवा केही मन्त्रीको कार्यसम्पादनसँग असन्तुष्ट छन्। माओवादी पार्टीका सचेतक देव गुरुङले माओवादी केन्द्र सकारात्मक निर्णयको अपेक्षामा रहेको बताए। तर, मधेस प्रदेशमा पकड राख्ने जनता समाजवादी पार्टीका नेता महेन्द्र राय यादवले गठबन्धनमा रहेका दलहरूबीच स्थानीय आवश्यकताका आधारमा तालमेल गर्ने आफ्नो दलको प्राथमिकता रहेको बताए। त्यस्तै, राष्ट्रिय जनमोर्चाकी सांसद दुर्गा पौडेलले आफ्नो दल सरकारमै रहेका दलहरूसँग गठबन्धन गर्ने पक्षमा रहेको बताइन्। मन्त्री हेरफेरको तयारी गठबन्धनका शीर्ष नेताको बैठकमा मंगलबार मन्त्रिपरिषद् हेरफेरको विषयमा पनि छलफल भएको थियो। त्यसो त प्रधानमन्त्री देउवा केही मन्त्रीको कार्यसम्पादनसँग असन्तुष्ट छन्। यद्यपि, गठबन्धनका कारण उनले मुख खोल्न भने सकेका छैनन्। आन्तरिक रूपमा भने प्रधानमन्त्री चैत १५ अगावै मन्त्रिपरिषद् हेरफेर गर्ने तयारी भएको बालुवाटार स्रोतले बताएको छ। स्रोतका अनुसार प्रधानमन्त्री देउवाले १२ दिनमै सरकार पुनर्गठनको तयारी गरेका छन्। स्रोतका अनुसार रिक्त रहेका २ मन्त्रालय रक्षा र उद्योग, वाणिज्य तथा आपूर्तिमन्त्री नियुक्ति गर्ने र केही मन्त्री हेरफेर गर्ने उनको तयारी छ। निर्वाचन आयोगले चैत १५ गते निर्वाचन आचारसंहिता जारी गर्दैछ। त्यो अघि नै प्रधानमन्त्रीले मन्त्रिपरिषद् पुनर्गठनको तयारी गरेका छन्।"
जितपुर सिमरा गोल्डकप : फ्रेन्ड्स र सुदूरपश्चिम भिड्ने,"सिमरा : जितपुर सिमरा गोल्डकपको १२औं संस्करणको तयारी पूरा भएको छ। आयोजक नव जनजागृति युवा क्लबले प्रतियोगिताको सम्पूर्ण तयारी पूरा भएको जानकारी दिएको हो। चैत १० गतेदेखि सुरु हुने प्रतियोगितामा ए डिभिजनका पाँच र मोफसलका पाँच गरी १० टोलीको सहभागिता रहने छ। आयोजक क्लबका अध्यक्ष रामचन्द्र लामाका अनुसार प्रतियोगितामा साविक विजेता संकटा, एनआरटी, हिमालयन शेर्पा, फ्रेन्ड्स, एपीएफ, सुदूरपश्चिम११, बीएफसी चितवन, विजय युथ हेटौंडा, बागमती युवा क्लब र आयोजक नव जनजागृति युवाले प्रतिस्पर्धा गर्ने छन्। प्रतियोगिताको उद्घाटन खेल फ्रेन्ड्स र सुदूरपश्चिम११ बीच हुनेछ। प्रतियोगिताको विजेताले १० लाख र उपविजेताले पाँच लाख नगद पुरस्कार प्राप्त गर्नेछन्। आयोजकका अनुसार यस वर्ष विजेताको पुरस्कार राशिमा तीन लाख र उपविजेताको पुरस्कारमा एक लाख ५० हजार रुपैयाँ बृद्धि गरेको छ। अघिल्लो संस्करणमा विजेताले सात लाख र उपविजेताले तीन लाख ५० हजार पुरस्कार प्रदान गरिएको थियो। चैत १९ गतेसम्म सञ्चालन हुने प्रतियोगिताको सर्वोत्कृष्ट खेलाडीले मोटरसाइकल पाउने अध्यक्ष लामाले जानकारी दिए। यसैगरी विधागततर्फ गोलरक्षक, डिफेन्स, मिडफिल्डर, फरवार्ड, सर्वाधिक गोलकर्ता र प्रशिक्षकले जनही २० हजार नगद पुरस्कार प्राप्त गर्नेछन्। आयोजकले यस वर्ष उदयीमान स्थानीय खेलाडीलाई १५ हजार पुरस्कार प्रदान गर्ने भएको छ। प्रतियोगितालाई जितपुरसिमरा उपमहानगरपालिकाले विशेष सहयोग गरेको छ। प्रतियोगिता सञ्चालनका लागि करिब ८३ लाख खर्च लाग्ने जनाइएको छ।"
आगामी ३ दिन मेघ गर्जनसहित वर्षा हुने,"काठमाडौं : पश्चिमी न्यून चापीय प्रणालीको सामान्य प्रभावले आगामी तीन दिन देशको पहाडी भूभागका विभिन्न स्थानमा वर्षाको सम्भावना छ। देशको पहाडी भूभागका केही स्थानहरुमा मेघ गर्जन र चट्याङ्गसहित हल्का वर्षाको सम्भावना भएको मौसम पूर्वानुमान महाशाखाले जानकारी दिएको छ। महाशाखाका अनुसार हाल मौसमको अवस्था पहाडी भूभागमा आंशिक बदली रहेको र बाँकी भूभागको मौसम सामान्यतया सफा रहेको छ। आज बुधबार प्रदेश १, बागमती, गण्डकी, कर्णाली र सुदूरपश्चिम प्रदेशका पहाडी भूभागमा वर्षा हुने तर अन्य भूभागमा मौसम सफा रहने महाशाखाले उल्लेख गरेको छ। बिहीबार र शुक्रकार पनि देशका पहाडी क्षेत्रमा हल्का पानी पर्ने तर अन्य क्षेत्रको मौसम सामान्यतया सफा रहेको महाशाखाले बताएको छ। आगामी २४ घण्टा देशभर तापक्रम बढ्ने क्रममा रहेकोले गर्मीका कारण हुन सक्ने असरबाट बच्न आवश्यक सतर्कता अपनाउन महाशाखाले अनुरोध गरेको छ।"
तरलताको अभाव चिर्ने समय,"वित्तीय क्षेत्रमा तरलता (लगानी योग्य पुँजी) अभावले मुलुकको अर्थतन्त्रलाई अप्ठ्यारो पार्छ। आर्थिक वृद्धि र व्यवसाय विस्तारका लागि तरलता वित्तीय क्षेत्रमा हुन अत्यन्त जरुरी छ। तरलताले राष्ट्रिय तथा अन्तर्राष्ट्रिय लगानीकर्ता र राज्यको आत्मबल बढाउँछ। तरलताको स्थितिले विदेशी लगानी आकर्षण हुने वा नहुने भन्नेमा पनि भर पर्छ। देशमा तरलताको अभाव हुँदैन, लगानी गर्न र फिर्ता लैजान पनि सकिन्छ भन्ने धारणा हुन्छ। यस्तो सहज वातावरण भए आन्तरिक र बाह्य लगानी बढ्छ। भविष्यको योजना बनाएर आन्तरिक व्यवसाय पनि ढुक्क भएर सञ्चालन गर्न सकिन्छ। नेपालको वित्तीय क्षेत्रमा तरलताको अभाव दशकौंदेखि बेलाबेलामा हुँदै आएको छ। कहिले अभाव हुने कहिले बढी हुनेगरी साइकलको रूपमा आइरहन्छ। वर्षभरिमा दुईतीन पटक यस्तै भइरहन्छ। यसअघि पनि लामै समयको अभावमा यस्तो परेको थियो। सो साइकल तोड्न स्थानीय निकायमा जाने पैसालाई बैंकले निक्षेपको रूपमा ५० प्रतिशतसम्म गणना गर्ने व्यवस्था गरियो। अहिले यसको दायरा बढाएर बैंकहरूले असारसम्ममा ८० प्रतिशतसम्म निक्षेपको रूपमा चलाउन पाउने व्यवस्था गरे। केही राहत मिलेको छ। त्यतिबेला भने अर्थ मन्त्रालयमार्फत यो व्यवस्था कायम गर्न निकै गाह्रो भएको थियो। यसले बैंक तथा वित्तीय संस्थालाई सहज भएको थियो। सरकारको नेतृत्व फेरिएसँगै डेढ महिनापछि बजेट जारी भयो। यसले गर्दा मौद्रिक नीतिमा पनि ढिलाइ भयो। केन्द्रीय बैंकले तरलता यति निश्चित हुनुपर्छ, यत्ति भए आर्थिक वृद्धिलाई सहयोग हुन्छ भनेर मौद्रिक नीति जारी गर्दा नै निश्चित गरेको हुन्छ। तत्कालीन समयमा पनि २० प्रतिशतको कर्जा विस्तारलाई प्राथमिकता दिँदा ७ प्रतिशतको आर्थिक वृद्धि हासिलमा सहयोग पुर्याउँछ भन्ने दृष्टिकोण राखिएको थियो। तर बैंक तथा वित्तीय संस्थाले त्यतिबेला पाँच वर्षको अवधिलाई हेर्दा आक्रामक तरिकाले कर्जा वृद्धि गरेर औसतमा २२ प्रतिशतसम्म भएको थियो। कर्जा विस्तार बढी हुँदा बैंक तथा वित्तीय संस्था समस्यामा पर्ने र डुब्ने स्थिति हुन्छ। राष्ट्र बैंकमा प्रवेश गर्दा करिब १८ वटा बैंक तथा वित्तीय संस्था डुबेर समस्याग्रस्त भएपछि विभागै गठन गरेर काम गरिएको थियो। यसमा कर्मचारी नै खटाएर आमसर्वसाधारणको करिब २० अर्ब रुपैयाँ जति जोखिममा रहेकोलाई उतारेको थियो। त्यतिबेला केन्द्रीय बैंकको नियमन, सुपरिवेक्षणलाई लत्याएर कर्जा विस्तार गर्दा समस्यामा परेका थिए। अहिलेको अवस्थामा बैंक र बैंकको सञ्चालनलाई मजबुत बनाउन पुँजीवृद्धि र मर्जको नीति ल्याइयो। चार गुणाले पुँजीवृद्धि भयो। यस कारणले कर्जा विस्तार भएपछि बैंकहरूले गाउँगाउँमा बैंंक तथा वित्तीय संस्था पुगोस् भन्ने थियो। धेरै बैंक हुँदा केन्द्रीय बैंकलाई नियमन तथा सुपरिवेक्षण गर्न गाह्रो थियो। धेरै बैंक थोरै पैसामा स्थापना हुँदा कर्जा विस्तारले विकृति ल्याएको थियो। यसलाई रोक्न मर्जर तथा प्राप्तिलाई प्रोत्साहन गरी दुई वर्षमा पुँजीवृद्धि गर्न निर्देशन दिएको थियो। पुँजीको आकार ठूलो भएअनुसारको अनुपातमा बैंक तथा वित्तीय संस्थाका सञ्चालकहरूले सोहीअनुसार नाफा गर्न खोजे। पहिला दुई अर्बको बैंक र अहिलेको आठ अर्बको बैंक भएपछि सोहीअनुसारको नाफा हुनुपर्यो भनेर कर्जा विस्तार बढाउन खोजेका थिए। तर केन्द्रीय बैंकको नियमन र सुपरिवेक्षण प्रभावशाली भएकाले रोकिरहेको थियो। यसो गर्दा आर्थिक वृद्धि र पुँजी वृद्धि पूरा भएको थियो। यसबेला मर्ज पनि भयो। करिब दुई सयभन्दा बढी बैंक तथा वित्तीय संस्था एकआपसमा मर्ज हँुदा १२७ वटा छन्। जबकि त्यतिबेला ३ सयभन्दा बढी संस्था थिए। यसले गर्दा नियमन र सुपरिवेक्षणको आकार र पुँजीको आकारले गर्दा अर्थतन्त्रको आकार पनि बढ्नुपर्ने स्थिति देखियो। ठूला बैंकले गर्दा ठूला आयोजनाहरूलाई पनि लगानी गर्न क्षमता बढ्यो। बढी लगानी बढाउँदा ठूला उद्योगहरू स्थापना गर्ने स्थिति बन्यो। २०६२ सालमा कुल निक्षेप २ खर्ब ८४ अर्ब थियो। सो अवधिमा कुल गार्हस्थ्य उत्पादन (जीडीपी) करिब ६ खर्ब थियो। २०७२ मा पुग्दा कुल निक्षेप २० खर्ब र जीडीपी २२ खर्बको पुग्यो। बैंकले निक्षेप धान्नै नसक्ने अवस्थामा पुगिसकेका थिए। यस्तो रूपमा निक्षेप वृद्धि बढेपछि कर्जा विस्तार पनि चरम रूपमा गर्न थाले। त्यतिबैलै कर्जा विस्तारलाई पनि नियन्त्रणको व्यवस्था गरियो। अहिले बैंकहरूले करिब ४८ खर्बको निक्षेप धान्न सक्ने भएका छन्। कर्जा विस्तार पनि करिब ४४ खर्ब हाराहारीमा विस्तार हुन सकेको छ। यद्यपि पछिल्लो समय कोभिडका कारण बैंक वित्तीय संस्थामार्फत प्रवाह हुन नसकेको कर्जा एकै पटक चरम रूपमा भयो। जबकि राष्ट्र बैंकले चालू आवमा १९ प्रतिशतको कर्जा वृद्धिको लक्ष्य राखेको थियो। तर पनि ३२ प्रतिशतसम्म कर्जा विस्तार भएको छ। यो अचाक्ली कर्जा वृद्धि हो। बैंकिङ इतिहासमै यो पहिलो हो। बैंक तथा वित्तीय संस्थाले अत्यधिक नाफा कमाउन यसो गरे। केन्द्रीय बैंकको नियमन यहाँनिर अलिकति कमजोर देखियो। आर्थिक वृद्धिलाई सहयोग पुग्छ भनेर एक किसिमले आँखा चिम्(िलएको जस्तो देखिन्छ। अधिक कर्जा विस्तारमा नियमन निकायलगायतले ध्यान दिएनन्। यसबीचमा २ खर्बभन्दा बढी पुनर्कर्जा, ब्याज अनुदानमा १० किसिमका सहुलियतपूर्ण कर्जालगायतको वितरण भयो। यसबीचमा अप्रत्याशित रूपमा सीआरआर (अनिवार्य नगद मौज्दात) र एसएलआर (वैधानिक तरलता अनुपात) घटाइयो। यसले गर्दा बजारमा अधिक पैसा भयो। सस्तोमा पैसा पाउने बित्तिकै व्यवसायी, उद्योगी र लगानीकर्ताले जहाँ पनि लगानी गर्न थाले। तुरुन्त प्रतिफल पाउनेगरी सस्तोमा पाएको पैसा जहाँ पायो त्यही लगानी गर्दा बजारमा पैसा नहुने स्थिति आएको हो। कर्जा विस्तार बढी हुँदा बैंक तथा वित्ताीय संस्था समस्यामा पर्ने र डुब्ने स्थिति हुन्छ। ३२ प्रतिशतसम्म कर्जा विस्तार भएको छ। अचाक्ली कर्जा वृद्घि भएको यो पहिलो हो। २०४२ सालमा केन्द्रीय बैंकले पहिलो पटक ब्याजदर नियन्त्रण गर्न निर्देशन जारी गरेको थियो। तरलता अभावका बेला निर्देशन जारी गरेर सर्वसाधारणलाई बढी ब्याज लिनबाट वञ्चित गरेको थियो। खुला अर्थतन्त्रको नीतिअनुसार बजारलाई नै ब्याजदर निर्धारण गर्न छोड्नुपर्छ। केही समयअघि पनि राष्ट्र बैंकले निक्षेपको ब्याजदर १० प्रतिशतभन्दा बढी दिनुहुन्न भनेर निर्देशन दिएपछि अन्तर्राष्ट्रिय रूपमै राम्रो सन्देश गएन। नेपालमा ब्याजदर नियन्त्रण छ भन्ने भएपछि अन्तर्राष्ट्रिय स्तरबाट आउने पैसा पनि रोकिन्छ। ब्याजमा नियन्त्रण भएपछि सर्वसाधारणले बैंकबाट पैसा झिकेर धेरै ब्याज दिने सहकारीमा र विदेशमा समेत लगेर राख्न थाले। यसले गर्दा पैसाको अभाव सिर्जना भयो। यद्यपि अहिले यसलाई खुल्ला गरिसकेको छ। ब्याजदर खुला भए पनि सो पैसा जति फिर्ता आउनुपर्ने आएन। यसर्थ नीतिमा निश्चितता भएन। नीतिमा अनिश्चितता भएपछि सर्वसाधारण डराउँछन्। यसले बैंक तथा वित्तीय संस्थामा पैसा राख्न पछाडि हट्छन्। अर्कोतर्फ समयमा बजेट कार्यान्वयनमा आएन। सरकारको नेतृत्व फेरिएसँगै डेढ महिनापछि बजेट जारी भयो। यसले गर्दा मौद्रिक नीतिमा पनि ढिलाइ भयो। नेपालमा आर्थिक नीतिलगायतको बजेटमा भ्याकुम भयो। जसले गर्दा पुरानै नीतिअनुसार आयो र पैसा पनि बजारमा भएन। यतिबेलाको स्थितिमा सरकारले दिनुपर्ने सहुलियत केन्द्रीय बैंकले दियो। संसारमा केन्द्रीय बैंकले यो रूपबाट वित्तीय क्षेत्रमा सहयोग गर्ने भन्दा पनि मौद्रिक क्षेत्रलाई व्यवस्थापन गर्ने हो। कर्जा दिने र सहज वातावरण बनाउने सरकारको लोकप्रिय नीतिमा पर्छ। तर यो कमजोर देखियो। केन्द्रीय बैंकले बजेटको जस्तो गरेर कर्जा विस्तार गरेर सहयोग गर्दा सस्तोमा पैसा आयो। नेपालमा निर्यात गर्ने वस्तु खासै छैन। अहिले विदेशी मुद्रा सञ्चितिमा रेमिट्यान्सले धानेको छ। रेमिट्यान्स कम हुनासाथ भने अहिले श्रीलंकामा भएको स्थिति आउन सक्छ। नेपालमा बजेट खर्च समयमा हुँदैन। चालू आवको अहिलेसम्म २० प्रतिशत मात्रै खर्च भएको छ। जबकि यो गत वर्षको तुलनामा करिब तीन प्रतिशत मात्रै कम हो। बजेट ढिलाइले मौद्रिक नीतिलाई समेत ब्लक गरेकाले बजारमा मौद्रिक क्षेत्रमा स्थिरता देखिएन। यससँगै, बाह्य रूपमा पहिलो चोटी लगातार विगत सात महिनादेखि रेमिट्यान्स कम हुँदै गएको छ। यसले केही हदसम्म तरलतालाई प्रभाव पारेको थियो। त्यो पनि कम हुँदै गएको छ। साथै यस अवधिमा विदेशी लगानी आएन। विदेशी ऋण र सहायता पनि अत्यन्तै कम भयो। यसले गर्दा तरलताको अभाव चरम रूपमा बढ्दै गयो। त्यसले गर्दा बजारमा लगानीयोग्य पुँजी अभाव देखिएको हो। अब दातृनिकायबाट आउने ऋण तथा सहयोगहरू लिँदै जाँदा सहज होला। आन्तरिक रूपका आयोजनाहरू सञ्चालन गर्दै जानुपर्छ। बजेट र तरलताको अभावलाई चिर्न यो सही समय छ। किनभने सरकारको ढुकुटीमा अहिले पनि ३ खर्ब ४ अर्ब रुपैयाँ सञ्चिति छ। तर बैंकमा पैसा छैन। यो पैसा खर्च गर्ने उपाय आर्थिक ऐनलगायत सम्बन्धित ऐनहरूमा संशोधन गरी राष्ट्र बैंकको मध्यस्थतामा विभिन्न बैंक तथा वित्तीय संस्थालाई खर्च गर्न पाउने सम्झौता गर्न जरुरी छ। ढुकुटीमा यत्तिकै पैसा थुप्रिनुभन्दा बाहिर अभाव हुन नदिन यस्तो गर्न सकिन्छ। संसारको कुनै पनि देशमा राज्यको ढुकुटीमा पैसा छ तर बजारमा छैन भने प्रयोगमा ल्याउँछन्। यसैले नेपालमा पनि यस्तो गर्न सही समय हो। यसो गरे आन्तरिक रूपमा तरलतालाई सहज बनाउन सकिन्छ। केन्द्रीय बैंकले कर्जा विस्तारलाई अंकुश लगाउनै पर्छ। अहिले पेसा नभएर अंकुश लगाएको छ, भोलिको दिनमा पैसा हँुदा अलिकति कडाइ गर्न जरुरी छ। केन्द्रीय बैंकले यसरी विशुद्ध मौद्रिक व्यवस्थापन गर्न लाग्नुपर्छ। नेपालमा निर्यात गर्ने वस्तु खासै छैन। अहिले विदेशी मुद्रा सञ्चितिमा रेमिट्यान्सले धानेको छ। रेमिट्यान्स कम हुनासाथ भने अहिले श्रीलंकामा भएको स्थिति आउन सक्छ। यसकारण सरकार र केन्द्रीय बैंकले विदेशी मुद्रा खर्च गर्ने क्षेत्रहरूमा कडाइ गरेको छ। यसअन्तर्गत आयातीत हुने विभिन्न वस्तुमा ५० प्रतिशतदेखि शतप्रतिशतसम्मको मार्जिनको व्यवस्था गरेर विदेशी मुद्रा बाहिरिन रोक लगाएको छ। साथै सुन आयातको सीमासमेत आधाले घटाएर दैनिक १० किलोमात्रै आयात गर्न सकिने व्यवस्था गरिसकेको छ। लेखक नेपाल राष्ट्र बैंकका पूर्वगभर्नर हुन"
जलवायु परिवर्तनले खाद्य चक्रमा असन्तुलन,"लामो समयदेखि कृषि पेसा अँगाल्दै आएकी हेटौंडा उपमहानगरपालिका१९ का राधिका श्रेष्ठलाई आजभोलि खेती लगाउँदा चिन्ता लाग्ने गरेको छ। खेतीपाती लगाउने समयमा कुनै वर्ष खडेरी परेर उत्पादन कम हुने तथा कुनै झरी परेर खेतीपाती नसप्रने भएकाले उनमा चिन्ता पलाएको हो। कृषिबाटै जीविका निर्वाह गरिरहेका थाहा नगरपालिका, पालुङका कृषक समूहका अध्यक्ष मधुकरविक्रम श्रेष्ठको पनि उस्तै गुनासो छ। पहिला एकनासले बाली भित्र्याइने गरेकोमा हिजोआज पहिलाको जस्तो बाली हुँदैन, उनी भन्छन्, अझ आजभोलि त युरिया मल नहाली खेतीपाती भित्र्याउने त कल्पना पनि गर्नु पर्दैन। ३० वर्षअघि प्रांगारिक मल मात्र हँुदा गोडमेल गर्दा मात्र पनि बाली हुने उनलाई सम्झना छ। आजभोलि विभिन्न खालका रासायनिक मल प्रयोग गर्दा पनि बाली हुर्काउन हम्मेहम्मे पर्ने गरेको श्रेष्ठको भनाइ छ। हेटौंडा१९ का पर्शुराम कार्कीको पीडा पनि उस्तै छ। खेती लगाई सकेपछि समयमा मल नपाउँदा बाली सबै डढ्ने गरेको छ। आजभोलि किसानका लागि मल अपरिहार्य जस्तै भएको छ। समयमा सरकारले मल उपलब्ध गराउन नसक्दा धेरै किसान मर्कामा पर्ने गरेका छन्। पहिला गाईबस्तुको मात्र मल प्रयोग हुँदा बालीनाली राम्रो हुन्थ्यो। किरा लाग्ने, बाली मर्नेजस्ता समस्या थिएनन्। जमिन पनि उर्बर थियो। पछिल्लो समय बालीमा युरिया मल प्रयोग बढ्न थालेबाट जमिन पनि सुक्खा हुने, विभिन्न किसिमका झारपात उम्रने भएको छ। लाइकिरा लाग्ने, बालीहरू टिप्ने बेला नै नभइकन कुहिनेजस्ता समस्या बढ्दै गएको कार्कीको अनुभव छ। साथै उन्नत जातका बिउबिजन भनी ल्याइएका बिउबिजन नराम्रो पर्ने हुन्छ। उन्नत जातको मकैको बिउ लगाउँदा फल लाग्ने समयमा घोका ठूलाठूला देखिए पनि गेडा नलाग्ने पनि हुन्छ। धानको पनि बाला नलाग्नेजस्ता समस्या पनि बढ्दै गएको छ। स्थानीय बिउबिजन त पाउनै मुस्किल भइसकेको छ। परम्परागत प्रणालीमा लगाउँदा खेतीपाती नफस्टाउने समस्या छ। पहाडी क्षेत्रमा सामान्यतया खेती लगाउने समय भनेको फागुन र चैत महिना हो। यतिबेला मकै बाली लगाउने गरिन्छ। असारमा मकै भित्र्याइसकेपछि कोदो, तोरी, फापर आदि लगाइन्छ। कात्तिक अथवा मंसिरमा सो बाली भित्र्याइन्छ। तर, आजभोलि यो चक्र बिथोलिएको छ। समयमा पानी नपर्ने भएका कारण त्यही समयमा बाली लगाउन नसकिने इन्द्रसरोबर गाउँपालिका नारायण बलामी बताउँछन्। पहिलापहिला गर्मी ठाउँ हुने फलफूल चिसो ठाउँमा हुँदैनथियो तर आजभोलि हुन्छ। प्रांगारिकलाई प्राथमिकता जलवायु परिवर्तनको शीर्षकमा कार्यक्रमहरू सञ्चालन नभएको भए पनि प्रांगारिक खेती प्रवद्र्धन कार्यक्रमले जलवायु न्यूनीकरणमा सहयोग गर्ने बागमती प्रदेशको भूमि व्यवस्था, कृषि तथा सहकारी मन्त्रालयका कृषिप्रसार अधिकृत दीपेन्द्रमणि लामिछाने बताउँछन्। किसान वर्गलाई प्रांगारिक मल र जैविक खेतीतर्फ आकर्षित गराउन पनि यो कार्यक्रमले सहयोग गर्ने उनको भनाइ छ। यसको मुख्य उद्देश्य भनेको रासायनिक मल तथा विषादीको प्रयोग कम गर्दै सुरक्षित कृषि उपजको उत्पादन तथा बजारीकरण प्रवद्र्धन गर्ने नै हो। यसका साथै व्यावसायिक प्रांगारिक तथा रैथाने बालीहरूको उत्पादन र बजारीकरणबीचको दूरीलाई कम गर्दै जानुपर्छ। यसका लागि विशेष प्रांगारिक मूल्य विकास गर्ने, व्यावसायिक प्राङ्गारिक खेतीद्वारा रोजगारीको सिर्जना र आयआर्जन वृद्धि गरी ग्रामीण एवं सहर आसपासका किसानहरूलाई संगठित गराउने पनि सरकारी उद्देश्य छ। आर्थिक वर्ष २०७५०७६ बाट सुरु गरिएको प्रांगारिक मल खेती प्रवद्र्धन कार्यक्रम बागमती प्रदेशका सबै १३ वटा जिल्लामा सञ्चालन भइरहेको छ। सो कार्यक्रमका लागि सुरुआतमा १९ करोड रुपैयाँ रकम छुट्ट्याइएको र सो रकम संघीय सरकारबाट प्राप्त भएको उनी बताउँछन्। आफ्नो फार्म नै सञ्चालन गरेर खेतीबाली गर्ने व्यावसायिक किसानहरूले कार्यतालिका अनुसार नै बाली लगाउने गरेको उनको भनाइ छ। उनका अनुसार, सामान्य गाउँघरतिरका किसानहरूले आफ्नो कार्य तालिका नबनाई बाली लगाउने गरेको उनको भनाइ छ। जलवायु परिवर्तनको स्थानीय प्रभाव मानव क्रियाकलापका कारण हरित गृह ग्यासहरू जस्तै कार्बनडाइअक्साइड, मिथेन आदिका कारण पृथ्वीको तापमान बढेको विभिन्न अध्ययनले देखाएका छन्। यसैको फलस्वरूप विभिन्न मौसममा हुने वर्षासमेत फरक पर्दै गएको वन तथा वातावरणविज्ञ सञ्जीव सुवेदी बताउँछन्। यस्तो परिवर्तन ठाउँ, मौसम र स्थानीय परिवेशअनुसार फरकफरक छन्। पानीको रूप, समय र मात्रामा भएको परिवर्तनले प्राकृतिक र मानवजन्य प्रणालीमा विभिन्न किसिमका प्रभाव पारेको विभिन्न अनुसन्धानले देखाएका छन्। नेपालमा पनि बाढी, पहिरो, हावाहुरी, असिना, सुक्खा, खडेरीजस्ता जलवायुजन्य प्रकोप बढ्दै गएका छन्। फलस्वरूप विद्यमान प्राकृतिक स्रोत साधनमाथि नकारात्मक असर देखा परेको सुवेदीको भनाइ छ। जलवायु परिवर्तन पृथ्वीको प्राकृतिक प्रक्रियाभित्र पर्ने गतिविधि हो। पृथ्वीमा सौर्य विकिरणमार्फत तापशक्ति प्राप्त हुन्छ। यही सौर्य विकिरणका कारण पृथ्वीको वायुमण्डलको तापक्रम सन्तुलन रहन्छ। पृथ्वीले सूर्यबाट जति सौर्य विकिरण प्राप्त गर्छ त्यति नै विकिरण पुनः अन्तरिक्षमा फिर्ता पठाउँछ। जसले गर्दा पृथ्वीको वायुमण्डलको तापक्रम स्थिर रहन्छ। तर, कुनै कारणवश विकिरणको लेनदेनमा घटबढ हुन गई असन्तुलन हुनसक्छ। त्यसो हुन गएमा पृथ्वीको वायुमण्डलको तापक्रम घटबढ हुन जान्छ र जलवायुमा परिवर्तन हुन आउँछ। जलवायु परिवर्तन लामो समयको जलवायुसम्बन्धी तथ्यांकको नियमिततामा देखिने स्थायी प्रकृतिको परिवर्तन हो। हिमनदीमा विश्व तापमान वृद्धिको प्रभाव सबैभन्दा बढी र संवेदनशीलरूपमा देखा पर्छ। तिनीहरूको आकार हिमपात र त्यसको पग्लिने क्रमको अनुपातमा निर्भर गर्छ। साबिकको समयभन्दा पहिले बिरुवामा फूल लाग्ने र चराले चाँडै अन्डा पार्ने गरेको समेत यसबीचमा पाइएको छ। यसले गर्दा पक्षी तथा अन्य जनावरको खाद्यचक्रमा असन्तुलन हुन गई सिंगो पारिस्थितिक प्रणालीमा नै खलल हुने सम्भावना बढेको छ। उच्च तथा चिसो स्थानको तापक्रम बढ्नाले झिंगा र लामखुट्टेजस्ता रोगबाहक किरा ती भागमा पुग्ने र रोग तथा महामारी फैलिने चुनौती बढ्दै गएको छ। तराईमा अत्यधिक गर्मी बढ्ने र हिमाली क्षेत्रमा समेत तापक्रम बढेर हिउँ पग्लने क्रम तीव्र हुँदैछ। यसबाट प्रकोपजन्य जोखिम उत्पन्न त भएको छ। नागरिक सुरक्षा र संरक्षणका थप समस्या पनि देखा परेका छन्। नयाँ रोगको फैलावट, कृषिजन्य उत्पादन चक्रमा परिवर्तन र उत्पादनमा ह्रास त्यस्तै समस्या हुन्छ। यिनले भोकमरी हुन गई व्यापक बसाइसराइ देखा पर्ने निश्चित छ। यसको सुरुआत भइसकेको पनि छ। उदाहरणका लागि वर्षाको प्रकार र तापक्रममा आएको परिवर्तनले देशका विभिन्न क्षेत्रमा बाढी, पहिरो, भूक्षय र खडेरीजस्ता प्रकोपका घटना बढ्दै गएका छन्। पहाडी भागमा व्यापक बाढीपहिरो जानुका साथै ससाना खोल्सा, पानीका मूल, कुवा आदि स्रोत सुक्दै जान थालेका छन्। तराईमा भूमिगत पानीको सतह घट्दै गएको छ। विश्व जलवायु परिवर्तनले हिमालयलगायत मानवजीवन, सामाजिकआर्थिक विकास, जैविक विविधता, पर्यटकीय विकास आदि क्षेत्रमा नकारात्मक असर पुर्याउन थालेको छ। यसैगरी, तापक्रमको वृद्धिसँगै झिंगा तथा लामखुट्टेको पनि वृद्धि भई मलेरिया, पहेँलो ज्वरो, डेंगु, इन्सेफलाइटिसजस्ता सरुवा रोगको प्रकोप बढ्छ। यसका साथै कृषि तथा पशुपालन क्षेत्रमा पनि नयाँनयाँ झार तथा रोगकिराको आगमनले नकारात्मक असर पारेको छ। तापक्रमका साथै वर्षात्को समय, मात्रा र अवधिमा आएको परिवर्तनका कारण कृषि उत्पादन र खाद्य सुरक्षामा थप नकारात्मक प्रभाव देखिन थालेको छ। जलवायुको परिवर्तित अवस्थाअनुसार खेतीपातीमा सुधार गर्ने सीप र दक्षताको अभावका कारण किसान थप मारमा परेको सुवेदी बताउँछन्। पछिल्लो दुई सय वर्षमा मिथेन, कार्बनडाइअक्साइजस्ता हरित गृह ग्यास र ओजन तह विनाश गर्ने क्लोरोफोलोरो कार्बनजस्ता अन्य विषाक्त ग्यासको उत्सर्जन दिनप्रतिदिन वायुमण्डलमा बढ्दै गइरहेको छ। यसबाट परावर्तित विकिरणहरू वायुमण्डलमै रोकिनाले पृथ्वीको तापक्रम वृद्धि हुँदैछ। हरितगृह ग्यासका प्रमुख स्रोतहरूमा वनजंगलको विनाश, कोइला, खनिजजन्य इन्धनको अत्यधिक प्रयोग, औद्योगिकीकरण आदिजस्ता क्रियाकलापहरू पर्छन्। जलवायु परिवर्तन लामो समयको जलवायुसम्बन्धी तथ्यांकको नियमिततामा देखिने स्थायी प्रकृतिको परिवर्तन हो। यसअनुसार बेलाबेलामा मौसममा आउने उतारचढावलाई वातावरणीय परिवर्तन मान्न सकिने सुवेदीको भनाइ छ। विश्व जलवायु परिवर्तनले हिमालयलगायत मानवजीवन, सामाजिकआर्थिक विकास, जैविक विविधता, पर्यटकीय विकास आदि क्षेत्रमा नकारात्मक असर पुर्याउन थालेको छ। फलस्वरूप अतिवृष्टि, अनावृष्टि, बाढी, पहिरो, हिमपहिरो, सुक्खाजस्ता प्राकृतिक विपद्को जोखिमसमेत बढिरहेको वातावरणविद् सुवेदीको अनुभव छ। बागमतीमा २० करोडको क्रियाकलाप बागमती प्रदेशका १३ वटा जिल्लामा जलवायु परिवर्तनका लागि चालू आर्थिक वर्षमा २० करोड रुपैयाँ रकम छुट्ट्याइएको छ। सोही रकमबाट वातावरण संरक्षण तथा सहरी वन कार्यक्रम सञ्चालन भइरहेको वन तथा वातावरण मन्त्रालयका सूचना अधिकारी नवराज पुडासैनी बताउँछन्। यसैअनुसार बागमती प्रदेशमा विभिन्न शीर्षकमा कार्यक्रमहरू सञ्चालन भइरहेका छन्। हरित प्रदेशको सपना साकार पार्ने गुरुयोजना निर्माण गरी सामुदायिक र सहरी वन विकास कार्यक्रम कार्यान्वयनमा ल्याउने कार्यक्रम छ। यसैगरी, चुरेलगायतका संवेदनशील जलाधार क्षेत्रको स्वच्छ जलाधार, सफा पानीको सोचका साथ नदी प्रणालीमा आधारित एकीकृत जलाधर व्यवस्थापन कार्यलाई थप प्रभावकारी बनाउने सरकारी कार्यक्रम छ। यसबाट समुदायको जीविकोपार्जनमा टेवा पुग्नेछ। यसका साथै नदीजन्य पदार्थको अत्यधिक दोहन रोक्न ढुंगा, गिटी, बालुवालगायत नदीजन्य पदार्थको दिगो संकलन, उपयोग र प्रभावकारी अनुगमनको व्यवस्था मिलाइने पनि जनाइएको छ। नदी तथा जलाशयहरूमा जलचरको संरक्षण र विकाससम्बन्धी कार्यक्रम ल्याइने, बाढी, पहिरो, डढेलो, खडेरीस्ता जलवायु परिवर्तनको प्रभाव कम गर्न अनुकूलन तथा न्यूनीकरणका कार्यक्रम कार्यान्वयन गरिनेछ। जसबाट पर्यावरणीय प्रणाली र समुदायको उत्थानशीलता विकास गरिने सरकारी योजना छ। यसका साथै पूर्वाधार विकासलाई वातावरणमैत्री बनाइने, डढेलो रोकथामका लागि सूचना प्रणालीको स्थापना गरिने भएको छ। पूर्वतयारी तथा नियन्त्रणको प्रभावकारी व्यवस्थाबाट जैविक विविधताको संरक्षण गरिने जनाइएको छ। प्रदूषण नियन्त्रण र धनजनको क्षति न्यूनीकरण गर्न प्राविधिक क्षमताको विकास गर्ने सोच सरकारको छ। काठमाडौं उपत्यकालगायत देशका प्रमुख सहरी क्षेत्रमा वायु प्रदूषण नियन्त्रण तथा न्यूनीकरणका लागि नेपाल सरकार, स्थानीय तह र निजी क्षेत्रसँग सहकार्य गरिने प्रदेश सरकारको सोच पनि रहेको पाइन्छ। प्रदेशका बजार, राजमार्ग तथा नदी आसपासका क्षेत्रमा प्लास्टक प्रयोगको वैकल्पिक व्यवस्था गरी फोहोर मैला व्यवस्थापनका लागि स्थानीय तहसँग सहकार्य गरिने भएको छ। आमरूपमा वातावरण संरक्षणको महाअभियान सञ्चालन गरिने, सवारीसाधनको धुवाँ तथा प्रदूषणको आकस्मिक चेकजाँचका लागि मेसिन खरिद गरिने, हरियाली तथा वृक्षरोपण कार्यक्रम, पानीको मुहान संरक्षण गर्ने कार्यक्रमहरू पनि रहेको पुडासैनी बताउँछन्। संवेदनशीलताका केही तथ्यांक विश्वव्यापी तापमान वृद्धि र जलवायु परिवर्तनको प्रभाव बागमतीमा व्यापक रूपमा पर्ने देखिन्छ। संघीय राजधानी काठमाडौंसमेत रहेको यस प्रदेशमा चुरेसहितका क्षेत्रमा साना ठूला गरी १ हजार २ सय ४३ वटा नदी तथा खहरे रहेको संघीय सरकारको जल तथा ऊर्जा आयोग (वेक्स) को २०१९ को तथ्यांकमा उल्लेख छ। जलवायु परिवर्तनका लागि सरकारको न्यासनल एड्याप्टेसन प्रोग्राम अफ एक्सन (नापा) को २००८ को अध्ययनअनुसार ६३ वटा हिमतालमध्ये ११ वटा हिमताल संवेदनशील अवस्थामा रहेका छन्। बागमती प्रदेशका विभिन्न नदीका किनारामा करिब ३२ हजार घरधुरीको बसोबास रहेको छ। चेपाङ, हायु, वनकरिया, थामी, माझी, तामाङ समुदायका मानिसहरू बढी प्रभावित रहेको बागमती प्रदेशको जलवायु परिवर्तन विषयमा समावेश गरिएको छ। २०७६ माघसम्म ३ सय २० वटा नदीका संवेदनशील क्षेत्र उत्खनन भएको तथ्यांक पाइन्छ। चारवटा राष्ट्रिय निकुञ्ज जैविक विविधता संवेदनशीलतामा रहेकोमा आर्थिक वर्ष २०७७०७८ मा मात्र यस प्रदेशमा ७ सय २ वटा आगलागीका घटना भएका थिए। १ हजार २ सय ४३ वटा पहिरोको सर्वेक्षण भएको बागमती प्रदेशको जलवायु परिवर्तन विषयमा समावेश गरिएको छ। वातावरणका पक्षमा प्रदेश सरकारको पहल प्रदेश सरकारको कार्य विभाजन नियमावली २०७४ मा वातावरणीय संवेदनशीलताका केही पक्ष समावेश गरिएका छन्। वातावरणतर्फ प्रदेश स्तरमा वातावरणीय संरक्षण तथा स्वच्छतासम्बन्धी प्रविधि विकास र व्यवस्थापन, वातावरणसम्बन्धी नीति, कानुन, मापदण्ड, योजना तर्जुमा, कार्यान्वयन र नियमन, वातावरणीय सूचना प्रणालीको व्यवस्थापन, वातावरणीय जोखिमका लागि तयारी र उद्धार त्यस्ता केही पक्ष हुन्। यसैगरी, वातावरणीय प्रयोगशालाको स्थापना, सञ्चालन र व्यवस्थापन गर्ने विषय नियमावलीमा समावेश गरिएको छ। यसका अलावा ठोस, वायु, तरल, जल, ध्वनि तथा विद्युतीयलगायतका प्रदूषणको मापदण्ड निर्धारण कार्यान्वयन, अनुगमन र नियन्त्रण गर्ने कुरा पनि छ। न्यून कार्बनमुखी तथा वातावरणमैत्री विकास प्रक्रिया र हरित क्षेत्र प्रवद्र्धन, वातावरणीय संरक्षण र प्रवद्र्धन, वातावरणीय संरक्षण क्षेत्र तथा प्राकृतिक सम्पदाको संरक्षण र संवद्र्धनलाई नियमावलीले समेटेको छ। प्रदेश सरकारले वातावरणीय क्षेत्रको अध्ययन, अनुसन्धान, क्षमता अभिवृद्धि, वातावरणीय सुशासन तथा परीक्षणलाई कार्य विभाजन नियमावली, २०७४ अन्तर्गत राखेको छ। बागमती प्रदेशको मुख्य नदी प्रणालीहरूको पानीको प्रदूषण तथा गुणस्तरको अध्ययन तथा कार्ययोजना निर्माण, स्थानीय तहको सहकार्यमा नदी उकास्न जग्गामा वृक्षरोपण, जलवायु परिवर्तन अनुकूलनका लागि क्षतिग्रस्त भूमि पुनर्उत्थान कार्यक्रम प्रदेश सरकारले ल्याएको छ। सूचना अधिकारी पुडासैनीका अनुसार, जुगल, बाह्रबिसे र भोटेकोसी गाउँपालिकाअन्तर्गतको संवेदनशील पहिरो क्षेत्रमा वर्षात्को समयमा भल नियन्त्रणका लागि संरचना निर्माण हुँदैछ। आगलागी नियन्त्रणको लागि वाटर पम्प ट्यांककसहितको प्रोरोगन खरिद तथा हस्तान्तरण गर्ने कार्यक्रम छ। स्थानीय तहको सहकार्यमा वनको पत्करलगायतको फोहोर प्रशोधन प्लान्टको स्थापना र सञ्चालनका लागि पनि कार्यक्रम राखिएको छ। स्थानीय तह र प्रदेश सरकारको सहकार्यमा सडक आसपासका क्षेत्रमा प्लास्टिकलगायतका फोहोर सरसफाइ तथा व्यवस्थापन अभियान सञ्चालन हुने छ। प्रदूषण नियन्त्रण, वातावरण संरक्षण तथा वातावरणीय प्रतिवेदन कार्यन्वयनको स्थलगत अनुगमन पनि सरकारले गर्ने गरेको उनी बताउँछन्। प्रदेशका मन्त्रालय र स्थानीय तहद्वारा स्वीकृत गरिएका वातावरणीय अध्ययन प्रतिवेदनको कार्यान्वयनको अवस्थाको अनुगमन पनि गर्ने गरिएको छ। वातावरण संरक्षण तथा सरसफाइका लागि युवा विद्यार्थी, महिला समूह, आमा समूह, वन समूहलगायतलाई समावेश गरी स्वयंसेवक परिचालन विभिन्न शीर्षकमा कार्यक्रम राखिएको उनको भनाइ छ। सरकारले विभिन्न सरोकारवाला सरकारी तथा गैरसरकारी संघसंस्थाहरूलाई समेत समेटेर बागमती प्रदेशमा जलवायु परिवर्तन समन्वय समिति पनि गठन गरेको छ।"
नेविसंघमा लोकतन्त्रको उपहास,"नेपाली कांग्रेसभित्र चर्चा र विवाद छ, भातृ संगठनको विस्तार कार्य। जुन ठप्प छ। लामो समयदेखि कांग्रेसका १० भातृ संगठन नेतृत्वविहीन भएर बसेको छ। पार्टीभित्र लामो समयदेखि भातृ संगठनको विषयमा कुरा पनि उठेकै छ। राजनीतिक नेतृत्वको उच्च तहले टाउको दुखाइ किन गर्नु ? भनेर बारम्बार एउटै व्यक्तिलाई बारम्बार एउटै पदमा राख्ने र काम नगर्ने चलन पहिलेबाटै छ। १४औं महाधिवेशनपछि कांग्रेसले सम्पूर्ण भातृ संगठनलाई खारेज गरी ६ महिनाभित्र गर्नुपर्ने प्रावधान छ। कांग्रेसको केन्द्रीय कमिटीले निर्वाचन नजिकिँदै गर्दा कांग्रेस तल्लो तहमा अग्रणी भूमिका भातृ संगठनको छ। फागुनभित्र नेविसंघ, महिला संघ, तरुण दलसहित १० भातृ संगठनको कार्यविस्तार फागुनभित्र गर्ने भनिएको थियो। एमसीसीको मुद्दाले चैतको पहिलो साता सकिँदासम्म अझै भातृ संगठनको कार्यसमिति विस्तारको कार्य यता न उताको स्थितिमा छ। नेपाल विद्यार्थीसँग क्रियाशील रहेका विद्यार्थी संगठनमध्ये सबैभन्दा पुरानो विद्यार्थी संगठन हो, नेपाल विद्यार्थी संघ। तत्कालीन समयमा दलीय राजनीतिलाई प्रतिबन्ध लगाइएको बेलामा कांग्रेसले आफ्नो बहुदलीय एजेन्डालाई स्थापना गराउने उद्देश्य राखेको थियो। विचारसँग सहमत विद्यार्थीलाई शैक्षिक एजेन्डामा टेकेर विद्रोह गर्न २०२७ मा नेविसंघको स्थापना गरिएको थियो। संघ हाल क्रियाशील रहेका विद्यार्थी संगठनमध्ये सबैभन्दा पुरानो विद्यार्थी संगठन हो। संघ एक ऐतिहासिक संगठन र एक अनवरत संघर्षशील संस्था हो। यो नेता उत्पादन गर्ने कारखाना हो। विश्वको जुनसुकै ठाउँमा भए पनि यदि नेपाली हो भने र विद्यार्थी हो भने यसको सदस्य बन्न पाउँछ। सदस्यको प्रजातान्त्रिक समाजवादमा विश्वास हुनुपर्ने हुन्छ। ऊ जुझारु, लोकतान्त्रिक चरित्र र अनुशासनको हुनुपर्छ। आजका दिनसम्म आइपुग्दा माथि उल्लेखित पंक्तिहरूमा आजको नेविसंघ र हिजोको नेविसंघको तुलना गर्दा धेरै भिन्नता पाइन्छ। लामो समयदेखि विभिन्न क्याम्पस, स्थानीय निकाय, क्षेत्र, प्रदेश र केन्द्रमा गुटउपगुटले संघ अभिभावकविहीन अवस्थामा छ। कांग्रेसको नेता उत्पादनको थलो भनेर चिनिने नेविसंघ उच्च नेतृत्व तहको लापरबाही तथा उच्च राजनीतिक नेतृत्वको झगडाको चपेटामा पर्न थालेको छ। जसका कारण आज तल्लो उमेरमा विद्यार्थीको भविष्य नाजुक हुनुका साथै संस्थाको स्थिति पनि नाजुक अवस्थामा छ। हिजो संघ बीपी कोइरालाप्रति पूर्ण बफादार थियो। आज विचार र आदर्श त फरक कुरा बीपीको भौतिक रूपमा नै संरक्षण गर्न नसक्ने भएका छौं। आज विद्यार्थी नै नेविसंघप्रति अनुदार छन्। हुन त अब पनि स्थानीय तहको निर्वाचन नजिकिँदै गर्दा सबैभन्दा पहिला मतदाताको घरदैलोमा पुग्ने भनेको संघ नै हो। पाटी जोगाउने भनेको नेविसंघले हो। पछिल्लो समयमा केन्द्रीय कार्यसमितिको विस्तारको विषय उठ्दै गर्दा सबैभन्दा पहिला उमेरको हदबन्दीको कुरा उठ्छ। २०२७ सालमा स्थापना हुँदा २४ वर्षे विपिन कोइरालाको अध्यक्षतामा स्थापना गरिएको थियो। त्यसअघिको सन्दर्भ जोडौं। २०१७ पुस १ गते तत्कालीन राजा महेन्द्रले निर्वाचित सरकार र संसद् भंग गरे। शासन सत्ता हातमा लिए र एकदलीय पञ्चायती व्यवस्था लादे। राजनीतिक दल र तिनका गतिविधिमा बन्देज लगाए। सबै लोकतान्त्रिक योद्धालाई जेलमा थुने। यही महेन्द्रको एकदलीय पञ्चायतविरुद्ध लड्न कांग्रेसले विद्यार्थी वर्गलाई संगठित गरेको थियो। राजनीतिक मोडले अनेक रूप लिँदै गर्दा २०३६ सालमा जनमतसंग्रह हुन पुग्यो। सधैं लोकतन्त्र र क्रान्तिको पर्यायवाची बन्दै आएको नेविसंघ देशमा भएका विभिन्न राजनीतिक एवं शैक्षिक परिवर्तनमा नेतृत्वत्वकारी भूमिकामा देखिइरह्यो। २०४६ र २०६२०६३ सालको लोकतान्त्रिक आन्दोलनमा अग्रणी भूमिकामा रह्यो। संघको मूल आदर्श राष्ट्रियता, लोकतन्त्र, समाजवाद र विद्यार्थी एकता हो। नेविसंघबाट राजनीति थालेका हालका प्रधानमन्त्री शेरबहादुर देउवा २५ वर्षको उमेरमा संस्थाको सभापति बने। हालै सम्पन्न कांग्रेसको १४औं महाधिवेशनमा निर्वाचित सभापति बनेका छन्। हालका उपसभापति धनराज गुरुङ, महामन्त्रीहरू विश्वप्रकाश शर्मा, गगनकुमार थापालगायत सहमहामन्त्रीहरू तथा धेरैजसो केन्द्रीय समितिमा रहेका नेताहरू २६२७ वर्षमै नेविसंघमा सभापति बनेका थिए। पार्टीको नेतृत्व तहमा पुग्दै गर्दा उनीहरूले नेविसंघको विषयमा गहिरो सोच्न जरुरी छ कि छैन ? पहिला अरूलाई दोष लगाएर उम्किने नेताहरू अहिले पदाधिकारीमा पुगेका छन्। अब अरूलाई दोष दिएर पुग्दैन। पार्टीको विधानभन्दा माथि कोही पनि नहुने हुँदा त्यसैका आधारमा नेविसंघको नेतृत्वमा ३२ मुनिकै ल्याउनुपर्छ। ११औं महाधिवेशनका अध्यक्ष नैनसिंह महराले भनेका थिए, विधानले प्रष्ट भनेको छ कि १२औं महाधिवेशनबाट ३२ मुनिका उम्मेदवार मात्र नेविसंघको सभापति हुनेछ। २०७५ सालमा उक्त व्यवस्था खारेज गरियो। उक्त समिति र पछि १२औं महाधिवेशन गराउने भनेर २०७७ सालमा ३२ मुनिकाले महाधिवेशन गर्न सक्दैनन् भनी विधानमा व्यवस्था गरियो। त्यसपछि ४६ वर्षको उमेरका राजीव ढुंगानाको अध्यक्षतामा ६ महिनाभित्र महाधिवेशन गराउने भनेर पदाधिकारीसहितको कमिटी बनाइयो। तर पनि भने जसरी काम भएन। यसरी लोकतन्त्रको फरक अभ्यास टिकेतन्त्रमा संघमा चुर्लुम्म डुबेको छ। विद्यार्थीको अधिकारका लागि लड्ने विद्यार्थी नेता नभएर नेताको चाकडी गर्ने आजको नेविसंघ भएको छ। मानिसको अगाडि बोल्न नजान्ने कहिले विद्यालयको अनुहार नदेखेका, कलेजको पोसाक राम्रोसँग नचिन्ने, चार वर्षपहिले नै क्याम्पस छोडेका, शिक्षालाई व्यापारीकरण गर्न लागेका विद्यार्थी आजका नेविसंघका नेता छन्। नेविसंघको मूल पहिचान विद्यार्थी संगठन हो या होइन भन्ने विषयमा शंका उत्पन्न हुन थालेको छ। लोकतन्त्रको गुणगान गाउँदा अब अप्ठ्यारो पर्न सक्छ। आठ वर्षसम्म महाधिवेशन नगर्ने नेपाल विद्यार्थी संघको लोकतन्त्र कस्तो हो ? संघ आज विद्यार्थीभन्दा पनि कलेज छोडेका युवाको संगठनमा परिणत भएको छ। आठ वर्षसम्म महाधिवेशन नहुनु र नेतृत्वमा आठ वर्ष पहिलेकै विद्यार्थी नेताहरू हुनुले के सन्देश दिन्छ। कार्यसमिति विस्तारको कुरा चलिरहँदा उम्मेदवारहरू पूर्णत आठ वर्षभन्दा पहिलेका विद्यार्थी नेता मात्र छन्। प्रश्न उठ्न सक्छ किन कलेज छोडेकालाई नेता मान्ने ? कांग्रेस नेतृत्वले आठ वर्ष पहिलेका अयोग्य र असक्षम नेताले गरेको गल्ती अहिले नभोगाओस्। पहिलेका ती विद्यार्थी नेता र अहिले नेविसंघ नेतृत्वमा रहेका वरिष्ठहरूलाई आग्रह गर्न चाहन्छु कि विद्यार्थी आन्दोलनका पक्षमा हुनुहुन्छ भने अहिलेका विद्यार्थीलाई नेतृत्वका लागि सहयोग गर्नुहोस्। तपाईंहरूले विश्वविद्यालयमा फर्जी भर्ना पक्कै गर्नु भएको होला। तिनलाई वास्तविक विद्यार्थीले नेता मान्न सक्दैनन्। लोकतान्त्रिक चरित्रको विद्यार्थीलाई मात्र संगठित गर्ने हो भने संघको आवश्यकता पूरा हुन्छ। त्यसो हो भने ३२ वर्षमुनिकालाई तुरुन्त तदर्थ कमिटी गठन गरी छिटोभन्दा छिटो महाधिवेशन गराउनुको विकल्प छैन।"
जितपुर सिमरा गोल्डकप : फ्रेन्ड्स र सुदूरपश्चिम भिड्ने,"सिमरा : जितपुर सिमरा गोल्डकपको १२औं संस्करणको तयारी पूरा भएको छ। आयोजक नव जनजागृति युवा क्लबले प्रतियोगिताको सम्पूर्ण तयारी पूरा भएको जानकारी दिएको हो। चैत १० गतेदेखि सुरु हुने प्रतियोगितामा ए डिभिजनका पाँच र मोफसलका पाँच गरी १० टोलीको सहभागिता रहने छ। आयोजक क्लबका अध्यक्ष रामचन्द्र लामाका अनुसार प्रतियोगितामा साविक विजेता संकटा, एनआरटी, हिमालयन शेर्पा, फ्रेन्ड्स, एपीएफ, सुदूरपश्चिम११, बीएफसी चितवन, विजय युथ हेटौंडा, बागमती युवा क्लब र आयोजक नव जनजागृति युवाले प्रतिस्पर्धा गर्ने छन्। प्रतियोगिताको उद्घाटन खेल फ्रेन्ड्स र सुदूरपश्चिम११ बीच हुनेछ। प्रतियोगिताको विजेताले १० लाख र उपविजेताले पाँच लाख नगद पुरस्कार प्राप्त गर्नेछन्। आयोजकका अनुसार यस वर्ष विजेताको पुरस्कार राशिमा तीन लाख र उपविजेताको पुरस्कारमा एक लाख ५० हजार रुपैयाँ बृद्धि गरेको छ। अघिल्लो संस्करणमा विजेताले सात लाख र उपविजेताले तीन लाख ५० हजार पुरस्कार प्रदान गरिएको थियो। चैत १९ गतेसम्म सञ्चालन हुने प्रतियोगिताको सर्वोत्कृष्ट खेलाडीले मोटरसाइकल पाउने अध्यक्ष लामाले जानकारी दिए। यसैगरी विधागततर्फ गोलरक्षक, डिफेन्स, मिडफिल्डर, फरवार्ड, सर्वाधिक गोलकर्ता र प्रशिक्षकले जनही २० हजार नगद पुरस्कार प्राप्त गर्नेछन्। आयोजकले यस वर्ष उदयीमान स्थानीय खेलाडीलाई १५ हजार पुरस्कार प्रदान गर्ने भएको छ। प्रतियोगितालाई जितपुरसिमरा उपमहानगरपालिकाले विशेष सहयोग गरेको छ। प्रतियोगिता सञ्चालनका लागि करिब ८३ लाख खर्च लाग्ने जनाइएको छ।"
