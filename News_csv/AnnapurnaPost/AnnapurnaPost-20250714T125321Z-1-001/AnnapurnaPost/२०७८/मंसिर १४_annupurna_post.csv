शीर्षक,विवरण
पत्रकार र विद्यार्थीको निगरानी गर्न ट्राफिक लाइट प्रणाली,"साङ्घाईः पत्रकार, विदेशी विद्यार्थी, आप्रवासी महिला र सन्दिग्ध व्यक्तिहरुलाई निगरानीमा राख्न चीन सरकारले ट्राफिक लाइट प्रणाली प्रयोग गरेको छ। सरकारले सो व्यक्तिहरुलाई प्रविधिमार्फत् निगरानीमा राख्न चीनको सबैभन्दा ठूलो प्रान्त हेनानमा ट्राफिक लाइट प्रणाली प्रयोग गरेको हो। बीबीसीले प्राप्त गरेको प्रमाणपत्रहरुमा सरकारले पत्रकार र ती व्यक्तिहरुलाई विभिन्न तीन वटा ट्राफिक बत्तीअनुसार वर्गीकरण गरेको छ। जसअनुसार हरियो, पहेलो र रातो सूचीमा राख्ने गरेको पाइएको छ। बत्तीको सूचीमा परेका व्यक्तिहरु संकेतअनुसार निगरानीमा राखिने अधिकारीहरुले बीबीसीसँग बताएका छन्। हेनानको सार्वजनिक सुरक्षा व्युरोले भने हालसम्म कुनै पनि प्रतिक्रिया नजनाएको बताइएको छ। त्यहाँको सरकारले गत जुलाई २९ मा ती व्यक्तिहरुलाई एआई (आर्टिफिसियल इन्टेलिजेन्स) प्रविधिमार्फत् आफ्नो निगरानीमा राख्न टेन्डर आह्वान गरेको बताइएको छ। ती व्यक्तिहरुको अनुहार स्क्यान गरी व्यक्तिगत विवरण संकलन गर्न र निगरानीमा राख्न हेनान प्रान्तमा करिब ३ हजार सीसीटीभी क्यामरा जडान गरिएको बताइएको छ। यसअघि चीन सरकारले चीनको अल्पसंख्यक धार्मिक र मुस्लिम समुदायलाई निगरानीमा राख्न एआई प्रणाली प्रयोग गरेको भन्दै मानव अधिकारकर्मीहरुले आपत्ति जनाउँदै आएका थिए। म्यानमार अदालतद्वारा अपदस्थ नेतृ सुकीको फैसला स्थगित बुर्माः म्यानमारको एक अदालतले म्यानमारकी अपदस्थ नेतृ आङ सान सुकीको फैसला स्थगित गरेको छ। सुकीबारे निर्णय गर्न मंगलबार बिहानको लागि तय भएको फैसला अदालतले स्थगित गरेको हो। अदालतले सो फैसला स्थगित गरेसँगै सुकीको पार्टीका वरिष्ठ सदस्य, प्रत्यक्षदर्शी र अन्यले अब अदालतसमक्ष थप प्रमाण पेस गर्न पाउनेछन्। फेब्रुअरीमा म्यानमार सेनाले सत्ता हत्याउँदै सैन्य 'कू' लागू गरेपछि विभिन्न आरोपमा हिरासतमा रहेकी अपदस्थ नेतृ सुकीको अदालतले पहिलोपटक फैसला सुनाउने छ। ७६ वर्षीया सुकीमाथि विभिन्न आरोप लगाउँदै सेनाले फेब्रुअरी १ मा पक्राउ गरेको थियो। सेनाले उनीमाथि भ्रष्टाचार, सैन्य शासनविरुद्ध जनतालाई भड्काएको लगायत दर्जनौं आरोप लगाएको छ। उनीमाथि लागेका आरोपहरु सत्य सावित भएमा सुकीले वर्षौसम्म जेल जिवन विताउनुपर्ने बताइएको छ। विवादित सीमा क्षेत्र लद्धाखमा इजरायली ड्रोन तैनाथ नयाँ दिल्लीः वास्तविक नियन्त्रण रेखा (एलएसी)माथि चीन र भारतबिच जारी तनावबीच इजरायलले भारतलाई ड्रोन उपलब्ध गराएको छ। विवादित सीमा क्षेत्रमा चीनको गतिविधि निगरानी गर्न इजरायलले भारतीय सेनालाई अत्याधुनिक ड्रोन उपलब्ध गराएको हो। कोरोना महामारीका कारण हेरोन नामक इजरायली ड्रोन भारत पुग्न करिब एक महिना ढिलाई भए पनि हाल सो ड्रोन भारतीय सेनाले प्राप्त गरेको भारतीय मिडियामा खबर छ। भारतले अत्याधुनिक ड्रोन पाएको छ, भारत सरकारको उच्च स्रोतले मंगलबार समाचार एजेन्सी एएनआइसँग भनेको छ, चिनियाँ गतिविधि नियाल्न सो ड्रोन चाडै नै पूर्वी लद्धाख क्षेत्रमा तैनाथ गर्ने तयारी चलिरहेको छ। भारतीय प्रधानमन्त्री नरेन्द्र मोदी नेतृत्वको सरकारले आपत्कालीन वित्तीय शक्तिअन्तगत इजरायलबाट अत्याधुनिक ड्रोन खरिद गरेको बताइएको छ। चीनसँग जारी सीमा संघर्षबीच आफ्नो युद्ध क्षमता उन्नत बनाउन मोदी सरकारले ५ सय करोड भारु बराबरको युद्ध उपकरण खरिद गर्ने योजना बनाएको स्थानीय मिडियामा उल्लेख छ। चीन र रुसलाई बेलायती जासुस प्रमुखको चेतावनी लण्डनः संयुक्त अधिराज्य बेलायतको विदेशी गुप्तचर सेवाका प्रमुखले रुस र चीनलाई चेतावनी दिएका छन्। आर्टिफिसियल इन्टेलिजेन्स (एआई)को दुनियामा आगामी १० वर्षमा भूराजनीतिमा ठूलो क्रान्ति ल्याउने भन्दै बेलायती गुप्तचर रिचार्ड मोरेले रुस र चीनलाई चेतावनी दिएका हुन्। एम१६ नामले चिनिने गुप्तचर एजेन्सी सेक्रेट इन्टेलिजेन्स सर्भिसका प्रमुख मोरेले पद सम्हालेपछि मंगलबार पहिलो पटक सार्वजनिकरुपमा अभिव्यक्ति दिँदै सो चेतावनी दिएका हुन्। उनले चीन र रुसले एआइको क्षेत्रमा अन्य पश्चिमेली मुलुकभन्दा निकै फड्को मारेकोसमेत बताएका छन्। दुवै मुलुकले एआइ क्षेत्रमा मारेको फड्को लोकतान्त्रिक मुलुक विशेषगरी पश्चिमा मुलुकका लागि जोखिमपूर्ण रहेको भन्दै मोरेले रुस र चीनले प्रविधि क्षेत्रमा मारेको फड्को आफूहरुका लागि चिन्ताको विषय भएको बताएका छन्। विश्वमा रहेका उदार लोकतान्त्रिक मुलुकका जासुसहरुको लागि रुस र चीनले विकास गरेको एआइ प्रविधियुक्त गुप्तचरहरु चिन्ताको विषय हुन्। उनीहरुले पश्चिमा मुलुकभन्दा कैयौं गुणाअघि बढेर सो प्रविधिको विकास गरिरहेका छन्। जुन हाम्रो लागि जोखिमयुक्त हुनेछ, उनले भनेका छन्। जापानको समुद्रमा डुबेका मानिसको २२ घण्टापछि उद्धार टोक्योः जापानको दक्षिणपश्चिमी क्षेत्र कागोशिमा समुद्रमा डुबेका एक मानिसको जिवितै उद्धार गरिएको छ। ६९ वर्षीय पुरुषको २२ घण्टापछि सकुशल उद्धार गरिएको हो। शनिबार साँझ सानोखाले पानी जहाजमार्फत् कागोशिमा हुँदै याकुशिमा टापुतर्फ जाँदै गरेका उनी बीच बाटोमै अलपत्र परेका थिए। लामो समयसम्म सम्पर्कमा नआएका उनी हराएको आशंकामा आफन्तहरुको सहयोगमा उद्धारकर्ताहरुले आइतबारदेखि उनको खोजी जारी राखेका थिए। पानीमा डुबेका उनी जिवितै फेला पर्नु वास्तवमै चमत्कार भएको अधिकारीहरुले बताएका छन्। करिब २२ घण्टा पानीमा डुबेका उनी जहाजको इन्जिनमाथि बसेकोले जिवितै रहेको हुनसक्ने अनुमान अधिकारीहरुले गरेका छन्। स्वीडेनकी पहिलो महिला प्रधानमन्त्रीको हप्तामा दुईपटक नियुक्ति स्कटहोमः स्वीडेनकी पहिलो महिला प्रधानमन्त्री मेग्डालेना एन्डर्ससन एक हप्तामा दुईपटक नियुक्त भएकी छन्। उनी देश प्रमुख अर्थात् प्रधानमन्त्रीको रुपमा एक हप्तामा दुईपटक नियुक्त भएकी हुन्। गत हप्ता प्रधानमन्त्रीको रुपमा निर्वाचित भएकी एन्डर्सनले १२ घण्टा नबित्दै राजिनामा दिएकी थिइन्। उनले प्रधानमन्त्रीको रुपमा जम्मा ७ घण्टा काम गरेकी थिइन्। राजीनामा दिएको एक हप्ताभन्दा कम समयमा उनी सोमबार प्रधानमन्त्रीको रुपमा पुन निर्वाचित भएकी हुन्। प्रधानमन्त्री एन्डर्सनले मंगलबार आफ्नो मन्त्रिपरिषद्को नामावली सार्वजनिक गर्ने अपेक्षा राखिएको अन्तर्राष्ट्रिय मिडियामा खबर छ। एन्डर्सन सोसल डेमोक्रेट्स पार्टीकी नेतृ हुन्। याजिदी नरसंहारका अभियोगी इराकी जिहादीलाई जन्मकैद सजाय बग्दादः याजिदी नरसंहारका मुख्य आरोपी इराकी जिहादीलाई जन्मकैद सजाय सुनाएको छ। इस्लामिक स्टेट जिहादी समूहका तहा अल जेलाई जर्मन अदालतले मंगलबार सो सजाय सुनाएको हो। जर्मनको फ्रांकफुर्ट अदालतका न्यायाधीशहरुले याजीदी नरसंहारमा उनलाई दोषी ठहराउँदै सो सजाय सुनाएको हो। संयुक्त राष्ट्रसंघका अनुसन्धानकर्मीहरुले सो नरसंहारको आरोपीलाई खोजी गर्दै आएको थिए। संयुक्त राष्ट्रसंघका अनुसार आइएसआइएल समूहले सन् २०१४ अगष्टमा इराकको सिन्जार क्षेत्रमा अल्पसंख्यक याजिदी समुदायका मानिसको नरसंहार गरेको थियो। सो नरसंहारमा करिब ५ हजार याजिदी मारिएका थिए भने ५ हजारभन्दा बढी घाइते भएका थिए। सो समूहले करिब ११ हजार याजिदी मानिसको अपहरण गरी बेपत्ता बनाएको थियो। सो नरसंहारपछि ५ लाखभन्दा बढी याजिदीहरु शरणार्थी बन्न बाध्य भएका थिए। स्पेनको बैंकमा आगलागी हुँदा चारको मृत्यु बार्सिलोनाः स्पेनको दोस्रो ठूलो शहर बार्सिलोनाको एक बैंकमा आगलागी हुँदा चार जनाको मृत्यु भएको छ। मंगलबार बिहान भएको आगलागीमा परी दुई बालबालिकासहित चार जनाको मृत्यु भएको हो। बैंकको शाखा कार्यालय रहेको ट्वीटेन स्क्वायर भवनमा सो आगलागी भएको हो। हालः सो आगलागी नियन्त्रणमा आइसकेको अग्नि नियन्त्रण विभागका एन्जल लोपेजले स्थानिय मिडियासँग बताएका छन्। आगलागीका कारण र सो घटनाबारे विस्तृत जानकारी प्राप्त नभएको बताइएको छ। काबुलले सुरु गर्यो सुगन्धित पाउडरको निर्यात काबुलः अफगानिस्तानको राजधानी काबुलबाट सुगन्धित एवं चम्किलो पाउडर निर्यात पुनः सुरु भएको छ। काबुलले विभिन्न मुलुकसमक्ष सुगन्धित पाउडर निर्यात पुन सुरु गरेको हो। अफगानिस्तानको औद्योगिक संघका अनुसार पाकिस्तान, चीन, टर्की, स्पेन, ब्रिटेन लगायत विभिन्न मुलुकहरुमा सुगन्धित पाउडर निर्यात सुरु गरेको छ। अफगानिस्तानले हालसम्म विभिन्न मुलुकमा करिब ५ सय टन सुगन्धित पाउडर निर्यात भइसकेको छ। तालिवान सरकार सुगन्धित पाउडर खानी क्षेत्रलाई ध्यानमा राखेको र सो पाउडर अन्य मुलुकमा पनि निर्यात गर्न कदम चालिरहेको बताइएको छ। सो पाउडर विभिन्नखाले कस्मेटिक्स उत्पादनमा प्रयोग गरिन्छ।"
कछुवाको मासु खाँदा सातको मृत्यु,तान्जानिया : कछुवाको मासु खाँदा सात जनाको मृत्यु भएको छ । अन्य तीन जनाको गम्भीर अवस्थामा उपचार भइरहेको छ । तान्जानियाको जन्जिबार द्धीपको पेम्बामा बिहीबार पाँच परिवारले कछुवाको मासु खाएका थिए । बिरामी परेका उनीहरुलाई शनिबार स्थानीय अस्पतालमा भर्ना गरिएको थियो । उपचारका क्रममा एक बच्चा सहित सात जनाको मृत्यु भएको समाचार बीबीसीमा छ । विषालु कछुवाको मासु खाएका ३८ जना बिरामी परेका थिए । उनीहरु मध्ये अधिकांशलाई अस्पतालले घर फिर्ता पठाएको छ ।
विद्यालयमा गोली चल्दा तीन विद्यार्थीको मृत्यु,मिचिगन : अमेरिकाको मिचिगनस्थित एक विद्यालयमा अन्धाधुन्ध गोली प्रहार हुँदा तीन विद्यार्थीको मृत्यु भएको छ । एक शिक्षक सहित अन्य ६ जना घाइते भएका छन् । घाइतेको स्थानीय अस्पतालमा उपचार भइरहेको छ । प्रहरीका अनुशार सोही विद्यालयमा पढने अर्का एक १५ वर्षिय विद्यार्थीले गोली चलाएका थिए । घटना लगत्तै उनले प्रहरी समक्ष आत्मसमर्पण गरेको समाचार बीबीसीमा समाचार छ । घटना पछि विद्यालयका कक्षाहरु बन्द गरिएको छ । घटनामा संलग्न संदिग्धले प्रतिक्रिया दिन अस्विकार गरेका छन् । ती विद्यार्थीले सेमी अटोमेटीक ह्याण्ड गनले १५२० गोली प्रहार गरेका थिए । घटनाको कारण खुल्न सकेको छैन । प्रहरीले थप अनुसन्धान गरिरहेको छ ।
कहिले चल्छ रेल ?,"जनकपुरधाम : नेपाल सरकारका भौतिक पुर्वाधार तथा यातायात मन्त्री रेणु यादवले अध्यादेशबाट रेल चलाउने प्रक्रिया अगाडि बढेको बताइन्। सरकारले खरिद गरेको रेल सेट थन्किएको महिनौंपछि पनि रेल गुडाउने सम्बन्धमा मन्त्री रेणु यादवले भनिन, रेल सञ्चालनको लागि कानून आवश्यक पर्छ, तर तत्कालै संसदबाट कानून बन्ने अवस्था नरहेकोले सरकारले तत्काल अध्यादेशबाट रेल चलाउँछ, त्यसैको लागि आज म काठमाडौं जाँदैछु। अध्यादेशलाई मन्त्रीपरिषदमा पेश गर्ने आवश्यक सबै प्रक्रिया पुगेकोले राष्ट्रपतिबाट स्विकृत हुनेबित्तिकै रेल सञ्चालनको बाटो खुल्छ। जनकपुरधाम स्थित रेल्वे ट्रयाक निरीक्षणका लागि पुगेकी मन्त्री यादवलाई सञ्चारकर्मीले रेल कहिले गुड्छ ? भन्ने प्रश्न सोधेका थिए। सो प्रश्नमा मन्त्री यादवले भनिन्, रेल यही मीतिमा गुड्छ भनेर ठ्याक्कै भन्न सकिन्न। म जनतालाई ढाट्न चाहन्नँ, यद्यपि यही वर्षभित्रै नेपालीहरुले आफ्नै भूमिमा रेल चढ्न पाउनेछन्। मन्त्री यादवले रेल गुडाउने सम्पूर्ण तयारी पूरा गरे यही वर्ष दुई देशको प्रधानमन्त्रीबाट यसको उद्घाटन गराइने जानकारी दिइन्। उनले भनिन्, रेल गुडाउने गृहकार्यमा हामी लागिसकेका छौँ। तयारी पूरा भएलगत्तै दुई देशको प्रधानमन्त्रीबाट उद्घाटन गराउने छौं। चाहे भर्चुअल नै किन नहोस्। मंगलबार जयनगरजनकपुरधाम रेल्वेको ट्रयाक निरीक्षण गर्दै मन्त्री यादवले ३५ किलोमिटर रेल सञ्चालनमा ल्याउने तयारी गरिरहेको र यसका लागि कर्मचारीको व्यवस्था गर्न लागेको समेत बताइन्। उनले भारतीय सीमा जयनगरदेखि जनकपुरधामको कुर्थासम्म चल्ने रेल सञ्चालनका लागि सम्पूर्ण प्राविधिक तयारी पूरा भइसकेको जानकारी दिइन्। साथै उनले रेल लिक महोत्तरीको बर्दिवाससम्म जोड्ने र पूर्वपश्चिम विद्युतीय रेलमार्गका लागि त्यहाँ रेल्वे सवस्टेशन निर्माण गर्ने आफूहरुको लक्ष्य रहेको बताइन्। नेपालभारत सरकारको संयुक्त लगानीमा जयनगरजनकपुरदेखि कुर्थासम्म रेल्वेको ब्रोडगेज लिंक, स्टेशन निर्माण, सकेको दुईवर्षभन्दा बढी भयो।"
नयाँ भेरियन्ट देखिएका मुलुकबाट नेपाल आउनेहरु क्वारेन्टीमा बस्नुपर्ने,"काठमाडौं: सरकारले कोभिड१९ को नयाँ भेरियन्ट ओमिक्रोन भित्रन नदिन आवश्यक सतर्कता अपनाउने निर्णय गरेको छ। यही मङ्सिर १३ गते बसेको मन्त्रिपरिषद् बैठकले ओमिक्रोनको सङ्क्रमण देखिएका मुलुकबाट नेपाल आउने यात्रुको यात्रा व्यवस्थापनसम्बन्धी आदेश जारी गरेको सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले जानकारी दिए। नयाँ भेरियन्टका रुपमा पुष्टि भएको ओमिक्रोन तीव्र फैलने र गम्भीर सङ्क्रमण गराउने खालको भएको भन्दै विश्व स्वास्थ्य सङ्गठनले आवश्यक सतर्कता अपनाउन आग्रह गरेको छ। दक्षिण अफ्रिका, अष्ट्रेलिया, बेल्जियम, जर्मनी, हङकङ, नेदरल्याण्ड, बेलायतलगायत मुलुकमा नयाँ भेरियन्टका सङ्क्रमित फेला परेका छन्। सङ्क्रमण फैलन सक्ने भन्दै सरकारले अत्यावश्यक सावधानी अपनाएको छ। सङ्क्रमण देखिएका मुलुकबाट आउने यात्रुको त्रिभुवन अन्तर्राष्ट्रिय विमानस्थलमा परीक्षण गर्ने र होटल क्वारेन्टिनमा राख्ने व्यवस्था मिलाइएको छ।"
एमाले महाधिवेशनको मत परिणाम घोषणा हुँदै (लाइभ),चितवन: नेकपा एमालेको दसौं राष्ट्रिय महाधिवेशानबाट अध्यक्षमा केपी शर्मा ओली दोस्रोपटक विजयी भएका छन्। उनले प्रतिद्वन्द्वी भीम रावललाई भारी मतले पराजित गर्दै अध्यक्षमा निर्वाचित भएका हुन्। उनी एमालेमा दोस्रो कार्यकालका लागि अध्यक्ष निर्वाचित भएका हुन्। यसअघि नवौं महाधिवेशनमा माधव कुमार नेपाललाई पराजित गर्दै ओली अध्यक्षमा निर्वाचित भएका थिए।
जनकपुरधाममा विवाहपञ्चमीको तयारी तीव्र,"ढल्केवर(धनुषा) : जनकपुरधाममा सिताराम विवाहपञ्चमी महामहोत्सवका लागि तीव्र रुपमा तयारी भइरहेको छ। त्रेतायुगमा मर्यादा पुरुषोत्तम भगवान् राम र जगत जननी माता जानकीबीच भएको विवाहको सम्झनास्वरुप हरेक वर्ष जनकपुरधाममा सिताराम विवाह पञ्चमीलाई महामहोत्सवको रूपमा मनाइन्छ। यसवर्ष यही मंसिर १७ गतेदेखि २३ गतेसम्म सप्ताहव्यापी रूपमा मनाइने विवाहपञ्चमी महोत्सवका लागि मन्दिर परिसरमा सजावटको कामलाई तीव्र बनाएको हो। महोत्सव अन्तर्गत पहिलो दिन मंसिर १७ गते जनकपुर नगरदर्शन, १८ गते फूलवारी लिला, १९ गते धनुषयज्ञ, २० गते तिलकोत्सव, २१ गते मटकोर, २२ गते स्वयम्बर र शुभ विवाहोत्सव र २३ राम कलेवासँगै विवाह पञ्चमी सम्पन्न हुनेछ। मिथिला परम्पराअनुसार सात दिनसम्म विभिन्न विधि सम्पन्न गरी वैवाहिक कार्यक्रमको आयोजना हुने सातै दिनलाई भव्यरुपमा मनाउन तीव्र रुपमा तयारी भइरहेको जानकी मन्दिरका उत्तराधिकारी महन्थ रामरोशन दास वैष्णवले जानकारी दिए। उनले मन्दिर परिसरमा धार्मिक कथा, प्रवचन र रामलीला सुरु भइसकेको जनाए। पाँचपाँच वर्षमा भारतको अयोध्याबाट भगवान रामको विशेष जन्ती आउने परम्परा छ। यसवर्ष आयोध्याबाट जन्ती नआउने उत्तराधिकारी महन्थ वैष्णवले बताए। यस्तो छ विवाहपञ्चमीको सातदिवसीय विधि जानकी मन्दिर परिसरमा धार्मिक प्रवचनका लागि बनाइएको पण्डाल। यस वर्ष मंसिर १७ गतेबाट विवाह पञ्चमी महामहोत्सवको कार्यक्रम सुरु हुँदैछ। महोत्सवको पहिलो दिनहुने जनकपुर नगर दर्शनमा रामसीताको प्रतिमा र झाँकीलाई नगरका विभिन्न भागमा परिक्रमा गरी दर्शन गराइन्छ। दोस्रो दिन रामले अयोध्याबाट आएपछि सीतालाई पहिलो पटक फूलबारीमा हेरेको सम्झनास्वरुप रामसीताको प्रतीकका रुपमा दुई बालबालिकालाई सजाएर विवाहमण्डप भित्र फूलबारी लीला मनाइन्छ। तेस्रो दिन सीता स्वंम्बरमा राजा जनकको सर्तअनुसार धनुष यज्ञको आयोजना हुने गर्दछ। चोथौ दिन रामको पक्षबाट राममन्दिरका महन्थ र सीताको पक्षबाट जानकी मन्दिरका महन्थको उपस्थितिमा तीलकोत्सव मनाउने गरिन्छ। पाँचौदिन मटकोर अर्थात विवाहको मण्डप तयार गर्न नदिबाट माटो ल्याउने विधि गरिन्छ भने छैंठो दिन बारहबिग्घा मैदानमा रामसीताको डोलालाई लाखौं जन्ती र श्रद्धालुको सहभागितामा स्वयंबर गराइन्छ। सो स्वयंवरमा सीताको डोलाबाट रामको डोलालाई परिक्रमा गराउने परम्परा रहेको छ। सोही साँझ जानकी मन्दिरमा बनाईने भव्य मण्डपमा रामसीताको विवाह गर्ने गरिन्छ। विवाह भएपछि जन्तीलाई मिथिला भोजन गराएर नयाँ वस्त्र र कोसेली दिएर विदाई गर्ने परम्परालाई राम कलेवा भन्ने गरिन्छ। यसरी साप्ताहव्यापी रुपमा मनाई विवाहपञ्चमी महामहोत्सव विधिवत रुपमा सम्पन्न हुन्छ। २२ उपसमिति गठन विवाह पञ्चमी महामहोत्सव भव्य र व्यवस्थित बनाउन विभिन्न २२ वटा उपसमितिहरु गठन गरिएको छ। जानकी मन्दिरका महन्थ रामतपेश्वर दास वैष्णवको अध्यक्षतामा मूल समारोह समिति गठन गरिएको उत्तराधिकारी महन्थ रामरोशन दास वैष्णवले जनाए। यस्तै सुरक्षा, स्वास्थ्य, खानेपानी, सरसफाई तथा शौचालय, गाडीहरुको व्यवस्थापन, स्वयमसेवक परिचालन तथा व्यवस्थापनलगायतका विभिन्न उपसमिति गठन गरिएको उत्तराधिकारी महन्थ वैष्णवले जानकारी दिए। जनकपुरवासीलाई सरसफाइको चिन्ता जनकपुरधाममा हर्षोल्लासकासाथ मनाइने विवाहपञ्चमी नजिकिंदै गर्दा स्थानीयवासी र व्यापारीलाई भने सरसफाइको चिन्ताले सताएको छ। विवाहपञ्चमीको पूर्वसन्ध्यामा पनि सरसफाइका लागि नगरपालिका तथा जनप्रतिनिधिले चासो नदेखाएपछि स्थानीय चिन्तित बनेका हुन्। ठाउँ र जनताप्रति जनप्रतिनिधि जिम्मेवार नबन्दा यस्तो अवस्था उत्पन्न भएको स्थानीय व्यवसायी कुन्दन ठाकुरको गुनासो छ। विवाहपञ्चमी घुम्न बाहिरबाट आगन्तुक तथा अतिथिहरु जनकपुर आउनेक्रम सुरु भइसकेको बेला फोहरकै कारण स्थानीय लज्जित हुनुपरेको ठाकुरले दुखेसो पोखे। जानकी मन्दिर वरपर र विभिन्न चोकमा रहेको फोहर विवाहपञ्चमीको लागि मुख्य चुनौती बनेको जानकी मन्दिरका उत्तराधिकारी महन्थ वैष्णवको बुझाइ छ। उनले विवाहपञ्चमीको तयारीमा स्थानीय सरकारले आफ्नो दायित्व पुरा गर्न नसकेको औल्याए। उत्तराधिकारी महन्थ वैष्णवले भने, नगरको सरसफाई, ठाउँठाउँमा स्वागत गेट, अस्थायी शौचाल्य निर्माण जस्ता कामहरु स्थानीय सरकारको दायित्वभित्र पर्छ। तर यी कुराहरु अहिलेसम्म भइसकेको छैन। यसका लागि सम्बन्धित निकायमा पहलप्रयासका लागि भनेका छौं। उहाँहरुले आफ्नो दायित्व बुझ्नुहुन्छ भने हामीलाई विश्वास छ। बाक्लो संख्यामा सुरक्षाकर्मी परिचालन गरिने विवाहपञ्चमीलाई लक्षित गरी जनकपुरभर बाक्लो संख्यामा प्रहरी परिचालन गरिने धनुषाका प्रहरी उपरिक्षक बसन्त रजौरेले जानकारी दिए। सुरक्षा निगरानीका लागि अन्यजिल्लाहरुबाट पनि जनशक्ति मगाएर जनकपुरमा परिचालन गर्ने योजना रहेको उनले सुनाए। सुरक्षाव्यवस्था चुस्तदुरुस्त पार्न अन्य सुरक्षा निकायहरुसँग पनि समन्वय भइरहेको उनको भनाई छ। विवाहपञ्चमीको गतिविधीलाई सीसीटिभीबाट निगरानी गरिने व्यवस्था पनि मिलाइएको प्रहरी उपरिक्षक रजौरेले बताए।"
मतपरिणाम घोषणा: सचिवमा कसले कति मत पाए?,"काठमाडौं: नेकपा एमालेको दसौं राष्ट्रिय महाधिवेशनबाट ७ जना सचिव निर्वाचित भएका छन्। केपी ओलीले प्रस्ताव गरेका गोकर्ण विष्ट, छविलाल विश्वकर्मा, टोपबहादुर रायमाझी, पद्मा कुमारी अर्याल, योगेश भट्टराई, रघुवीर महासेठ र लेखराज भट्ट निर्वाचित भएका हुन्। विष्टले १९७४, विश्वकर्माले १८०३, रायमाझीले १८०४, अर्यालले १७९९, भट्टराईले १९६०, महासेठले १५०० र भट्टले १७०४ मत पाए। ओलीको प्रस्तावमाथि असन्तुष्टि जनाउँदै भीम प्रसाद आचार्य र टंकप्रसाद कार्कीले सचिव पदमा उम्मेदवारी दिएका थिए। उनीहरु पराजित भएका छन्। आचार्यले ७८८ र कार्कीले ५६९ मत पाए।"
मायाले जीवन सजाऊ बोलको म्युजिक भिडियोमा धुर्मुससुन्तली,कठमाडौं : आफ्नो वैवाहिक वर्षगाँठको अवसरमा लोकप्रिय हाँस्यकलाकार धुर्मुस सुन्तली मायाले जीवन सजाउ बोलेको म्युजिक भिडियोमा देखिएका छन्। हास्यकलाकार कुमार कट्टेल (जिग्री) र अस्मिता अधिकारीको स्वर रहेको गीतमा अर्जुन पोखरेलको शब्द र संगीत रहेको छ।
"अष्टलक्ष्मी शाक्यलाई लोकप्रिय मत, बादलले किन पाए कम मत?","काठमाडौं: नेकपा एमालेको दसौं राष्ट्रिय महाधिवेशनमा उपाध्यक्षका आकांक्षी घनश्याम भुसाल पराजित भएका छन्। छ जना उपाध्यक्षका लागि भएको निर्वाचनमा उनी पराजित भएका हुन्। भुसालले ७२५ मत मात्र पाए। त्यस्तै महाधिवेशनबाट अष्टलक्ष्मी शाक्य, युवराज ज्ञवाली, रामबहादुर थापा (बादल), विष्णुप्रसाद पौडेल, सुरेन्द्र पाण्डे र सुवास नेम्वाङ निर्वाचित भएका छन्। शाक्यले लोकप्रिय मतसहित १९७६ ल्याएर विजयी भइन्। त्यस्तै ज्ञवालीले १८४२, थापा मगरले १७६८, पौडेलले १८५६, पाण्डेले १९२५ र नेम्वाङले १८६५ मत पाए। पदाधिकारी छान्ने जिम्मा पाएका केपी ओलीले घनश्याम भुसालबाहेकको नाम प्रस्ताव गरेका थिए। उक्त प्रस्तावमा असन्तुष्टि जनाउँदै भुसालले उपाध्यक्ष पदमा उम्मेदवारी दिएका थिए। यसअघि सुवासचन्द्र नेम्वाङ वरिष्ठ उपाध्यक्षका दाबेदार थिए। तर ओलीले ईश्वर पोखरेललाई वरिष्ठ उपाध्यक्ष बनाएपछि उनी उपाध्यक्षमा सीमित भएका थिए। त्यस्तै विष्णु पौडेल पनि महासचिवका दाबेदार थिए। ओलीले शंकर पोखरेललाई महासचिवमा राखेपछि उनी बढुवा भएर उपाध्यक्ष बनेका थिए।"
"ओलीले डाके केन्द्रीय कमिटी बैठक, स्थायी कमिटी र पोलिटव्युरो गठन गरिने","चितवन : नेकपा एमालेको नवनिर्वाचित अध्यक्ष केपी शर्मा ओली आजै केन्द्रीय कमिटी बैठक डाकेका छन्। उनले पहिलो बैठ आधा घन्टाका लागि भए पनि सौराहामै बोलाएका छन्। मत परिणामपछि सपथ ग्रहण गर्दै उनले आफ्नो मन्तव्य राखेका थिए। सोही क्रमममा उनले सौराहामा पहिलो बैठक बस्ने बताए। उनले दोस्रो बैठकको मिति पनि तय गरे। 'पहिलो बैठक त हामी आजै बस्छौं। आधा घन्टाको लागि भए पनि बस्छौं। दोस्रो बैठक भने मंसिर २५ र २६ गते बस्छौं,' उनले भने। दोस्रो बैठकले स्थायी कमिटी, पोलिटव्युरो गठन गर्नुका साथै महत्वपूर्ण निर्णयहरु गरिने उनले बताए। नेकपा एमालेको दसौं राष्ट्रिय महाधिवेशन आजदेखि समापन भएको छ। तीन दिनसम्म चल्ने भनिएको महाधिवेशन थप दुई दिन धकेलिएको थियो।"
"भीम रावल र घनश्याम भुसाल केन्द्रीय सदस्यमा विजयी, तर रावलद्वारा अस्वीकार",चितवन : नेकपा एमालेको दसौं राष्ट्रिय महाधिवेशनमा अध्यक्षमा पराजित भएका भीम रावल र उपाध्यक्षमा पराजित भएका घनश्याम भुसाल केन्द्रीय सदस्यमा विजयी भएका छन्। केन्द्रीय निर्वाचन आयोगका अध्यक्ष डा विजय सुब्बाले मतपरिणाम घोषणा गर्दै उनीहरु केन्द्रीय सदस्यमा विजयी भएको घोषणा गरे। आयोगका अध्यक्ष सुब्बाले रावलले आफूलाई केन्द्रीय सदस्यमा आफ्नो उम्मेदवारी नरहेको बताएको जानकारी गराएका छन्। उनले यसअघि नै अध्यक्षमा पराजित भए कुनै पनि कमिटीमा बनस्ने बताएका थिए। पुरानै प्रचलन अनुसार पदाधिकारीमा उम्मेदवारी दिएकाको केन्द्रीय सदस्यमा पनि स्वतः उम्मेदवार हुने भएकाले त्यसो गरिएको अध्यक्ष सुब्बाले बताए।
एमालेको दसौं महाधिवेशनबाट यस्तो बन्यो ओली टिम,"काठमाडौं: नेकपा एमालेको दसौं राष्ट्रिय महाधिवेशनबाट केपी शर्मा ओली अध्यक्षमा विजयी भएका छन्। उनले प्रतिद्वन्द्वी भीम रावललाई पराजित गरेका हुन्। ओलीको यो दोस्रो कार्यकाल हो। यसअघि नवौं महाधिवेशनमा ओलीले माधव कुमार नेपाललाई पराजित गरेका थिए। त्यस्तै वरिष्ठ उपाध्यक्षमा ईश्वर पोखरेल, महासचिवमा शंकर पोखरेल र उपमहासचिवमा पृथ्बीसुब्बा गुरुङ, प्रदीप ज्ञवाली र विष्णु रिमाल सर्वसहमतिले निर्वाचित भएका थिए। त्यस्तै आज बिहान भएको चुनावमा उपाध्यक्षमा अष्टलक्ष्कीम शाक्य, सुरेन्द्र पाण्डे, विष्णु पौडेल, युवराज ज्ञवाली, सुवासचन्द्र नेम्वाङ र रामबहादुर थापा बादल निर्वाचित भएका थिए। उपाध्यक्षमा उम्मेदवारी दिएका घनश्याम भुसाल पराजित भएका थिए। त्यस्तै सचिवमा गोकर्ण विष्ट, छविलाल विश्वकर्मा, टोपबहादुर रायमाझी, पद्मा कुमारी अर्याल, योगेश भट्टराई, रघुवीर महासेठ र लेखराज भट्ट निर्वाचित भएका छन्। सचिवमा उम्मेदवारी दिएका भीम आचार्य र टंकप्रसाद कार्की पराजित भएका थिए।"
त्रिविका करार शिक्षकलाई आन्तरिक प्रतिस्पर्धाबाट स्थायी गरिने,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले त्रिभुवन विश्वविद्ययालयका करार शिक्षकलाई आन्तरिक प्रतिस्पर्धामार्फत स्थायी गरिने बताए। गत वर्ष त्रिवि नेतृत्व र आन्दोलनरत करार शिक्षकबीच आन्तरिक प्रतिस्पर्धा गराउन सहमति भएको थियो । त्रिभुवन विश्वविद्यालय सभाको साधारण बैठकमा उनले भने, 'प्रतिस्पर्धामा सफल हुन नसक्नेका लागि राहतको व्यवस्था गरी अवकाश दिने प्रक्रिया मिलाउँछु ।' शैक्षिक वर्ष नबिथोलिने गरी विश्वविद्यालयले कार्य योजना बनाएर अगाडि बढ्न मन्त्री पौडेलले निर्देशन दिए । उच्च शिक्षालाई समयसापेक्ष, बजारमुखी र विश्वबजारमा प्रतिस्पर्धी बनाउनेतर्फ विश्वविद्यालयले ठोस योजनाका साथ अगाडि बढ्नुपर्ने आवश्यकता रहेको जनाउँदै अध्यनन अनुसन्धान तथा नियमित पठनपाठनमार्फत प्रवद्र्धन गरी जनशक्ति उत्पादनमा ध्यान दिनुपर्ने बताए। उनले त्रिभुवन विश्वविद्यायले वर्षौंपिच्छे बढ्दै गएको बेरुजु कम गर्दै गत एक वर्षमा रु छ अर्बभन्दा बढी बेरुजु सम्परीक्षण गरेको उल्लेख गर्दै प्रशासनिक तथा सुशासनको मामलामा खरो उत्रेको बताए। रासस"
भारतीय मूलका अग्रवाल बने ट्वीटरका सीइओ,"नयाँ दिल्लीः भारतीय मुलुका पराग अग्रवाल माइक्रो ब्लगिङ सामाजिक सञ्जाल ट्वीटरका मुख्य कार्यबाहक अधिकारी (सीइओ) बनेका छन्। सोमबार सीइओ ज्याक डोर्सीले ट्वीटरबाट राजीनामा दिने घोषणा गरेपछि अग्रवाल नयाँ सीइओ बनेका हुन्। राजीनामा दिनुअघि डोर्सीले आगामी जिम्मेवारी अग्रवाललाई सुम्पिने घोषणासमेत गरेका थिए। स्टानफोर्डबाट पीएचडी हासिल गरेका ३७ वर्षीय अग्रवाल कम्प्युटर वैज्ञानिक हुन्। उनले चाडै नै आफ्नो जिम्मेवारी सम्हाल्ने बताइएको छ। संसारका धनाढ्य एलन मस्कदेखि भारतीय उद्योगपति आनन्द महिन्द्रा लगायतले अग्रवाललाई बधाइ दिएका छन्। आइआइटी मुम्बईबाट कम्प्युटर इन्जिनियरिङमा स्नातक गरेका अग्रवालले अमेरिकाको क्यालिफोर्नियास्थित स्टानफोर्ड युनिभसिर्टीबाट उच्च शिक्षा हासिल गरेका हुन्। भारतका अन्य व्यक्तिले संसारका ठूल्ठूला टेक कम्पनीहरुमा आफ्नो नेतृत्व सम्हालिरहेका छन्। भारतीय मूलका गुगलका सीइओ सुन्दर पिचाइ, माइक्रोसफ्टका सीइओ सत्या नदिला, आइबीएमका सीइओ अर्विन्द कृष्ण, राजिव सुरी, निकेश आरोरा आदी संसारका ठूला टेक कम्पनीमा चर्चित नाम हो।"
"मतपरिणाम घोषणा: केपी ओली १८३७, भीम रावल २२३","काठमाडौं: नेकपा एमालेको दसौं राष्ट्रिय महाधिवेशानबाट अध्यक्षमा केपी शर्मा ओली विजयी भएका छन्। उनले प्रतिद्वन्द्वी भीम रावललाई भारी मतले पराजित गर्दै अध्यक्षमा निर्वाचित भएका हुन्। रावलले २२३ मत पाउँदा ओलीले १८३७ मत पाए। उनी एमालेमा दोस्रो कार्यकालका लागि अध्यक्ष निर्वाचित भएका हुन्। यसअघि नवौं महाधिवेशनमा माधव कुमार नेपाललाई पराजित गर्दै ओली अध्यक्षमा निर्वाचित भएका थिए। मंसिर १० देखि १२ गतेसम्म चल्ने भनिएको महाधिवेशनमा पदाधिकारी र केन्द्रीय सदस्यमा सर्वसहमति नभएपछि थप दुई दिन लम्बिएको थियो। लामो मतभेदपछि केही पदमा सर्वसहमति गर्दै अध्यक्ष, उपाध्यक्ष, सहसचिव र खुलातर्फको केद्रीय सदस्यमा निर्वाचन भएको थियो। सोमबार अबेर रात सुरु भएको मतदान मंगलबार बिहानसम्म चलेको थियो।"
१४ वर्ष जेल जीवन विताएका केपी ओलीको राजनीतिक यात्रा,"काठमाडौं: नेकपा एमालेको दसौं राष्ट्रिय महाधिवेशानबाट अध्यक्षमा केपी शर्मा ओली दोस्रोपटक विजयी भएका छन्। उनले प्रतिद्वन्द्वी भीम रावललाई भारी मतले पराजित गर्दै अध्यक्षमा निर्वाचित भएका हुन्। उनी एमालेमा दोस्रो कार्यकालका लागि अध्यक्ष निर्वाचित भएका हुन्। यसअघि नवौं महाधिवेशनमा माधव कुमार नेपाललाई पराजित गर्दै ओली अध्यक्षमा निर्वाचित भएका थिए। विसं २०२२ सालमा कम्युनिष्ट राजनीतिमा लागेका ओलीले २०२६ सालमा नेपाल कम्युनिष्ट पार्टीको सदस्यता लिएका थिए। २०२८ सालको झापा आन्दोलनका प्रमुखहरु मध्येका एक थिए उनी, त्यही वर्ष उनी जेलसमेत परेका थिए। ओली तत्कालीन नेकपा (माले) को संस्थापक मध्येका एक हुन्। पञ्चायती व्यवस्थाविरुद्धको संघर्षका क्रममा ओली २०२८ देखि २०४४ सम्म १४ वर्ष जेल जीवन यापन गरेका थिए। ओली २०४८, २०५१ र २०५६ का आम निर्वाचनमा झापा जिल्ला क्षेत्र नं ६ बाट प्रतिनिधि सभामा निर्वाचित भएका थिए। पहिलो संविधान सभा निर्वाचन २०६४ मा भने उनी झापाको क्षेत्र नं ७ बाट पराजित भए। विसं २०४९ सालमा नेकपा (एमाले)को स्थायी कमिटी सदस्य भएका उनी २०७१ असारमा पार्टीको अध्यक्ष निर्वाचित भएका हुन्। दोस्रो संविधानसभा निर्वाचन २०७० मा उनी झापा क्षेत्र नं ७ बाट नेकपा एमालेको तर्फबाट निर्वाचित भएका थिए।"
प्रदेश १ का उत्कृष्ट तेक्वान्दो खेलाडी र प्रशिक्षक पुरस्कृत,"विराटनगर : आईटीएफ तेक्वान्दोका उत्कृष्ट खेलाडी र प्रशिक्षकलाई मंगलबार प्रदेश १ को राजधानी विराटनगरमा पुरस्कृत गरिएको छ। आईटीएफ तेक्वान्दो संघको २० औँ वार्षिक उत्सवका अवसरमा सम्मान कार्यक्रमको आयोजना गर्दै प्रदेशका उत्कृष्ट खेलाडी र प्रशिक्षकलाई पुरस्कृत गरिएको संघका प्रदेश अध्यक्ष एवं केन्द्रीय उपाध्यक्ष प्रवीण कार्कीले जानकारी दिए। उनका अनुसार पुरस्कृत हुने उत्कृष्ट खेलाडीमा महिलातर्फ झापाकी दीक्षा लिम्बू र पुरुषतर्फ झापाकै मिसन श्रेष्ठ रहेका छन्। त्यस्तै आईटीएफ तेक्वान्दोका प्रदेशकै उत्कृष्ट प्रशिक्षक मोरङका राजेन्द्र धिमाल र उदियमान प्रशिक्षकमा मोरङकै नितेश खवासलाई पनि पुरस्कृत गरिएको छ। सुनसरीलाई आईटीएफमा प्रदेश १ कै उत्कृष्ट जिल्ला घोषित गरिएको कार्कीको भनाइ छ। उनका अनुसार मोरङको कानेपोखरी डोजाङ्ग प्रदेशकै उत्कृष्ट घोषित भएको छ। उत्कृष्ट प्रशिक्षक तथा खेलाडीलाई प्रदेश १ का मुख्यमन्त्री राजेन्द्र राईले सम्मान गर्दै पुरस्कार प्रदान गरेका छन्। राईले उनीहरुलाई नगद ५ हजार रूपैयाँसहित सम्मान पत्र प्रदान गरेका हुन्। मुख्यमन्त्री राईले आत्मरक्षा र अनुशासनका लागि खेल प्रत्येक व्यक्तिको जीवनमा अपरिहार्य एवं महत्वपूर्ण रहेको बताए। अपराधको सिकार हुनलाई जोगाउने एउटा माध्यम खेल पनि हो, उनले भने, तर कहिल्यै पनि खेल क्षेत्र सरकारको प्राथमिकतामा भने परेको पाइएन। राईका अनुसार सरकारको प्राथमिकतामा नपरे पनि मानिसहरुले आत्मरक्षा र अनुशासनका लागि आईटीएफ तेक्वान्दोलाई प्राथमिकतामा राख्ने गरेका छन्। नेपालमा आईटीएफ तेक्वान्दोको स्थापनाका लागि आफ्नो पनि महत्वपूर्ण योगदान रहेको चर्चा गर्दै उनले आईटीएफ मार्सल आर्टसभित्रको सबैभन्दा सफल खेलका रूपमा स्थापित भइसकेको बताए। विगतमा सरकारको बेवास्ताको सिकार खेलाडी बन्नु परे खेल क्षेत्रले मुलुककै उचाई बढाउन महत्वपूर्ण भूमिका खेलिरहेको राईको कथन छ। आईटीएफ तेक्वान्दोकै माध्यमबाट मुलुकमा धेरै खेलाडीले सफलता प्राप्त गरिरहेको उनले बताए। भने, अब खेल क्षेत्र राज्यको प्राथमिकतमा पर्ने छ। त्यसपछि तेक्वान्दोले पनि अझै फड्को मार्छ। केन्द्रिकृत राज्य हुँदा शिक्षा, स्वास्थ्य र खेलकुदको अवस्था बलियो थियो, राईले भने, मुलुक संघीयतामा गइसकेपछि भने बेवास्ता गरेर बेबारिसे बनाएजस्तै भइसक्यो। खेलकुदको विकास गर्ने जिम्मेवारी प्रदेश सरकारको पनि भएको बताउँदै उनले बजेट भने अभाव रहेको उल्लेख गरे। योजना बनाएर खेलकुदको विकासका लागि बजेट बढाएर विनियोजन गर्नेतर्फ आफू केन्द्रित हुने मुख्यमन्त्री राईले बताए।"
कोरोनाको नयाँ भेरियन्ट भित्रिन नदिन 'यात्रा व्यवस्थापन आदेश' जारी गर्ने सरकारको निर्णय,"काठमाडौं : सरकारले कोरोनाको नयाँ भेरियन्ट 'ओमिक्रोन' को संक्रमण देखिएका मुलुकबाट नेपाल आउने व्यक्तिको 'यात्रा व्यवस्थापन आदेश' जारी गर्ने निर्णय गरेको छ। मंगलबार मन्त्रिपरिषद् बैठकका निर्णय सार्वजनिक गर्दै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले कोरोनाको नयाँ भेरियन्ट देखिएका मुलुकबाट नेपाल आएका व्यक्तिको यात्रा व्यवस्थापन आदेश जारी गर्ने निर्णय भएको जानकारी दिए। उनले भने' कोरोनाको नयाँ भेरियन्ट ओमिक्रोन देखिएका मुलुकबाट नेपाल आउने यात्रुहरुको यात्रा व्यवस्थापनसम्बन्धी आदेश जारी गर्ने निर्णय भएको छ।' विश्व स्वास्थ्य संगठन (डब्लुएचओ) ले कोरोना भाइरसको ओमिक्रोन भेरियन्टले विश्वभरि नै संक्रमणको उच्च जोख बढाउने भन्दै चेतावनी दिएको छ। नेपालमा पनि सो भाइरस भित्रन नदिने उच्च सतर्कता अपनाउन थालिएको छ। कोरोना भाइरसको नयाँ भेरिएन्ट ओमिक्रोन फैलिनसक्ने भन्दै सरकारले नेपाल भित्रिने नाकाहरुमा एन्टीजेन परीक्षण बढाउने भएको छ। नाकाबाट नेपाल प्रवेश गर्दा कुनै व्यक्तिलाई कोरोना देखिए जीन परीक्षण गर्ने स्वास्थ्य तथा जनसंख्या मन्त्रालयले जनाएको छ। हवाइ तथा स्थलमाध्यमबाट नेपाल प्रवेश गर्ने नाकाहरुमा सरकारले एन्टीजेन परीक्षण बढाउने भएको हो। यस्तै, बैठकले मंसिर २३ र २४ गते संयुक्त राज्य अमेरिका राष्ट्रपतिबाट भर्चुअलरूपमा आयोजना हुन लागेको समिट फर डेमोक्रेसी मा भाग लिन प्रधानमन्त्रीको नेतृत्वमा प्रतिनिधिमण्डल गठन गर्ने निर्णय गरेको मन्त्री कार्कीले जानकारी दिए। त्यस्तै, सरकारले राजपत्राङ्कित विशिष्ट श्रेणीका १० जना सचिवहरुलाई सरुवा गर्ने निर्णय गरेको छ। सरकारले राष्ट्रिय खेलकुद परिषद्को सदस्य सचिव पदमा टंकलाल घिसिङलाई नियुक्ति गर्ने निर्णय गरेको छ।"
"थप २५५ जनामा कोरोना संक्रमण, २६६ जना संक्रमितमुक्त",काठमाडौं : नेपाल थप २५५ जनामा कोरोना संक्रमण देखिएको छ। देशभरि ६४६९ जनाको नमूना परीक्षण गर्दा यी संक्रमित देखिएको स्वास्थ्य मन्त्रालयले जनाएको छ। मन्त्रालयका अनुसार पसीआर परीक्षणबाट २४५ र एन्टिजेन परीक्षणबाट १० जना संक्रमित देखिएका थिए। त्यस्तै पछिल्लो २४ घन्टामा २५६ जना संक्रमित कोरोनामुक्त भएका छन्। त्यस्तै थप २ जना संक्रमितको मृत्यु भएको छ। हालः सक्रिय संक्रमितको संख्या ६९३१ रहेको मन्त्रालयले जनाएको छ।
पराजित भएका भीम रावल ओलीसँगै देखिए मञ्चमा,चितनव: नेकपा एमालेको दसौं महाधिवेशनबाट अध्यक्षका आकांक्षी रहेका भीम रावल र केपी शर्मा ओली एउटै मञ्चमा देखिएका छन्। अध्यक्ष पदमा रावल ओलीसँग भारी मतले पराजित भए पनि बन्दसत्रको अन्तिम मञ्चमा उनीसँगै देखिएका छन्। ओलीलाई बधाई दिनका लागि उनी मञ्चमा सँगै देखिएको बताइएको छ। केही बेरमा औपचारिकरुपमा मतपरिणाम घोषणा गरिँदैछ। मत परिणाम घोषणापछि आजै शपथ ग्रहण गराइने बताइएको छ। रावलले यसअघि नै आफू अध्यक्ष पदमा पराजित रहे पार्टीको कुनै पनि कमिटीमा नबस्ने उद्घोष गरिसकेका छन्।
"अध्यक्ष केपी शर्मा ओलीले लिए सपथ, १७ बुँदे घोषणा पत्र जारी","चितवन: नेकपा एमालेको दसौं राष्ट्रिय महाधिवेशानमा निर्वाचित भएका अध्यक्ष केपी शर्मा ओलीले शपथ ग्रहण गरेका छन्। सौराहामा आयोजित बन्दसत्रमा उनलाई केन्द्रीय निर्वाचन आयोगका अध्यक्ष डा विजय सुब्बाले सपथ खुवाएका हुन्। नवनिर्वाचित अध्यक्ष ओलीले सपथ खाएलगत्तै निर्वाचित पदाधिकारी र केन्द्रीय सदस्यहरुलाई सपथ खुवाएका थिए। सपथ खाएसँगै एमालेको दसौं राष्ट्रिय महाधिवेशन सकिएको छ। चितवनको सौराहामा आयोजित महाधिवेशनले १७ बुँदे घोषणापत्र समेत जारी गरेको छ। आजै विहान सम्पन्न निर्वाचनमा ओली प्रतिद्वन्द्वी भीम रावललाई पराजित गरेका थिए। त्यस्तै वरिष्ठ उपाध्यक्षमा ईश्वर पोखरेल, महासचिवमा शंकर पोखरेल र उपमहासचिवमा पृथ्बीसुब्बा गुरुङ, प्रदीप ज्ञवाली र विष्णु रिमाल सर्वसहमतिले निर्वाचित भएका थिए। त्यस्तै उपाध्यक्षमा अष्टलक्ष्कीम शाक्य, सुरेन्द्र पाण्डे, विष्णु पौडेल, युवराज ज्ञवाली, सुवासचन्द्र नेम्वाङ र रामबहादुर थापा बादल निर्वाचित भएका थिए। उपाध्यक्षमा उम्मेदवारी दिएका घनश्याम भुसाल पराजित भएका थिए। त्यस्तै सचिवमा गोकर्ण विष्ट, छविलाल विश्वकर्मा, टोपबहादुर रायमाझी, पद्मा कुमारी अर्याल, योगेश भट्टराई, रघुवीर महासेठ र लेखराज भट्ट निर्वाचित भएका छन्। सचिवमा उम्मेदवारी दिएका भीम आचार्य र टंकप्रसाद कार्की पराजित भएका थिए। एमाले अध्यक्षमा केपी ओली विजयी भीम रावल र घनश्याम भुसाल केन्द्रीय सदस्यमा विजयी, तर रावलद्वारा अस्वीकार अष्टलक्ष्मी शाक्यलाई लोकप्रिय मत, बादलले किन पाए कम मत? मतपरिणाम घोषणा: सचिवमा कसले कति मत पाए?"
एड्स पीडितको सम्झनामा दीप प्रज्वलन,काठमाडौं: डिसेम्बर १ तारिखका दिन विश्वभर मनाइने विश्व एड्स दिवसको पूर्वसन्ध्यामा माइती नेपालले मंगलबार साँझ गौशला चोकमा दिप प्रज्वलन कार्यक्रम आयोजना गरेको छ। एचआइभी एड्स रोगका कारण दिवंगत भएकाहरुको सम्झनामा र एचआइभी एड्सद्वारा पीडितको जीवनमा दीपजस्तै उज्यालो छर्न कार्यक्रमको आयोजना गरिएको माइती नेपालकी संस्थापक अध्यक्ष अनुराधा कोइरालाले बताइन्। कार्यक्रममा कोइरालाले विगतदेखि वर्तमानसम्म आइपुग्दा एचआइभी एड्ससँग आफ्नो संस्था जोडिँदै आएको बताउँदै नेपालमा पहिलोपटक एन्टी रेट्रो भाइरस (एआरटी)को औषधि माइती नेपालले सुरु गरेको जानकारी दिइन्। जबसम्म लैंगिक असमानता र महिलामाथिको विभेद हट्दैन तबसम्म एड्स नहट्ने उनले प्रष्ट्याइन्। त्यसमाथि महामारीले पनि एड्स नियन्त्रणमा चुनौति थपेको उनको भनाइ छ। माइती नेपालले गर्दै आएका विभिन्न सामाजिक कार्यमा नेपाल प्रहरी पनि हातमा हात मिलाएर अगाडि बढेको गौशला प्रहरीका प्रहरी नायव उपरीक्षक केशव भट्टराईले बताए। संस्थाले महिलामाथिको हिंसाविरुद्ध १६ दिने अभियान मनाउने क्रममा काभ्रेमा विभिन्न कार्यक्रमको आयोजना गरिरहेको जनाएको छ।
"अष्ट्रेलियाको संसद्मा यौन हिंसा व्याप्त, मन्त्रालयभित्रै कर्मचारी बलात्कृत","क्यानबेरा : अष्ट्रेलियाको संघीय संसदमा यौन हिंसा व्याप्त बनेको छ । हालै सार्वजनिक एक रिपोर्टले संसदमा महिलामाथि हुने यौन हिंसा व्याप्त बनेको देखाएको हो । सेट दी स्ट्यान्डर्ड शीर्षकमा मंगलबार छापिएको करिब ४५६ लामो रिपोर्टले संसदका एक तिहाई महिला यौनजन्य हिंसामा पर्ने गरेको देखाएको हो । संसदभित्रका करिब ६३ प्रतिशत महिला कर्मचारीले बुलिङ, यौनजन्य हिंसा र यौन दुराचारको हिंसा खेप्नु परेको रिपोर्टमा उल्लेख छ । तुलनात्मकरुपमा संसदभित्र हुने महिला कर्मचारीको संख्याभन्दा बढि हिंसा भएको रिपोर्टले जनाएको छ । संसदकी पूर्वकर्मचारी ब्रिट्नि हिगिन्सले यस वर्षको सुरुवातमा आफू मन्त्रालयकै सहकर्मीबाट बलात्कृत भएको बताएपछि सो अध्ययन प्रतिवेदन अघि बढेको थियो । उनले दिएको उजुरीपछि संसदभित्रै यौनजन्य हिंसा भएको सम्बन्धमा अन्य कर्मचारीहरुले दिएको आरोप व्यापक बनेको थियो । सो हिंसामा परेका पीडित महिलाको अवस्था असामान्य रहेको अष्टेलियाकी यौन दुराचार आयुक्त केट जेन्किन्सले बताएकी छन् । संसदभित्रै भोग्नुपरेको त्यस्तोखाले हिंसाले उनीहरुको टिम र आन्तरिक रुपमा दरार पैदा गरेको छ । 'सो हिंसा हाम्रो राष्ट्रको हितविपरित छ,' केटले भनेकी छन् । अष्ट्रेलियाका प्रधानमन्त्री स्कट मोरिसनले नयाँ रिपोर्टले निकै भयानक तथ्य सार्वजनिक गरेको बताएका छन् । यसअघि संसदका महिलामाथि असमान असर पर्ने काम गरेको भन्दै प्रधानमन्त्री मोरिसनमाथि लठेग्रो र बहिरोको आरोप लागेको थियो ।"
गोरखा नगरपालिकाका सतप्रतिशतले लगाए कोरोना खोप,"गोरखा : सरकारले निर्धारण गरेको मापदण्डभित्र परेका गोरखा नगरपालिकाका सबैले कोरोना खोप लगाएका छन्। लक्षित सबैले कोरोना विरुद्धको खोप लगाएका गोरखा नगरपालिकाका स्वास्थ्य शाखा प्रमुख इश्वर रेग्मीले जानकारी दिए। यही मंसिर २ गतेभित्र गोरखा नगरपालिकाभित्रका १८ वर्षभन्दा माथिका ३१ हजार जनालाई कोभिड १९ को खोप लगाउने हाम्रो लक्ष्य हो, रेग्मीले भने, तर हामीले टार्गेटभन्दा धेरै ३४ हजार जनालाई लगायौँ। कोही छुटेका छन् कि भनेर अझै खोजी गरिरहेका छौँ। खोज्ने क्रममा मंसिर २ गतेपछि पनि करिब पाँचसय जनाले कोभिडविरुद्धको खोप लगाएको उनले बताए। जिल्ला सदरमुकामसमेत रहेको गोरखा नगरपालिकामा नगरपालिकाबाहिर तथा जिल्ला बाहिरका समेत बसोबास गर्छन्। गोरखा नगरपालिकामा गत माघ १४ गतेदेखि कोरोनाविरुद्धको खोप अभियान सुरु भएको थियो। पहिलो चरणमा अग्रपंत्तिमा काम गर्ने स्वास्थ्यकर्मी, सुरक्षाकर्मीहरुलाई यो खोप लगाइएको थियो। गोरखा नगरपालिकामा गोरखा अस्पतालको संस्थागत क्लिनिकलगायत छवटा स्वास्थ्यचौकी, सातवटा आधारभूत स्वास्थ्य संस्था र चारवटा सहरी स्वास्थ्यकेन्द्रबाट खोप अभियान सञ्चालन गरिएको स्वास्थ्य शाखा प्रमुख रेग्मीले जानकारी दिए। कोभिडविरुद्धको खोप अभियानलाई सघन रुपमा सञ्चालन गर्न गोरखा नगरपालिकाले घरदैलोमा पुगेर खोप लगाएको थियो। सबै कामभन्दा पहिले त नगरबासीको ज्यान बचाउनु पर्छ भनेर हामीले खोप अभियानलाई सघन रुपमा सञ्चालन गरेका छौँ, गोरखा नगरपालिकाका मेयर राजनराज पन्तले भने, अपांग, असक्त, बूढाबूढी र छुटेका सबैलाई घरघरमा पुगेर खोप लगाइयो। ठूला आयोजना सञ्चालन भएका ठाउँमा पुगेर मिस्त्री, कुल्ली तथा मजदुरहरुलाई खोप लगाएको थियो। लक्षितमध्ये ११५ प्रतिशतलाई खोप लगाएको उनले बताए। गोरखा नगरपालिकामा दोस्रो मात्रा खोप भने १४ हजार जनाले मात्र लगाएका छन्। अब छिट्टै सबैलाई दोस्रो मात्रा लगाउने अभियान पनि सञ्चालन गर्ने नगरपालिकाले जनाएको छ। गण्डकी प्रदेशका ११ जिल्लाका पालिकामध्ये गोरखा नगरपालिकाको स्वास्थ्य शाखा प्रदेशकै उत्कृष्ठ भएको छ। खोपको कभरेज, कोभिड व्यवस्थापन, पिसिआर आदि सूचकको आधारमा गरिएको स्वास्थ्य सूचना व्यवस्थापन प्रणालीमा ८५५३ प्रतिशत अंका ल्याई गोरखा नगरपालिका प्रदेशकै उत्कृष्ठ भएको नगरपालिकाले जनाएको छ।"
उपाध्यक्षमा घनश्याम भुसाल पराजित,"काठमाडौं: नेकपा एमालेको दसौं राष्ट्रिय महाधिवेशनमा उपाध्यक्षका आकांक्षी घनश्याम भुसाल पराजित भएका छन्। छ जना उपाध्यक्षका लागि भएको निर्वाचनमा उनी पराजित भएका हुन्। उनको पराजयसँगै दसौं महाधिवेशनबाट अष्टलक्ष्मी शाक्य, युवराज ज्ञवाली, रामबहादुर थापा मगर, विष्णुप्रसाद पौडेल, सुरेन्द्र पाण्डे र सुवास नेम्वाङ निर्वाचित भएका छन्। पदाधिकारी छान्ने जिम्मा पाएका केपी ओलीले घनश्याम भुसालबाहेकको नाम प्रस्ताव गरेका थिए। उक्त प्रस्तावमा असन्तुष्टि जनाउँदै भुसालले उपाध्यक्ष पदमा उम्मेदवारी दिएका थिए। यसअघि सुवासचन्द्र नेम्वाङ वरिष्ठ उपाध्यक्षका दाबेदार थिए। तर ओलीले ईश्वर पोखरेललाई वरिष्ठ उपाध्यक्ष बनाएपछि उनी उपाध्यक्षमा सीमित भएका थिए। त्यस्तै विष्णु पौडेल पनि महासचिवका दाबेदार थिए। ओलीले शंकर पोखरेललाई महासचिवमा राखेपछि उनी बढुवा भएर उपाध्यक्ष बनेका थिए।"
"सिन्धुलीमा भीषण आगलागी, ५ करोड बढीको क्षति","सिन्धुली : सिन्धुलीको कमलामाई नगरपालिका ६ रातमाटा मंगलबार भीषण आगलागी भएको छ। रातमाटा घुम्तिमा रहेको शाह आइरन एण्ड इलेक्ट्रोनिक हार्डवेयर पसलमा आगलागी भएको हो । बिहान करिब ९ बजेबाट हार्डवेयरको गोदामबाट सुरु भएको आगो दमकल, नेपाली सेना, प्रहरी र स्थानीयको सामूहिक प्रयासपछि करिब ४ घण्टापछि नियन्त्रण आएको छ। आगलागीबाट झन्डै ५ करोड रूपैयाँ बढीको क्षति भएको प्रहरीको भनाइ छ । यद्यपि क्षतिको एकिन विवरण आएको छैन । प्रहरी नायव उपरीक्षक मनोज लामाका अनुसार गोदाममा विध्युत सर्ट हुँदा आगलागी भएको हो। आगलागी भएसङ्गै घटनास्थलमा मानिसको बाक्लो उपस्थिति भएपछि विपी राजमार्ग चार घण्टा अवरुद्ध भएको थियो । अहिले राजमार्ग खुलेको छ।"
विद्युत चोरी गर्ने ९ जना पक्राउ,"विराटनगर : विद्युत चोरी गर्ने ९ जना प्रकाउ परेका छन्। नेपाल विद्युत प्राधिकरण विराटनगर वितरण केन्द्रको चुहावट नियन्त्रण टोलीले नेपाल प्रहरी र सशस्त्र प्रहरीसँगको सहकार्यमा ९ जनालाई नियन्त्रणमा लिएको हो। उनीहरुलाई विराटनगर वितरण केन्द्रका सुपरभाइजर लिलानाथ शर्मा नेतृत्वको टोलीले पक्राउ गरेको प्राधिकरणले जनाएको छ। विराटनगर शाखाको प्रमुख रोषण खड्काले सोमबार राति ९ जनालाई नियन्त्रणमा लिएको हो। उनीहरुले प्रयोग गरेको विद्युतीय उपकरणसहित नियन्त्रणमा लिइएको प्राधिकरणले जनाएको छ । पक्राउ पर्नेहरु विराटनगरका विभिन्न वडाका बासिन्दा हुन्। पक्राउ पर्नेहरु विराटनगर६ का २२ वर्षीय मिलन कामत, वडा नं १२ का ५६ वर्षीय जोगी रिखियासन, २८ वर्षीय लखीचन्द ऋषिदेव, २४ वर्षीय कात्र्तिक ऋषिदेव, ३२ वर्षीय शम्भु ऋषिदेव, वडा नं १४ का ४५ वर्षीय संजीव राजवंशी, १८ वर्षीय त्रिलोक यादव, वडा नं १८ का ३५ वर्षीय चन्दन दास तजमा र ६० वर्षीय रामधरम महतो रहेका छन् । पक्राउ परेकाहरुलाई मोरङ प्रहरीको नियन्त्रणमा राखिएको छ। उनीहरुविरुद्ध खपत गरेको विद्युतको आधारमा कारबाही गरिने बताइएको छ । उनीहरुले कति चुहावट गरेका छन् त्यसको आधारमा कारबाही हुन्छ,' प्रमुख खड्काले भने,कति विद्युत खपत गरे भन्ने औसत तथ्यांक निकालिन्छ। त्यसको आधारमा दण्ड जरिवाना हुन्छ। यस्तो केसमा सामान्यतः जरिवाना तिरेर उनीहरु निस्कन्छन्। नेपाल विद्युत प्राविधिकरण विराटनगर शाखाले विद्युत चुहावट नियन्त्रण गर्ने अभियान सञ्चालन गरेको छ। अनाधिकृतरुपमा विद्युत चुहावट गर्ने कामलाई निष्तेज पार्न प्राविधिकरणको प्रदेश १ को विराटनगर शाखाले नियन्त्रण गर्ने अभियान सञ्चालन गरेको हो।"
एमालेको मतगणनामा जारी : अध्यक्षमा ओली भारी मतले अग्रता,"चितवन : नेकपा एमाले महाधिवेशन अन्तर्गत जारी मतगणनामा अध्यक्षमा केपी शर्मा ओलीले भारी मतले अग्रता लिएका छन्। चितवनको सौराहामा जारी मतगणनामा प्रतिस्पर्धी भीम रावललाई ठूलो मतान्तरले ओली अगाडि रहेका छन्। एमाले महाधिवेशनमा ७२ वटा विद्युतीय भोटिङ मेसिनबाट मतदान गरिएको थियो। अहिले विद्युतीय भोटिङ मेसिनबाट मतगणना जारी रहेको छ। एमालेको दशौं महाधिवेशनबाट निर्वाचित केन्द्रीय कमिटीको पहिलो बैठक सौराहामै हुने भएको छ। नेकपा (एमाले)को नवनिर्वाचित केन्द्रीय कमिटीको शपथग्रहण र पहिलो बैठक महाधिवेशन स्थल, सौराहामै हुने तय भएको नेता विष्णु रिजालले जानकारी दिए।"
विवाहपञ्चमीको पूर्वसन्ध्यामा पनि उठेन फोहोर (फोटोसहित),"जनकपुरधाम : ऐतिहासिक धार्मिक, पूरातात्विक र सांस्कृतिक महत्व बोकेको जनकपुरधाम उपमहानगरपालिकाले फोहोर एवं ढल व्यवस्थापन गर्न नसक्दा सहर दुर्गन्धित भएको छ। सहर व्यवस्थापनमा मेयर लालकिशोर साह, प्रदेश सरकार र संघीय सरकारले समेत कुनै चासो नलिनु यहाँका लागि दुर्भाग्य बनेको स्थानीय बताउँछन्। यतिखेर जनकपुरधामको चोकचोकमा फोहोर यत्रतत्र थुप्रिएको छ । जनकपुरधाम उपमहानगरपालिकाका मेयर लालकिशोर साह र उपमेयर रिता मिश्रसहित कर्मचारीहरुको अडानले जनकपुरधाम दुर्गन्धित बन्दै गएको नेपाल पत्रकार महासंघका निवर्तमान अध्यक्ष अनिल मिश्रको भनाइ छ । जनकपुरधाममा हरेक वर्ष मनाइने रामजानकी विवाह पञ्चमी महोत्सवको रौनक जनकपुरमा सुरु भइसकेको छ। सप्ताहव्यापी रुपमा मनाइ सिताराम विवाहपञ्चमी महोत्सवको तयारीस्वरुप जानकी मन्दिरमा रामलिला तथा भजन सन्ध्या सुरु भइसकेको छ। जानकी मन्दिरसहित धनुषा सुरक्षा समन्वयन समितिदेखि जिल्ला समन्वयन समितिले विवाह पञ्चमीको तयारी सुरु गरिरहँदा जनकपुर भने फोहोरले दुर्गन्धित बनेको छ ।जनकपु्रधामको मुख्य प्रवेशद्वारा पिडारीचोकदेखि रामनन्द चोक, भ्रमरापुरचोक, जिरोमाइल मूरली चोकसहित यहाँको प्रमुख चोकहरुमा हप्तौं दिनदेखि थुपारिएको फोहोर अझै उठन् सकेको छैन् । जनकपुरधाम उपमहानगरपालिकाका मेयर लालकिशोर साहले बेलाबेलामा झाडु समाएर बढार्ने तथा पाइप समाएर सफाइको काम गरिरहेको देखाउने तर वास्तविक सफाइमा ध्यान नदिएको जनकपुरका युवा व्यापारी अमित पाठक बताउँछन् । उनले भने, धार्मिक, सांस्कृतिक सहरको रुपमा विकसित जनकपुरधामको यस्तो कुनै ठाउँ छैन, जहाँ फोहोर नहोस् ।' 'जताततैको फोहोरको थुप्रोले विवाहपञ्चमीमा नकारात्मक सन्देश जान्छ । त्यसैले यसलाई समयमै व्यवस्थित गर्नुपर्ने हो, तर मेयर साह फोटो खिचाउन मात्र सफाइको नाटक देखाउँछ, सफाइ भने गर्दैनन सफाइ गरेको भए यस्तै फोहर हुन्थ्यो,'उनले भने। प्रदेश २ को अस्थायी राजधानी जनकपुरमा जानकी मन्दिर दर्शन गर्न आउने पर्यटक दुर्गन्धका कारण नाक खुम्च्याएर फर्किन बाध्य छन् । एक सातादेखि नउठाउँदा जानकी मन्दिर प्रवेश गर्ने ढोका, अन्य मठमन्दिर, पोखरी, तलाव र बजार क्षेत्रमा फोहोर थुप्रिएको हो । बजारको होटल, पसल अगाडिबाट फोहोर उठ्न नसक्दा आवत जावतमा समेत समस्या हुन थालेको छ । वर्षौंदेखि सडकमा फालिने फोहोरले नगरवासीको स्वास्थ्य तथा बजार क्षेत्रको सुन्दरतामा असर पारिरहेको जनकपुर उद्योग वाणिज्य संघ प्रदेश २ का अध्यक्ष शिवशंकर साह बताउँछन् । स्थानीयले फोहोर फाल्ने ठाउँको व्यवस्था नभएकाले सडक किनारमै फाल्नुपर्ने बाध्यता रहेको बताए । स्मार्ट सिटीको परिकल्पना गरिएको जनकपुर बजारमा दुर्गन्ध बढ्दै गएको भएपनि उपमहानगरपालिकाको ध्यान नदिएको साहको भनाइ छ। फ्याक्ने स्थान नहुँदा फोहर संकलन नगरिएको जनकपुरधामका सरसफाइ प्रमुख उपेन्द्र साहले बताए । उपमहानगरले सरसफाइका लागि स्वीपर १ सय जना, ड्राइभर ८ जना, ६ वटा ट्याक्टर, ४ वटा ट्रिपर, २ कन्टेनर र २ लोडर राखेको प्रमुख साहले बताए । मेयरको विरोधमा काठमाडौंमा डेलिगेसन जनकपुरधाम उपमहानगर सफाइको माग गर्दै १५ जना जनप्रतिनिधिसहितको टोली संघीय राजधानी काठमाडौं पुगेका छन् । वडाध्यक्षहरुले नगर सफाइको माग गरेपछि सरसफाइ सामग्री नदिएर दुव्र्यवहार गरेका वडाअध्यक्ष सुदर्शन सिंहले मेयरको लापरवाही र नालायकीपनले फोहर उठन नसकेको आरोप लगाए । जनकपुरको सफाइमा मेयर गम्भीर नभएको ७ नं वडाध्यक्ष जानकीराम साह बताउँछन् । सरसफाइ सामग्री, ट्याक्टर र कर्मचारी नगरपालिकामै छन्, तर ती सामग्री र कर्मचारी माग्दा पनि दिइरहेका छैनन् । अझ मेयरले कर्मचारीमार्फत हामीलाई गालीगलौज गर्न लाउँछन्। आइतबार काठमाडौं पुगेका वडा नं ३ का अध्यक्ष दिपेन्द्र साहले भने, मेयरले सरसफाइमा ध्यान नदिएको र ६ महिनादेखि बोर्ड बैठक (नगर कार्यपालिकाको बैठक) समेत बसाउन नचाहँदा हामी संघीय मामिला तथा सामान्य प्रशासन मन्त्रालयको ध्यानाकर्षण गराउन काठमाडौं आएका छौं । उपमहानगरपालिकामा सरसफाइ नगरेको भन्दै केही वडाअध्यक्षले १४ कात्तिकमा मेयर लालकिशोर साहको घरमै फोहोर थुपारेका थिए। फोहोर उठाउन माग गर्दै उनीहरुले ६ मंसिरमा पनि मेयरको कार्यकक्षमा ताला लगाउँदै धर्ना दिएका थिए।"
नवनिर्वाचित केन्द्रीय कमिटीको शपथ र पहिलो बैठक सौराहामै हुने,"काठमाडौं : नेकपा एमालेको दशौं महाधिवेशनबाट निर्वाचित केन्द्रीय कमिटीको पहिलो बैठक सौराहामै हुने भएको छ। नेकपा (एमाले)को नवनिर्वाचित केन्द्रीय कमिटीको शपथग्रहण र पहिलो बैठक महाधिवेशन स्थल, सौराहामै हुने तय भएको नेता विष्णु रिजालले जानकारी दिए। नयाँ पदाधिकारी र सदस्यका लागि भएको निर्वाचनको मतगणना जारी रहेको छ। सहमति नजुटेपछि एमालेको अध्यक्षसहित अन्य पदका लागि मंगलबार बिहान ४ बजेदेखि मतदान सुरु भएको हो। मतगणनामा अध्यक्षमा केपी शर्मा ओलीले भारी मतले अग्रता लिएका छन्। मतगणनामा प्रतिस्पर्धी भीम रावललाई ठूलो मतान्तरले ओली अगाडि रहेका छन्। एमाले महाधिवेशनमा ७२ वटा विद्युतीय भोटिङ मेसिनबाट मतदान गरिएको थियो।"
एमाले अध्यक्षमा केपी ओली विजयी,"काठमाडौं: नेकपा एमालेको दसौं राष्ट्रिय महाधिवेशानबाट अध्यक्षमा केपी शर्मा ओली विजयी भएका छन्। उनले प्रतिद्वन्द्वी भीम रावललाई भारी मतले पराजित गर्दै अध्यक्षमा निर्वाचित भएका हुन्। उनी एमालेमा दोस्रो कार्यकालका लागि अध्यक्ष निर्वाचित भएका हुन्। यसअघि नवौं महाधिवेशनमा माधव कुमार नेपाललाई पराजित गर्दै ओली अध्यक्षमा निर्वाचित भएका थिए। मंसिर १० देखि १२ गतेसम्म चल्ने भनिएको महाधिवेशनमा पदाधिकारी र केन्द्रीय सदस्यमा सर्वसहमति नभएपछि थप दुई दिन लम्बिएको थियो। लामो मतभेदपछि केही पदमा सर्वसहमति गर्दै अध्यक्ष, उपाध्यक्ष, सहसचिव र खुलातर्फको केद्रीय सदस्यमा निर्वाचन भएको थियो। सोमबार अबेर रात सुरु भएको मतदान मंगलबार बिहानसम्म चलेको थियो। ओलीको राजनीतिक यात्रा विसं २०२२ सालमा कम्युनिष्ट राजनीतिमा लागेका ओलीले २०२६ सालमा नेपाल कम्युनिष्ट पार्टीको सदस्यता लिएका थिए। २०२८ सालको झापा आन्दोलनका प्रमुखहरु मध्येका एक थिए उनी, त्यही वर्ष उनी जेलसमेत परेका थिए। ओली तत्कालीन नेकपा (माले) को संस्थापक मध्येका एक हुन्। पञ्चायती व्यवस्थाविरुद्धको संघर्षका क्रममा ओली २०२८ देखि २०४४ सम्म १४ वर्ष जेल जीवन यापन गरेका थिए। ओली २०४८, २०५१ र २०५६ का आम निर्वाचनमा झापा जिल्ला क्षेत्र नं ६ बाट प्रतिनिधि सभामा निर्वाचित भएका थिए। पहिलो संविधान सभा निर्वाचन २०६४ मा भने उनी झापाको क्षेत्र नं ७ बाट पराजित भए। विसं २०४९ सालमा नेकपा (एमाले)को स्थायी कमिटी सदस्य भएका उनी २०७१ असारमा पार्टीको अध्यक्ष निर्वाचित भएका हुन्। दोस्रो संविधानसभा निर्वाचन २०७० मा उनी झापा क्षेत्र नं ७ बाट नेकपा एमालेको तर्फबाट निर्वाचित भएका थिए।"
तलेजु भवानीलाई भित्र्याइयो हनुमानढोका,"काठमाडौं : गुह्येश्वरी जात्राका लागि निकालिएको तलेजु भवानीको मूर्तिलाई दुईदिने जात्रा समापन गरेसँग हुनमानढोका दरबार क्षेत्रको मूल मन्दिरमा भित्र्याइएको छ। दुईदिने जात्राका लागि भवानीको मूर्ति आइतबार पशुपति क्षेत्रस्थित गुह्येश्वरी मन्दिरमा लगिएको थियो। आइतबार गुह्येश्वरी मन्दिरमा रातभर बलिसहित तान्त्रिक र गुप्ति पूजा गरिएको थियो। सोमबार बिहान गुह्येश्वरी र तलेजु भवानीको विशेष पूजापछि पशुपति क्षेत्रका विभिन्न स्थानमा गुह्येश्वरीको खट जात्रा गरिएको थियो। जात्रा सकी सोमबार राति मूर्ति तलेजु मन्दिरमा राखिएको पुजारी उद्धव कर्माचार्यले जानकारी दिए। गुह्येश्वरी जात्राका क्रममा प्रत्येक वर्ष मार्गशीर्ष कृष्ण नवमीको राति गुह्येश्वरी मन्दिरमा बलिसहित तान्त्रिक र गुप्ति पूजा गर्ने गरिन्छ। नवमीदेखि दुई दिनसम्म पशुपति क्षेत्रमा गुह्येश्वरी जात्रा सञ्चालन गरिन्छ। यो जात्रामा गुठी संस्थान र गुह्येश्वरी मन्दिर व्यवस्थापन समितिको व्यवस्थापनमा समेबजीलगायत तान्त्रिक विधिले पूजा गर्दा चढाइने चिजबिज चढाएर पूजा आराधना गरिन्छ। गुह्येश्वरी र तलेजुलाई दिदीबहिनीका रूपमा पूजिने भएकाले दुवै मूर्ति उस्तै रहेको छ। गुह्येश्वरीलाई दिदी र तलेजुलाई बहिनीका रूपमा पूजिने पुजारी जैन कर्माचार्यले बताए। मूर्ति तलेजु भवानीको मन्दिरबाट गुह्येश्वरी लैजाने सबै विधि तान्त्रिक प्रक्रियाबाट नै पूरा गरिन्छ। गुह्येश्वरी मन्दिर क्षेत्रमा तलेजु भवानीलाई लैजानुअघि नै त्यहाँ ३२ हातको लिङ्गो ठड्याइएको गुठी संस्थान पशुपति गोश्वारा कार्यालयका प्रमुख उमा आचार्यले बताउनुभयो। जात्राका लागि लिङ्गो पशुपति क्षेत्रस्थित भण्डारखालबाट सालको रुख काट्ने गरिन्छ। गत वर्ष कोरोना महामारीका कारण यो जात्राको विधिमात्र पूरा गरिएकामा यस वर्ष भव्यरूपमा जात्रा मनाइएको छ। तान्त्रिक विधिपूर्वक पूजा सकेपछि जात्राका लागि पशुपति सिर्जनशील युवा क्लबलाई जिम्मा दिइएको थियो। क्लबले गुह्येश्वरीको खटलाई पशुपति मन्दिर परिक्रमा गराई पशुपतिनाथका मूलभट्टबाट विधिपूर्वक पूजा गराउने परम्परा छ। पशुपतिनाथ मूल मन्दिरबाट अमालकोट कचहरीको डबलीमा लगेर पूजा गरिन्छ। त्यहाँबाट जयवागेश्वरीको नवालीटोलमा लगेर विधिवत् पूजा आराधना गरिन्छ। पशुपति क्षेत्रका विभिन्न स्थानमा हुने पूजा आराधनामा भक्तजनको उल्लेख्य उपस्थिति रहने गरेको छ। जात्राका लागि नेपाली सेनाको गुरुजुको पल्टनसमेत सहभागी हुने प्राचीनकालदेखिको परम्परा छ। नेपाली सेना, संस्थान, अमालकोट कचहरीलगायतले विधिपूर्वक छुट्टाछुट्टै पूजा गर्छन्। नवाली टोलमा निजी गुठीका गुठियारले पनि पूजा गर्ने अवसर पाउँछन्। नवालीटोलको पूजापछि रथलाई सिफलज्ञानेश्वरकमलपोखरीमा पनि विशेष पूजा आराधना गरिन्छ। कमलपोखरीको विशेष पूजापछि कृष्ण पाउरोटीतीनधारा पाठशालाजमलअसन हुँदै सोमबार बेलुकी तलेजु भवानीको मन्दिरमा मूर्तिलाई लगिएको संस्थानले जनाएको छ। आइतबार यही मार्गबाट मूर्तिलाई गुह्येश्वरी मन्दिर लगिएको हो । यो जात्राका क्रममा धिमे बाजा, नायखी, बाँसुरी वादन गरिन्छ। जात्रामा नियमित भजनकीर्तन गर्ने समूहका सदस्य पनि सहभागी हुने गर्छन्। जात्रा सकिएसँगै सोमबार बेलुकी छ बजे गुह्येश्वरीमा ठड्याइएको लिङ्गो ढालिएको थियो। जयप्रकाश मल्लको पालादेखि सुरु भएको यो जात्रा प्रत्येक वर्ष मार्गशीर्ष कृष्ण नवमी र दशमीमा हनुमानढोका दरबारबाट पशुपति क्षेत्रको गुह्येश्वरी मन्दिरसम्म गरिन्छ। पशुपति क्षेत्रमा सञ्चालन हुने दर्जनौँ जात्रामध्ये एक गुह्येश्वरी जात्रा एक हो।"
जीप दुर्घटनाका घाइते र मृतकका परिवारलाई आर्थिक सहयोग,"बेनी : म्याग्दीको रघुगंगा गाउँपालिकाले जीप दुर्घटनाका घाइतेलाई उपचार र मृतकका परिवारलाई किरियाखर्च उपलब्ध गराउने भएको छ । रघुगंगा गाउँपालिका१ बेगमा सोमबार साँझ जीप दुर्घटना हुँदा वडा सदस्यसहित चारजनाको मृत्यु र चारजना घाइते भएका थिए । घाइतेलाई जनही एक लाख रुपैयाँका दरले उपचार खर्च उपलब्ध गराउने निर्णय भएको प्रमुख प्रशासकीय अधिकृत अमृत सुवेदीले जानकारी दिए। मृतकका परिवारलाई किरिया खर्चका लागि पचास हजारका दरले उपलब्ध गराउने निर्णय भएको उनले बताए। बेनीदेखि बेगको सिम जाँदै गरेको ग १ ज ७२५१ नम्बरको जीप औलामा दुर्घटना हुँदा बेगकी वडा सदस्य गौमाया बिक, चालक दुढबहादुर थापा, यात्रु खिमु पुन र खिमानन्द शर्माको मृत्यु भएको थियो । मृतक र घाइते सबै बेगका हुन् । ५४ वर्षीय बलबहादुर विक, २३ वर्षीय मनोज पुन, २० वर्षीय भिम फगामी र ३० वर्षीय ज्ञानबहादुर शेरपुञ्जालाई बेनी अस्पतालले मणिपाल शिक्षण अस्पताल पोखरा रिफर गरेको छ । प्रहरीका अनुसार जीप सडकदेखि करिब तीन सय मिटर तल खसेको थियो। मंगलबार बिहानै प्रहरी टोली घटनास्थल पुगेर अनुसन्धान सुरु गरेको प्रहरी नायब उपरीक्षक श्यामकुमार राइले बताए । यसैगरी रघुगंगा गाउँपालिकाका अध्यक्ष भबबहादुर भण्डारी, उपाध्यक्ष कमला तिलिजा र प्रशासकीय अधिकृत अमृत सुबेदीले मंगलबार शोक विज्ञप्ति जारी गरेर मृतकप्रति श्रद्धाञ्जली र घाइतेहरुको स्वास्थ्य लाभको कामना गरेका छन् । वडा सदस्यको निधन भएको शोकमा गाउँपालिका, शाखा र वडा कार्यालय तथा बेगका विद्यालय मंगलबारका लागि बन्द गरिएका छन्।"
'सेवासुविधा नदिने विदेशी कम्पनीमा श्रमिक नपठाउने',"काठमाडौं : सम्झौताअनुसार सेवासुविधा नदिने कम्पनी कालोसूचीमा पर्ने भएका छन् । श्रम, रोजगार तथा सामाजिक सुरक्षामन्त्री कृष्णकुमार श्रेष्ठले वैदेशिक रोजगारीमा गएका नेपालीलाई सम्झौताअनुसार सेवासुविधा नदिने कम्पनीलाई कालोसूचीमा राखेर श्रमिक पठाउन बन्द गर्ने बताएका छन् । वैदेशिक रोजगारीबाट फर्किएका व्यक्तिसँग वैदेशिक रोजगारी र पुनःएकीकरणबारे मन्त्रालयमा छलफल गर्दै मन्त्री श्रेष्ठले उक्त कुरा बताएका हुन् । वैदेशिक रोजगारीबाट फर्किएका व्यक्तिले कोरोना महामारीका कारण रोजगारी गुमाएर फर्किंदा बाँकी पारिश्रमिकसमेत नपाएको गुनासो गरेका थिए । उनीहरूले सम्झौताअनुसार काम र पारिश्रमिक नपाएको, बिरामी हुँदा उपचार नपाएको तथा नेपाल फर्कनुपर्दा चन्दा संकलन गर्नुपरेको बताएका थिए । सीप नहुँदा विदेशी भूमिमा दुःख पाएको र अन्य देशका श्रमिकसरह सुविधा नपाएको पनि गुनासो गरे । गैरकानुनी बाटोबाट गएका घरेलु कामदारले न्यून तलबमा काम गर्नुपरेको तथा हिंसाको सिकार भएको गुनासो गरे । मन्त्री श्रेष्ठले वैदेशिक रोजगारीबाट फर्किने श्रमिकलाई पुनर्मिलन, सामाजिक तथा आर्थिक सशक्तिकरण गर्दै अगाडि बढाउने सरकारको योजना रहको बताए ।"
"नेप्से निरन्तर ओरालोतिर, ३ अर्बको मात्र सेयर कारोबार","काठमाडौं : सेयर कारोबारको तेस्रो दिन मंगलबार पनि नेप्से परिसूचक ओरालो लागेको छ। यसदिन नेप्से १६४ अंकले घटेर २६ सय २८३७ विन्दुमा अडेको छ। कारोबारको अघिल्लो दिन नेप्से २१४८ अंकले घटेर २६ सय ३० विन्दुमा झरेको थियो। यसदिन नेप्से घटेसँगै कारोबार रकममा पनि गिरावट आएको छ। २२५ कम्पनीको ६४ लाख ४७ हजार ४४९ कित्ता सेयर ३ अर्ब ८ करोड ९० लाख ४१ हजार ९९१ रुपैयाँमा खरिदबिक्री भयो। सोमबार २२८ कम्पनीको ८२ लाख २५ हजार ८२२ कित्ता सेयर ४ अर्ब ८९ लाख ३७ हजार १३३ रुपैयाँमा खरिदबिक्री भएको थियो। यस्तै यसदिन ठूला कम्पनीको कारोबार मापन सेन्सेटिभ इण्डेक्स परिसूचक सामान्य अंकले बढेको छ ।०१८ अंकले बढेर ४९५६३ विन्दुमा पुगेको छ। कारोबारमा आएका १३ समूहमध्ये ६ समूहको मात्रै परिसूचक सामान्य अंकले बढेको छ। बाँकी ७ कम्पनीको सेयर मूल्य ओरालो लागेको छ। डेभलपमेन्ट बैंक, जलविद्युत, वित्त, निर्जीव विमा,अन्य, सामूहिक लगानी कोषको परिसूचक ००७ देखि ०८३ प्रतिशतले बढेको हो। बैंकिङ, व्यापार, होटल तथा पर्यटनलगायत बाँकी ७ कम्पनीको सेयर मूल्य ०८१ प्रतिशतसम्म घटेको छ। यसदिन दुई कम्पनीको सेयर मूल्य सकारात्मक सर्किट लेभलमा कारोबार भएको छ। स्याम्लिङ पावरको ९९९ र न्यादी हाइड्रो पावरको ९९८ प्रतिशतले सेयर मूल्य बढेको हो। सोमबार पनि न्यादी हाइड्रोपावरको ९९९ र स्याम्लिङ पावर कम्पनीको ९९८ प्रतिशतले सेयर मूल्य बढेको थियो। यसदिन कारोबार रकमका आधारमा आइसीएफसी शीर्षस्थानमा रह्यो। सो कम्पनी १६ करोड २ लाख ७६ हजार ५५२ रुपैयाँमा खरिदबिक्री भयो। महालक्ष्मी विकास बैंक १३ करोड ९९ लाख ११ हजार ९४४ रुपैयाँमा सेयर खरिदबिक्री गरेर दोस्रो स्थानमा रह्यो।"
आन्तरिक पर्यटन प्रवर्द्धनमा सिम्रिकको जोड,"काठमाडौं : सिम्रिक एयरले बजार रणनीति परिवर्तन गर्दै आन्तरिक पर्यटनलाई जोड दिँदै आएको छ। कोभिड१९ पछि आन्तरिक पर्यटक लक्षित सेवाहरूलाई सिम्रिकले अघि ल्याएको वित्त तथा प्रशासन प्रमुख मुरलीधर जोशीले जानकारी दिए। अहिले ८० प्रतिशत यात्रु आन्तरिक पर्यटक नै हुने गरेको उनले बताए। १५ देखि २० प्रतिशत मात्रै विदेशी पर्यटकले सेवा लिने गरेका छन्। २०२१ को सेप्टेम्बर र अक्टोबर अघिसम्म विदेशी पर्यटक शून्यको हाराहारीमा नै थिए, उनले भने। कोभिड अघिको समयमा कुल यात्रुमा विदेशी पर्यटकको हिस्सा ८० प्रतिशत हुने गरेको थियो। ८० प्रतिशत आन्तरिक पर्यटकमा नेपाली कन्ट्र्याक्टरहरूको कार्गो ओसारपसार, खाद्यन्न ढुवानी, धार्मिक उडान, आपतकालीन उडान र अन्य चार्टर्ड उडान छन्। अहिले मेडिकल इभ्याकुसन पनि बढेको छ। विदेशीको तुलनामा नेपालीहरूलाई चार्टर्ड उडानमा केही छुटका कारण पनि संख्या बढेको उनको भनाइ छ। पहिले हेलिकप्टर भनेपछि विदेशी मात्र चढ्ने आममानसिकता रहेकामा अहिले नेपाली पनि हेलिकप्टर उडानमा आकर्षित हुँदै गएको कम्पनीको अनुभव छ। यसले गर्दा प्रतिघण्टा उडान दर पनि बढेको छ। अहिले दैनिक करिब ३ देखि ४ घण्टा उडान हुने गरेको छ। सिजनको समयमा दैनिक ८ देखि १० घण्टा उडान हुने गरेको सिम्रिक एयरको तथ्यांक छ। कोभिडपछि धार्मिक पर्यटन र कार्गो ढुवानीमा चाप बढेको छ। सिम्रिकले धार्मिक पर्यटनमा अहिले पाथिभरा दर्शन सञ्चालन गरिरहेको छ। यस्तै हरेक वर्ष सिम्रिकले मुक्तिनाथ दर्शन र शिवरात्रीमा गोसाइँकुण्ड दर्शन सेवा पनि सञ्चालन गर्ने गर्छ। कोभिडअघि गरिँदै आएको चीनको स्वशासित क्षेत्र तिब्बतस्थित कैलाश यात्रा भने अहिले स्थगित भएको छ। अशक्त, बिरामी र वृद्धवृद्धाका लागि सिम्रिकको धार्मिक उडान लाभदायी बनेको जोशीले बताए। नेपालीले खर्च गर्न सक्ने गरी विभिन्न धार्मिक स्थलको भ्रमण प्याकेज कम्पनीले बनाएको हो। हेलिकप्टर उडानमार्फत विभिन्न धार्मिक स्थलको छिटो र सहज रूपमा दर्शनका लागि कम्पनीले प्याकेज बनाएको बताएको छ। सिम्रिक एयरले टेक्निकल उद्धार (फसेका र अड्किएकाको उद्धार), स्विङ गरेर सामान ओसार्ने, फायर फाइटिङ, सर्भे, स्काई डाइभिङ, हेली स्की, माउन्टेन फ्लाइटलगायत सेवा दिँदै आएको छ। अहिले हेलिकप्टरबाट गर्न सकिने सबै खालका सेवा सिम्रिक एयरले दिँदै आएको छ। टेक्निकल उद्धार (फसेका र अड्किएकाको उद्धार), स्विङ गरेर सामान ओसार्ने, फायर फाइटिङ, सर्भे, स्काई डाइभिङ, हेली स्की, माउन्टेन फ्लाइटलगायत सेवा सिम्रिकले दिँदै आएको छ। स्विङ गरेर सामान ओसार्दै १ टनसम्म सामान बोकेर विकट गाउँ वा आयोजना स्थलमा पुर्याउन सक्ने क्षमता सिम्रिक एयरको छ। सिम्रिक एयरसँग अहिले ५ वटा आफ्नै हेलिकप्टर छन्। बेलफो सेभन एउटा र बीथ्रीई ४ गरी कुल ५ वटा हेलिकप्टरबाट कम्पनीले सेवा दिँदै आइरहेको छ। हेलिकप्टर उद्योगमा अग्रणी भूमिका निर्वाह गर्दै आइरहेको सिम्रिक एयर विशिष्ट व्यक्तित्व(भीआईपीहरू)को पहिलो रोजाइ बन्ने गरेको छ। सिम्रिकले दिने सेवा, हेलिकप्टरहरूको नियमित मर्मतसम्भार र भरपर्दो सुरक्षा व्यवस्थाका कारण सिम्रिक उनीहरूको रोजाइमा पर्ने गरेको जोशीले बताए। सेवासुविधामा नयाँपन दिँदै आएको सिम्रिक एयर हेली सेवा त्यसै अग्रणी बनेको छैन भन्दै सिम्रिककी सुरक्षा प्रमुख प्रशंसा श्रेष्ठले भनिन्, कोभिडको समयमा बिरामीको ओसारपसार गर्यौं। हामीले आगो निभाउनका लागि नेपालमा नै पहिलो ब्याम्बो बकेट ल्याएका छौं। गत वर्ष पाथिभरा तथा शिवपुरीमा लागेको आगो निभाउन पनि ब्याम्बो बकेटको प्रयोग गरिएको थियो। तालिम प्राप्त र दक्ष पाइलटहरू भएका कारण पनि आगो निभाउनका लागि आफ्नै पाइलटहरू प्रयोग गरिने श्रेष्ठले बताइन्। यस्तै हवाई र यात्रुहरूको सुरक्षालाई प्रमुख प्राथमिकतामा राखेको सिम्रिकले वार्षिक रूपमा कम्तीमा ४ पटक आन्तरिक रूपमा नै सेफ्टी अडिट गर्दै आएको प्रमुख श्रेष्ठले जानकारी दिइन्। सन् २००१ बाट हेलिकप्टर उद्योगमा पाइला टेकेको सिम्रिक एयर अहिले आफ्नो क्षेत्रमा अग्रणी रूपमा रहेको कम्पनी बताउँछ। स्थापना कालमा एमआई ७ नामक ठूलो हेलिकप्टरबाट सिम्रिकले विशेष गरी कार्गो उडान सुरु गरेको थियो। त्यो बेला दुर्गम र पिछडिएका जिल्लामा बाटो नपुगेकाले कार्गो र यात्रुको ओसारपसारका लागि सिम्रिकले अग्रणी भूमिका खेलेको थियो। कम्पनीले पछिल्ला ५ वटा हेलिकप्टर ब्रान्ड न्यू नै किनेको हो। सिम्रिक हेली विशेषतः हाई अल्टिच्युडमा उडान भर्न प्रख्यात छ।"
मुख्यमन्त्री राहत कोषको रकम हिनामिना,"जनकपुरधाम : प्रदेश २ मा मुख्यमन्त्री राहत कोषको चरम दुरुपयोग हुँदै आएको छ। असहाय, विपन्न तथा अशक्तहरूको सहयोगका लागि स्थापित राहत कोषबाट पहुँचवाला, नेता र धनाढ्य व्यक्तिहरूलाई सहयोग हुँदै आएको छ। मुख्यमन्त्री लालबाबु राउतले कोषको दुरुपयोग गर्दै प्रदेश २ प्रमुख हरिशंकर मिश्रकी श्रीमती उषा मिश्रलाई ५ लाख रुपैयाँ उपलब्ध गराए। राज्यबाट आर्थिक सहयोगका लागि एक सयभन्दा बढी विपन्न, असहाय, अशक्तले महिनांैदेखि निवेदन दर्ता गराए पनि मुख्यमन्त्री राउतले चासो देखाएनन्। तर, प्रदेश प्रमुखकी श्रीमतीलाई उपचार खर्चका नाममा आर्थिक सहायता उपलब्ध गराएको मुख्यमन्त्री कार्यालयले जनाएको छ। आर्थिक सहायता उपलब्ध गराउने सम्बन्धी निर्देशिका, २०७६ बमोजिम कुनै व्यक्तिलाई २५ हजारदेखि ३ लाखभन्दा बढी रकम राज्यकोषबाट उपलब्ध गराउन नमिल्ने उल्लेखित छ। असहायको रकम प्रदेश प्रमुखको श्रीमतीलाई उपलब्ध गराएको बारे विभिन्न सञ्चार माध्यमहरूमा समाचार आएपछि मिश्रले सो चेक सरकारलाई फिर्ता गरेको मुख्यमन्त्री कार्यालयले जनाएको छ। मुख्यमन्त्री कार्यालयबाट काटिएको चेक रद्द गर्न सचिव यमप्रसाद भुसालले आफूलाई फिर्ता दिएको लेखा अधिकृत दिनेश पण्डितले बताए।"
वाचा गरेभन्दा बढी काम भए,"रामेछाप जिल्लामा रहेका आठ पालिकामध्ये खाँडादेवी गाउँपालिकाले पूर्वाधार विकासमा निकै फड्को मारेको छ। पालिका सडक कालोपत्रेदेखि विद्युतीकरणसम्म तीव्र गतिमा अघि बढेको देखिन्छ। प्रदेश सरकारबाट आउने बजेटमा पनि खाँडादेवी प्राथमिकतामा परेको देखिन्छ। गाउँपालिकाका अध्यक्ष प्रेमबहादुर तामाङसँग सन्तोष ढुंगेलले गरेको कुराकानी : गाउँपालिकाको विकास कुन गतिमा अगाडि बढिरहेको छ ? २० वर्षपछि जनप्रतिनिधिको व्यवस्था भयो। हाम्रो पहिलो काम ऐनकानुन बनाउनु नै थियो। स्थानीय तह बनेपछि ऐनकानुन र कार्यविधि निर्माणलाई पहिलो प्राथमिकता दिनुपर्यो। निर्वाचित भएको पहिलो वर्ष अलमल नै भयो। दोस्रो वर्षसम्म आइपुग्दा हामीले पाँचवर्षे कार्यकाललाई ध्यानमा राखेर वार्षिक, आवधिक र दीर्घकालीन गरी तीन खालका कार्यक्रम बनाएर अघि बढ्यौं। कृषकलाई उत्पादनमा लगाउन र व्यावसायिक बन्न प्रोत्साहित गरिरहेका छौं। विदेश जानुभन्दा यहीँ फर्म दर्ता गर्नुस्, उत्पादनमा लाग्नुस् भनेका छौं। पहिलो प्राथमिकता भौतिक संरचना निर्माणमा दियौं, त्यसमा पनि सडकलाई १ नम्बरमा राख्यौं। भूकम्पले ठूलो क्षति पुर्याएको अवस्था थियो। भूकम्पले क्षति पुर्याएको निजी आवास, सरकारी कार्यालय र विद्यालय भवनहरू निर्माणको कामलाई प्राथमिकतामा राखेर काम गर्यौं। स्थानीय तहमा पहिलो जनप्रतिनिधि भएकाले गाउँपालिकादेखि वडासम्म कार्यालय भवन बनाउनुपर्ने, स्वास्थ्य संस्थाहरूको स्तरोन्नति गर्नुपर्ने लगायतका सेवा तथा संरचनाहरू निर्माण गरी अगाडि बढ्नुपर्ने अवस्था थियो। हामीले चौथो वर्षमा आइपुग्दा जनतासँग गरेका वाचा पूरा गर्दै लगेका छौं। सबै वडामा हिउँदेबर्खे सडक बनाउनेलगायतका प्रतिबद्धता गरेका थियौं, जुन पूरा भए। निर्वाचित भएर आउनु अघि र अहिलेको अवस्थालाई कसरी तुलना गर्नुहुन्छ ? स्थानीय तह निर्माण हुनुअघि एकात्मक व्यवस्था थियो। खाँडादेवी गाउँपालिकामा हिउँदबर्खा नै चल्ने कुनै पनि सडक थिएन। स्वास्थ्य संस्थाहरूमा निःशुल्क औषधि वितरण हुन्थ्यो तर जनतालाई थाहा थिएन। शिक्षा क्षेत्रमा शिक्षकहरू हाजिर हुन्छन् कि हुँदैनन् ? विद्यार्थी कति छन् ? पढ्छन् कि पढ्दैनन् ? पढाइ कसरी हुन्छ ? केही थाहा थिएन। निर्वाचित भएर आउँदासम्म शिक्षकले पालो गरेर पढाएको अवस्था थियो। समग्रमा विकासले गति लिन सकेको थिएन। पाँच सय मिटर सडक ट्र्याक खोल्यौं। प्रदेश सरकार र गाउँपालिकाको साझेदारीमा २३ किलोमिटर सडक कालोपत्रे भएको छ। विकास निर्माणको क्षेत्रमा परिवर्तन ल्याएका छौं। विकास निर्माणका क्रममा अवरोधको सामना गर्नु पर्यो कि परेन ? विकास निर्माणमा खासै बाधाअवरोध आएन। स्थानीय तहमा पहिलो निर्वाचित जनप्रतिनिधि भएकाले अवसर थियो। ऐनकानुन निर्माण, भौतिक पूर्वाधार निर्माणजस्ता विकास निर्माणको काम चुनौती बने। तर, नागरिकबाट सहयोग पायौं। जस्तो भिजन बनायौं, नागरिकसँग जे प्रतिबद्धता गर्यौं, त्यो काम गर्न उनीहरूकै सहयोग पाएकाले सहजतापूर्वक काम सम्पन्न गर्न सफल भयौं। खाँडादेवी गाउँपालिका सुक्खाग्रस्त क्षेत्र मानिन्छ। खानेपानीको समस्यालाई कसरी हेर्नु भएको छ ? जिल्लामा साविकका २६ वटा गाविस सुक्खाग्रस्त क्षेत्रमा पर्छन्। २६ मध्ये ६ वटा गाविस खाँडादेवी गाउँपालिकामै पर्छन्। यस हिसाबले यो पालिका अति सुक्खाग्रस्त क्षेत्र हो। यो पालिका हुँदै सुनकोसी र तामाकोसी बग्छ तर माथिल्लो भाग सुक्खा छ। खानेपानीको अभावमा कतिपय ठाउँबाट बस्ती नै विस्थापित हुने क्रम बढिरहेको थियो। तर, हामी आइसकेपछि खानेपानीका लागि एक घर एक धाराको अवधारणाअनुरूप अभियान नै सञ्चालन गर्र्यौं। हामी आउनुअघि पकरबास, भीरपानी बृहत् खानेपानी आयोजना निर्माणाधीन अवस्थामा थियो। अव्यस्थित रूपमा रहेको त्यो आयोजना सम्पन्न भएर अहिले १२ सय घरपरिवारमा धारा वितरण गरी खानेपानी व्यवस्थित पारिएको छ। गाउँपालिकाको एउटा वडामा मात्रै विद्युत् थियो। अहिले ९ वटै वडामा पुर्याएर उज्यालो खाँडादेवी घोषणा गरिसकेका छौं। सुक्खाग्रस्त क्षेत्र खानेपानी आयोजनाअन्तर्गत राकाथुमलगायतका ठाउँमा ट्यांकी बनाएर धारा वितरण गरिएको छ। स्रोत भएको ठाउँबाट पानी ल्याएर खानेपानी वितरण गरेका छौं। दुई लाख लिटरको ट्यांकी निर्माण गरी चोप्राङ खोलाबाट पानी ल्याएर बस्तीमा खानेपानी वितरण गरेका छौं। खानेपानीको स्रोत सुकेकाले समस्या भने अझै छ। सुक्खाग्रस्त क्षेत्रमा स्थानीयको ५० प्रतिशत र पालिकाको ५० प्रतिशत लगानीमा एक घर एक ट्यांकी कार्यक्रमअन्तर्गत चार सय ट्यांकी वितरण गरेका छांै। खानेपानी र सिँचाइका लागि डीपीआर गरेर अगाडि बढेका छौं। गाउँपालिकाको आवधिक योजनाअन्तर्गत भटौली खोलाको शिरमा रहेको चोप्राङ खोलाको पानी ड्याममार्फत चार वटा वडामा खानेपानी र सिँचाइका लागि वितरण गर्नेगरी यो वर्ष डीपीआर हुँदैछ। यी आयोजना सम्पन्न गर्नसके गाउँपालिकाको समृद्धिको आधार तयार हुन्छ भन्ने हामीलाई लागेको छ। युवा उद्यमशीलता र कृषि क्षेत्रमा चाहिँ के काम भएका छन् ? कृषि चुनौतीपूर्ण विषय हो। जमिनको वर्गीकरण गलत छ। त्यसकारण पनि कृषि निर्वाहमुखी मात्रै छ। आफूलाई कृषक भन्छौं, पेसा कृषि लेख्छौं। जमिन भने सबै बाँझै राख्छौं। निर्वाचित भएर आएपछि खाली जमिन राख्न पाइँदैन भनेका छौं। भूवर्गीकरण गर्न सुरु गरेका छौं। मालपोत मूल्यको हिसाबले यहाँको जमिनको मूल्य एकदमै न्यून छ। धितो राखेर बैंकबाट ऋण लिनुपर्यो वा कृषि कार्यक्रम सञ्चालन गर्नुपर्यो भने यहाँको जमिन राखेर पाइँदैन। अनुत्पादक क्षेत्रमा लगानी भइरहेको छ। वर्गीकरणको आधारले गर्दा त्यो स्थिति सिर्जना भएको हो। कृषकलाई उत्पादनमा लगाउन र व्यावसायिक बन्न प्रोत्साहित गरिरहेका छौं। विदेश जानुभन्दा यहीँ फर्म दर्ता गर्नुस्, उत्पादनमा लाग्नुस् भनेका छौं। पालिकाको ९ वटै वडाको माटो परीक्षण गरेर व्यावसायिक खेतीका लागि विपन्न कृषकको ५० प्रतिशत लगानी र पालिकाको ५० प्रतिशत अनुदानमा कृषि फार्म सञ्चालन गराएका छौं। विपन्न किसान पहिचान गरी अनुदान र ब्याज अनुदान गरी दुई किसिमको अनुदानको कार्यक्रम सञ्चालन गरेका छौं। वार्षिक कार्यक्रमअन्तर्गत कृषिबाट ऋण लिने किसानलाई एक वर्षको ब्याज पालिकाले तिरिदिने कार्यक्रम ल्याएका छौं। खाँडादेवी गाउँपालिका पशुपालनको क्षेत्रमा आत्मनिर्भर छ। बंगुर, कालिज, कुखुरा हामीले निर्यात गरिरहेका छौं। खाँडादेवी रामेछापकै प्रसिद्ध धार्मिकस्थल हो। पर्यटन प्रवद्र्धन कसरी गर्नुभयो ? गाउँपालिकाको नाम नै खाँडादेवी मन्दिरको नामबाट नामकरण भएको हो। पर्यटकीय क्षेत्रमा पनि विकास गर्न सकिने सम्भावना भएको पालिका हो, खाँडादेवी। खाँडादेवी मन्दिर, नर्वदेश्वर, त्रिवेणी, विश्वामित्र गुफा, सोलीथुम्काजस्ता पर्यटकीयस्थल छन्। सोलीथुम्कामा भ्युटावर निर्माण भइरहेको छ। ङान्योर साम्दालिङ गुम्बा पाँच करोड रुपैयाँमा बनिरहेछ। खाँडादेवी मन्दिर प्रवद्र्धनका लागि १० वर्षको गुरुयोजना बनाएका छौं। गुरुयोजना सम्पन्न गर्दा १० करोड लाग्ने अनुमान छ। गाउँपालिका र वडा कार्यालयहरूको प्रशासनिक भवन बन्न ढिलो भएन ? गाउँपालिकाको स्थायी प्रशासनिक भवन निर्माणका लागि स्थानीयले १५ रोपनी जग्गा दिने भनेर प्रतिबद्धता जनाए। नौ रोपनी आइसक्यो। अरू पाउन बाँकी छ। जग्गा अभावकै कारण पालिकाको प्रशासनिक भवन बन्न नसकेको हो। निर्वाचनका बेला जनतासँग गरेका प्रतिबद्धता पूरा गरें त भन्नुभयो ? कति पूरा गर्नुभयो ? चुनावमा गरिएका वाचा केहीबाहेक पूरा गरेका छौं। प्रतिबद्धताअनुसार भटौली खोलाको ड्याम निर्माण गर्ने काम बाँकी छ। प्रदेश र संघीय सरकारसँग डीपीआर गरेर बुझाउन मात्रै बाँकी छ। अरू कुरामा वाचा गरेभन्दा बढी नै काम भएको छ। यातायातको हकमा सबै वडा कार्यालयसम्म पुग्ने सडक हिउँदबर्खा नै चल्ने गरी बनाउँछौं भनेका थियौं। कालोपत्रे गर्छौं भनेका थिएनौं तर कालोपत्रे नै गरेका छौं। २० किलोमिटर सडक ग्राभेल र २३ किलोमिटर सडक कालोपत्रे भएको छ। प्रदेश सरकारको सहयोगमा कार्यक्रममा ५९ किलोमिटर सडक कालोपत्रे भएको छ। खानेपानीको क्षेत्रमा प्रतिबद्धता गरेअनुसारकै काम भएको छ। स्वास्थ्यमा सुधार ल्याएका छौं। शिक्षा सुधारका लागि २५ बुँदे घोषणापत्र जारी गरेर अगाडि बढ्यौं। गाउँपालिकाको एउटा वडामा मात्रै विद्युत् थियो। अहिले ९ वटै वडामा पुर्याएर उज्यालो खाँडादेवी घोषणा गरिसकेका छौं। बेरुजुको अवस्था कस्तो छ ? खाँडादेवी गाउँपालिकामा १२ लाख रुपैयाँ असुलउपर गर्नुपर्ने बेरुजु देखिन्छ। संघीय सरकार र प्रदेश सरकारबाट सशर्त बजेट आउँछ। कतिपय बजेट त्यो बेलामा फिर्ता भएको हुँदैन। कतिपय बजेट टेन्डर भएर पनि बाँकी हुन्छ। गतवर्ष गाउँपालिकामा बढी बेरुजु देखिनुको कारण साढे ४ करोड फिर्ता गर्न बाँकी थियो। म्याद थप भएकाले बजेट फिर्ता गर्न बाँकी थियो। समपूरक र विशेष कोषबाट पनि १० करोड बजेट आएको हुनाले हामीले टेन्डर निकाल्यौं। टेन्डर भएपछि लकडाउन भयो र अर्थ मन्त्रालयले ६ महिना म्याद थप गर्यो। समपूरक कोष र विशेष कोषको बजेट रहेका कारण धेरै बेरुजु देखिएको हो।"
सचिवमा भीमप्रसाद आचार्य र टंकप्रसाद कार्की पराजित,"काठमाडौं: नेकपा एमालेको दसौं राष्ट्रिय महाधिवेशनबाट ७ जना सचिव निर्वाचित भएका छन्। केपी ओलीले प्रस्ताव गरेका गोकर्ण विष्ट, छविलाल विश्वकर्मा, टोपबहादुर रायमाझी, पद्मा कुमारी अर्याल, योगेश भट्टराई, रघुवीर महासेठ र लेखराज भट्ट निर्वाचित भएका हुन्। ओलीको प्रस्तावमाथि असन्तुष्टि जनाउँदै भीम प्रसाद आचार्य र टंकप्रसाद कार्कीले सचिव पदमा उम्मेदवारी दिएका थिए। उनीहरु पराजित भएका छन्।"
क्वारेन्टिनबाट भागेका नव विवाहित जोडी पक्राउ,आम्र्सटडाम : क्वारेन्टिन होटेलबाट भागेका एक नवविवाहित जोडीलाई प्रहरीले पक्राउ गरेको छ । दक्षिण अफ्रिकाबाट नेदरल्याण्ड पुगेका उनीहरुलाई डच प्रहरीले आम्र्सडामको सिफोल विमानस्थलबाट पक्राउ गरेको हो । पक्राउ पर्नेमा पोर्चुगलकी महिला र स्पेनका पुरुष रहेको रोयल नेदरल्याण्ड्स प्रहरीले बताएको छ । सो जोडीले हालै बिहे गरेको र ओमिक्रोन जोखिम बढेको कारण सो जोडीलाई अन्य यात्रुसँगै आइसोलेसनमा राखिएको थियो । प्रहरीका अनुसार दक्षिण अफ्रिकाबाट नेदरल्याण्ड पुगेका ती नवविवाहित जोडी क्वारेन्टिन होटेलबाट स्पेनका लागि सुटुक्क भागेका थिए । डच प्रहरीले सो जोडीको नाम भने खुलाएको छैन । सो जोडी ओमिक्रोन संक्रमित भएनभएको समेत पुष्टि हुन बाँकी रहेको बताइएको छ । डच क्वारेन्टिन नियम उल्लंघन गरेको अभियोगमा सजाय हुनसक्ने समेत प्रहरीले जनाएको छ । केहि दिनअघि दक्षिण अफ्रिकामा कोभिड १९ को नयाँ भेरियन्ट ओमिक्रोन पहिचान भएको थियो । शुक्रबार सो जोडीसहित दक्षिण अफ्रिकाबाट नेदरल्याण्ड फर्केका विभिन्न मुलुकका ६२४ यात्रुलाई त्यहाँको सरकारले कम्तीमा पाँच दिनसम्मका लागि क्वारेन्टिन होटलमा बस्न निर्देशन दिएको थियो । ती यात्रुमध्ये ६१ यात्रुमा ओमिक्रोन संक्रमण देखिएको थियो । डचका स्वास्थ्य मन्त्री हुगो दी होङले दक्षिण अफ्रिकाबाट फर्किएका सबैको कोभिड परीक्षण गरिने बताएका छन्।
एमाले निर्वाचनको मतगणना सुरु,"चितवन : नेकपा एमालेको निर्वाचनमा खसेको मतको गणना सुरु भएको छ। चितवनको सौराहामा जारी एमाले जारी दशौं महाधिवेशनमा नयाँ नेतृत्व चयनका लागि भएको मतदानको गणना सुरु भएको चितवनकी अध्यक्ष पार्वती रावलले जानकारी दिइन्। सहमति नजुटेपछि एमालेको अध्यक्षसहित अन्य पदका लागि मंगलबार बिहान ४ बजेदेखि मतदान सुरु भएको थियो। सोमबार राति १० बजेपछि उम्मेदवारको अन्तिम नामावली प्रकाशन र २ बजेदेखि ८ बजेसम्म मतदान गर्ने भनिएको भए पनि दुई घण्टा ढिला गरी मतदान प्रक्रिया सुरु भएको थियो। अध्यक्षमा केपी शर्मा ओली र भीम रावलबीच प्रतिस्पर्धा भएको छ भने उपाध्यक्ष खुलातर्फ ६ पदका लागि ७ जनाले उम्मेदवारी दिएका छन्। त्यसैगरी सचिवमा पनि सात जनाको पदमा नौ जनाको उम्मेदवारी परेको छ।पदाधिकारीतर्फ अध्यक्षमा केपी शर्मा ओली र भीम रावलको उम्मेदवारी परेको छ। त्यस्तै उपाध्यक्षमा अष्टलक्ष्मी शाक्य, घनश्याम भुसाल, युवराज ज्ञवाली, रामबहादुर थापा मगर, विष्णुप्रसाद पौडेल, सुरेन्द्र पाण्डे र सुवास नेम्वाङको उम्मेदवारी परेको छ। सचिवतर्फ भने गोकर्ण विष्ट, छविलाल विश्वकर्मा, टंकप्रसाद कार्की, टोपबहादुर रायमाझी, पद्मा कुमारी अर्याल, भीम प्रसाद आचार्य, योगेश भट्टराई, रघुवीर महासेठ र लेखराज भट्टको उम्मेदवारी परेको छ। ३ सय १ सदस्यीय केन्द्रीय कमिटीका अधिकांश सदस्य निर्विरोध भएका छन्। केहि केन्द्रीय सदस्यहरुका लागि मतदान भएको छ। प्रविधिमैत्रीमा जोड दिदै एमालेले १० औं महाधिवेशनमा विद्युतीय भोटिङ मेसिङमार्फत मतदानको व्यवस्था मिलाएको थियो। करिब तीन घण्टामा नतिजा प्रकाशित गरिने निर्वाचन आयोगले जनाएको छ।"
राजकुमारबाट प्रधानमन्त्री बनेका नेता रणरिद्धको निधन,पेरिस : राजकुमारबाट प्रधानमन्त्री बनेका कम्बोडियाली नेताको निधन भएको छ। पूर्वप्रधानमन्त्री नोरोदोम रणरिद्धको ७७ वर्षको उमेरमा फ्रान्समा निधन भएको हो । सन् १९४४ जनवरीमा कम्बोडियामा जन्मिएका उनी कम्बोडियाका तत्कालिन राजा नोरोदोम सिहानौकका छोरा हुन् भने वर्तमान राजा नोरोदोम सिहामोनीका सौतेला भाइ हुन्। रणरिद्धले आफ्ना प्रतिद्वन्दवी प्रधानमन्त्री हुन सेनको राजनैतिक छायामा पछिल्ला वर्ष विताइरहेका थिए । पूर्वराजकुमार रणरिद्धले सन् १९९३ मा आफ्नो रोयालिस्ट पोलिटिकल पार्टीको तर्फबाट चुनाव जितेका थिए। त्यसपछि कम्बोडियाको पहिलो प्रधानमन्त्री बनेका उनको सन् १९९७ मा प्रतिद्वन्दवी हुन सेनले सैन्य 'कू' लागू गर्दै पदच्युत गरेका थिए । कम्बोडियाको सेनाले उनीमाथि अवैधरुपमा हातहतियार तस्करी र षड्यन्त्र गरेको भन्दै ३५ वर्ष जेल सजाय सुनाएको थियो । पछिल्लो समय रणरिद्ध फ्रान्समा बसोबास गर्दै आएका थिए ।
महासचिवमा निर्विरोध भएका शंकर पोखरेल को हुन् ?,"चितवन : एमालेको दोस्रो कार्यकारी पद हो महासचिव। जसमा केपी शर्मा ओलीले शंकर पोखरेललाई छानेका छन्। विष्णु पौडेल र पोखरेल दुवै महासचिवका दाबेदार थिए, दुवै ओलीका अति विश्वास पात्र पनि हुन्। माओवादी केन्द्रसँगको एकतापछि बनेको नेकपाको शक्तिशाली महासचिव पौडेललाई बनाएका थिए। पार्टी एकतामा पौडेलले महत्वपूर्ण भूमिका खेलेका थिए। नवौं महाधिवेशनबाट उपमहासचिव निर्वाचित पौडेल ओलीका हरेक अप्ठ्यारोमा साथ दिने नेताका रूपमा चिनिन्थे। तर, अन्तिममा महासचिव भने पोखरेल बने। पोखरेल नवौं महाधिवेशनमा सचिवमा पराजित भएका थिए। पोखरेल र पौडेल लुम्बिनी प्रदेशका हुन्। पौडेललाई संगठनमा प्रभाव भएको र जनाधार भएको नेताका रूपमा परिचित छन्। पोखरेल भने जनताको बहुदलीय जनवाद (जबज) का व्याख्याताका रूपमा चिनिन्छन्। पोखरेल लुम्बिनी प्रदेशका पहिलो मुख्यमन्त्री बनेका थिए। २०१९ सालमा दाङको तुलसीपुरमा जन्मिएका पोखरेल युवा अवस्थादेखि नै राजनीतिमा सक्रिय थिए। उनी अखिल नेपाल राष्ट्रिय स्वतन्त्र विद्यार्थी युनियनका पूर्वअध्यक्ष पनि हुन्। पार्टीभित्र वैचारिक नेताको छवि बनाएका पोखरेल २०५१ सालको निर्वाचनमा तत्कालीन दाङ क्षेत्र नं २ बाट प्रतिनिधिसभा चुनाव जितेका थिए। त्यति बेला उनी ३२ वर्षका थिए। २०६६ सालमा माधवकुमार नेपालको मन्त्रिमण्डलमा सञ्चार मन्त्रालयको जिम्मेवारी सम्हालेका थिए। विद्यार्थी राजनीतिबाट पार्टी राजनीतिमा प्रवेश गरेका पोखरेल बौद्धिक नेताका रूपमा चिनिन्छन्। उनी त्रिभुवन विश्वविद्यालयको स्ववियु सभापतिसमेत भएका थिए। मुख्यमन्त्री भएको बेला तत्कालीन नेकपामा विवाद हुँदा ओलीलाई सघाउन उनी संघीय राजधानी आइरहन्थे। महाधिवेशन छिन्तांगको सहिद स्मृति दिवसमा होस् वा नेपालगन्जको पार्टी प्रवेश कार्यक्रममा ओलीले पोखरेललाई लिएर गएका थिए। विधान महाधिवेशनमा समेत ओली पोखरेललाई राजनीतिक प्रतिवेदन वाचन गर्न लगाएका थिए। त्यस बेलादेखि नै ओलीले पोखरेललाई अघि बढाउने आंकलन गरिएको थियो। ७० वर्षे उमेर हदका कारण आगामी महाधिवेशनबाट धेरै नेताहरू बाहिरिँदैछन्। हालका महासचिवलाई ओलीको उत्तराधिकारीका रूपमा व्याख्या गर्न थालिएको छ।"
"मोरङमा कांग्रेसको नेतृत्व चयन गर्न आज पुनः मतदान, कोइराला पक्षविरुद्ध मोर्चाबन्दी","विराटनगर : नेपाली कांग्रेस मोरङको नयाँ नेतृत्व चयनका लागि मंगलबार पुनः मतदान हुँदैछ। विराटनगर महानगरपालिका३ शंकरपुरस्थित मैदानमा अपरान्ह १२ बजेबाट मतदान सुरु हुने भएको हो। मतदानको समय साँझ ५ बजेसम्म तोकिएको छ। दोस्रो पटक मतदानको तयारी भइरहेका बेला पार्टीको केन्द्रीय सभापतिका आकांक्षी डा शेखर कोइरालाविरुद्ध संस्थापन र संस्थापनइतर समूहबीच मोर्चाबन्दी भएको छ। कांग्रेसको १४ औँ महाधिवेशनअन्तर्गत आइतबार मोरङको नेतृत्व चयनका लागि भएको निर्वाचनमा कोइरालानिकट डिगबहादुर लिम्बू, पार्टी सभापति शेरबहादुर देउवा एवं संस्थापन पक्षीय दिलीप गच्छदार र कृष्णप्रसाद सिटौलानिकट यदु विष्ट उम्मेदवार बनेका थिए। तर लिम्बू, गच्छदार र विष्ट कसैले पनि ५१ प्रतिशत मत प्राप्त गर्न नसकेपछि पुनः दोस्रो पटक मतदान हुन लागेको हो। मतदानअघि कोइराला पक्षबाट जिल्ला सभापतिका उम्मेदवार बनेका लिम्बूविरुद्ध मोर्चाबन्दी भएको छ। दोस्रो निर्वाचनको प्रतिस्पर्धाबाट बाहिरिएका सिटौला पक्षीय विष्टले सोमबारसाँझ संस्थापन समूहका उम्मेदवार गच्छदारलाई समर्थनको घोषणा गरेका छन्। पहिलो निर्वाचनको मतपरिणाम अनुसार तेस्रो बनेका विष्ट यसअघि कोइरालानिकट मानिन्थे। प्रदेश १ का आन्तरिक मामिला तथा कानुन मन्त्री एवं कोइरालानिकट नेता केदार कार्कीले मोर्चाबन्दी अस्वभाविक भएको बताए। उनले विष्ट गच्छदारको पक्षमा खुल्नु शंकास्पद रहेको बताए। रातारात कित्ता परिवर्तन हुँदा आर्थिक चलखेल भएको हुनसक्ने कार्कीको आशंका छ। तर मतदाताले विवेक प्रयोग गरेर कोइराला पक्षबाट उम्मेदवार बनेका लिम्बूलाई विजयी गराउने दाबी उनको छ। गुन्डानाइके गिरीलाई रातारात ल्याइयो मोरङ कारागार कांग्रेस महाधिवेशन : मोरङमा संस्थापन इतरको वर्चश्व मोरङमा कांग्रेसको नेतृत्व चयन गर्न पुनः मतदान हुने कांग्रेस जिल्ला अधिवेशन : देउवापौडेल पक्षको कडा टक्कर आइतबार भएको निर्वाचनमा ३ हजार ४ सय १४ मत खसेको थियो। जसमा संस्थापनइतर उम्मेदवार लिम्बूले १ हजार ५ सय ४४, संस्थापन पक्षीय गच्छदारले १ हजार १ सय ६६ र सिटौलानिकट विष्टले ५ सय ६३ मत ल्याए। तीनै जनाको ५१ प्रतिशत मत नआएपछि पुनः मतदान हुन लागेको हो। यसैबीच विराटनगर महानगरपालिकाका मेयर भीम पराजुली पनि औपचारिक रूपमा संस्थापन पक्षमा खुलेका छन्। अहिले सिटौलाको कित्तामा पुगेका उनी यसअघि डा कोइरालाको पक्षमा थिए। विष्टले गच्छदारलाई समर्थन गर्नका लागि आयोजना गरेको पत्रकार सम्मेलनमा उपस्थित भएर पराजुली संस्थापनको प्यानलमा खुलेका हुन्। संस्थापन पक्षलाई मोरङमा वरिष्ठ नेता रामचन्द्र पौडेल र प्रकाशमान सिंह पक्षले पनि साथ दिएको बताइन्छ। जसका कारण मोरङमा कोइराला पक्ष एक्लै बनेको छ। आइतबार भएको निर्वाचनमा भने विष्टलाई सिटौलासहित पौडेल र सिंहको पनि समर्थन रहेको नेताहरुले बताएका छन्।"
बझाङमा बाढीपहिरो र जलाधार क्षेत्र व्यवस्थापन,"जलाधार क्षेत्रअन्तर्गतका क्रियाकलापलाई हेर्ने गरी सन् १९६० को दशकदेखि एकीकृत जलाधार व्यवस्थापनसम्बन्धी अवधारणा अगाडि आएको हो। जलवायु परिवर्तनका कारण दक्षिण एसियाका सबैजसो मुलुक प्रभावित छन्। सबै मुलुकले बाढी, पहिरो, अतिवृष्टि, अनावृष्टिजस्ता प्रकोपको सामना गरिरहेका छन्। जलवायु परिवर्तनका कारण नेपाल अरू बढी प्रभावित छ। कमजोर भूगोलका कारण नेपालले विपद्को थप जोखिम झेलिरहेको छ। तापक्रम वृद्धिसँगै नेपालका हिमालहरू पग्लिरहेका छन्। हिमताल र हिमनदीहरू विस्फोटनको अवस्थामा छन्। हिमालय क्षेत्रमा हिमपहिरो गइरहेका छन्। वर्षाको चरित्र फेरिँदा गुजारामुखी कृषिमा आश्रितहरूले खाद्य असुरक्षाको स्थिति सामना गरिरहेका छन्। जलवायु परिवर्तनको प्रभावबाट सुदूरपश्चिम पनि अछुतो छैन। सबै जिल्लामा जलवायु परिवर्तनको असर देखिएको छ। सुदूरपश्चिमका पहाडी जिल्लाहरूमा वन विनास व्यापक छ। भिरालो भूगोल र नांगा डाँडाकाँडाहरूका कारण पहाडी जिल्लाहरूमा वर्षाको पानी सिधै नदी पुग्ने गरेको छ। उच्च बेग रहेका नदीनालाहरूमा वर्षाको पानी थपिँदा बाढीपहिरोको जोखिम अरू बढेको छ। बझाङमा विपद् : एक सन्दर्भ २०७८ असोज ३१ गतेदेखि कात्तिक २ गतेको भारी वर्षाले देशैभर बाढीपहिरो र डुबानको समस्या निम्त्यायो। बाढीपहिरोमा परी देशभर १ सय २१ जनाको ज्यान गयो। २८ जना बेपत्ता भए। ८ अर्ब रुपैयाँभन्दा बढीको धानबाली नष्ट भयो। हजारौं हेक्टर खेतीयोग्य जमिन बगरमा बदलियो। पछिल्लो बाढी, पहिरो र डुबानका कारण सुदूरपश्चिमका सबै जिल्ला प्रभावित बने। बाढीपहिरोले बझाङका अधिकांश भाग, बैतडीको पुर्चौडीढुंगाढ, दार्चुलाको दुहुमार्मा, डोटीको सायलजोरायल र डडेल्धुराको गन्यापधुरा क्षेत्रलाई नराम्ररी प्रभावित तुल्यायो। बाढीपहिरोले बझाङमा मात्रै १२ जनाको ज्यान लिएको छ। २३ जना बेपत्ता भएका छन्। सयौं परिवारको उठिबास लागेको छ। डुंग्री, देवल, सुवेडा, गोलाइ, तमैल, बगडगाउँ, मोरिबगर, उत्गडी, रायल, गर्जेपानी, पथुडा, चौडामबगर, बिलीबगर, रेगम हुँदै देउरासम्मको हजारौ हेक्टर जमिन सेती नदीले कटान गरेको छ। जडारीगाडले खप्तडछान्ना गाउँपालिकालाई क्षतविक्षत बनाएको छ। सेतीको सहायक नदी कालंगाले बिजगडादेखि सट्टाय, पाउटा, सन्स्यु, बागथला हुँदै देउरासम्म कटान गरेको छ। सदरमुकाम जोड्ने जयपृथ्वी राजमार्ग अझै अवरुद्ध छ। जिल्लाभर दर्जनौं घर, विद्यालय र स्वास्थ्य चौकीहरू बाढीपहिरोमा परेका छन्। खानेपानीका मुहान मासिएका छन्। सिँचाइ, कुला, नहर, बाटोघाटो भत्किएका छन्। झोलुंगे पुलहरू बगेका छन्। बूढापाकाका अनुसार बझाङमा यति ठूलो बाढी आएको थिएन। आखिर बझाङले पछिल्लो पटक बाढीपहिरोको यति ठूलो विपद किन बेहार्नु पर्यो ? वस्तुस्थिति हेर्दा बाढीपहिरोका पछाडि प्राकृतिक र मानवीय दुवै कारण जिम्मेवार छन्। थलाराको डिख्लामा २३ बेपत्ता पार्ने पहिरो दिपायलचैनपुर सडक खण्डबाट खसेको छ। गतवर्ष मात्रै केदारस्यँु गाउँपालिकाको मल्लेसीको पहिरोमा १८ घर पुरिँदा ६ जनाको ज्यान गएको थियो। २०६६ असोजमा बाढी आउँदा धनजनको ठूलो क्षति भएको थियो। पहिरोका कारण बेताल मावि विस्थापित भएको थियो। बाढीका कारण बागथलामा एकजनाको ज्यान लिएको थियो। २०५७ जेठ २६ गतेको सेतीको बाढीले गर्जेपानी मावि रायललाई विस्थापित गरेको थियो। सेतीनदीले सुगाला गाउँका दर्जनौं गिरि परिवारको उठिबास लगाएको थियो। तलकोटदेखि देउरासम्मको हजारौं हेक्टर भूभाग बगर बनाएको थियो। जिल्लामा सुक्खा पहिरोको समस्या पनि उत्तिकै विकराल छ। केदारस्युँ गाउँपालिकाको मैतोलीनारुगाडको पहिरोले काठखेत गाउँलाई नै विस्थापित गरेको छ। तारुगाडको माथि सैनपसेला, लेखगाउँ र ब्याँसीमा क्षेत्रमा जाने पहिरोले आसपासका गाउँ विस्थापनको जोखिममा छन्। पूर्वसतर्कताको अभाव वर्षाको पूर्वानुमानका लागि नेपालमा जल तथा मौसम विज्ञान विभागअन्तर्गत मौसम पूर्वानुमान महाशाखा रहेको छ। मौसम पूर्वानुमान महाशाखाले असोज २५ देखि मनसुन बाहिरिएको जनाएको थियो। तर, बंगालको खाडी र मध्यभारतको न्यून चापीय प्रणाली हिमालयतिर सर्दा असोज ३१ देखि कात्तिक २ सम्म भारी वर्षा भयो। महाशाखाले तीन दिन अघिमात्रै पानी पर्ने पूर्वानुमान गरेको थियो। तर, छोटो समयावधिको महाशाखाको पूर्वानुमान ग्रामीण समुदायसम्म पुग्नै सकेन। फलत: किसानहरूको धानबाली खेतमै सोत्तर भयो। यदि मौसम पूर्वानुमानको अवधि तीन दिन बढी भएको भए र उक्त सूचना गाउँतहसम्म पुगेको भए बालीको क्षति कम हुने थियो। बाढीपहिरोग्रस्त क्षेत्रमा सतर्कता अपनाउन सकिन्थ्यो र जनताको जीउधनको रक्षा गर्न सकिन्थ्यो। तर, मौसम पूर्वानुमानको छोटो अवधि र उक्त सूचना तल्लोतहसम्म नपुग्दा विपद् प्रभावित जिल्लाहरूमा जनधनको अकल्पनीय क्षति हुन गयो। एकीकृत सेती जलाधार व्यवस्थापन योजना निश्चित भूगोलभित्र बग्ने मुख्य नदी र मुख्य नदीमा मिसिने सहायक नदीनालाले ओगटेको सम्पूर्ण पानीढलो भूभाग जलाधार क्षेत्र हो। जलाधार क्षेत्रलाई छुट्टै जलविज्ञान एकाइ पनि हो। जलाधार क्षेत्र राजनीतिक सीमारेखा बाहिर पनि रहेको हुन्छ। जलाधार क्षेत्रअन्तर्गतका क्रियाकलापलाई हेर्ने गरी सन् १९६० को दशकदेखि एकीकृत जलाधार व्यवस्थापनसम्बन्धी अवधारणा अगाडि आएको हो। उक्त अवधारणाले जलाधार क्षेत्रअन्तर्गतका भौतिक, रासायनिक र जैविक अवयवहरूको व्यवस्थापनलाई समेट्छ। सेती नदीको सवालमा सैपाल हिमालबाट उद्गमित यो बझाङको ठूलो नदी हो। कर्णालीको सहायक नदीका रूपमा रहेको सेतीको जलाधार क्षेत्र बझाङभित्र मात्रै ३ हजार ४ सय ७५ वर्ग किमि छ। बझाङमा सेतीका सहायक नदीमा कालंगा, घाटखोला, सुनीगाड, बाहुलीगाड, जडारीगाडसहित ७९ बढी नदीनाला छन्। नदीनालाको संख्या बढी रहेका कारण पनि बझाङबाढीपहिरोको उच्च जोखिममा छ। नेपालमा बाढीपहिरो, भूकम्प, अतिवृष्टि, अनावृष्टि, खडेरी, आगलागीजस्ता विपद्हरू सदाबहार समस्या हुन्। तर, वर्षायाममा बाढीपहिरो आउँदा र डुबान हुँदा समस्या सम्झने र हिउँदमा बिर्सने चलन छ। जलाधार क्षेत्रमा मानवीय अतिक्रमणमा पर्दा जोखिम बढेको छ। जलवायु परिवर्तन, वर्षाको फेरिँदो चरित्र तथा जलाधार क्षेत्रमा वनविनाश र मानवीय अतिक्रमणको अवस्था हेर्दा बझाङले भोलिका दिनमा अरू ठूला विपद्को सामना गर्नुपर्ने देखिन्छ। त्यसैले बझाङमा विपद् व्यवस्थापन र क्षति न्यूनीकरणका समयमै उचित कदम चाल्नु आवश्यक छ। जसका लागि सेती जलाधार व्यवस्थापनको अवधारणा अघि सार्न सकिन्छ। जुन अवधारणा बझाङमा भूक्षय र पहिरो व्यवस्थापन र क्षति न्यूनीकरणका लागि दिगो रणनीतिक योजना हुन सक्छ। जस अवधारणाअन्तर्गत सेती जलाधार क्षेत्रमा वन विस्तारको योजना अघि सार्न सकिनेछ। योजनाअनुसार सेती जलाधार क्षेत्रको उच्च भूभागमा सिबक्थर्न नामक वनस्पतिको वन विस्तार गर्न सकिनेछ। भूक्षय र पहिरो न्यूनीकरणमा उपयोगी मानिने सिबक्थर्नलाई नेपालीमा डालेचुक तथा बझाङमा ताराचुक भनिन्छ। सिबक्थर्न औषधीय दृष्टिले जति गुणकारी छ, भूक्षय र पहिरो नियन्त्रणका दृष्टिले पनि झनै प्रभावकारी मानिन्छ। भारत र चीनले समेत भूक्षय र पहिरो प्रभावित क्षेत्रहरूमा सिबक्थर्न वनलाई अभियानका रूपमा विस्तार गरिरहेका छन्। समुद्री सतहबाट १८ सयदेखि ४५ सय मिटरको उचाइमा पाइने सिबक्थर्न बझाङको रैथाने वनस्पति पनि हो। त्यसैले यस वनस्पतिलाई सेती जलाधारको चैनपुरदेखि माथि उच्च पहाडी भागमा सबैतिर लगाउन सकिनेछ। जलाधार क्षेत्रको कम उचाइका क्षेत्रमा स्थानीय प्रजातिका रूख रोप्न सकिनेछ। वन विस्तारले भूक्षय, बाढीपहिरो न्यूनीकरणमा प्रभावकारी भूमिका निर्वाह गर्नेछ। वन विस्तार र संरक्षणमा स्थानीय समुदाय, महिला तथा आमा समूह र बेरोजगारलाई सहभागी गराउन सकिनेछ। स्थानीयलाई रूख हुर्काएका आधारमा पारिश्रमिक दिने हो भने जलाधार क्षेत्रमा वन विस्तारले तीव्रता पाउनेछ। जलाधार क्षेत्रमा वनविनाशको अर्को कारण खाना पकाउन प्रयोग हुने दाउरा हो। त्यसैले वन संरक्षणका लागि दाउरा विस्थापित हुनु जरुरी छ। जलाधार क्षेत्रका बासिन्दालाई रूख हुर्काएका आधारमा बिजुलीमा खाना पकाउने सुविधा दिने हो भने दाउरा विस्थापित भई वन संरक्षणमा सफलता हात लाग्नेछ। कार्बन टेडबाट प्राप्त रकमलाई जलाधार क्षेत्रको विकास र वन संरक्षणमा लगाउन सकिनेछ। सदाबहार समस्या मौसमी बुझाइ नेपालमा बाढीपहिरो, भूकम्प, अतिवृष्टि, अनावृष्टि, खडेरी, आगलागीजस्ता विपद्हरू सदाबहार समस्या हुन्। तर, नेपालमा भने विपद्लाई हेर्ने दृष्टिकोण मौसमी छ। वर्षायाममा बाढीपहिरो आउँदा र डुबान हुँदा समस्या सम्झने र हिउँदमा बिर्सने चलन छ। विपद्लाई हेर्ने राज्यको निकायमा राष्ट्रिय विपद् जोखिम न्यूनीकरण तथा व्यवस्थापन प्राधिकरण छ। प्रदेश, जिल्ला र स्थानीय तहमा पनि विपद् व्यवस्थापन समिति छन्। तर, प्राधिकरणको भूमिका विपद्को दिगो व्यवस्थापन र क्षति न्यूनीकरणमा भन्दा विपद्मा दिइने राहत र उद्धारमा सीमित देखिन्छ। विपद्बारे पीडितप्रभावित, सरोकारवाला र विज्ञविशेषज्ञबीच छलफलबहस छैन। विपद् सम्बन्धमा हुनुपर्ने जति अध्ययनअनुसन्धान भएको छैन। मौसमी रूपमा हेरिने विपद्सम्बन्धी छलफल बहसहरू पनि मौसमी नै छन्। निष्कर्ष विपद् पीडितलाई राहत, पुनस्र्थापना र पुनर्वास गर्नुपर्ने दायित्व राज्य हो। तर, बर्सेनि दोहोरिइरहने विपद् सिर्जित समस्याहरूको दिगो व्यवस्थापन राहत र पुनर्वास मात्रै नहुन सक्छ। त्यसका लागि विपद्को दिगो व्यवस्थापन र क्षति न्यूनीकरणका उपाय खोजिनु आवश्यक हुन्छ। विपद् व्यवस्थापन र क्षति न्यूनीकरणमा एकीकृत नदी जलाधार व्यवस्थापन योजना प्रभावकारी हुन सक्छ। विपद् व्यवस्थापन र क्षति न्यूनीकरणमा सरकारको एक्लो प्रयास पर्याप्त नहुन सक्छ। त्यसैले विपद् व्यवस्थापन र न्यूनीकरणसम्बन्धी कार्यक्रममा स्थानीय समुदायको सहभागितालाई अनिवार्य गराइदा परिणाममुखी नतिजा निस्कन सक्छ। स्थानीय समुदाय, स्थानीय सरकार विज्ञविशेषज्ञ र सरोकारवालासँगको सहकार्य फलदायी हुनसक्छ। क्षतिको भार न्यूनीकरणका लागि पशुपक्षी, बालीनाली र जग्गाजमिनको बिमा गराउन सकिन्छ। नेपाल विपद् प्रभावित मुलुक भएकाले यस विषयमा विद्यालयदेखि विश्वविद्यालय तहसम्म पढाइ हुन जरुरी छ। क्षेत्रमा ग्रामीण सडकका नाममा कमजोर भूगोल भएका पहाडी जिल्लामा डोजरले सडक खन्ने कार्यमाथि प्रतिबन्ध आवश्यक छ। पहाडीहिमाली जिल्लाहरूको ग्रामीण यातायातमा रोपवे, रज्जुमार्ग र केबलकारलाई प्रवद्र्धन गर्ने नीति वैज्ञानिक र वातावरणमैत्री हुनेछ।  बझाङका लेखकद्वयमध्ये मल्ल स्टकहोम युनिभर्सिटी र कार्लस्टाड युनिभर्सिटी स्विडेनमा अन्तर्राष्ट्रिय वातावरण कानुनमा प्राध्यापनरत हुन् भने भण्डारी जलस्रोतका क्षेत्रमा अनुसन्धानरत छन्।"
कांग्रेस भक्तपुरको सभापतिमा दुर्लभ थापा निर्वाचित,"काठमाडौं : नेपाली कांग्रेस भक्तपुरको सभापतिमा दुर्लभ थापा निर्वाचित भएका छन्। थापा यसअघि पनि पार्टीको जिल्ला सभापति थिए। कांग्रेसको आसन्न १४ औँ महाधिवेशनअन्तर्गत मंगलबार सम्पन्न निर्वाचनमा थापा ५५५ मतका साथ निर्वाचित भएका हुन्। थापाका निकटतम् प्रतिद्वन्द्वी अष्टकुमार कँवेले ४४२ मत प्राप्त गरे। उपसभापतिमा थापा समूहकै विजेश अवाल (५५९) र उर्मिला वन (५१४) निर्वाचित भए। सचिवमा सुशील बस्नेत (५५२) र राजेश खड्का (४८५) निर्वाचित भए भने सहसचिवमा यादवप्रसाद अधिकारी (५७४) र कृष्णमुरारी न्यौपाने (५१४) विजयी भएका छन्। जिल्ला सदस्यमा थापा समूहबाट मध्यपुरथिमि नगरपालिकाबाट रमिला कपाली, देवेन्द्र श्रेष्ठ र राजेश मानन्धर, सूर्यविनायक नगरपालिकाबाट ललिता धिताल, जीवन श्रेष्ठ, दीपेन्द्रकुमार थापामगर, भक्तपुर नगरपालिकाबाट रजनी किसिजु, धर्मरत्न खाइतु र रामबहादुर कासुला, चाँगुनारायण नगरपालिकाबाट कल्पना लामिछाने, प्रेम खत्री, समानुपातिका आदिवासी जनजातिबाट रोशनी तामाङ, दिललक्ष्मी कायस्थ, रामेश्वर ध्वजुँ, धनबहादुर थिङ र रामप्रसाद धौवञ्जार, समानुपातिक खसआर्यबाट सिर्जना केसी, देवेन्द्र न्यौपाने, अच्युत अधिकारी, दलित खुलाबाट मनिता नेपाली, अपाङ्गबाट शशि बस्नेत तथा मधेशीबाट राम दिनेशलाल कर्ण निर्वाचित भए। जिल्ला सदस्यमा चाँगुनारायण नगरपालिकाबाट कँवे समूहका उमेशकुमार खड्का विजयी भए । त्यस्तै प्रतिनिधिसभा क्षेत्र नं २ को कार्यसमिति सदस्यमा वीरबहादुर विश्वकर्मा निर्वाचित भए । भक्तपुर क्षेत्र नं २ को आदिवासी जनजाति महिलातर्फको महाधिवेशन प्रतिनिधिमा निलकमल ध्वजु र पञ्चमाया प्रजापति निर्वाचित भएका छन्। गत साता सम्पन्न क्षेत्रीय अधिवेशनका क्रममा मतपत्रमा प्राविधिक त्रुटि भेटिएपछि यो समूहको महाधिवेशन प्रतिनिधिको निर्वाचन स्थगन गरी पुनः जिल्ला अधिवेशनका दौरान निर्वाचन गरिएको हो । भक्तपुर क्षेत्र नं २ को महासमिति सदस्यमा भने मिश्रित परिणाम आएको छ। महासमिति सदस्य खुलामा थापा समूहका मदनकृष्ण श्रेष्ठ र विष्णुराज कार्की निर्वाचित भए भने कँवे समूहका गणेशमान चक्रधर, उद्धव सिलवाल र सन्तोष भट्टराई निर्वाचित भए। त्यसैगरी महिला खुलामा अञ्जनादेवी मधिकर्मी, प्रमिला सुवेदी आचार्य, आदिवासी जनजाति खुलामा ज्ञानदास प्रजापति र खसआर्य खुलामा लछुराम न्यौपाने विजयी भए । उनीहरु सबै कँवे समूहका हुन् । भक्तपुर क्षेत्र नं १ को महासमिति सदस्य सदस्यमा प्रत्यक्षतर्फ खुलामा बाबुराजा जोशी, कृष्णलाल भँडेल, जगन्नाथ कार्की, राजाराम खड्का र पुष्कर खत्री, आदिवासी जनजातितर्फ खुलामा सुरेश श्रेष्ठ र रजनी जोन्छें, महिलामा राधा कार्की, सुभद्रा काफ्ले, आदिवासी जनजाति महिलामा गङ्गालक्ष्मी अवाल तथा खसआर्य खुलामा हरिप्रसाद नेपाल निर्विरोध चयन भएका छन्। रासस"
कुन प्रदेशमा छ हिमपातको सम्भावना ?,"काठमाडौं : नेपालमा अरब सागर र आसपासमा रहेको न्यून चापीय प्रणालीको आंशिक प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाबाट जारी बुलेटिनमा दिउँसो देशभर आंशिक बदली रहने उल्लेख छ। राती सुदूरपश्चिम, कर्णाली र गण्डकी प्रदेशको पहाडी भूभागमा सामान्य बदली तथा बाँकी भूभागमा आंशिक बदली रहने छ । सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागको एक दुई स्थानमा हल्का हिमपातको सम्भावना रहेको बुलेटिनमा उल्लेख छ। महाशाखाका अनुसार बुधबार दिउँसो सुदूरपश्चिम, कर्णाली, लुम्बिनी तथा गण्डकी प्रदेशमा सामान्यदेखि पूर्णतया बदली रही बाकी भूभागमा आंशिकदेखि सामान्य बदली रहनेछ। सुदूरपश्चिम, कर्णाली र गण्डकी प्रदेशको भूभागको थोरै स्थानहरुमा हल्का वर्षाको र सो प्रदेशको पहाडी भूभागको थोरै स्थानहरुमा हल्कादेखि मध्यम हिमपात सम्भावना रहेको छ। बिहीबार सुदूरपश्चिम, कर्णाली, लुम्बिनी, गण्डकी र बागमति प्रदेशमा सामान्य देखि पूर्णतया बदली रही बाकी भूभागमा आंशिक देखि सामान्य बदली रहनेछ। सुदूरपश्चिम, कर्णाली, गण्डकी र बागमति प्रदेशको भूभागको थोरै स्थानहरुमा हल्कादेखि मध्यम वर्षाको र सो प्रदेशको पहाडी भूभागको केहि स्थानहरुमा हल्कादेखि मध्यम हिमपात सम्भावना रहेको महाशाखाको भनाई छ। सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागको एक दुई स्थानमा हल्का हिमपातको सम्भावना रहेको र देशभर चिसो बढ्ने क्रममा समेत रहेकोले आवश्यक सतर्कता अपनाउन महाशाखाले अनुरोध गरेको छ।"
समूह सूची बाँड्ने काम रोक्न निर्वाचन आयोग र सुरक्षाकर्मीलाई रावलको आग्रह,"काठमाडौं : नेकपा एमालेका अध्यक्षका उम्मेदवार भीम रावलले समूह सूची बाँड्ने काम रोक्न निर्वाचन आयोग र सुरक्षाकर्मीलाई आग्रह गरेका छन्। चितवनको सौराहामा जारी नेकपा (एमाले)को १० औं राष्ट्रिय महाधिवेशनअन्तर्गत जारी मतदानको समयमा मतदान इलाकामा पार्टी निर्वाचन आयोगको आचार संहिता विपरीत काम भइरहेकाले रोक्न आग्रह गरेका हुन्। सहमति नजुटेपछि एमालेको अध्यक्षसहित अन्य पदका लागि मंगलबार बिहान ४ बजेदेखि मतदान सुरु भएको हो। सोमबार राति १० बजेपछि उम्मेदवारको अन्तिम नामावली प्रकाशन र २ बजेदेखि ८ बजेसम्म मतदान गर्ने भनिएको भए पनि दुई घण्टा ढिला गरी मतदान प्रक्रिया सुरु भएको थियो। आचारसंहिता विपरीत समूह सूची बाँड्ने र त्यसको विरोध गर्नेमाथि जाइलाग्ने कार्यले पार्टीमा धब्बा लाग्छ र लोकतन्त्रलाई कमजोर बनाउने उनको भनाई छ। चितवनमा एमालेको मतदान शुरू भएपछि मतदान इलाकामा पार्टी निर्वाचन आयोगको आचारसंहिता विपरीत समूह सूची बाँड्ने र त्यसको विरोध गर्नेमाथि जाइलाग्ने कार्यको निन्दा गर्दछु।उनले ट्वीटरमा लेखेका छन्,उक्त कामले पार्टीमा धब्बा लाग्छ र लोकतन्त्रलाई कमजोर बनाउछ। यो रोक्न निर्वाचन आयोग र सुरक्षाकर्मीलाई आग्रह गरेको छु। सौराहास्थित होटल सेभेन स्टारमा भइरहेको मतदान केन्द्र परिसरमा प्रतिनिधिहरु लाइन बसेर पालैपालो मतदान गरिरहेका छन्। उम्मेदवारहरुले आफूलाई मत मागिरहेका छन्। अध्यक्ष पदमा केपी शर्मा ओली र भीम रावल चुनावी मैदानमा छन्।"
बस दुर्घटनामा चालकको मृत्यु,"पोखरा : पोखराबागलुङ सडकखण्डमा मंगलबार बस दुर्घटना हुँदा चालकको मृत्यु भएको छ। दुर्घटनामा आठ यात्रु घाइते भएका छन्। भैरहवाबाट बागलुङतर्फ जाँदै गरेको लु १ ख ७७६६ नंको बस कास्कीको अन्नपूर्ण गाउँपालिका३ पाउदुर घुम्तीस्थित पोखराबागलुङ सडकखण्डमा सडकबाट अन्दाजी ३० मिटर तल खसेको थियो। दुर्घटनामा पाल्पा घर भएका चालक ४५ वर्षीय भूपनाथ खनालको मृत्यु भएको छ। उनको उपचारका क्रममा पोखरा स्वास्थ्य विज्ञान प्रतिष्ठानअन्तर्गतको पश्चिमाञ्चल क्षेत्रीय अस्पतालमा मृत्यु भएको प्रहरी नायब उपरीक्षक सुन्दर तिवारीले जानकारी दिए। घाइते यात्रुको पोखराका विभिन्न अस्पतालमा उपचार भइरहेको छ। दुर्घटामा परी घाइते हुनेमा बागलुङ नगरपालिका६ लहरेपीपलका २९ वर्षीय शिवराम शर्मा, बागलुङ ठुलढुङ्गाका ४८ वर्षीया कृष्ण खड्का, बागलुङ नगरपालिका१४ बलेवाका २५ वर्षीय राजु श्रेष्ठ, उहाँका बुबा ८५ वर्षीय उमलाल श्रेष्ठ, बागलुङ नगरपालिका२ का ४२ वर्षीय सुवर्ण सापकोटा, पर्वतको फलेवास नगरपालिका४ का ३५ वर्षीय सूर्य तिवारी, चितवनको भरतपुर महागनरपालिका३ की साधना उपाध्याय र अन्नपूर्ण गाउँपालिका३ पाउदुरका माया विक छन्।"
कांग्रेस उदयपुरको सभापतिमा हिमाल कार्की विजयी,"उदयपुर : नेपाली कांग्रेस उदयपुरको जिल्लासभापतिमा संस्थापन (देउवा) पक्षका उमेदवार हिमाल कार्की विजयी भएका छन् । १४ औँ महाधिवेशनलाई लक्षित गरी भएको निर्वाचनमा कार्कीले प्रतिष्पर्धी विदुर बस्नेतलाई १७८ मतान्तरले विजयी भएका हुन् । मतपरिणाम अनुसार कार्कीले ७६७ मत र निकटतम प्रतिद्वन्द्वी विदुर बस्नेतले ५८९ मत प्राप्त गरे । बस्नेत निर्वतमान पार्टी सभापति हुन् भने कार्की १ नम्बर प्रदेश सरकारका भौतिक पूर्वाधार विकासमन्त्री एवम पूर्वजिल्ला सभापति हुन् । त्यसैगरी उपसभापतिमा कार्की समूहका भिमचन्द्र राईले ७४७ र बलबहादुर तामाङले ६५८ मत ल्याएर विजयी भए । त्यसैगरी सचिवमा मुरारी खडका र राजेशचन्द्र श्रेष्ठ निर्वाचित भएका छन् । सहसचिवमा कार्की समूहका टिकाराम बुढाथोकी र चन्द्रदिप पौडेल विजयी भए । रोचक कुरा त कार्की र बस्नेतबीच १२ औं महाधिवेशनदेखि पार्टी सभापतिमा प्रतिस्पर्धा हुँदै आएको छ । १२ औँ महाधिवेशनमा कार्कीले बस्नेतलाई पछि पार्दै विजयी भएका थिए । त्यसपछि भएको १३ औं महाधिवेशनमा कार्कीलाई पराजित गर्दै बस्नेत जिल्ला सभापति भएका थिए। पार्टी विभाजनका क्रममा कार्की देउवा पक्षका जिल्ला सचिव् हुन् । दुबै पक्ष प्यानलगतरुपमा चुनावी मैदानमा उत्रिएका छन् । वडाबाटै विभाजित भएर जिल्ला तहसम्म आइपुग्दा जिल्लामा कार्की समूहको वर्चश्व रहेको छ । एक जिल्ला सदस्य नरेन्द्र थापा मात्रै बस्नेत समूहबाट विजयी भएका छन् । दुई निर्वाचन क्षेत्र रहेको उदयपुरमा क्षेत्रीय सभापति पनि कार्की प्यानलकै खग्रेन्द्र राई(काजी) र रामकुमार राई निर्वाचित भएका छन् । दुबै क्षेत्रमा महाधिवेशन प्रतिनिधिबाहेक देउवा पक्षको प्यानल नै विजयी भएको छ । ८ गाउँपालिका र ८ नगरपालिका गरी १६ स्थानीय तह रहेको उदयपुरमा बेलका, चौदण्डिगढी, त्रियुगा नगरपालिका र लिम्चुङ्गबुङ्ग गाउँपालिकामा देउवा पक्ष र कटारी नगरपालिका र रौतामाई गाउँपालिकामा रामचन्द्र पौडेल निकट सभापतिहरु विजयी भएका छन् । ताप्लि र उदयपुरगढी गाउँपालिकामा सर्वसहमत नेतृत्व चयन भएकाले दुबै सभापति हालसम्म कुनै पक्षमा खुलेका छैनन् । त्यसैगरी ४ वटा प्रदेश सभा निर्वाचन क्षेत्र रहेको जिल्लामा ३ वटा देउवा पक्ष र १ वटा पौडेल पक्षबाट निर्वाचित भएका छन् ।"
कांग्रेस जिल्ला अधिवेशन : देउवापौडेल पक्षको कडा टक्कर,"काठमाडौं : कांग्रेसका ५२ जिल्ला अधिवेशनको नजितामा सभापति शेरबहादुर देउवा र वरिष्ठ नेता रामचन्द्र पौडेलबीच कडा टक्कर देखिएको छ। हिमाली जिल्लामा दसैंअघि एक निर्वाचन क्षेत्र भएका जिल्लामा मंसिर ६ गते र एकभन्दा बढी निर्वाचन क्षेत्र भएका जिल्लामा मंसिर १० गते अधिवेशन गरेको थियो। प्रदेश २ का ८ जिल्ला, रसुवा, धनकुटालगायत २५ जिल्लामा भने जिल्ला अधिवेशन हुन बाँकी छ। कतै अधिवेशन स्थगन गरिएको छ भने कतै क्षेत्रीय अधिवेशन सम्पन्न भए पनि जिल्ला अधिवेशनका लागि समय अपुग हुने अवस्था छ। प्रतिनिधिसभा र प्रदेशसभा क्षेत्रीय अधिवेशन भइसकेपछि जिल्ला अधिवेशन नहुँदा पनि महाधिवेशनलाई असर नहुने निर्वाचन समिति सदस्य जगन्नाथ श्रेष्ठले बताए। उनले भने, प्रदेश अधिवेशन हुँदासम्म जिल्ला पनि सबै ठाउँमा अधिवेशनको प्रक्रियामा जान्छ होला। यद्यपि, अब हामी प्रदेशतिर फोकस भएका छौं। जिल्ला निर्वाचनअन्तर्गत मोरङमा भने दोस्रोपटक मतदान भएको छ। कांग्रेसमा सभापति जित्न ५१ प्रतिशत मत नल्याए दोस्रोपटक मतदान गर्ने व्यवस्था छ। काठमाडौंमा सबजु बानियाँले चुनाव जितेका छन्। बानिया यसअघि पनि काठमाडौं जिल्ला कार्यसमितिका सभापति थिए। उनलाई नेता प्रकाशमान सिंह र गगन थापाको साथ थियो। उनका निकटतम प्रतिस्पर्धी उपेन्द्र कार्की उपविजेता बन्न पुगे कार्कीलाई पार्टी सभापति शेरबहादुर देउवा र नेता कृष्णप्रसाद सिटौलाको सहयोग थियो। सबै पदाधिकारीमा बानियाँकै प्यानल निर्वाचित भएको हो। काभ्रेमा पनि देउवासिटौला पक्ष मिलेको थियो। झापामा भने प्रवक्ता विश्वप्रकाश शर्मा र सिटौला पक्षबीच चुनाव हुँदा सिटौला पक्षका नेता देउमान थेवेले सभापतिमा जितेका छन्। झापामा विश्वप्रकाश एक्लै र बाँकी समूह सबै सिटौलातिर थियो। प्रदेश १ का इलाम, पाँचथर, ताप्लेजुङ र ओखलढुंगामा देउवा समूह र भोजपुर, संखुवासभा, खोटाङ र तेह्रथुममा पौडेलकोइराला समूहका नेता सभापति निर्वाचित भएका छन् । वरिष्ठ नेता पौडेलको क्षेत्र गण्डकी प्रदेशमा स्याङ्जा, लमजुङ, मनाङ, म्याग्दी र पर्वतमा देउवा समूहका सभापति निर्वाचित भएका छन्। गोरखा र मुस्ताङमा पौडेल समूहले जितेको छ। कास्कीमा पनि देउवा समूहले जितेको छ। तनहुँमा पौडेल समूहका वैकुण्ठ न्यौपाने र जितप्रकाश आलेबीच प्रतिस्पर्धा भएको थियो। अन्ततः देउवा पक्षका नेता आलेले जिते। बागलुङमा प्रदेश अधिवेशनपछि मात्र जिल्ला अधिवेशन गर्ने तय भएको छ। लुम्बिनीमा भने पौडेल समूह अगाडि आएको छ। नवलपरासी पश्चिम, पाल्पा, अर्घाखाँची, प्यूठान र रोल्पामा पौडेल समूह र रूपन्देही तथा रुकुमपूर्वमा देउवा समूहबाट जिल्ला सभापति चुनिइसकेका छन्।। ५२ जिल्लाको नतिजा आउँदासम्म सभापति देउवा र वरिष्ठ नेता पौडेलबीच कडा प्रतिस्पर्धा देखिएको हो। सिटौला पक्षबाट भने झापामा एक सभापति मात्रै जितेका छन्। देउवा र पौडेल पक्षले २६२५ जिल्लामा सभापति जितेका छन् भने जाजरकोट सभापति कतै पक्षतिर पनि खुल्न चाहेका छैनन्। सर्वसम्मत भएका कतिपय जिल्लामा भने देउवा र पौडेल पक्षले आआफ्ना पक्षधरले जितेको दाबीसमेत गर्दै आएका छन्। १३औं महाधिवेशनमा जिल्लाको नेतृत्वमा कर्णाली प्रदेशका हुम्लाबाहेक नौवटा जिल्लामा पौडेल समूह थियो। यसपटक नतिजा उल्टिएको छ। कर्णालीका १० मध्ये ८ जिल्लामा देउवा समूहले जितेको छ भने २ जिल्लामा मात्र पौडेल समूह विजयी भएको छ। निर्वाचन कार्यतालिका हेरफेर प्रदेश अधिवेशनमा मंसिर १५ गते मनोनयन दर्ताको कार्यक्रम थियो। तर, यसलाई मंसिर १७ गते सारिएको छ। मंसिर १६ गते प्रदेश अधिवेशन उद्घाटन हुने र त्यसको भोलिपल्ट मात्र मनोनयन दर्ताको कार्यक्रम रहेको निर्वाचन समितिका सदस्य जगन्नाथ श्रेष्ठले बताए। सोमबार सभापति एवं प्रधानमन्त्री शेरबहादुर देउवा, वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौलाले महाधिवेशन कार्यतालिकाको विषयमा निर्वाचन समितिसँग छलफल गरेका थिए। छलफलमा नेताहरूले महाधिवेशन उद्घाटन हुनुअघि नै मनोनयन दर्ता गर्नु व्यवहारिक नभएको भन्दै संशोधन गर्न आग्रह गरेका थिए। महाधिवेशनको कार्यतालिकामा सामान्य संशोधन गरेको छ। जसअनुसार निर्वाचन समितिले केन्द्रीय कार्यसमितिको निर्वाचन कार्यतालिका सार्वजनिक गरेको छ। शीर्ष नेताहरूसँगको परामर्शअनुसार महाधिवेशन उद्घाटन पूर्व नै उम्मेदवारी दर्ता गर्ने योजना स्थगित गरिएको छ। कांग्रेस महाधिवेशन २४ मंसिरदेखि हुनेछ। २४ गते नै मतदाता नामावली प्रकाशित हुनेछ भने उम्मेदवारी दर्ता २५ गते बिहान १० बजेदेखि साँझ ५ बजेसम्मका लागि तोकिएको छ। दाबी विरोधलगायतका प्रक्रिया पूरा गरेर २६ गते साँझ ५ बजे उम्मेदवारहरूको अन्तिम नामावली प्रकाशित हुनेछ। २७ गते बिहान ८ बजे मतदान हुनेछ। कांग्रेसको केन्द्रीय महाधिवेशन मंसिर २४२६ सम्म काठमाडौंमा हुँदैछ। सर्लाहीमा गोली नै चल्यो सर्लाहीको बलरा नगरपालिकास्थित गडहियामा कांग्रेसको वडा अधिवेशनका क्रममा मतदान अधिकृतलाई नियन्त्रणमा लिन खोज्दा झडप भयो। घटनामा ३ सुरक्षाकर्मी, १ मतदान अधिकृत र १ कांग्रेस कार्यकर्ता घाइते भएको निर्वाचन समितिले बताएको छ।"
"एमाले महाधिवेशन : मतदान सकियो, केहि समयपछि मतगणना","चितवन : नेकपा एमाले जारी दशौं महाधिवेशनमा नयाँ नेतृत्व चयनका लागि भएको मतदान सकिएको छ। सहमति नजुटेपछि एमालेको अध्यक्षसहित अन्य पदका लागि मंगलबार बिहान ४ बजेदेखि मतदान सुरु भएको हो। सोमबार राति १० बजेपछि उम्मेदवारको अन्तिम नामावली प्रकाशन र २ बजेदेखि ८ बजेसम्म मतदान गर्ने भनिएको भए पनि दुई घण्टा ढिला गरी मतदान प्रक्रिया सुरु भएको थियो। अध्यक्षमा केपी शर्मा ओली र भीम रावलबीच प्रतिस्पर्धा भएको छ भने उपाध्यक्ष खुलातर्फ ६ पदका लागि ७ जनाले उम्मेदवारी दिएका छन्। त्यसैगरी सचिवमा पनि सात जनाको पदमा नौ जनाको उम्मेदवारी परेको छ।पदाधिकारीतर्फ अध्यक्षमा केपी शर्मा ओली र भीम रावलको उम्मेदवारी परेको छ। त्यस्तै उपाध्यक्षमा अष्टलक्ष्मी शाक्य, घनश्याम भुसाल, युवराज ज्ञवाली, रामबहादुर थापा मगर, विष्णुप्रसाद पौडेल, सुरेन्द्र पाण्डे र सुवास नेम्वाङको उम्मेदवारी परेको छ। सचिवतर्फ भने गोकर्ण विष्ट, छविलाल विश्वकर्मा, टंकप्रसाद कार्की, टोपबहादुर रायमाझी, पद्मा कुमारी अर्याल, भीम प्रसाद आचार्य, योगेश भट्टराई, रघुवीर महासेठ र लेखराज भट्टको उम्मेदवारी परेको छ। ३ सय १ सदस्यीय केन्द्रीय कमिटीका अधिकांश सदस्य निर्विरोध भएका छन्। केहि केन्द्रीय सदस्यहरुका लागि मतदान भएको छ। प्रविधिमैत्रीमा जोड दिदै एमालेले १० औं महाधिवेशनमा विद्युतीय भोटिङ मेसिङमार्फत मतदानको व्यवस्था मिलाएको थियो। अबको केहि समयपछि मतगणना हुने निर्वाचन आयोगले जनाएको छ।"
एमाले निर्वाचन : मतदान अन्तिम चरणमा,"चितवन : नेकपा (एमाले)को १० औं राष्ट्रिय महाधिवेशनअन्तर्गत जारी मतदानमा २०६९ जना प्रतिनिधिले मतदान गरेका छन्। एमाले महाधिवेशनमा २२ सय ८७ प्रतिनिधि सहभागी छन्। मंगलबार बिहान १०:३५ बजेसम्म २०६९ मत खसेको हो। अझै ८४ जनाले मतदान गर्न बाँकी भएपनि करिब १०१५ जना लाइनमा रहेको बताइएको छ। सहमति नजुटेपछि एमालेको अध्यक्षसहित अन्य पदका लागि मंगलबार बिहान ४ बजेदेखि मतदान सुरु भएको हो। सोमबार राति १० बजेपछि उम्मेदवारको अन्तिम नामावली प्रकाशन र २ बजेदेखि ८ बजेसम्म मतदान गर्ने भनिएको भए पनि दुई घण्टा ढिला गरी मतदान प्रक्रिया सुरु भएको थियो। मतदान सकिएको एकघण्टा पछि मत परिणाम आउने निर्वाचन आयोगले जनाएको छ। अध्यक्ष पदमा केपी शर्मा ओली र भीम रावल चुनावी मैदानमा छन्। अध्यक्ष ओलीले १९ पदाधिकारीसहित ३ सय १ जना केन्द्रीय सदस्यको नाम सोमबार बिहान (३:३० बजे) बन्दसत्रमा प्रस्ताव गरेका थिए। तर, रावलले असहमति जनाए। रावललाई उपाध्यक्षमा मनाउन ओलीले कोसिस गरेका थिए। घनश्याम भुसालले पनि ओलीको प्रस्ताव स्वीकार गरेनन्। उपाध्यक्ष र सचिव पदका लागि पनि चुनाव भइरहेको छ। ओलीको प्रस्तावमा असहमति जनाउँदै अध्यक्षमा रावल, उपाध्यक्षमा घनश्याम भुसाल, सचिवमा भीम आचार्य र टंक कार्कीलगायत ३० जनाले उम्मेदवारी दिए। ओलीले प्रस्ताव गरेका ६ उपाध्यक्षमा असहमति जनाउँदै भुसालले पनि उम्मेदवारी दिए। ६ पदका लागि ७ जनाले उम्मेदवारी दिएपछि उपाध्यक्षका लागि पनि चुनाव हुन लागेको हो। ओलीले उपाध्यक्षमा सुवास नेम्बाङ, अष्टलक्ष्मी शाक्य, युवराज ज्ञवाली, रामबहादुर थापा, विष्णु पौडेल र सुरेन्द्र पाण्डेको नाम प्रस्ताव गरेका थिए। यस्तै ७ सचिव पदका लागि ९ जनाको उम्मेदवारी परेको छ। ओलीले सचिवमा योगेश भट्टराई, गोकर्ण विष्ट, लेखराज भट्ट, टोपबहादुर रायमाझी, छविलाल विश्वकर्मा, पद्माकुमारी अर्याल र रघुवीर महासेठको नाम प्रस्ताव गरेका थिए। तर, भीम आचार्य र टंक कार्कीले पनि उम्मेदवारी दिएपछि सचिव पदमा निर्विरोध भएन। ओलीको प्रस्तावअनुसार वरिष्ठ उपाध्यक्षमा ईश्वर पोखरेल निर्विरोध भए। त्यस्तै महासचिवमा शंकर पोखरेल पनि निर्विरोध निर्वाचित भएका छन्। उपमहासचिवमा प्रदीप ज्ञवाली, पृथ्वीसुब्बा गुरुङ र विष्णु रिमाल पनि निर्विरोध भएका छन्। ३ सय १ सदस्यीय केन्द्रीय कमिटीका अधिकांश सदस्य निर्विरोध भए।"
नयाँ नेतृत्वका लागि एमालेमा निर्वाचन जारी : १७ सय जनाले गरे मतदान,"चितवन : नेकपा (एमाले)को १० औं राष्ट्रिय महाधिवेशनअन्तर्गत जारी मतदानमा १७०० प्रतिनिधिले मतदान गरेका छन्। सहमति नजुटेपछि एमालेको अध्यक्षसहित अन्य पदका लागि मंगलबार बिहान ४ बजेदेखि मतदान सुरु भएको हो। सोमबार राति १० बजेपछि उम्मेदवारको अन्तिम नामावली प्रकाशन र २ बजेदेखि ८ बजेसम्म मतदान गर्ने भनिएको भए पनि दुई घण्टा ढिला गरी मतदान प्रक्रिया सुरु भएको थियो। महाधिवेशन निर्वाचन आयोगले मतदानका लागि अझै एक घण्टा समय लाग्ने जनाएको छ। एमाले महाधिवेशनमा २२ सय ८७ प्रतिनिधि सहभागी छन्। आयोगका अनुसार मतदान सकिएको एकघण्टा पछि मत परिणाम आउने छ। सौराहास्थित होटल सेभेन स्टारमा भइरहेको मतदान केन्द्र परिसरमा प्रतिनिधिहरु लाइन बसेर पालैपालो मतदान गरिरहेका छन्। उम्मेदवारहरुले आफूलाई मत मागिरहेका छन्। अध्यक्ष पदमा केपी शर्मा ओली र भीम रावल चुनावी मैदानमा छन्। अध्यक्ष ओलीले १९ पदाधिकारीसहित ३ सय १ जना केन्द्रीय सदस्यको नाम सोमबार बिहान (३:३० बजे) बन्दसत्रमा प्रस्ताव गरेका थिए। तर, रावलले असहमति जनाए। रावललाई उपाध्यक्षमा मनाउन ओलीले कोसिस गरेका थिए। घनश्याम भुसालले पनि ओलीको प्रस्ताव स्वीकार गरेनन्। उपाध्यक्ष र सचिव पदका लागि पनि चुनाव भइरहेको छ। ओलीको प्रस्तावमा असहमति जनाउँदै अध्यक्षमा रावल, उपाध्यक्षमा घनश्याम भुसाल, सचिवमा भीम आचार्य र टंक कार्कीलगायत ३० जनाले उम्मेदवारी दिए। ओलीले प्रस्ताव गरेका ६ उपाध्यक्षमा असहमति जनाउँदै भुसालले पनि उम्मेदवारी दिए। ६ पदका लागि ७ जनाले उम्मेदवारी दिएपछि उपाध्यक्षका लागि पनि चुनाव हुन लागेको हो। ओलीले उपाध्यक्षमा सुवास नेम्बाङ, अष्टलक्ष्मी शाक्य, युवराज ज्ञवाली, रामबहादुर थापा, विष्णु पौडेल र सुरेन्द्र पाण्डेको नाम प्रस्ताव गरेका थिए। यस्तै ७ सचिव पदका लागि ९ जनाको उम्मेदवारी परेको छ। ओलीले सचिवमा योगेश भट्टराई, गोकर्ण विष्ट, लेखराज भट्ट, टोपबहादुर रायमाझी, छविलाल विश्वकर्मा, पद्माकुमारी अर्याल र रघुवीर महासेठको नाम प्रस्ताव गरेका थिए। तर, भीम आचार्य र टंक कार्कीले पनि उम्मेदवारी दिएपछि सचिव पदमा निर्विरोध भएन। ओलीको प्रस्तावअनुसार वरिष्ठ उपाध्यक्षमा ईश्वर पोखरेल निर्विरोध भए। त्यस्तै महासचिवमा शंकर पोखरेल पनि निर्विरोध निर्वाचित भएका छन्। उपमहासचिवमा प्रदीप ज्ञवाली, पृथ्वीसुब्बा गुरुङ र विष्णु रिमाल पनि निर्विरोध भएका छन्। ३ सय १ सदस्यीय केन्द्रीय कमिटीका अधिकांश सदस्य निर्विरोध भए।"
सभापतिमा जितेँ भने कांग्रेस एक बनाउँछु : निधि,"काठमाडौं : नेपाली कांग्रेसका उपसभापति विमलेन्द्र निधिले कांग्रेसलाई एक बनाएर अघि बढ्ने दाबी गरेका छन्। संघीय लोकतान्त्रिक गणतन्त्रको दीर्घायुका लागि कांग्रेस एक हुनुपर्ने उनको दाबी छ। संघीय लोकतान्त्रिक गणतन्त्रको दीर्घायुका लागि नेपाली कांग्रेसले जित्नुपर्छ। जितका लागि नेपाली कांग्रेस एक हुनुपर्छ। सभापतिको उम्मेद्वारी घोषणा गरेका निधिले सामाजिक सञ्जालमार्फत भने, मैले सभापतिमा जितें भने कांग्रेसलाई एक बनाएर अघि बढ्न सक्छु। संघीय लोकतान्त्रिक गणतन्त्रको दीर्घायुका लागि नेपाली कांग्रेसले आउँदो चुनावमा जित्नु जरूरी छ। उनले राष्ट्रियता, लोकतन्त्र, समाजवाद, गणतन्त्र, संघीयता, धर्म निरपेक्षता, समावेशीता अनि शान्ति र अहिंशाको बाटो फराकिलो बनाउन कांग्रेसकै नेतृत्व आवश्यक भएको उनको भनाई छ। राष्ट्रियता, लोकतन्त्र, समाजवाद, गणतन्त्र, संघीयता, धर्म निरपेक्षता, समावेशीता अनि शान्ति र अहिंशाको बाटो फराकिलो बनाउन कांग्रेसकै नेतृत्व आवश्यक छ। जितका लागि कांग्रेस एक हुनुपर्दछ।उनले भनेमैले सभापतिमा जितें भने कांग्रेसलाई एक बनाएर अगाडि बढ्छु। त्यसैले वडादेखि केन्द्रसम्मका साथीहरूले मलाई समर्थन गर्नुहुन्छ भन्ने विश्वास छ।"
प्रेमले दिन्छ सफलता,"एक जना भलाद्मी ट्याक्सी ड्राइभर मध्यरातसम्म यात्रुको सेवा गरिरहन्थ्यो। यसै क्रममा उनले एउटी बुढी आमा एउटा भवनको छेउमा सुटकेससहित उभिइरहेको देख्यो। उनले ट्याक्सी रोके र ती आमालाई हेरे। वृद्ध आमा ट्याक्सीतिर अघि बढिन्। त्यसपछि ड्राइभर ओर्लिए र त्यो सुटकेस ट्याक्सीको पछाडि राखे। उनले वृद्धालाई सोधे, तपाईं कहासम्म जान चाहनु हुन्छ ? वृद्धाले ठेगाना दिँदै भनिन्, यदि यो ठेगानासम्म पुर्याइदिए म साह्रै खुसी हुनेछु। त्यसपछि ती वृद्धा मुस्कुराइन्। उनले भनिन्, मलाई त्यो ठाउँ पुग्न कुनै आपत्ति छैन। आजको यो रातमा म धर्मशाला जाँदैछु। ट्याक्सी चालकले ऐनाको सहायताले ती वृद्धालाई हेरे। तिनका आँखा चम्किला थिए। मेरो परिवार कोही बाँकी छैन। डाक्टरले पनि मलाई धेरै समय बाँच्दिनौ भनेका छन्, तिनले सुनाइन्। चालकले चुपचाप त्यो ठाउँमा पुर्यायो। त्यसअघि ती वृद्धाले आफू जन्मेहुर्केको घर, आफूले काम गरेका ठाउँ र आफ्ना श्रीमान्लाई भेटेका ठाउँ आदि गरी झन्डै दुई घन्टा ट्याक्सी दौडाउन लगाइन्। जब ट्याक्सी धर्मशाला अघि पुग्यो, तबसम्ममा सूर्योदय हुन लागेको थियो। ट्याक्सी चालकले वृद्धाको सुटकेस निकाल्नु अघि नै उनी ह्वीलचेयरमा बसिसकेकी थिइन्। म तिमीप्रति ऋणी भएकी छु, वृद्धाले भनिन्। चालकले भने, केही छैन। मैले जीविकोपार्जन गर्नुपर्छ त्यसैले म जान्छु। मलाई यात्रु पर्खिरहेका छन्। ऊ फनक्क फर्कियो र वृद्धाअघि पुगेर झुक्यो। उनलाई अंगालो हाल्यो। उनले भनिन्, तिमीले एक वृद्ध महिलालाई खुसीको क्षण दिनुभयो। एकछिन पछि ती वृद्धा पुनः बोलिन्, धन्यवाद ! हामी आफूले भेटेका मानिसका भित्री कथा बुझ्ने कोशिस कहिल्यै गर्दैनौं। थाहा छ, यो संसार परिवर्तन गर्न थोरै भए पनि दया र प्रेमको आवश्यकता छ। नैतिक शिक्षा : मानिस जुनसुकै पेशा वा व्यवसायमा होस् तर उसँग अलिकति मात्र भए पनि मायालु व्यवहार भयो भने जस्तोसुकै दुःखमा परेका मान्छे पनि खुसी हुन सक्छन्।"
चिलिमेका आयोजना छिटो सक्न ताकेता,"काठमाडौं : नेपाल विद्युत् प्राधिकरणले चिलिमे जलविद्युत् कम्पनीको अगुवाइमा निर्माणाधीन १११ मेगावाटको रसुवागढी, ४२५ मेगावाटको सान्जेन र १४८ मेगावाटको माथिल्लो सान्जेन जलविद्युत् आयोजनाको निर्माण छिटो सम्पन्न गर्न ताकेता गरेको छ। जनताको जलविद्युत् कार्यक्रमअन्तर्गत सर्वसाधारणको पनि लगानीमा निर्माण भइरहेका आयोजना सम्पन्न हुन ढिलाइ भएपछि प्राधिकरणले चाँडै सम्पन्न गर्न पहल गरेको हो। भूकम्प, भारतीय सीमामा भएको अवरोधले निर्माण सामग्री तथा उपकरणको ढुवानीमा कठिनाइ, कठिन भौगोलिक अवस्था, ठेक्का कार्यान्वयनमा देखिएका जटिलता तथा ठेकेदारको कमजोर कार्य सम्पादन, बाढी पहिरो, कोभिड१९ को महामारीलगायतका कारणले आयोजनाको निर्माण प्रभावित हुँदै आएको छ। नेपाल विद्युत् प्राधिकरणका कार्यकारी निर्देशक कुलमान घिसिङले निर्माणस्थलको अनुगमनमार्फत आयोजना व्यवस्थापन, निर्माणमा संलग्न ठेकेदार, परामर्शदातासँग छलफल गरी बाँकी रहेका काम छिट्टै सम्पन्न गर्न निर्देशन दिए। चिलिमेको प्रबन्धसञ्चालक हुँदा घिसिङले तीनवटै आयोजनाको वित्तीय व्यवस्थापन गरी एकसाथ अगाडि बढाउ घिसिङले निर्देशन दिएका थिए। मुख्य सिभिल संरचनाको निर्माण सम्पन्न भइसकेका छन्, सर्वसाधारणको पनि लगानी रहेको आयोजनाको निर्माण यथासक्य छिट्टो सम्पन्न गरी लगानीकर्तालाई प्रतिफल दिनुपर्छ, घिसिङले भने, बाँकी रहेका काम समानान्तर रूपमा अगाडि बढाएर ७८ महिनाभित्रमा सम्पन्न गर्नुपर्छ। माथिल्लो सान्जेनको बाँध, बालुवा थिग्य्राउने पोखरी, सुरुङलगायतका सिभिल संरचनाको निर्माण र गेट, पेनस्टक पाइपजस्ता हाइड्रोमेकानिकल उपकरण जडान सम्पन्न भइसकेका छन्। आयोजनाको निर्माण प्रगति ९१ प्रतिशत छ। माथिल्लो सान्जेनको क्यासकेडको रूपमा रहेको सान्जेनको सुरुङ, सर्जट्याङ खन्ने कार्य सम्पन्न भइसकेको छ। विद्युत् गृहका उपकरण रहने संरचनाको निर्माण सम्पन्न भइसकेको छ।"
नेकपा एमालेको दसौं राष्ट्रिय महाधिवेशन : चुनावपछिका चुनौती,"महाधिवेशनको उद्धाटनमा जुन जनलहर देखियो, त्यसका पछाडि जननेता मदन भण्डारी र जबजको महत्त्वपूर्ण भूमिका छ। मंसिर १० गते भरतपुरको नारायणी नदीकिनारमा नेकपा एमालेको ऐतिहासिक दसौं महाधिवेशन समुद्धाटन भयो। महाधिवेशनमा उर्लिएको मानव सागर देख्दा यस्ता सभा गर्न अब स्थानकै कमी हुने जस्तो अनुभूति पनि भयो। देशका सबै भाग र भेगका धेरैजसो प्राय: युवा उमेरका र ज्येष्ठ नरनारीको समावेशी उपस्थिति सभामा देखियो। सभामा भाषिक, सांस्कृतिक र भौगोलिक विविधता झल्किने भेषभूषा, झाँकी, नारा जुलुस र बोली र बान्कीसहितको रहरलाग्दो तथा उत्साहजनक सक्रियता पनि रह्यो। सहभागीको उत्साहले रमिते दर्शक तथा श्रोतासमेत उक्त दृश्य देखेर हंसमुख देखिन्थे। सभाको उद्धाटन बहुभाषी र बहुसंस्कृति झल्काउने र अझ राष्ट्रियतालाई सर्वोपरि राख्ने प्रतीकात्मक थियो। बीचका दुई छेउमा एमाले पार्टीका चुनाव र पार्टी चिह्न अंकित रक्तिम झन्डा र बीचमा सूर्यचन्द्रअंकित नेपाली राष्ट्रिय झन्डा एकसाथ पार्टी अध्यक्ष ओलीले झन्डोत्तलन गर्दा पंक्तिकारको मन ढक्क फुलेको थियो। तर, साहित्यिक मनोभाव भावना न्यून र अझ शून्यजस्तै भएका धेरैजसो उपल्ला तहका नेतालाई यस दृश्यले कति छोयो होला अनुमान मात्र गर्न सकिन्छ। अझ त्यसमाथि वैदिक सनातन, बौद्ध किराँत आदि धर्म र संस्कृतिलगायत नेपाली विविध संस्कृतिजन्य मांगलिक शंखघण्टलगायत वाद्यवादनबाट प्रस्फुटित भावविभोर ध्वनि तरंगले जनसागर उद्वेलित भएको आभास हुन्थ्यो। ओलीकै मौलिक तथा दूरगामी सिर्जनात्मक सोचअनुसार खुल्लासत्र मात्र होइन, बन्दसत्र परिचालित भएको स्पष्ट हुन्थ्यो। ओलीबाहेक कसैलाई पनि बन्दसत्रका मूलभूत विषयबाहेक बन्दसत्रकै बारेमा अरू नेता अनभिज्ञ लाग्थे। हरेक काममा कौतुहलता, आकस्मिकता र अद्भुत आकर्षण क्षमता विकास गर्ने क्षमता ओलीमा रहेको फेरि पनि देखियो। उद्धाटन सभामा अतिथि वक्ताहरूले आआफ्नै पार्टीगत सन्दर्भ सार रूपमा जकडिएर बोले। राप्रपाका अध्यक्ष कमल थापाको अभिव्यक्तिमा कुनै पनि खाले आग्रहको लेस पनि थिएन। थापाको भाषणबाट यो लेखक भावुक बनेको थियो। आदत र आग्रहका दास केही कठमुल्लावादी कम्युनिस्ट नेताभन्दा थापाको अधिकांश अभिव्यक्तिले श्रोता र पाठकलाई आकर्षित गरेको थियो। कलाकारका हातमा माटो परे धपक्कै बल्दो रहेछ भन्ने सभामा संयोजित विषय र प्रस्तुतिबाट अवगत हुन्थ्यो। राष्ट्रिय जनसांस्कृतिक महासंघका अध्यक्ष खगेन्द्र राईको प्रत्यक्ष उपस्थिति र मार्गनिर्देशमा संघ र प्रदेशका कलाकारले विविधता झल्काउने भाषा, भाव र भावभंगीसहितका सांस्कृतिक प्रस्तुतिले सभाको शोभा बढाएको थियो। सभामा उर्लिएको जनसमुद्रको तरंग देखेर प्रधानमन्त्री शेरबहादुर देउवाको शारीरिक हाउभाउसमेत आश्चर्यान्वित भएको आभास हुन्थ्यो। यस खालको अद्भुत दृश्य देउवालाई देखाउन पाएकोमा ओलीले देउवातिर नजर लगाउँदै मृदु मुस्कान छोडेका थिए। ओलीले गहन तथा सारगर्भित मन्तव्यका क्रममा मेरा खुट्टा तान्नेहरू अहिले देउवाको खुट्टा तान्न लागि परेका छन् भन्दा जनसागरमा उन्मुक्त हाँसोको लहराएको थियो। नेकपा एमालेको दसौं राष्ट्रिय महाधिवेशनको उद्धाटन समारोहमा जनताको जुन समुद्र लहर देखियो त्यसका पछाडि जननेता मदन भण्डारी र जबजको महत्त्वपूर्ण र आधारभूत भूमिका देखिन्छ। त्यस अतिरिक्त ओलीको राजनीतिक र राजकीय बहुआयामिक प्रभावशाली भूमिकाको प्रभावसमेत थपिँदा जनसागर उर्लिएको हो। अझ चामल बेच्ने कला र गला भएका नेता हुँदा हुन् र हुने हुन् भने यस्तो जनलहर अझ बढ्न सक्छ। तर एमाले धेरैजसो उपल्ला नेताहरूले नै जबजको मान्यताअनुसार देश र जनताको हितभन्दा नितान्त निजी स्वार्थ मात्र हेरेका छन्। जुन कुरा तथ्यगत रूपमा पुष्टि गर्न सक्छु। ९८ प्रतिशत नेताहरू माक्र्सवाद र जबजअनुसार आफूलाई फेर्न चाहिरहेका छैनन्। सामन्तवादी र पुँजीवादी संस्कृतिमा रमाएर र त्यसलाई आत्मसात् गरेर जबजअनुसारको उद्देश्यतिर उन्मुख नै हुन सकिन्न। पदमा र मदमा आशक्त र मदोन्मत्तले देश र जनताको भलो किमार्थ गर्दैन। अहिले निर्वाचित वरिष्ठ उपाध्यक्षदेखि केन्द्रीय सदस्यसम्मका नेता आआफ्ना खालका कमी कमजोरीग्रस्त छन्। शंकर पोखरेल र प्रदीप ज्ञवाली केही स्वभावजन्य कमजोरी भए पनि पार्टीका केही मात्रामा योग्य नेता ह्ुन्। अरू पनि छन् तर अहिले नै बोल्न मिलेन। एमालेविरुद्ध विश्व प्रतिक्रियावादीको भरिया भएर माधव नेपाल र प्रचण्ड ज्यान फालेर लागे। अझ यसमा माधव प्रवृत्ति नै जबज र जननेता मदन भण्डारीविरुद्ध दुश्मन भएर परिचालित भए। एमाले र ओलीविरुद्ध सार्वजनिक रूपमा प्रोपोगान्डा गरेर कतिपय लेखक, कवि र पत्रकारले समेत समवेत स्वरमा स्याल हुइँया गरिरहे। नानाथरी फतुर आरोप लगाएर कमजोर खोजे। एमालेले गर्नुपर्ने कामका क्षेत्र अझै धेरै छन् र त्यसलाई पहिचान गरेर उपयोग गर्न सकिन्छ। जिल्लाजिल्लामा भ्रष्टाचारविरुद्ध नागरिक समाज सञ्जाल तयार गरी देशलाई भ्रष्टाचारमुक्त देश बनाउन सकिन्छ। जो चोर उसैको ठूलो स्वर भनेझैं देशी विदेशी शक्ति र स्वार्थहरूको गठबन्धनमा धर्ती र आकाश च्यात्तिने गरी तिनीहरू चिच्याइरहे। तर सत्य डगेन झुटो टिकेन। देश र जनता विरोधीहरूको दुष्प्रचार जनताले समयक्रममा व्यवहारबाटै पत्याएनन्। ओलीलाई प्रतिगामी भन्नेहरू देश, जनता, जनसरोकार, संसदीय मूल्य मान्यता तथा देशकैविरुद्ध कति घृणित रूपमा लाग्दा रहेछन् भन्ने सर्वोच्च अदालतमा तिनको नग्न नृत्य हेर्दा थाहा भयो। सुस्ता, महाकालीलगायत नेपाली भूभाग, आकाश र नेपाली नागरिकको हत्याजस्ता विषयमा गठबन्धन सरकार र दल मौन बस्ने मात्र होइन, बोल्न पनि सक्तैन। नाकाबन्दीका बेला नाकाबन्दी पनि भन्न नसक्नेहरूको खुट्टी पहिले नै देखिएकै थियो। महाधिवेशनमा उर्लिएको जनलहर वा जनसागर देखेर मक्ख पर्ने हो भने केही भन्नु छैन। यस्ता जनलहर मौसमअनुसार आउँछन् जान्छन्। नजान्दा कम्युनिस्ट सत्ता त बढारिन्छन् भने यो पातलो लहर खस्किन केही बेर लाग्दैन। त्यसैले देशभरि स्वत:स्फूर्त जनलहरमार्फत यतिका समर्थक र संगठित कार्यकर्ता र नेतालाई व्यवस्थित गर्न एमालेले के गर्नुपर्छ भन्ने सोचविचार गर्न जरुरी देखिन्छ। पार्टीमा आएको जनउभार टिकाउने कुरा महत्त्वपूर्ण देखिन्छ। कम्तिमा आमजनताबीच नेताले मैत्री सम्बन्ध विस्तार गरे पनि यस लहरलाई टिकाउन सकिन्छ। अरू वैचारिक सैद्धान्तिक तथा सांगठनिक काम गरे त कता हो कता तर त्यस खालका काम गर्ने मन र मतिका नेता कति होलान् यसमा शंका छ। अझै पनि कतिपय नेता र कार्यकर्ताबीच नोकरशाही सम्बन्ध रहेको अनुभूत गरेको छु। आफूले पाएपछि सबैले पाए भनेर बस्न नसक्ने मनुवा परें। त्यसैले यो र यतिविधि जनउभारलाई के कसरी स्थापित, सबल र सक्षम पार्ने तिनलाई कसरी भौतिकीकरण गर्ने भन्ने सुझाव राख्दा पनि कतिपय नेता रिसाउँछन् कि भन्ने डर लाग्छ। कामका क्षेत्रहरू अझै धेरै छन् र त्यसलाई पहिचान गरेर उपयोग गर्न सकिन्छ। जिल्लाजिल्लामा भ्रष्टाचारविरुद्ध नागरिक समाज सञ्जाल तयार गरी देशलाई भ्रष्टाचारमुक्त देश बनाउन सकिन्छ। सेवा निवृत्त राष्ट्रसेवकहरूलाई आआफ्ना ज्ञान, सीप र बौद्धिक क्षमताअनुसार विभिन्न संस्थान र प्रतिष्ठानहरू स्वेच्छिक स्वयंसेवी भूमिकामा परिचालित गर्न सकिन्छ। पार्टीमा आबद्ध यतिका जनशक्तिलाई श्रमकार्यमा एक दिन परिचालित गर्न सकियो भने श्रममैत्री विकास हुन्थ्यो। किसानका खेतबारीमा पनि यस्तो श्रमशिविर आयोजना गर्न सकिन्छ। यसले ठोस उपलब्धि दिनेछ। पार्टीबाट धुन्धुकारी प्रवृत्ति हटेपछि कुनै पनि काम गर्न चाहँदा धेरै दिन त लाग्ने रहेनछ। साक्षरताको महाअभियान सञ्चालन गर्न सकिन्छ। तर माथिल्ला नेताहरू आफैंले आफूलाई सुधार्न सकेनन् भने यो अद्भुत जनलहर स्वाठ्ठै सेलाउन पनि सक्छ किनभने यो लहर बढी सतही छ। अहिले निर्वाचित भनिएको अधिकांशत नेतृत्व अलिकति योग्य मात्र हुन्। संघ र प्रदेश सरकारमा रहेर कमजोर सावित भएकाले कसरी पदीय हैसियत कायम गर्छन् त्यो हेर्नुछ। इटहरी उपमहानगरपालिका लगायत स्थानीयमा कमजोर मात्र होइन, नाकाम सावित भएका नेतालाई कसले पत्याउने हो भन्न गाह्रो छ। एक एक गरेर यसरी नै पार्टीमा विकृतिको प्रवेश हुँदै गयो भने भ्रष्टहरूले पार्टी कब्जा गर्ने दिन आउनेछ। पश्चिम बंंगालझैं र सोभियत संघमा झैं आधारभूत जनतासित सम्बन्ध तोडिन थालेपछि कम्युनिस्टको हरिबिजोक भएको देखिएकै छ। चीनमा दसौं हजार उपल्ला तहका भ्रष्टनेतालाई एकसाथ कारबाही नगरेको भए चीन अलि पहिले नै गम्भीर संकटमा पथ्र्यो। सर्वसम्मत नेतृत्व चयनको सर्वोत्तम लोकतान्त्रिक विधि हो। आन्तरिक र बाह्य चलखेल र कुप्रभाव रोक्न र पार्टीमा आन्तरिक अन्तर्विरोध आउन नदिन सर्वसम्मत विधि राम्रो हो। विसंगत नेता र नेतृलाई काखी च्याप्ने प्रवृत्तिको विरोध भने भइरहनु पर्छ।"
कर्णालीका मुख्यमन्त्री शाहीले आज विश्वासको मत लिने,कर्णाली : कर्णाली प्रदेशका मुख्यमन्त्री जीवनबहादुर शाहीले आज विश्वासको मत लिँदैछन् । त्यसका लागि मंगलबार दिउँसो १ बजेका लागि प्रदेशसभा बैठक आह्वान गरिएको छ। प्रदेशसभामा नेपाली कांग्रेस संसदीय दलका नेता शाही निवर्तमान मुख्यमन्त्री महेन्द्रबहादुर शाहीले असोज १५ गते राजीनामा दिएपछि १६ गते मुख्यमन्त्रीमा नियुक्त भएका थिए। मुख्यमन्त्री नियुक्त भएको ३० दिनभित्र विश्वासको मत लिनुपर्ने संवैधानिक व्यवस्थानुसार आज शाहीले विश्वासको मत लिने भएका हुन्। प्रमुख प्रतिपक्ष दल नेकपा (एमाले) भने अनुपस्थित रहने भएको छ । एमालेको मङ्सिर १० गतेदेखि चितवनमा जारी १० औँ राष्ट्रिय महाधिवेशनमा भाग लिन सौराह पुगेका कारण आफूहरु सहभागी हुन नसक्ने प्रदेशसभामा एमाले संसदीय दलका नेता यामलाल कँडेलले जानकारी दिए। मुख्यमन्त्रीले विश्वासको मत नलिँदा संवैधानिक जटिलता आउने भएकाले बैठक नरोकिने कर्णाली प्रदेशका सभामुख राजबहादुर शाहीले जानकारी दिए। रासस
"ओमिक्रोन भाइरस : विश्वभर उच्च जोखिम, महामारी फैलन सक्ने डब्लूएचओको चेतावनी","काठमाडौं : विश्व स्वास्थ्य संगठन(डब्लूएचओ)ले विश्वभर कोरोना भाइरसको नयाँ भेरियन्ट ओमिक्रोनको जोखिम बढेको चेतावनी दिएको छ। डब्लूएचओले विश्वभर ओमिक्रोन भाइरसको संक्रमण बढने उच्च जोखिम भएको जनाएको हो। विश्वका केही मुलुकहरुमा ओमिक्रोनले गम्भीर परिणाम निम्त्याउन सक्ने डब्लूएचओले भनेको छ। डब्लूएचओका प्रमुख डा ट्रेडोस एडह्यानम गेब्रेयसले सोमबार गरिब मुलुकहरुलाई तत्काल खोप उपलब्ध गराउनु पर्ने बताए। कोरोना भाइरसको उत्परिवर्तित रुपमा आएको ओमिक्रोन भाइरस निकै खतरनाक रहेको र महामारीका रुपमा फैलनसक्ने डब्लूएचओले चेतावनी दिएको छ। विश्वका वैज्ञानिकहरु ओमिक्रोन भाइरसको प्रकृति, संक्रमण फैलने खतरा, खोपको प्रभावकारीताबारे अध्ययन गरिरहेका डब्लूएचओले भनेको छ। नोभेम्बरको सुरुमा दक्षिण अफ्रिकामा कोरोनामा भाइरसको उत्परिवर्तित रुप देखिएको थियो। जुन निकै विनासकारी भाइरस भएको दक्षिण अफ्रिकाका वैज्ञानिकहरुले बताएका थिए। दक्षिण अफ्रिकाबाट सुरु भएको भाइरस अहिले विश्वव्यक्ति रुपमा फैलिन थालेको छ।"
ओमिक्रोन भाइरसका लागि अहिले लकडाउन आवश्यक छैन : अमेरिकी राष्ट्रपति,"वासिङटन डीसी : अमेरिकी राष्ट्रपति जो बाइडेनले कोरोना भाइरसको नयाँ भेरियन्ट ओमिक्रोनलागि तत्काल डकडाउन आवश्यक नभएको बताएका छन्। संसारभर ओमिक्रोन भाइरसको संक्रमण बढिरहेका बेला अमेरिकी राष्ट्रपति बाइडेनले यस्तो बताएका हुन्। राष्ट्रपति बाइडेनले कोरोना विरुद्धको खोप लगाउने र नियमित मास्क लगाउने हो भने लकडाउन गर्न आवश्यक नरहेको बताएका छन्। उनले नयाँ भेरियन्टका लागि अमेरिकामा अहिले लकडाउन गर्न आवश्यक नरहेको बताएका हुन्। ह्वाईट हाउसमा सोमबार भएको एक कार्यक्रममा राष्ट्रपति बाइडेनले अमेरिकामा अहिले नयाँ भेरियन्ट नदेखिएपछि छिट्टै देखिनसक्ने चिन्ता व्यक्त गरे। राष्ट्रपति बाइडेनले नयाँ भेरियन्ट देखा परेसँगै औषधी कम्पनीहरुले खोप उत्पादनलाई तीब्रता दिनुपर्नेमा जोड दिएको बीबीसीमा समाचार छ। क्याडामा नयाँ भेरियन्ट ओमिक्रोनको संक्रमण भेटिएको छ। तर, दक्षिण अफ्रिकाबाट सुरु भएको कोरोनाको नयाँ भेरियन्टले अमेरिकामा अहिलेसम्म कुनै प्रभाव पारेको छैन। यद्यपी, अमेरिकाले दक्षिण अफ्रिकी मुलुकहरुबाट आउने यात्रुहरुलाइ प्रवेशमा रोक लगाइसकेको छ। बेलायतलगायत केही युरोपेली मुलुकहरुले दक्षिण अफ्रिकी मुलुकहरुबाट आउने यात्रुहरुलाई उसको देश प्रवेशमा प्रतिबन्ध लगाएको छ।"
एमाले महाधिवेशन : मतदान गर्न लाइनमा प्रतिनिधि (तस्बिर),"चितवन : सहमति नजुटेपछि एमालेको अध्यक्षसहित अन्य पदका लागि निर्वाचन भइरहेको छ। नेकपा (एमाले)को १० औँ राष्ट्रिय महाधिवेशनअन्तर्गत मंगलबार बिहान ४ बजेदेखि मतदान सुरु भएको हो। सोमबार राति १० बजेपछि उम्मेदवारको अन्तिम नामावली प्रकाशन र २ बजेदेखि ८ बजेसम्म मतदान गर्ने भनिएको भए पनि दुई घण्टा ढिला गरी मतदान प्रक्रिया सुरु भएको थियो। सौराहास्थित होटल सेभेन स्टारमा भइरहेको मतदान केन्द्र परिसरमा प्रतिनिधिहरु लाइन बसेर पालैपालो मतदान गर्न गइरहेका छन्। उम्मेदवारहरुले आफूलाई मत मागिरहेका छन्। अध्यक्ष पदमा केपी शर्मा ओली र भीम रावल चुनावी मैदानमा छन्। अध्यक्ष ओलीले १९ पदाधिकारीसहित ३ सय १ जना केन्द्रीय सदस्यको नाम सोमबार बिहान (३:३० बजे) बन्दसत्रमा प्रस्ताव गरेका थिए। तर, रावलले असहमति जनाए। रावललाई उपाध्यक्षमा मनाउन ओलीले कोसिस गरेका थिए। घनश्याम भुसालले पनि ओलीको प्रस्ताव स्वीकार गरेनन्। उपाध्यक्ष र सचिव पदका लागि पनि चुनाव भइरहेको छ। ओलीको प्रस्तावमा असहमति जनाउँदै अध्यक्षमा रावल, उपाध्यक्षमा घनश्याम भुसाल, सचिवमा भीम आचार्य र टंक कार्कीलगायत ३० जनाले उम्मेदवारी दिए। ओलीले प्रस्ताव गरेका ६ उपाध्यक्षमा असहमति जनाउँदै भुसालले पनि उम्मेदवारी दिए। ६ पदका लागि ७ जनाले उम्मेदवारी दिएपछि उपाध्यक्षका लागि पनि चुनाव हुन लागेको हो। ओलीले उपाध्यक्षमा सुवास नेम्बाङ, अष्टलक्ष्मी शाक्य, युवराज ज्ञवाली, रामबहादुर थापा, विष्णु पौडेल र सुरेन्द्र पाण्डेको नाम प्रस्ताव गरेका थिए। यस्तै ७ सचिव पदका लागि ९ जनाको उम्मेदवारी परेको छ। ओलीले सचिवमा योगेश भट्टराई, गोकर्ण विष्ट, लेखराज भट्ट, टोपबहादुर रायमाझी, छविलाल विश्वकर्मा, पद्माकुमारी अर्याल र रघुवीर महासेठको नाम प्रस्ताव गरेका थिए। तर, भीम आचार्य र टंक कार्कीले पनि उम्मेदवारी दिएपछि सचिव पदमा निर्विरोध भएन। ओलीको प्रस्तावअनुसार वरिष्ठ उपाध्यक्षमा ईश्वर पोखरेल निर्विरोध भए। त्यस्तै महासचिवमा शंकर पोखरेल पनि निर्विरोध निर्वाचित भएका छन्। उपमहासचिवमा प्रदीप ज्ञवाली, पृथ्वीसुब्बा गुरुङ र विष्णु रिमाल पनि निर्विरोध भएका छन्। ३ सय १ सदस्यीय केन्द्रीय कमिटीका अधिकांश सदस्य निर्विरोध भए। केन्द्रीय सदस्यमा भूगोलअन्तर्गत प्रदेश १ खुलामा ६ जना चाहिनेमा ९ जनाले उम्मेदवारी दिएका छन्। महिलामा पनि ३ चाहिनेमा ४ जनाको उम्मेदवारी परेको छ। बागमती प्रदेशका ६ जना खुला केन्द्रीय सदस्यका लागि ८ जनाले मनोनयन दर्ता गरेका छन्। कर्णाली प्रदेशमा खुलाबाट ६ जनाका लागि सात जनाले उम्मेदवारी दिएका छन्। सुदूरपश्चिम प्रदेशमा महिलातर्फ तीन जनाको कोटामा ६ जनाले उम्मेदवारी दिएका छन्। सम्पर्क समन्वय समिति महिलातर्फ १ केन्द्रीय सदस्यका लागि २ जनाले उम्मेदवारी दिएका छन्। आदिवासी जनजाति खुलातर्फ १७ जना केन्द्रीय सदस्यका लागि १९ जनाले उम्मेदवारी दिएका छन् भने आदिवासी महिला कोटामा ८ केन्द्रीय सदस्यका लागि ९ जनाले उम्मेदवारी दिएका छन्। मधेसी खुलामा १३ जना केन्द्रीय सदस्यका लागि १५ जनाले उम्मेदवारी दिएका छन्। दलित खुला कोटामा ८ केन्द्रीय सदस्य छुट्ट्याइएको छ। यो कोटामा ११ जनाले उम्मेदवारी दिएका छन्। थारू खुलामा ५ जना केन्द्रीय सदस्य बन्न ६ जनाले उम्मेदवारी दिएका छन् भने थारू महिला २ जनाका लागि ३ जनाले मनोनयन दिएका छन्। मुस्लिम खुलातर्फ ४ जना केन्द्रीय सदस्यका लागि ५ जनाले उम्मेदवारी दिएका छन्। खुला केन्द्रीय सदस्य ८४ जनाका लागि १ सय ५ जनाले उम्मेदवारी दिएका छन् भने खुला महिला ५३ जनाका लागि ५४ वटा उम्मेदवारी परेको छ। महिलामा भने १ जना फिर्ता लिएपछि सर्वसम्मत भएको छ।"
पुल निर्माणमा महाभूल,"पुल पुरानो भएर भत्कनु स्वाभाविक नै मानिन्छ। तर, नेपालमा पछिल्लो समय पुरानो हुन पाउनु त परको कुरा, निर्माण सम्पन्न पनि नभई भत्केका घटना उल्लेख्य छन्। अर्बौं लगानी गरेर निर्माण गरिएका ठूलाठूला पुल पनि बनिनसक्दै ढलेका छन्, त्यो पनि हिउँदकै समयमा। यसले पुल निर्माणभित्रको बेथितिलाई प्रष्ट देखाउँछ। सधैं वर्षात्को समयमा पुल भत्किएका घटना धेरै थिए। नदीमा आएको बाढीले बनाउँदै गरेकोलाई धक्का दिन्थ्योबगाउँथ्यो। तर, प्रदेश १ सरकारको पहल र स्विस सरकारको अनुदान सहयोगमा निर्माणाधीन भोजपुर हतुवागढीको पुल भत्कनलाई न त पानी पर्नुपर्यो, न त बाढी नै आउनु पर्यो। निर्माण कम्पनीकै लापरबाहीका कारण पाँच करोड रुपैयाँको लागतमा निर्माण भइरहेको पुल बेथितिको अर्को उदाहरण बन्दै ढलेको छ। पुल भनेकै वारपार गर्न बनाइएको मजबुत संरचना हो। यसको मुख्य काम भनेकै यात्रुलाई छिटो, सुरक्षित र सहज ढंगले नदी वा खोला तार्र्नु हो। तर, अहिलेका पुलका संरचना हेर्दा र भएका घटनालाई केलाउँदा पुल तरेर पारी पुग्न पनि मुटु कमाउनुपर्ने अवस्था छ। नयाँ पुलको पनि कुनै भर छैन। यो गम्भीर विषय हो। निर्माण कम्पनी र सम्बन्धित सरोकारवालाको गैरजिम्मेवारपन हो। बर्सेनि पुल भत्किँदा राज्यकोषमा करोडौंको घाटा हुन्छ। एकै स्थानमा बारम्बार पुल निर्माणका लागि बजेट हाल्नुपर्दा विकासको गति रोकिएको छ। त्यसमा पनि पुल निर्माणको काम एकै वर्षमा सकिएका उदाहरण नेपालमा कमै भेटिन्छ। नदीमाथि एउटा पुल निर्माण गर्न पनि वर्षौं लगाउने र त्यो पनि बाढीसँगै बग्ने हुँदा नागरिकको यात्रा जोखिमपूर्ण छ। सँगै उनीहरूले विकासको महसुस पनि गर्न पाउँदैनन्। निर्माणमा अनियमितता र ढिलाइ नै पुल भत्किनुको मुख्य कारण हो। पर्याप्त अध्ययन नगरी निर्माण सुरु गर्नु, जुनसुकै निर्माण कम्पनीलाई ठेक्का दिनु, निर्माण कम्पनीले निर्माणमा कमसल सामानको प्रयोग गर्नु र समयमा काम नगर्दा पुल टिकेका छैनन्। कमिसनका कारण राम्रो काम नगर्ने कम्पनीले पनि ठेक्का पाउँदा पुलको बेहाल छ। निर्माण सुरु भएर १० वर्षमा पनि सम्पन्न नभएका पुल धेरै छन्। कति पुल त निर्माण कम्पनीले विभिन्न बहानामा बीचमै छाडेको पनि भेटिन्छन्। पुल निर्माणभित्रको कथा खोज्दै जाँदा अनियमितता र भ्रष्टाचारको ठूलो जरो यहाँ भेटिन्छ। कमसल निर्माण गर्ने र भत्किएपछि पुनः बनाउँदा कमिसन बाँडफाँट भइरहने लोभले पनि पुल निर्माणका काम गुणस्तरीय नभएका पर्याप्त उदाहरण नेपालमै छन्। आयु सकिएका भन्दा निर्माणाधीन र प्रयोगमा नआएका पुल भत्किनु चिन्ताको विषय हो। धेरैतिर काम ओगट्ने र कतै पनि समयमा काम नगर्ने ठेकेदारप्रति राज्य कठोर हुनैपर्छ। यो अर्को समस्या हो। ठेकेदार कम्पनीको क्षमता, योग्यता र काम गर्ने शैलीसँग परिचित नभई एउटै व्यक्ति वा कम्पनीलाई सबैतिर ठेक्का दिने काम बन्द गर्नुपर्छ। राज्यले समयमा काम गर्ने ठेकेदारलाई पुरस्कृत गर्ने र समयमा काम नगर्नेमाथि कारबाहीको नीति लिनैपर्छ। रगत र पसिनाबाट जनताले तिरेको करमाथि रजाइँ गर्ने छुट कुनै पनि ठेकेदारलाई दिनु हुँदैन। राजनीतिक पहुँच र आर्थिक लेनदेनमा ठेकेदारलाई छुट दिने हो भने राज्यले विकासको गति बढाउन सक्दैन। त्यसैले सरकारले यस्ता कमजोरीलाई बेलैमा पाखा लगाएर विकासको गति द्रुत बनाउनु पर्छ। सडक, पुल, विद्यालयजस्ता योजना अलपत्र पार्ने र लागत बढाउँदै योजना महँगो बनाउँदै जाने प्रवृत्ति रोक्न जरुरी छ। विकास निर्माणप्रति राज्यकै निकाय स्पष्ट हुन नसक्ने हो भने ठेकेदारले उन्मुक्ति पाइरहनेछन्। सम्झौताअनुसार समयमा काम भए नभएको, गुणस्तरीय छ छैन र लागत सम्बन्धमा राज्यले ठेकेदारमाथि अनुगमन गर्ने र आवश्यक निर्देशन दिन सके मात्र देशले विकासको सही बाटो समात्न सक्छ।"
कहिले खुल्छ न्यायको ढोका ?,"काठमाडौं : सर्वोच्च अदालतको गेट बन्द छ। ठूलो संख्यामा गेटमा प्रहरी तैनाथ छन्। सेवाग्राही अदालत पस्न खोज्छन्। उताउता भन्दै प्रहरीले धपाउँछन्। खालीखुट्टा अदालत पुग्नेलाई लाग्छ, भित्र कुनै ठूलै मान्छे आउनेजाने होलान। वा, भित्र केही सुरक्षाको खतरा होला। तर, त्यस्तो केही होइन। प्रधानन्यायाधीश चोलेन्द्रशमशेर जबराको राजीनामा माग्दै कानुन व्यवसायीको आन्दोलनका कारण सर्वोच्च बन्द छ। सहकर्मी न्यायाधीशहरू प्रधानन्यायाधीशको अवज्ञा गरिरहेका छन्। अदालतको काम ३५ दिनदेखि प्राय:ठप्प हुँदा प्रत्यक्ष मारमा परिरहेका छन्, सेवाग्राही। गेट पारिपट्टिको प्रतीक्षालयमा मधेसी समुदायका एकजना निदाइरहेका छन्। नजिकै अन्य चार जना गेटतिर नियालेर बसिरहेका छन्। यो दृश्य आइतबार बिहान साढे १० बजेको हो। प्रतीक्षालयमा बसेका र सुतेकाहरू सर्वोच्च अदालतमा न्याय माग्न आएका सेवाग्राही हुन्। तर, उनीहरूभित्र प्रवेश गर्न पाएका छैनन्। मुद्दाको फैसला कहिले हुने हो उनीहरूलाई केही जानकारी छैन। वीरगन्जका ५४ वर्षीय रुदल सहनी बिहान १० बजे सर्वोच्च गेट आइपुगे। उनलाई प्रहरीले भित्र पस्न दिएन। न्यायको खोजीमा आएका सहनी भित्र पस्न नपाएपछि प्रतीक्षालयमा गएर सुतेका हुन्। ओढ्ने कम्बल घरबाटै लिएर आएका रहेछन्। आफ्नो मुद्दामा न्यायाधीशले पेसी तोक्ने र फैसला गर्ने पर्खाइमा थिए। तर, उनको काम बनेन। तारिख पर्चामा अर्को म्याद लिएर फर्किए। सर्वोच्च अदालतमा प्रवेश नपाएपछि गेट अगाडिको प्रतीक्षालयमा सुस्ताउँदै सेवाग्राही । उनीहरू विभिन्न जिल्लाबाट न्याय माग्न सर्वोच्च आएका हुन् । न्यायालय सुधारका लागि प्रधानन्यायाधीश चोलेन्द्रशमशेर जबराको राजीनामा माग्दै कानुन व्यवसायीको आन्दोलनका कारण ३५ दिनदेखि सर्वोच्चको ढोका बन्द छ । मुद्दाको फैसला हुँदैन । सेवाग्राही अदालत आउँछन्, त्यसै फर्किन्छन् । तस्बिर : राजकरण महतो हड्ताल रहेछ, उनले अन्नपूर्णसँग भने, त्यसैले प्रहरीले अदालतभित्र जान दिएनन्। गाउँकै युवतीलाई भगाएर बिहे गरेपछि युवती पक्षले उनको भतिजालाई अपहरणको मुद्दा लगाएको रहेछ। जिल्ला हुँदै पुनरावेदनले गरेको फैसलाविरुद्ध उनले सर्वोच्चमा मुद्दा दायर गरेका रहेछन्। केटी पक्षले अपहरण मुद्दा लगायो त्यही मुद्दा धाउँदैछु हजुर, उनले भने। न्याय माग्न अदालत आउने सेवाग्राहीहरू हरेक दिन सर्वोच्च पुग्छन्, ढोकाबाटै फर्काइन्छन्। गाउँबाट चप्पल लगाएर आउने रुदल जस्ताको पीडा सुनिदिने कोही छैन। प्रधानन्यायाशीधले पेसी तोक्छन्। तर, न्यायाधीशहरूले बन्दीप्रत्यक्षीकरण बाहेकका मुद्दा हेर्दैनन्। अंश मुद्दा लड्न कपिलवस्तुबाट आएका ५८ वर्षीय मोलहु लोधा भन्छन्, सधैं यहाँ आन्दोलनै आन्दोलन हुन्छ भने न्याय माग्न हामी कहाँ जाऊँ ? १०:१५ मा उनी सर्वोच्च अदालतको गेटभित्र पस्न खोज्दा उतै बस्नु भन्दै प्रहरीले फर्काएका थिए। सर्वोच्च परिसरमा बार एसोसिएसनको आन्दोलनका कारण हरेक दिन प्रहरी र आन्दोलनकारी (कानुन व्यवसायी) बीच घम्साघम्सी चल्छ। गाउँबाट आएका सेवाग्राही डराउँदै भाग्छन्। हुलमुलमा अप्रिय घटनामा परिएला कि भन्ने चिन्ता पनि उत्तिकै छ, उनीहरूलाई। रुपन्देहीका विनोद मोरिय १०:४२ मा भेटिए। उनी पनि अंश बाँडफाँटको मुद्दा लिएर सर्वोच्च आएका थिए। पाँच पटक पेसी तोकियो तर, न्यायाधीश फैसला गर्न बसेनन्, उनले भने, एकपटक आउँदा जाँदा ५ हजार खर्च हुन्छ। पेसीमाथि पेसी तोकिन्छ। फैसला हुँदैन। अदालत नखुले गरिब त झन् गरिब हुने उनको भनाइ छ। गरिब र निमुखालाई न्याय पाउनबाट बञ्चित नगर्न उनले अनुरोध गरे। न्यायालय स्वतन्त्र, निष्पक्ष, सक्षम भए मात्रै नागरिकले विधिको शासनको प्रत्याभूति गर्छन्। नागरिकको हक र संवैधानिक लोकतन्त्र संस्थागत हुन्छ। तर, अदालतले सेवाग्राहीको विश्वास जित्न सकिरहेको छैन। बाराको स्वर्ण गाउँपालिका२ का रामेश्वरप्रसाद यादव यसका उदाहरण हुन्। यादव अदालत धाउँदाधाउँदै हैरान भइसकेका छन्। जग्गा विवाद मुद्दामा तारिखमाथि तारिख लिइरहेका छन्। फैसला होला भन्ने आशामा उनी अदालत आउँछन्। तर, अदालतका कर्मचारीले तारिख पर्चामा अर्को म्याद थमाएर फर्काउँछन्। भित्रभित्रै न्यायाधीशहरूले बदमासी गरिरहेका छन्, यादवले भने, यहाँका बदमासहरूलाई ठीक नलगाइकन न्यायको आशा गर्नु व्यर्थ छ। अदालतलाई पवित्र मन्दिर बनाउन सबै लाग्नुपर्ने उनले बताए। अधिवक्ता भीमसेन केसी १०:४५ मा गेटबाटभित्र प्रवेश गरेका मात्र के थिए, प्रहरीले बाहिर पठायो। कर्तव्य ज्यान मुद्दाको मिसिल लिन आएको हुँ, उनले भने, प्रहरीले दुव्र्यवहार गरेर निकाल्दा दु:ख लागेको छ। पेसागत आन्दोलनका नाममा काम रोक्न त मिल्दैन नि ! हाम्रो अधिकार हनन भएको छ। मैतीदेवीबाट आएकी तीर्थकला लिम्बू प्रहरीको भीडले डराइन्। भनिन्, एउटा मुद्दामा साक्षी बस्न आएकी थिएँ। यहाँ त प्रहरी नै प्रहरी रहेछन्। भित्र जान डर लाग्यो। ११:१९ मा प्रधानन्यायाधीश चोलेन्द्र राजीनामा दे, राजीनामा दे भन्ने नारा लगाउँदै एक हुल कानुन व्यवसायी अदालतभित्र पसे। प्रहरीले रोक्ने प्रयास गर्यो। तर, सकेनन्। मूल गेटको भित्रपट्टी ब्यानर राख्दै नाराबाजी गरे, सेटिङको फैसला चाहिँदैन। न्याय बेच्न पाइँदैन। बिचौलियाको मतियार, होसियार ! होसियार ! जमिल अहमद अदालतले दिइरहेको दु:ख सम्झन चाहँदैनन्। निकैबेर आग्रह गरेपछि उनले दु:ख सुनाए। १३ पटकसम्म पेसी तोकियो। कहिले नभ्याइने भनेर फर्काइयो। कहिले तारिखमाथि तारिख थमाइयोे, २०५७ सालदेखि सर्वोच्च अदालत धाएका ५३ वर्षीय अहम् भन्छन्, न्यायको कुरा परै जाओस्, यहाँ त भ्रष्टाचार र आमहड्तालले प्रश्रय पाइरहेको छ। त्यसपछि अहमदले आफ्नो मुद्दाको विगत खोल्न थाले। वीरगन्जमा रहेको उनको घडेरी अरूले नै कब्जा गरिदियो। सोही मुद्दामा जिल्ला अदालत, तत्कालीन पुनरावेदन हुँदै २०५६ सालदेखि सर्वोच्चमा धाइरहेका छन्। भन्छन्, जोसँग मुद्दा लड्दै छु उनको बाबु नै न्यायाधीश थिए। त्यसैले हामीलाई तल्लो अदालतले हराइदियो। सर्वोच्चसँग भने आशा र विश्वास छ। न्यायाधीशले जनतालाई मुर्ख ठानेको उनको भनाइ छ। जनता मिलेर प्रधानन्यायाधीश र न्यायाधीशको विरुद्धमा आन्दोलन गरे के हुन्छ ? महिना दिनसम्म न्याय नदिने, मुद्दामा फैसला नगर्ने अन्त कहीँ देख्नुभएको छ ? उनले प्रश्न गरे। शक्ति र पैसाको प्रयोग गरेर न्याय नै प्रभावित गर्ने गरिएको उनले सुनाए। उनीहरूसँग पो सबैथोक छ, उनले भने, हाम्रो पावर भनेकै अदालत, वकिल र न्यायाधीश हुन्। उनीहरू पनि बिचौलियासँग मिल्छन् भने हामी कहाँ गएर न्याय माग्ने ? सुरुका वर्ष बाबु नैमुदिन मियाँले मुद्दा लडे। बाबुको मृत्यु भएपछि उनी आफैं तारिख धाइरहेका छन्। सर्वोच्च अदालतमा भने २०५६ सालमा मुद्दा दर्ता गरेका थिए। अब अदालत अदालत रहेन, उनले भने, शतप्रतिशत पार्टी कार्यालय जस्तै भयो। प्रधानन्यायाधीश र न्यायाधीशहरू राजनीतिक दलहरूको कोटाबाट नियुक्त हुन्छन्। धेरै दु:ख न्यायाधीशले नै दिन्छन्। अदालतभित्र अत्याचार भइरहेको छ। गरिब र असहायका पीडा भने कसैले पनि नबुझ्ने उनले बताए। हाम्रो आवाज कसले सुन्दैन, उनले भने। न्यायालय सुधारमा तत्काल कदम चाल्न उनको माग छ। पेसी तोकिन्छ। सेवाग्राही मुद्दा फैसला हुने आशामा बसेका हुन्छन्। आज हेर्न नभ्याइने भन्दै चिया खाजा खाने बहानामा न्यायाधीशहरू हिँडिदिने गरेको बताउँदै उनले आक्रोश पोख्दै भने, यो भ्रष्टाचार हो कि होइन् ? एउटा मुद्दा फैसलाले मानिसको जीवन र मरणसँग गहिरो सम्बन्ध राख्छ। चितवनका केशवराज भट्टराई अंश मुद्दामा १२ वर्षदेखि सर्वोच्च अदालत धाइरहेका छन् । तर, उनको मुद्दाको फैसला आजभोलि हुने छाँटकाँट छैन। अदालतको यो अवस्था देखेर दया लाग्यो, उनले भने, जनताको विश्वासको धरोहर अदालत हो। जब अदालतले नै न्याय नदिएर नागरिकलाई तड्पाउँछ भने हामीलाई डोजरले पेलेर मारिदिए हुन्छ। मध्यान्न १२ बजे कानुन व्यवसायीको नाराबाजी र धर्ना सकियो। त्यसपछि अधिवक्ता पदमबहादुर श्रेष्ठले भने, प्रधानन्यायाधीशविरुद्धको आन्दोलनले ढुंगा, माटो, रूख, जंगल सबै लज्जित भइसक्यो। तर, उहाँलाई अझै केही नभएको भान हुनु दुर्भाग्य हो। अर्का अधिवक्ता अन्नतराज लुइँटेलले थपे, वैज्ञानिक आधारमा न्यायाधीश नियुक्ति गर्नुपर्छ। धुमिल भएको अदालतको मानप्रतिष्ठा आन्दोलनले मात्रै फर्किने लुइँटेलले बताए। कानुन व्यवसायीको आन्दोलन सकिएपछि प्रहरीले मूल गेट खोले। सेवाग्राही अदालतको फाँटतिर लागे। त्यसअघि प्रधानन्यायाधीश जबराले पेसी तोकेका थिए। हरेक दिन २ सय ५० देखि ३ सय मुद्दा पेसीमा चढ्छन्। तर, बन्दीप्रत्यक्षीकरण बाहेकका मुद्दा न्यायाधीशहरूले हेर्दैनन्। दिनको १ बजेपछि अदालत प्रवेश गर्दा इजलासहरू सुनसान थिए। इजलासमा न्यायाधीश आउँछन् कि भनेर सेवाग्राही पर्खिरहेका थिए। कर्मचारीहरू घाम तापिरहेका थिए। सधैं चहलपहल हुने सर्वोच्च अदालतका सेवाग्राही मात्रै निराश थिएनन्, सन्नाटा छाए जस्तै वातावरण थियो। इजलासका कठघरामा खाली थिए। सर्वोच्च अदालतको क्यान्टिनमा खाजा खानेको भीड लागेको थियो। १:३० मा त्यहाँ भेटिए धादिङका उत्तम घरेल। खाजामा समोसा खाइरहेका उनी अदालतप्रति असन्तुष्ट पोखिरहेका थिए। खेतमा रहेको खयरको रूख काट्दा ११ वर्षअघि उनलाई वन कार्यालयले मुद्दा लगाएको थियो। ३ महिना जेल बसे। त्यही मुद्दामा न्याय खोज्न उत्तम सर्वोच्च धाइरहेका छन्। उनी भन्छन्, बालुवाटारको जग्गा बेचेर खानेहरू पजेरोमा हुइँकिरहेका छन्। हामीले हुर्काएको रूख काट्दा जेल नेल भोग्नुपर्यो। मुद्दा लगाएर दु:ख दियो। त्यसमा पनि अदालतले छिटो फैसला गर्दैन, निराश हुँदै धरेल भन्छन्, कहिलेसम्म राज्यका कारण दु:ख पाइरहने ? कोही न्याय पाउन ढिलाइ भएकोमा आक्रोश पोखिरहेका थिए भने कोही तारिख पर्चामा अर्को मिति लिएर घर फर्किइरहेका थिए। इजलास नचल्दा अदालत भने सुनसान जस्तै थियो। पेसीमा सुनुवाइ नहुँदा फाँटहरूमा अबेरसम्म कर्मचारी देखिँदैनन्। घाम हराउँदै गयो। दिन ढल्दै गयो। चिसो बढ्यो। साँझ ५ बज्दै गर्दा अदालतको ढोका बन्द भयो। सेवाग्राही, कर्मचारी, न्यायाधीशहरू आआफ्ना गन्तव्यतिर लागे। यी सर्वोच्च अदालतमा आइतबार बिहानदेखि बेलुकासम्मका दृश्य हुन्। यस्तै गतिहीन दिनचर्याबाट ३५ दिनदेखि सर्वोच्च अदालत चलिरहेको छ। इतिहासमा कहिले यस्तो भएको थिएन। बार र बेन्चको आन्दोलनले करिब ४ हजार ५ सय मुद्दाको पेसी तोकिए पनि सुनुवाइ हुन सकेको छैन। सर्वोच्चका प्रवक्ता बाबुराम दाहाल भन्छन्, कात्तिक ८ देखि बन्दीप्रत्यक्षीकरण बाहेकको मुद्दा सुनुवाइ भएको छैन। हरेक दिन २ सय ५० देखि ३ सय मुद्दा पेसीमा चढेका हुन्छन्। नियमित काम हुँदा दैनिक ६०७० मुद्दा फछ्र्योट हुन्थे। सर्वोच्चमा झन्डै २९ हजार १ सय ७ मुद्दा विचाराधीन छन्।"
नयाँ नेतृत्वको लागि एमालेमा मतदान (फोटोफिचर),"चितवन : नेकपा एमाले जारी दशौं महाधिवेशनमा नयाँ नेतृत्व चयनका लागि मतदान जारी रहेको छ। मंगलबार बिहान ४ बजेदेखि मतदान सुरू भएको हो। अध्यक्षमा केपी शर्मा ओली र भीम रावलबीच प्रतिस्पर्धा भएको छ भने उपाध्यक्ष खुलातर्फ ६ पदका लागि ७ जनाले उम्मेदवारी दिएका छन्। त्यसैगरी सचिवमा पनि सात जनाको पदमा नौ जनाको उम्मेदवारी परेको छ। पदाधिकारीतर्फ अध्यक्षमा केपी शर्मा ओली र भीम रावलको उम्मेदवारी परेको छ। त्यस्तै उपाध्यक्षमा अष्टलक्ष्मी शाक्य, घनश्याम भुसाल, युवराज ज्ञवाली, रामबहादुर थापा मगर, विष्णुप्रसाद पौडेल, सुरेन्द्र पाण्डे र सुवास नेम्वाङको उम्मेदवारी परेको छ। सचिवतर्फ भने गोकर्ण विष्ट, छविलाल विश्वकर्मा, टंकप्रसाद कार्की, टोपबहादुर रायमाझी, पद्मा कुमारी अर्याल, भीम प्रसाद आचार्य, योगेश भट्टराई, रघुवीर महासेठ र लेखराज भट्टको उम्मेदवारी परेको छ। मतदान केन्द्रमा पुगेर अध्यक्षका प्रत्यासीद्वय केपी शर्मा ओली, भीम रावल, विष्णु पौडेल, प्रदीप ज्ञवाली, शेरबहादुर तामाङ्गलगायतका शिर्ष नेताले मतदान गरिसकेका छन्। प्रविधिमैत्रीमा जोड दिदै एमालेले १० औं महाधिवेशनमा विद्युतीय भोटिङ मेसिङमार्फत मतदानको व्यवस्था मिलाएको छ। तस्बिर : केपी ओली सचिवालय"
ओलीसँग अन्तिमसम्म किन भिडिरहे रावल ?,"काठमाडौं : भीम रावललाई प्रष्ट थाहा छ, उनी चुनाव जित्दैनन्। तर, पनि अन्तिमसम्म पार्टी अध्यक्षमा उठ्ने अडान राखे। रावलकै अडानका कारण एमालेको १०औं महाधिवेशन सहमतिको बन्न सकेन। अध्यक्षलगायत पदाधिकारी र केन्द्रीय सदस्य छान्न चुनावी वातावरण बन्यो। आखिर रावलले केपी ओलीलाई सर्वसम्मत अध्यक्ष बन्न नदिने र चुनावमै भिड्ने अडान किन राखे त ? भन्ने जिज्ञासा पैदा भएका छन्। विगतमा माधव नेपाल निकट रावल ओली पार्टी अध्यक्ष भएपछि उनीसँग पनि निकट बने। त्यतिबेला नेपाल पक्षले बोलाएका गुटगत छलफल, बैठक र रणनीतिमा पनि रावल सहभागी हुँदैनथे। गुटको भेलामा किन नआएको भनेर प्रश्न गर्ने नेपाल पक्षलाई रावलको जवाफ हुन्थ्यो, महाधिवेशनमा गुट हुन्छन्। त्यसपछि जो नेतृत्वमा आउँछ, उसलाई सघाउनुपर्छ। मन जितेकै कारण ओली पहिलोपटक प्रधानमन्त्री हुँदा रावल उपप्रधान तथा रक्षामन्त्री बने। २०७५ जेठ ३ मा माओवादीसँगको पार्टी एकतापछि भने रावल र ओलीबीच सम्बन्ध राम्रो बनेन। ९औं महाधिवेशनबाट सर्वाधिक मत ल्याएर उपाध्यक्ष जितेका रावलले त्यतिबेलाको पार्टीको शक्तिशाली एवं कार्यकारी बोर्ड (सचिवालय) मा नपरेपछि असन्तुष्टि जनाए। कुनै बेला ओलीसँग यति धेरै तिक्तता बढेको थियो कि, पार्टीमा ओली र रावल को भेट नै हुँदैन होला भन्नेसम्मका अनुमान हुन्थे। ०७७ फागुन २३ गते सर्वोच्च अदालतले एमाले र माओवादी एकता भंग गरिदियो। तर, एमालेभित्रको विवाद साम्य भएन। वरिष्ठ नेता नेपाल र ओलीपक्षबीच दूरी बढ्यो। ओलीलाई प्रधानमन्त्रीबाट हटाउन र कांग्रेस सभापति शेरबहादुर देउवालाई प्रधानमन्त्रीमा नियुक्तिका लागि परमादेशको माग गर्दै कांग्रेससँग मिलेर नेपाल पक्ष पनि सर्वोच्च गयो। त्यतिबेला पनि रावल ओलीप्रति निकै आक्रामक थिए। पार्टीमा चर्को विवादबीच ओली र रावलको एक्लाएक्लै भेटवार्ता भयो। रावल युटर्न भए र पार्टी एकता गर्न बनेको कार्यदलमा नेपाल पक्षको संयोजक बने। पार्टी एकतालाई जसरी पनि जोगाउनुपर्छ भनेर रावल जोडतोडले लागे। १० बुँदे सहमति भयो। पार्टी विभाजन गर्न वरिष्ठ नेता नेपालले गरेको प्रस्ताव ठाडै अस्विकार गरे। अनि रावल एमालेमै बसे। सुदूरपश्चिम प्रदेशमा १७ मध्ये १३ सांसद रावल पक्षका थिए। तर, रावल एमालेमै फर्केपछि १३ जनाले साथ छोडे। ४ जना मात्र प्रदेश सांसद उनको पक्षमा उभिए। एमालेमै बसे पनि रावल र ओलीबीच सम्बन्ध सुमधुर बन्न सकेन। रावललाई सुदूरपश्चिम इञ्चार्जको पूर्ववत् जिम्मेवारी दिइएन, कैलालीलगायत जिल्लामा आफू पक्षधरलाई महाधिवेशन प्रतिनिधि बन्नैबाट रोक लगाइएको भन्दै रावलले अध्यक्ष ओलीसमक्ष उजुरी गरे। तर, सुनुवाइ भएन। आफ्ना ले साथ छोडेको र एमालेमा पनि पेलान भोग्नुपरेपछि रावल ओलीसँग महाधिवेशनमा भिड्ने निष्कर्षमा पुगेको उनी पक्षधर नेताहरू बताउँछन्। ओलीले साविककै उपाध्यक्ष पदको अफर पनि नगरेका होइनन्। हक्की र निडर स्वभावका रावलले ओलीको प्रस्ताव इन्कार गरे। महाधिवेशनमा मनोवैज्ञानिक रूपमा दिइएको त्रासलाई पनि सामना गर्न तयार भए। ओली पक्षधर नेताहरूले चुनाव नगराई महाधिवेशन हलबाट सर्वसम्मत नेतृत्व चयनको कुरा उठाएपछि रावलले त्यसविरुद्ध अदालत जाने सम्मको चेतावनी दिए। रावल पक्षधर एक केन्द्रीय सदस्य भन्छन्, अहिले उपाध्यक्ष भएर के गर्नु ? महाधिवेशनपछि संस्थापन पक्षले जिम्मेवारी नदिने र पेल्ने नीति कायमै राख्छ। हालै ललितपुरमा सम्पन्न विधान महाधिवेशनले उमेर हदसम्बन्धी गरेको व्यवस्थाले पनि रावललाई अध्यक्षमा लड्नै पर्ने बाध्यता सिर्जना गरेको थियो। ७० वर्षे उमेर हदका कारण रावल ५ वर्षपछिको महाधिवेशनमा पदाधिकारी बन्न सक्दैनन्। अर्कातर्फ, विगतको माधव नेपाल पक्षको मत संरक्षण गर्ने र त्यो कित्ताको नेता आफू भएको प्रमाणितसमेत गर्न चाहन्छन्, रावल। अर्थात्, पार्टीमा ओली निर्विकल्प होइनन् र फरक मत पनि छ भन्ने सन्देश दिन रावलले चाहेको उनी निकट एक केन्द्रीय सदस्यले बताए। म अर्कोपटक अध्यक्ष हुन्न भन्ने अध्यक्ष कमरेडको भावनाको सम्मान गर्न र पार्टीमा विधि र नीतिको पालनाका लागि मैले अध्यक्षमै उठ्ने निर्णय लिएको हुँ, रावलले भने।"
नेकपा एमालेको दसौं राष्ट्रिय महाधिवेशन : चुनावपछिका चुनौती,"महाधिवेशनको उद्धाटनमा जुन जनलहर देखियो, त्यसका पछाडि जननेता मदन भण्डारी र जबजको महत्त्वपूर्ण भूमिका छ। मंसिर १० गते भरतपुरको नारायणी नदीकिनारमा नेकपा एमालेको ऐतिहासिक दसौं महाधिवेशन समुद्धाटन भयो। महाधिवेशनमा उर्लिएको मानव सागर देख्दा यस्ता सभा गर्न अब स्थानकै कमी हुने जस्तो अनुभूति पनि भयो। देशका सबै भाग र भेगका धेरैजसो प्राय: युवा उमेरका र ज्येष्ठ नरनारीको समावेशी उपस्थिति सभामा देखियो। सभामा भाषिक, सांस्कृतिक र भौगोलिक विविधता झल्किने भेषभूषा, झाँकी, नारा जुलुस र बोली र बान्कीसहितको रहरलाग्दो तथा उत्साहजनक सक्रियता पनि रह्यो। सहभागीको उत्साहले रमिते दर्शक तथा श्रोतासमेत उक्त दृश्य देखेर हंसमुख देखिन्थे। सभाको उद्धाटन बहुभाषी र बहुसंस्कृति झल्काउने र अझ राष्ट्रियतालाई सर्वोपरि राख्ने प्रतीकात्मक थियो। बीचका दुई छेउमा एमाले पार्टीका चुनाव र पार्टी चिह्न अंकित रक्तिम झन्डा र बीचमा सूर्यचन्द्रअंकित नेपाली राष्ट्रिय झन्डा एकसाथ पार्टी अध्यक्ष ओलीले झन्डोत्तलन गर्दा पंक्तिकारको मन ढक्क फुलेको थियो। तर, साहित्यिक मनोभाव भावना न्यून र अझ शून्यजस्तै भएका धेरैजसो उपल्ला तहका नेतालाई यस दृश्यले कति छोयो होला अनुमान मात्र गर्न सकिन्छ। अझ त्यसमाथि वैदिक सनातन, बौद्ध किराँत आदि धर्म र संस्कृतिलगायत नेपाली विविध संस्कृतिजन्य मांगलिक शंखघण्टलगायत वाद्यवादनबाट प्रस्फुटित भावविभोर ध्वनि तरंगले जनसागर उद्वेलित भएको आभास हुन्थ्यो। ओलीकै मौलिक तथा दूरगामी सिर्जनात्मक सोचअनुसार खुल्लासत्र मात्र होइन, बन्दसत्र परिचालित भएको स्पष्ट हुन्थ्यो। ओलीबाहेक कसैलाई पनि बन्दसत्रका मूलभूत विषयबाहेक बन्दसत्रकै बारेमा अरू नेता अनभिज्ञ लाग्थे। हरेक काममा कौतुहलता, आकस्मिकता र अद्भुत आकर्षण क्षमता विकास गर्ने क्षमता ओलीमा रहेको फेरि पनि देखियो। उद्धाटन सभामा अतिथि वक्ताहरूले आआफ्नै पार्टीगत सन्दर्भ सार रूपमा जकडिएर बोले। राप्रपाका अध्यक्ष कमल थापाको अभिव्यक्तिमा कुनै पनि खाले आग्रहको लेस पनि थिएन। थापाको भाषणबाट यो लेखक भावुक बनेको थियो। आदत र आग्रहका दास केही कठमुल्लावादी कम्युनिस्ट नेताभन्दा थापाको अधिकांश अभिव्यक्तिले श्रोता र पाठकलाई आकर्षित गरेको थियो। कलाकारका हातमा माटो परे धपक्कै बल्दो रहेछ भन्ने सभामा संयोजित विषय र प्रस्तुतिबाट अवगत हुन्थ्यो। राष्ट्रिय जनसांस्कृतिक महासंघका अध्यक्ष खगेन्द्र राईको प्रत्यक्ष उपस्थिति र मार्गनिर्देशमा संघ र प्रदेशका कलाकारले विविधता झल्काउने भाषा, भाव र भावभंगीसहितका सांस्कृतिक प्रस्तुतिले सभाको शोभा बढाएको थियो। सभामा उर्लिएको जनसमुद्रको तरंग देखेर प्रधानमन्त्री शेरबहादुर देउवाको शारीरिक हाउभाउसमेत आश्चर्यान्वित भएको आभास हुन्थ्यो। यस खालको अद्भुत दृश्य देउवालाई देखाउन पाएकोमा ओलीले देउवातिर नजर लगाउँदै मृदु मुस्कान छोडेका थिए। ओलीले गहन तथा सारगर्भित मन्तव्यका क्रममा मेरा खुट्टा तान्नेहरू अहिले देउवाको खुट्टा तान्न लागि परेका छन् भन्दा जनसागरमा उन्मुक्त हाँसोको लहराएको थियो। नेकपा एमालेको दसौं राष्ट्रिय महाधिवेशनको उद्धाटन समारोहमा जनताको जुन समुद्र लहर देखियो त्यसका पछाडि जननेता मदन भण्डारी र जबजको महत्त्वपूर्ण र आधारभूत भूमिका देखिन्छ। त्यस अतिरिक्त ओलीको राजनीतिक र राजकीय बहुआयामिक प्रभावशाली भूमिकाको प्रभावसमेत थपिँदा जनसागर उर्लिएको हो। अझ चामल बेच्ने कला र गला भएका नेता हुँदा हुन् र हुने हुन् भने यस्तो जनलहर अझ बढ्न सक्छ। तर एमाले धेरैजसो उपल्ला नेताहरूले नै जबजको मान्यताअनुसार देश र जनताको हितभन्दा नितान्त निजी स्वार्थ मात्र हेरेका छन्। जुन कुरा तथ्यगत रूपमा पुष्टि गर्न सक्छु। ९८ प्रतिशत नेताहरू माक्र्सवाद र जबजअनुसार आफूलाई फेर्न चाहिरहेका छैनन्। सामन्तवादी र पुँजीवादी संस्कृतिमा रमाएर र त्यसलाई आत्मसात् गरेर जबजअनुसारको उद्देश्यतिर उन्मुख नै हुन सकिन्न। पदमा र मदमा आशक्त र मदोन्मत्तले देश र जनताको भलो किमार्थ गर्दैन। अहिले निर्वाचित वरिष्ठ उपाध्यक्षदेखि केन्द्रीय सदस्यसम्मका नेता आआफ्ना खालका कमी कमजोरीग्रस्त छन्। शंकर पोखरेल र प्रदीप ज्ञवाली केही स्वभावजन्य कमजोरी भए पनि पार्टीका केही मात्रामा योग्य नेता ह्ुन्। अरू पनि छन् तर अहिले नै बोल्न मिलेन। एमालेविरुद्ध विश्व प्रतिक्रियावादीको भरिया भएर माधव नेपाल र प्रचण्ड ज्यान फालेर लागे। अझ यसमा माधव प्रवृत्ति नै जबज र जननेता मदन भण्डारीविरुद्ध दुश्मन भएर परिचालित भए। एमाले र ओलीविरुद्ध सार्वजनिक रूपमा प्रोपोगान्डा गरेर कतिपय लेखक, कवि र पत्रकारले समेत समवेत स्वरमा स्याल हुइँया गरिरहे। नानाथरी फतुर आरोप लगाएर कमजोर खोजे। एमालेले गर्नुपर्ने कामका क्षेत्र अझै धेरै छन् र त्यसलाई पहिचान गरेर उपयोग गर्न सकिन्छ। जिल्लाजिल्लामा भ्रष्टाचारविरुद्ध नागरिक समाज सञ्जाल तयार गरी देशलाई भ्रष्टाचारमुक्त देश बनाउन सकिन्छ। जो चोर उसैको ठूलो स्वर भनेझैं देशी विदेशी शक्ति र स्वार्थहरूको गठबन्धनमा धर्ती र आकाश च्यात्तिने गरी तिनीहरू चिच्याइरहे। तर सत्य डगेन झुटो टिकेन। देश र जनता विरोधीहरूको दुष्प्रचार जनताले समयक्रममा व्यवहारबाटै पत्याएनन्। ओलीलाई प्रतिगामी भन्नेहरू देश, जनता, जनसरोकार, संसदीय मूल्य मान्यता तथा देशकैविरुद्ध कति घृणित रूपमा लाग्दा रहेछन् भन्ने सर्वोच्च अदालतमा तिनको नग्न नृत्य हेर्दा थाहा भयो। सुस्ता, महाकालीलगायत नेपाली भूभाग, आकाश र नेपाली नागरिकको हत्याजस्ता विषयमा गठबन्धन सरकार र दल मौन बस्ने मात्र होइन, बोल्न पनि सक्तैन। नाकाबन्दीका बेला नाकाबन्दी पनि भन्न नसक्नेहरूको खुट्टी पहिले नै देखिएकै थियो। महाधिवेशनमा उर्लिएको जनलहर वा जनसागर देखेर मक्ख पर्ने हो भने केही भन्नु छैन। यस्ता जनलहर मौसमअनुसार आउँछन् जान्छन्। नजान्दा कम्युनिस्ट सत्ता त बढारिन्छन् भने यो पातलो लहर खस्किन केही बेर लाग्दैन। त्यसैले देशभरि स्वत:स्फूर्त जनलहरमार्फत यतिका समर्थक र संगठित कार्यकर्ता र नेतालाई व्यवस्थित गर्न एमालेले के गर्नुपर्छ भन्ने सोचविचार गर्न जरुरी देखिन्छ। पार्टीमा आएको जनउभार टिकाउने कुरा महत्त्वपूर्ण देखिन्छ। कम्तिमा आमजनताबीच नेताले मैत्री सम्बन्ध विस्तार गरे पनि यस लहरलाई टिकाउन सकिन्छ। अरू वैचारिक सैद्धान्तिक तथा सांगठनिक काम गरे त कता हो कता तर त्यस खालका काम गर्ने मन र मतिका नेता कति होलान् यसमा शंका छ। अझै पनि कतिपय नेता र कार्यकर्ताबीच नोकरशाही सम्बन्ध रहेको अनुभूत गरेको छु। आफूले पाएपछि सबैले पाए भनेर बस्न नसक्ने मनुवा परें। त्यसैले यो र यतिविधि जनउभारलाई के कसरी स्थापित, सबल र सक्षम पार्ने तिनलाई कसरी भौतिकीकरण गर्ने भन्ने सुझाव राख्दा पनि कतिपय नेता रिसाउँछन् कि भन्ने डर लाग्छ। कामका क्षेत्रहरू अझै धेरै छन् र त्यसलाई पहिचान गरेर उपयोग गर्न सकिन्छ। जिल्लाजिल्लामा भ्रष्टाचारविरुद्ध नागरिक समाज सञ्जाल तयार गरी देशलाई भ्रष्टाचारमुक्त देश बनाउन सकिन्छ। सेवा निवृत्त राष्ट्रसेवकहरूलाई आआफ्ना ज्ञान, सीप र बौद्धिक क्षमताअनुसार विभिन्न संस्थान र प्रतिष्ठानहरू स्वेच्छिक स्वयंसेवी भूमिकामा परिचालित गर्न सकिन्छ। पार्टीमा आबद्ध यतिका जनशक्तिलाई श्रमकार्यमा एक दिन परिचालित गर्न सकियो भने श्रममैत्री विकास हुन्थ्यो। किसानका खेतबारीमा पनि यस्तो श्रमशिविर आयोजना गर्न सकिन्छ। यसले ठोस उपलब्धि दिनेछ। पार्टीबाट धुन्धुकारी प्रवृत्ति हटेपछि कुनै पनि काम गर्न चाहँदा धेरै दिन त लाग्ने रहेनछ। साक्षरताको महाअभियान सञ्चालन गर्न सकिन्छ। तर माथिल्ला नेताहरू आफैंले आफूलाई सुधार्न सकेनन् भने यो अद्भुत जनलहर स्वाठ्ठै सेलाउन पनि सक्छ किनभने यो लहर बढी सतही छ। अहिले निर्वाचित भनिएको अधिकांशत नेतृत्व अलिकति योग्य मात्र हुन्। संघ र प्रदेश सरकारमा रहेर कमजोर सावित भएकाले कसरी पदीय हैसियत कायम गर्छन् त्यो हेर्नुछ। इटहरी उपमहानगरपालिका लगायत स्थानीयमा कमजोर मात्र होइन, नाकाम सावित भएका नेतालाई कसले पत्याउने हो भन्न गाह्रो छ। एक एक गरेर यसरी नै पार्टीमा विकृतिको प्रवेश हुँदै गयो भने भ्रष्टहरूले पार्टी कब्जा गर्ने दिन आउनेछ। पश्चिम बंंगालझैं र सोभियत संघमा झैं आधारभूत जनतासित सम्बन्ध तोडिन थालेपछि कम्युनिस्टको हरिबिजोक भएको देखिएकै छ। चीनमा दसौं हजार उपल्ला तहका भ्रष्टनेतालाई एकसाथ कारबाही नगरेको भए चीन अलि पहिले नै गम्भीर संकटमा पथ्र्यो। सर्वसम्मत नेतृत्व चयनको सर्वोत्तम लोकतान्त्रिक विधि हो। आन्तरिक र बाह्य चलखेल र कुप्रभाव रोक्न र पार्टीमा आन्तरिक अन्तर्विरोध आउन नदिन सर्वसम्मत विधि राम्रो हो। विसंगत नेता र नेतृलाई काखी च्याप्ने प्रवृत्तिको विरोध भने भइरहनु पर्छ।"
बझाङमा बाढीपहिरो र जलाधार क्षेत्र व्यवस्थापन,"जलाधार क्षेत्रअन्तर्गतका क्रियाकलापलाई हेर्ने गरी सन् १९६० को दशकदेखि एकीकृत जलाधार व्यवस्थापनसम्बन्धी अवधारणा अगाडि आएको हो। जलवायु परिवर्तनका कारण दक्षिण एसियाका सबैजसो मुलुक प्रभावित छन्। सबै मुलुकले बाढी, पहिरो, अतिवृष्टि, अनावृष्टिजस्ता प्रकोपको सामना गरिरहेका छन्। जलवायु परिवर्तनका कारण नेपाल अरू बढी प्रभावित छ। कमजोर भूगोलका कारण नेपालले विपद्को थप जोखिम झेलिरहेको छ। तापक्रम वृद्धिसँगै नेपालका हिमालहरू पग्लिरहेका छन्। हिमताल र हिमनदीहरू विस्फोटनको अवस्थामा छन्। हिमालय क्षेत्रमा हिमपहिरो गइरहेका छन्। वर्षाको चरित्र फेरिँदा गुजारामुखी कृषिमा आश्रितहरूले खाद्य असुरक्षाको स्थिति सामना गरिरहेका छन्। जलवायु परिवर्तनको प्रभावबाट सुदूरपश्चिम पनि अछुतो छैन। सबै जिल्लामा जलवायु परिवर्तनको असर देखिएको छ। सुदूरपश्चिमका पहाडी जिल्लाहरूमा वन विनास व्यापक छ। भिरालो भूगोल र नांगा डाँडाकाँडाहरूका कारण पहाडी जिल्लाहरूमा वर्षाको पानी सिधै नदी पुग्ने गरेको छ। उच्च बेग रहेका नदीनालाहरूमा वर्षाको पानी थपिँदा बाढीपहिरोको जोखिम अरू बढेको छ। बझाङमा विपद् : एक सन्दर्भ २०७८ असोज ३१ गतेदेखि कात्तिक २ गतेको भारी वर्षाले देशैभर बाढीपहिरो र डुबानको समस्या निम्त्यायो। बाढीपहिरोमा परी देशभर १ सय २१ जनाको ज्यान गयो। २८ जना बेपत्ता भए। ८ अर्ब रुपैयाँभन्दा बढीको धानबाली नष्ट भयो। हजारौं हेक्टर खेतीयोग्य जमिन बगरमा बदलियो। पछिल्लो बाढी, पहिरो र डुबानका कारण सुदूरपश्चिमका सबै जिल्ला प्रभावित बने। बाढीपहिरोले बझाङका अधिकांश भाग, बैतडीको पुर्चौडीढुंगाढ, दार्चुलाको दुहुमार्मा, डोटीको सायलजोरायल र डडेल्धुराको गन्यापधुरा क्षेत्रलाई नराम्ररी प्रभावित तुल्यायो। बाढीपहिरोले बझाङमा मात्रै १२ जनाको ज्यान लिएको छ। २३ जना बेपत्ता भएका छन्। सयौं परिवारको उठिबास लागेको छ। डुंग्री, देवल, सुवेडा, गोलाइ, तमैल, बगडगाउँ, मोरिबगर, उत्गडी, रायल, गर्जेपानी, पथुडा, चौडामबगर, बिलीबगर, रेगम हुँदै देउरासम्मको हजारौ हेक्टर जमिन सेती नदीले कटान गरेको छ। जडारीगाडले खप्तडछान्ना गाउँपालिकालाई क्षतविक्षत बनाएको छ। सेतीको सहायक नदी कालंगाले बिजगडादेखि सट्टाय, पाउटा, सन्स्यु, बागथला हुँदै देउरासम्म कटान गरेको छ। सदरमुकाम जोड्ने जयपृथ्वी राजमार्ग अझै अवरुद्ध छ। जिल्लाभर दर्जनौं घर, विद्यालय र स्वास्थ्य चौकीहरू बाढीपहिरोमा परेका छन्। खानेपानीका मुहान मासिएका छन्। सिँचाइ, कुला, नहर, बाटोघाटो भत्किएका छन्। झोलुंगे पुलहरू बगेका छन्। बूढापाकाका अनुसार बझाङमा यति ठूलो बाढी आएको थिएन। आखिर बझाङले पछिल्लो पटक बाढीपहिरोको यति ठूलो विपद किन बेहार्नु पर्यो ? वस्तुस्थिति हेर्दा बाढीपहिरोका पछाडि प्राकृतिक र मानवीय दुवै कारण जिम्मेवार छन्। थलाराको डिख्लामा २३ बेपत्ता पार्ने पहिरो दिपायलचैनपुर सडक खण्डबाट खसेको छ। गतवर्ष मात्रै केदारस्यँु गाउँपालिकाको मल्लेसीको पहिरोमा १८ घर पुरिँदा ६ जनाको ज्यान गएको थियो। २०६६ असोजमा बाढी आउँदा धनजनको ठूलो क्षति भएको थियो। पहिरोका कारण बेताल मावि विस्थापित भएको थियो। बाढीका कारण बागथलामा एकजनाको ज्यान लिएको थियो। २०५७ जेठ २६ गतेको सेतीको बाढीले गर्जेपानी मावि रायललाई विस्थापित गरेको थियो। सेतीनदीले सुगाला गाउँका दर्जनौं गिरि परिवारको उठिबास लगाएको थियो। तलकोटदेखि देउरासम्मको हजारौं हेक्टर भूभाग बगर बनाएको थियो। जिल्लामा सुक्खा पहिरोको समस्या पनि उत्तिकै विकराल छ। केदारस्युँ गाउँपालिकाको मैतोलीनारुगाडको पहिरोले काठखेत गाउँलाई नै विस्थापित गरेको छ। तारुगाडको माथि सैनपसेला, लेखगाउँ र ब्याँसीमा क्षेत्रमा जाने पहिरोले आसपासका गाउँ विस्थापनको जोखिममा छन्। पूर्वसतर्कताको अभाव वर्षाको पूर्वानुमानका लागि नेपालमा जल तथा मौसम विज्ञान विभागअन्तर्गत मौसम पूर्वानुमान महाशाखा रहेको छ। मौसम पूर्वानुमान महाशाखाले असोज २५ देखि मनसुन बाहिरिएको जनाएको थियो। तर, बंगालको खाडी र मध्यभारतको न्यून चापीय प्रणाली हिमालयतिर सर्दा असोज ३१ देखि कात्तिक २ सम्म भारी वर्षा भयो। महाशाखाले तीन दिन अघिमात्रै पानी पर्ने पूर्वानुमान गरेको थियो। तर, छोटो समयावधिको महाशाखाको पूर्वानुमान ग्रामीण समुदायसम्म पुग्नै सकेन। फलत: किसानहरूको धानबाली खेतमै सोत्तर भयो। यदि मौसम पूर्वानुमानको अवधि तीन दिन बढी भएको भए र उक्त सूचना गाउँतहसम्म पुगेको भए बालीको क्षति कम हुने थियो। बाढीपहिरोग्रस्त क्षेत्रमा सतर्कता अपनाउन सकिन्थ्यो र जनताको जीउधनको रक्षा गर्न सकिन्थ्यो। तर, मौसम पूर्वानुमानको छोटो अवधि र उक्त सूचना तल्लोतहसम्म नपुग्दा विपद् प्रभावित जिल्लाहरूमा जनधनको अकल्पनीय क्षति हुन गयो। एकीकृत सेती जलाधार व्यवस्थापन योजना निश्चित भूगोलभित्र बग्ने मुख्य नदी र मुख्य नदीमा मिसिने सहायक नदीनालाले ओगटेको सम्पूर्ण पानीढलो भूभाग जलाधार क्षेत्र हो। जलाधार क्षेत्रलाई छुट्टै जलविज्ञान एकाइ पनि हो। जलाधार क्षेत्र राजनीतिक सीमारेखा बाहिर पनि रहेको हुन्छ। जलाधार क्षेत्रअन्तर्गतका क्रियाकलापलाई हेर्ने गरी सन् १९६० को दशकदेखि एकीकृत जलाधार व्यवस्थापनसम्बन्धी अवधारणा अगाडि आएको हो। उक्त अवधारणाले जलाधार क्षेत्रअन्तर्गतका भौतिक, रासायनिक र जैविक अवयवहरूको व्यवस्थापनलाई समेट्छ। सेती नदीको सवालमा सैपाल हिमालबाट उद्गमित यो बझाङको ठूलो नदी हो। कर्णालीको सहायक नदीका रूपमा रहेको सेतीको जलाधार क्षेत्र बझाङभित्र मात्रै ३ हजार ४ सय ७५ वर्ग किमि छ। बझाङमा सेतीका सहायक नदीमा कालंगा, घाटखोला, सुनीगाड, बाहुलीगाड, जडारीगाडसहित ७९ बढी नदीनाला छन्। नदीनालाको संख्या बढी रहेका कारण पनि बझाङबाढीपहिरोको उच्च जोखिममा छ। नेपालमा बाढीपहिरो, भूकम्प, अतिवृष्टि, अनावृष्टि, खडेरी, आगलागीजस्ता विपद्हरू सदाबहार समस्या हुन्। तर, वर्षायाममा बाढीपहिरो आउँदा र डुबान हुँदा समस्या सम्झने र हिउँदमा बिर्सने चलन छ। जलाधार क्षेत्रमा मानवीय अतिक्रमणमा पर्दा जोखिम बढेको छ। जलवायु परिवर्तन, वर्षाको फेरिँदो चरित्र तथा जलाधार क्षेत्रमा वनविनाश र मानवीय अतिक्रमणको अवस्था हेर्दा बझाङले भोलिका दिनमा अरू ठूला विपद्को सामना गर्नुपर्ने देखिन्छ। त्यसैले बझाङमा विपद् व्यवस्थापन र क्षति न्यूनीकरणका समयमै उचित कदम चाल्नु आवश्यक छ। जसका लागि सेती जलाधार व्यवस्थापनको अवधारणा अघि सार्न सकिन्छ। जुन अवधारणा बझाङमा भूक्षय र पहिरो व्यवस्थापन र क्षति न्यूनीकरणका लागि दिगो रणनीतिक योजना हुन सक्छ। जस अवधारणाअन्तर्गत सेती जलाधार क्षेत्रमा वन विस्तारको योजना अघि सार्न सकिनेछ। योजनाअनुसार सेती जलाधार क्षेत्रको उच्च भूभागमा सिबक्थर्न नामक वनस्पतिको वन विस्तार गर्न सकिनेछ। भूक्षय र पहिरो न्यूनीकरणमा उपयोगी मानिने सिबक्थर्नलाई नेपालीमा डालेचुक तथा बझाङमा ताराचुक भनिन्छ। सिबक्थर्न औषधीय दृष्टिले जति गुणकारी छ, भूक्षय र पहिरो नियन्त्रणका दृष्टिले पनि झनै प्रभावकारी मानिन्छ। भारत र चीनले समेत भूक्षय र पहिरो प्रभावित क्षेत्रहरूमा सिबक्थर्न वनलाई अभियानका रूपमा विस्तार गरिरहेका छन्। समुद्री सतहबाट १८ सयदेखि ४५ सय मिटरको उचाइमा पाइने सिबक्थर्न बझाङको रैथाने वनस्पति पनि हो। त्यसैले यस वनस्पतिलाई सेती जलाधारको चैनपुरदेखि माथि उच्च पहाडी भागमा सबैतिर लगाउन सकिनेछ। जलाधार क्षेत्रको कम उचाइका क्षेत्रमा स्थानीय प्रजातिका रूख रोप्न सकिनेछ। वन विस्तारले भूक्षय, बाढीपहिरो न्यूनीकरणमा प्रभावकारी भूमिका निर्वाह गर्नेछ। वन विस्तार र संरक्षणमा स्थानीय समुदाय, महिला तथा आमा समूह र बेरोजगारलाई सहभागी गराउन सकिनेछ। स्थानीयलाई रूख हुर्काएका आधारमा पारिश्रमिक दिने हो भने जलाधार क्षेत्रमा वन विस्तारले तीव्रता पाउनेछ। जलाधार क्षेत्रमा वनविनाशको अर्को कारण खाना पकाउन प्रयोग हुने दाउरा हो। त्यसैले वन संरक्षणका लागि दाउरा विस्थापित हुनु जरुरी छ। जलाधार क्षेत्रका बासिन्दालाई रूख हुर्काएका आधारमा बिजुलीमा खाना पकाउने सुविधा दिने हो भने दाउरा विस्थापित भई वन संरक्षणमा सफलता हात लाग्नेछ। कार्बन टेडबाट प्राप्त रकमलाई जलाधार क्षेत्रको विकास र वन संरक्षणमा लगाउन सकिनेछ। सदाबहार समस्या मौसमी बुझाइ नेपालमा बाढीपहिरो, भूकम्प, अतिवृष्टि, अनावृष्टि, खडेरी, आगलागीजस्ता विपद्हरू सदाबहार समस्या हुन्। तर, नेपालमा भने विपद्लाई हेर्ने दृष्टिकोण मौसमी छ। वर्षायाममा बाढीपहिरो आउँदा र डुबान हुँदा समस्या सम्झने र हिउँदमा बिर्सने चलन छ। विपद्लाई हेर्ने राज्यको निकायमा राष्ट्रिय विपद् जोखिम न्यूनीकरण तथा व्यवस्थापन प्राधिकरण छ। प्रदेश, जिल्ला र स्थानीय तहमा पनि विपद् व्यवस्थापन समिति छन्। तर, प्राधिकरणको भूमिका विपद्को दिगो व्यवस्थापन र क्षति न्यूनीकरणमा भन्दा विपद्मा दिइने राहत र उद्धारमा सीमित देखिन्छ। विपद्बारे पीडितप्रभावित, सरोकारवाला र विज्ञविशेषज्ञबीच छलफलबहस छैन। विपद् सम्बन्धमा हुनुपर्ने जति अध्ययनअनुसन्धान भएको छैन। मौसमी रूपमा हेरिने विपद्सम्बन्धी छलफल बहसहरू पनि मौसमी नै छन्। निष्कर्ष विपद् पीडितलाई राहत, पुनस्र्थापना र पुनर्वास गर्नुपर्ने दायित्व राज्य हो। तर, बर्सेनि दोहोरिइरहने विपद् सिर्जित समस्याहरूको दिगो व्यवस्थापन राहत र पुनर्वास मात्रै नहुन सक्छ। त्यसका लागि विपद्को दिगो व्यवस्थापन र क्षति न्यूनीकरणका उपाय खोजिनु आवश्यक हुन्छ। विपद् व्यवस्थापन र क्षति न्यूनीकरणमा एकीकृत नदी जलाधार व्यवस्थापन योजना प्रभावकारी हुन सक्छ। विपद् व्यवस्थापन र क्षति न्यूनीकरणमा सरकारको एक्लो प्रयास पर्याप्त नहुन सक्छ। त्यसैले विपद् व्यवस्थापन र न्यूनीकरणसम्बन्धी कार्यक्रममा स्थानीय समुदायको सहभागितालाई अनिवार्य गराइदा परिणाममुखी नतिजा निस्कन सक्छ। स्थानीय समुदाय, स्थानीय सरकार विज्ञविशेषज्ञ र सरोकारवालासँगको सहकार्य फलदायी हुनसक्छ। क्षतिको भार न्यूनीकरणका लागि पशुपक्षी, बालीनाली र जग्गाजमिनको बिमा गराउन सकिन्छ। नेपाल विपद् प्रभावित मुलुक भएकाले यस विषयमा विद्यालयदेखि विश्वविद्यालय तहसम्म पढाइ हुन जरुरी छ। क्षेत्रमा ग्रामीण सडकका नाममा कमजोर भूगोल भएका पहाडी जिल्लामा डोजरले सडक खन्ने कार्यमाथि प्रतिबन्ध आवश्यक छ। पहाडीहिमाली जिल्लाहरूको ग्रामीण यातायातमा रोपवे, रज्जुमार्ग र केबलकारलाई प्रवद्र्धन गर्ने नीति वैज्ञानिक र वातावरणमैत्री हुनेछ।  बझाङका लेखकद्वयमध्ये मल्ल स्टकहोम युनिभर्सिटी र कार्लस्टाड युनिभर्सिटी स्विडेनमा अन्तर्राष्ट्रिय वातावरण कानुनमा प्राध्यापनरत हुन् भने भण्डारी जलस्रोतका क्षेत्रमा अनुसन्धानरत छन्।"
प्रेमले दिन्छ सफलता,"एक जना भलाद्मी ट्याक्सी ड्राइभर मध्यरातसम्म यात्रुको सेवा गरिरहन्थ्यो। यसै क्रममा उनले एउटी बुढी आमा एउटा भवनको छेउमा सुटकेससहित उभिइरहेको देख्यो। उनले ट्याक्सी रोके र ती आमालाई हेरे। वृद्ध आमा ट्याक्सीतिर अघि बढिन्। त्यसपछि ड्राइभर ओर्लिए र त्यो सुटकेस ट्याक्सीको पछाडि राखे। उनले वृद्धालाई सोधे, तपाईं कहासम्म जान चाहनु हुन्छ ? वृद्धाले ठेगाना दिँदै भनिन्, यदि यो ठेगानासम्म पुर्याइदिए म साह्रै खुसी हुनेछु। त्यसपछि ती वृद्धा मुस्कुराइन्। उनले भनिन्, मलाई त्यो ठाउँ पुग्न कुनै आपत्ति छैन। आजको यो रातमा म धर्मशाला जाँदैछु। ट्याक्सी चालकले ऐनाको सहायताले ती वृद्धालाई हेरे। तिनका आँखा चम्किला थिए। मेरो परिवार कोही बाँकी छैन। डाक्टरले पनि मलाई धेरै समय बाँच्दिनौ भनेका छन्, तिनले सुनाइन्। चालकले चुपचाप त्यो ठाउँमा पुर्यायो। त्यसअघि ती वृद्धाले आफू जन्मेहुर्केको घर, आफूले काम गरेका ठाउँ र आफ्ना श्रीमान्लाई भेटेका ठाउँ आदि गरी झन्डै दुई घन्टा ट्याक्सी दौडाउन लगाइन्। जब ट्याक्सी धर्मशाला अघि पुग्यो, तबसम्ममा सूर्योदय हुन लागेको थियो। ट्याक्सी चालकले वृद्धाको सुटकेस निकाल्नु अघि नै उनी ह्वीलचेयरमा बसिसकेकी थिइन्। म तिमीप्रति ऋणी भएकी छु, वृद्धाले भनिन्। चालकले भने, केही छैन। मैले जीविकोपार्जन गर्नुपर्छ त्यसैले म जान्छु। मलाई यात्रु पर्खिरहेका छन्। ऊ फनक्क फर्कियो र वृद्धाअघि पुगेर झुक्यो। उनलाई अंगालो हाल्यो। उनले भनिन्, तिमीले एक वृद्ध महिलालाई खुसीको क्षण दिनुभयो। एकछिन पछि ती वृद्धा पुनः बोलिन्, धन्यवाद ! हामी आफूले भेटेका मानिसका भित्री कथा बुझ्ने कोशिस कहिल्यै गर्दैनौं। थाहा छ, यो संसार परिवर्तन गर्न थोरै भए पनि दया र प्रेमको आवश्यकता छ। नैतिक शिक्षा : मानिस जुनसुकै पेशा वा व्यवसायमा होस् तर उसँग अलिकति मात्र भए पनि मायालु व्यवहार भयो भने जस्तोसुकै दुःखमा परेका मान्छे पनि खुसी हुन सक्छन्।"
प्रदेश १ का उत्कृष्ट तेक्वान्दो खेलाडी र प्रशिक्षक पुरस्कृत,"विराटनगर : आईटीएफ तेक्वान्दोका उत्कृष्ट खेलाडी र प्रशिक्षकलाई मंगलबार प्रदेश १ को राजधानी विराटनगरमा पुरस्कृत गरिएको छ। आईटीएफ तेक्वान्दो संघको २० औँ वार्षिक उत्सवका अवसरमा सम्मान कार्यक्रमको आयोजना गर्दै प्रदेशका उत्कृष्ट खेलाडी र प्रशिक्षकलाई पुरस्कृत गरिएको संघका प्रदेश अध्यक्ष एवं केन्द्रीय उपाध्यक्ष प्रवीण कार्कीले जानकारी दिए। उनका अनुसार पुरस्कृत हुने उत्कृष्ट खेलाडीमा महिलातर्फ झापाकी दीक्षा लिम्बू र पुरुषतर्फ झापाकै मिसन श्रेष्ठ रहेका छन्। त्यस्तै आईटीएफ तेक्वान्दोका प्रदेशकै उत्कृष्ट प्रशिक्षक मोरङका राजेन्द्र धिमाल र उदियमान प्रशिक्षकमा मोरङकै नितेश खवासलाई पनि पुरस्कृत गरिएको छ। सुनसरीलाई आईटीएफमा प्रदेश १ कै उत्कृष्ट जिल्ला घोषित गरिएको कार्कीको भनाइ छ। उनका अनुसार मोरङको कानेपोखरी डोजाङ्ग प्रदेशकै उत्कृष्ट घोषित भएको छ। उत्कृष्ट प्रशिक्षक तथा खेलाडीलाई प्रदेश १ का मुख्यमन्त्री राजेन्द्र राईले सम्मान गर्दै पुरस्कार प्रदान गरेका छन्। राईले उनीहरुलाई नगद ५ हजार रूपैयाँसहित सम्मान पत्र प्रदान गरेका हुन्। मुख्यमन्त्री राईले आत्मरक्षा र अनुशासनका लागि खेल प्रत्येक व्यक्तिको जीवनमा अपरिहार्य एवं महत्वपूर्ण रहेको बताए। अपराधको सिकार हुनलाई जोगाउने एउटा माध्यम खेल पनि हो, उनले भने, तर कहिल्यै पनि खेल क्षेत्र सरकारको प्राथमिकतामा भने परेको पाइएन। राईका अनुसार सरकारको प्राथमिकतामा नपरे पनि मानिसहरुले आत्मरक्षा र अनुशासनका लागि आईटीएफ तेक्वान्दोलाई प्राथमिकतामा राख्ने गरेका छन्। नेपालमा आईटीएफ तेक्वान्दोको स्थापनाका लागि आफ्नो पनि महत्वपूर्ण योगदान रहेको चर्चा गर्दै उनले आईटीएफ मार्सल आर्टसभित्रको सबैभन्दा सफल खेलका रूपमा स्थापित भइसकेको बताए। विगतमा सरकारको बेवास्ताको सिकार खेलाडी बन्नु परे खेल क्षेत्रले मुलुककै उचाई बढाउन महत्वपूर्ण भूमिका खेलिरहेको राईको कथन छ। आईटीएफ तेक्वान्दोकै माध्यमबाट मुलुकमा धेरै खेलाडीले सफलता प्राप्त गरिरहेको उनले बताए। भने, अब खेल क्षेत्र राज्यको प्राथमिकतमा पर्ने छ। त्यसपछि तेक्वान्दोले पनि अझै फड्को मार्छ। केन्द्रिकृत राज्य हुँदा शिक्षा, स्वास्थ्य र खेलकुदको अवस्था बलियो थियो, राईले भने, मुलुक संघीयतामा गइसकेपछि भने बेवास्ता गरेर बेबारिसे बनाएजस्तै भइसक्यो। खेलकुदको विकास गर्ने जिम्मेवारी प्रदेश सरकारको पनि भएको बताउँदै उनले बजेट भने अभाव रहेको उल्लेख गरे। योजना बनाएर खेलकुदको विकासका लागि बजेट बढाएर विनियोजन गर्नेतर्फ आफू केन्द्रित हुने मुख्यमन्त्री राईले बताए।"
