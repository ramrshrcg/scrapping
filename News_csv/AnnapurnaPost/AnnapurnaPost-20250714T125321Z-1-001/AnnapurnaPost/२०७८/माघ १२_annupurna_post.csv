शीर्षक,विवरण
सामूहिक बलात्कार गर्ने ९ जनालाई पूर्पक्षका लागि थुनामा राख्न आदेश,काठमाडौं: काठमाडौंको नयाँ बसपार्कको होटलमा एक महिलालाई सामूहिक बलात्कार गरेको आरोपमा पक्राउ परेका ९ जनालाई पूर्पक्षका लागि थुनामा राख्न काठमाडौं जिल्ला अदालतले आदेश दिएको छ। अदालतले घटनामा संलग्न ९ जनालाई पूर्पपक्षका लागि थुनामा राख्न र उक्त घटनामा प्रयोग भएका ३ गेष्टहाउस सञ्चालकहरुलाई जनही ३३ लाख धरौटीमा रिहा गर्न आदेश दिएको हो। गत पुस १२ गते साँझदेखि गोंगबु इलाकाको मित्रनगरस्थित गेष्टहाउसहरुमा ३४ वर्षीया महिलालाई सामूहिक बलात्कार गरेको आरोपमा ९ जनालाई महानगरीय प्रहरी परिसर काठमाडौंले पक्राउ गरेको थियो।
मधेस प्रदेशमा गठबन्धनका सिद्धिकी र अर्याल विजयी,जनकपुरधाम: राष्ट्रिय सभा निर्वाचनअन्तर्गत मधेस प्रदेशमा अन्य समूहतर्फ सत्ता गठबन्धनका उम्मेदवार खालिद सिद्धिकी विजयी भएका छन्। पाँच दलीय गठबन्धनको तर्फबाट जनता समाजवादी पार्टी नेपालका उम्मेदवार सिद्धिकी अन्य समूह तर्फबाट विजयी भएका हुन्। सिद्धिकीले ६ हजार ६ सय ७८ मतभार ल्याएका छन् भने उनका निकटतम प्रतिद्वन्द्वी एमालेलोसपा गठबन्धनका उम्मेदवार उस्मान अन्सारीले २ हजार ७ सय ६६ मतभार ल्याएका छन्। त्यस्तै महिलातर्फ सत्ता गठबन्धनकी उर्मिला अर्याल विजयी भएकी छन्। सत्ता गठबन्धनको महिला समूहबाट माओवादी केन्द्रकी उर्मिला अर्याल ६ हजार १ सय ५६ मतभार ल्याएर विजयी भएकी हुन्। एमालेलोसपा गठबन्धनबाट महिला तर्फ उम्मेदवारी दिएकी लोसपाकी रुपा कुमारी यादवले ३ हजार २ सय २८ मतभारमात्रै ल्याउन सकिन्। स्थानीय तहको प्रमुख र उपप्रमुखको मतभार १८ र प्रदेशसभा सदस्यको मतभार ४८ रहेको छ। जसअनुसार स्थानीय तहका ४ हजार ८ सय २४ र प्रदेशसभाका ४ हजार ९ सय ९२ गरी कूल ९ हजार ८ सय १६ मतभार रहेको छ।
कर्णालीमा गठबन्धनका तीनै उम्मेदवार विजयी,"सुर्खेतः राष्ट्रिय सभा सदस्यका भएको निर्वाचनमा कर्णालीमा गठबन्धनले जित हात पारेको छ। बुधबार सम्पन्न निर्वाचनमा सत्तारुढ गठबन्धनको तर्फबाट उम्मेदवार बनेका तीनै जना विजयी भएका हुन्। नेकपमा एमालेका उम्मेदवारलाई हराउँदै गठबन्धनका उम्मेदवारहरु विजयी भएका छन्। प्रदेश निर्वाचन कार्यालयका अनुसार गठबन्धनबाट उम्मेदवार बनेका कांग्रेसकी दुर्गाकुमारी गुरुङ, नेकपा माओवादी केन्द्रका नरबहादुर विष्ट र नेकपा एकीकृत समाजवादीका उदय बोहरा विजयी भएका छन्। गुरुङ र विस्ट सुर्खेतका हुन् भने बोहरा सल्यानका हुन्। सहायक निर्वाचन अधिकृत दुर्गाप्रसाद चालिसेका अनुसार गुरुङले दुई हजार नौ सय ७०, विष्ट र बोहोराले तीन हजार ६ मतभार प्राप्त गरेका छन्। यस्तै तीन मत बदर भएको निर्वाचन कार्यालयले जनाएको छ। पराजित भएका एमालेका गंगा थापा महतले एक हजार चार सय १६, पदमबहादुर माझीले एक हजार तीन सय ९८ र चुडामणि शर्माले एक हजार चार सय १६ मतमात्र प्राप्त गरेका छन्। बुधबार बिहान ९ बजेदेखि प्रदेश राजधानी वीरेन्द्रनगरस्थित प्रदेश निर्वाचन कार्यालय परिसरमा मतदान भएको थियो। निर्वाचनमा ३५ प्रदेशसभा सदस्यमध्ये ३४ र पालिकाका एक सय ५६ जना पदाधिकारीमध्ये एक सय ५५ जनाको मत खसेको थियो। राप्रपाका प्रदेशसभा सदस्य शोशीला शाही र कालिकोटको तिलागुफा नगरपालिकाका उपप्रमुख दन्ता नेपाली मतदानमा सहभागी भएनन्। कर्णालीमा राष्ट्रिय सभा सदस्यको तीन पदका लागि निर्वाचन भएको थियो।"
"खानी विभागमा अर्ब बढीको भ्रष्टाचार, महानिर्देशकसहित १८ र ९ कम्पनीविरुद्ध मुद्दा","काठमाडौंः चुनढुंगा उत्खननमा अर्बौंको भ्रष्टाचार भएको छ। खानी तथा भूगर्भ विभागका कर्मचारी र उद्योगीको मिलोमतो सवा अर्ब बढीको भ्रष्टाचार भएको खुलेको छ। चुनढुंगाको अवैध उत्खनन र उत्पादन गरेको आरोप खानी तथा भूगर्भ विभागका महानिर्देशक रामप्रसाद घिमिरेसमेत १८ जना तथा सिमेन्ट। चुनढुंगाका ९ कम्पनीविरुद्ध मुद्दा दायर गरिएको छ। यो मुद्दामा नेपाल उद्योग वाणिज्य महासंघका पूर्व अध्यक्ष पशुपति मुरारकासहित ९ उद्योगीलाई पनि प्रतिवादी बनाएको छ। अख्तियार दुरुपयोग अनुसन्धान आयोगले १ अर्ब २४ करोड ४५ लाख २६ हजार विगो कायम गरी राजस्व चुहावट गरी भ्रष्टाचार गरेकोमा उनीहरुविरुद्ध विशेष अदालतमा मुद्दा दायर गरेका हो। मिलोमतो उनीहरुले १ अर्ब २६ करोड १९ लाख ४८ हजार क्षतिपूर्ति (राजस्व उठाउनु पर्नेमा १८ लाख मात्रै उठाएर अर्बौंको राजस्व घाटा गराई भ्रष्टाचार गरेको देखिएको छ। उद्योगीसँग मिलेर राज्यलाई अर्बौको घाटा पुरयाउने महानिर्देशक घिमिरेविरुद्ध १३ वर्षसम्मको कैद र राजस्व चुहावटको दोब्बर जरिवनाको सजायको माग दाबी गरिएको छ। अख्तियारले महासंघका अध्यक्ष मुरारका ९ जना उद्योगपतिविरुद्ध मुद्दा हालेको छ। सर्वोत्तम सिमेन्ट लिमिटेडका संचालक विष्णु न्यौपाने, सिद्धार्थ मिनरल्स प्रालिका सञ्चालक पशुपति मुरारका, मारुती सिमेन्टस् लिमिटेडका शरद गोयल, अन्नपूर्ण क्वेरिज प्रालिका ऋषि अग्रवाल, उदयपुर मिनरल्स टेक प्रालिका प्रबलजंग पाण्डे, युनाइटेड सिमेन्ट प्रालिका नरेश दुगड, सोनापुर मिनरल्स एण्ड आयल लिमिटेडका निपेश तायल कन्चन क्वेरिज प्रालिका भिमबहादुर थापा क्षेत्री र डोलोमाइट चुनढुंगा उद्योग प्रालिका मानबहादुर श्रेष्ठविरुद्ध राजस्व चुहावट गरेको आरोपमा विशेष अदालतमा मुद्दा दायर भएको छ। न्यौपानेविरुद्ध १६ करोड ३१ लाख,मुरारकाविरुद्ध ४९ करोड ४५ लाख, गोयलविरुद्ध २० करोड ५० लाख, अग्रवालविरुद्ध ११ करोड १७ लाख,पाण्डेविरुद्ध १ करोड ८० लाख, दुगडविरुद्ध ९ करोड ७० लाख,तायलविरुद्ध ६ करोड ९९ लाख, क्षेत्रीविरुद्ध ३ करोड ८ लाख, श्रेष्ठ ५ करोड ४३ लाख विगो कायम गरिएको छ। उनीहरुविरुद्ध दुई वर्षसम्म कैद वा बिगो बमोजिम जरिबाना गरी बिगो समेत जफत माग दाबी गरिएको छ। खानी विभागका सुमाई जनराज घिमिरे,उपसचिव(कानुन) सपना अधिकारीलाई अख्तियारले प्रतिवादी बनाएको छ। जयराज र अधिकारीविरुद्ध पनि १ अर्ब २४ करोड विगो र १० वर्षसम्मको कैद सजायको माग गरिएको छ। त्यस्तै उपान्यायाधिवक्ता चन्द्रकुमार पोखरेल, सिडि मे ई प्रशान्त बोहरा, सिडिजी धर्मराज खड्का, लेखा अधिकृत श्रीभद्र गौतम, रिसर्च अधिकृत बसन्त अधिकारी, जियोलोजष्ट डा सौनक भण्डारीलाई पनि अख्तियारले मुद्दा हालेको छ। उनीहरुविरुद्ध गलत प्रतिवेदन तयार गरेको आरोप १ वर्षसम्मको कैद सजाय र ५० हजारसम्मको जरिवानाको माग दाबी गरिएको छ। खानी तथा भूगर्भ विभागबाट २०७६ जेठ १४ गते तत्कालीन उपमहानिर्देशक (हाल महानिर्देशक) घिमिरेको नेतृत्वमा गठित ३ सदस्यीय समिति (पहिलो) ले विभिन्न ९ वटा सिमेन्ट उद्योगहरुले खानी दोहन गरी उत्खनन अनुमतिपत्रमा तोकिएको निर्धारित परिमाण भन्दा बढी चुनढुंगा निकालेको उल्लेख छ। अनुसन्धानमा २०७६ असार ३१ मा पेश गरेको प्रतिवेदनमा १ अर्ब २६ करोड १९ लाख ४८ हजार क्षतिपूर्ति (राजस्व) उठाउनु पर्ने गरी कारबाहीको सिफारिस गरेकोमा सिमेन्ट र चुनढुङ्गा कम्पनीहरुबाट लिनु पर्ने क्षतिपूर्ति नलिएको पाइएको छ। २०७७ जेठ १५ गते सुमाई जयराज घिमिरेको संयोजकत्वमा गठित समिति (दोश्रो)को प्रतिवेदन बमोजिम जम्मा १८ लाख मात्र जरिवाना लिएर राज्यलाई अरबौंको राजस्व घाटा गराई भ्रष्टाचार गरेको देखिएको छ। अख्तियारको अनुसन्धानमा खानी तथा भूगर्भ विभागका महानिर्देशक घिमिरेले आफ्नै नेतृत्वमा गठित समिति (पहिलो) ले दिएको प्रतिवेदन अनुसार लिनुपर्ने क्षतिपूर्ति (राजस्व) नभराई सुमाई जयराज घिमिरेको नेतृत्वमा बदनियतपूर्वक दोश्रो समिति गठन गरी नेपाल सरकारलाई राजस्व हानि नोक्सानी गराएको देखिएको छ। निजी उद्योगरकम्पनीहरुलाई फाइदा पुग्ने गरी दोस्रो समितिले तयार गरेको गलत प्रतिवेदनले सिफारिस गरेबमोजिम माइनिङ्ग स्किममा आर्थिक वर्ष २०७४र०७५ र २०७५र०७६ को लागि तोकिएको वार्षिक स्वीकृत क्षमताभन्दा बढी (अधिक) चुनढुङ्गा उत्खनन र उत्पादन गरेको अख्तियारको आरोप पत्रमा उल्लेख छ। विभागले अधिक उत्खनन गर्ने सर्वोत्तम सिमेन्ट लिमिटेड, सिद्धार्थ मिनरल्स प्रालि मारुती सिमेन्टस् लिमिटेड, अन्नपूर्ण क्वेरिज प्रालि, उदयपुर मिनरल्स टेक प्रालि, युनाइटेड सिमेन्ट प्रालि, सोनापुर मिनरल्स एण्ड आयल लिमिटेड, कन्चन क्वेरिज प्रालि र डोलोमाइट चुनढुंगा उद्योग प्रालि समेतका ९ वटा कम्पनीहरुबाट वार्षिक प्रति आर्थिक वर्ष एक एक लाख रूपैंयाका दरले जरिबाना लिने गरी विभागीय निर्णय गरेको देखिन्छ । यसरी क्षतिपूर्ति (राजस्व) उठाउने कानूनी कर्तव्यबाट विमुख भई सामान्य जरिवाना मात्र लिई नेपाल सरकारलाई बिगो १ अर्ब २४ करोड ४५ लाख २६ हजार ६४३ मात्र० हानि नोक्सानी पुग्ने गरी राजस्व चुहावट गरी भ्रष्टाचार गरेको सप्रमाण पुष्टि हुन आएको अख्तियारको आरोप पत्रमा उल्लेख छ। अनुसन्धानमा कम्पनीहरुले खानी विभागको निर्देशन नमानी अवैज्ञानिक ढंगबाले अधिका उत्पादन जारी राखेको देखिएको छ। खानीद्धारमा चुनढुंगाको परिमाण मापनयन्त्र पनि नराखि विभागले तोको सर्तको उलंघन गरेको पाइएको छ। त्यस्तै बेन्चिगं पदतिबाट चुनढुंगा उत्खनन गर्नु पर्ने सामान्य सिद्धान्त समेत अबलम्बन नगरी अकिा उत्पादन गरेको अनु्सन्धानमा पाइएको छ। जसले गर्दा खानी वा खनिज पदार्थको भण्डारमा क्षति पुरयाएको, बातावरणय संरक्षण गर्ने कार्यलाई वेवास्ता गरी वातावरणमा नकारात्मक असर पुग्ने काम गरेको अख्तियारको आरोप पत्रमा उल्लेख छ। खनिज भण्डारको दिगो उपयोगको सम्भावना समाप्त पारेकोदेखिएको छ। विभाग समक्ष गरेको कबुलियत, अनुमतिपत्र तथा प्रतिज्ञापत्रको सर्त उलंघन हुने गरी प्रचलित कानुनद्धारा निशेधित तबरबाट व्यवसाय गरेको र आफूलाईप्राप्त अधिकारको दुरुपयोग गरेको अनुसन्धानबाट खुलेको छ। खानी विभागले पटक पटक दिएको निर्देशनको समेत बर्खिाप गरी माइनिगं स्कीममा तोकिएको स्वीकृत वार्षिक क्षमता(परिणाम) भन्दा बढि चुनढुंगा अवैधानिक तवरले उत्पादन गरी खनिज भण्डारलाई क्षति पुरयाउने काम सिमेन्ट। चुनढुंगा कम्पनीले गरेको पुष्टि भएको अख्तियारका सहायक प्रवक्ता वेदप्रसाद भण्डारीले जानकारी दिए।"
यी हुन् राष्ट्रिय सभामा निर्वाचित गठबन्धनका १८ र एमालेका १ सदस्य,"काठमाडौं: राष्ट्रियसभाको रिक्त रहेको १९ सदस्यको लागि सात वटै प्रदेशमा निर्वाचन सम्पन्न भएको छ। निर्वाचनको मतपरिणामअनुसार १९ सिटमध्ये पाँच दलीय सत्ता गठबन्धनबाट १८ र नेकपा एमालेबाट एक जना उम्मेदवार विजयी भएका छन्। निर्वाचन आयोगका अनुसार प्रदेश १ मा गठबन्धनको तर्फबाट महिलातर्फ नेकपा एकीकृत समाजवादीकी जयन्ती राई र नेपाली कांग्रेसका गोपाल बस्नेत विजयी भएका छन्। अल्पसंख्यकतर्फ भने एमालेका सोनाम ग्याल्जेन शेर्पा विजयी भए। उनले गठबन्धनतर्फ जनता समाजवादीका हेमराज राई शेर्पालाई पराजित गरे। त्यस्तै प्रदेश २ मा पनि गठबन्धका दुई उम्मेदवार विजयी भए। जसअन्तर्गत माओवादी केन्द्रका उर्मिला अर्याल र जनता समाजवादी पार्टीका खालिद सिद्धिकी विजयी भए। त्यस्तै बागमती प्रदेशमा गठबन्धनका उम्मेदवारहरु नेपाली कांग्रेसका कृष्णप्रसाद पौडेल र नेकपा एकीकृत समाजवादीकी गोमा तिमल्सिना विजयी भए। गण्डकी प्रदेशमा पनि गठबन्धनका ३ जनै उम्मेदवार विजयी भए। महिला क्लस्टरबाट नेपाली कांग्रेसकी नेतृ कमला पन्त, दलिततर्फ माओवादीका भुवन सुनार र अन्यबाट माओवादी सुरेश आलेमगर विजयी भए। त्यस्तै लुम्बिनीमा गठबन्धनतर्फ नेपाली कांग्रेसका युवराज शर्मा, महिला सदस्यमा नेकपा एकीकृत समाजवादीकी राजेन्द्रलक्ष्मी गैरे र दलित सदस्यमा राष्ट्रिय जनमोर्चाका तुलप्रसाद विश्वकर्मा निर्वाचित भए। त्यस्तै कर्णाली प्रदेशमा गठबन्धनका उम्मेदवार कांग्रेसकी दुर्गाकुमारी गुरुङ, नेकपा माओवादी केन्द्रका नरबहादुर विष्ट र नेकपा एकीकृत समाजवादीका उदय बोहरा विजयी भए। सुदूरपश्चिम प्रदेशमा भने गठबन्धनका उम्मेदवार नेपाली कांग्रेसका नारायण दत्त मिश्र, नेकपा एकीकृत समाजवादीकी मदन कुमारी शाह (गरिमा) र नेकपा माओवादी केन्द्रका जगत पार्की विजयी भए। समग्र १९ सिटमध्ये नेपाली कांग्रेसबाट ६ जना, माओवादी केन्द्रबाट ५, नेकपा एकीकृत समाजवादीबाट ५, जसपा, जनमोर्चा र एमालेबाट ११ जना निर्वाचित भए।"
हेलिकप्टर चार्टर गरेर मतदान,"दाङ: लुम्बिनी प्रदेशबाट राष्ट्रिय सभा सदस्यमा प्रतिनिधित्व गर्ने तीन जना रिक्त पदका लागि बुधवार भएको निर्वाचनमा दुई जना मतदाताले हेलिकप्टर प्रयोग गरेर मत हाल्न पुगेका छन्। दाङको घोराहीमा रहेको मतदान केन्द्रमा एक नगर उपप्रमुख र एक गाउँपालिका उपप्रमुख हेलिकप्टरबाट आएर मतदान गरेका हुन्। नवलपरासी प्रतापपुर गाउँपालिकाकी कार्यबहाक अध्यक्ष (उपाध्यक्ष) अन्जुकुमारी चौधरी र पाल्पा रामपुर नगरपालिकाकी उपमेयर विष्णुदेवी उपाध्याय हेलिकप्टर चढेर मतदान गर्न दाङ आएका हुन्। मतदानको समय सकिनु केही समय पहिले उनीहरु हेलिकप्टरबाट दाङ आएर राष्ट्रिय सभा सदस्यका लागि मतदान गरेको निर्वाचन कार्यालयले जनाएको छ। उनीहरू दुबै जना ०७४ को निर्वाचनमा नेपाली कांग्रेसबाट उम्मेदवार भई निर्वाचित भएका थिए। काग्रेस केन्द्रीय समितिको संयोजकत्वमा उनीहरुलाई हेलिकप्टरमार्फत् ल्याएको हो। दुई जना अहिले अस्पतालमा उपचाररत रहेका छन्। बिरामी रहेका उनीहरूलाई हेलिकप्टरबाट मतदान स्थल ल्याइएको नेपाली कांग्रेसका नेता तथा लुम्बिनी प्रदेशमा पर्यटन, ग्रामिण तथा सहरी विकास मन्त्री डिल्ली बहादुर चौधरीले बताए। उनले मतदानस्थल सम्ममा दुई जनालाई एम्बुलेन्सको प्रयोग गरी लगिएको थियो। रिक्त १९ पदका लागि बुधवार सातै प्रदेशमा राष्ट्रिय सभा निर्वाचन भएको थियो। बिहान ९ बजेदेखि अपरान्ह ३ बजेसम्म मतदानका लागि समय दिइएको थियो। लुम्बिनीमा प्रदेश सभाका ८१ जनाले नै मतदान गरेका छन् भने स्थानीय तहका २१५ मध्ये २१३ जनाले मतदान गरेका थिए। राप्रपाबाट निर्वाचित नेपालगञ्ज उपमहानगरका मेयर धवलशम्शेर राणा सहित राप्रपाबाट निर्वाचित राप्रपाकै अर्का एक मतदाता भने मतदानमा उपस्थित भएका थिएनन्।"
काठमाडौं उपत्यकामा कोरोना संक्रमण घटेको हो?,"काठमाडौं: काठमाडौं उपत्यकामा थप २ हजार ९ सय संक्रमित थपिएका छन्। स्वास्थ्य तथा जनसंख्या मन्त्रालयका अनुसार काठमाडौंमा २०४१, ललितपुरमा ५६६ र भक्तपुरमा २९३ संक्रमित थपिएका हुन्। देशभरि २० हजार ३५९ जनाको नमुना परीक्षण बुधबार गर्दा ८ हजार ४५४ जनामा कोरोना संक्रमण देखिएको थियो।"
प्रदेश १ मा एमालेका सोनाम र नेकपा एसकी जयन्ती विजयी,"विराटनगर: राष्ट्रिय सभा निर्वाचनको प्रदेश १ मा एमालेका उम्मदवार विजयी भएका छन्। अपांगता भएका व्यक्ति वा अल्पसंख्यकतर्फ एमालेका उम्मेदवार सोनाम गेल्जेन शेर्पा विजयी भएका हुन्। उनले जनता समाजवादी पार्टीका हेमराज राईलाई पराजित गरेका हुन्। त्यस्तै प्रदेश १ कै महिलातर्फ नेकपा एकीकृत समाजवादी पार्टीकी जयन्ती देवी राई विजयी भएकी छन्। उनले एमालेकी सुमित्रा सुवेदी भण्डारी र राप्रपाकी रञ्जु प्याकुरेललाई पराजित गरेकी थिइन्। अन्यतर्फको मतपरिणाम भने आउन बाँकी छ। अन्यतर्फ कांग्रेसका गोपालकुमार बस्नेत, एमालेका गुरुप्रसाद बराल र राप्रपाका अमरबहादुर विष्टले उम्मेदवारी दिएका छन्।"
स्कुटर दुर्घटना हुँदा एक महिलाको मृत्यु,तानसेन : स्कुटी र ट्याक्टर एक आपसमा ठोक्किँदा स्कुटरमा रहेकी महिलाको मृत्यु भएको छ। बुधबार दिउँसो तानसेन नगरपालिका७ बर्तुङ्गमा तानसेनदेखि बुटवलतर्फ जाँदै गरेको लु ३ त ४३१५ नम्बरको ट्याक्टर र लु ४४ प १६१९ नम्वरको स्कुटर ठोक्किँदा पछाडि बसेकी महिलाको मृत्यु भएको हो। मृत्यु हुनेमा माथागढी गाउँपालिका३ सराइकी ५५ वर्षीय कान्तिश्वरा गाहाँ रहेको प्रहरीले जनाएको छ। दुर्घटनामापरि घाइते भएकी गाहाँलाई उपचारका लागि लुम्बिनी मेडिकल कलेज प्रभासमा लगिएकोमा उनको अस्पतालमै मृत्यु भएको हो। स्कुटर चालक मृतक गाहाँका श्रीमान यमबहादुर गाहाँ भने सकुशल रहेका छन्। स्कुटर ट्याक्टरको पछाडिको ट्रलिमा ठोक्किन जाँदा पछाडिको टायरले महिला किचिएको र घटनाको थप अनुसन्धान भइरहेको प्रहरीले जनाएको छ।
भिरबाट लडेर एक महिलाकाे मृत्यु,उदयपुर : उदयपुरको ताप्लि गाँउपालिका३ बगलेकी एक महिलाको बिहीबार भिरबाट लडेर ज्यान गएको छ। घर नजिकैको वगले भिरमा घाँस काटनेक्रममा ५० की लक्ष्मीमाया तामाङको लडेर ज्यान गएको हो। भिरबाट लडेकी तामाङको मृत शरिर स्थानीयले घरमै ल्याएपछि प्रहरीलाई खबर गरेको जिल्ला प्रहरी कार्यालयका डिएसपी बेदप्रसाद गौतमले बताए। घरमा ल्याएको खबर पाउनसाथ प्रहरी चौकी रामपुरझिल्केको टोली घटनास्थल पुगेको उनले बताए। घटनाको थप अनुसन्धान तथा कानूनी प्रक्रिया ईलाका प्रहरी कार्यालय कटारीले सुरु गरेको उनले बताए।
मदन भण्डारी राजमार्गमा एक दर्जन पक्की पुल बन्दै,"सुर्खेत : पूर्वपश्चिम जोड्ने मदन भण्डारी राजमार्ग अन्तरगत सुर्खेत खण्डमा स्तरोन्नतिको काम अगाडि बढेको छ। यो राजमार्गको सुर्खेत खण्ड अन्तर्गत पूर्वी क्षेत्रमापर्ने धुलियाबिटदेखि भेडाबारीसम्मको सडकमा स्तरोन्नतिको काम सुरु भएको हो। तर विवादका कारण जिल्लाकै पश्चिम क्षेत्रमा भने स्तरोन्नतिको काम सुरु हुन सकेको छैन। सुर्खेतमा राजमार्गले समेट्ने पूर्वी खण्डमा स्तरोन्नतिको काम सुरु भएसँगै पक्की पुल निर्माणको प्रक्रिया पनि अघि बढेको आयोजनाले जनाएको छ। आयोजनाका अनुसार यो राजमार्ग अन्तरगत एक दर्जनभन्दा बढी अर्थात १५ वटा पक्की पुल बन्ने भएका छन्। राजमार्गको धुलियाबिटदेखि भेडाबारीसम्म १२ वटा र पश्चिम खण्डमा तीन वटा पुल निर्माण हुनेछन्। सुर्खेतको पश्चिम खण्ड अन्तर्गत विद्यापुर खोला, गुटु खोला र बिउरेनी खोलामा तथा पूर्वी खण्डमा कल्याणको थोत्री खोला, खहरेखोला, गमखोला, चिङगाढ खोला, गंगटेखोला, करैखोला र रतु खोलालगायत विभिन्न खोलामा १२ वटा पुल निर्माण गर्न लागिएको मदन भण्डारी आयोजना निर्देशनालयका इन्जिनियर शिवशरण तिमल्सिनाले बताए। उनका अनुसार चालु आर्थिक वर्षमा सानाठूलागरी १५ वटा पक्की पुल बन्नेछन्। १५ वटै पुल निर्माणका लागि ठेक्का प्रक्रिया अगाडि बढेको छ। १५ वटा पुलमध्ये अधिकांश ठूलाहुन् भने केही साना पनि छन्। प्राविधिक हिसावले ठूला पुल निर्माण गर्न असम्भव देखिएका खोलामा मात्रै पुल निर्माण गरिनेछ। राष्ट्रिय राजमार्ग भएका कारण बाँकी क्षेत्रमा भने ठूला पुल बन्नेछन्। सुर्खेत खण्डमा १५ वटा पुलको ठेक्का प्रक्रिया टुंगिन लागेको छ उनले भने, बाँकी तीन वटा पुलको पनि छिट्टै ठेक्का हुन्छ। यो राजमार्गले सुर्खेतमा एक सय २९ किलोमिटर सडक समेट्छ। जसमध्ये जिल्लाको पूर्वमा ३५ किलोमिटर र पश्चिममा ९४ किलोमिटर पर्दछ। पूर्वमा धुलियाबिटभेडाबारीबोटेचौर सडकखण्ड र पश्चिममा बड्डीचौरबेनीघाट सडकखण्ड पर्दछन्। यी दुबै सडक पुराना तर प्राथमिकतामा नपरेका सडक हुन्। हाल धुलियाबिटभेडाबारीबोटेचौर सडकको स्तरोन्नति गर्न थालिएको छ। जसमा सडक नौ मिटर चौडाइसम्म कालोपत्रे गरिनेछ। हाल सडक औसत चार मिटर चौडाइको छ। स्तरोन्नति गर्दा झण्डै ५२ प्रतिशत सडक चौडा हुनेछ। सडकको स्तरोन्नति भएमा पूर्वका नागरिकलाई वीरेन्द्रनगर आउन सहज हुनेछ। २०३२ सालमा ट्याक खुलेको भेडाबारी सडक खण्ड ४६ बर्षसम्म स्तरोन्नति भएको छैन। पूर्वी खण्डमा करिव एक अर्ब रकममा तीन वटा निर्माण कम्पनी (कालीका, केएस र विधान्सी जेभी) ले स्तरोन्नतिको ठेक्का लिएका छन्। त्यस खण्डमा तीन चरणमा काम गर्ने तयारी भइरहेको छ। स्तरोन्नतिको काम अगाडि बढाउन आयोजनाले सुर्खेतमा कार्यालय राखेको छ। यो राजमार्ग अन्तरगत सुर्खेतको पश्चिम खण्डको स्तरोन्नतिमा भने ढिलाइ भएको छ। प्रारम्भिक वातावरणीय परीक्षण प्रतिवेदन (आईइ) हुन नसक्दाँ स्तरोन्नतिमा ढिलाइ भएको हो। पश्चिम खण्ड अझै आइई भएको छैन मदन भण्डारी राजमार्ग योजना कार्यालय सुर्खेतका इन्जिनियर जितेन्द्र शाहले भने, आइई तयार भएपछि मात्रै बाँकी काम सुरु हुन्छ। आयोजनाले पूर्व र पश्चिम खण्डमा एकैसाथ डीपीआर र आइई थालेको थियो। पश्चिम खण्डको डीपीआर निर्माणकै चरणमा स्थानीयले अवरोध गरेका थिए। पञ्चपुरीको खम्बागाडे पलैटे, बराइँचे हुँदै बाबियाचौर जोड्नुपर्ने कि खम्बागाडे शिवधाम बाबियाचौर हुँदै बाबियाचौर जोड्नुपर्ने भन्ने विषयमा विवाद भएको थियो। यही विवादका कारण सुरुवातमै वातावरणीय प्रभाव मूल्यांकनको काम प्रभावित भएको थियो। २०५१ सालमा ट्याक खोलिएको पश्चिम खण्ड अहिलेसम्म कालोपत्रेसमेत हुन सकेको छैन।"
बागमतीमा गठबन्धनका पौडेल र तिमल्सिना विजयी,हेटौंडा: राष्ट्रिय सभाको बागमती प्रदेशमा रिक्त रहेको दुई सदस्य पदमा गठबन्धनका उम्मेदवार विजयी भएका छन्। नेपाली कांग्रेसका कृष्णप्रसाद पौडेल र नेकपा एकीकृत समाजवादीकी गोमा तिमल्सिना विजयी भएका हुन्। पौडेल र तिमल्सिना क्रमशश चार सय ५० र चार सय ६२ मतभारले विजयी भएका हुन्। अन्य सदस्य पदमा गठबन्धन दल नेपाली कांग्रेस उम्मेदवार कृष्णप्रसाद पौडेलले चार हजार सात सय ९४ मतभार प्राप्त गरेका छन्। उनका निकटतम प्रतिद्वन्द्वी नेकपा एमालेका गोपाल शाक्यले चार हजार तीन सय ४४ मतभार प्राप्त गरेका छन्। नेमकिपाका उम्मेदवार कृष्ण बहादुर तामाङले एकसय ३२ मतभार प्राप्त गरे। महिला सदस्यमा तिमल्सिनाले चार हजार आठ सय २४ मतभार प्राप्त गरेका छन्। उनका निकटम प्रतिष्पर्धी नेकपा एमालेकी उम्मेदवार निरु कुमारी कुँवरले चार हजार तीन सय ६२ मतभार प्राप्त गरेका छन्। त्यस्तै नेमकिपाका महिला उम्मेदवार गिता काफ्लले एकसय ३२ मतभार प्राप्त गरेको निर्वाचन कार्यालयले जनाएको छ। स्थानीय तहतर्फ स्थानीय तह अन्तर्गत दुई सय ३७ मतदाताले मतदान गरेकोमा अन्य समूहको सदस्य पदका उम्मेदवार पौडेलले एकसय १७ मत र शाक्यले एकसय १६ मत प्राप्त गरेका छन्। नेमकिपाका उम्मेदवार तामाङले दुई मत प्राप्त गरेका छन्। महिलातर्फका उम्मेदवार तिमल्सिनाले एकसय १६ मत र कुँवरले एकसय १७ मत प्राप्त गरेको निर्वाचन कार्यालयले जनाएको छ। नेमकिपाकी गीता काफ्लेले दुई मत प्राप्त गरेका थिए। स्थानीय तहतर्फ महिला र अन्य दुबैमा दुईदुई मत बदर भएको थियो। प्रदेशसभा सदस्य तर्फ एक सय छ मत खसेकोमा अन्य समूहको सदस्य पदमा प्रदेशसभा सदस्यको ५६ मत पौडेलले र शाक्यले ४७ मत प्राप्त गरेका छन्। नेमकिपाका उम्मेदवार तामाङले दुई मत प्राप्त गरेका छन्। महिलातर्फ तिमल्सिनाले ५७ मत र कुँवरले ४७ मत पाएका छन्। नेमकिपा उम्मेदवार काफ्लले दुई मत प्राप्त गरेका छन्। निर्वाचनमा तीन सय ४६ मतदाता रहेको विवेकशील साझा पार्टीका तीन जना मतदाता अनुपस्थित भएका थिए। प्रदेशसभाका एक जना सदस्यको ४८ र स्थानीय तहका प्रतिनिधिको १८ मत भार गणना गरिन्छ। विजयी भएपछि पौडेल र तिमिल्सिनाले संविधानको मर्मअनुसार देशको हित र विकासमा काम गर्ने प्रतिबद्धता ब्यक्त गरे। हेटौंडा औद्योगिक क्षेत्र ब्यवस्थापन कार्यालय परिसरमा मतदान भएको थियो।
सुदूरपश्चिममा सत्ता गठबन्धनका उम्मेदवार विजयी,"धनगढी : राष्ट्रिय सभाको निर्वाचनमा सुदूरपश्चिमबाट काँग्रेसका नारायण दत्त मिश्र, नेकपा एकिकृत समाजवादीकी मदन कुमारी शाह(गरिमा) र नेकपा माओवादी केन्द्रका जगत पार्की विजयी भएका छन्। अन्यबाट नेपाली काँग्रेसका नेता नारायणदत्त मीश्र विजयी भएका हुन्। उनले प्रदेश सभातर्फ ३९ मत अथवा १८७२ मतभार र स्थानीय तर्फ १०४ मत अथवा १८७२ मतभारका साथ राष्ट्रिय सभामा जितेका हुन्। उनका प्रतिद्वन्दी नेकपा एमालेका डिल्लीराज भट्टले प्रदेश सभा तर्फ १३ मत अथवा ६२४ मतभार र स्थानीय तहतर्फ ७१ मत अथवा १२७६ मतभार प्राप्त गरे। यस्तै महिलातर्फ नेकपा एकीकृत समाजवादीकी मदनकुमारी शाह(गरिमा) विजयी भएकी छिन्। उनी सत्ता गठबन्धनबाट महिलातर्फकी उम्मेदवार थिइन्। शाह प्रदेशसभातर्फ १८७२ मतभार र स्थानीय तहतर्फ १९६२ मतभार पाएर निर्वाचित भएकी हुन्। उनकी निकटतम प्रतिद्वन्द्वी एमाले उम्मेदवार छाया कुमारी थापा (सन्तोष)ले प्रदेशतर्फ ५७६ र स्थानीय तहतर्फ ११५२ मतभार प्राप्त गरेकी छन्। गठबन्धनबाटै उमेदवार बनेका नेकपा माओवादी केन्द्रका जगत पार्की पनि विजयी भएका छन। उनी प्रदेशसभातर्फ १८७२ मतभार र स्थानीय तहतर्फ १८९० मतभार पाएर निर्वाचित भएका हुन्। उनका निकटतम प्रतिद्वन्द्वी एमाले उम्मेदवार नरेश विकले प्रदेशतर्फ ५७६ र स्थानीय तहतर्फ १२०६ मतभार प्राप्त गरेका छन्। राष्ट्रिय सभाका लागि सुदूरपश्चिममा सत्तापक्षीय दलहरुको गठबन्धन भएको थियो। सत्ता गठबन्धनका विरुद्ध नेकपा एमाले एक्लैले उम्मेदवारी दिएको थियो।"
मधेस प्रदेशमा माओवादी केन्द्रकी अर्याल विजयी,जनकपुरधाम: मधेस प्रदेशमा राष्ट्रियसभाका लागि भएको निर्वाचनमा महिलातर्फ सत्ता गठबन्धनकी उर्मिला अर्याल विजयी भएकी छन्। सत्ता गठबन्धनको महिला समूहबाट माओवादी केन्द्रकी उर्मिला अर्याल ६ हजार १ सय ५६ मतभार ल्याएर विजयी भएकी हुन्। एमालेलोसपा गठबन्धनबाट महिला तर्फ उम्मेदवारी दिएकी लोसपाकी रुपा कुमारी यादवले ३ हजार २ सय २८ मतभारमात्रै ल्याउन सकिन्। महिला समूहतर्फको मतदानमा प्रदेशतर्फ ३ र स्थानीयतर्फ १६ मतदाताको मत बदर भएको थियो। यस हिसाबले ४ सय ३२ मतभार बदर भएको हो।
लुम्बिनीमा गठबन्धनका उम्मेदवार विजयी,"दाङ: राष्ट्रिय सभा सदस्यका लागि भएको निर्वाचनमा गठबन्धनका उम्मेदवारहरु विजयी भएका छन्। तीन सदस्यमा लागि भएको लुम्बिनी प्रदेशको निर्वाचनमा तीनै पद गठबन्धनका उममेदवारले जित निकालेका छन्। लुम्बिनीमा तीन रिक्त पदमा एमालेका उम्मेदवारलाई हराउँदै सत्ता गठबन्धनबाट खु्ल्ला सदस्यमा नेपाली कांग्रेसका युवराज शर्मा, महिला सदस्यमा नेकपा एकीकृत समाजवादीकी राजेन्द्रलक्ष्मी गैरे र दलित सदस्यमा राष्ट्रिय जनमोर्चाका तुलप्रसाद बिश्वकर्मा निर्वाचित भएको प्रदेश निर्वाचन कार्यालयले जनाएको छ। विजयी शर्माले ४३४४ मतभार प्राप्त गरेका छन्। उनका प्रतिद्वन्द्वी नेकपा एमालेका रामदयाल गुप्ताले ३३७८ मतभार पाए। महिलातर्फकी उम्मेदवार गैरेले ४,३७४ र उनकी प्रतिद्वन्द्वी एमालेकी भारती खनालले ३,३१२ मतभार प्राप्त गरेकी छन्। दलिततर्फ विश्वकर्माले ४३५६ मतभार र प्रतिद्वन्द्वी एमालेका कृष्णबहादुर सुनारले ३३४८ मत प्राप्त गरेका छन्। निर्वाचनमा प्रदेश सभा सदस्य एक बराबर ४८ र स्थानीय तहतर्फ एक सदस्य बराबर १८ मतभार तोकिएको छ। प्रदेश सभामा गठबन्धनका उम्मेदवारहरुले ४५ जनाको मत पाएका छन् भने एमालेका उम्मेदवारले ३६ मत पाएका छन्। मुख्य निर्वाचन अधिकृत रितेन्द्र थापाका अनुसार राष्ट्रिय सभा सदस्यको निर्वाचनमा कुल २९६ मतदातामध्ये २९४ मत खसेको थियो। स्थानीय तहका प्रमुख र उपप्रमुख गरी २१३ मत र प्रदेशसभा सदस्यको ८१ खसेको थियो। राष्ट्रिय प्रजातन्त्र पाटीले निर्वाचन बहिस्कार गरेको छ। राप्रपामा लुम्बिनीमा दुई जना पालिका स्तरका मतदाता छन्।"
अग्लो स्थानमा म्यूजिक भिडियो छायांकन गरेर विश्व किर्तीमान,"सोलुखुम्बु : नेपाली ५ यूवाले विश्व रेकर्ड कायम गरेका छन्। पत्रकारिता र कलाकारितामा लागेका ५ यूवाले विश्वकै अग्लो स्थानमा म्यूजिक भिडियो छायांकन गरेर गिनिज बुक अफ वल्ड रेकर्डमा नामदर्ज गरेका हुन्। ५०२० मिटरको उचाई सोलुखुम्बुको खारे(मेरा पिकजाने बाटो)मा पुगेर छायांकन गरेर गरिएको रेकर्ड दाबीलाई गिनिजबुकले मान्यता दिएको हो। गिनिजबुकको मान्यतासँगै यसअघि हाइएष्ट अल्टिच्यूड म्यूजिक भिडियो अन ल्याण्ड शिर्षकमा नेपाली यूवाहरु सञ्च बहादुर राई, पुस्कर नेपाल, पावल राई, लक्ष्मण कार्की र राजन खरेलको नाममा रहेको रेकर्ड ब्रेक भएको छ। सुन्दर हिमालबोलको गीत बुद्धिराज राईले लेखेकाहुन् भने गीतमा डिआर अटुको संगीत र टेक नाछिरिङको स्वर रहेको छ। कोरस गायनमा माया गुरुङ र शिखर जंग श्रेष्ठले साथ दिएका छन्। स्थलगत रेकर्डिङ गरिएको गीतमा शिवराज जोशीको मादल, बाँसुरी डम्बर सिंह राई र किबोर्ड टेक नाछिरिङले बजाएका छन्। रेकडिष्टको भूमिका शिखर जंगश्रेष्ठ (गजरकोटे)ले निर्वाह गरेका छन्। खारेमै सुट गरिएको म्यूजिक भिडियोको निर्देशन बुद्धिराज राईले गरेका छन्। निर्देशक राईसँगै मोडल तथा डान्सर सृजना किराँती, पत्रकार तथा गीतकार शिखर जंगश्रेष्ठ र पर्यटन व्यवसायी लक्ष्मण कार्की लगायतले अभिनय गरेका छन्। गंगाराम राईको छायांकन रहेको भिडियो गाउँले इन्टरटेनमेन्टले पोष्ट प्रोडक्सन गरेको हो। गीत रेकर्डिङ र भिडियो छायांकनको काम १ सेप्टेम्बर सन् २०२१ मा सम्पन्न गरिएको थियो। रेकर्ड राखेको गीत र भिडियो केही दिनमै टेक नाछिरिङको यूटुव च्यानलबाट सार्वजनिक गरिने निर्माण टिमले जनाएको छ।"
गोलाप्रथाबाट प्रदेश १ मा गोपालकुमार बस्नेत विजयी,"विराटनगर: राष्ट्रियसभा निर्वाचनको प्रदेश १ मा अन्यतर्फ कांग्रेस उम्मेदवार गोपालकुमार बस्नेत विजयी भएका छन्। उनी गोलाप्रथाबाट विजयी भएका हुन्। बस्नेत र एमालेका उम्मेदवार गुरुप्रसाद बरालको मतभार बराबर भएपछि निर्वाचन आयोगले गोलाप्रथाबाट नतिजा टुंग्याएको हो। आयोगका अनुसार दुवै जनाको मतभार ४४८८ आएको थियो। अन्यतर्फ बस्नेत, बराल र राप्रपाका अमरबहादुर विष्टको उम्मेदवारी परेको थियो। यसअघि महिलातर्फ नेकपा एकीकृत समाजवादीकी जयन्ती राई र अपांगता भएका व्यक्ति वा अल्पसंख्यकतर्फ एमालेका सोनाम गेल्जेन शेर्पा विजयी भएका थिए।"
"सक्रिय संक्रमित ९० हजार नाघ्यो, एकैदिन थपिए ८४५४ संक्रमित",काठमाडौं: नेपालमा थप ८४५४ जनामा कोरोना संक्रमण देखिएको छ। देशभरि २० हजार ३५९ जनाको नमुना परीक्षण गर्दा ८ हजार ४५४ जनामा कोरोना संक्रमण देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा थप ४ हजार ४३३ जना संक्रमित कोरोनामुक्त भएका छन् भने थप ५ जना संक्रमितको मृत्यु भएको छ। नेपालमा सक्रिय संक्रमितको संख्या ९० हजार ६७ पुगेको मन्त्रालयले जनाएको छ।
"जनमत पार्टीका ७ जना पक्राउ, मुद्दा चलाउने तयारी","जनकपुरधाम : मधेश प्रदेशमा राष्ट्रियसभाको निर्वाचत बिथोल्न खोज्ने जनमत पार्टीका ७ जना कार्यकर्ता पक्राउ परेका छन्। बुधवार जनकपुरधामको विभिन्न स्थानबाट ७ जनालाई पक्राउ गरिएको छ। जनमतका कार्यकर्ताहरुले बाँसको भाँटासहित मतदान स्थल प्रवेश गर्न खोज्दा झडप भएको हो। मतदान गर्न प्रदेशको विभिन्न जिल्लाबाट आएका ८ वटा गाडीमा तोडफोड भएको छ। धनुषाका प्रहरी प्रमुख प्रहरी उपरीक्षक बसन्त रजौरेले पक्राउ परेका सातै जना विरुद्ध मुद्दा चलाइने बताए। उनले भने, पक्राउ परेका सबैजना विरुद्ध कानून अनुसार मुद्दा चलाइन्छ। झडपको क्रममा प्रहरी तर्फ चारजना समेत घाइते भएको छन् । धनुषा प्रहरीले भने आन्दोलनकारी तर्फ कतिजना घाइते भएको अहिले जानकारी नभएको जनाएका छन् । आन्दोलनकारीहरुले प्रदेशसभा सदस्य, नगरप्रमुख, उपप्रमुख सवार गाडीमा मात्र नभई चिकित्सकको गाडीमा समेत तोडफोड गरेका छन् ।"
भोट काटिँदा पनि गण्डकीमा गठबन्धनका ३ उम्मेदवार विजयी,"पोखरा: प्रदेश सांसद र स्थानीय तहका प्रमुखउपप्रमुख मतदाता रहेको राष्ट्रिय सभा निर्वाचनमा कांग्रेस माओवादी केन्द्रको गठबन्धनका ३ जनै उम्मेदवार विजयी भएका छन्। हाला कि उनीहरुलाई गठबन्धनका सबै मतदाताको मत आएको थिएन। राष्ट्रिय सभा सदस्यमा महिला क्लस्टरबाट नेपाली कांग्रेसकी नेतृ कमला पन्त, दलिततर्फ माओवादीका भुवन सुनार र अन्यबाट माओवादी सुरेश आलेमगर विजयी भए । उनीहरुसँग एमाले उम्मेदवार क्रमशः लीला थनेत, अर्जुन सुनाम र पुण्य पौडेल प्रतिस्पर्धामा थिए । कमलाले ३०४८, सुनारले पनि त्यत्ति नै र आलेमगरले ३०९६ मत पाए । एमालेकी लीला र सुनामको २७२४२७२४ र पौडेलको २६९४ मतभार आएको प्रदेश निर्वाचन कार्यालयका प्रमुख हुमनाथ पराजुलीले जानकारी दिए । गण्डकी प्रदेश सभामा कांग्रेससहितका गठबन्धनका ३१ सांसद छन् । गण्डकीमा ८५ स्थानीय तह छन् । प्रदेश सभामा एमाले सांसद संख्या २७ छ । तर पन्त र सुनारलाई उनीहरुको पार्टीका गठबन्धनका प्रदेश सभाका ३१ मध्ये २ सांसदले मत हालेनन् । पन्त र सुनारलाई प्रदेश सांसद २९ जनाको मात्रै मत परेको थियो । उनकी प्रतिस्पर्धी एमालेकी थनेतलाई आफ्नो पार्टीका २७ र बाँकी २ गरी २९ जना प्रदेश सांसदको मत आएको थियो । सुनामलाई पनि प्रदेश सांसद २९ जनाले मत हालेका थिए । अन्यतर्फको निर्वाचनमा एकजना प्रदेश सांसदको मत बदर भएको थियो । आलेमगरलाई ३० र पुण्य पौडेललाई २८ प्रदेश सांसदको मत आएको थियो । उनीहरुलाई स्थानीय तहका तर्फबाट क्रमशः ९२ र ७५ जनाले मत हाले । यो निर्वाचनमा प्रदेश सांसदको ४८ र स्थानीय तह प्रमुखउपप्रमुखको १८ मतभार हुन्छ । गण्डकीको प्रदेश सभामा ५९ सांसद छन् । ८५ स्थानीय तह छन् । निर्वाचनमा मुस्ताङको लोघेकर दामोदरकुण्ड गाउँपालिका प्रमुख राजु विष्ट र बागलुङ नगरपालिकाका उपप्रमुख सुरेन्द्र खड्का अनुपस्थित भएका थिए । विष्ट एमाले र खड्का राप्रपा हुन् ।"
लुम्बिनी प्रदेशमा सत्ता गठबन्धनका तीनैजना उम्मेदवार विजयी,"दाङ: राष्ट्रिय सभा निर्वाचनअन्तर्गत लुम्बिनी प्रदेशमा सत्ता गठबन्धनका तीन जनै उम्मेदवार विजयी भएका छन्। महिलातर्फ नेकपा एकीकृत समाजवादीकी राजेन्द्रलक्ष्मी गैरे, दलिततर्फ राष्ट्रिय जनमोर्चाका तुलप्रसाद विश्वकर्मा र अन्यतर्फ कांग्रेसका युवराज शर्मा विजयी भएका छन्। लुम्बिनी प्रदेशमा सत्ता गठबन्धन र एमालेबीच प्रतिस्पर्धा भएको थियो। औपचारिक मतपरिणाम भने घोषणा हुन बाँकी छ। निर्वाचनमा प्रदेशसभा सदस्य ८१ र पालिकातर्फ १०७ जनाले मतदान गरेका थए।"
मधेस प्रदेशमा बल्ल मतगणना सुरु,जनकपुरधाम: राष्ट्रियसभा निर्वाचनमा मधेस प्रदेशमा ३ सय ७२ मतदातामध्ये ३ सय ६६ जनाले मतदान गरेका छन्। प्रदेशसभातर्फ १ सय २ र स्थानीय तहतर्फ २ सय ६४ मत खसेको प्रमुख निर्वाचन अधिकृत ब्रजेश प्याकुरेलले बताए। प्रदेश सभा सदस्यतर्फ २ जना र स्थानीय तहतर्फ ४ जनाले मत खसाल्न नसकेको उनले जानकारी दिए। प्रदेशसभा सदस्यतर्फ ३६ महिला र ६६ पुरुष तथा स्थानीय तहतर्फ १३२ महिला र १३२ पुरुषले मत खसालेका छन्। प्रदेशसभा सदस्यतर्फ सप्तरी निर्वाचन क्षेत्र नम्बर ४ (१) बाट निर्वाचित नेकपा एकीकृत समाजवादी पार्टीका सांसद गोविन्द बहादुर न्यौपाने र पर्साबाट जनता समाजवादी पार्टी नेपालका समानूपातिक सांसद रागिनी देवी वरनवाल अनुपस्थित थिए। राष्ट्रियसभा सदस्य चुनावका लागि मधेस प्रदेशमा दुई पदमा ४ दलबाट ५ जनाको उम्मेदवारी परेको थियो। चुनावी प्रतिस्पर्धाका लागि सत्तारूढ गठबन्धनको तर्फबाट नेकपा माओवादी केन्द्र र जसपाले ११ जना र लोकतान्त्रिक समाजवादी पार्टीबाट १ तथा नेकपा एमालेबाट २ जनाले उम्मेदवारी दिएका थिए। सत्तारुढ गठबन्धनबाट नेकपा माओवादी केन्द्रकी उर्मिला अर्यालले महिला कोटामा उम्मेदवारी दिएकी छन्। त्यस्तै जसपाबाट अन्य समूह कोटामा सिरहाका मोहम्मद खालिद सिद्धिकीले उम्मेदवारी दिएका छन्। लोसपाबाट महोत्तरीकी रूपा यादव महिला कोटामा उम्मेदवारी दिएकी छन्। त्यस्तै नेकपा एमालेको तर्फबाट महिला कोटामा रौतहटकी बिना देवी र अन्य समूहबाट पर्साका उस्मान अन्सारीले उम्मेदवारी दिएका छन्। मधेस प्रदेशमा नेकपा एमाले र लोकतान्त्रिक समाजवादी पार्टीबीच चुनावी गठबन्धन भएको थियो। लोसपासँगको गठबन्धनपछि एमालेकी विनादेवीले उम्मेदवारी फिर्ता लिएकी थिइन्।
पूर्व कप्तान खड्काविरुद्ध अख्तियारद्वारा मुद्दा दायर,"काठमाडौंः नेपाली राष्ट्रिय फुटबल टिमका पूर्व कप्तान हरी खड्काविरुद्ध अख्तियार दुरुपयोग अनुसन्धान आयोगले भ्रष्टाचार मुद्दा दायर गरेको छ। खड्काले प्रविणता प्रमाणपत्र तहको नक्कली प्रमाणपत्र पेस गरी प्रहरीमा जागिर खाएको भन्दै अख्तियारले विशेष अदालतमा मुद्दा दायर गरेको हो। खड्काविरुद्ध शैक्षिक योग्यताको झुठ्ठा प्रमाणपत्रसम्बन्धी आरोपपत्र दायर भएको हो। आरोपपत्रमा भनिएको छ, महानगरीय प्रहरी गण नं २, मा दरवन्दी भई राष्ट्रिय प्रहरी प्रशिक्षण प्रतिष्ठान (केन्द्रीय खेलकुद समितिमा) कार्यरत प्रहरी नायव निरीक्षक हरि खड्काको शैक्षिक योग्यता आइएको प्रमाणपत्र नक्कली रहेको भन्ने उजुरी सम्बन्धमा अनुसन्धान हुँदा निजले माध्यामिक शिक्षा परिषद् बाराणशी, उत्तरप्रदेशवाट जारी भएको शैक्षिक योग्यता आइएको झुट्टा प्रमाणपत्र पेश गरी सोही प्रमाणपत्रका आधारमा मिति २०५५।०७।०१ मा खुला प्रतिस्पर्धाबाट प्रहरी सहायक निरीक्षक पदमा नियुक्ति भई, प्रहरी सेवामा निरन्तर वहाल रही मिति २०५९।०९।१४ मा प्रहरी नायब निरीक्षक पदमा बढुवा भई नेपाल सरकारलाई हानिनोक्सानी पुर्याई आफूसमेतलाई लाभ हुने बदनियत राखी गरेको उक्त कार्य साविक भ्रष्टाचार निवारण ऐन, २०१७ को दफा १२ र प्रचलित भ्रष्टाचार निवारण ऐन, २०५९ को दफा १६ को उपदफा (१) अनुसारको कसुर गरेको प्रमाण पुष्टि हुन आएको हुँदा नेपाल प्रहरीका पूर्व प्रनानि हरि खड्कालाई साविक भ्रष्टाचार निवारण ऐन, २०१७ को दफा १२ र २९ र प्रचलित भ्रष्टाचार निवारण ऐन, २०५९ को दफा १६ को उपदफा १ बमोजिम दण्ड सजाय हुन मागदावी लिई अख्तियार दुरुपयोग अनुसन्धान आयोग ऐन, २०४८ को दफा १८ र ३५ एवं भ्रष्टाचार निवारण ऐन, २०५९ को दफा ३६ बमोजिम आज बिशेष अदालत, काठमाडौंमा आरोपपत्र दायर गरिएको छ।"
"लोकसेवा परीक्षार्थीको पक्षमा सर्वोच्चको फैसला, समायोजन भएका कर्मचारी संघमा फर्कन नपाउने","काठमाडौंः गलतरुपमा समायोजन गरिएको भनी दाबी गर्दै शाखा अधिकृतहरुले दिएको निवेदन सर्वोच्च अदालतले खारेज गरेको छ। सर्वोच्च अदालतले बुधबार समायोजन भएर प्रदेश र स्थानीय तहमा गएका कर्मचारीहरुलाई फेरि संघीय निजामती सेवामा फर्काउन नमिल्ने फैसला गरेको हो। सर्वोच्चका न्यायाधीश नहकुल सुवेदी, सपना मल्ल प्रधान र डा आनन्दमोहन भट्टराइको इजलासले यस्तो फैसला गरेको छ। सो प्रयोजनका लागि कर्मचारी समायोजन ऐन, २०७५ जारी भएकोमा रिट निवेदनमा उक्त ऐन संविधान विपरित रहेको भनी जिकिर लिएको अवस्था समेत देखिँदैन। संघ अन्तर्गतको दरबन्दी लुकाई निवेदकहरुलाई प्रदेश र स्थानीय तहमा समायोजन गरेको भन्ने निवेदन दावीका सन्दर्भमा हेर्दा संघीय मामिला तथा सामान्य प्रशासन मन्त्रलायले लोक सेवा आयोगलाई लोक सेवा आयोग नियमावली, २०६७ को नियम ३ बमोजिम विभिन्न मितिमा पठाएको मागको आकृति फाराममा उल्लेखित पदसंख्यालाई निजामती सेवा नियमावली, २०५० को नियम १३ का सन्दर्भमा अन्यथा भन्न मिल्ने नदेखिएकाले निवेदकहरुलाई समायोजन ऐन, २०७५ को व्यवस्था विपरित समायोजन गरिएको भन्न सकिने अवस्था नभई निवेदन माग बमोजिमको आदेश जारी गर्नुपर्ने अवस्था विद्यमान देखिएन। प्रस्तुत रिट निवेदन खारेज हुने ठहर्छ। आदेशमा भनिएको छ, तर, संघियताको कार्यान्वयनको विशेष संवैधानिक परिस्थितिको सन्दर्भमा निवेदकहरु प्रदेश र स्थानीय तहमा समायोजन भई गएको देखिएको, निजहरुका हकमा हालसम्म पनि निजामती सेवा ऐन, २०४९ र निजामती सेवा नियमावली, २०५० नै सेवासम्बन्धी मुख्य कानुन रहेको र संघीय निजामती सेवा ऐन तथा प्रदेश निजामती सेवा ऐनहरु जारी भै नसकेको अवस्था समेतलाई दृष्टिगत गरी समायोजित कर्मचारीहरुको सेवाका सर्त र सविधाको थप सुदृढिकरण, समायोजित भई प्रदेश र स्थानीय तहमा गएका कर्मचारीहरुको हकमा फराकिलो बृति विकासको अवसरको सुनिश्चितता, वर्गीकृत भौगोलिक क्षेत्रको कार्यानुभव प्राप्त गर्न पाउने अवसरको उपलब्धता, अभिलेख व्यवस्थापन तथा समायोजनका सम्बन्धमा देखापरेका गुनासोको सम्बोधनलगायत सकारात्मक उत्प्रेरणाका लागि आवश्यक नीतिगत, कानूनी र व्यवस्थापकीय प्रबन्ध गर्न गराउनु भनी प्रत्यर्थीहरुका नाउँमा निर्देशनात्मक आदेश जारी गरिएको छ। निर्देशनात्मक आदेशको विस्तृत व्यहोरा निर्णयको पूर्णपाठमा दिइनेछ।"
प्रदेश १ मा कांग्रेसका गोपालकुमार र एमालेका गुरुप्रसादको मत बराबर,"विराटनगर: राष्ट्रियसभा निर्वाचनको प्रदेश १ मा अन्यतर्फ कांग्रेस उम्मेदवार गोपालकुमार बस्नेत र एमालेका उम्मेदवार गुरुप्रसाद बरालको मतभार बराबर आएको छ। निर्वाचन आयोगका अनुसार दुवै जनाको मतभार ४४८८ आएको हो। अन्यतर्फ बस्नेत, बराल र राप्रपाका अमरबहादुर विष्टको उम्मेदवारी परेको थियो। मतभार बराबर आएपछि निर्वाचन आयोगसँग दुई विकल्प रहने बताइएको छ। जसअनुसार कि त गोलाप्रथा वा पुनःनिर्वाचन हुने प्रावधान रहेको आयोगका एक सदस्यले बताए। यसअघि महिलातर्फ नेकपा एकीकृत समाजवादीकी जयन्ती राई र अपांगता भएका व्यक्ति वा अल्पसंख्यकतर्फ एमालेका सोनाम गेल्जेन शेर्पा विजयी भएका थिए।"
फ्लोरिडामा आप्रवासी चढेको डुंगा पल्टिँदा ३९ जना बेपत्ता,"वासिङ्टन डिसीः अमेरिकाको फ्लोरिडामा डुंगा पल्टिँदा कम्तीमा ३९ जना बेपत्ता भएका छन्। फ्लोरिडाको एट्लान्टिक तटमा मानव तस्करीका लागि प्रयोग भएको डुंगा पल्टिएको बताइएको छ। अमेरिकी तटरक्षक(कोस्टगार्ड)का अनुसार, हराउनेहरु अधिकांश आप्रवासीहरु छन्। केही दिनदेखि उनीहरुको खोजी कार्य भइरहेको अलजजीरामा समाचार छ। बेपत्ताहरुको खोजीका लागि पानी जहाज र विमान परिचालन गरिएको छ। उनीहरु क्यारेवियन मुलुक बहामासबाट डुंगा चढेर गैरकानुनी ढंगले अमेरिका प्रवेश गर्ने तयारीमा थिए। अमेरिका छिराउने मानव तस्करहरुले ती आप्रवासीहरुलाई बहामासबाट ल्याएका हुन्। उनीहरु शनिबार बहामासबाट अमेरिकाका लागि डुंगा चढेका थिए। जिवितै उद्दार गरिएका एक व्यक्तिको तट रक्षकलाई दिएको जानकारी अनुसार डुंगामा सवार कसैले पनि लाइफ ज्याकेट लगाएका थिएनन्। डुंगमा ४० जना सवार थिए।"
हेला गर्दा माया !,"यसअघि कुनै मोटरसाइकलसम्म नआइपुग्ने वृद्धाश्रमको बाहिर अचानक एउटा कार आएर रोकियो। त्यस कारबाट एउटा युवक ओर्लिए। वृद्धाश्रमका वृद्धवृद्धाहरूलाई चासो बढ्यो कि हामीमध्ये कसैको छोरो आयो कि ? उनी कारको डिकीतर्फ मोडिए। त्यहाँबाट एउटा ह्विलचेयर निकाले। अपांगता भएका वृद्धहरूले आफूले पाउँछु कि भन्ठानेर मनमनै खुसी भए। युवकले कारको पछिल्लो ढोका खोले। ह्विलचेयर कारको ढोकामा राखे। पछिल्लो सिटमा बसेका एक वृद्ध विस्तारैविस्तारै कुर्सीमा बसे। ती वृद्ध तिनै युवकका पिता थिए। सडकबाट वृद्धाश्रम केही पर थियो। त्यसैले ती युवकले ह्विलचेयरलाई धकेल्न थाले। त्यो युवक हिड्दैहिड्दै बाटामा फुलेका रंगीचंगी फूलहरू हेरेर मक्ख पर्न थाले। युवकको अनुहारमा कुनै काम पूरा हुदा देखिने खुसी र उमंगको भाव फूलका कारण दौडिरहेको थियो। जबकि उनका पिताको अनुहार भने उदास देखिन्थ्यो। अचानक सडकमा रहेको ढुंगामा ठोक्किएर ती युवकलाई चोट लाग्यो। त्यो दृश्य देखेर पिता ह्विलचेयरबाट झरे। छोराको नजिक गए। छोराको खुट्टा रगतले लत्पतिएको थियो। ती वृद्धले सोधे छोरा, तिमीलाई चोट त लागेन ? नैतिक शिक्षा : आफूले हेलाँ गरेका व्यक्तिबाट माया पाउन सकिन्छ। आफूले अरूलाई गलत सोचे पनि आफूलाई अरूले सही सोचिरहेका हुन सक्छन्।"
अशक्तलाई घरमै शिक्षा,"जाजरकोट : जाजरकोटको कुशेमा विद्यालयको पहुँचमा पुग्न नसकेका शारीरिक अशक्तलाई घरमै पढाउने गरिएको छ। कुशे गाउँपालिका८ मेलबिसाउनका शिवराज गिरी जन्मजात शारीरिक अपांगता भएका बालक हुन्। उनका खुट्टा चल्दैनन्। जसका कारण उनी उभिन र हिँडडुल गर्न समेत सक्दैनन्। गिरी पढ्ने चाहना हुँदाहुँदै विद्यालय जान सक्दैनथे। ११ वर्षको उमेरसम्म पनि उनी पढ्ने र सिक्ने अवसरबाट टाढा थिए। तर, तीन वर्षदेखि घरमै पढ्ने अवसर पाएका १३ वर्षीय शिवराजले धेरै सिकिसकेका छन्। अक्षर र अंक चिन्नुका साथै गणितका आधारभूत क्रियाहरू जोड, घटाउ, गुणन र भाग गर्न सिकिसकेका छन्। स्पष्ट रूपमा पढ्न र लेख्नसमेत उनी सिपालु भइसकेका छन्। शिवराज पढाइमा निकै चाख राख्ने भएकाले पढाइएको विषयवस्तु राम्रोसँग सिकिरहेको सहजकर्ता बिना गिरीले बताइन्। सेभ द चिल्डेनको सहयोगमा पहाडी क्षेत्र विकास अभियान जाजरकोटद्वारा सञ्चालित सहयात्रा परियोजनाले घरमै शिक्षकको व्यवस्था गरी पठनपाठनको व्यवस्था मिलाएपछि शिवराजको पढ्ने धोको पूरा हुन थालेको छ। पढेर संसार चिन्ने र देख्ने सपना बोकेका शिवराज पढ्न पाएपछि निकै खुसी भएका छन्। शिवराज भन्छन्, घरमै पढ्न पाउँदा निकै खुसी लागेको छ। अवसर पाए उच्च शिक्षासम्म अध्ययन गरेर जागिर खाने सपना छ। गिरीका बुवा बहादुर गिरी आफ्नो छोरालाई घरमै पढाउने व्यवस्था मिलाइ दिएकोमा खुसी छन्। परियोजनाले शारीरिक अशक्तताका कारण विद्यालय गएर पठनपाठन गर्न नसक्ने कुशेका चार जना बालबालिकालाई घरमै शिक्षक पठाएर पढ्ने व्यवस्था मिलाएको छ। शारीरिक अपांगताका कारण विद्यालय जान नसकेका कुशे गाउँपालिकाभित्रका बालबालिकालाई घरमै पढाउने व्यवस्था मिलाइएको पहाडी क्षेत्र विकास अभियानका कार्यकारी निर्देशक रणबहादुर कार्कीले बताए।"
"सीके राउतका कार्यकर्ताले डाक्टरको टाउको फुटाए, सांसदको हात भाँचिदिए",जनकपुरधाम: सीके राउत नेतृत्वको जनमत पार्टीका कार्यकर्ताहरुले जलेश्वर अस्पतालका मेडिकल सुपरिटेन्डेन्ट डाक्टर सतिश साहमाथि आक्रमण गरेका छन्। जनकपुरको पिडारी चोकमा जनमत पार्टीका कार्यकर्ताहरुले बर्दिबास गइरहेका डाक्टर साह सवार गाडीमा तोडफोड गर्नुका साथै अन्धाधुन्ध भाटा प्रहार गरेपछि साह घाइते भएका छन्। उनकको टाउको फुटेको प्रहरीले जनाएको छ। उनको अनुहारमा गहिरो चोट लागेर आठ वटा टाँका लगाइएको साहका आफन्तले बताए। पार्टी कार्यकर्ताहरुले प्रदेस सभा सदस्य अशोक यादवको गाडी तोडफोड गरी उनको हात नै भाँचिदिएको यादवले जनाएका छन्। उग्ररुपमा प्रदर्शनमा उत्रिएका कार्यकर्ताहरुले दश वटा सरकारी गाडीमा तोडफोड गरेका हुन्।
बाबुराम भट्टराईलाई दोस्रोपटक कोरोना संक्रमण,"काठमाडौं: जनता समाजवादी पार्टी (जसपा), संघीय परिषद्का अध्यक्ष बाबुराम भट्टराईलाई कोरोना संक्रमण पुष्टि भएको छ। उनले सामाजिक सञ्जालमार्फत् आफूलाई कोरोना संक्रमण देखिएको बताएका छन्। 'सतर्कता अपनाउँदा अपनाउँदै पनि मलाई दोस्रो पटक कोरोनाको संक्रमण भएको छ! केही समय यता निकट सम्पर्कमा आउनुभएकाहरू सतर्क रहनुहोला!,' उनले सामाजिक सञ्जालमा लेखेका छन्। उनले लक्षण सामान्य छ रहेको र केही दिन आइसोलेसनमा बस्ने जानकारी दिएका छन्।"
राष्ट्रिय सभा निर्वाचनका सबै क्षेत्रमा गठबन्धन विजयी हुन्छ : माधब नेपाल,"काठमाडौँ : नेकपा (एकीकृत समाजवादी)का अध्यक्ष माधवकुमार नेपालले राष्ट्रिय सभाको निर्वाचनमा सबै क्षेत्र सत्तागठबन्धनले जित्ने बताएका छन्। पार्टी केन्द्रीय कार्यालयमा आयोजित कार्यक्रममा अध्यक्ष नेपालले यस्तो बताएका हुन्। उनले भने, आज भएको चुनावमा गठबन्धनका उम्मेदवारले जित्नुहुन्छ। हाम्रो पार्टीको तर्फबाट ५ जना उम्मेदवार हुनुहुन्छ। उनले संविधान अनुसार चुनाव हुने बताए।"
राष्ट्रियसभा निर्वाचन : बागमती प्रदेशमा ७० प्रतिशत मत खस्यो,"हेटौंडा : राष्ट्रिय सभाको बागमती प्रदेशमा रिक्त रहेको दुई सदस्य पदको लागि बुधबार हेटौंडामा मतदान जारी छ। बिहान नौ बजेबाट सुरु भएको मतदानमा करिब ७० प्रतिशत मत खसिसखेको राष्ट्रियसभा सदस्य निर्वाचन कार्यालयले जनाएको छ। स्थानीय तहका अध्यक्ष र उपाध्यक्ष दुईसय चार जना र प्रदेशसभाका ९५ जना सदस्यले मतदान गरिसकेको कार्यालयले जनाएको छ। गठबन्धनबाट नेपाली काँग्रेसका कृष्णप्रसाद पौडेल र नेकपा एकीकृत समाजवादीकी गोमा तिमल्सिना चुनावी प्रतिस्पर्धामा रहेका छन्। काठमाडौं निवासी पौडेल नेपाली काँग्रेस केन्द्रीय कार्यालयका मुख्य सचिव हुन्। हेटौंडाकी तिमल्सिना नेकपा एकीकृत समाजवादकी केन्द्रीय सदस्य हुन्। नेकपा एमालेबाट गोपाल शाक्य र निरकुमारी कुँवर दर्लामी गठबन्धनका उम्मेदवारसँग प्रतिस्पर्धामा उत्रिएका छन्। शाक्य ललितपुर र दर्लामी सिन्धुलीबासी हुन्। नेपाल मजदुर किसान पार्टी (नेमकिपा)को तर्फबाट कृष्ण तामाङ र गिता काफ्ले चुनावी मैदानमा छन्। बागमतीबाट काँग्रेसका राधेश्याम अधिकारी र एकीकृत समाजवादीकी उदय शर्मा पौडेलको कार्यकाल सकिँदैछ। हेटौंडा औद्योगिक क्षेत्र ब्यवस्थापन कार्यालय परिसरमा दिउँसो ३ बजेसम्म मतदान हुने र साँझ ७ बजेसम्म परिणाम सार्वजनिक गर्ने तयारी रहेको मुख्य निर्वाचन अधिकृत डिल्लिरत्न श्रेष्ठले बताए। स्वास्थ्य मापदण्ड पूरा गरी निर्वाचनको ब्यवस्थापन गरिएको श्रेष्ठले बताए। निर्वाचनमा वागमती प्रदेशसभा सदस्य एकसय नौ जना र प्रदेशका १३ जिल्लाका एकसय १९ स्थानीय तहका प्रमुख र उपप्रमुख गरी दुईसय ३७ गरी तीनसय ४६ मतदाता रहेका छन्। एक गाउँपालिका अध्यक्षले अख्तियारमा परेको मुद्धाका कारण मतदानमा सहभागी हुन नपाएका हुन्। प्रदेशसभाका एक जना सदस्यको ४८ र स्थानीय तहका प्रतिनिधिको १८ मत भार गणना गरिन्छ। यस अघि भएको राष्ट्रिय सभाको निर्वाचन परिणामले बागमती प्रदेशमा गठबन्धनको मतभार बलियो रहेको देखिएको छ। बागमती प्रदेशबाट राष्ट्रिय सभामा रिक्त रहेको एक सिटको लागि गत जेठ छ गते हेटौंडामा भएको निर्वाचनमा नेकपा एकीकृत समाजवादीका डाखिमलाल देवकोटा विजयी भएका थिए। तत्कालीन नेकपा एमाले भित्रको माधव नेपाल पक्ष, नेपाली कांग्रेस, नेकपा माओवादी केन्द्र र जनता समाजवादी पार्टीको समर्थनमा एक हजार ७४ मतभारले नेकपा एमालेका उम्मेदवार रामबहादुर थापा (बादल)लाई हराउँदै देवकोटा विजयी भएका थिए।"
आन्तरिक पशु क्वारेन्टाइनहरु नहुँदा समस्या,"गुलरिया : बर्दियामा मासुजन्य वस्तु भित्रिने नाकाहरुमा आन्तरिक पशु क्वारेन्टाइन नहुँदा समस्या परेको छ। आयातित मासुजन्य पदार्थ उपभोक्ताको हातसम्म पुग्दा मासु चेकजाँचको प्रबन्ध नभएपछि मासु उपभोक्ताहरु जोखिममा परेका छन्। जिल्लामा मासुजन्य पदार्थको आन्तरिक चेकजाँच हुन नसकेको पशु क्वारेन्टाइन कार्यालय बर्दियाका वरिष्ठ पशुचिकित्सक विनय कुमार कर्णले बताए। उत्तरसीमा जाँचको ब्यवस्था गर्न सकिएको छैन। क्वारेन्टाइन कार्यशैलीका धेरै कमजोरी छन्। उनले भने जोखिम विश्लेषण अभाव छ। क्वारेन्टाइन जाँच प्रणाली स्थापना हुन सकेको छैन। जिल्ला भित्रिने नाकाहरुमा चेकजाँच कमजोर छ। आवश्यकता अनुसारका आवागमन हुने नाकाहरुमा कार्यालयको खाँचो छ। क्वारेनटाइन सेवातर्फ भौतिक पूर्वाधार र बजेटको कमी रहेको उनले सुनाए। जिल्लामा रहेको कार्यालयबाट हामीले राजश्व सें कलनको प्रथम डफ्फामा क्वारेन्टाइनका विश्वव्यापी अवधारणालाई साकार पार्ने भूमिका निभाएका छौं। उनले थपे अवैंध पैठारी नियन्त्रण गर्न कार्यालयले समन्वय, सहकार्य र सहयोग पुर्याउँदै आएको छ। पशुजन्य रोगको रोकथाम तथा नियन्त्रणको अविस्मरणीय योगदान हाम्रो छ। पशुपंक्षी ढुवानी ऐन अन्र्तगत अफ्रिकन स्वाईन फिवरका कारण चिन र भारतबाट बंगुरलगायत बंगुरजन्य उत्पादन निर्यातमा प्रतिवन्ध छ। त्यस्तै भारतबाट मंगुर माछाको पैठारी निषेध छ। भारतको चल्ला, तयारी कुखुरा वा कुखुराको मासु पैठारी प्रतिबन्ध रहेकाले प्रतिवन्धिन वस्तुहरु भित्रिन नदिन निगरानी गरेका छौं। चालु आर्थिक वर्षको श्रावणदेखि पुस मसान्तसम्म बर्दियाका सिमावर्ती क्षेत्रबाट भारतबाट भित्र्याईएका भारी मात्रामा अवैध मासुजन्य वस्तुहरु बरामद गरेको शसस्त्र प्रहरी बल नेपाल ३१ नम्वर हेडक्वाटर बर्दियाका प्रहरी नायव उपरिक्षक शंकर तिवारीले बताए। हामीले ३ लाख ९७ हजार ७ सय रुपैयाँ बराबरको मासुजन्य वस्तुहरु बरामद गर्यौ। बर्दियामा ८३ किलोमिटर सीमा क्षेत्र खुला सिमाना छ। जसमा २९ वटा आउट बोर्डर पोष्ट (बीओपी) आवश्यक पर्छ। बर्दियाको सिमानामा ८ ओटा विओपीमार्फत सीमा सुरक्षा तथा निकासी पैठारी रोकथामको काम भैरहेको उनले प्रष्ट्याए। सीमा सुरक्षाकर्मीहरुलाई क्वारेन्टाइन सम्बन्धी जानकारी मूलक कार्यशाला आवश्यक रहेको उनको भनाई छ। प्रतिवन्धित मासुजन्य पैठारीको ऐन, कानून र नियमका बारेमा सुरक्षाकर्मीहरुलाई थप सचेत पार्नुपर्ने आवस्यकता छ उनले भने।"
मुस्ताङमा लोभलाग्दा सुटिङ स्पट,"जोमसोम : पछिल्लो समय मुस्ताङ जिल्ला चलचित्र हबकोरुपमा विकास हुन थालेको छ। मुस्ताङको रमणीय भूगोल र यहाँका विभिन्न मनमोहक प्राकृतिक सौन्दर्यताले स्वदेशी तथा विदेशी चलचित्र निर्मातानिर्देशकहरुको ध्यान मुस्ताङतर्फ मोडिन थालेको हो। दुई दशक अघि हिमाली जिल्ला मुस्ताङको गन्तब्य अहिलेको जस्तो सहज पटक्कै थिएन। २०६० सालको सेरोफेरोमा जब नेपाली सेनाले मुस्ताङ र म्याग्दीको सडक ट्र्याक खोल्यो, त्यसपछि मुस्ताङको दूरी छोटिन पुग्यो। भारतीय नाकाबन्दीपछि सरकारले २०७४ सालदेखि उत्तरी कोरला नाकासम्मको पहुँचमार्ग विस्तार गर्ने उद्देश्यले सडक स्तरोन्नति गर्न थालेपछि मुस्ताङ यात्रा झनै सहज बन्दै गईरहेको छ। राष्ट्रिय गौरवको आयोजना अन्तर्गत मुस्ताङको थासाङ३ लेतेदेखि घरपझोङ२ मार्फासम्म कालोपत्रे सडक विस्तार भईसकेको छ। यस्तै जोमसोमकागबेनी सडकको कालोपत्रे विस्तारको काम पनि सुरु हुन थालेको छ। तर कागबेनीमुक्तिनाथ सडक भने ४ वर्षअघिनै कालोपत्रे भईसकेको छ। कालिगण्डकी करिडोर अन्तर्गत जोमसोमकोरला ग्राभेल सडक अन्तिम चरणमा छ भने बेनीजोमसोम सडकको भौतिक प्रगती ६५ प्रतिशत छ। मुस्ताङ आउने पर्यटकलाई म्याग्दी खण्डमा केही असहज र सास्ती ब्यवहोर्नू परेपनि मुस्ताङ खण्डको सडक समृद्ध बन्दै गइंरहेकाले पर्यटकलाई सम्पूर्ण थकान चटक्कै बिर्सन बाध्य गराईदिन्छ। अबको केही वर्षपछि बेनीजोमसोमकोरला सडक स्तरोन्नति पूरा भई झनै सडक गन्तब्य सहज बन्ने पक्का छ। मुस्ताङमा सडक यातायात सहज बन्दै जान थालेपछि पछिल्लो एक दशक यता करिव दुई दर्जन नेपाली चलचित्र छायांकन भईसकेका छन् भने दर्जनौ म्युजिक भिडियो र मुस्ताङ चिनाउने डकुमेन्टी फिल्महरु छायांकन भईसकेका छन्। यस्तै केही विदेशी पर्यटकले पनि अंगे्रजी फिल्म र डकुमेन्टी सुटिङ गरिसकेका छन्। मुस्ताङमा एकपछि अर्को गरी चलचित्रहरुको छायांकन हुन थालेपछि यहाँको पर्यटन ब्यवसायले गति लिन थालेको छ। हिमाली जिल्ला मुस्ताङमा नेपाली चलचित्र कबड्डीको चार वटा ऋखंला छायांकन भईसकेका छन्। जसममध्ये ३ वटाको प्रर्दशन भईसकेको छ भने कबड्डी फाईनल म्याचको अन्तिम भाग गत कार्तिकमा छायांकन सकिएको थियो। यसैगरी विश्वब्यापी माहामारीको रुपमा फैलिएको कोरोना जोखिम अघि मुस्ताङमा कान्छी, ब्याच नं १६, जेरी, ड्रिम्स, सम्हालिन्छ कहिले मन, भकुन्डो, चचहुई, प्रेमगीत, रुद्र, हिम्मत २, छिरिङ, आमा खन्डो र चिनो लगायतका नेपाली कथानक चलचित्र छायांकन भईसकेका छन्। यस्तै मुस्ताङमा भारतीय चलचित्र क्षेत्रका महानायक अमिताभ बच्चनको खुदा गवाह चलचित्र छायांकन भईसकेको थियो। खुदा गवाहको प्रर्दशनपछि मुस्ताङमा भारतीय पर्यटकको संख्या वृद्धि भएको थियो। यस्तै कोरोना कहरको क्रममा गत वर्ष भारतीय चलचित्र तिरीमाली छायांकन भईरहेको बेला स्थानीय प्रशासनले कोरोना संक्रमण जोखिम भन्दै छायांकनका क्रममा रोक लगाईएको थियो। मुस्ताङमा थकाली कलासंस्कृतिलाई तयार पारिएको कबड्डी नामक चलचित्रले थासाङको नाउरिकोटलाई चिनाउन ठूलो भूमिका खेलेको छ। २०७० सालमा निर्देशक रामबाबु गुरुङले निर्देशन गरेको यस चलचित्रले यहाँका भुगोल, मौलिकता र स्थानीय रहनसहनलाई आम दर्शक माझ उजागर गरिदियो। थासाङ२ का वडाध्यक्ष नरप्रसाद ज्वाहारचनले थासाङ क्षेत्रको परिचय चलचित्र कबड्डीले पस्किएको बताए। उनले कबड्डीको प्रर्दशनपछि नाउरिकोट भ्रमण गर्ने पर्यटक वृद्धि भएको जानकारी दिए। समुन्द्री सतहदेखि २ हजार मिटर अग्लो उचाईमा अवस्थित नाउरिकोट गाउँ आफैमा मनमोहक छ। वरिपरी निलगिरि र धौलागिरि हिमालको दृष्यावलोकन गर्न सकिने नाउकोटा गाउँ सडक संञ्जालले जोडिएकाले चलचित्रकर्मीलाई यहाँ पुगेर छायांकन गर्न सक्ने अवस्था रहेको छ। नाउरिकोट गाउँबाट खर्कको चरनक्षेत्रमा चरिरहेका याकचौरी र वन्यजन्तुको क्रिडा अवलोकन गर्न सकिन्छ। यस्तै नाउरिकोटबाट कालिगण्डकी नदीको सौन्दर्यताले पर्यटकलाई मोहित पारिदिन्छ। मुस्ताङको थासाङमा ३ वटा ससाना तालहरु छन्। थासाङ२मा भुतर्छो ताल र सेकुङ ताल छन्। यी दुबै ताल समुन्द्री सतहदेखि २७ सय २५ मिटरको उचाईमा छन्। तालमा निलगिरि हिमालको प्रतिबिम्ब देख्न सकिन्छ। यस्तै थासाङ५ को टिटी गाउँमा टिटी ताल छ। यो तालपनि २५ सय मिटर अग्लो उचाईमा छ। ताल हेर्न स्वदेशी तथा बिदेशी पर्यटक उल्लेख्य उपस्थिती रहने गर्छल। थासाङमा कवि भूपी शेरचनको गाँउ टुकुचेमा कबड्डी लगायत अन्य नेपाली चलचित्र छायांकन भईसकेको वडाध्यक्ष हिराचनले बताए। मुस्ताङको घरपझोङ गाउपालिका पनि चलचित्रल छायांकनका हिसाबले महत्वपूर्ण छ। घरपझोङ गाउपालिका भित्र पर्यटकी गन्तब्य ढुम्बाताल, कुछप तेरङ्गा गुम्बा, स्नोलियो पार्ट, यारुझो भ्यू टावर, घरपझोङ किल्ला, झोनाधाङ पार्क र स्याउको राधधानी मार्फा गाउँ छन्। सदियौं पुरानो माटोलले निर्मित परम्परागत एक आपसमा जोडिएका घरहरुको मौलिकताले चलचित्रकर्मी यहासम्म आउन बाध्य हुन्छन्। चलचित्र चिनो, प्रेमगीत, जेरी, छिरिङ र कान्छी लगायतका चलचित्रको प्रर्दशनपछि ढुम्बातालको चर्चा झनै चुलिएको मुस्ताङ उद्योग बाणिज्य संघका अध्यक्ष खगेन्द्र तुलाचनले जानकारी दिए। चलचित्र छायांकनकै माध्यमले मुस्ताङको पर्यटकीय क्रेज बढेको अध्यक्ष तुलाचनको भनाई छ। वर्षेनि भाद्र, असोज महिनामा लटरम्म स्याउ बगैचा स्याउले ढाकिदा मार्फा गाउको सौन्दर्यतानै बेग्लै हुने गर्छ। बेनीजोमसोम मुख्य सडकको भित्री भागमा एक आपसमा मिलेको बस्ती हो मार्फा गाउँ। साघुरो गल्ली परम्परागत पुराना घरले सांस्कृतिक धरोहरलाई जीवन्त तुल्याउँछ। यहीँ मार्फाको गल्ली भित्रै थुप्रै नेपाली चलचित्र छायांकन भईसकेको स्थानीय दिपक लालचनले जानकारी दिए। उनका अनुसार मार्फाको साधुँरो गल्ली भित्र जेरी फिल्म छायांकन भएकाले त्यहाँको भित्री गल्लीलाई जेरी गल्ली नामाकरण गरिएको उनले बताए। मार्फामा ६ वटा डिस्टिलरी, गुम्बा र बागवानी कृषि फार्म छ। घरपझोङको ठिनीमा सामुदायिक होमस्टे छन्। पर्यटक तथा चलचित्रकर्मी त्यहाँ पुगेर सँस्कृतिमा रमाउने गर्छन। ठिनीको स्नोलियो पार्ट र यारुझो भ्यूटावरमा सडक पुगेकाले चलचित्रकर्मीलाई छायांकनमा सहज भईसकेको छ। सदरमुकाम जोमसोमको बीचमा कालिगण्डकी नदीको प्रवाहले घरपझोङको सौन्दर्यतालाई झनै घनिभूत बनाईदिएको छ। चलचित्र छायांकन हबको कुरा गर्दा मुस्ताङको वारागुङ मुक्तिक्षेत्र पनि प्रख्यात छ। मुस्ताङमा छायांकन गर्न आएका निर्माता निर्देशकको मुख्य प्वाईन्ट कागबेनीमुक्तिनाथ सडकको माथि पहाडमा पर्छ। चारैतिरको भूगोल र कालिगण्डकी नदी र मुक्तिनाथ खोलाको दृष्यले कागबेनी डाँडो चलचित्र हबको केन्द्र बनेको हो। पछिल्लो समय पालिकाले सेर्थाङ सेल्फी पार्कसमेत निर्माण गरेको छ। चलचित्रको पर्दामा यहाँको दृष्य लोभलाग्दो देखिन मुक्तिनाथका पर्यटन ब्यवसायी सुरज गुरुङले उल्लेख गरे।उनका अनुसार मुक्तिक्षेत्रको झोङ, पुडाक, छेङ्गुर , रानीपौवा र कागबेनी लगायतमा दर्जनौ चलचित्र छायांकन भईसकेको जानकारी दिए। यस्तै पछिल्लो समय उपल्लो मुस्ताङमा पनि नेपाली चलचित्र छायांकन हुन थालेको छ। जेरी र सम्हालिन्छ कहिले मनलगायतका चलचित्र उपल्लो मुस्ताङमा छायांकन भएको हो। उपल्लो मुस्ताङमा अध्यागमन विभागले विदेशी पर्यटकलाई ५ सय डलर रोयल्टी लिने भएकाले विदेशी चलचित्र न्युन मात्र छायांकन भएको छ। उपल्लो मुस्ताङमा ड्रोन क्यामेरा उडाउन पूर्व अनुमती लिनुपर्ने हुन्छ। भौगोलिकले विकट मानिएको उपल्लो मुस्ताङको लोमान्थाङमा मुस्ताङी राजाको दरबार, पर्खालले घेरिएको लोमान्थाङ बजार, कोरलानाका, छोसेर गुफा, लोघेकर गुम्बा, चराङ गुफा, लुरी गुम्बा, चराङ गुम्बा, चिउसी गुफा आदी छन्। हिन्दुहरुको महत्वपूर्ण धार्मिक गन्तब्य दामोदरकुण्ड सडक स्तरोन्नति भईरहेकाले केही वर्षपछि त्यहाँसमेत चलचित्र छायांकन सकिने संम्भावना छ। मुस्ताङको मौलिक कलासंस्कृति र यहाँको भगौलिक सौन्दर्यताले स्वदेशी तथा विदेशी चलचित्रकर्मी मुस्ताङ आउने क्रम बढ्दो छ। कोरोना कहरको अवस्था शुन्यमा रहेमा पर्यटकको साथै चलचित्रकर्मी मुस्ताङ आउने विस्वाश गरिएको छ। कोरोना कहर अघि सन् २०२१ मा थासाङको कोवाङमा तय गरिएको चलचित्र फेस्टिबल कोरोना कहरले स्थगित गरिएको छ। सो महोत्सवका लागि स्थानीयस्तरमा छलफल गर्न कलिउडकर्मीका साथै पूर्व पर्यटनमन्त्री योगेश भट्टराई मुस्ताङ आएका थिए। महोत्सवमा हलिउड, बलिउड र कलिउड चलचित्र हस्तीहरुलाई मुस्ताङ आमन्त्रण गर्ने योजना थियो।"
यी हुन् मन्त्रिपरिषद् बैठकले गरेका निर्णयहरु,"काठमाडौं: सरकारले मन्त्रिपरिषद् बैठकले गरेका निर्णयहरु सार्वजनिक गरेको छ। सञ्चार, सूचना तथा प्रविधिमन्त्री एवं प्रवक्ता ज्ञानेन्द्र बहादुर कर्कीले ६ बुँदे निर्णय सार्वजनिक गरेका हुन्। उनका अनुसार सरकारले संगठन तथा व्यवस्थापन सर्वेक्षण पुनरवलोकनका लागि सैद्धान्तिक स्वीकृति दिने निर्णय गरेको छ। त्यस्तै कृषि तथा वनविज्ञान विश्वविद्यालयलाई सरकारी जग्गा लिजमा उपलब्ध गराउन स्वीकृति दिने, भोजपुर जिल्लास्थित नेपाली सेनाको श्री फस्ट राफइल गणको ब्यारेक पेरिमिटरको उत्तर र पूर्वतर्फ फैलिएको स्थानीय व्यक्तिहरूको स्वामित्वमा रहेको करिब २० रोपनी १५ आना दुई दाम जग्गा प्राप्त गर्न स्वीकृति दिने निर्णय गरेको छ। त्यस्ट्टै कञ्चनपुर र कैलालीमा एकीकृत फोहोरमैला व्यवस्थापन प्लान्ट स्थापनार्थ कञ्चनपुरको शुक्लाफाट नगरपालिका र कैलालीको गोदावारी नगरपालिकाको वन क्षेत्र पर्ने जग्गा प्रयोग गर्न स्वीकृति दिने, विभिन्न समयमा छपाइ भएका प्रकाशन नभएका र चलनचल्तीमा ल्याउन नसकिएका हुलाक टिकट र हुलकका स्टेसनरीहरू प्रचलनमा नल्याउने कानुनबमोजिम नष्ट गर्न स्वीकृत दिने, स्वास्थ्य बिमा बोर्डको अस्थायी दरबन्दी स्वीकृत गर्ने र लोकसेवा तथा बढुवा समितिको सिफारिसबमोजिम विभिन्न सेवा समूहका राजपत्रांकित द्वितीय श्रेणीका अधिकारीहरूलाई सम्बन्धित सेवा समूहको राजपत्रांकित प्रथम श्रेणीको सहसचिव पदमा बढुवा, नियुक्ति तथा पदस्थापना गर्ने निर्णय गरेको मन्त्री कार्कीले बताए।"
क्रिप्टो र नेटवर्किङमा कारोबार नगर्न बैंकर्स संघको आग्रह,"काठमाडौं: नेपाल बैंकर्स संघले क्रिप्टो, भर्चुअल करेन्सी तथा नेटर्वक व्यवसायमामा कारोबार नगर्न चेतावनी दिएको छ। गैरकानुनी भएको भन्दै यस्ता क्रियाकलापमा सहभागी नहुन बैंकले आग्रह गरेको हो। संघले सूचना जारी गरी नेपालमा भर्चुअल करेन्सी तथा नेटवर्किङ कारोबार गैरकानुनी भएकाले सचेत हुन आग्रह गरेको हो। त्यस्तो कार्य गरेको पाइएमा प्रचलित कानुन बमोजिम कारबाही हुने बैंकर्स संघले जनाएको छ। विदेशी विनिमय वा मुद्राका रुपमा क्रिप्टो र भर्चुअल करेन्सीले मान्यता नपाएको भन्दै यस्तो कारोबार गर्दा सर्वसाधारण ठगिने, अवैधानिक तरिकाले रकम बाहिरिई स्वदेशी पुँजी पलायन हुने भएकाले कारोबार नगर्न बैकर्स संघले भनेको हो। त्यस्ता कारोबार तथा व्यवसायमा संलग्न भई नेपालभित्र बसोबास गर्ने नेपाली तथा विदेशी नागरिक र विदेशमा बस्ने नेपाली नागरिक समेतले त्यस्तो कार्य गरेमा कारबाही हुने जनाइएको छ। अनलाइनबाट डलर अपचलन गरेको भन्दै राजस्व अनुसन्धान विभागले मंगलबार दिनेश खड्कासहित चार जनाविरुद्ध ३७ करोड ६४ लाख बिगो र ३ वर्ष कैदसहित काठमाडौं जिल्ला अदालतमा मुद्दा दायर गरेको छ। नेपाल राष्ट्र बैंकले गत आइतबार भर्चुअल करेन्सी तथा नेटवर्किङ कारोबारमा संलग्नलाई कारबाही गर्ने चेतावनी दिएको थियो। हाइपर फन्ड (हाइपर भर्स) जोसियल, क्राउडवान, सोलम्याक्स ग्लोबलजस्ता नेटवर्किङ कारोबार भइरहेको भन्दै राष्ट्र बैंकले त्यस्तो कार्यमा संलग्न नहुन सूचना जारी गरेको थियो। हाइपर फन्ड नेटवर्किङको अर्को धन्दा नेटवर्किङमा लगानी नगर्न राष्ट्र बैंकको चेतावनी अनलाइन मार्फत डलरको अवैध धन्दा, ३७ करोड ६४ लाखको बिगोसहित मुद्धा दायर नेटवर्किङ व्यवसाय नियमन गर्नुपर्छ क्रिप्टोमा संलग्नविरुद्ध मुद्दा"
राजदूत भण्डारीद्वारा इराकमा ओहोदाको प्रमाणपत्र,"काठमाडौँ : कुवेतकालागि नेपाली राजदूत दुर्गाप्रसाद भण्डारीले इराकका राष्ट्रपति बर्हम सलीसमक्ष ओहोदाको प्रमाणपत्र पेस गरेका छन्। भण्डारीको कार्यक्षेत्र इराक पनि पर्छ। राजधानी बग्दादस्थित राष्ट्रपति भवनमा आयोजित कार्यक्रममा राजदूत भण्डारीले ओहोदाको प्रमाणपत्र बुझाएपछि राष्ट्रपति सलीसँग शिष्टाचार भेटसमेत गरेका थिए। सो अवसरमा उनले नेपालका राष्ट्रपति विद्यादेवी भण्डारी र प्रधानमन्त्री शेरबहादुर देउवाले इराकी सरकार र जनताको सुख, शान्ति र समृद्धिको कामना गरेको सन्देश सुनाए। राजदूत भण्डारीले नेपाल र इराकबीच मैत्रीपूर्ण सम्बन्ध र सहकार्य थप मजबुत हुने बताएको नेपाली दूतावास कुवेतले जनाएको छ। राष्ट्रपति सलीले इराक नेपालसँग राजनीतिक, आर्थिक, द्विपक्षीय हितका क्षेत्रमा सहकार्य अभिवृद्धि गर्न इच्छुक रहेको बताएका थिए।"
बेनीतातोपानी सडक कालोपत्रेको तयारी,"बेनी : म्याग्दीको रणनीतिक महत्वको बेनीदरबाङ सडकको बेनीदेखि तातोपानी खण्ड कालोपत्रे गर्ने तयारी भएको छ। आठ किलोमिटर दूरिको सडक बिस्तार, नाली र पर्खाल निर्माणको काम सकेर कालोपत्रे गर्न सब बेस र बेस राख्ने काम भैरहेको छ। ११ मिटर फराकिलो सडकको सात मिटरमा डिबिएसडी प्रविधीको कालोपत्रे गर्न लागिएको हो। ठेकेदार कम्पनी लामासमानान्तरका आयोजना ब्यवस्थापक राकेश सदाले बेनीदेखि तातोपानी खण्डको अधिकांश भाग कालोपत्रे गर्न तयार बनाएको बताए। विस्तार, पर्खाल र नालीको काम सकिएको ठाउँमा बेस बिछ्याएका छौ, उनले भने तातोपानीदेखि सिमखण्डमा विस्तारको काम भैरहेको छ। गर्मी बढेर तापक्रम अनुकुल भएपछि पिच सुरु गर्छौ। बिस २०७४ असोज ४ गते ४५ करोड रुपैयाँमा १२ किलोमिटर ५०० मिटर सडक २०७६ माघ ४ गते निर्माण सम्पन्न गर्न लक्ष्यसहित ठेक्का सम्झौता भएको थियो। सडक निर्माणमा ढिलाई गरेको भन्दै लामा निर्माण कम्पनीका सञ्चालक प्रतिनिधीसभा सदस्य जिपछिरिङ लामाको तस्वीर सडकमा झुण्डाएर विरोध गरेका थिए। बिस २०७५ मा यो सडक योजना सडक डिभिजन कार्यालयबाट पूर्वाधार विकास कार्यालय म्याग्दीमा हस्तान्तरण भएको थियो। कार्यालयका इञ्जिनियर सडक सञ्जय सुबेदीले पछिल्लो समय निर्माणले तिव्रता पाएको बताए। उनका अनुसार यो सडकको ठेक्काको म्याद आगामी चैत महिनासम्म मात्र भएकाले पनि निर्माण कम्पनीलाई दवाव परेको छ। चोथौ पटक म्याद थप भएको यो आयोजनाका ठेकेदारले पर्याप्त मजदुर र उपकरण परिचालन तथा सामाग्री जुटाउन नसक्दा ढिलाई भएको हो। म्याग्दीको लाईफ लाइन मानिने २०६३ मा मार्ग खुलेको २४ किलोमिटर दूरीको बेनीदरवाङ सडक बर्खामा बाढी र पहिरोले दैनिकजसो अवरुद्ध र हिउँदमा धुलाम्मे हुन्छ। म्याग्दीको मंगला, मालिका र धवलागिरी गाउँपालिकालाई सदरमुकाम बेनीसँग जोड्ने एकमात्र बेनीदरवाङ सडक बाग्लुङको तमानखोला गाउँपालिकाका बासिन्दाले पनि प्रयोग गर्छन्। योजनाको दोस्रो चरणमा लाम्पाटादेखि दरवाङसम्म ८ किलोमिटर खण्ड सडक कालोपत्रे गर्न २२ करोड ५७ लाख ९३२ रुपैयाँमा २०७६ जेठ ३१ गते बिरुवाक्याराभान जेभीले ठेक्का लिएको थियो। पचास प्रतिशत भौतिक प्रगति भएको लाम्पाटादरबाङ खण्डका ठेकेदार नौ महिनापछि गत पुष महिनादेखि फर्किएका छन्। नाली, पर्खाल निर्माण र विस्तार गरेर कालोपत्रे गर्न ६५ जना मजदुर, दुईवटा एक्साभेटर र दुईवटा टिप्पर परिचालन गरेको सहायक ठेकेदार हिमालयन बिल्डर्सका सञ्चालक निरज भण्डारीले बताए। मजदुर र उपकरण थप गर्ने उनले बताए। बेनीदरबाङ अन्तरगतनै तेस्रो चरणमा सिमदेखि लाम्पाटा खण्डको चार किलोमिटर सडक कालोपत्रे गर्न पुष १८ गते ओमबुद्ध निर्माण सेवा बसुन्धराले १० करोड ७० लाख २१ हजार रुपैयाँमा ठेक्का सम्झौता गरेको पूर्वाधार विकास कार्यालयका प्रमुख सन्तोष अर्यालले बताए। ठेक्का प्रतिस्पर्धामा ओमबुद्धले अनुमान गरिएको भन्दा ४३ प्रतिशत घटेर कबोलेको थियो। १० वटा कम्पनीले प्रतिस्पर्धामा भाग लिएका थिए। ठेक्का सम्झौताको म्याद १८ महिनाको हो। सडकलाई आठ मिटर फराकिलो बनाएर, सात मिटर चौडाइमा डिबिएसडी कालोपत्रे, नाली र पर्खाल निर्माण गर्न लागिएको हो।"
सरकारका ऋणात्मक मानक,"सम्बोधन र गठबन्धन सरकारको ६ महिने निराशाजनक दिनचर्याका कारण प्रश्न उब्जने ठाउँ एक होइन, अनेक छन्। गठबन्धन सरकारको ६ महिने उपलब्धि प्रस्तुत गर्दै प्रधानमन्त्री शेरबहादुर देउवाले राष्ट्रको नाममा गरेको सम्बोधनप्रति अनेक टिप्पणी भएका छन्। तथ्यहरूको गलत प्रयोग, महत्त्वका साथ उठाउनुपर्ने सवालहरूमा पूर्णत बेखबर, झुटको पुलिन्दा र निराशाको दस्तावेजीकरणजस्ता उपमा यस सम्बोधनले पाएको छ। एउटा राष्ट्र प्रमुखको स्तरसमेत कायम नगर्ने खालको सम्बोधनले नागरिकमा आशाभन्दा बढी निराशाको बीजारोपण गरेको स्पष्ट देखिन्छ। कोभिड, अर्थतन्त्र, स्थानीय निर्वाचन, कालापानी क्षेत्र, राष्ट्रिय संकट समाधानजस्ता ज्वलन्त मुद्दामा कुनै ठोस दृष्टिकोण नआउनुले सम्बोधनको औचित्यमाथि नै प्रश्न उब्जिएको छ। सम्बोधन र गठबन्धन सरकारको ६ महिने निराशाजनक दिनचर्याका कारण प्रश्न उब्जने ठाउँ एक होइन, अनेक छन्। मुद्दाहरू बग्रेल्ती छन्। लोकतान्त्रिक देशमा बन्ने सरकारको चरित्र न्यूनतम पनि जनउत्तरदायी र पारदर्शी खालको हुनुपर्छ। स्वप्नदर्शी, विकासप्रेमी र परिणाममुखी नतिजा निकाल्ने चरित्रलाई न्यूनतमभन्दा अलि उपल्लो गुण मान्ने गरिन्छ। आमनागरिकले कति सहज तरिकाले सरकारी सेवा सुविधा प्राप्त गरे त ? भन्ने प्रश्नसँग दाँजेर सरकारको सक्षमता जाँच्ने गरिन्छ। मूलतः सरकारी सेवाको होम डेलिभरि कस्तो छ ? त्यसैका आधारमा सरकारको प्रभावकारिता मापन गर्ने प्रचनल बढ्दो छ। यी कोणहरूबाट गठबन्धन सरकारलाई नियाल्दा के देखिन्छ त ? तथ्यगत आधारमा चर्चा गरौं। उत्तरदायित्व पहिलो कुरा यो सरकार कसप्रति जवाफदेही छ ? भन्ने प्रश्नकै उत्तर खोज्नुपर्ने अवस्था देखिएको छ। गठबन्धन सरकार नेपाली नागरिकका लागिभन्दा पनि अरू कसैका लागि कम्फर्टेबल हुन बनेको हो भन्ने कुरा यो सरकार बन्नुभन्दा पहिलेदेखि गठबन्धनकै नेता प्रचण्डले प्रचारमा ल्याएका थिए। नभन्दै यो सरकारका गतिविधि त्यही दिशातर्फ केन्द्रित छन्। जुन कुराको पुष्टि एक होइन, धेरै तथ्यबाट हुँदैछ। आफ्नै नागरिक कर्णालीमा बेपत्ता हुँदा पनि सरकार चुइक्क बोल्दैन। कारण छिमेकी रिसाउला कि ! भन्ने उसलाई चिन्ता छ। उसको जवाफदेहिता आफ्ना नागरिकप्रति होइन, छिमेकप्रति बढ्ता देखिन्छ। त्यसैगरी नेपालले आफ्नो भूभाग यकिन गरी नक्सामा सामेल गरेको कालापानी क्षेत्रमा छिमेकीले निर्धक्कसँग बाटो बनाइरहेको छ। तर, यो सरकार ती दृश्य हेरेर रमिते बनिरहन्छ। हाम्रो जमिनमा बाटो बनाउन रोक भनेर लिखित असहमतिसमेत जनाउन सक्दैन। यस अर्थमा सरकारको जवाफदेहिता कोप्रति ? स्वभावैले प्रश्न उब्जिएका छन्। देशभक्त हरेक नागरिकले गठबन्धन सरकारको उत्तरदायित्व कोप्रति हो ? जाँच्ने समय आएको छ। राष्ट्रियताको सवालमा मात्र होइन, सामाजिक न्याय र जनजीविकाका सवालमा समेत गठबन्धन सरकारको जवाफदेहिता जाँचिन आवश्यक भइसकेको छ। तथ्यहरू भन्दै छन्, शिक्षा, स्वास्थ्य झन् पछि झन् महँगो र आमनागरिकको पहुँचभन्दा पर जाँदैछ। त्यसप्रति सरकार बेखबर जस्तै छ। न्याय नागरिकको डायरीमा चढेकै छैन। पहुँचवाला, पावरवाला र ढुकुटीवालाको हतियार जस्तो बन्दै छ न्यायको हक। एकातर्फ कोभिडको मार अर्कोतर्फ महँगी र कालाबजारीले आमनागरिक थला परेका छन्। गाँस, बास र कपासकै जोहो गर्न आमनागरिकलाई धौधौ परिरहेको छ। खाद्यवस्तुहरूको मूल्य अकासिएको छ। सिटामोलको अभावले हजारौं बिरामी छट्पटाइरहेका छन्। नागरिकले देशमा सरकार भएको अनुभूति एक इन्च पनि गर्न पाएको देखिँदैन। यो दुःखद् अवस्थाको अन्त्य गरी शिक्षा, स्वास्थ्य र न्यायमा समानता कायम नगर्ने हो भने परिवर्तन फगत कागजमा सीमित हुने निश्चित छ। समाजमा विद्यमान अनकौं प्रकारका विभेद र असमानताको अन्त्य नगरी जनउत्तरदायी शासन किमार्थ स्थापना हुनै सक्दैन। पारदर्शिता लोकतान्त्रिक सरकारको पारदर्शिता सही सूचना सम्प्रेषण गर्ने तथा देश र नागरिकको सम्पत्ति सदुपयोगहिफाजत गर्ने कार्यबाट जाँच्ने गरिन्छ। यी दुवै मामलामा गठबन्धन सरकार प्रश्नको घेरामा छ। कोभिड महामारीको बेलामा लाखौं डोज खोप हिनामिना गर्ने र अर्थतन्त्रका सूचकहरूलाई बंग्याएर आफ्ना गल्ती ढाकछोप गर्ने गैरजिम्मेवार रवैया देखाएर अपारदर्शिताको उच्च रूप सरकारले देखाएको छ। सरकारी ढुकुटीबाटै २४ लाख डोज खोप गायब भएको समाचार आइरहेका छन्। यो कस्तो कर्तव्यपरायणता हो ? आखिर कसप्रति जवाफदेही भएर सरकारले काम गर्दैछ ? खोपको समेत संरक्षण गर्न नसक्ने सरकारले आमनागरिकलाई सुरक्षाको अनुभूति कसरी दिलाउन सक्छ ? ती खोप कहाँ गए ? कसले बेच्यो वा कसले दुरुपयोग गर्यो ? योभन्दा ठूलो भ्रष्टाचारजन्य कसुर र अपराध अरू केही हुन सक्छ र ? खोप सहयोग गरेका दातृ निकायले यो समाचार सुन्दा कस्तो धारण बनाउँलान् ? देशकै बेइज्जत गर्ने यस्तो कुकर्ममा संलग्न हरेकको खोजी हुनुपर्छ। दोषीहरू दण्डित भएको खबर आमनागरिकले थाहा पाउनु पर्छ। देशलाई ऋणात्मक मानकको भारी बोकाउने गठबन्धनको यात्रा देश र नागरिकका लागि हितकर छैन। स्थानीय निर्वाचनबारे भ्रमपूर्ण व्याख्या गरेर गठबन्धन सरकारले अपारदर्शिताको बाढी नै ल्याउन खोजेको छ। २०७४ मा सम्पन्न स्थानीय निर्वाचनपूर्व २०७३ मा बनेको स्थानीय निर्वाचनसम्बन्धी ऐन जुन आफैं संलग्न भएर बनाएको ऐन हो। त्यसमा भएका प्रावधान लत्याउन खोज्नु र संविधानको गलत व्याख्या गरेर स्थानीय निर्वाचन धकेल्ने षड्यन्त्र गर्नु गठबन्धनका नेताहरूको बेइमानीपूर्ण कदम हो। उक्त ऐनले २०७४ जेठ ५ गतेबाट स्थानीय तहको कार्यकाल सुरु भएको भनी स्पष्ट किटान गरेको र सोको जानकारी निर्वाचन आयोगले दलहरूको सर्वदलीय बैठकमा लिखित रूपमै गराइसकेको छ। तर पनि तथ्यलाई बंग्याएर आफू अनुकूल निर्णय गर्न खोज्नु अपारदर्शी र गैरकानुनी बाटो समात्नु हो। जबकि कानुनले नै स्पष्ट तवरले कहिले कहिले निर्वाचन गर्ने ? भनी किटान नै गरिसकेपछि पनि राजनीतिक स्वार्थका लागि निर्वाचनको मिति तलमाथि गर्न खोजिएको छ। यता निर्णयाधिकार नभएको राजनीनिक संयन्त्र जसलाई संविधान र कानुनले चिन्दैन। त्यसैलाई प्रभावी पारेर अनिर्णयको बन्दी बनाउँदै सत्ताको दुरुपयोग गर्नु अपारदर्शिताको उच्चरूप देखाउनु हो। हरेक ठाउँमा अपारदर्शिताका चाङ खडा गर्ने गठबन्धनको नियत अब कसैबाट छिप्न सक्दैन। पारदर्शिता सुशासनको अनिवार्य सर्त हो। सुशासन लोकतान्त्रिक सरकारको अपरिहार्य तत्त्व हो। अपारदर्शी तरिका अपनाएर सुशासनको कुरा गर्नु हावामा महल बनाउनु जस्तै हो। हावामा महल खडा गर्ने र नागरिकलाई रनभुल्लमा पार्ने गठबन्धनको चरित्र विभिन्न घटनाक्रममा देखिँदै आएको छ। सेटिङका आधारमा परमादेश जारी गराएर अदालतबाटै प्रधानमन्त्रीको नियुक्ति, संसद् रोकेर दलविभाजनसम्बन्धी अध्यादेश ल्याइयो। त्यसकै आधारमा षड्यन्त्रमूलक ढंगले विभाजन गराई अपारदर्शितामा डिस्टिङ्सन ल्याएको छ गठबन्धन सरकारले। सोही सरकारले लोकतन्त्रको आधारभूत जग मानिने स्थानीय तहको निर्वाचन रोक्न त्यही तहको जालझेल र कुतर्क गर्न उद्दत भएको स्पष्ट देखिन्छ। लोकतन्त्रको भविष्यका लागि गठबन्धनका यस्ता अपारदर्शी र कपटपूर्ण रवैयाको आमनागरिकले प्रतिरोध गर्नुको विकल्प छैन। परिणाम ६ महिनाको अवधिमा गठबन्धन सरकारले परिणाममा देखिने खालको काम के गर्यो त ? भनेर खोज्दा एउटा पनि भेटिँदैन। कुनै पनि क्षेत्रमा सकारात्मक नतिजा छँदै छैन। प्लस भएको भनेको प्रदेश मन्त्रालय फोरेर झ्यालझ्यालमा मन्त्रालय थपिएको मात्र हो। त्योबाहेक सबै ऋणात्मक मात्रै छ। विकास निर्माण ठप्प छ। भ्रष्टाचार बढेको छ। विदेश सम्बन्ध झनै धराशायी बनेको छ। अर्थतन्त्र इतिहासकै कमजोर अवस्थामा छ। खोपको त सुरक्षा गर्न नसक्ने सरकारसँग कोभिडसम्बन्धी थप योजना अपेक्षा गर्नु व्यर्थ नै छ। न्यायालय अनन्त द्वन्द्वमा फसेको छ। त्यसको समाधानमा तत्परता छैन। अर्थतन्त्र पुनस्र्थापनको कुनै ठोस योजना छैन। रोजगारी र उद्यमशीलताका थप ढोकाहरू खोल्नेतर्फ कुनै पहलकदमी देखिँदैन। राष्ट्रिय समस्या समाधानका लागि प्रतिपक्षीसँग सार्थक संवाद छैन। गौर हत्याकाण्डको सन्दर्भ उप्काउँदै क्याबिनेट मन्त्रीले हिंसात्मक अभिव्यक्ति दिँदा पनि सरकार बेखबर जस्तो छ। मन्त्रीहरू नै हिंसा भड्काउन उद्यत् छन्। एकपछि अर्को राजनीतिक अकर्मण्यताका कदमहरू थपिँदा छन्। देशको स्वाभिमान र सार्वभौमिकताप्रति रत्तिभर चिन्ता देखिँदैन। लम्पसारवाद नै सरकारको मूलमन्त्र बनेको छ। हुँदाहुँदा लाजै नमानी अघिल्लो सरकारले गरेका कामलाई कपीपेस्ट गरेर प्रस्तुत गरेको छ। के योभन्दा फरक परिणाम गठबन्धन सरकारले दिएको छ त ? छँदै छैन। एक सूत्रमा भन्ने हो भने गठबन्धन सरकार गर्नुपर्ने काम गर्दै नगर्ने र गर्नै नहुने काम मात्रै गर्दै जाने दिशामा स्पष्ट देखिन्छ। ६ महिनाको उसको यात्रा योभन्दा फरक छैन। स्वयं प्रधानमन्त्रीको सम्बोधनलाई राम्रोसँग नियाल्यो भने पनि सरकारको काम धेरै अर्थमा ऋणात्मक मानकमा गएको देख्न सकिन्छ। देशलाई ऋणात्मक मानकको भारी बोकाउने गठबन्धनको यात्रा अब लामो समय जानु देश र नागरिकका लागि हितकर छैन। तसर्थ, देशको भलो चिताउने हरेक देशभक्त नागरिकले देशको भविष्यबारे सोच्ने समय आइसकेको छ। वर्तमानमै कदम नचाले भविष्य कदापि उज्ज्वल बन्दैन।"
प्रदेशसभा सदस्यको मत गन्दा लुम्बिनीमा गठबन्धन अगाडि,दाङ: राष्ट्रिय सभा निर्वाचनको मतगणनाको मतपरिणाम आउने क्रम सुरु भएको छ। लुम्बिनी प्रदेशसभा सदस्यको भोट गन्दा सत्ता गठबन्धनका उम्मेदवारले अग्रता लिएका छन्। जसअन्तर्गत सत्ता गठबन्धनकी महिलातर्फको उम्मेदवार राजेन्द्र लक्ष्मी गैरेले ४५ मत ल्याएकी छन् भने एमालेतर्फकी उम्मेदवार भारती उपाध्याय खनालले ३६ मत ल्याएकी छन्। अब पालिकातर्फको मतगणना सुरु भएको बताइएको छ।
राष्ट्रिय सभा निर्वाचन : प्रदेश १ मा मतदान सुरु,"विराटनगर : प्रदेश १ मा तीन सिटका लागि हुन लागेको राष्ट्रियसभा सदस्यको निर्वाचको मतदान सुरु भएको छ। प्रदेश १ मा ८ जनाले उम्मेदवारी दिएका छन्। एमालेबाट निर्वाचित भएका राष्ट्रियसभा सदस्य नैनकला ओझा, अगमप्रसाद बान्तवा राई र पर्शुराम मेघी गुरूङको पदावधि आगामी फागुन २० मा सकिंदैछ । रिक्त हुने स्थानको लागि बुधबार मतदान भएको हो।"
कोरोनाबाट जोगिन वालिङ्गमा जुमबाट नगरसभा,"स्याङ्जा : कोरोनाकाे त्रासका कारण वालिङ् नगरपालिकाले आफ्नो ११औं नगरसभा बुधबार जुम माध्यमबाट सम्पन्न गरेको छ। कोरोना भाइरसको संक्रमणको तेस्रो चरणको ओमिक्रोनले स्याङ्जा पनि प्रभावित बनेको छ। नगरपालिकाले भर्चुअल विधीलाई अवलम्बन गर्दे एकसाथ नगरसभा सम्पन्न गरेको हो। नगरका सभासदहरु आआफना घरमा अथवा वडा कार्यालयमा बसेर जुम माध्यमबाट सहभागी बनेका छन्। विश्वव्यापी महामारीका रुपमा फैलिएको नयाँ भेरियन्ट ओमिक्रोनको सङ्क्रमण बढेसंगै नगरपालिकाले भर्चुअल बिधीलाई नगरसभा गर्नुपरेको नगरप्रमुख दिलिपप्रताप खाँणले जानकारी गराए। उनले भने, सम्भवतः भर्चुअल विधिलाई उपयोग गर्दे मुलुकमै पहिलो पटक नगरसभा गर्ने वालिङ नै हुनुपर्छ। सभामा उपप्रमुख कल्पना तिवारीद्धारा प्रस्तुत बजेट तथा कार्यक्रम संशोधन प्रस्ताव र न्यायिक प्रतिवेदन, कार्यपालिकाका निर्णय र प्रवक्ता केदार काफ्लेद्वारा प्रस्तुत प्रस्तावमाथि छलफलगरी सभाले पारित गरेको छ। नगरसभाले वालिङ नगरपालिकाको जनस्वास्थ्य विधेयक, २०७८ र शिक्षा ऐन २०७४ को दोस्रो संशोधन कार्यविधि पारित गरेको छ। विधायन समितिका सभापति धनबहादुर कुमालले प्रस्तुत गरेका जनस्वास्थ्य विधेयक र शिक्षा ऐनको संशोधन कार्यविधिमाथि छलफल गरी सभाले पारित गरेको छ। यसैगरी, लेखा समिति सदस्य जमुना केसीले प्रस्तुत गरेका लेखा समितिको प्रतिवेदन एवम् बेरुजु फछ्र्यौट सम्बन्धी प्रतिवेदन, पूर्वाधार विकास समितिको प्रतिवेदन, सुशासन समितिका संयोजक अर्जुनप्रकाश अर्यालले प्रस्तुत गरेका सुशासन सम्बन्धी प्रतिवेदन पनि पारित भएको छ। सामाजिक विकास तथा फोहोरमैला ब्यवस्थापन समितिका संयोजक युगमाया पंगेनीद्वारा प्रस्तुत प्रतिवेदन, आर्थिक विकास समितिका संयोजक रेखा थापाद्वारा प्रस्तुत प्रतिवेदन र वातावरण तथा विपद् ब्यवस्थापन समितिका संयोजक गीता रनपालद्वारा प्रस्तुत प्रतिवेदनमाथि छलफलसहित पारित भएको प्रमुख प्रशासकीय अधिकृत राजन भट्टराईले जानकारी दिए। बिसं २०५३ साल माघ ११ गतेका दिन वालिङलाई नगरपालिका घोषणा गरिएको थियो। सोही दिनको स्मरण गर्दे नगरसभा गरिएको नगरपालिकाले जनाएको छ।"
"स्थानीय तहमा दरबन्दी छ, कर्मचारी छैनन्","जोमसोम : संघीयता कार्यान्वयनसँगै सरकारले ७५३ वटै स्थानीय तहका लागि कर्मचारी दरबन्दी तोक्यो। स्थानीय सरकार सञ्चालन ऐन २०७४ अन्तर्गत संघीय मामिला तथा सामान्य प्रशासन मन्त्रालयले हिमाली जिल्ला मुस्ताङका लागि २५ हजारभन्दा कम जनसख्याको आधारमा २८ जना कर्मचारी दरबन्दी कायम गर्यो। तर मन्त्रालयले तोकेको दरबन्दी अहिलेसम्म स्थानीय तहमा पदपूर्ती हुन सकेन बरु स्थानीय तहमा भएका सीमित कर्मचारी समेत धमाधम सरुवा हुँदै गर्दा मुस्ताङका स्थानीय तहको नियमित प्रशासनिक कार्यसम्पादनमा असहज बन्न गयो। स्थानीय तहको पहिलो कार्यकाल जेठ ५ गते सकिँदै छ। तर मुस्ताङका स्थानीय तहमा कार्यरत कर्मचारी सरुवा र काजमा जादैँगर्दा कर्मचारीको चरम अभाव खट्किएको सम्वन्धित स्थानीय तहहरुले जनाएका छन्। जिल्लाको वारागुङ मूक्तिक्षेत्र गाउपालिका गठन हुँदा ३८ जनाको दरबन्दी कायम गरियो। जसमध्ये लेखा शाखा २, प्रशासन २, प्रविधिक शाखा २ वडासचिव २ दुई र कार्यालय सहयोगी २ गरी १०जना मात्र कर्मचारी छन्। गाउँपालिकाका प्रमुख प्रसाकीय अधिकृतकोसमेत मन्त्रालयमा सरुवा भईसकेको छ। गाउँपालिकाले कुल दरबन्दीको १७ जना बढी कर्मचारी खाली रहेको जनाएको छ। गाउँपालिकाले ५ वटा मध्ये २ वडामा मात्र वडा सचिवको व्यवस्थापन गरेको छ। गाउँपालिकाका एक कर्मचारीले भने कर्मचारी अभाव हुँदा एउटै ब्यक्तिले ३४ वटा शाखा हेर्नुपर्ने बाध्यता रहेको र वडाहरुमा पनि समस्या उस्तै रहेको जानकारी दिए। गाउँपालिकाले नेपाल सरकारले तोकेको स्थायी दरबन्दी बाहेक शाखाहरुमा करारमा कर्मचारी भर्ना गरेको छ। उपल्लो मुस्ताङको लोघेकर दामोदरकुण्ड गाउँपालिकाले स्थानीय सरकार सञ्चालन ऐन २०७४ अनुसार १८ जना स्थायी कर्मचारी राख्न पाउने व्यवस्था गयो। तर कुल दरबन्दी मध्ये ५ जना कर्मचारी रिक्त रहेको गाउँपालिकाकी निमित्त प्रमुख प्रशासकीय अधिकृत शोभा पुनले जानकारी दिईन्। उनका अनुसार प्रशासनतर्फ ३ जना र नासु रिक्त रहेको छ। लोघेकरमा अहिले १३ जना कर्मचारी मात्र कार्यरत रहेको उनले बताईन्। लोघेकरमा कार्यरत कर्मचारी मध्ये केहीलाई वडा कार्यालयमा व्यवस्थापन गरिएको निमित्त प्रमुख प्रशासकीय अधिकृत पुनको भनाई छ। लोघेकर गाउँपालिकामा प्रमुख प्रशासकीय अधिकृतको दरबन्दी रिक्त छ। यस्तै उपल्लो मुस्ताङको लोमान्थाङ गाउँपालिकामा पनि कर्मचारी कर्मचारीको समस्या देखिएको छ। गाउँपालिकाका प्रशासन प्रमुख विकास केशीका अनुसार लोमान्थाङ गाउँपालिकाको २१ दरबन्दीमा १३ जना र वडा कार्यालयतर्फ १५ दरबन्दीमा ६ जना मात्र रहेका छन्। गाउँपालिकाको ५ वडा मध्ये २ वडामा मात्र वडा सचिव रहेका छन्। मुस्ताङको तल्लो स्थानीय तहमा थासाङमा पनि कर्मचारीको अभाव खट्किएको छ। थासाङका प्रमुख प्रशासकीय अधिकृत नगेन्द्र सुवेदीमा पनि हालै मात्र पालिकामा बहाली भएका हुन्। उनका अनुसार थासाङमा कुल दरबन्दी मध्ये ९ जना कर्मचारी दरबन्दी रिक्त रहेको जनाएका छन्। थासाङमा शाखा अधिकृत छैटौ २ जना, लेखापाल १, ईन्जिनीयर छैटौ १ र प्रशासन सहायक ३ जनाको कोटा रिक्त छ। यस्तै घरपझोङ गाउँपालिकामा २१ जना कर्मचारी दरबन्दी छ। जसमध्ये पछिल्लो समय धमाधम कर्मचारीहरु सरुवा हुँदै अन्य पालिकामा सरुवा भई गएको गाउँपालिकाका कर्मचारी केदारसिह थापाले बताए। उनले गापको २ वडा कार्यालयमा सचिव रिक्त रहेको जानकारी दिए।"
"यी हुन् सबैभन्दा धेरै र कम जनसंख्या भएका, पालिका, जिल्ला र प्रदेश","काठमाडौंः केन्द्रीय तथ्यांक विभागले सार्वजनिक गरेको प्रारम्भिक जनगणनाअनुसार सबैभन्दा धेरै जनसंख्या मधेस प्रदेशमा देखिएको छ। मधेस प्रदेशमा सबैभन्दा धेरै ६१ लाख २६ हजार २ सय ८८ जनसंख्या रहेको छ। त्यस्तै सबैभन्दा थोरै जनसंख्या कर्णाली प्रदेशमा रहेको छ। कर्णालीमा १६ लाख ९४ हजार ८ सय ८९ जनसंख्या छ। त्यस्तै प्रदेश १ मा ४९ लाख ७२ हजार २१, बागमती प्रदेशमा ६० लाख ८४ हजार ४२ जनसंख्या रहेको छ। गण्डकी प्रदेशमा भने २४ लाख ७९ हजार ७ सय ४५, लुम्बिनी प्रदेशमा ५१ लाख २४ हजार २ सय २५ जनसंख्या रहेको छ। सुदूरपश्चिम प्रदेशमा २७ लाख ११ हजार २ सय ७० जनसंख्या रहेको प्रारम्भिक तथ्याकंले देखाएको छ। सबैभन्दा कम जनसंख्या भएको पालिकामा मनाङको नार्पाभूमी गाउँपालीका रहेको छ। सो पालिकामा ४४२ जनामात्रै जनसंख्या रहेको प्रारम्भिक तथ्याकंले देखाएको छ। त्यस्तै सबैभन्दा धेरै जनसंख्या भएका पाँच जिल्लामा काठमाडौं, मोरङ, रुपन्देही, झापा र सुनसरी रहेका छन्। कम जनसंख्या भएका जिल्लाहरुमा मनाङ, मुस्ताङ, डोल्पा, रसुवा र हुम्ला रहेका छन्। सबैभन्दा धेरै जनसंख्या भएको जिल्ला काठमाडौं रहेको छ। जहाँको जनसंख्या २० लाख १७ हजार ५३२ रहेको छ। त्यस्तै धेरै जनसंख्या हुने जिल्लामा मोरङ दोस्रो स्थानमा, रुपन्देही तेस्रो, झापा चौथो र सुनसरी पाँचौं स्थानमा रहेको छ। सबैभन्दा कम जनसंख्या हुने जिल्लामा मनाङ रहेको छ। मनाङको जनसंख्या ५ हजार ६४५ पुगेको छ। कम जनंख्या हुने जिल्लामा क्रमशः मुस्ताङ,डोल्पा,रसुवा र हुम्ला रहेका छन्। राष्ट्रिय जनगणना२०७८ को प्रारम्भिक नतिजाअनुसार दश वर्षमा नेपालको जनसंख्या २ करोड ६४ लाख ९४ हजार ५०४ बाट बढेर २ करोड ९१ लाख ९२ हजार ४८० पुगेको छ। दश वर्षअघि (२०६८ साल)को तुलनामा हालको जनसंख्या १०१८ प्रतिशत अर्थात् २६ लाख ९७ हजार ९७६ ले बढी हो। विगत दश वर्षको सरदर वार्षिक वृद्धिदर ०९३ प्रतिशत रहेको छ। जुन अघिल्लो जनगणनामा देखिएको १३५ बाट घटेको केन्द्रीय तथ्याकं विभागले जनाएको छ। कूल जनसंख्यामा १ करोड ४२ लाख ९१ हजार ३११ जना पुरुष अर्थात् ४८९६ प्रतिशत र १ करोड ४९ लाख १ हजार १६९ जना महिला अर्थात् ५१०४ प्रतिशत रहेका छन्। जनगणनाको प्रारम्भिक नतिजाअनुसार नेपालमा अक्सर बसोबास गर्ने परिवारको संख्या ६७ लाख ६१ हजार ५९ रहेको छ। त्यस्तै महिलाको संख्या १ करोड ४९ लाख १ हजार १६९ जना रहेको छ भने पुरुषको संख्या १ कारोड ४२ लाख ९१ हजार ३११ जना रहेको छ।"
घातक बन्दै ओमिक्रोन,"रुघाखोकी, ज्वरो, टाउको र राति सुत्नै नसक्ने गरी जिउ दुख्ने गरेको छ तर पीसीआर गर्न वा रिपोर्ट आउन बाँकी छ भन्नेहरू अचेल यत्रतत्र भेटिन्छन्। देशभर सक्रिय संक्रमित ७२ हजारभन्दा बढी र उपत्यकामै ४७ हजारभन्दा बढी छन्। दुवै मात्रा खोप लगाएकाको पनि संक्रमण, जटिलता तथा मृत्यु देखिएको छ। कोभिडको नयाँ भेरियन्ट ओमिक्रोन र डेल्टा भेरियन्टका कारण संक्रमितको सुनामी आउने चेतावनी विश्व स्वास्थ्य संगठनले डिसेम्बरमै दिइसकेको छ। फ्रान्सका प्रधानमन्त्री जँ कास्टेक्सले ओमिक्रोनको संक्रमण बिजुली चम्केको गतिमा रहेको बताएका छन्। खुला सीमा भएकाले छिमेकबाटै दैनिक हजारौं ओहोरदोहोर गरिरहेका छन्। नेपालमा पनि हप्तामै संक्रमित सयबाट हजारतिर उकालो लागिरहेका छन्। स्कुल, कलेज गएर रमाउन मात्रै थालेका विद्यार्थी फेरि घरकै कोठामा सीमित हुन पुगेका छन्। स्वास्थ्यका जनशक्तिमा संक्रमण ह्वात्तै बढेको छ। अभावै अभावमा काम गरिरहेका सीमित जनशक्ति पनि क्वारेन्टाइन र आइसोलेसनमा छन्। त्यसैले अस्पतालका सेवामा प्रभाव परेको प्रष्टै देखिन्छ। इम्पेरियल कलेज लन्डनको कोभिड१९ प्रतिक्रिया टोलीले भर्खरै गरेको अध्ययनमा ओमिक्रोन भेरियन्टले पुनः संक्रमणको जोखिम डेल्टाभन्दा ५४ गुणा बढी र विगतमा संक्रमण भएकामा पुनः संक्रमणविरुद्ध सुरक्षा १९ प्रतिशतले कम हुने देखाएको छ। पहिलो लहरमा भाइरसले एकबाट अर्को दुईजना र दोस्रो लहरमा डेल्टा भाइरसले एक जनाबाट पाँचजनासम्म संक्रमित गराउँथ्यो। तेस्रो अर्थात् ओमिक्रोनले एकबाट १० जनालाई संक्रमित गराउने क्षमता राख्छ। त्यस्तै खोप नलगाउनेमा लगाएको व्यक्तिमा भन्दा १० गुणा बढी संक्रमण, अस्पतालमा भर्ना भएर गाह्रो बनाउने १७ गुणा र मृत्यु हुने संभावना २० गुणाले बढी हुन सक्ने सम्भावना रहेको देखिएको छ। दोस्रो डेल्टाबाट भन्दा ओमिक्रोनले भर्ना हुने दर ८० गुणा र मृत्यृ हुने सम्भावना १० गुणा कम देखिएको छ। डेल्टाभन्दा फोक्सोमा नभई श्वासनलीमा आक्रमण गर्ने ओमिक्रोन ७० गुणा तीव्र गतिले फैलिने गर्दा विस्तारै घातक देखिँदैछ। हाइफ्लो अक्सिजन, अक्सिजन कन्सेन्ट्रेटर खासै नभएको दोस्रो लहरबाट हाल ६ सय ९३ र क्यानुला ६ सय बढी छ। २५ अक्सिजन ट्यांकमा १९ वटा र १ सय ७ अक्सिजन प्लान्टमध्ये ८७ प्लान्ट आजसम्म सञ्चालनमा आइसकेका छन। विश्वमा २ सयभन्दा बढी देशमा संक्रमित ३० करोड बढी र मृत्यु ५५ लाखभन्दा बढीको भइसकेको छ। आकलन स्वास्थ्य तथा जनसंख्या मन्त्रालयले पुसदेखि तेस्रो लहर आउने, माघको दोस्रोदेखि तेस्रो सातामा उत्कर्षमा पुग्ने आकलन गरेको छ। माघमा मात्रै डेढ लाखभन्दा बढी संक्रमित थपिने अनुमान छ। वैशाखसम्ममा सामान्य संक्रमित २ लाख ४० हजार, गम्भीर संक्रमित १५ हजार, मध्यम लक्षण भएका ४५ हजार पुग्नेछन्। यसलाई हाल रहेको स्रोत र साधनले पुग्नेछ। दोस्रो लहरको उत्कर्षमा दैनिक २० हजार सिलिन्डर माग भएकोमा १० हजार मात्र पुर्याउन सकिएको थियो। तथापि यस पटक दैनिक ४० हजार सिलिन्डर अक्सिजनको आपूर्ति गर्न सकिन्छ। पहिलो लहरमा पूर्वाधार नै बनिसकेका थिएनन्। स्वास्थ्य संस्था भने तयारीमै जुटे। दोस्रो लहरमा अक्सिजन र बेडको अभाव निकै बढ्यो। दोस्रो लहरभन्दा तुलनात्मक रूपमा धेरै अर्थात् दुई गुणा नै स्रोतसाधन भए पनि जनशक्ति थपिएका छैनन्। संक्रमणको गति रोक्न सकिएन भने त्यो चाप फेरि स्वास्थ्य संस्थामा नै पर्ने हो। संक्रमणको समाधान अस्पतालमा नभई समुदायमा खोज्नुपर्छ। जनस्वास्थ्यका मापदण्ड पालना नगरेसम्म रोकथाम असम्भव छ। कोरोना महामारीको दोस्रो लहर जेठमा अक्सिजन, आईसीयु, शय्या, जनशक्ति र पूर्वाधारको अभाव देखियो। त्यसैमा सबैभन्दा बढी अक्सिजन अभाव बेहोरेका अस्पताललाई ओमिक्रोनको खतराको घण्टीले पुन झस्काउँदैछ। बुस्टर मात्रा सरकारले माघ २ देखि अग्रपंक्तिमा रहेकालाई र माघ १४ बाट ज्येष्ठ नागरिक र रोग प्रतिरोध क्षमता कम भएकालाई तेस्रो खोप अर्थात् बुस्टर डोज दिइरहेको छ। बुस्टर डोजले एन्टिबडीको तह उच्च हुने, भाइरसको मात्रा बढ्न तथा कोषहरूमा प्रवेश गर्न रोक्ने भएकाले ओमिक्रोनबाट ८५ प्रतिशत सुरक्षित रहने बेलायतका अनुसन्धानकर्ताले जनाएका छन्। लन्डनस्थित इम्पेरियल कलेजले गरेको अध्ययनमा दुई मात्रा खोप लगाएकामा एन्टिबडीको क्षमतामा २० देखि ४० प्रतिशतसम्म कमी आएकाले खोप ओमिक्रोनमा कम प्रभावकारी देखिएको छ। तसर्थ, बुस्टर लगाएको खण्डमा प्रभावकारिता ८० देखि ८५९ प्रतिशत देखिएको छ। तर, डेल्टालगायतका अन्य भेरियन्टमा यस्तो प्रभावकारिता ९७ प्रतिशत छ। भाइरस घाटीमा रहने भएकाले हाँच्छयु गर्दा बढी सर्छ। तर बुस्टर डोजले भाइरल लोड, संक्रमण, अस्पताल भर्ना र मृत्यृ कम गरेको छ। सीमाबाट नछिरोस् छिमेकी देशमा कोरोनाको डेल्टासँगै ओमिक्रोन भेरियन्टको संक्रमण दिनहुँ बढ्दैछ। भारत र नेपालबीचको खुला सीमा नाकामा दैनिक हजारौं व्यक्ति निर्वाध ओहोरदोहर गरिरहेका छन्। भारतसँग कर्णाली प्रदेशबाहेकका ६ वटै प्रदेशका करिब १ हजार ८ सय ८० किलोमिटर लामो खुला सिमाना छ। इलामको पशुपतिनगरदेखि सुदूरपश्चिमको गड्डाचौकीसम्मका नाकामा स्वास्थ्य मापदण्ड पालना नभएको देखिन्छ। जनस्वास्थ्य अभिलेख राख्ने गरेको पनि देखिँदैन। व्यवस्थित क्वारेन्टिन छैन न त होल्डिङ सेन्टर बनिसकेका छन्। सबैको स्वास्थ्य परीक्षण पनि गरिँदैन। सिधै सार्वजनिक यातायात चढेर घरमा मिसिन पुगेका छन्। अन्तमा, आईसीयू भर्ना भएर आएका मजस्ता बिरामीलाई सोध्नुहोस्, अस्पताल पुग्नु के हो ? आफन्त र प्रियजन गुमाएकाको भनाइ सुनौं तब थाहा हुन्छ कोरोना संक्रमण कति पीडादायक छ कोरोना भनेर। तसर्थ ओमिक्रोनबारे जनतालाई आतंकित पार्ने नभई सचेत र सुरक्षित बनाउन जरुरी छ।"
राष्ट्रिय सभा निर्वाचनको मतगणना सुरु,दाङ: राष्ट्रिय सभा निर्वाचनको मतदान सकिएसँगै मतगणना सुरु भएको छ। राष्ट्रियसभाको रिक्त १९ सदस्यका लागि आज सात वटै प्रदेशमा मतदान भएको थियो। मतदानमा प्रदेश सभा सदस्य र स्थानीय तहका प्रमुख तथा उपप्रमुख गरी कूल २०२५ जना मतदाता थिए। निर्वाचन आयोगका अनुसार मतदान सकिएसँगै लुम्बिनी प्रदेशमा मतगणना सुरु भएको छ। प्रारम्भिक मतपरिणामअनुसार लुम्बिनीमा नेकपा (एकीकृत समाजवादी)बाट पाल्पाकी राज्यलक्ष्मी गैरेले अग्रता लिएकी छन्। सम्भवतः आजै मतपरिणाम आउने आयोगका एक सदस्यले जानकारी दिए। राष्ट्रिय सभा निर्वाचनमा सत्ता गठबन्धन र एमालेबीच प्रतिस्पर्धा भएको छ।
क्रिप्टोमा संलग्नविरुद्ध मुद्दा,"काठमाडौं : नेटवर्किङ तथा क्रिप्टोकरेन्सीमा संलग्नहरू पक्राउ पर्न थालेका छन्। सरकारले कडा नीति अवलम्बन गरेर नेटवर्किङ, बिटक्वाइन तथा क्रिप्टोकरेन्सीमा संलग्नको खोजी तीव्र पारेको छ। विदेशी विनिमय मुद्रा अपचलन कसुरमा कैलाली लम्कीचुवाका दिनेश खड्काससहित चार जना यसअघि नै पक्राउ परेका थिए। उनीहरूविरुद्ध राजस्व अनुसन्धान विभागले ३७ करोड ६४ लाख बिगोसहित काठमाडौं जिल्ला अदालतमा मुद्दा दायर गरेको छ। विदेशी विनिमय (नियमित गर्ने) ऐन २०१९ सम्बन्धी कसुरमा मंगलबार मुद्दा दायर गरेको हो। खड्काले ग्लोबल आईएमई बैंकबाट ९ करोड ७९ लाख रुपैयाँ कारोबार गरेको भेटिएको छ। योसहित दिदी भगवती खड्काको एनआईसी एसिया बैंकस्थित खाताबाट २० करोड ४२ लाख, उनकी साथी अनिता धितालको लक्ष्मी बैंक खाताबाट ५ करोड ७७ लाख र बुबा नरबहादुर खड्काको ग्लोबलस्थित खाताबाट १ करोड ६४ लाख रुपैयाँ कारोबार गरेको भेटिएको विभागले जनाएको छ। ३७ करोड ६४ लाख रुपैयाँको हुन आउने ३१ लाख २७ हजार ८ सय ९६ अमेरिकी डलर कारोबार गरेका हुन्। उनीहरूको बयान, बंैक स्टेटमेन्ट, बरामद मोबाइलका विवरण र कल डिटेलका आधारमा अनुसन्धान गरिएको विभागका प्रवक्ता टंकप्रसाद पाण्डेले बताए। राष्ट्र बैंकले प्रतिबन्ध लगाएका कारोबार गरेको पुष्टि हुन आएकाले विभागले बिगोसहित तीन वर्षको जेल सजाय माग गरेको छ। उनीहरूले सामूहिक मिलेमतो गरी मोबाइल एप्स इस्क्रिल बिनान्स प्रयोग गरी अमेरिकी डलरसम्बन्धी कसुर गरेको पाइएको हो। उक्त एपमार्फत रकम लोड तथा अनलोड गरी अमेरिकी डलर सटही गरेको अनुसन्धानमा खुलेको छ। राष्ट्र बैंकले नेटवर्किङ व्यवसायमा लगानी नगर्न चेतावनी दिइरहेको छ। नेपालीहरू छोटो अवधिमा उच्च प्रतिफल पाउने प्रलोभनमा परी यस्ता व्यवसायमा सक्रिय देखिएका छन्। नेटवर्किङका विभिन्न रूपमध्ये हाइपर फन्ड ग्रामीण भेगसम्म पुगेको छ। पोन्जी स्किम (पिरामिड शैलीमा सदस्य बनाएर) ठग्ने नियतका साथ आएको बैंकर प्रकाश भण्डारीले बताए। यसले विदेशी मुद्रा सञ्चितिमा असर पर्नुका साथै तरलता अभाव सिर्जना भएको भण्डारी बताउँछन्। क्रिप्टोकरेन्सी भनिए पनि यो आफैंमा करेन्सी नभएको अधिवक्ता ज्योति दाहाल बताउँछन्।"
निक्षेप बढाउनै हम्मे,"काठमाडौं : चालू आर्थिक वर्ष सुरुदेखि नै बैंकहरूले निक्षेप वृद्धि अपेक्षाअनुसार बढाउन सकेनन्। जसोतसो कर्जा भने विस्तार गरिरहेका छन्। कर्जाको माग अधिक भएकाले थप स्रोतको जोहो गर्न भने बैंकहरूलाई हम्मे परेको छ। दोस्रो त्रैमासमा संघसंस्था तथा व्यवसायीले राजस्व तिर्नेलगायत खर्च बढी गर्ने भएकाले बैंकिङ प्रणालीबाट निक्षेप घट्नु स्वाभाविक हो। माघ लागेपछि निक्षेप क्रमशः बढ्ने आशा रहेकामा उल्टै घटिरहेको नेपाल बैंंकर्स संघको तथ्यांकले देखाएको छ। पुस अन्तिम साता १७ अर्ब रुपैयाँ निक्षेप संकलन भएको थियो। माघ लागेपछि भने संकुचन हुन पुगेको छ। माघ पहिलो साता कुल निक्षेप १३ अर्ब रुपैंयाँ घटेर ४३ खर्ब ११ अर्बमा सीमित भएको छ। यसमा स्वदेशी मुद्रामा ४२ खर्ब १० अर्ब र विदेशी मुद्राको १ खर्ब १ अर्ब रुपैयाँ छ। जबकि पुस अन्तिम सातासम्म ४३ खर्ब २४ अर्ब ३४ करोड निक्षेप संकलन भएको थियो। आत्तिहाल्नुपर्ने स्थिति भने नआएको बैंकर्सहरू बताउँछन्। हरेक त्रैमास सकिएपछिको पहिलो साता विगतमा पनि निक्षेप घट्ने गरेको थियो, सिभिल बैंकका प्रमुख कार्यकारी निर्देशक सुनीलकुमार पोखरेलले भने, त्यसैले अस्वाभाविक ठान्न हुँदैन। फेरि प्रणालीमा आउने उनी बताउँछन्। अर्को आयल निगमले हरेक १५ दिनमा पेट्रोलियम पदार्थको आयातबापत भुक्तानी गरेकाले पनि ह्वात्तै घटेको देखिएको हो, उनले भने, निगमले निक्षेप खाताबाट १२१३ अर्ब रुपैयाँ निकालेर भुक्तानी गरेको थियो। बैंकहरूसँग अहिले कर्जा दिने क्षमता छैन। माघ पहिलो साता २७ वाणिज्य बैंंकबाट थप १ अर्ब रुपैयाँ मात्र विस्तार भएको छ। उक्त दरले कर्जा थपिँदा प्रणालीबाट माघ पहिलो साता कुल ४१ खर्ब ४४ अर्ब रुपैयाँबराबरको ऋण लगानीमा छ। यसमध्ये ४० खर्ब ४५ अर्ब स्वदेशी मुद्रामा र ९९ अर्ब विदेशी मुद्रामा कर्जा विस्तार भएको बैंकर्स संघले जानकारी दिएको छ। पुस मसान्तसम्म ४१ खर्ब ४२ अर्ब ९२ करोड रुपैयाँ कर्जा लगानीमा थियो। अहिले बैंकहरू ठूला ऋण दिन सक्ने अवस्था नरहेको बताउँदै आएका छन्। दुई करोडसम्म कर्जा भने प्रवाह गरिरहेको सिभिलका सीईओ पोखरेलले बताए। कोभिडका कारण अर्थतन्त्र चलायमान हुन नसक्दा कर्जाको माग अत्यधिक बढेको छ। जसले निक्षेपको तुलनामा कर्जा अत्यधिक बढेको छ। कुल निक्षेप १ खर्ब १० अर्ब वृद्धि हुँदा कुल कर्जा ४ खर्ब २४ अर्ब बढेको छ। राष्ट्र बैंकले कर्जा वृद्धिदर २० प्रतिशतसम्म तोकेको छ। कर्जाको अनुपातमा निक्षेप बढ्न नसक्दा लगानीयोग्य पुँजी अभाव (तरलता समस्या)को स्थिति आएको हो। यही असन्तुलनले गर्दा कर्जा निक्षेप अनुपात (सीडी रेसियो) ले सीमा नाघिरहेको छ। माघ ७ गतेसम्म यस्तो अनुपात औसत ९०४३ प्रतिशत पुगेको छ। राष्ट्र बैंकले चालू आवको असारसम्ममा सीडी रेसियो ९० प्रतिशतमा कायम गर्न निर्देशन दिएको छ। सीमासम्म ल्याउन बैंकहरूलाई चुनौती छ। तोकिएको समयमै सीमामा ल्याउन सकिनेमा विश्वस्त रहेको बैंकर्स बताउँछन्।"
भारतको ७३ औं गणतन्त्र दिवस : १२८ जनालाई पद्म पुरस्कार,"नयाँ दिल्ली : गणतन्त्र दिवसको पूर्वसन्ध्यामा भारतको केन्द्र सरकारले मंगलबार साँझ २०२२ को पद्म पुरस्कार घोषणा गरेको छ। केन्द्रीय गृह मन्त्रालयले जारी गरेको विज्ञप्तिमा यो पटक १२८ जनालाई यो सम्मान दिइने बताइएको छ। यसपटक ४ जनालाई पद्मविभूषण, १७ जनालाई पद्मभूषण र १०७ जनालाई पद्मश्रीबाट सम्मानित गरिने भएको छ। यो सूचीमा को को छन्? पद्मविभूषण प्राप्त गर्ने चार जनामध्ये पूर्व सीडीएस जनरल विपिन रावत, कल्याण सिंह, उत्तर प्रदेशका पूर्व मुख्यमन्त्री, राधेश्याम खेम्का, गीता प्रेस, गोरखपुरका पूर्व अध्यक्ष र शास्त्रीय गायिका प्रभा अत्रे छन्। तीमध्ये प्रभा अत्रे बाहेक बाँकी तीन जनालाई मरणोपरान्त यो सम्मान प्रदान गरिने भएको हो। यसपाताक पद्मभूषण १७ जनाले पाए। पद्मभूषण पाउनेमा कोरोना भ्याक्सिन बनाउने सिरम इन्स्टिच्युटका साइरस पूनावाला, भारत बायोटेकका संस्थापक अध्यक्ष कृष्ण इला र उनकी श्रीमती सुचिता इला (युनाइटेड) पनि यो सूचीमा परेका छन्। पद्मभूषण प्राप्त गर्ने व्यवसाय र प्रविधिमा अन्य नामहरूमा टाटा समूहका अध्यक्ष एन चन्द्रशेखरन, गुगलका सीईओ सुन्दर पिचाई, माइक्रोसफ्टका अध्यक्ष सत्य नडेला र भारतीय मूलका मेक्सिकन वैज्ञानिक सञ्जय राजाराम (मरणोपरान्त) पर्छन्। कला जगतमा अभिनेता भिक्टर बनर्जी, पञ्जाबका लोक गायक गुरमीत बावा, अभिनेत्री तथा लेखक मधु जाफरी, शास्त्रीय संगीतकार राशिद खानलाई पनि पद्मभूषण पुरस्कारबाट सम्मानित गरिने भएको छ। भाला फ्याक्ने खेलका पारा खेलाडी देवेन्द्र झाझरिया, उडिया साहित्यकार प्रतिभा रे, आध्यात्मिक गुरु तथा लेखक स्वामी सच्चिदानन्द र लेखक वशिष्ठ त्रिपाठीलाई पनि उक्त सम्मान प्रदान गर्ने घोषणा गरिएको छ। पद्मश्री प्राप्त गर्नेको नाम यसपटक १०७ जनालाई पद्मश्री प्रदान गरिने भएको छ। जसमा ओलम्पिक स्वर्ण पदक विजेता नीरज चोपडा, भाला पारा खेलाडी सुमित एन्टिल, ब्याडमिन्टन प्यारा खेलाडी प्रमोद भगत, वन्दना कटारिया, अवनी लेखरालाई पद्मश्री प्रदान गर्ने घोषणा गरिएको छ। यो सूचिमा लेखिका तथा जामियाकी प्रथम महिला वीसी नजमा अख्तर, अभिनेता तथा निर्देशक चन्द्रप्रकाश द्विवेदी, समाजशास्त्री शैबल गुप्ता, लद्दाख सांसद छिरिङ नामग्याल, गायक सोनु निगम जस्ता नाम पनि सामेल छन्। बीबीसी हिन्दीबाट"
जसलाई निल्यो नालीले,"बुटवल : माघेसंक्रान्तिको दिन। खिचडी खाने, मेला भर्नेहरू त्यतै व्यस्त थिए। गुल्मी छत्रकोट ३, न्वाराका शोभाखर पन्थलाई भने दिनभर फुर्सद थिएन। भिडियोग्राफी र कलाकारितामा रहेका उनले दिनभर बुटवलमै भिडियो खिचे र साँझसम्म मिक्सिङ गरिरहे। साँझ साथीकोमा माघी मनाउन तामनगर पुगे। श्रीमती स्वस्तिकाले कतिखेर घर आउनुहुन्छ भनेर फोन गरिन्। एकैछिनमा आउँछु भनेर फोन काटे। स्वस्तिका गर्भवती छिन्। यही माघ २२ गते बच्चाको जन्म हुने मिति चिकित्सकले दिएका छन्। माघेसंक्रान्तिको दिन दिदीको घरमा थिइन्। माघ २ गते सबेरै स्वस्तिकाले शोभाखरलाई फोन गरिन्। फोन प्रहरीले उठाए। तपाईंको श्रीमान् दुर्घटनामा पर्नुभएको छ। उपचार हँुदैछ, लुम्बिनी अस्पतालमा आउनुस्, भनेर फोन राखिदिए। एकैछिनमा घर आउँछु भनेर फोन काटेका शोभाखर योगीकुटी मगरघाट हुँदै बुटवल जाँदै दिए। बुटवल र तिलोत्तमा नगरपालिकाको सीमाको सो सडकमा विद्युत् प्राधिकरणले विद्युत्को तार जमिनमुनि गाड्ने काम गरिरहेको छ। जसको ठेक्का महावीर चन्द निर्माण कम्पनीले पाएको छ। कम्पनीले सडक छेउमा सातफुट गहिरो नाली खनेको छ। तर, नालीको छेउछाउमा खतराको संकेत राखिएको छैन। न त्यो नालीलाई डोरीले घेरिएको छ। तामनगरबाट जोगिकुटी निस्किँदै गरेका शोभाखर राति ११ बजेतिर मोटरसाइकलसहित त्यही नालीमा खसे। चिसो मौसम। हुस्सु लागेको समय। उनले नाली देखेनन्। नालीमा मोटरसाइकलको मुनि च्यापिएका शोभाखरले कसैको साथसमेत पाएनन्। बिहान त्यहीबाटो हुँदै मर्निङवाक निस्किएका व्यक्तिले शोभाखरको मोबाइलमा रिङटोन बजेको सुने। तबमात्रै फेलापरे शोभाखर। प्रहरीले अस्पताल पुयायो तर उनी कहिल्यै नफर्किने गरी बिदा भए। आफन्तले विद्युत् प्राधिकरण र ठेकेदार कम्पनीलाई कारबाहीको माग गरे। शव उठाउन आनाकानी गरे। विद्युत् प्राधिकरण जिम्मेवारीबाट पन्छियो। ठेकेदार कम्पनीले ८ लाख क्षतिपूर्ति दिन तयार भएको आफन्त उषाकिरण पन्थले जानकारी दिइन्। तर, ठेकेदारलाई कारबाही भने गरिएको छैन। पूर्वाधार निर्माणका क्रममा गरिएको सामान्य लापरबाहीले ३२ वर्षीया शोभाखरले ज्यान गुमाए। ०७० सालमा स्वस्तिकासँग विवाह गरेका शोभाखरका ७ वर्षीय छोरा छन्। स्वस्तिका काजकिरियामा छिन्। त्यही नालीले मेरो श्रीमान्को मृत्यु भयो। हामीले न्याय कसरी पाउने ?, उनले भनिन्, खतराको केही संकेत राखिदिएको भए आज यस्तो दिन आउने थिएन। शोभाखरले मुर्गियामा घर बनाउँदै थिए। अझै घर निर्माणको काम सकिएको छैन। अब सबै जिम्मेवारी श्रीमतीको काँधमा छ। गर्भिणी स्वस्तिकालाई सन्तानसँगै घरायसी व्यवहारको बोझ थपिएको छ। तीनभाइमध्ये घरको जेठो छोरोको निधनले परिवारमा पनि बज्रपात थपिएको छ। दर्जनौं म्युजिक भिडियो खिचेका र मोडलिङ गरेको शोभाखरको मृत्युले कलाकारिता क्षेत्र पनि निराशा छ। उनी फोटोग्राफर संघ रुपन्देहीका आजीवन सदस्य हुन्। सडकमा ज्यानमारा खाल्डा"
सिम लोकेटर ठेक्का प्रक्रिया रद्द,"काठमाडौं : नेपाल प्रहरीको केन्द्रीय अनुसन्धान ब्युरो सीआईबीले सञ्चालनमा ल्याउने भनिएको सिम लोकेटरको ठेक्का प्रक्रिया रद्द भएको छ। सीआईबी प्रमुख धीरजप्रताप सिंहका अनुसार प्रहरीको अनुसन्धानमा निकै प्रभावकारी मानिने सिम लोकेटर सञ्चालनमा ल्याउने नेपाल प्रहरीको पुरानै योजना हो। यसले अपराध अनुसन्धानमा ठूलो महत्त्व राख्ने बताउँदै उनले भने, नेपाल प्रहरीले पहिलोपटक किन्न लागेको हो। यसको विशेष महत्त्व पनि छ। तर, ठेकेदार कम्पनीले समयमा जडान गर्न सकेन त्यसैले रद्द गर्न बाध्य भयौं। उनका अनुसार सिम लोकेटर ल्याएर मात्रै हुँदैन। सीम सेवा प्रदायक संस्थाको सहकार्य पनि जरुरी छ। ठेक्का रद्द भएपछि नियोटेरिक नेपाल प्राइभेट लिमेटेडले कोरोनाका कारण सिम लोकेटर ल्याउन ढिला भएको भन्दै सर्वोच्च अदालमा उत्प्रेषणको आदेश माग्दै रिट निवेदन दर्ता गरेको छ। अदालतले पुस २८ र माघ ३ गते गरी दुईपटक छलफल गरे पनि निचोड निस्किएको छैन। सीआईबी प्रमुख सिहंले भने, सिम लोकेटर कहिले आउछ ? र कहिले सञ्चालनमा ल्याउने यसै भन्न सकिन्न। अदालतको निर्णय पर्खिएका छौं। ठेक्का प्रक्रिया रद्द भएपछि ७ करोड ४९ लाख रुपैयाँ लागतमा ल्याउने भनिएको सिम लोकेटर कहिले आउँछ अन्यौलता देखिएको छ। उनले भने, पेमेन्ट नै भएको छैन। २०७७ असार २९ गते ठेकेदार कम्पनीसँग ठेक्का सम्झौता भएको थियो। सम्झौतामा ४ महिनाभित्र दुईवटा सिम लोकेटर ल्याइसक्नुपर्ने उल्लेख गरिएको थियो। तर, पटकपटक म्याद थप्दा पनि उनीहरूले ल्याउन नसकेको उनले जानकारी दिए। सीआईबी प्रमुखका अनुसार कानुनबमोजिम हुनसक्ने सम्पूर्ण म्याद थप गर्दा पनि समयभित्र उक्त कम्पनीले सिम लोकेटर ल्याउन नसकेपछि रद्द गरिएको हो। कानुन अनुसार विभागीय प्रमुखले १ महिना म्याद थपे। गृह मन्त्रालयले एक महिना, सार्वजनिक खरिद कार्यालयको स्वीकृति लिएर ४ महिना गरी सबै प्रक्रिया पूरा गरेर पनि कम्पनीले समयभित्र उक्त मेसिन ल्याउन सकेन। पुनः क्षतिपूर्ति तिराएर पनि म्याद थपिएको थियो। २०७८ पुसमा उक्त ठेक्का रद्द गरिएको हो।"
जनमत पार्टीका कार्यकर्ताले गरे जनप्रतिनिधिको गाडी तोडफोड (तस्बिर),"जनकपुरधाम : जनमत पार्टी नेपालका कार्यकर्ताले जनप्रतिनिधिको गाडी तोडफोड गरेका छन्। जनकपुरमा बुधबार बिहानैदेखि विरोध प्रदर्शन उत्रिएका उनीहरुले जनकपुरमा हरिवन नगरपालिकाका मेयर गणेशप्रसाद प्रसाई र उपमेयर रेणुका पौडेल सवार गाडी तोडफोड गरेका हुन्। राष्ट्रिय सभाको निर्वाचनमा मतदान गर्न जान लागेका बेला मेयरको गाडि तोडफोड भएको हो। मेयर प्रसाई घाइते भएका छन्। मधेस प्रदेशका आठै जिल्लाबाट राजधानी जनकपुर आइपुगेका जनमतका कार्यकर्ताहरुले लाठि, भराठासहित नगरक्षेत्रमा रैली प्रदर्शन गर्दै राष्ट्रिय सभाको निर्वाचन भइरहेको स्थान तिरहुतिया गाछितर्फ जान थालेपछि प्रहरी र जनमत पार्टीका कार्यकर्ताबीच झडप भइरहेको छ। प्रहरीले अवस्था नियन्त्रण गर्न अश्रुग्यास प्रहार गरिरहेको छ। जनकपुरमा जनमत पार्टीका कार्यकर्ता र प्रहरीबीच झडप जनमत पार्टीले किसानलाई मलखाद्य उपलब्ध गराउन माग गर्दै पूर्व घोषित कार्यक्रम अनुसार पहिला मल दे अनि निर्वाचन गरा भन्ने नारासहित आन्दोलित भएको हो। किसानको मुद्दालाई सम्बोधन गराउनका लागि मधेस प्रदेशका मुख्यमन्त्री लालबाबु राउतलाई ज्ञापन पत्रसमेत बुझाउने जनमतको कार्यक्रम छ। तर, बिहानैदेखि नगरक्षेत्रमा पार्टीका कार्यकर्ताहरुले उग्र प्रदर्शन गरेपछि झडपको भएको हो।"
राष्ट्रिय सभाको निर्वाचनमा जाँदै गरेको गाडी दुर्घटना : सांसदसहित २ घाइते,"महेन्द्र राजमार्ग अन्तर्गत धानखोला र भालुबांगको बीचमा लुम्बिनी प्रदेश सांसद चढेको सुद्धोदन गाउँ पालिकाको गाडी दुर्घटना भएको छ। दुर्घटनामा प्रदेश सांसद तुल्सी चौधरीसहित २ जना घाइते भएका छन्। राष्ट्रिय सभाको निर्वाचनमा दाङ जाँदै गरेको गाडीलाई विपरीत दिसाबाट जाँदै गरेको ट्रकले ठक्कर दिएको हो। घाइते दुबै जनालाई उपचारको लागि भालुबांग अस्पताल पठाइएको छ। गाउँपालिकाका अध्यक्ष किशुचन्द चौधरी, उपाध्यक्ष शान्तादेवी ज्ञवाली लगायत सवार रहेको गाडी दुर्घटना भएको हो।"
हुस्सुका कारण दुर्घटना हुँदा मोटरसाइकल चालकको मृत्यु,कञ्चनपुर : बाक्लो हुस्सुका कारण बुधबार बिहान ८ बजे कञ्चनपुरफत्तेपुर भित्री सडक खण्डस्थित सप्तकोशी नगरपालिका५ गङ्गाजली खोला नजिक भएको दुर्घटनामा मोटरसाइकल चालकको मृत्यु भएको छ। ना ३ ख ९९३२ नम्बरको ट्रकले ठक्कर दिंदा स१० प ४६३५ नम्बरको मोटरसाइकल चालक सप्तकोशी नगरपालिका१० भगनी चोकका २७ वर्षीय लालदेब चौधरीको घटनास्थलमै मृत्यु भएको फत्तेपुर प्रहरी चौकीले जानकारी दिएको छ। चौधरी घरबाट बलार्दह जाँदै थिए भने ट्रक सप्तकोशीको बलार्दह चोकबाट कञ्चनपुरतर्फ आइरहेको थियो। शवलाई पोष्टमार्टमका लागि राजबिराजस्थित गजेन्द्रनारायण सिंह अस्पताल पठाइएको फत्तेपुर प्रहरी चौकीका असइ खिलाराज खतिवडाले बताए। दुर्घटनाग्रस्त मोटरसाइकल र ट्रकलाई अनुसन्धानका लागि इलाका प्रहरी कार्यालय कञ्चनपुरमा राखिएको छ। ट्रकका चालक फरार रहेकोले खोजी कार्य भइरहेको प्रहरीले जनाएको छ।
"राष्ट्रियसभाका कोको सांसद्को पदावधि सकिँदैछ, को आउँदैछन् ?","काठमाडौं : राष्ट्रिय सभाका १९ सदस्यको पदावधि आगामी फागुन २१ गते पदावधि सकिँदैछ। पदावधि सकिन लागेपछि बुधबार नयाँ राष्ट्रिय सभा सदस्यका लागि मतदान जारी रहेको छ। राष्ट्रियसभा सदस्यका लागि संघीय संसद्मा प्रतिनिधित्व गर्ने ९ दलका ४३ उम्मेदवार चुनावी प्रतिस्पर्धा गरिरहेका छन्। यो निर्वाचनबाट ७ महिला, ३ दलित, २ अपांगता भएका व्यक्ति वा अल्पसंख्यक र ७ अन्य समूहका उम्मेदवार निर्वाचित हुनेछन्। नेकपा (एमाले)का ८, नेकपा (एकीकृत समाजवादी)का ४, नेकपा (माओवादी केन्द्र)का ४ र नेपाली कांग्रेसका ३ सदस्यको कार्यकाल समाप्त हुन लागेको हो। राष्ट्रपतिबाट मनोनित सदस्य रामनारायण बिडारीको पनि सोही मितिमा चारवर्षे कार्यकाल समाप्त हुँदैछ। पदावधि सकिनेमा राष्ट्रियसभाका उपाध्यक्ष शशिकला दाहाल, विषयगत समितिका सभापति तारादेवी भट्ट र परशुराम मेघी गुरुङसमेत रहेका छन्। आज १९ राष्ट्रियसभा सदस्य छानिँदै राष्ट्रिय सभा निर्वाचनको मतदान जारी यसैगरी अगमप्रसाद वान्तवा राई, उदया शर्मा पौडेल, कविता बोगटी, खीमकुमार विक, चक्रप्रसाद स्नेही, जीवन बुढा, दृगनारायण पाण्डे, ठगेन्द्रप्रकाश पुरी, तारादेवी भट्ट, दीनानाथ शर्मा, नैनकला ओझा, राधेश्याम अधिकारी, रामलखन चमार, शान्तिकुमारी अधिकारी र शेरबहादुर कुँवर छन्। गोला प्रथाद्वारा चारवर्षे पदावधि कायम भएका सदस्यको पदावधि सकिन लागेको हो। स्थायी सदन भएकाले राष्ट्रियसभाका एकतिहाई सदस्यको पदावधि प्रत्येक दुई वर्षमा समाप्त हुनेछ। माथिल्लो सदनका रूपमा रहेको ५९ सदस्यीय राष्ट्रियसभा सदस्यको पदावधि छ वर्षको हुन्छ। यी हुन् उम्मेदवार"
नेपालको जनसंख्या २ करोड ९१ लाख ९२ हजार ४८०,काठमाडौं : नेपालको जनसंख्या २ करोड ९१ लाख ९२ हजार ४८० पुगेको केन्द्रीय तथ्यांक विभागले जनाएको छ। बुधबार भर्चुअलमाध्यमबाट पत्रकार सम्मेलन गर्दै विभागले महिलाको संख्या १ करोड ४९ लाख १ हजार १६९ र पुरुष १ करोड ४२ लाख ९१ हजार ३११ रहेको जानकारी दिएको हो। २०६८ सालको तुलनामा जनसंख्या वृद्धिदर घटेको विभागले जनाएको छ । अहिले जनसंख्या वृद्धिदर ०९३ प्रतिशत रहेको छ । २०६८ सालको जनगणनामा वृद्धिदर १३५ प्रतिशत थियो । केन्द्रीय तथ्याङ्क विभागले राष्ट्रिय जनगणनाको प्रतिवेदन पहिलोपटक स्थानीय तहसम्मको प्रकाशन गरेको छ। विसं २०६८ सम्म जिल्लास्तरको तथ्याङ्कको मात्र प्रतिवेदन सार्वजनिक गरिन्थ्यो। राज्य सङ्घीय संरचनामा गएपछि पहिलोपटक स्थानीय तहको प्रतिवेदन प्रकाशन गरिएको छ। गत वैशाखमा गणना गर्ने तयारी गरिएकामा नयाँ भेरियन्टसहितको कोरोनाको सङ्क्रमण तीव्ररुपमा फैलिएपछि कात्तिक २५ गतेदेखि मङ्सिर ९ गतेसम्म गणकले घरघर पुगेर फाराम भरेका थिए। नेपालमा १९६८ सालदेखि जनगणना सुरु भएको हो।राज्य पुनःसंरचना भएपछिको यो पहिलो जनगणना हो।
बलमिचाइँले हुन्छ दुर्घटना,"यातायात बिनाको संसार कल्पना गर्न सकिँदैन। कुनै पनि राष्ट्रको समुचित विकास, जनताको जीवनस्तरमा सुधार तथा समृद्धिसँग जोडिएको यातायातलाई बाहिर राखेर समुन्नत राष्ट्रको परिकल्पना गर्न सकिने पनि होइन। व्यक्तिको आवागमन तथा आवश्यक वस्तुहरूको ढुवानी भनेका विशुद्ध अर्थतन्त्रसँग जोडिएका मूलभूत विषयहरू हुन्। विकट एवं दूरदराजमा रहेका गाउँलगायत सहरहरू कसरी विकसित हुँदै जान्छन् भन्ने यातायात व्यवस्थापनले निर्धारण गर्दछ। यही व्यवस्थापनको कमजोरीबाट आममानिसले भोगिरहेको एउटा मूल समस्या हो, सवारी दुर्घटना। सडकहरूमा सवारी दुर्घटना देख्नु, भोग्नु र सोसम्बन्धी खबरहरू सुन्नु प्रायः सामान्यजस्तै भइसके। सामान्यतः मानवीय कारण, यान्त्रिक कारण, वातावरणीय कारण, सडकको अवस्थालगायतबाट सवारी दुर्घटनाहरू हुने गर्छन्। सडकमा हिँड्ने पैदल यात्रु पनि जिम्मेवारीबाट पन्छिन मिल्ने होइन। सडकछेउका बस्तीहरूमा बसोबास गर्ने व्यक्तिसमेतका लापरबाहीपूर्ण कार्य पनि सवारी दुर्घटनाका कारण हुन्। सवारीचालकले ट्राफिक नियम पालना नगर्ने तथा मादक पदार्थ सेवन एवं लापरबाहीपूर्ण ढंगबाट सवारीसाधन चलाएका कारण सवारी दुर्घटना हुने गरेका छन्। यसैगरी, सडकमा गुड्ने सवारीसाधनकोे यान्त्रिक अवस्था ठीक नहुनु पनि हो। ट्राफिक नियन्त्रण गर्ने प्रविधिको अभावजस्ता कारणले पनि सवारी दुर्घटना बढिरहेको छ। अधिकांश सडक खाल्डाखुल्टी र उबडखाबडले भरिएका छन्। सवारीसाधन तथा पैदलयात्री सबैले सडकको एउटै लेन प्रयोग गर्नु परेको छ। सडकको दायाँबायाँ पैदलयात्रु हिँड्ने फुटपाथ पर्याप्त छैनन्। भएका पनि पैदलयात्रु हिँड्न सहज अवस्थाका कमै छन्। सडक गति सीमा निर्धारण नहुनु तथा भएकामा पनि पालना नगरिनुजस्ता कारणले सडक दुर्घटनालाई बढावा दिइरहेको छ। महानगरीय ट्राफिक प्रहरी महाशाखाको तथ्यांक हेर्दा अघिल्लो आवमा देशभर १५ हजार ५ सय ५४ सवारी दुर्घटना भए। गत आवमा यो संख्या २० हजार ६ सय ३४ दुर्घटना भएकोमा २५ सय ११ जनाले ज्यान गुमाए। अघिल्लो आवमा २२ सय ५१ जनाले ज्यान गुमाए। विगत वर्षहरूको तुलनामा सवारी दुर्घटना र मृत्यु एवं घाइते हुनेहरूको संख्या दिनप्रतिदिन बढोत्तरी हुँदै गएको सरकारी तथ्यांकले पुष्टि गर्छ। यथार्थमा सवारी दुर्घटना किन र कसरी भइरहेको छ ? सरकार एवं सरोकारवाला निकाय सबैलाई थाहा छ। यद्यपि, दुर्घटना असामान्य रूपमा सामान्य बन्दै गइरहेको छ। सवारीसाधन गुड्ने सडकको स्तर र स्थितिका बारेमा जिम्मेवार निकाय, यातायात व्यवसायी र सवारीचालकलाई जानकारी छैन भनेर कल्पना गर्न सकिँदैन। दिनहुँजस्तो भइरहेका सवारी दुर्घटनाका खबरहरूबाट कोही अनभिज्ञ छैनन्। सवारी गुडिरहेकै छन्, चालकले सवारी गुडाइरहेकै छन्। दुर्घटना भइरहेकै छन्। घाइते र मृत्युदर संख्या बढिरहेकै छ। ठूला तथा फराकिला सडकहरू निर्माण हुँदैमा सवारी दुर्घटना नियन्त्रण हुन्छ भन्ने होइन। यातायात व्यवस्थापनको पक्ष महत्त्वपूर्ण हो। एकैछिन नेपाल बाहिर विकसित मुलुकहरूलाई पनि हेरौं। जहाँ सवारी चाप उत्तिकै बढी देखिन्छन्। साँघुरा सडकहरू पनि नभएका होइनन्। समय अनुकूलका सरकारी नीतिहरूले यातायात व्यवस्थापन पक्षलाई सबल बनाएको पाइन्छ। यसो भनिरहँदा विकसित मुलुकहरूमा सवारी दुर्घटना नहुने नै भन्न खोजिएको होइन। सबल यातायात व्यवस्थापन र चालक अनुशासनलगायतका कारणले मृत्युदरमा कमी देखिन्छ। समयमै उद्धार गर्ने संयन्त्रहरूको निर्माण गर्न सके मृत्युदरमा कमी आउने निश्चित छ। हामीले पनि दुर्घटनाग्रस्त क्षेत्रहरूको पहिचान गर्दै राजमार्गहरूमा तुरुन्त उद्धार गर्न सकिने गरी हाइवे रेस्क्यु प्याट्रोल र एम्बुलेन्सको व्यवस्था गर्न सकिन्छ। जसले सवारी दुर्घटनाबाट हुने मृत्युदरमा कमी ल्याउँछ। यातायातसम्बन्धी नीति निर्माण एवं सरोकारी निकायबीचको समन्वयले यातायात व्यवस्थापनलाई सबल बनाउँछ। सवारीचालकको सानो लापरबाहीका कारण पनि ठूलो दुर्घटना हुँदै आएका घटना हामीमाझ छन्। नीति नियम बनेका छन्। प्रचलित कानुनले दण्ड सजाय दिइरहेका छन्। नियन्त्रण र अनुगमनका लागि ठाउँठाउँमा प्रहरीका चेकपोस्टहरू पनि राखिएका छन्। चेकजाँच पनि भइरहेका छन्। तथापि अपेक्षाकृत नतिजा प्राप्त भइरहेको अवस्था भने छैन। अगाडि रहेको प्रहरीको चेकपोस्टलाई छल्ने, झुक्याउने, प्रभावमा पार्नेजस्ता कार्य पनि सवारीचालकहरूबाट हुने गरेकै छन्। सवारीचालक अनुमति प्राप्त नगरेका सहचालकहरूले दुर्घटना गराएका तथ्यहरू सार्वजनिक भइरहेकै छन्। सवारीसाधन लिएर हिँड्ने चालकलाई आफ्नो साधनको यान्त्रिक अवस्था, बाटोको अवस्था र आफ्नै शारीरिक अवस्था अनि आफूले गर्ने त्रुटिमा ऊ जानकार रहन्छ। जानीजानी बलमिच्याइ लापरबाहीहरूबाट हुने दुर्घटनाले जनधनमा ठूलो क्षति पुग्ने गर्छ, पुगिरहेकै छ। चालकले आफूलाई संयम र जिम्मेवार बनाउँदा दुर्घटनालाई धेरै हदसम्म निषेध गर्न सकिन्छ। दुर्घटनाबाट हुन जाने क्षतिलाई पनि कमी गर्न सक्छ। सवारीसाधन चलाउन सक्नु र चलाउन जान्नु फरक कुरा हो। सवारीचालक अनुमतिपत्र प्रदान गर्दा सवारीचालकको सीप र कानुनी ज्ञानका साथै कर्तव्यप्रति जिम्मेवार बनाउनु पर्छ। मापदण्डका आधारमा मात्र सवारीचालक अनुमतिपत्र प्रदान गरिनु पर्छ। चालकलाई थप जिम्मेवार बनाउन सवारीचालकले गरेका गल्तीउपर दण्डसजायसमेत समयसापेक्ष परिष्कृत तथा परिमार्जन गर्दै प्रभावकारी ढंगबाट कार्यान्वयन गर्नुपर्छ। सवारीसाधन चलाउने चालकको मानसिक तथा शारीरिक अवस्था सधैं ठीक भइरहन्छ भन्ने हुँदैन। हवाई यातायातका चालक पाइलटहरूको समयसमयमा स्वास्थ जाँच भइरहन्छ। सार्वजनिक यातायातका सवारीचालकहरूको पनि कम्तीमा एक वर्षको अन्तरमा मानसिक एवं शारीरिक अवस्था जाँच गर्नु आवश्यक छ। आजभोलि भइरहेका दुर्घटनालाई हेर्दा चालकको उमेरसमूहले पनि असर पारिरहेका दृष्टान्तहरू नभएका होइनन्। सडक यात्राका क्रममा आइपर्ने समस्या तथा कारण र समाधानका उपायहरूलाई विचार गरी यात्रा अनि गन्तव्य तय गर्नुपर्छ। यसरी धेरै हदसम्म दुर्घटना कम गर्न सकिन्छ। सवारीसाधन र सवारीचालकलगायत यातायात व्यवस्थापन पक्षसँग जोडिएका सरोकारी पक्षहरूको प्रभावकारी भूमिका नै आजको आवश्यकता हो। सडकमा ज्यानमारा खाल्डा"
भारतको गणतन्त्र दिवसमा नेपाललाई ७५ एम्बुलेन्स प्रदान,काठमाडौं : भारतले ७३ औ गणतन्त्र दिवसको अवसरमा नेपाललाई ७५ एम्बुलेन्स प्रदान गरेको छ। काठमाडौंस्थित भारतीय राजदूतावासमा नेपालका लागि भारतीय राजदूत विनय मोहन क्वात्राले भारतको राष्ट्रिय झण्डा झण्डोत्तोलन गर्दै कार्यक्रमको उद्घाटन गरेका थिए। कार्यक्रममा उनले नेपालभरीका विभिन्न संस्था तथा स्थानीय निकायलाई दुतावासले ७५ वटा एम्बुलेन्स र स्कुल बस उपहारस्वरुप प्रदान गर्ने जानकारी दिए। भारतीय राजदूत क्वात्राले वीर नारी र मृतक सैनिकका निकटतम नातेदारलाई नेपाली रुपैयाँ ६३५ करोड नगद तथा कम्बल वितरण गरी सम्मानसमेत गरे। कार्यक्रममा उनले भारतका राष्ट्रपतिको सन्देश पढेर सुनाएका थिए। क्वात्राका अनुसार नेपालका प्रदेश तथा जिल्लामा भारतको सहायोगमा कार्यान्वयन भएका ७५ वटा विकास परियोजनाहरु यसै वर्ष उद्घाटन गर्ने योजना रहेको छ । मानवीय प्रयासका सबै क्षेत्रहरुमा भारतीयले हासिल गरेका उल्लेखनीय उपलब्धिको र भारतको स्वतन्त्रताको पचहत्तर वर्षको उत्सव मनाउन भारत सरकारले अघि सारेकोआजादीका अमृत महोत्सव पहलकदमीकै एक हिस्साको रुपमा कार्यक्रमको आयोजना गरिएको बताइएको छ । आजादीका अमृत महोत्सव अन्तर्गत वर्षैभरी र सन् २०२३ को अगस्ट महिनासम्म कार्यक्रमहरुको आयोजना गरिने दूतावासले जनाएको छ।
जनकपुरमा जनमत पार्टीका कार्यकर्ता र प्रहरीबीच झडप,"जनकपुरधाम : जनमत पार्टी नेपालका नेता कार्यकर्ताहरुले जनकपुरमा बुधबार बिहानैदेखि विरोध प्रदर्शन गरेका छन् । मधेस प्रदेशका आठै जिल्लाबाट राजधानी जनकपुर आइपुगेका जनमतका कार्यकर्ताहरुले लाठि, भराठासहित नगरक्षेत्रमा रैली प्रर्दशन गर्दै राष्ट्रिय सभाको निर्वाचन भइरहेको स्थान तिरहुतिया गाछितर्फ जान थालेपछि प्रहरीले अवरोध गरेको हो । सो अवरोधको क्रममा दुवै पक्षबीच झडप भइरहेको छ भने जनमतका केही कार्यकर्ताहरु घाइते समेत भइसकेको जनमत प्रेस मञ्चका संयोजक बिपि साहले जानकारी गराए । जनमत पार्टीले किसानलाई मलखाद्य उपलब्ध गराउन माग गर्दै पूर्व घोषित कार्यक्रम अनुसार पहिला मल दे अनि निर्वाचन गरा भन्ने नारासहित आन्दोलित भएको हो । किसानको मुद्दालाई सम्बोधन गराउनका लागि मधेस प्रदेशका मुख्यमन्त्री लालबाबु राउतलाई ज्ञापन पत्रसमेत बुझाउने जनमतको कार्यक्रम छ । तर, बिहानैदेखि नगरक्षेत्रमा पार्टीका कार्यकर्ताहरुले उग्र प्रदर्शन गरेपछि झडपको माहोल सिर्जना भएको हो ।"
"सुनको मूल्य बढ्यो, चाँदीको स्थिर",काठमाडौं : सुनचाँदी बजारमा बुधबार छापावाल सुनको मूल्य प्रतितोला रु ४०० ले बढेर ९४ हजार ४०० पुगेको छ। पहेँलो धातु अघिल्लो दिन प्रतितोला रु ९४ हजारमा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९३ हजार ९०० कायम भएको छ। त्यसको मूल्य मङ्गलबार प्रतितोला ९३ हजार ५०० तोकिएको थियो। त्यस्तै आज चाँदीको मूल्य अघिल्लो कारोबार मूल्यका तुलनामा स्थिर रही प्रतितोला एक हजार ३०० कायम भएको महासङ्घले जनाएको छ। महासङ्घले अन्तर्राष्ट्रिय बजारमा सुन तथा चाँदीका मूल्यमा हुने परिवर्तनका आधारमा यहाँ दैनिक कारोबार मूल्य तोक्दै आएको छ। अन्तर्राष्ट्रिय बजारमा आज सुन प्रतिऔँस एक हजार ८४७ डलर आसपास कारोबार भइरहेको छ।
जनगणनाको प्रारम्भिक नतिजा सार्वजनिक : नेपालको जनसङ्ख्या दुई करोड ९१ लाख,"काठमाडौं : राष्ट्रिय जनगणना२०७८ को प्रारम्भिक नतिजाअनुसार मुलुकको जनसङ्ख्या दुई करोड ९१ लाख ९२ हजार ४८० पुगेको छ। राष्ट्रिय योजना आयोग मातहतको केन्द्रीय तथ्याङ्क विभागले आज सार्वजनिक गरेको विवरणानुसार प्रक्षेपित तीन करोडभन्दा करीब आठ लाख कम हुन पुगेको छ। अन्तिम नतिजामा यो विवरणमा सामान्य हेरफेर हुन सक्ने जनाइएको छ। विसं २०६८ को जनगणनामा दुई करोड ६४ लाख ९४ हजार ५०४ जनसङ्ख्या रहेको थियो। अघिल्लो जनगणनाको तुलनामा भक्तपुरको जनसङ्ख्या वृद्धिदर सबैभन्दा बढी र रामेछापको जनसङ्ख्या सबैभन्दा घट्दो दरमा रहेको पाइएको छ। सो जनगणनाको स्थलगत कार्य पहिलो चरणको गत २०७८ भदौ ३० देखि असोज १८ र दोस्रो चरणको २०७८ कात्तिक २५ देखि मङ्सिर ९ गतेसम्म भएको थियो। प्रदेशगतरुपमा मधेश प्रदेशको जनसङ्ख्या सबैभन्दा बढी छ भने कर्णाली प्रदेशको कम देखिएको छ। आयोगका उपाध्यक्ष डा विश्वनाथ पौडेलले नेपाल दुई करोड ९१ लाख नेपालीको प्यारो ढुकढुकी रहेको जनगणनाबाट देखिएकाले यस कार्यमा संलग्न सबैलाई धन्यवाद व्यक्त गरे। विभागका महानिर्देशक नेविनलाल श्रेष्ठले आफूहरुले नेपालको नयाँ नक्सामा समावेस लिपुलेक, कालापानी र लिम्पियाधुरामा पनि गणना गरिएको तथा विस्तृत विवरण आउन बाँकी रहेको बताए। पत्रकारको प्रश्नमा महानिर्देशक श्रेष्ठले छोरा र छोरीमा विभेद न्यून हुँदै गएको तथा छोरा पाउनकै लागि सन्तान बढाउने प्रवृत्ति अन्त्य हुँदै गएकाले पनि अपेक्षाकृतरुपमा जनसङ्ख्या बढ्न नसकेको हुन सक्ने जनाए। नेपालको संविधान, २०७२ पछि मुलुकमा भएको पहिलो जनगणनाको प्रारम्भिक नतिजा सार्वजनिक भएको हो। रासस"
राष्ट्रिय सभा निर्वाचन : लुम्बिनीमा मतदान सुरु,"दाङ : राष्ट्रिय सभा सदस्यका लागि लुम्बिनी प्रदेशमा मतदान सुरु भएको छ। तीन पदका लागि लुम्बिनीमा निर्वाचन हुन लागेको हो। प्रदेशबाट राष्ट्रिय सभा प्रतिनिधित्व गर्ने तीन जनाको लागि दाङको घोराहीमा मतदान सुरु भएको हो। निर्वाचनमा ३ पदका लागि ६ जनाको प्रतिस्पर्धा रहेको छ। गठबन्धनको तर्फबाट सयुक्त उम्मेदवार प्रस्तुत भएका छन् भने एमाले एक्लै चुनावी प्रक्रियामा सामेल भएको छ। सत्तारुढ गठबन्धनबाट तीन जना उम्मेदवार रहेका छन्। दलीय सहमति अनुसार नेपाली काँग्रेस, जनमोर्चा र एकीकृत समाजवादीका एकएक जनाले उम्मेदवारी दिएका छन्। नेपाली कांग्रेसबाट बाँकेका युवराज शर्मा, नेकपा (एकीकृत समाजवादी)बाट पाल्पाकी राज्यलक्ष्मी गैरे र राष्ट्रिय जनमोर्चा (राजमो)को तर्फबाट रूपन्देहीका तुलबहादुर विश्वकर्मा उम्मेदवार बनेका छन्। खुलाबाट शर्माले महिलाबाट गैरेले र दलितबाट विश्वकर्माले उम्मेदवारी दिएका हुन्। नेकपा एमालेको तर्फबाट दाङ घोराहीका रामदयाल गुप्ता, बाँकेकी भारती खनाल उपाध्याय र गुल्मीका कृष्ण सुनार उम्मेदवार बनाइएका छन्। लुम्बिनी प्रदेशमा १२ जिल्लाका प्रदेशसभा सदस्य ८१ र १०९ स्थानीय तहका प्रमुख र उपप्रमुख २१५ जना गरी २९६ मतदाता रहेको निर्वाचन कार्यालयले जनाएको छ। राष्ट्रिय सभाको मतभार ७ हजार ७ सय ५८ रहेको छ। लुम्बिनीमा गठबन्धनका उम्मेदवारले चुनाव जित्ने निश्चित प्राय छ। मतभार गठबन्धनका उम्मेदवारमा बहुमत हुने देखिन्छ। एक वर्षअघि भएको राष्ट्रिय सभाको निर्वाचनमा पनि गठबन्धनका उम्मेदवारले विजय प्राप्त गरेका थिए। राष्ट्रिय सभाको निर्वाचनमा कुल ३०५ मतदाता हुनुपर्नेमा लुम्बिनीमा ९ जना मतदानमा रिक्त छ। ८७ प्रदेश सभा सदस्यबाट ८१ जना र २१८ मतदाता रहेको स्थानीय तहबाट २१५ जनाले मत दिनेछन्। स्थानीय तहका प्रमुख र उपप्रमुख, अध्यक्ष र उपाध्यक्ष विपक्षी गठवन्धनका बढी छन्। लुम्बिनीका स्थानीय तहमा कांग्रेसले ११ नगरपालिकामा मेयर जितेको छ भने उपमेयर १० स्थानमा जितेको छ। गाँउपालिकामा अध्यक्ष २७ स्थानमा जितेको छ भने उपाध्यक्ष ३० स्थानमा जितेको छ। त्यस अनुसार कांग्रेसका प्रमुख र उपप्रमुख, अध्यक्ष र उपाध्यक्ष गरी ६३ मतदाता छन्। माओवादी केन्द्रका ३६ प्रमुख उपप्रमुख रहेका छन्। एकीकृत समाजवादीका ४ जना प्रमुख उपप्रमुख रहेका छन्। जसपाका १३ प्रमुख उपप्रमुख रहेका छन्। जनमोर्चामा ५ प्रमुख उपप्रमुख रहेका छन्। राप्रपाका २ र स्वतन्त्रका ४ प्रमुख उपप्रमुख रहेका छन्। एमालेका ८८ प्रमुख उपप्रमुख रहेका छन्। प्रदेश सभा सदस्यमा एमालेका ३६, नेपाली कांग्रेसका १९, माओवदाीका १९, जसपाका ४ राजकोका १, एकीकृत समाजवादीका १ प्रदेश सभा सदस्य रहेका छन्। प्रदेश सभासदस्यको मतभार ४८ र पालिका प्रमुख उपप्रमुखको १८ मतभार रहेको छ। यसरी हेर्दा गठबन्धनका उम्मेदवारहरुको मतभार धेरै हुने देखिन्छ। प्रदेश सांसदको मतभार ३ हजार ८ सय ८८ र पालिका प्रमुख उपप्रमुखको मतभार ३ हजार ८ सय ७० रहेको छ। निर्वाचनको तयारी पूरा भएको र बुधबार मतदानको मात्रै काम बाँकी रहेको निर्वाचन अधिकृत रितेन्द्र थापाले बताए।"
पशुपति धर्मशाला सञ्चालनको सम्झौता रद्द,"काठमाडौं : संस्कृति, पर्यटन तथा नागरिक उडड्यनमन्त्री प्रेमबहादुर आलेले नेपालभारत मैत्री पशुपति धर्मशाला सञ्चालनको सम्झौता रद्द गर्ने निर्णय गरेका छ्न्। मन्त्रालयमा मङ्गलबार आयोजना गरिएको पत्रकार सम्मेलनमा मन्त्री आलेले बतास समूहले सञ्चालन गर्दै आएको सो धर्मशालाको सम्झौता फिर्ता लिइएको जानकारी गराएका हुन्। मन्त्रीस्तरीय निर्णयबाट धर्मशाला सञ्चालनका लागि व्यावसायिक फार्म बतास समूहसँग सम्झौता रद्द भएको मन्त्री आलेले बताए। उनले भने, 'छानबिन समितिले गरेको सिफारिसका आधारमा धर्मशाला फिर्ता लिने निर्णय गरेका छौँ, अब धर्मशाला बसात समूहले सञ्चालन गर्दैन ।' पशुपति क्षेत्र विकास समितिका कोषाध्यक्ष नारायण सुवेदीको संयोजकत्वमा गठित छानबिन समितिले धर्मशाला भाडामा दिँदा मिलेमतो भएको भन्दै फिर्ता लिनुपर्ने निष्कर्षसहित मन्त्री आलेलाई प्रतिवेदन बुझाएको थियो । पशुपति विकास कोष र बतास समूहअन्तर्गतको होटल आनन्द प्रालिबीच सम्झौता भएर पशुपति धर्मशाला सञ्चालनमा आएको थियो । कोषले निर्माण गरेको संरचनामा बतास समूहले महङ्गो मूल्य लिँदै होटलका रूपमा धर्मशाला सञ्चालन गर्दै आएको आरोप लागेको थियो । उक्त आरोपपछि मन्त्री आलेले उक्त धर्मशालाको आफैँ गएर अनुगमन गरेका थिए। अनुगमनका क्रममा धर्मशाला निर्माण गर्दा र सम्झौता भएबमोजिम बेडको सङ्ख्या र दररेट फरक पारेको, कोषलाई बुझाउनुपर्ने भाडा नबुझाएको, धर्मशालामा विभिन्न कार्यालय राखेको, कोषको स्वीकृतिबिना धर्मशालामा विभिन्न संरचना निर्माण गर्नेजस्ता कार्य गरेको पाइएको थियो । रासस"
आज देशका यी स्थानमा वर्षा हुने,"काडमाडौं : हाल देशमा पश्चिमी न्यूनचापीय प्रणालीको प्रभाव रहेको छ। उक्त मौसमी प्रणालीको प्रभावले हाल सुदूरपश्चिम प्रदेश र गण्डकी प्रदेशमा सामान्य बदली रही बाँकी प्रदेशमा आंशिक बदली रहेको छ। साथै सुदूरपश्चिम प्रदेशका एकदुई स्थानमा हल्का वर्षा भएको मौसम पूर्वानुमान महाशाखाले जनाएको छ। बुधबार दिउँसो देशभर आंशिकदेखि सामान्यतया बदली रहनेछ। सुदूरपश्चिम, कर्णाली र लुम्बिनी प्रदेशका थोरै स्थानमा तथा बाँकी प्रदेशका एकदुई स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानमा हल्का हिमपातको सम्भावना रहेको महाशाखाले जनाएको छ। महाशाखाको पछिल्लो विवरणमा काठमाडौँको अधिकतम् तापक्रम ६ र अधिकतम तापक्रम १६ डिग्री सेल्सियस रहेको छ। रासस"
राष्ट्रिय सभा निर्वाचनको मतदान जारी,"काठमाडौं : राष्ट्रिय सभा सदस्य चयनका लागी मतदान जारी रहेको छ। बिहान ९ देखि मतदाता मतदान केन्द्रमा लाइनमा बसेर मतदान गरिरहेका छन्। राष्ट्रियसभा निर्वाचनका लागि प्रदेश १ मा २ वटा मतदान केन्द्र र अन्य ६ वटा प्रदेशमा ११ वटा मतदानस्थलभित्र २२ वटा मतदानकेन्द्र रहने गरी ८ मतदानस्थलमा १४ वटा मतदानकेन्द्र तोकिएको निर्वाचन आयोगले जनाएको छ। आयोगका सहसचिव एवं प्रवक्ता शालिग्राम शर्मा पौडेलका अनुसार प्रदेश १ मा स्थानीय तहका प्रमुख र उपप्रमुखका लागि प्रदेश निर्वाचन कार्यालय र प्रदेशसभा सदस्यका लागि बाली संरक्षण प्रयोगशाला विराटनगरमा मतदानस्थल तोकिएको छ। त्यस्तै प्रदेश २ को लागि महेन्द्र नारायण निधि भवन, बागमती प्रदेशका लागि औद्योगिक क्षेत्र व्यवस्थापन लिमिटेडको सभागृह, गण्डकी प्रदेशका लागि प्रदेश निर्वाचन कार्यालय पोखरा, लुम्बिनी प्रदेशका लागि कर्मचारी मिलन केन्द्र दाङ, कर्णाली प्रदेशका लागि प्रदेश निर्वाचन कार्यालय सुर्खेत र सुदूरपश्चिम प्रदेशको लागि प्रदेशसभा भवन धनगढीमा मतदास्थल रहने गरी तोकिएको छ। ८ मतदानस्थल र १४ केन्द्रमा दिउँसो ३ बजेसम्म मतदान हुनेछ। नतिजा बुधबार रातिनै आउने सम्भावना रहेको निर्वाचन आयोगका प्रवक्ता पौडेलले बताए। १९ राष्ट्रियसभा सदस्यका लागि संघीय संसद्मा प्रतिनिधित्व गर्ने ९ दलका ४३ उम्मेदवार चुनावी प्रतिस्पर्धामा छन्। यो निर्वाचनबाट ७ महिला, ३ दलित, २ अपांगता भएका व्यक्ति वा अल्पसंख्यक र ७ अन्य समूहका उम्मेदवार निर्वाचित हुनेछन्। आयोगका अनुसार कांग्रेस, एमाले, माओवादी केन्द्र, नेकपा (एकीकृत समाजवादी), राष्ट्रिय जनमोर्चा, लोकतान्त्रिक समाजवादी पार्टी नेपाल, नेपाल मजदुर किसान पार्टी, जनता समाजवादी पार्टी नेपाल र राष्ट्रिय प्रजातन्त्र पार्टीले निर्वाचनमा भाग लिएका छन्। प्रदेशसभा सदस्य तथा पालिका प्रमुख र उपप्रमुख गरी २ हजार २५ जना मतदाता हुनेछन्। स्थानीय तहका १ हजार ४ सय ९३ र प्रदेशसभाका ५ सय ३२ मतदाता रहनेछन्। एमालेका ८, नेकपा (एकीकृत समाजवादी) का ४, माओवादी केन्द्रका ४ र कांग्रेसका ३ राष्ट्रियसभा सदस्यको पदावधि आगामी फागुन २० गते सकिँदै छ। पदावधि समाप्त हुनु ३५ दिनअघि नै निर्वाचन गर्नुपर्ने कानुनी प्रावधान छ। ५९ सदस्यीय राष्ट्रियसभाका एकतिहाइ सदस्यको प्रत्येक दुई वर्षमा पदावधि समाप्त हुने संवैधानिक व्यवस्था छ। राष्ट्रिय सभा चुनावमा ४३ जनाले दिए उम्मेदवारी (सूचीसहित)"
स्थानीय चुनाव तोकिहालौं,"काठमाडौं : निर्वाचन आयोगले स्थानीय तह निर्वाचनको मिति छिटो तोक्न सरकारसँग आग्रह गरेको छ। जति विलम्ब हुँदै जान्छ त्यति नै व्यवस्थापनको कार्य जटिल बन्ने भन्दै आयोगले मंगलबार विज्ञप्तिमार्फत ध्यानाकर्षण गरेको हो। २०७४ मा ३ चरणमा स्थानीय तह निर्वाचन भए पनि पहिलो चरण २०७४ वैशाख ३१ लाई नै आधार मानेर नयाँ मिति तय गरिनुपर्ने विज्ञप्तिमा उल्लेख छ। स्थानीय तह निर्वाचन ऐन २०७३ को व्यवस्थाअनुसार स्थानीय तहका सबै निर्वाचित पदाधिकारीको कार्यकाल २०७९ जेठ ५ सम्म मात्रै हुने आयोगले बताएको छ। २०७४ वैशाख ३१ गते पहिलो चरण, असार १४ गते दोस्रो चरण र असोज २ गते तेस्रो चरणमा गरी निर्वाचन सम्पन्न भएको थियो। उक्त निर्वाचनमा पहिलो चरण वैशाख ३१ गतेलाई आधार मानी स्थानीय तह निर्वाचन ऐन, २०७३ को व्यवस्थाबमोजिम स्थानीय तहका सबै निर्वाचित पदाधिकारीहरूको कार्यकाल आगामी २०७९ जेठ ५ मा समाप्त हुने भन्दै म्याद सकिनुअघि नै निर्वाचन सम्पन्न गर्न पुनः आग्रह गर्दै पत्राचार गरेको हो। आयोगले प्रधानमन्त्री शेरबहादुर देउवालाई गत कात्तिक ८ गते भेट गरेरै निर्वाचनका सम्बन्धमा संवैधानिक र कानुनी व्यवस्थाबारे जानकारी गराएको समेत विज्ञप्तिमा खुलाइएको छ। आयोगले स्थानीय तहका निर्वाचनका विषयमा आयोगले १६ राजनीतिक दलका शीर्ष नेताहरूसँग पनि छलफल गर्दै आएको बताएको छ। स्थानीय तहको निर्वाचन व्यवस्थापनमा आयोग लागिसकेको छ। सरकार किन डगमगाउँदै छ ?, आयोगका प्रवक्ता शालिग्राम शर्मा पौडेलले भने, कानुनी रूपमा पनि आयोगलाई सामान्यतया १२० दिन निर्वाचन अवधि आवश्यक पर्छ। आयोगले स्थानीय तहको निर्वाचनलाई लक्षित गरी मतदाता नामावली संकलन, मतदानस्थलका बारे अनुगमन निर्वाचन पूर्वतयारीबारे आयोग तयारी अवस्थामा रहेको पौडेलले बताए। पौडेलले थपे, स्थानीय तहको निर्वाचनमा अघि बढ्नुस् भनेर भनिसकियो सरकार छलफलमै सीमित छ। जब आयोगले नै निर्वाचन गर्न सकिन्छ भनेपछि अन्य विषयमा अलमल गर्नुपर्छ जस्तो लाग्दैन। प्रवक्ता पौडेलले जारी गरेको विज्ञप्तिमा आयोगले प्रस्ताव गरेअनुसार निर्वाचनको मिति तोकिएमा २०७९ वैशाख मसान्तभित्रै स्थानीय तहको निर्वाचन सम्पन्न गर्न आयोग तयारी अवस्थामा रहेको भनिएको छ। विज्ञप्तिमा भनिएको छ, स्थानीय तह निर्वाचन ऐन, २०७३ को दफा ४ को उपदफा (१) बमोजिम आयोगको परामर्शमा आगामी स्थानीय तहको निर्वाचनको मिति यथाशीघ्र तोक्न नेपाल सरकारसमक्ष निर्वाचन आयोग आग्रह गर्दछ। संवैधानिक एवं कानुनी व्यवस्थाका आधारमा स्थानीय तहको निर्वाचनका मिति तोक्ने काम जति विलम्ब हुँदै जान्छ, त्यति नै निर्वाचन व्यवस्थापनको काम प्राविधिक कारणले पनि कठिनाइ बन्दै जान्छ।आयोगले वैशाख १४ र २२ मा चुनाव गर्न सरकारलाई सिफारिस गरेको थियो। सरकार भने तत्काल स्थानीय तह निर्वाचन नगर्ने पक्षमा देखिन्छ। संविधानसँग निर्वाचन ऐन बाँझिएको भन्दै स्थानीय तह निर्वाचन पर धकेल्ने दाउमा सरकार र सत्तारुढ दलहरू छन्। स्थानीय तह निर्वाचनका विषयमा प्रधानमन्त्री शेरबहादुर देउवाको निर्वाचनका विषयमा स्पष्ट धारणा आइनपुगेको अवस्थामा नेकपा एमाले स्थानीय चुनावको मिति वैशाखमै गरिनुपर्छ भन्ने दाबी गर्दै आएको छ। अर्कोतिर नेकपा माओवादीका नेता पुष्पकमल दाहाल, जनता समाजवादीका माधवकुमार नेपाल कांग्रेसकै एक थरी नेता, रामचन्द्र पौडेल, कृष्णप्रसाद सिटौला र पूर्णबहादुर खड्का स्थानीय तहको चुनाव असोजपछि गरिनुपर्ने पक्षमा छन्। स्थानीय निर्वाचन अघि गर्ने कि पछि भन्ने विषयमा गठबन्धन दलहरूबीचमा स्पष्ट खाका बनाउन सकेका छैनन्। गठबन्धन दलहरूले कानुनविद्हरूसँग पनि परामर्श लिने काम गरेको छ। कानुनविद्सँग परामर्श लिने क्रममै रहेको सूचना तथा सञ्चारमन्त्री ज्ञानेन्द्रबहादुर कार्कीले बताए ।"
विकासशील राष्ट्र समृद्धिको अर्को सोपान,"जबसम्म विकासमा नागरिक जोडिँदैनन्, तबसम्म विकासले गति लिँदैन। जोडिएपछि मात्र मुलुकमा समृद्धिको ढोका खुल्छ। नेपाल हालसम्म अतिकम विकसित मुलुकको सूचीमा छ। सम्भवतः राजनीतिक अस्थिरता, दलहरूको अदूरदर्शिता र इच्छाशक्तिको कमीले हुन सक्छ। सन् २०१८ मै नेपाल विकासशील राष्ट्रमा स्तरोन्नति भइसक्नु पथ्र्यो। भूकम्प र नाकाबन्दीका कारण नेपालले फड्को मार्न सकेन। संयुक्त राष्ट्रसंंघको सन् २०२१ को ७६औं महासभाले विश्वका अतिकम विकसित ४६ राष्ट्रको सूचीमा नेपालको नाम सार्वजनिक गरेको छ। नेपाल १४ डिसेम्बर १९५५ मा राष्ट्रसंघको सदस्य बनेको हो। नेपाललाई यो महासभाले विकासशील राष्ट्रको सूचीमा पर्न पाँच वर्ष ग्रेस दिएको छ। केपी शर्मा ओली नेतृत्वको सरकारले मुलुकको स्तरोन्नति गर्न संयुक्त राष्ट्रसंघमा प्रस्ताव लगेको थियो। संघको ७६औं महासभाले नेपालको उक्त प्रस्तावलाई मंसिर (नोभेम्बर २०२१) मै अनुमोदन गरिसकेको छ। प्रस्तावअनुसार सन् २०२६ सम्ममा स्तरोन्नति भएर नेपाल विकासशील राष्ट्र बन्नेछ। नेपाललाई पाँच वर्ष काम गरेर देखाउने अवसर प्राप्त भएको छ। विकासोन्मुख देशमा सूचीकृत भएका विश्वका अधिकांश देशमा पनि व्यापक गरिबी र आयमा असमानता रहेको पाइन्छ। जसमा एकातिर भौतिक पूर्वाधारहरूको कमी छ भने अर्कोतिर प्रदूषणको समस्या उच्च छ। जो सरकारी भ्रष्टाचारको सामना पनि गरिरहेकै छन्। तिनमा महिला हिंंसाको दर पनि उच्च देखिन्छ। संक्रामक रोग, असुरक्षित पानी र सरसफाइमा कम पहुँचका कारण थुप्रै किसिमका स्वास्थ्य जोखिमसँग पनि ती देश संघर्ष गरिरहेकै छन्। नेपाल अतिकम विकसित मुलुक भएर यी समस्यामा जुधिरहनु अस्वाभाविक भने होइन। तथापि राष्ट्रसंघले तोकेका कतिपय मापदण्ड पूरा गरी नेपाल विकासशील राष्ट्रको तहमा पुगेको छ। त्यही भएर हुनसक्छ, इन्टरनेसनल कंग्रेस अफ क्वालिटेटिभ इन्क्वाइरीले १६६ राष्ट्रलाई विकासशील देशको सूचीमा राखेकोमा नेपालको पनि नाम समावेश गरेको छ। त्यसैले अब कमजोर तत्तत् क्षेत्रमा हाई गियरमा काम गर्नुपर्ने चुनौती नेपाललाई छ। सन् २०१८ मा विकासशील राष्ट्र बन्न सम्भव नभएपछि राष्ट्रसंघसँग चालू आर्थिक वर्षसम्म समय मागेको थियो। राष्ट्रसंघका अनुसार, विकासशील राष्ट्र बन्न कुनै पनि मुलुकले तीन सूचक पूरा गर्नुपर्ने हुन्छ, प्रतिव्यक्ति आय, मानव सम्पत्ति सूचकांक र आर्थिक जोखिम सूचकांक। राष्ट्रसंघको आर्थिक र सामाजिक परिषद्अन्तर्गतको कमिटी फर डेभलपमेन्ट पोलिसीले सन् २०१८ मा यो मापदण्ड तय गरेको हो। जसअनुसार पहिलो सूचक प्रतिव्यक्ति आय औसत १,२३० अमेरिकी डलर हुनुपर्छ। केन्द्रीय तथ्यांक विभागलाई आधार मान्दा हालसम्म नेपालको प्रतिव्यक्ति आय १,०९७ अमेरिकी डलर मात्र पुगेको पाइन्छ। विश्व बैंकले पनि १,०९७ डलर नै रहेको जनाएको छ। आवधिक योजनामा २१०० सालसम्ममा भने नेपालीको प्रतिव्यक्ति आय १२,१०० अमेरिकी डलर पुर्याउने भनिएको छ। प्रस्तावअनुसार सन् २०२६ सम्ममा स्तरोन्नति भएर नेपाल विकासशील राष्ट्र बन्नेछ। यस हिसाबले अब नेपाललाई पाँच वर्ष काम गरेर देखाउने अवसर प्राप्त भएको छ। दोस्रो सूचक मानव सम्पत्ति सूचकांकमा चार क्षेत्र समेटिएका छन्, पोषण (कुपोषित जनसंख्याको प्रतिशत), स्वास्थ्य (पाँच वर्ष वा मुनिका बालबालिकाको मृत्युदर), शिक्षा (माध्यमिक विद्यालयको भर्ना अनुपात र वयस्कको साक्षरता दर। यस्तै, तेस्रो सूचकमा आर्थिक जोखिम सूचकांकअन्तर्गत जनसंख्याको आकार, दुर्गमता, व्यापारिक वस्तु निर्यातको अवस्था, कृषि, वन र मत्स्यपालनमा भएको लगानी, कम उचाइका तटीय क्षेत्रमा बस्ने जनसंख्याको अवस्था, वस्तु र सेवाको निर्यातको अस्थिरता, प्राकृतिक प्रकोपका पीडितहरू र कृषि उत्पादनको अस्थिरता राखिएको छ। यी तीन सूचकमा देशको अवस्था सन्तोषजनक हुनैपर्छ। पछिल्ला दुई सूचकमा छेउछाउ पुगेको छ। संविधानको प्रस्तावनामै छ, लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माण गरिनेछ। यस्तै, संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांंक्षा पूरा गरिने छ। संविधान जारी भएको ६ वर्ष बित्यो। दलहरूले अपेक्षित गतिमा काम गर्न सकेनन्। त्यसैले नेपाल विकासशील राष्ट्रको ढोका ढक्ढक्याउने संघारमा छ। आर्थिक विकास, सामाजिक र भौतिक गरी विकासका तीन आयाम छन्। सन् १९८० मा वातावरण पनि जोडिएको हो। विकासमा सरकार, योजना र ठेक्काको कुरा नगरेर पंक्तिकारले नेपालीको दायित्व शब्द प्रयोग गरेको छ। खासमा जबसम्म विकासमा नागरिक जोडिँदैनन्, तबसम्म विकासले गति लिँदैन। विकासमा नागरिक जोडिएपछि मात्र समृद्धिको ढोका खुल्छ। यसले मात्र विकासमा सहभागिता दिलाउँछ जसबाट विकासमा दिगो शान्ति जोडिन्छ। प्राकृतिक स्रोत र भूधरातलका दृष्टिले नेपाल अब्बल छ। मानव स्रोतलाई मानव पुँजीमा बदल्ने क्रममा भने नेपाल मन्द गतिमा छ। अन्य देशजस्तो देशका युवालाई ट्रेन्ड म्यानपावरमा बदल्न सकेको छैन। दक्ष जनशक्ति बिदेसिएको छ। विकासका कतिपय सन्दर्भमा विदेशीको सहयोग आवश्यक पर्छ। यस्तो अवस्थामा म्युचुअल एक्स्चेन्जको तहमा काम हुनुपर्छ। अहिले नेपालजस्तो अतिकम विकसित राष्ट्रलाई विकसित राष्ट्रहरूले कमान्ड गरिरहेको अवस्था छ। कम्तीमा डायलग गर्ने हैसियतमा समेत नपुग्दा भनेको मान्ने, दिएकोमा चित्त बुझाउने अवस्थाबाट गुज्रनुको विकल्प छैन। अब नेपालले भौतिक विकाससँगै मानवीय विकासको गतिलाई उत्तिकै प्राथमिकतामा राखेर अघि बढ्नैपर्ने बेला आएको छ। थाइल्यान्डले मानव परिचालन गरेर अघि बढेको उदाहरण छ। कुनै समय एसियाको अँध्यारो कुनो मानिने सिंगापुर युरोपियन स्ट्यान्डर्डमा छ। कुनै बेलाको फोहोरले आक्रान्त सिंगापुरका सडक अहिले कतै पैदलयात्रुका फोहोरले बिरामी हुने अवस्थामा पुगेको छ। संविधानको भाग ४ मा राज्यका निर्देशक सिद्धान्त, नीति तथा दायित्व छ। जसमा सार्वजनिक, निजी र सहकारी क्षेत्रको सहभागिता तथा विकासमार्फत उपलब्ध साधन र स्रोतको अधिकतम परिचालन गर्ने उल्लेख छ। यसबाट तीव्र आर्थिक वृद्धि हासिल हुने र त्यसबाट दिगो आर्थिक विकास हुनेछ। न्यायोचित वितरण गर्ने र आर्थिक असमानताको अन्त्य गर्दै शोषणरहित समाजको निर्माण गर्ने व्यवस्था पनि छ। यी सबै संविधानमा उल्लेख गर्नुको अर्थ भनेकै नेपाललाई राष्ट्रिय अर्थतन्त्रमा आत्मनिर्भर, स्वतन्त्र र उन्नतशील बनाउँदै समाजवाद उन्मुख स्वतन्त्र र समृद्ध अर्थतन्त्रको विकास गर्ने नै हो। जुन समृद्ध नेपालका लागि मूलमन्त्र हो। यसले तीनखम्बे अर्थनीतिलाई समेटेको छ। नेपालले यी सबै प्राप्तिका लागि यसअघि १४ वटा आवधिक योजना कार्यान्वयन गरिसकेको छ। १५औं आवधिक योजना २०८००८१ मा सम्पन्न हुँदैछ। पूर्वप्रधानमन्त्री केपी शर्मा ओलीले उक्त योजनामा मन्तव्य दिएका थिए, २१०० सालसम्ममा नेपाललाई उच्च आय भएको मुलुकमा पुर्याई समृद्ध नेपाल, सुखी नेपालीको साझा राष्ट्रिय आकांक्षा पूरा गर्ने दीर्घकालीन सोचसहित १५औं आवधिक योजना तयार पारिएको हो। राष्ट्रसंघका अनुसार, विकासशील राष्ट्र बन्न कुनै पनि मुलुकले तीन सूचक पूरा गर्नुपर्ने हुन्छ। जसमा प्रतिव्यक्ति आय, मानव सम्पत्तिा सूचकांक र आर्थिक जोखिम सूचकांक पर्छन्। नेपालले आयको लक्ष्य भेटाएको छैन। विकासशील राष्ट्रमा फड्को मार्नुपर्छ भन्ने सोच र सत्प्रयास गरे पनि मुलुकको नेतृत्वमा रहनेहरूले विकास निर्माणका लागि आन्तरिक स्रोत मजबुत बनाउन सकिरहेका छैनन्। नेपाल अर्थतन्त्रमा आयातमुखी देश बनेको छ। पहिलो काम उत्पादनमुखी र निर्यातमुखी बनाउनुपर्ने देखिन्छ। कृषिप्रधान मुलुकले डेढ खर्बको निर्यात के केमा गरिरहेछ ? समीक्षा जरुरी छ। नीतिनिर्माताले पनि जोखिम लिएर काम गर्न सक्नुपर्छ। सँगै आयात घटाउन, निर्यात बढाउन र औद्योगिकीकरणलाई व्यापकता दिनमा अग्रसर हुनुपर्छ। देशलाई उकालो बाटोतर्फ लैजादैछौं भनिरहँदा दुर्गमका निन्याउरा नागरिकको अनुहार हेरेर सरकारले आफ्नो तस्बिर छर्लंंग देख्नुपर्छ। समग्रमा भन्नुपर्दा नेपालको आर्थिक विकासको गति लो गियरमा छ। विकासशील राष्ट्रको सत्प्रयासले अबका दिनमा नेपालले सामाजिक, आर्थिक, वातावरणीय र राजनीतिक चुनौती झेल्नु नपरोस्। फड्को मार्ने सत्प्रयासले नेपाललाई समग्र विकास गर्न दबाब सिर्जना गरेको छ। यद्यपि वार्षिक बजेट समयमै र सबै खर्च गर्ने काम नभएको देख्दा कार्यान्वयनमा समस्या देखिन्छ। कार्यान्वयनको ढाँचामा समीक्षा गर्नुपर्ने त छँदैछ, हरेक वर्ष कार्यान्वयनमा समस्या भइरहँदा कतै नीतिमै समस्या छ कि ? विकास योजनाआयोजनाहरूको अहिलेको बाटो र गन्तव्यलाई नै पूर्णरूपमा सम्पादन गर्ने र त्यसले पनि नभए विल्कुल नयाँ अवधारणा बनाएर जानुपर्ने हुन्छ। लाग्छ, २१औं शताब्दीको सूचनाप्रविधिको यो अत्याधुनिक समयमा कतै हामीले विकासमा सूचनाप्रविधि जोड्न सकेनौं कि ? एउटा उदाहरण कृषिप्रधान देश नेपालमा ६७ प्रतिशत नागरिक कृषिमा जोडिएका छन् तर इजयरायलमा केवल दुई प्रतिशत मानिस कृषिमा छन्। त्यहाँ दुई प्रतिशतले ९८ प्रतिशतलाई धानेको अवस्था छ। विकासका क्रसकटिङ इस्युज छन्। त्यसैले विकास जोडिने हरेक क्षेत्रमा सूचना र प्रविधि जोड्ने कि ? यसरी तेस्रो आँखाले नयाँ अवधारणा खोज्यौं र अघि बढ्यौं भने नेपालको विकास कोसेढुंगा साबित हुन सक्नेछ।"
"भारतको ७३ औं गणतन्त्र दिवस : नेपालका राष्ट्रपति, प्रधानमन्त्री र परराष्ट्रमन्त्रीले दिए शुभकामना","काठमाडौं : भारतको ७३ औँ गणतन्त्र दिवसका अवसरमा राष्ट्रपति विद्यादेवी भण्डारीले त्यहाँका राष्ट्रपति रामनाथ कोविन्दलाई शुभकामना सन्देश पठाउँदै उनको सुस्वास्थ्य र सुखका साथै भारतीय जनताको उत्तरोत्तर प्रगति र समृद्धिको कामना गरेका छन्। भारतको स्वतन्त्रताको ७५औँ वार्षिकोत्सव भारतमा आजादीको अमृत महोत्सवका रूपमा मनाइन लागेकामा राष्ट्रपति भण्डारीले बधाई तथा शुभकामना व्यक्त गरेकी छन्। यसैगरी प्रधानमन्त्री शेरबहादुर देउवाले पनि प्रधानमन्त्री नरेन्द्र मोदीलाई आज पठाएका सन्देशमा उनको सुस्वास्थ्य र सुखको कामनाका साथै भारतीय जनताको उत्तरोत्तर प्रगति र समृद्धिको कामना गरेका छन्। सन्देशमा प्रधानमन्त्री देउवाले सामाजिक, आर्थिक विकासमा भारतले हासिल गरेको उल्लेखनीय उपलब्धि तथा प्रविधि र नवप्रवर्तनमा गरेको प्रभावकारी प्रगतिको प्रशंसा गरेका छन्। प्रधानमन्त्रीले आगामी दिनमा नेपाल र भारतबीचको सम्बन्ध थप मजबुत हुँदै जाने विश्वास पनि व्यक्त गरेका छन्। त्यसैगरी परराष्ट्रमन्त्री डा नारायण खड्काले आफ्ना भारतीय समकक्षी डा एस जयशङ्करलाई पठाएको सन्देशमा उनका साथै भारतका जनताप्रति हार्दिक बधाई तथा शुभकामना व्यक्त गरेका छन्। मन्त्री खड्काले दुई देशबीचको न्यानो र मैत्रीपूर्ण सम्बन्ध आगामी दिनमा थप प्रगाढ हुने विश्वास पनि सन्देशमा व्यक्त गरेका छन्।"
नेटवर्किङ व्यवसाय नियमन गर्नुपर्छ,"नेपालमा अनलाइन नेटवर्किङ व्यवसाय एक पछि अर्को थपिएका छन् । तर, यसमा जोडिनेलाई ठग्गेका घटना पनि उतिकै भेटिन्छ। पछिल्लो समय हाइपर भर्सले अनलाइन नेटवर्किङ व्यवसाय नेपालमा सुरु गरेको खबरले चौतर्फी चर्चा बटुल्यो। तर, चर्चासँगै आलोचना पनि भएको छ। यो कम्पनीले वस्तु तथा सेवाको बिक्री गर्र्दैन। तेब्बर कमाइ हुने आश्वासन देखाएर सर्वसाधारणबाट पैसा हाल्न लगाउँछ। एप डाउनलोड गरेर एकाउन्ट क्रेट गर्नुपर्छ। एकाउन्ट बनाएपछि ३ सय हेजयु ९३ सय अमेरिकी डलरबराबर ३९ हजार नेपाली रुपैयाँ लगानी गर्नुपर्छ। त्यो बन्ड किनेबापत कुनै पनि व्यक्तिलाई १ सय ८० प्रतिशत प्रतिफलसहित फिर्ता गर्ने प्रतिबद्धता गरिन्छ। परिवर्तनीय (कन्भर्टिकल) बन्ड बिक्री गरेर कुनै पनि व्यक्तिलाई सदस्य बनाउने गरिन्छ। नयाँ व्यक्ति सदस्य बनाएर पुरानालाई प्रतिफल दिने बताइन्छ। कामै नगरे पनि मेम्बरसिप प्याकेजबाट कमाइने र सदस्य बनाएर जति पनि कमाउन सकिने भनेर आकर्षित गरिन्छ। दैनिक रिवार्ड, लगानी गर्ने सदस्य थप्न सके कम्पनीको तर्फबाट कमिसनका नाममा कम्युनिटी रिवार्ड, त्यसपछि भीआईपी रिवार्डबाट ग्लोबल रिवार्ड पाइने आकर्षण योजना बनाइएको छ। यो कम्पनीले गैरकानुनी रूपमा नेटवर्किङ व्यवसाय गर्न खोजेको छ। हाइपर भर्स मात्र होइन, तराईका सीमावर्ती क्षेत्रमा पनि भारतीय कम्पनीले वस्तु बेच्न थुप्रै नेटवर्किङ व्यवसाय सञ्चालन गरिरहेका छन्। यसबाट ठूलो धनराशि भारतमा गइरहेको छ। नेटवर्किङ व्यवसायमा लगानी गर्ने क्रम बढ्दो छ। यस्तो व्यवसाय सहर बजार हुँदै गाउँघरसम्मै छिरिसकेको छ। छोटो समयमै दोब्बर आम्दानी हुने, कामै नगरी पैसा लगानी गरेको भरमा प्रशस्त आम्दानी भइराख्ने भन्दै नेटवर्किङवालाले सर्वसाधारणबाट पैसा असुलिरहेका छन्। छोटो समयमा मनग्य आम्दानी हुने प्रलोभनमा परेर कतिपयले बैंकमा राखेको निक्षेप झिक्दै लगानी गरिरहेको पनि पाइएको छ। नेपालमा नेटवर्किङ व्यवसाय गर्नु गैरकानुनी कार्य हो। वस्तुको प्रत्यक्ष बिक्री (व्यवस्थापन तथा नियमन गर्ने) ऐन २०७४ तथा नियमावली २०७६ ले पिरामिड शैलीमा आधारित सञ्जालयुक्त (नेटवर्किङ) व्यवसाय गर्न प्रतिबन्ध लगाएको छ। इजाजत नलिई वस्तुको प्रत्यक्ष बिक्री वितरण गर्ने व्यवसायसम्बन्धी वस्तुको खरिद बिक्री गरी वा नगरी, सदस्यता बनाई वा बिक्रेतामार्फत मात्र शुल्क लिनेगरी व्यवसाय गर्न बन्देज गरेको छ। कानुनमा स्पष्ट व्यवस्था हुँदाहुँदै पनि नेटवर्किङ व्यवसाय भइरहेको छ। नियामक निकाय पनि यो विषयमा जानकार छन्। गृह मन्त्रालयले गैरकानुनी रूपमा अनलाइन नेटवर्किङ बिजनेस सञ्चालन भइरहेको र यसबाट ठगी र असुरक्षा बढेको भन्दै विज्ञप्ति जारी गरेको छ। साथै अनलाइन वा नेटवर्किङ व्यवसायका नाममा त्यस्ता गैरकानुनी काम भएको पाइएमा कारबाही गर्ने चेतावनी दिएको छ। नेपाल राष्ट्र बैंकले पनि नेटवर्किङ बिजनेस गैरकानुनी भएको भन्दै कारोबार नगर्न निर्देशनसमेत जारी गरेको छ। वाणिज्य आपूर्ति तथा उपभोक्ता संरक्षण विभागले पनि नेटवर्किङ बिजनेसमा लगानी नगर्न सूचना प्रकाशित गरेको छ। यसबाट राज्यका नियामक निकाय नेटवर्किङ व्यवसायबाट अनभिज्ञ छैनन् भन्ने स्पष्टै हुन्छ। विगतमा हर्बो, युनिटीलगायतका नेटवर्किङ व्यवसायबाट धेरै सर्वसाधारण ठगिएका थिए। कतिको उठिबासै लाग्यो। सञ्चालक पक्राउ परे। उनीहरूलाई कानुनी कारबाहीको दायरामा पनि ल्याइयो। सर्वसाधारणको रकम जोखिममा पर्यो। पैसा फिर्ता पाउन सकेनन्। यो कारबाहीले लामो समयसम्म नेटवर्किङ व्यवसाय त रोकियो। अहिले फेरि हाइपर फन्ड वा विभिन्न नाममा वा विभिन्न रूपमा नेटवर्किङ व्यवसाय हुन थालेको छ। त्यसैले यस्तो नेटवर्किङ व्यवसायबारे राज्यका अख्तियार प्राप्त निकायले जनतालाई सचेत बनाउने र नेटवर्किङ व्यवसायीलाई चेतावनी दिएर मात्र पुग्दैन। कडा कानुनी कारबाही नै गर्नुपर्छ। यस्तो व्यवसायबाट जनता ठगिएको उजुरी नै पर्खेर बस्ने होइन, प्रहरीले आफ्नै सक्रियतामा अपराध कार्यमा संलग्नको पहिचान गरेर कारबाही गर्न ढिलाइ गर्नु हुँदैन। नेटवर्किङ व्यवसायका लागि नेपालमा स्वदेशी वा विदेशी कुनै पनि कम्पनीलाई अनुमति छैन। सर्वसाधारणले पनि रातारात धनी हुने सपना देखेर नेटवर्किङ व्यवसायजस्तो गैरकानुनी धन्दामा लगानी गर्नु हुँदैन। प्रष्टै छ, यस्ता व्यवसायमा गरेको लगानी डुब्ने खतरा अत्यधिक हुन्छ। यस्तो व्यवसायले आफूलाई त फसाउँछ नै बढी पैसा कमाउने आसमा आफन्त, इष्टमित्र, साथीभाइ, टोल, समाज हुँदै देशलाई नै आर्थिक रूपमा टाट पल्टाउने खतरा हुन्छ। त्यसैले यस्ता कार्यमा सजग हुनैपर्छ। नेटवर्किङ व्यवसायमा लोभिनेभन्दा प्रहरीलाई खबर गरौं। संलग्नलाई कारबाहीको दायरामा ल्याउन सहयोग गरौं। नेटवर्किङ व्यवसायलाई इजाजत नदिनू अवैध नेटवर्किङ धन्दा : २१ कम्पनीका ५० जनालाई पक्राउ गर्न सीआईबीलाई पत्र नेटवर्किङ शैलीमा दोलखाका १२ सय कृषक ठगिए हाइपर फन्ड नेटवर्किङको अर्को धन्दा नेटवर्किङमा लगानी नगर्न राष्ट्र बैंकको चेतावनी"
भ्रष्टाचार नियन्त्रणमा नेपाल असफल,"काठमाडौं : पछिल्लो एक दशकमा भ्रष्टाचार नियन्त्रणमा नेपालले सुधार गर्न नसकेको देखिएको छ। भ्रष्टाचारमा शून्य सहनशिलता नारामा मात्रै देखिएको छ। ट्रान्सपरेन्सी इन्टरनेसनल (टीआर्ई)ले सार्वजनिक गरिएको २०२१ को भ्रष्टाचार अवधारणा सूचकांक(सीपीआई)मा नेपालको भ्रष्टाचारको अवस्थामा कुनै सुधार नआएको पाइएको छ। सीपीआई २०२१ ले १८० देशको सार्वजनिक क्षेत्रको भ्रष्टाचारबारे विज्ञको अवधारणा मापन गरेको छ। विगत १ वर्ष (सन् २०२०२१) मा विश्व बैंक, वल्र्ड इकोनोमिक फोरम, ग्लोबल इनसाइट, बर्टेल्सम्यान फाउन्डेसन, वल्र्ड जस्टिस प्रोजेक्ट, र भीडीईएमसमेत गरी ६ वटा संस्थाद्वारा गरिएका सर्वेक्षणका आधारमा यो सूचकांक सार्वजनिक गरिएको छ। सीपीआई २०२१ मा नेपाललाई १०० मा ३३ अंक (११७ औं स्थान) दिइएको छ। गत वर्ष पनि यस सूचीमा नेपालको अंक ३३ (११७ औं स्थान) मै थियो । यसअनुसार नेपाल भ्रष्टाचार व्याप्त मुलुकहरूको श्रेणीमै रहेको टीआईले जनाएको छ । अघिल्लो र चालू वर्ष नेपालको स्कोर स्थिर रहनुमा भ्रष्टाचार नियन्त्रणमा केही प्रगति हुन नसके टीआई नेपालका अध्यक्ष पदमिनी प्रधानांगले बताइन् । २०१९ मा ३४ अंकसहित नेपाल ११३ औं स्थानमा थियो। त्यस्तै, २०१८ मा ३१ अंक प्राप्त गरी १२४, २०१७ मा ३१ अंकसहित १२२, २०१६ मा २९ अंकसहित १३१,२०१५ मा २७ अंकसहित १३०, २०१४ मा २९ अंकसहित १२६, २०१३ मा ३१ अंकसहित ११६ र २०१२ मा २७ अकंसहित १३९ औं स्थानमा थियो। एक दशकको सूचकांक हेर्दा भ्रष्टाचारमा नेपालको अवस्थामा दयनीय छ। दक्षिण एसियाली देशमा पनि नेपालको अवस्था कमजोर छ। सीपीआई २०२१ मा दक्षिण एसियाली देशमध्ये नेपाल भुटान ६८ अंकसहति २५, मालदिभ्स ४० अंकसहति ८५, भारत ४० अंकसहित ८५, श्रीलंका ३७ अंकसहित १०२ औं स्थानमा छ। नेपाल भने भुटान,मालदिभ्स,भारत र श्रीलंका भन्दापछि छ। सबैभन्दा धेरै भ्रष्टाचार हुने दक्षिण एसियाली देशमा पनि नेपाल चौथो छ । अफगानिस्तान १६ अंक प्राप्त गरी १७४ औं स्थानमा छ । छिमेकी मुलुक चीन ४५ अंकसहित ६६ औं स्थानमा छ। सीपीआईले विश्वभरि नै भ्रष्टाचार विरोधी प्रयासमा भएको कमी र शिथिलताले गर्दा मानवअधिकार र लोकतन्त्र धरापमा परेको जनाएको छ। संसारभरि नै भ्रष्टाचार घट्न नसकेको र ८६ देशले एक दशकसम्म पनि कुनै प्रगति हासिल नगरेको देखिएको छ। सीपीआईले नागरिक हकअधिकार कमजोर भएका देशमा भ्रष्टाचार, मानवअधिकार हनन हुने, लोकतन्त्रको स्तर घट्ने, अधिनायकवाद बढ्ने र भ्रष्टाचारमा थप वृद्धि हुने जनाएको छ। यस वर्षको सूचकांकमा समावेश १८० देशमध्ये डेनमार्क, फिनल्याण्ड र न्यूजिल्याण्डले कुल १०० मा ८८ अंकसहित सबैभन्दा कम भ्रष्टाचार हुने मुलुक भएका छन् भने साउथ सुडान ११ अंकसहित सबैभन्दा बढी भ्रष्टाचार हुने मुलुकका रूपमा सूचीकृत भएका छन्। यस सूचकांकमा १०० अंकले अति स्वच्छ र ० अंकले अति भ्रष्टाचार रहेको जनाउँछ। विश्वसनीय अन्तर्राष्ट्रिय संस्थाहरूद्वारा सम्पन्न गरिएका विभिन्न सर्वेक्षणको आधारमा टीआईद्वारा यो सूची तयार गरिएको हो। टीआईले यो सूची सन् १९९५ देखि प्रत्येक वर्ष सार्वजनिक गर्दै आएको छ भने यस सूचीमा नेपाललाई सन् २००४ देखि समावेश गरिएको छ। सीपीआई २०२१ मा दुई तिहाई मुलुकले ५० भन्दा कम अंक (स्कोर) प्राप्त गरी बढी भ्रष्टाचार हुने मुलुकका रुपमा रहेका छन्। यस वर्षको औसत स्कोर ४३ रहेको छ। पछिल्लो दशकमा १५४ देशको स्कोर बढ्न नसकेको वा भ्रष्टाचार नियन्त्रणमा केही प्रगति नभएको देखिएको छ। सीपीआई २०२१ मा नेपालका लागि समाविष्ट विभिन्न ६ संस्थाका सर्वेक्षणले सार्वजनिक क्षेत्रमा भ्रष्टाचार र अधिकारको दुरुपयोग कायम रहनु, व्यापार व्यवसायमा घुसखोरी रहनु, कारबाहीमा कमी हुनु, सूचनामा नागरिकको पहुँचमा कमी हुनु, राजनीतिक भ्रष्टाचार नियन्त्रण नहुनुजस्ता संदेश दिएको छ। ट्रान्सपरेन्सी इन्टरनेशनलले सार्वजनिक पदाधिकारीमाथि प्रश्न, अन्तरदेशिय भ्रष्टाचार नियन्त्रण, शक्ति नियन्त्रण र सरकारी खर्चको पारदर्शिता बढाउन सुझाव दिएको छ। भ्रष्टाचारको विरोध तथा मानवअधिकार प्रवद्धन गर्न सरकारहरूलाई अपिल गर्दै सम्पूर्ण नागरिकलाई परिवर्तन माग गर्न ऐक्यवद्ध हुन अपिल पनि गरेको छ।"
अस्ट्रेलियन ओपन टेनिस : नाडाल अन्तिम चारमा,"मेलबर्न : स्पेनका राफेल नाडाल अस्ट्रेलियन ओपन टेनिसको सेमिफाइनलमा प्रवेश गरेका छन्। मेलबर्नमा मंगलबार भएको चौथो चरणको खेलमा क्यानडाका डेनिस सापोभालोपलाई पराजित गर्दै नाडालले अन्तिम चारमा स्थान बनाएका हुन्। ३५ वर्षीय नाडाल कीर्तिमानी २१औं ग्रान्डस्लाम जित्ने अभियानमा छन्। अहिलेसम्म नाडालसँगै स्विट्जरल्यान्डका रोजर फेडरर र सर्बियाका नोभाक जोकोभिचले २० ग्रान्डस्लाम जितेका छन्। अस्ट्रेलियन ओपनमा फेडरर र जोकोभिचले प्रतिस्पर्धा नगरेपछि नाडाल सर्वाधिक ग्रान्डस्लाम जित्ने कीर्तिमान आफ्नो नाममा लेखाउने अभियानमा छन्। यसका लागि उनी मात्रै दुई खेल पछि छन्। छैटौं वरीयताका स्पेनका नाडालले चौथो सेटमा निकै संघर्ष गरे पनि खेल ६३, ६४, ४६, ३६, ६३ ले आफ्नो पक्षमा पारेका थिए। लगातार खेल्दा पेटमा समस्या आएपछि खेल नै रोकेर उनको उपचार गरिएको थियो। नाडालले अहिलेसम्म अस्ट्रेलियन ओपनको उपाधि एक पटक मात्रै जितेका छन्। अहिलेसम्म पाँच पटक अस्ट्रेलियन ओपनको फाइनलमा स्थान बनाएका नाडालले सन् २००९ मा उपाधि जितेका थिए। नाडालले सेमिफाइनलमा इटालीका मारियो बेरिटेन्नीसँग प्रतिस्पर्धा गर्ने छन्। बेरिटेन्नीले फ्रान्सका गायल मोन्फिल्सलाई ६४, ६४, ३६, ३६, ६२ ले पराजित गर्दै नाडालसँगको भेट पक्का गरेका हुन्। यहाँको दिउँसोको उच्च तापक्रममा मैले कसरी खेलें र खेल जितें भन्ने म आफै विश्वस्त हुन सकेको छैन। गर्मीकै कारण पेटको समस्या पनि बेहोर्नु परेको थियो, ३५ वर्षीय नाडालले भने, निकै संघर्ष गरेर भए पनि जित निकालेको छु। महिलातर्फ विश्व नम्बर एक अस्लेइघ बार्टीले पनि सेमिफाइनलमा स्थान बनाएकी छन्। बार्टीले अमेरिकाकी जेसिका पेगुलालाई ६२, ६० को सोझो सेटमा पराजित गर्दै अन्तिम चारमा स्थान बनाएकी हुन्। फाइनल प्रवेशका लागि बार्टीले अमेरिकाकी म्याडिसन किसँग प्रतिस्पर्धा गर्ने छिन्। म्याडिसनले पूर्व फ्रेन्च ओपन च्याम्पियन बारबोरा क्रेसिकोभालाई ६३, ६२ को सोझो सेटमा पराजित गरेकी हुन्। विम्बल्डन च्याम्पियन बार्टी क्रिस ओनिलको बाटो पछ्याउने अभियानमा छिन्। सन् १९७८ मा ओनिलले अस्ट्रेलियन ओपनको उपाधि आफ्नै देशमा राखेकी थिइन्। ४४ वर्षपछि अस्ट्रेलियन ओपनलाई आफ्नै देशमै राख्ने अभियानमा बार्टी जुटेकी छन्।"
आज १९ राष्ट्रियसभा सदस्य छानिँदै,"काठमाडौं : १९ राष्ट्रियसभा सदस्य चुन्न बुधबार निर्वाचन हुँदै छ। जसका लागि संघीय संसद्मा प्रतिनिधित्व गर्ने ९ दलका ४३ उम्मेदवार चुनावी प्रतिस्पर्धामा छन्। प्रदेशहरूमा कायम गरिएका ८ मतदानस्थल र १४ केन्द्रमा बिहान ९ देखि दिउँसो ३ बजेसम्म मतदान हुनेछ। नतिजा बुधबार रातिनै आउने सम्भावना रहेको निर्वाचन आयोगका प्रवक्ता शालिग्राम पौडेलले बताए। यो निर्वाचनबाट ७ महिला, ३ दलित, २ अपांगता भएका व्यक्ति वा अल्पसंख्यक र ७ अन्य समूहका उम्मेदवार निर्वाचित हुनेछन्। आयोगका अनुसार कांग्रेस, एमाले, माओवादी केन्द्र, नेकपा (एकीकृत समाजवादी), राष्ट्रिय जनमोर्चा, लोकतान्त्रिक समाजवादी पार्टी नेपाल, नेपाल मजदुर किसान पार्टी, जनता समाजवादी पार्टी नेपाल र राष्ट्रिय प्रजातन्त्र पार्टीले निर्वाचनमा भाग लिएका छन्। प्रदेशसभा सदस्य तथा पालिका प्रमुख र उपप्रमुख गरी २ हजार २५ जना मतदाता हुनेछन्। स्थानीय तहका १ हजार ४ सय ९३ र प्रदेशसभाका ५ सय ३२ मतदाता रहनेछन्। एमालेका ८, नेकपा (एकीकृत समाजवादी) का ४, माओवादी केन्द्रका ४ र कांग्रेसका ३ राष्ट्रियसभा सदस्यको पदावधि आगामी फागुन २० गते सकिँदै छ। पदावधि समाप्त हुनु ३५ दिनअघि नै निर्वाचन गर्नुपर्ने कानुनी प्रावधान छ। ५९ सदस्यीय राष्ट्रियसभाका एकतिहाइ सदस्यको प्रत्येक दुई वर्षमा पदावधि समाप्त हुने संवैधानिक व्यवस्था छ। प्रवक्ता पौडेलका अनुसार निर्वाचनको सम्पूर्ण तयारी पूरा भएको छ। पौडेलले भने, केही स्थानमा सामान्य बुथ निर्माण र सर्वदलीय बैठक गर्ने बाहेक निर्वाचन व्यवस्थापनका लागि गर्नुपर्ने सबै तयारी पूरा भइसकेको छ। स्वास्थ्य सुरक्षा पूर्णरूपमा अपनाइएको छ। राष्ट्रिय प्रजातन्त्र पार्टीले प्रदेश१ बाहेक प्रदेशमा मत नहाल्न आफ्नो पार्टीबाट निर्वाचित जनप्रतिनिधिलाई निर्देशन दिएको छ। मंगलबार बसेकोे पदाधिकारी बैठकले अन्य प्रदेशमा आफ्नो पार्टीका उम्मेदवार नभएकाले मतदान प्रक्रियामा सहभागी नहुन निर्देशन दिने निर्णय गरेको महामन्त्री भुवन पाठकले बताए ।"
"सरकार, यहाँ २५ जना मात्रै छन् ?","काठमाडौं : कोरोना महामारीको तेस्रो लहर फैलँदै गएपछि सरकारले नियन्त्रणका लागि मापदण्ड बनायो। भौतिक रूपमा बढीमा २५ जना मात्रै सहभागी हुन पाउने नियम सरकारले सार्वजनिक गर्यो । पुस ३० गतेको मन्त्रिपरिषद् बैठकले गरेको उक्त निर्णयको एकएकप्रति सबै स्थानीय तह र सेवाग्राहीको चाप हुने कार्यालयमा पठायो। तर, संघीय राजधानीका सरकारी कार्यालयकै अवस्थालाई नियाल्दा निर्णयको कुनै बुँदा पनि लागू नभएको प्रष्ट देखिन्छ। मंगलबार बिहान साढे ११ बजे यातायात कार्यालय चाबहिलमा देखिएको दृश्यले सरकारको निर्णयलाई गिज्याइरहेको भेटियो। सेवा भ्रदगोल त थियो नै, भीडलाई व्यवस्थित गर्नु त परको कुरा, न त्यहाँ खोपकार्ड अनिवार्य थियो, नत २५ जनाको मापदण्ड नै। सेवाग्राहीलाई सेवा लिने चिन्ता, कर्मचारीलाई सेवाग्राहीको काम सक्ने। यो अव्यवस्थित दृश्यले कोरोना संक्रमण फैलिएको र सरकारले बनाएको नियमलाई बिस्र्याउँथ्यो। खोप नलगाएका मात्रै होइन, मास्कलाई सही तरिकाले प्रयोग नगरेका सेवाग्राहीको चाप धेरै थियो। त्यहीँ भीडमा भेटिए काठमाडौंका २३ वर्षीय प्रवीण मगर। उनी कसरी मोटरसाइकलको लाइसेन्स बनाउने भन्ने बारेमा बुझ्न पुगेका थिए। लाइसेन्स कसरी निकाल्ने ? थाहा छैन त्यही बुझ्न आएको हुँ, उनले भने, यहाँ त धेरै भीड छ। फेरि मैले खोप पनि लगाएको छैन। यहाँ आउनु त झनै डरमर्दो रहेछ। यस्तै हो भने दिनदिनै कोरोना घट्ने होइन, संक्रमण अझै बढ्दै जाने उनी बताउँछन्। यातायात विभागको सर्भर डाउन हुँदा मंगलबार अरू दिनभन्दा सेवाग्राहीको भीड बढेको कार्यालयको भनाइ थियो। बिहानैदेखि लाइन बसेका सेवाग्राही अक्रोसित बनेका थिए। स्कुटरको लाइसेन्स निकाल्न प्रयोगात्मक परीक्षा दिन पुगेकी सेवाग्राही सरस्वती सिङ्देल कार्यालय प्रमुखको कार्यकक्षमा गुनासो पोख्दै रोइन्। उनी परीक्षा दिन ट्रायल सेन्टरमा पुगेकी थिइन्। लाइन लागेर बल्ल उनको पालो आएको थियो तर, प्रवेशपत्र उनको साथमा थिएन। सर्भर नचलेकाले उनले प्रवेशपत्र पाइनन्। उनलाई कर्मचारीले फर्काइदिएका रहेछन्। त्यसपछि कार्यालय प्रमुखको कार्यकक्षमा पुगेकी रहेछिन्। एक त कोरोना महामारी छ। त्यसमा पनि भीडमा लाइन लगेको थिएँ। यत्रो दुःख किन दिनुभयो ? उनले रुँदै भनिन्। उनको यो गुनासोले कार्यालयको व्यवस्थापनको भद्रगोललाई सम्बोधन गरेको थियो। मंगलबार जरुरी सूचना निकाल्दै कार्यालयले भनेको थियो, नयाँ दर्ता तथा वर्गथपको सबै काम आन्तरिक प्राविधिक समस्याले आजका लागि बन्द छ। सर्भरको तार मुसाले काटेर मंगलबार कार्यालयको सेवा ठप्प भएको यातायात व्यवस्था कार्यालय चाबहिलका प्रमुख विष्णुकुमार भट्टराईले जानकारी दिए। सेवाग्राहीले भने कार्यालयको लापरबाहीकै कारण सेवाग्राहीले दुःख पाएको र संक्रमण अझै बढाएको आरोप लगाएका थिए। कार्यालय परिसरमा भेटिएका तेह्रथुमका दिवस चौहानले भने, कार्यालय खोलेर सेवाग्राही बोलाउँछन् तर, भीड व्यवस्थान गर्न कुनै चासो छैन। नुवाकोटका मोतीराम दुलालको आरोप पनि उस्तै छ, सरकारको नियम सरकारी निकायले नै मान्दैन। सरकारी कार्यालयमा यत्रा मान्छे जम्मा हुन्छन्। यहाँबाट कोरोना न फैलिए कहाँबाट फैलिन्छ ? ढेडदुई सय जना मान्छे यहाँ छन्। कार्यालय प्रमुख विष्णुकुमार भट्टराईले भीड व्यवस्थान गर्न प्रयास भइरहेको दाबी गरे। उनी भन्छन्, कार्यालय खोल्दा त भीड लागिनै हाल्छ। सेवाग्राही आफंै पनि स्वास्थ्य मापदण्ड मान्दैन। कोरोना महामारी यता देशभरिका यातायात कार्यालयमा झन्डै ८ लाख बढीले चालक अनुमतिपत्रका लागि आवेदन दिएको बताउँदै उनले थपे, दिनहुँ लिखित र ट्रायल लिँदा पनि सेवाग्राहीको चाप घट्दैन, के गर्ने ? यस कार्यालयमा दैनिक करिब ७ सय सेवाग्राही पुग्छन्। संघीय सरकार र प्रदेश सरकारबीच आपसी समन्वय नहुँदा यातायात सेवा जटिल बन्दै गएको छ। यातायात व्यवस्था कार्यालय प्रदेश सरकार मातहतमा छ, सर्भर संघीय सरकारको यातायात व्यवस्था विभागमा छ। सातामा दुई दिन सर्भर डाउन हुन्छ। काम हुँदैनभन्दा सुनुवाई छैन अनि भीड त लागिनै हाल्छ, उनले दुःखे पोखे।"
सडकमा ज्यानमारा खाल्डा,"अजबी पौड्याल काठमाडौं, लक्ष्मण पोखरेलबुटवल, केशवशरण लामिछानेपोखरा, मनिका झाजनकपुरधाम, राजन गाउँले सिन्धुली, भरत खड्का उदयपुर, अनिल ढकालचितवन : चितवनमा सडकछेउको खाल्डोमा फसेर हालै दुर्लभ एकसिंगे गैंडा मर्यो। सडक विस्तारका क्रममा नाली बनाए पनि नपुरी छाडेको खाल्डो नै १२ वर्षको भाले गैंडालाई पासो बन्यो। चितवन राष्ट्रिय निकुञ्जका कर्मचारीले विकास निर्माण संरक्षणमैत्री नभएको भन्दै असन्तुष्टि जनाए। यस्तै, काठमाडौं बल्खुस्थित त्रिभुवन विश्वविद्यालयको मूलगेटनजिकै सडकको खाल्डोमा २०७५ कात्तिक १० मा साइकल यात्री श्याम श्रेष्ठले ज्यान गुमाए। ढल निर्माणका लागि बनाइएको खाल्डोमा खसेर काठमाडौं महानगरपालिका१५ चागलका श्रेष्ठको मृत्यु भएको हो। यस्ता खाल्डाखुल्डी मात्रै होइन, सडकमा अलपत्र छाडिएका नालीलगायत संरचनाले दुर्घटना बढाइरहेको देखिन्छ। खाल्डाखुल्डीकै कारण २०७६७७ मा ५२ वटा सवारी दुर्घटना भएको प्रहरीको तथ्यांक छ। यो संख्या २०७७७८ मा बढेर १ सय १४ पुगेको देखिन्छ। यस्ता दुर्घटनामा कति अंगभंग भए, कतिले ज्यान गुमाए भन्ने तथ्यांक छैन। जथाभावी सडक भत्काउने क्रमसँगै जोखिम बढेको प्रहरी प्रवक्ता विष्णुकुमार केसी बताउँछन्। सडक विभागले अनुमति दिने तर जिम्मेवार निकायले व्यवस्थित तरिकाले काम नगरेको प्रवक्ता केसीको ठम्याइ छ। विकासका काम हुनुपर्छ। तर, व्यवस्थित रूपमा गर्नुपर्छ, प्रवक्ता केसी भन्छन्, यात्रु नफस्ने गरी व्यवस्था मिलाएर गर्नुपर्नेमा त्यो देखिएको छैन। सबैभन्दा पहिले त सडक विभाग जिम्मेवार बन्नुपर्ने उनी बताउँछन्। त्यसपछि सडक मर्मत र भत्काएर संरचना विस्तार गर्नेहरू जिम्मेवार हुनुपर्छ, उनी भन्छन्, हामीले आग्रह गर्ने हो। निर्देशन दिने र कारबाही गर्ने अधिकार सोझो रूपमा हामीलाई छैन। खाल्डामा फसेर यति नै जनाले ज्यान गुमाए भन्ने प्रस्ट आधार नरहेको उनी बताउँछन्। उनका अनुसार प्रायजसो बर्खा र झरीको समयमा दुर्घटना बढी हुन्छ। कहिले पुरानो सडकमा बनिरहेका खाल्डोमा दुर्घटना हुन्छ त कहिले सडकका पोल, डिभाइडरमा सवारी ठोक्किएर। उनी भन्छन्, सडकमा जुनसुकै कारणले भएका दुर्घटनामा उद्धार गर्नु, जनधनको सुरक्षा गर्ने काम नेपाल प्रहरीको हो। कसैले अवैधानिक रूपमा सडक भत्काउने, खाल्डा खन्दै गरेको जानकारी आए र हामीलाई रोक्ने अधिकार प्रदान गरिएमा पनि हामीले रोक्ने गरेका छौं। जिम्मेवार निकायले समयमा नै काम नगर्दा काठमाडौं उपत्यकाका धेरै सडक खाल्डामय छन्। नाली पुरिएका वा पूर्णरूपमा मर्मत भएका छैनन्। तिनै नाली ज्यान गुमाउने स्थान बनेका छन्। सडक पक्की बनाउन ध्यान दिने सरकारले सडकको सुरक्षा र प्रवलीकरणमा पटक्कै चासो नदिँदा मृत्युमार्गजस्तै बनिरहेको विज्ञ बताउँछन्। सरकारले कालोपत्रे सडकको तथ्यांक बढाउँदै लगेको छ। तर, खाल्डा पुर्ने र सुरक्षित बनाउन ध्यान दिएको देखिँदैन। देशभरका धेरै राजमार्ग, प्रादेशिक मार्ग र स्थानीय सडक जोखिमपूर्ण छन्। जसमा वन्यजन्तु, सवारीदेखि यात्रुसम्म फस्ने गरेका छन्। काठमाडौंको कोटेश्वरकलंकी ८ लेन सडकको बीचमा रहेको नाली। पृथ्वी राजमार्गमा पर्ने विजयपुर खोलानजिकै सडक किनारको नालीमा एउटा ट्रक खस्यो। मंसिर २४ गतेको त्यो दिन लु २ ख२९४८ नम्बरको ट्रक फलामे छड बोकेर लेखनाथतिरबाट पोखरा आउँदै थियो। ट्रक सडकमा गुड्दागुड्दै अनियन्त्रित भएपछि नालीमा पर्यो। दुर्घटनामा २ जनाले ज्यान गुमाए। गुड्दागुड्दैका गाडी र हिँड्दाहिँड्दैको मान्छे नालीमा परेर ज्यान गुमाएका थुप्रै उदाहरण पोखरा सहरमा छन्। सडक किनारका खाल्डाले थुप्रैको ज्यान लिइसके पनि त्यसको एकीकृत तथ्यांक भने कुनै निकायले राखेको छैन। मुसलधारे पानी परिरहेका बेला हिँड्दाहिँड्दै खाल्डोमा परी नालीमा बगेका थिए गण्डकी बोर्डिङ स्कुलका तत्कालीन प्रशासक कृष्ण थापा। उनको शव भोलिपल्ट फेला परेको थियो। त्यसरी थापाको ज्यान गएको ४ वर्ष भइसक्यो। त्यसयता पनि अरूले नाली वा खाल्डोमा परेर ज्यान गुमाएको गुमायै छन्। नालीमा ढक्कन नहुँदा थापा खसेका थिए। बाटुलेचौरका थापाको ज्यान गएको राति नै बिरौटामा स्याङ्जाका गंगाप्रसाद सुवेदी बगेर बितेका थिए। पोखरा२८ का सुरवीर जिसी मालपोत कार्यालयनजिकै मोटरसाइकलसहित बगेर फिर्के खोलामा खसे। अनि उनको ज्यान गयो। सिद्धार्थ चोकमा दाङकी सरस्वती भण्डारी हिँड्दाहिँड्दै नालीमा खसेकी थिइन्। उनी पनि बाँचिनन्। मालेपाटन क्षेत्र त नहरमा मान्छे परिरहने ठाउँ हो। लेखनाथ क्षेत्रमा बेगनास ताल, खाष्टे तालहरूबाट बगेका सडक किनारका खोलाखोली र नालाहरूमा दर्जनौं मानिसको ज्यान गएको छ। पोखराका सडक किनार असुरक्षित छन्। मधेस प्रदेशमा सडक विस्तार, माछापालन र माटो उत्खननको क्रममा खनिएका ठूलाठूला खाल्डोमा परी बर्सेनि कैयनको ज्यान जाने गरेको छ। प्रदेशका आठ जिल्लामा पछिल्लो दुई वर्षमा खाल्डो र पोखरीमा २ सय ८२ जनाले ज्यान गुमाएको प्रदेश प्रहरी कार्यालय जनकपुरको तथ्यांकले देखाउँछ। जसमध्ये १० वर्षमुनिका १ सय ८५ छन् भने ६५ पुरुष र ३२ महिला छन्। सडक निर्माणको क्रममा ठेकेदारहरूले मनपर्दी रूपमा खाली छाड्ने खाडलहरू वर्षायाममा काल बन्न पुग्छ, समाजसेवी अमरचन्द्र अनिल भन्छन्, अहिले त झन् बाटो बनाउँदा ठूलठूला डोजरहरूले सडक छेउमा माटो खन्ने गर्छन् त्यो खाल्डोहरू समयमै नपुरिँदा त्यसमा वर्षाको पानी जम्छ र ससाना बालबालिकाहरूको ज्यानै जाने खालको दुर्घटना निम्तिन्छ। सिन्धुलीमा बीपी राजमार्ग, मध्यपहाडी लोकमार्ग र मदन भण्डारी लोकमार्गमा खाल्डाखुल्डी मर्मत नहुँदा सवारीसाधन फस्ने, बिग्रने र घण्टौं जाममा पर्नुपर्ने अवस्था छ। सडकको दुरवस्थाका कारण यात्रुले सास्तीसँगै दुर्घटनाको जोखिम मोल्नु परेको छ। तीव्र गतिमा रहेका सवारी साधन खाल्डाखुल्डीमा पुगेर एक्कासि रोक्नु पर्दा प्रायः दुर्घटना हुने गरेको सवारी चालक जंगबहादुर तामाङ बताउँछन्। सडक बोर्डले सवारी कर असुल्ने गरे पनि सडकको अवस्था कहिल्यै सुधार हुन नसकेको स्थानीयवासी बताउँछन्। मध्यपहाडी लोकमार्गको ६१ किमि लामो खुर्कोटघुर्मी खण्डका दर्जनौं स्थानमा ठूला खाल्डा छन् । अक्करे भीरमा सडक निर्माण भएदेखिकै एकतर्फी मात्र सवारी पास हुन्छ, त्यसमा पनि खाल्डाखुल्डीले झनै बढी हैरानी दिने गरेको डुढभन्ञ्याङका स्थानीय सोमप्रसाद बरालको गुनासो छ। विभिन्न भौतिक पूर्वाधार निर्माण तथा क्रसरहरूले बनाएका खाल्डासमेत जिल्लामा समस्या बनेका छन्। अबैध क्रसरहरूले ढुंगा, गिट्टी निकाल्न खनेका खाल्डामा डुब्दा मरिण र दुधौलीमा गत वर्ष मात्र दुई जनाले ज्यान गुमाएका थिए। जसले खाल्डाखुल्डी पारेर छाड्छ, दुर्घटनाको जिम्मेवारी पनि उसैले लिनुपर्छ। घाइतेको उपचार गर्ने तथा मृतकलाई क्षतिपूर्ति दिनुपर्ने दायित्व उसकै हो। कोही उम्किन पाउँदैन। फणिन्द्रमणि पोखरेल प्रवक्ता, गृह मन्त्रालय खाल्डा भएको थाहा पाउनासाथ हामीले तत्कालै पुरिहाल्छौं। धेरै सडक निर्माणाधीन अवस्थामा छन्। यस्तो अवस्थामा केही असहजचाहिँ हुन्छ। कसैले पनि कुनै बहानामा खाल्डा बनाएर छाड्न पाउँदैन। शिवहरी सापकोटा महानिर्देशक, सडक विभाग खाल्डा मुक्त गर्नु सडक विभागको जिम्मा हो। विद्युत्को कामले, कहिले मेलम्ची ल्याउन भन्दै त कहिले ढलले समस्या पारिरहेको छ। सबैले आआफ्नो ठाउँबाट जिम्मेवारी वहन गर्नुपर्छ। विष्णुकुमार केसी प्रवक्ता, नेपाल प्रहरी सडक भत्किएर बनेको खाल्डामा परी ज्यान गए कसैले जिम्मेवारी लिँदैनन्। वडा कार्यालय र नगरपालिकाको पनि जिम्मा हो। जसले भत्काउँछ उसैले बनाउनुपर्छ। दिनेशराज मैनाली प्रवक्ता, महानगरीय प्रहरी परिसर काठमाडौं खाल्डा पुर्ने काम ट्राफिक प्रहरीको होइन। सडकमा सवारी ठोकिएर दुर्घटना भएका जानकारी मात्रै हुन्छ। हामीसँग त्यस्तो तथ्यांक छैन। सडकमा हिँड्ने सबै जना सचेत बन्नुपर्छ । सञ्जीव शर्मा दास प्रवक्ता, ट्राफिक प्रहरी महाशाखा सिद्धिचरण लोकर्माग मर्मत नहुँदा यात्रुले दुर्घटनामा ज्यान गुमाउने गरेका छन्। सिरहाको मिर्चैयाबाट उदयपुरको कटारीघुर्मी ७६ किलोमिटर खण्ड मर्मत भएको छैन। सडकका खाल्डाखुल्डी नपुरिँदा आहाल बनेका छन्। नेपाली सेनाले २०५२ सालमा निर्माण सुरु गरी २०५८ मा सम्पन्न गरेको थियो। यतिका वर्ष बितिसक्दा पनि पुनःनिर्माण हुन सकेको छैन। सडकखण्डअन्तर्गत कटारी नगरपालिका क्षेत्रको ठाँटी, लेखानीको लप्सेभीर, सिरिसेको वनदेवीलगायत स्थानमा यात्रागर्दा यात्रुले आँखा चिम्लनुपर्ने अवस्था रहेको यात्रुहरूको अनुभव छ। सडक बनेको डेढ दशकदेखि नै ९० प्रतिशत भाग जीर्ण छ। दुई घण्टामा पार गरिने घुर्मी खण्ड सार्वजनिक यातायात बसलाई ६ घण्टा लाग्ने गरेको स्थानीय जीवनाथ दाहाल बताउँछन्। विज्ञका अनुसार राजमार्गलाई खाल्डामुक्त गरी सुरक्षित बनाउने हो भने निश्चित समयको अन्तरालमा पुनर्निर्माणको काम गर्नु अनिवार्य हुन्छ। अन्तर्राष्ट्रिय अभ्यासअनुसार प्रत्येक राजमार्गलाई ७ देखि १० वर्षमा पुनर्निर्माण गर्नुपर्छ। तर, नेपालमा नयाँ निर्माण नै प्राथमिकतामा रहेकाले यस्तो महत्वपूर्ण विषयलाई ध्यान दिन नपाइएको बताउँछन् सडक विभागका अधिकारी। खाल्डाखुल्डीविहीन सडक निर्माण प्राथमिकतामा रहेको सडक विभागका महानिर्देशक शिवहरी सापकोटा बताउँछन्। उनका अनुसार उपत्यकामा २००० किलो मिटरभन्दा बढी सडक छ । योमध्ये ६०० किमी मात्रै विभागको जिम्मामा छ। स्थानीय तहले पनि सडक बनाउँछन्। सडक निर्माण, मर्मतसम्भार गर्न अधिकारप्राप्त सडक डिभिजन कार्यालय छ। हरेक जिल्लामा यो कार्यालयअन्र्तगत खाल्डारहित सडकका लागि काम गरिरहेका छन्, उनी भन्छन्, हामीसँग खाल्डा टाल्ने, पिच बनाउने मेसिन पनि पेप्सिकोलामा छ। खाल्डा भएको थाहा पाउनासाथ हामीले तत्कालै पुरिहाल्छौं। धेरै सडक निर्माणाधीन अवस्थामा छन्। यस्तो अवस्थामा केही असहजचाहिँ हुन्छ। सुरक्षाका उपाय अपनाउँदाअपनाउँदै पनि घटना भएको पाइन्छ। कसैले पनि कुनै बहानामा खाल्डा बनाएर छाड्न सक्दैन। छाड्नुपरे संकेत प्रयोग गर्नुपर्छ। ललितपुर चापागाउँ सडक किनारमा लामो समयदेखि ढलले खोलेर बनाएको खाडल। तस्बिर : अशोक दुलाल विद्युत् प्राधिकरणले जथाभावी खनेर बिगारेको उनी बताउँछन्। यसका लागि विभागलाई ध्यानाकर्षक गराएको उनको भनाइ छ। कहिले पानी, कहिले बिजुली, कहिले ढलको नाममा सडक भत्काइनु गलत हो। विद्युत् प्राधिकरणसँग एमएओई गरिसकेका छौ, उनी भन्छन्, पुरानो टिमले के गर्यो म अनभिज्ञ छु। तर, अब सडक विभागको अनुमतिबिना सडकमा खाल्डो खन्न पाइन्न। तपाईंहरूले कहीँकतै सडकको गलत प्रयोग देख्नुभयो भने तत्कालै हामीलाई खवर गर्नुहोस्। हामीले प्रहरीलाई जानकारी गराउँछौं। विभागका प्रवक्ता शिवप्रसाद नेपाल नयाँनयाँ ठाउँमा प्राकृतिक प्रकोपबाट बढी क्षति भइरहेको बताउँछन्। विभागका अनुसार वर्षाको समयमा मात्रै होइन, हिउँदमा पनि सडकहरूमा सुक्खा पहिरो खस्ने समस्या छ। यसले खाल्डाखुल्डी बढ्ने क्रम पनि बढाएको जनाइएको छ। ललितपुरको धापाखेल सडक विस्तारका क्रममा पर्खाल लगाएर माटोले नपुरी राखिएको सडक किनारको खाल्डा। खाल्डा बढ्दै गर्दा दुर्घटनाको जोखिम बढ्दै जान्छ। खाल्डाले रातको समयमा हुने दुर्घटनाको दर बढ्छ। सडकमा बसेर सेवा दिन पनि सास्ती भएपछि ट्राफिक प्रहरीले सडक विभाग र महानगरपालिकासँग खाल्डा पुर्न आग्रह गर्दै आएको छ। खाल्डो पुर्ने काम त हाम्रो होइन। दुर्घटना रोक्न सडक मर्मत गर्न आग्रह गर्ने मात्रै हौं, महानगरीय ट्राफिक महाशाखा प्रवक्ता सञ्जीव दास शर्मा भन्छन्। जसले खाल्डाखुल्डी पारेर छाड्छ दुर्घटनाको जिम्मेवारी उसैले लिनुपर्ने गृह मन्त्रालयका प्रवक्ता फणिन्द्रमणि पोखरेल बताउँछन्। घाइतेको उपचार गर्ने तथा मृतकलाई क्षतिपूर्ति दिनुपर्ने दायित्व उसकै हो। सडकमा संरचना निर्माण गर्दा दुर्घटना भएको हो भनेर उम्किन पाइँदैन, प्रवक्ता पोखरेल भन्छन्, सडक भत्किएर पुरानो भएर दुर्घटना भएको हो भने त्यहाँको स्थानीय तह नगरपालिका, वडा कार्यालयलगायतले बनाउने जिम्मेवारी हो।"
राष्ट्रिय ब्याडमिन्टन च्याम्पियन : रसिलाको छलाङ,काठमाडौं : राष्ट्रिय ब्याडमिन्टन च्याम्पियन रसिला महर्जन जुनियरतर्फको विश्व वरीयतामा सातौं स्थानमा उक्लिएकी छन्। विश्व ब्याडमिन्टन महासंघले हालै प्रकाशित गरेको जुनियरतर्फको विश्व वरीयतामा रसिलाले सातौं स्थान हासिल गरेकी हुन्। जुनियर महिला एकलमा यसअघि १९औं स्थानमा रहेकी रसिला विश्व वरीयतामा उच्च स्थानमा हासिल गर्ने पहिलो नेपाली महिला खेलाडी हुन्। केही समय अघि विश्व ब्याडमिन्टन महासंघले प्रकाशित गरेको जुनियरतर्फको वरीयतामा अर्का उदयीमान खेलाडी प्रिन्स दाहालले पहिलो स्थान हात पारेका थिए। यसअघि तेस्रो स्थानमा रहेका प्रिन्सले पछिल्लो वरीयतामा शीर्ष स्थान हात पारेका हुन्। नेपाल ब्याडमिन्टन संघले एक प्रेस विज्ञप्ति जारी गर्दै रसिलाले विश्व ब्याडमिन्टनको सातौं स्थान ओगट्न सफल भएकोमा बधाइ दिएको छ। पछिल्लो समय नेपाली ब्याडमिन्टन खेलाडीले एकपछि अर्को सफलता हासिल गरेकोमा खुसी ब्यक्त गर्दै अरु खेलाडीको स्तर बढाउन पनि संघ लागिपरेको जनाएको छ।
