शीर्षक,विवरण
मन्त्री यादवसँग आयोगले सोध्यो स्पष्टीकरण,"काठमाडौंः राष्ट्रिय मानवअधिकार आयोगले भौतिक पूर्वाधार तथा यातायात मन्त्री रेणु यादवसँग स्पष्टीकरण माग गरेको छ। उत्तेजनापूर्ण अभिव्यक्ति दिएको भन्दै आयोगले स्पष्टीकरण मागेको हो। मन्त्री यादवले जनमत पार्टीका अध्यक्ष सीके राउतको हत्या गर्ने अभिव्यक्ति दिएकी थिइन्। आयोगले मन्त्री यादवले दिएको अभिव्यक्ति र यसबाट सिर्जित अवस्थाप्रति गम्भीर ध्यानाकर्षण भएको जनाको छ। उक्त घटनाको विषयलाई लिएर आयोगले बिहीबार मन्त्री यादवलाई आयोगमा बोलाई जानकारीसमेत लिएको छ। मन्त्री यादवले श्रद्धाञ्जलीसभामा आफूले दिएको अभिव्यक्ति अनियन्त्रित र असन्तुलित हुन पुगे पनि कसैप्रति लक्षित र पूर्वाग्रही नरहेको, हिंसा तथा मुठभेड गर्ने आफ्नो मनसाय नरहेको स्पष्टीकरण दिएकी थिइन्।"
नेप्सेको प्रमुख कार्यकारी अधिकृतमा कृष्णबहादुर कार्की नियुक्त,"काठमाडौं: सरकारले नेपाल स्टक एक्सचेञ्ज लिमिटेड (नेप्से)को सीइओमा कृष्णबहादुर कार्कीलाई नियुक्त गरेको छ। गत १७ गते बसेको मन्त्रिपरिषद् बैंठकले कार्कीलाई सीइओमा नियुक्त गरेको हो। छनोट समितिले यसअघि तीन जनाको नाम मन्त्रिपरिषद्मा पठाएको थियो। ११ आवेदकहरुबाट ५ जनाको नाम सर्टलिस्ट गरिए पनि तीमध्ये समितिले कार्की, रमेश भण्डारी र केशव श्रेष्ठको नाम सर्टलिस्टमा पारेको थियो।"
"मोरङको उखुबारी घटनामा ट्वीस्ट, अर्को शव ललितपुरको ठेचोमा भेटियो",काठमाडौं: मोरङको धनपालथाल ७ स्थित उखुबारीमा घटेको घटनामा ट्वीस्ट आएको छ। प्रहरीले सोही घटनासँग सम्बन्ध रहेको अर्को शव पनि फेला पारेको छ। प्रहरीले ललितपुरको ठेचोबाट एक पुरुषको शव फेला पारेको हो। महानगरीय अपराध महाशाखाको टोलीले गाडिएको अवस्थामा रहेको शवलाई उत्खनन गरिरहेको प्रहरी स्रोतले बतायो। प्रहरीका अनुसार मोरङको उखुबारी घटनामा एक जना शंकास्पद व्यक्तिलाई नियन्त्रणमा लिएर सोधपुछ गरिएको थियो। सोधपुछकै क्रमम ती व्यक्तिले मोहनप्रसाद लिम्बु नामका व्यक्तिको शव ललितपुरको ठेचोमा गाडिएको बयान दिएका थिए। सोही बयानका आधारमा शव उत्खनन गरिरहेको प्रहरी स्रोतको दाबी छ। एक हप्ताअघि मोरङको धनपालथान ७ स्थित उखुबारीमा दुई दिनमा दुई वटा शव गाडिएको अवस्थामा फेला परेको थियो। मृतकमध्ये एक जना सुनसरीको धरान३ का ४९ वर्षीय राजेन्द्र कुमार श्रेष्ठ र अर्का सप्तरीको शम्भुनाथ नगरपालिका४ का ३२ वर्षीय शम्भु चौधरी रहेको प्रहरीले जनाएको छ।
म्यानपावर कम्पनीलाई वर्गीकरण गरिने,"काठमाडौं: सरकारले म्यानपावर व्यवसायको वर्गीकरण गर्ने भएको छ। सरकारले मापदण्ड तथा स्तर मापदण्ड गरी वर्गीकरण गर्न लागेको हो। म्यानपावर वर्गीकरणका लागि श्रम, रोजगार तथा सामाजिक सुरक्षा मन्त्रालयले मापदण्ड तथा स्तर निर्धारण गरी वर्गीकरण गर्न आवश्यक सूचक तथा कार्यविधि तयार गर्न कार्यदल गठन गरेको छ। त्यसका लागि सहसचिव राजिव पोखरेलको संयोजकत्वमा कार्यदल गठन गरिएको छ। कार्यदलमा वैदेशिक रोजगार कार्यालयका प्रमुख, वैदेशिक रोजगार बोर्डका कार्यकारी निर्देशक तथा म्यानपावर कम्पनीका प्रतिनिधि सदस्य छन्। कार्यदलले म्यानपावर कम्पनीलाई विभिन्न समूहमा वर्गीकरण गर्न मापदण्ड तथा सूचक तयार गर्नेछ। वर्गीकरण गर्दा म्यानपावर कम्पनी कुन राम्रो र कुन नराम्रो भनेर छुट्याउन सजिलो हुने श्रम, रोजगार तथा सामाजिक सुरक्षामन्त्री कृष्णकुमार श्रेष्ठले बताए। वैदेशिक रोजगारलाई व्यवस्थित र मर्यादित बनाउँदै ठोस सुधारका लागि वर्गीकरण गर्न लागिएको मन्त्री श्रेष्ठले बताए। ८ सय ६० वटा म्यानपावर कम्पनी सञ्चालनमा छन्।"
"कोरोनाबाट एकैदिन १४ जनाको मृत्यु, ३१७५ संक्रमित थपिए",काठमाडौं: नेपालमा थप ३ हजार १७५ जनामा कोरोना संक्रमण देखिएको छ। देशभरि १२ हजार ६०५ जनाको नमुना परीक्षण गर्दा पीसीआरबाट २७४२ र एन्टिजेनबाट ४३३ जनामा संक्रमण देखिएको स्वास्थ्य तथा जनसंख्या मन्त्रालयले जानकारी दिएको छ। त्यस्तै पछिल्लो २४ घन्टामा थप ८ हजार ७२३ संक्रमित कोरोनामुक्त भएका छन् भने थप १४ जना संक्रमितको मृत्यु भएको छ। नेपालमा हालः ६३ हजार २९६ सक्रिय संक्रमित रहेका छन्।
मोरङको उखुबारी घटना : तीन जनाको हत्या आरोपमा सिरहाका मण्डल पक्राउ,काठमाडौं: एक हप्ताअघि मोरङको धनपालथाल७ स्थित उखुबारीमा घटेको घटनामा संलग्न रहेको भन्दै प्रहरीले अनिल कुमार मण्डललाई पक्राउ गरेको छ। सिरहाका मण्डललाई काठमाडौंबाट पक्राउ गरिएको महानगरीय अपराध महाशाखाले जनाएको छ। अनुसन्धानका क्रममा शंकास्पद देखिएपछि प्रहरीले मण्डललाई पक्राउ गरी अनुसन्धान अघि बढाएको थियो। बयान क्रममा मण्डलले सबै हत्या आफूले गरेको दाबी गरेको प्रहरीको भनाइ छ। उनले अर्का एक व्यक्तिको पनि हत्या गरेको भन्दै ललितपुरको ठेचोमा गाडेको बयान दिएका थिए। सोही बयानको आधारमा मशाहाखाले तेह्रथुमका मोहन प्रसाद लिम्बुको शव फेला पारेको छ। मण्डलले तीनै जनाको हत्या एक्लैले गरेको दाबी गरेका छन्। तर प्रहरीले अरुको पनि संलग्नता हुनसक्ने भन्दै अनुसन्धान जारी राखेको छ। थप अनुसन्धानका लागि मण्डललाई मोरङ पठाइएका महाशाखाले जनाएको छ। एक हप्ताअघि मोरङको धनपालथान ७ स्थित उखुबारीमा दुई दिनमा दुई वटा शव गाडिएको अवस्थामा फेला परेको थियो। मृतकमध्ये एक जना सुनसरीको धरान३ का ४९ वर्षीय राजेन्द्र कुमार श्रेष्ठ र अर्का सप्तरीको शम्भुनाथ नगरपालिका४ का ३२ वर्षीय शम्भु चौधरी रहेको प्रहरीले जनाएको छ।
भक्तपुरमा ट्रकले मोटरसाइकललाई ठक्कर दिँदा २४ वर्षीय युवकको मृत्यु,काठमाडौं: भक्तपुरमा ट्रक र मोटरसाइकल एकापसमा ठोक्किँदा एक युवकको मृत्यु भएको छ। मृत्यु हुनेमा चाँगुनारायण नगरपालिका७ खरिपाटीका २४ वर्षीय सञ्जोग गिरी रहेका छन्। चाँगुनारायण७ खरिपाटी भद्रकालीमा प्रदेश नं ३००१ प १४७७ नं को मोटरसाइकल र बा५ख १६२५ नं ट्रक एकापसमा ठोक्किँदा मोटरसाइकल चालक गिरीको मृत्यु भएको महानगरीय प्रहरी परिसर भक्तपुरका सूचना अधिकारी प्रहरी नायब उपरीक्षक राजु पाण्डेले जानकारी दिए। गिरीको घटनास्थलमै मृत्यु भएको हो। प्रहरीले ट्रक चालक सिन्धुपाल्चोकको बाह्रबिसे घर भई हालः भक्तपुर नगरपालिका८ लिवाली बस्ने ३४ वर्षीय राम आचार्यलाई पक्राउ गरेको छ। घटनाबारे थप अनुसन्धान भइरहेको प्रहरीले जनाएको छ।
राष्ट्रिय जनस्वास्थ्य प्रयोगशालाले भन्यो  रगत संकलन जारी राख्नू,"काठमाडौंः राष्ट्रिय जनस्वास्थ्य प्रयोगशालाले रगत संकलन कार्य जारी राख्न आग्रह गरेको छ । कोरोना संक्रमणलाई मध्येनजर गर्दै रगत आपूर्ति जस्तो अत्यावश्यक सेवा प्रभावित हुन नदिन आग्रह गरेको हो । प्रयोगशालाले बिहीबार जारी गरेको विज्ञप्तिमा भनिएको छ, 'रगत संकलन जारी राख्न तर रगत संकलन गर्दा स्वास्थ्य तथा जनसंख्या मन्त्रालय र अन्य सरकारी निकायले जारी गरेको मापदण्ड पूर्णरुपमा पालना गर्न गराउन अनुरोध छ । ' केहि दिनयता रगत अभाव भइरहेको समाचारहरु आइरहेका छन् ।"
"कोकिन सेवनबाट एकैदिन २० को मृत्यु, ७४ बिरामी",ब्युनस आर्यसः अर्जेन्टिनामा लागु औषध कोकिन सेवनबाट एकैदिन २० को मृत्यु भएको छ भने अन्य ७४ जना गम्भीर बिरामी परेका छन्। अर्जेन्टिनाको ब्युनस आर्यसमा मिसावटयुक्त कोकिन सेवनबाट एकैदिन २० जनाले ज्यान गुमाएका हुन् भने अन्य ७४ विरामी परेका हुन्। सो घटनाबारे त्यहाँको स्वास्थ मन्त्रालयका अधिकारीहरुले बिहीबार बिहानै जानकारी दिएका हुन्। अधिकारीहरुले घातक उपभोगको रुपमा कोकिनलाई घातक सूचीकृत गर्ने क्रममा सो घटना बाहिरिएको अन्तर्राष्ट्रिय मिडियामा खबर छ। सो कोकिन सेवनपछि गम्भीर घाइते भएकाहरुको उपचार भइरहेको बताइएको छ। विज्ञहरुले सो घटनाबारे थप विश्लेषण एवम् अनुसन्धान गरिरहेको बताइएको छ। लागु औषध तस्करहरुले अन्तर्राष्ट्रियरुपमा मिसावट गरी सो कोकिन वितरण गरेको हुनसक्ने प्रारम्भिक अनुसन्धानले देखाएको छ। स्थानीय प्रहरीका अनुसार सो कोकिन छिमेकी गरिब क्षेत्र सान मार्टिनमा बिक्री गरिएको र त्यहाँबाट उत्तरी भेगमा अवस्थित अर्जेन्टिनाको राजधानीसम्म पुर्याइएको थियो। सो कार्यमा संलग्न एक दर्जन लागु औषध तस्करहरुलाई पक्राउ गरिएको प्रहरीले जनाएको छ।
गाडी डोर्याउँदै मूल्यवृद्धिको विरोध,"पोखरा: सरकारले पेट्रोलियम पदार्थमा गरेको मूल्यवृद्धिको विरुद्ध एमालेको भातृसंस्था युवा संघले गाडी डोरीले डोर्याउँदै सांकेतिक विरोध गरेको छ। संघले पोखराको मुख्य व्यापारिक केन्द्र चिप्लेढुंगादेखि महेन्द्रपुलसम्म बिहीबार अपराह्न विरोध प्रदर्शन गरेको हो। गाडीलाई डोरीले तान्दै र मोटरसाइकललाई डोर्याउँदै युवाहरुले मूल्यवृद्धिको विरोध गरेका थिए। चिप्लेढुंगादेखि गाडी र मोटरसाइकल तान्दै र घचेट्दै युवाहरुको जुलुस महेन्द्रपुलमा पुगी कोणसभामा परिणत भएको थियो। जुलुसका सहभागी युवाले मूल्यवृद्धि फिर्ता गर, जनताले सिटामोल कहिले पाउँछन्?, स्थानीय तहको निर्वाचन गर, २४ लाख खोप खोई? लगायत नारा अंकित प्लेकार्ड प्रदर्शन गरेका थिए। कोण सभालाई सम्बोधन गर्दै युवा संघका पूर्वअध्यक्ष तथा प्रदेश सांसद राजीव पहारीले सुशील कोइराला प्रधानमन्त्री हुँदा १४० रुपैयाँ लिटर बनाएर राखेको रेकर्ड कांग्रेसकै नेता शेरबहादुर देउवा प्रधानमन्त्री भएर १४२ बनाई रेकर्ड तोडेको बताए। संघका सचिवालय सदस्य हरि लम्साल र संघ गण्डकीका अध्यक्ष महेन्द्र गुरुङले मूल्यवृद्धि फिर्ता नलिए अझै सशक्त आन्दोलन गर्न बाध्य हुने बताए। सभामा संघका कास्की अध्यक्ष पानबहादुर क्षेत्रीले मूल्यवृद्धि फिर्ता गरेर जनतालाई राहत दिन आयल निगमलाई नाफामा लैजान सरकारलाई आग्रह गरे।"
"फेसबुक प्रयोगकर्ता ह्वात्तै घटे, अमेरिकी खेलाडीलाई फोन नबोक्न चेतावनी","क्यालिफोर्नियाः सामाजिक सञ्जाल फेसबुक प्रयोगकर्ता १७ वर्षमा पहिलो पटक ह्वात्तै घटेका छन्। नयाँ रिपोर्टअनुसार फेसबुक कम्पनीले आफ्नो मेटा भर्सन प्रयोगमा ल्याएपछि १७ वर्षमा पहिलो पटक फेसबुक प्रयोगकर्ता ह्वात्तै घटेका हुन्। मेटा फेसबुकद्धारा हालै जारी नयाँ रिपोर्टले सो तथ्य देखाएको हो। जसअनुसार फेसबुकले सन् २०२१ को चौथो त्रैमासिकमा आफ्ना ५० लाख दैनिक प्रयोगकर्ता गुमाएको छ। कम्पनी स्थापना भएको १७ वर्षमा फेसबुकले ठूलो संख्यामा आफ्ना प्रयोगकर्ता गुमाउनुपरेको सो रिपोर्टमा उल्लेख छ। हालः फेसबुकका संसारभर कूल १९३ बिलियन सक्रिय प्रयोगकर्ता रहेको बताइएको छ। बेइजिङ ओलम्पिकमा अमेरिकी खेलाडीहरुलाई फोन नबोक्न चेतावनी बेइजिङः अमेरिकी गुप्तचर एजेन्सी एफबिआईले शीतकालीन बेइजिङ ओलम्पिक्स २०२२ मा सहभागी आफ्ना खेलाडीहरुलाई फोन नबोक्न चेतावनी दिएको छ। सुरक्षा खतराको कारण देखाउँदै एफबिआईले आफ्ना खेलाडीहरुलाई कुनै पनि फोन नबोक्न चेतावनी दिएको हो। खेलाडीहरुले प्रयोग गर्ने मोबाइल फोनमा साइबर हमला हुनसक्ने र सुरक्षा खतरा हुनसक्ने भन्दै ओलम्पिक्समा सहभागी हुन लागेका आफ्ना खेलाडीलाई सो चेतावनी दिइएको एफबिआईद्वारा जारी विज्ञप्तिमा उल्लेख छ। सो सम्बन्धमा अमेरिकी टिम र अन्तर्राष्ट्रिय ओलम्कि समितीले तत्काल कुनै पनि प्रतिक्रिया नजनाएको बताइएको छ। यसवर्षको शीतकालीन बेइजिङ ओलम्पिक्स शुक्रबारदेखि सुरु हुँदैछ। जापानको ५० प्रतिशत आयात चीनमा निर्भर टोक्योः जापानको ५० प्रतिशत आयात चीनमा निर्भर रहेको पाइएको छ। जापान सरकारद्वारा बिहीबार जारी नयाँ रिपोर्टअनुसार जापानको ५० प्रतिशत आयात चीनमा निर्भर रहेको पाइएको हो। मूल्य र आयातित वस्तुहरुको हिसाबले ५० प्रतिशतभन्दा बढीले जापानको निर्भरता चीनमा रहेको सरकारी रिपोर्टमा उल्लेख छ। आयातित सामग्रीमा जापान सबैभन्दा बढी सन् २०१९ मा चीनमा निर्भर रहेको समेत सो रिपोर्टले देखाएको छ। जापानले कपडा, खेलकुद सामग्री, फेस मास्क, मोबाइल र कम्प्युटरजस्ता सामग्रीहरु सबैभन्दा बढी चीनबाट आयात गर्ने गरेको क्योडो न्युजमा समाचार छ। अन्य मुलुकको तुलनामा जापान चीनबाट आयातित सामग्रीमा बढी निर्भर हुने गरेको समेत सरकारी तथ्यांकले देखाएको क्योडो न्युजले उल्लेख गरेको छ। विशेष अमेरिकी फौजद्वारा सिरियामा आक्रमण, कम्तीमा १३ को मृत्यु आत्मेहः विशेष अमेरिकी फौजले सिरियामा सुरु गरेको आक्रमणमा परी कम्तीमा १३ मानिसको ज्यान गएको छ। अमेरिकी फोजले उत्तर पश्चिम सिरियामा गरेको आक्रमणमा परि बालबालिकासहित कम्तीमा १३ जनाको मृत्यु भएको हो। बुधबार र बिहीबारको आक्रमणमा सो संख्यामा मानिसले ज्यान गुमाएका हुन्। आक्रमणपछि ध्वस्त भएको अत्मेह क्षेत्रको एक भवनबाट चार महिला र ६ बालबालिकाको शव निकालिएको बताइएको छ। सरकार विपक्षी नियन्त्रित सो क्षेत्रमा अमेरिकी सेनाले गरेको पहिलो जवाफी आक्रमण सफल भएको अमेरिकी रक्षा विभागका अधिकारीहरुले जनाएका छन्। सो आक्रमणबारे विस्तृत विवरण भने प्राप्त नभएको अन्तर्राष्ट्रिय मिडियाले जनाएका छन्। आक्रमणको खास कारण पहिचान नभएपनि सो क्षेत्रमा जिहादी समूहसँग सम्बन्धित अलकायदा समूहले कब्जा जमाएको बताइएको छ। न्युजिल्याण्ड विदेशीका लागि अक्टुबरसम्म बन्द रहने अकल्याण्डः विदेशीहरुका लागि न्युजिल्याण्ड आगामी अक्टुबरसम्म बन्द रहने भएको छ। त्यहाँको सरकारले बिहीबार विदेशीहरुका लागि पूर्णरुपमा आफ्नो मुलुक खुला नगर्ने निर्णय गरेको हो। न्युजिल्याण्डकी प्रधानमन्त्री जेसिन्डा आर्डेनले कोभिड१९ विरुद्ध पाँचौं चरणको योजनाअन्तर्गत सो घोषणा गरेकी हुन्। न्युजिल्याण्ड संसारका अन्य मुलुकसँग पूर्णरुपमा आगामी अक्टोबरपछि मात्र भौतिक रुपमा जोडिने उनले बताएकी छन्। यद्यपि कोभिड मापदण्ड पूरा गरेका दक्ष जनशक्ति, अन्तर्राष्ट्रिय विद्यार्थी र अष्ट्रेलियन नागरिकका लागि भने न्युजिल्याण्ड खुला रहने बताइएको छ। कोभिड१९ विरुद्धको प्रतिबन्धअन्तर्गत न्युजिल्याण्ड सरकारले आफ्ना सीमानाकामा सबैभन्दा कडाई गर्दै आएको छ। अन्तर्राष्ट्रिय मान्यतानजिक तालिवान काबुलः अफगानिस्तानको तालिवान अन्तर्राष्ट्रिय मान्यतानजिक पुगेको तालिवानका विदेश मन्त्रीले बताएका छन्। समाचार एजेन्सी एएफपिसँगको अन्तर्वार्तामा तालिवान सरकारका विदेशमन्त्री अमिर खान मुताकीले सो बताएका हुन्। तालिवानका सदस्य र पश्चिमा शक्ति मुलुकका अधिकारीहरुसँग हालै भएको ओस्लो बार्तापछि पहिलो पटक सञ्चारमाध्यमसँग अन्तर्वार्ता दिँदै विदेशमन्त्री मुत्ताकीले सो बताएका हुन्। गत महिना तालिवान सदस्य र पश्चिमा नर्वेको राजधानी ओस्लोमा अधिकारीबीच वार्ता भएको थियो। अफगानिस्तानमा तालिवानले गएको अगष्टमा कब्जा गरेको थियो। अफगानिस्तान कब्जापछि त्यहाँ सत्ता शासन हातमा लिएको तालिवान सरकारलाई हालसम्म कुनै पनि मुलुकले आधिकारिकरुपमा मान्यता दिएको छैन। हालसम्म नपाएको अन्तर्राष्ट्रिय मान्यतानजिक तालिवान पुगिसकेको छ। अन्तर्राष्ट्रियरुपमा मान्यता पाउने हाम्रो लक्ष्य चाडै पूरा हुँदैछ, उनले भनेका छन्। तेलको ऋण तिर्न श्रीलंकालाई भारतले दियो ५ सय मिलियन डलर कोलम्बोः भारत सरकारले पेट्रोलियम पदार्थ तेलको ऋण तिर्न श्रीलंका सरकारलाई ५ सय मिलियन डलर रकम सहयोग उपलब्ध गराएको छ। आर्थिक संकटबाट गुज्रिरहेको श्रीलंकालाई भारतले बुधबार सो रकम सहयोगस्वरुप ऋण उपलब्ध गराएको हो। पहिलो चरणमा उपलब्ध गराएको सो रकमबाट श्रीलंकाले भारतबाट पेट्रोलियम पदार्थ खरिद गर्ने बताइएको छ। टापु मुलुक श्रीलंकाका पछिल्लो समय आर्थिक संकटसँग जुधिरहेको छ। श्रीलंकालाई आर्थिक सहयोग गर्न भारतले अझै १ बिलियन डलर उपलब्ध गराउने तयारीमा रहेको भारतीय मिडियामा उल्लेख छ। खाद्य संकटबाट समेत जुधिरहेको श्रीलंकाले पछिल्लो समय चीनसँग समेत ऋण मागिरहेको छ। युरोपमा थप सेना पठाउने अमेरिकाको कदम रुसको नजरमा विनाशकारी मस्कोः युरोपमा थप सेना पठाउने अमेरिकी निर्णयलाई रुसले विनाशकारी कदम बताएको छ। युरोपका केही मुलुकमा थप सेना पठाउने अमेरिकी निर्णयलाई रुसले विनाशकारी कदम बताएको हो। युक्रेनमाथि रुसले आक्रमण गर्ने प्रवल सम्भावना रहेको बताउँदै अमेरिकी राष्ट्रपति जो बाइडेन प्रशासनअन्तर्गत त्यहाँको रक्षा विभागले यसै शाताभित्र युरोपमा थप सेना पठाउने निर्णय गरेको छ। आफ्नो सहयोगी नाटोलाई सहयोग गर्न अमेरिकी रक्षा विभागले थप २ हजार सेना नर्थ क्यारोलिना, पोल्याण्ड र जर्मनीलगायत क्षेत्रमा पठाउने बताएको छ। यसअघि अमेरिकाले जर्मनीमा खटाएका १ हजार सैनिकलाई रोमानियामा पठाउने निर्णय गरेको छ। अमेरिकाको सोही निर्णयलाई रुसले विनाशकारी कदम बताएको हो। रुसले युक्रेनको दक्षिणी प्रायद्धिप क्राइमियालाई आफ्नो नियन्त्रणमा लिएको र पूर्वी डोनबास क्षेत्रको रक्तपातपूर्ण विद्रोहलाई समर्थन भरेको झन्डै आठ वर्षपछि युक्रेनसँगको विवाद पुन चर्केको हो। रुसले युक्रेननजिकै आफ्नो सीमा क्षेत्रमा करिब १ लाख सैनिक तैनाथ गरेको छ। यद्यपि रुसले युक्रेनमाथि आक्रमणको योजना रहेकोमा अस्वीकार गर्दै आएको छ। अर्जेन्टिनामा कोकिन सेवनबाट एकैदिन २० को मृत्यु, ७४ बिरामी ब्युनस आर्यसः अर्जेन्टिनामा लागु औषध कोकिन सेवनबाट एकैदिन २० को मृत्यु भएको छ भने अन्य ७४ जना गम्भीर बिरामी परेका छन्। अर्जेन्टिनाको ब्युनस आर्यसमा मिसावटयुक्त कोकिन सेवनबाट एकैदिन २० जनाले ज्यान गुमाएका हुन् भने अन्य ७४ विरामी परेका हुन्। सो घटनाबारे त्यहाँको स्वास्थ मन्त्रालयका अधिकारीहरुले बिहीबार बिहानै जानकारी दिएका हुन्। अधिकारीहरुले घातक उपभोगको रुपमा कोकिनलाई घातक सूचीकृत गर्ने क्रममा सो घटना बाहिरिएको अन्तर्राष्ट्रिय मिडियामा खबर छ। सो कोकिन सेवनपछि गम्भीर घाइते भएकाहरुको उपचार भइरहेको बताइएको छ। विज्ञहरुले सो घटनाबारे थप विश्लेषण एवम् अनुसन्धान गरिरहेको बताइएको छ। लागु औषध तस्करहरुले अन्तर्राष्ट्रियरुपमा मिसावट गरी सो कोकिन वितरण गरेको हुनसक्ने प्रारम्भिक अनुसन्धानले देखाएको छ। स्थानीय प्रहरीका अनुसार सो कोकिन छिमेकी गरिब क्षेत्र सान मार्टिनमा बिक्री गरिएको र त्यहाँबाट उत्तरी भेगमा अवस्थित अर्जेन्टिनाको राजधानीसम्म पुर्याइएको थियो। सो कार्यमा संलग्न एक दर्जन लागु औषध तस्करहरुलाई पक्राउ गरिएको प्रहरीले जनाएको छ।"
पशुपतिको जग्गामा बनेका संरचना भत्काउन १५ दिने सूचना,"काठमाडौं: पशुपति क्षेत्र विकास कोषले आफ्नो जग्गा भनी बोर्ड राखेको स्थानभन्दामाथिको टहरामा २०५२ सालदेखि बस्दै आएका मिमबहादुर तामाङ सुरुको एक वर्ष स्थानीय अष्टलाल श्रेष्ठलाई भाडा तिरेको दाबी गरे। कागेश्वरी मनोहरा नगरपालिका८ गोठाटारस्थित उक्त जग्गामा दोस्रो वर्षदेखि त्यहाँ बसेवापत् श्रेष्ठको खेतबारीमा काम गरेर भाडाको पैसा कटाउँदै आएको उनी बताउँछन्। तामाङ नुवाकोटको दुप्चेश्वर गाउँपालिका७ का स्थायी बासिन्दा हुन्। उनको दुप्चेश्वरमा गोसाइँकुण्ड गुठीका नाममा १७ रोपनी जग्गा छ। श्रेष्ठले आफ्नै जग्गा भनी आफूलाई राखेको तामाङ दाबी गर्छन्। श्रेष्ठ २०७४ सालको स्थानीय तह निर्वाचनमा सो वडाको सदस्यमा निर्वाचित भई जनप्रतिनिधिका रुपमा कार्यररत छन्। वडा सदस्य श्रेष्ठ भने तामाङ बसेको जग्गा आफ्नो नभई पर्ति जग्गा भएको बताउँछन्। पर्ति जग्गा सरकारले कोषलाई भोगाधिकार मात्र दिएको वडा सदस्य श्रेष्ठको दाबी छ। 'त्यहाँ मेरा नाममा सात टहरा छन्, मोही र तल्सिङ दुवै गरी १४ रोपनी जग्गा थियो, त्यसमध्ये केही जग्गा सेलिब्रेसन कोएड स्कूललाई पनि बेचेका छौं,' उनी भन्छन्। कोषका नाममा स्रेस्ता पूर्जा कायम रहेको जग्गा अतिक्रमण हुने क्रम बढ्न थालेपछि सार्वजनिक सूचना जारी गरी घर टहरा भत्काउन १५ दिने सूचनासहित आह्वान गरिएको छ। कोषले बुधबार सार्वजनिक सूचना जारी गरी जग्गा अतिक्रमण गरेर निर्माण भएका साविक गोठाटार गाविस३ (क) कित्ता नं ५९, ८४, साविकको गोठाटार गाविस४ (क) कित्ता नं ८० का जग्गा केही व्यक्तिले अतिक्रमण गरी छाप्रा बनाएर बसेको सूचनामा उल्लेख छ। कोषले यसअघि पनि पटकपटक अतिक्रमित जग्गा खाली गर्न सार्वजनिक सूचना प्रकाशन गरेपनि अतिक्रमणकारीले टेरेका छैनन्। अतिक्रमणकारीलाई आफैँ अतिक्रमित जग्गामा बनेका टहरा भत्काउन कोषले बुधबारदेखि १५ दिनको म्याद दिएको छ। पन्ध्र दिनभित्र अतिक्रमणकारी स्वयंले नभत्काएमा कानुनअनुसार कोषले नै टहरा भत्काउने भएको छ। कोषले नै टहरा भत्काउँदा सामानको क्षति हुन गएमा सम्बन्धित व्यक्ति नै जिम्मेवार हुने सूचनामा उल्लेख छ।"
पेट्रोलियम पदार्थको मूल्य वृद्धिको विरोधमा माइतीघरमा प्रदर्शन,"काठमाडौंः पेट्रोलियम पदार्थको मूल्य वृद्धिको विरोधमा माइतीघरमा प्रदर्शन भएको छ। विद्यार्थीहरुले पेट्रोलियम पदार्थको मूल्य वृद्धि फिर्ता गर्नुपर्ने माग राख्दै बिहीबार प्रदर्शन गरेका हुन्। नेपाल आयल निगमले मंगलबार पेट्रोलियम पदार्थको मूल्य बढाएको थियो। पेट्रोल, डिजेल, मट्टितेल, आन्तरिक हवाई इन्धन र अन्तर्राष्ट्रिय हवाई इन्धनको मूल्य बढाइएको हो। नेपाल आयल निगमका अनुसार साबिकको बिक्री मूल्यमा पेट्रोल र डिजलरमट्टितेल प्रतिलिटर ३ रुपैँयाले वृद्धि भएको छ। अब पेट्रोल १४२ र डिजलमट्टितेलको मूल्य प्रतिलिटर १२५ रुपैँया कायम भएको छ। यसअघि २०७० साल फागुन ३० गते भएको समायोजनअनुसर पेट्रोलको मूल्य प्रतिलिटर १४० रुपैँयासम्म पुगेको थियो। आन्तरिक हवाई इन्धनमा प्रतिलिटर १० रुपैँयाले वृद्धि गरी बिक्री मूल्य ११६ रुपैयाँ तोकिएको छ। निगमका अनुसार अन्तर्राष्ट्रिय हवाई इन्धनमा प्रतिकिलोलिटर अमेरिकी डलर १०० ले वृद्धि गरी प्रतिकिलोलिटर बिक्री मूल्य डलर १ हजार ९५ कायम भएको छ। एलपी ग्यासको मूल्य यथावत छ।"
एमसीसीका विषयमा तत्काल निर्णय गर्न कठीन छ : प्रचण्ड,"काठमाडौं: नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले अमेरिकी परियोजना मिलेनियम च्यालेन्ज कर्पोरेशन (एमसीसी)बारे तत्काल निर्णय गर्न कठीन रहेको बताएका छन्। पार्टीको कर्णाली प्रदेश बैठकलाई भर्चुअल सम्बोधन गर्दै उनले यही अवस्थामा एमसीसीबारे निर्णय लिन कठीन भएको बताएका हुन्। 'एमसीसीबारे तत्काल निर्णय गर्न कठीन छ। एमसीसीका विभिन्न बुँदाहरुमा धेरै जनाको असहमति रहेको छ। ती बुँदाहरुलाई संसोधन गरेर हुन्छ या कसरी हुन्छ, छलफल र विमर्ष गरेरमात्र यसबारे निर्णय गर्न सकिन्छ,' बैठकमा उनले भने। उनले एमसीसीमा संशोधन गर्ने बुँदाहरुबारे सत्तारुढ गठबन्धन दलका नेताहरुबीच छलफल भइरहेको बताए। 'कुन बुँदा संशोधन गर्ने भन्ने विषयबारे पनि छलफल भइरहेको छ। छलफलपछि बल्ल निचोड निस्किने हो,' प्रचण्डको भनाइ उद्धृत गर्दै माओवादीका एक नेताले भने। प्रचण्डले कुनै पनि हालतमा सत्ता गठबन्धन नटुट्ने बताए। 'प्रतिगमनको खतरा व्यापक छ। अहिले जसरी पनि गठबन्धन भत्काउन खोजिएको छ। तर निश्चित कार्यको लागि गठबन्धन बनेकाले यो अहिल्यै टुट्दैन,' उनले भने। प्रचण्डले पछिल्लो राजनीतिक परिस्थितिबारे सम्बोधन गर्दै आगामी स्थानीय निर्वाचन तयारीका लागि पार्टी पंक्तिलाई निर्देशन दिएका थिए। प्रधानमन्त्री शेरबहादुर देउवाले जसरी पनि एमसीसी पास गर्नुपर्ने सत्तारुढ दलहरुबीच प्रस्ताव गरेका छन्। उनले गठबन्धन भत्काएर भए पनि एमसीसी पास गर्ने रणनीति लिएपछि अहिले एमसीसीका विषयमा व्यापक छलफल भइरहेको छ। माओवादीभित्र एमसीसीको विषयमा विभिन्न धारहरु रहेको भन्दै प्रचण्डलाई यस विषयमा धारणा बनाउन अफ्ठ्यारो भएको उनी निकट नेताहरु बताउँछन्।"
किसानलाई आधुनिक उपकरण,"उदयपुर : कृषिमा व्यवसायीकरण गर्ने उद्देश्यका साथ किसानलाई मेसिनरी औजार प्रदान गरिएको छ। प्रधानमन्त्री कृषि आधुनिकीकरण परियोजना (जोन) उदयपुरले ५० प्रतिशत अनुदानमा ५५ वटा कृषि सहकारी, समूह र फर्ममा आबद्ध किसानले प्राप्त गरेका हुन् । वितरण गरिएका उपकरण ३० लाख मूल्यबराबरका छन्। परियोजनाले ६ वर्षदेखि जोन, ब्लक र पकेट क्षेत्र कार्यक्रम सञ्चालन गरिरहेको छ। परियोजना ८ वटै स्थानीय तहमा लागू भएको छ। कार्यक्रम तीन चरणमा सुरु गरेको परियोजना प्रमुख रामसोगारथ साहले बताए। १० हेक्टरसम्म पकेट स्थानीय सरकारले, एक सय हेक्टरसम्म प्रदेशमार्फत ब्लक र पाँच सय हेक्टरमाथि जमिन उपलब्ध भए संघीय सरकारमार्पत जोन कार्यक्रम सञ्चालन हुन्छ। सोही आधारमा समूह छनोट गरी किसानलाई मिनिटेलर २५ वटा, कम्बाइन्ड मिल २९ वटा, ट्याक्टर १, पावरटेलर १, विडर १, भर्याङ ३, फुडस्पेयर ६, तौलमेसिन ५, थ्रेसर २, मकै गोड्ने मेसिन १, चार्जिङ स्प्रेयर ५ र क्रेट २ सय ६५ थान उपलब्ध गराइएको हो, उनले भने। कटारी क्षेत्रले हेर्ने गरी सुन्तला जोन, गाईघाटबाट अदुवाबेसार र रामपुरबाट हेर्ने गरी धान, मकै, गहुँ लक्षित बहुवाली जोन कार्यक्रम सञ्चालन हुँदै आएको छ। किसानलाई उपकरण हस्तान्तरण गर्दै जिसस प्रमुख खड्गबहादुर परियारले कृषि उत्पादकत्व बढाउने र किसानलाई सबलीकरण गर्न परियोजना सञ्चालनमा आएको बताए। परियारले भने, किसानलाई कम लागतमा बढी प्रतिफल दिलाउने परियोजनाको लक्ष्य छ। उत्पादनमा बृद्धि र व्यवसायीकरणमा जोड दिनुपर्छ। कृषिबाट मात्र मुलुक आत्मनिर्भर बन्न सक्ने भएकाले दत्तचित्त भएर कृषिमा लाग्न कृषि ज्ञान केन्द्रका प्रमुख महेश चौधरीले बताए। बढ्दो यान्त्रिकीकरणले किसानलाई समयको बचत, प्रविधिको विकास र संरक्षणमा टेवा पुगेको बताए। १० वर्षमा कृषि क्षेत्रमा अब्बल बनाउने लक्ष्यका साथ सुरु भएको परियोजनाअन्तर्गत जोन, पकेट र ब्लक कार्यक्रम सञ्चालन हुँदै आएको हो।"
जिल्ला प्रशासन कार्यालयमा निजामती कर्मचारीको प्रदर्शन,"वीरगन्ज : कर्मचारीलाई दुरव्यवहार गर्नेहरुलाई कारबाहीको माग गर्दै पर्साका पालिकाका कर्मचारीले जिल्ला प्रशासन कार्यालयमा प्रदर्शन गरेका छन् । नेपाल निजामती कर्मचारी संगठन पर्साको अगुवाइमा कर्मचारीहरुले बिहीबार जिल्ला प्रशासन कार्यालयमा दुई घण्टा धर्ना दिँदै प्रदर्शन गरेका हुन् । धोबिनी गाउँपालिकाका योजना शाखा प्रमुख पप्पु पटेलालाई गत माघ १३ गते वडा सदस्य शान्ति देवीका श्रीमान् धर्मन राउत कुर्मी र उनी निकटका ठेकेदारले कार्यकक्षमै दुरव्यवहार गरेका थिए । दुरव्यवहार गर्नेहरुलाई कारबाहीको माग गर्दै गत सोमबार निजामती कर्मचारी संगठन पर्साले प्रमुख जिल्ला अधिकारी उमेश ढकाललाई २४ घण्टे अल्टिमेटमसहितको ज्ञापनपत्र पनि बुझाएको थियो । तर, ज्ञापनपत्रबारे कुनै सुनुवाइ नभएको भन्दै बिहीबार निजामति कर्मचारीहरुले जिल्ला प्रशासन कार्यालय पर्सामा दुई घण्टा धर्ना दिँदै प्रदर्शन गरेका हुन् । कर्मचारीलाई दुरव्यवहार गर्नेहरुलाई कारबाही गर्न माग राखेर ज्ञापनपत्र बुझाउँदा पनि कुनै सुनुवाइ नभएकाले धर्ना दिँदै प्रदर्शन गर्नु परेको धोबिनी गाउँपालिकाका प्रमुख प्रशासकीय अधिकृत राजु साहले बताए । यदि दोषीलाई बिहीबार पनि कारबाही गरिएन भने शुक्रबार फेरि जिल्ला प्रशासन कार्यालयमै धर्ना दिइने नेपाल निजामति कर्मचारी संगठन पर्साका अध्यक्ष अमित गिरीले बताए । कर्मचारीको सुरक्षाको ग्यारेन्टी स्थानीय प्रशासनले गर्नुपर्ने अन्यथा जिल्लाभरका पालिकाका कर्मचारीहरु कामकाज नै ठप्प पारेर अझ सशक्त आन्दोलनमा उत्रिने चेतावनी पनि उनले दिए । गाउँपालिकाबाट कृषकलाई वितरण गर्नु पर्ने विद्युतीय मोटर आफूले भनेको ठेकेदामार्फत खरिद नगरेको आक्रोशमा वडा सदस्य शान्ति देवीका श्रीमान् धर्मन कुर्मीसहितको समूहले माघ १३ गते योजना शाखा प्रमुख पटेललाई उनकै कार्यकक्षमा गाली गलौज र लछारपछार गर्दै कुटपिटको प्रयास समेत गरेका थिए । कर्मचारीका अनुसार, वडा सदस्य शान्ति देवीका श्रीमान् धर्मनले एकजना ठेकेदारसँग कमिसन लिएर उनलाई नै मोटर खरिदका लागि जिम्मा दिने डिल गरेका थिए । तर, ती ठेक्दारको सप्लार्यसमार्फत गाउँपालिकाले मोटर खरिद नगरेपछि धर्मनसहितको समूहले माघ १३ गते गाउँपालिकाको योजना शाखा प्रमुख पपटेलकै कर्यकक्षमा उनलाई २ घण्टासम्म थुनी कोठा बाहिर समेत निस्कन नदिइ बेइज्जत गरेका थिए ।"
एमसीसी पास गर्न महन्थ ठाकुरसँग प्रधानमन्त्रीले मागे सहयोग,काठमाडौं : प्रधानमन्त्री शेरबहादुर देउवाले संसद्बाट एमसीसी पारित गर्ने विषयमा सहयोग गर्न लोकतान्त्रिक समाजवादी पार्टी (लोसपा) का अध्यक्ष महन्थ ठाकुरसँग आग्रह गरेका छन् । प्रधानमन्त्री निवास बालुवाटारमा बिहीबार देउवा र ठाकुरबीच एमसीसीलगायत पछिल्लो राजनीतिक अवस्थाबारे छलफल भएको स्रोतले बताएको छ । छलफलमा प्रधानमन्त्री देउवाले एमसीसी मुलुकको हितमा भएकाले संसद्बाट पारित गर्न लोसपाको भूमिका महत्वपूर्ण हुने बताएका थिए । जवाफमा अध्यक्ष ठाकुरले एमसीसी पारित गर्ने विषयमा आफ्नो पार्टी सकारात्मक रहेको बताए। सोही क्रममा प्रधानमन्त्री देउवाले सभामुख अग्नीप्रसाद सापकोटाले संसद्मा एमसीसी टेबल गर्ने विषयमा आनाकानी गरे सभामुखको विकल्प समेत खोज्न सकिने बताएका थिए । प्रधानमन्त्री देउवाले सभामुखलाई हटाउने अवस्था आए त्यसबेला आफूलाई सहयोग गर्न ठाकुरसँग आग्रह गरेका थिए । ठाकुर प्रतिनिधिसभाका जेष्ठ सदस्य हुन्। अध्यक्ष ठाकुरले एमसीसीबारे सरकारले निर्णय लिनुपर्ने र त्यसपछि आफ्नो भूमिका प्रष्ट हुने प्रधानमन्त्री देउवालाई जवाफ दिएका थिए ।
झापाको जुत्ता उद्योगमा भीषण आगलागाी,झापा : झापाको मेचीनगर६ काँकडभिट्टास्थित बर्मेली टोलमा रहेको एसएस जुत्ता उद्योगमा आगलागी भएको छ। दिउँसो मध्यान्हदेखि आगलागी सुरु भएको हो। श्याम खेताङले सञ्चालन गरेको उक्त जुत्ता फ्याक्ट्रीमा लागेको आगो अझैं नियन्त्रणमा आउन सकेको छैन। आगलागी नियन्त्रणका लागि इलाका प्रहरी कार्यालय काँकडभिट्टाबाट प्रहरी नायव उपरीक्षकको कमाण्डमा प्रहरी टोली खटिएको छ । बिर्तामोड र भद्रपुर नगरपालिकाबाट गएका वारुणयन्त्रले आगो निभाउन सघाइरहेका छन् । यद्यपि आगो नियन्त्रणमा आउन सकेको छैन् । आगलागीको कारण नखुलेको जिल्ला प्रहरी कार्यालय झापाका प्रवक्ता डीएसपी बसन्त पाठकले बताए । आगलागी सुरु भएको ४५ मिनेटपछि मात्रै घटनास्थलमा बारुणयन्त्र पुगेका छन् । छेउमा रहेको मेचीनगर नगरपालिकाको बारुणयन्त्र बिग्रिएकाले अरु स्थानीय तहको बारुणयन्त्रमा भर पर्नु परेको छ ।
"एयरलाइन्सको शंकास्पद सेटिङ, भिजिट भिसा भएकालाई बोर्डिङ पास","काठमाडौं : अध्यागमन विभागले साउदी अरेबिया, दुबइ, कम्बोडिया र ओमान हिँडेका ७ जना नेपालीलाई प्रस्थान अनुमति नदिइ फिर्ता गरेको छ । त्रिभुवन अन्तर्राष्ट्रिय विमानस्थलस्थित अध्यागमन कार्यालयले शंकास्पद् यात्रा भन्दै उनीहरुलाई बुधबार प्रस्थान अनुमति नदिएको हो । अध्यागमनले दुबइ हिँडेकी ललितपुरकी ममता केसी, मालती केसी र एलेक्स गौतम, कम्बोडिया हिँडेका नुवाकोटका लासिङ तामाङ र सिन्धुपाल्चोकका गणेश तामाङ, साउदी अरब हिँडेका कालीकोटका नरेन्द्र बहादुर शाही र ओमान हिँडेका स्याङ्जाका शिव रानाभाटलाई शंकास्पदभन्दै यात्रा रोकेको हो । अध्यागमनले श्रम भिसामा साउदी अरेबीया जान लागेका शाहीकोको श्रम स्वीकृति नभएपछि फिर्ता गरिदिएको स्रोतले बताएको छ । आवश्यक कागजात र भिजिट भिसामा भ्रमण गर्नुको उद्देश्य प्रष्ट पार्न नसकेपछि अध्यागमनका अधिकारीले उनीहरुलाई फिर्ता गरेको हो । गृह मन्त्रालयले मापदण्ड नपुगेका यात्रुहरुलाई भिजिट भिसामा मलेसिया र खाडी मुलुक जान रोक लगाएको छ । घुम्ने वहानामा काम गर्न मलेसिया र खाडी मुलुक जाने क्रम बढेपछि गृह मन्त्रालयले त्यस्ता व्यक्तिको यात्रामा कडाइ गर्न अध्यामगन विभागलाई निर्देशन दिएको थियो । त्रिअवी अध्यागमन कार्यालयले भिजिट भिसामा कडाई गरेपनि एयरलाइन्सहरुले बोर्डिङ पास दिन रोकेका छैनन् । मावन तस्करहरुको सञ्जालले एयरलाइन्सका अधिकारीहरुसँग समेत मिलेमतो गरेको स्रोतले बताएको छ । विमानस्थलका एक उच्च अधिकारीले अन्नपूर्णसँग भने, 'भिजिट भिसामा सरकारले रोक लगाएपछि एयरलाइन्सहरुले बोर्डिङ पास दिनु हुन्न। सम्बन्धित एयरलाइन्सले भिजिट भिसामा मलेसिया र खाडी मुलुक जाने यात्रुलाई सहजै बोर्डिङ पास दिन्छन् । गृहले बनाएको मापदण्ड एयरलाइन्सहरुका लागि पनि हो । म्यानपावर व्यवसायीसँग मिलेमतोमा एयरलाइन्सका कर्मचारीहरुले बोर्डिङ पास दिने गरेको स्रोतले बताएको छ । गृहको निर्देशनसँगै अध्यागमनका अधिकारीहरुको म्यानपावर व्यवसायी र एयरलाइन्सका कर्मचारीसँगको सेटिङ टुटेको र अध्यागमनका डेस्क अधिकृतबाट हुने तस्करी ९० प्रतिशतले रोकिएको गृहका एक अधिकारीले बताए । 'अझै केही अध्यागमनका अधिकृतहरुको मिलेमतो देखिएको छ, त्यसलाई पनि हामी रोक्ने प्रयास गरिरहेका छौं, 'उनले अन्नपूर्णसँग भने । रोकिएको आवश्यक सोधपुछ विनै केही एयरलाइन्सका कर्मचारीले बोर्डिङ पास दिएर मानव तस्करीमा सहयोग पुर्याएको पाइएको र त्यसबारे सुस्म अनुसन्धान समेत भइरहेको विमानस्थल प्रहरी स्रोतले बताएको छ।"
३५ सय घुस खाने सुब्बा अख्तियारको फन्दामा,"बारा: सेवाग्राहीसँग घुस लिने नायब सुब्बालाई अख्तियार दुरुपयोग अनुसन्धान आयोगको टोलीले नियन्त्रणमा लिएको छ। बाराको कोल्हवी नगरपालिका, वडा नं ११ रामपूर्वाका वडासचिव नासु विनोदप्रसाद साहले जग्गा नामसारी सिफारिसको लागि सेवाग्राहीसँग ३ हजार ५ सय घुस लएको भन्दै अख्तियारले नियन्त्रणमा लिएको हो। उनलाई आयोगको हेटौंडा कार्यालयबाट खटिएका टोलीले उनको कार्यालयबाट नियन्त्रणमा लिएको थियो। यसबारे थप अनुसन्धान भइरहेको आयोगले जनाएको छ।"
सात लाख बढी कारोबार गर्नेहरुको सूची तयार पार्दै राष्ट्र बैंक,"काठमाडौं: नेपाल राष्ट्र बैंकले देशभरिका बैंक एवं वित्तीय संस्थाहरुसँग ७ लाखभन्दा बढी कारोबार गर्नेहरुको सूची मागेको छ। नियमित प्रक्रियाअन्तर्गत ७ लाखभन्दा माथि कारोबार भएकाहरुको सूची राष्ट्र बैंकले मागेको सहप्रवक्ता नारायणप्रसाद पोखरेलले बताए। उनका अनुसार राष्ट्र बैंकले नियमित अनुगमनको क्रममा यस्तो माग भएको हो। 'राष्ट्र बैंकको यो अधिकार हो। नियमित प्रक्रियाअन्तर्गत हामीले ७ लाख बढीको कारोबार भएकाहरुको सूची मागेका हौं,' पोखरेलले अन्नपूर्णसँग भने। पछिल्लो समय नेपालबाट भर्चुअल करेन्सी अर्थात् क्रिप्टो करेन्सी र हाइपर फन्डमार्फत् नेपाली पैसा विदेशिएको भन्दै नेपाल राष्ट्र बैंकले निगरानी बढाएको छ। हाइपर फन्डमा नेपालीहरुको ठूलो समूह सक्रिय रहेको भन्दै राष्ट्र बैंकले मिहीन ढंगले अनुसन्धान प्रक्रिया अगाडि बढाएको हो। यसअघि नै राष्ट्र बैंकले त्यस्ता फन्डहरुमा लगानी नगर्न सूचना जारी गरिसकेको छ। कसैले त्यस्तो फन्डमा लगानी गरे कानुनी कारबाही गरिनेसमेत जनाएको छ। प्रहरीले पनि केही दिनअघि अनलाइन बेटिङ खेलाउनेहरुको ठूलो समूहलाई नियन्त्रमा लिएको थियो।"
मोटरसाइकल चोर्ने दुईजना पक्राउ,"काठमाडौं : मोटरसाइकल चोरीको आरोपमा प्रहरीले दुईजनालाई पक्राउ गरेको छ। पक्राउ परेकाहरुको साथबाट दुईवटा मोटरसाइकल पनि बरामद गरेको प्रहरीले जनाएको छ। काठमाडौंको गोकर्णेश्वर र ललितपुरको सानेपाबाट दुईवटा मोटरसाइकसहित दुईजनालाई नियन्त्रणमा लिएको ट्राफिक प्रहरी महाशाखाका प्रमुख प्रहरी बरिष्ठ उपरीक्षक उमेश राज जोशीले जानकारी दिए। पक्राउ पर्नेहरुमा सुर्खेत विरेन्द्रनगर घर भए चाबहिल बस्ने २३ वर्षीय सौरभ महतरा र सिन्धुपाल्चोक पाँचपोखरी थाङपाल गाउँपालिका बस्ने १८ वर्षीय समिर तामाङ् रहेका छन् । प्रहरीले गोकर्णेश्वरबाट नियन्त्रणमा लिएको तामाङको साथबाट वास्तविक नम्बर परिवर्तन गरी बाप्र०२,०२५ प १३१८ नम्बर हालेको अवस्थामा कालो रातो रङको २२० सीसीको पल्सर मोटरसाइकल बरामद गरेको हो। वास्तविक नम्बर बाप्र०२, ०२९ प ५२०९ भएको उक्त मोटरसाइकल यहि पौष १४ गते भक्तपुर निलबाराहीबाट हराएको थियो। तामाङलाई थप अनुसन्धान एवं कारबाहीका लागि महानगरीय प्रहरी वृत्त ठिमी पठाइएको महाशाखाले जनाएको छ । त्यसैगरी ललितपुरको सानेपाबाट बा ९८ प ७९६१ नम्बरको कालो सेतो रङको २०० सीसीको डुक मोटरसाइकलसहित सुर्खेतका महतरालाई ट्राफिक प्रहरीले नियन्त्रणमा लिएको हो । महतराले उक्त मोटरसाइकलको वास्तविक नम्बर प्लेट भने परिवर्तन गरेका थिए । वास्तविक नम्बर बा ९९ प ४८८२ भएको उक्त मोटरसाइकल काठमाडौंस्थित भृकुटीमण्डपबाट हराएको थियो। मोटरसाकलसहित पक्राउ परेका महतरालाई चोरी मुद्दा अनुसन्धान एव कारबाहीका लागि महानगरीय प्रहरी वृत्त सिंहदरबार पठाइएको महाशाखाले जनाएको छ ।"
प्रदेश १ मा ७ मन्त्रालय फुटाएर १२ पुर्याउँदा पनि भागबन्डामै किचलो,"विराटनगर : मन्त्रालय भागबन्डाको विषयलाई लिएर प्रदेश १ मा सत्तारुढ ५ दलीय गठबन्धनबीच विवाद बढेको छ । सबैलाई भागबन्डा मिलाउन सरकारले ७ वटाबाट विभाजन गरेर मन्त्रालयको संख्या १२ पुर्यायो। आइतबार बसेको प्रदेशको मन्त्रिपरिषद् बैठकले मन्त्रालय विभाजन गरेको थियो । मन्त्रालय विभाजनपछि मन्त्रीका आकांक्षी धेरै हुँदा सत्तारूढ गठबन्धनमा भागबन्डाको किचलो सुरु भएको हो । कांग्रेस र नेकपा (एकीकृत समाजवादी) बीच मन्त्रालय बाँडफाँटको विषयलाई लिएर कुरो मिल्न सकिरहेको छैन । कांग्रेसले ५ र नेकपा एसले ४ वटा मन्त्रालय पाउनुपर्ने माग गरिरहेका छन् । प्रदेशमा नेकपा एसका नेता राजेन्द्रकुमार राई मुख्यमन्त्री छन् । उनले अरु ४ वटा मन्त्रालय आफ्नो पार्टीले पाउनुपर्ने स्पष्ट अडान राखेको स्रोतले बतायो । नेकपा (माओवादी) केन्द्रले ३ वटा मन्त्रालय पाउने लगभग पक्का भएको छ । १ जना सांसद रहेको संघीय लोकतान्त्रिक राष्ट्रिय मञ्चले पनि एउटा मन्त्रालय पाउनुपर्ने दाबी गरिरहेको छ । ५ वटा मन्त्रालयको अडान नछाडेको कांग्रेसलाई ४ वटा मन्त्रालय मात्रै दिने पक्षमा मुख्यमन्त्री राई छन् । यही विषयमा कुरा नमिल्दा प्रदेशको मन्त्रिपरिषद् विस्तार हुन नसकिरहेको एक सांसदले बताए । उनका अनुसार मुख्यमन्त्री राईले प्रदेशमा गठबन्धनको सरकार बनाउन आफ्नो दलका कारण सम्भव भएको भन्दै ४ वटा मन्त्रालय पाउनुपर्ने माग राखिरहेका छन् । माओवादी केन्द्रले भने मुख्यमन्त्री राईको मागलाई समर्थन गरेको छ । कांग्रेसले ५ वटा मन्त्रालयको माग छाड्नुपर्ने पक्षमा माओवादी छ । 'प्रदेशमा नेकपा एसका कारण गठबन्धन सरकार बनेको हो । उसलाई ४ वटा मन्त्रालय दिँदा केही फरक पर्दैन,' माओवादीका एक नेताले भने, तर कांग्रेसले पनि ५ वटा मन्त्रालयको दाबी छाडेको छैन । कांग्रेसले आफ्नो अडान छाड्दा राम्रो हुन्छ । कांग्रेसका एक सांसद प्रदेशको सबैभन्दा ठूलो दल भएकाले कांग्रेसले अरुभन्दा धेरै अर्थात् ५ वटा मन्त्रालय पाउनुपर्ने माग राखिएको बताउँछन् । प्रदेश १ का आर्थिक मामिला तथा योजना मन्त्री इन्द्रबहादुर आङ्बोले मन्त्रालय विभाजन सकिएकाले मन्त्रीमण्डल विस्तारको तयारी भइरहेको बताए । एक साताभित्र सरकारलाई पूर्णता दिएर प्रदेशसभा बैठक बोलाइने जानकारी उनले दिए । नेकपा एसका नेता राई मुख्यमन्त्री रहेको प्रदेश १ मा माओवादी केन्द्रका इन्द्रबहादुर आङ्बो, नेपाली कांग्रेसका हिमाल कार्की, केदार कार्की र जनता समाजवादी पार्टी (जसपा)का जयराम यादव मन्त्री छन् । संघीय लोकतान्त्रिक राष्ट्रिय मञ्चकी सांसद विष्णु तुम्बाहाम्फे राज्यमन्त्री छिन् । राई गत कात्तिक १६ गते मुख्यमन्त्री नियुक्त भएका हुन् । सरकारले प्रदेश १ को उद्योग, पर्यटन, वन तथा वातावरण मन्त्रालय, भूमि व्यवस्था, कृषि तथा सहकारी मन्त्रालय, भौतिक पूर्वाधार विकास मन्त्रालय, सामाजिक विकास मन्त्रालय विभाजन गरी प्रदेशमा मन्त्रालयको संख्या १२ पुर्याउने निर्णय गरेको थियो । प्रदेश सरकारले सामाजिक विकास मन्त्रालय फुटाएर सामाजिक विकास मन्त्रालय र स्वास्थ्य मन्त्रालय बनाएको छ । उद्योग, पर्यटन, वन तथा वातावरण मन्त्रालय फुटाएर उद्योग, श्रम तथा रोजगार मन्त्रालय, वन, वातावरण तथा भूसंरक्षण मन्त्रालय र संस्कृति तथा पर्यटन मन्त्रालय बनाएको छ । भौतिक पूर्वाधार विकास मन्त्रालय फुटाएर सडक पूर्वाधार तथा सहरी विकास मन्त्रालय र खानेपानी, उर्जा तथा सिँचाइ मन्त्रालय बनाएको छ । भूमि व्यवस्था, कषि तथा सहकारी मन्त्रालय फुटाएर कृषि तथा पशुपक्षी विकास मन्त्रालय बनाएको छ । सोही मन्त्रालयमा रहेको भूमि सहकारी र भौतिक पूर्वाधार मन्त्रालय मातहतको यातायातलाई जोडेर भूमि सहकारी तथा यातायात व्यवस्था मन्त्रालय बनाएको छ । आङ्बो मन्त्री रहेको आर्थिक मामिला तथा योजना र केदार कार्की मन्त्री रहेको आन्तरिक मामिला तथा कानुन मन्त्रालयलाई भने सरकारले विभाजन गरेन ।"
बेहुला चढेको रथले च्यापिएर मृत्यु भएका दलित परिवारलाई आर्थिक सहयोग,"वीरगन्ज : बाराको आदर्शकोतवाल गाउँपालिका वडा नम्बर ३ बतरामा जन्ति जाने क्रममा बेहुला चढेको रथले च्यापिएर मृत्यु भएकाहरुको परिवारलाई लोकतान्त्रिक समाजवादी पार्टी (लोसपा) ले आर्थिक सहयोग गरेको छ । लोसपाका मधेश प्रदेश अध्यक्ष एंव पूर्वमन्त्री जितेन्द्र सोनलले मृतक परिवारलाई ५० हजार रुपैयाँ नगद सहयोग गरेका हुन् । बतरामा यहि माघ १० गते स्थानीय लक्षु राम महराका छोरा सियाराम महराको बिहेमा जन्ति जाने क्रममा रथले च्यापिएर बतराकै १५ वर्षीय निलम कुमारी राम र सिम्रौनगढ नगरपालिका ७ की २५ वर्षीया बालकुमारी रामको मृत्यु भएको थियो । दुर्घटनामा १४ जना घाइते भएका थिए । घाइतेमध्ये १ जनाको काठमाडौंमा र अन्यको वीरगन्जमा उपचार जारी छ । मृ्तकका परिवारलाई बिहीबार घरमै पुगेर लोसपा नेता सोनलले ५० हजार रुपैयाँ नगद सहयोग गरेका हुन् । त्यस अवसरमा पूर्वमन्त्री सोनलले मृतकका परिवार र घाइतेलाई आर्थिक सहयोग गरिदिन मधेस प्रदेश सरकारसँग माग पनि गरे । उनले दलित परिवार शोक र दु:खमा परेका बेला प्रदेश सरकार कानमा तेल हालेर बसेको भन्दै आपत्ति पनि जनाए । उनले प्रदेश सरकारले मृतकका परिवार र घाइतेलाई सहयोग नगरे प्रदेशसभा बैठक अवरुद्ध पार्ने चेतावनी पनि दिए । लोसपाका स्थानीय नेता संजय यादवले दलितवस्तीमा भएको दु:खद घटनाबारे मधेश प्रदेश सरकारलाई जानकारी गराए पनि दलितको पीडा सरकारले नसुनेको दुखेसो पोखे । बिहीबार मृतक परिवारलाई आर्थिक सहयोग गर्ने क्रममा आदर्श कोतवाल गाउँपालिका प्रमुख प्रशासकीय अधिकृत मुस्तफा अन्सारी, वडा अध्यक्ष धर्मेन्द्र यादव , लोसपाका नेता जगत कुशवाहा, अरबिन्द यादव लगायतको पनि उपस्थिति रहेको"
डा केसीले स्वास्थ्य मन्त्रीलाई बुझाए ७ बुँदे मागपत्र,"काठमाडौंः चिकित्सा शिक्षा सुधार अभियन्ता डा गोविन्द केसी र स्वास्थ्य मन्त्री विरोध खतिवडाबीच भेटवार्ता भएको छ। भेटमा डा केसीले स्वास्थ्य विज्ञान प्रतिष्ठानसम्बन्धी छाता ऐन जारी गर्न माग गरेका छन्। विभिन्न प्रतिष्ठानहरूमा जनशक्तिको अभाव पूर्ति गर्दै दाङलगायत मधेस र गण्डकी प्रदेशमा तुरुन्त सरकारी मेडिकल शिक्षण संस्था निर्माण सुरु गरियोस् ता कि चिकित्सा शिक्षा ऐनअनुसार २०८० सालसम्म सबै प्रदेशमा त्यस्ता संस्था सञ्चालनमा आउनुपर्ने बताए। त्यस्तै देशभरिका स्वास्थ्य चौकीदेखि प्रदेश र केन्द्रीय अस्पतालसम्म स्वास्थ्य सेवो ऐनमा उल्लेख भएअनुरुप नियमितरुपमा पर्याप्त मात्रामा निशुल्क औषधि उपलब्ध गराउन माग गरिएको छ। सरकारी अस्पतालहरुको सेवा शुल्क निजीको हाराहारी भएकाले त्यहाँको सेवा निःशुल्क गर्ने व्यवस्था गर्नुपर्ने डा केसीको माग छ। जनसंख्याको वृद्धिअनुसार सरकारी स्वास्थ्य केन्द्र र अस्पतालहरुको निर्माण, स्तरोन्नति र गुणस्तर वृद्धि सुनिश्चित गरिनुपर्ने, स्वास्थ्य संस्थाहरुको आवश्यकताका आधारमा ठूलो संख्यामा चिकित्सक र स्वास्थ्यकर्मीहरुलाई स्थायीरुपमा नियुक्त गरिनुपर्ने, प्राथमिक स्वास्थ्य केन्द्र र अस्पतालहरुलाई गैरचिकित्सक नभई करारकै भए पनि चिकित्सकहरुको नेतत्व दिने व्यवस्था गरिनुपर्ने माग गरिएको छ। नोबेल मेडिकल कलेज र काठमाडौं मेडिकल कलेज तथा अरु कलेजहरुमा समेत विद्यार्थीबाट अवैधरुपमा अतिरिक्त लाखौं रुपैँया असुल्ने प्रयास अहिले पनि जारी रहेको भन्दै चिकित्सा शिक्षा आयोग र विश्वविद्यालयको निर्देशनका बाबजुद अवैध असुलीको प्रयास र विद्यार्थीमाथिको गुण्डागर्दी अझै जारी भएकाले त्यसलाई तत्काल रोकी दोषी मेडिकल कलेज सञ्चालकहरुमाथि कडा कारबाही गरिनुपर्ने डा केसीको माग छ।"
आगलागीबाट घर जलेर नष्ट,"धनकुटा (अस) : धनकुटा२ भीरगाउँस्थित ढाडेमा आगलागी हुँदा एक घर जलेर नष्ट भएको छ । स्थानीय नविन राईको घरमा बिहीबार बिहान ११ बजे आगलागी हुँदा घर भित्रका लत्ताकपडा, भाडाकुँडासहित काठपातलगायत जलेर नष्ट भएको हो । आगलागीले ९ घार मौरी समेत जलेर नष्ट भएको घरधनी राईले बताए । घरमा कोही नभएको बेला आगलागी भएको उनले बताए । गाईवस्तुलाई कुडो पकाउने चुलोबाट सल्किएको आगोले घर पूर्णरुपमा जलेर नस्ट भएको छ । स्थानीय छरछिमेकीहरुको सहयोगले पानी हालेर आगो नियन्त्रमा आएको थियो । लगभग एक घन्टा पछि आगो नियन्त्रणमा आएको थियो । करिब एक लाख बराबरको क्षति भएको पीडित राईले बताए । घरमा आगो लाग्दा मानवीय क्षति नभएको बताइएको छ। धनकुटा२ का वडाध्यक्ष चन्द्रलाल तामाङले आगलागीबारे जानकारी नआएको बताए । यता पीडित राईले सबैजना आगो निभाउनतिर लागि परेकाले कतै जानकारी गराउन नपाएको बताए ।"
किसानका माग पूरा गर्न भन्दै सिके रावतका कार्यकर्ताले गर्यो पूर्वपश्चिम् राजमार्ग बन्द,"महोत्तरी : सिके (चन्द्रकान्त ) राउत नेतृत्वको जनमत पार्टीले पूर्वपश्चिम् राजमार्ग बन्द गरेको छ । किसानलाई सहजरुपमा मल उपलब्ध गराउनुपर्ने मागसहित जनमत पार्टीका नेता कार्यकर्ताहरुले पूर्व पश्चिम राजमार्ग बन्द गराएका हुन्। मल तथा बिउ बिजन सहजरूपमा उपलब्ध गराउनुपर्ने माग राख्दै आएको जनमत पार्टीले आन्दोलनका कार्यक्रमअन्तर्गत राजमार्ग बन्द गराएको धनुषा जिल्ला अध्यक्ष ओमबिक्रम कुशवाहाले जानकारी दिए । उनीहरुले पूर्वपश्चिमी राजमार्गअन्तर्गत धनुषाको ढल्केवर, बिरेन्द्र बजार सिरहाको लहान, मिर्चैयासहितका स्थानमा राजमार्ग बन्द गराउँदै हिँडेका छन् । किसान आन्दोलनको नाममा सिके राउतका कार्यकर्ताले विगत १ महिनादेखि आन्दोलन गर्दै आएको छ। आन्दोलनकारीहरुले किसानको समस्या सामाधान नभएसम्म राजमार्ग अवरुद्ध गर्ने जनमत प्रेस संयोजक वीपी साहले समाजिक संजाल फेसबुकमार्फत जानकारी गराएका छ्न्। उनले फेसबुकमा लेखेका छन, 'किसान आन्दोलनअन्तरगत माघ २० गते बिहीबारबाट हाइवे अर्थात् लोकमार्ग बन्द हुनेछ । हाइवेमै टेन्ट लगाएर खाने बस्नेसहितको कार्यक्रम हुनेछ ।' सिके राउतका नेता कार्यकर्ताहरुले किसान एकता जिन्दावाद, किसान आन्दोलन जिन्दावाद भन्दै लाठीसहित आन्दोलनमा उत्रेका छन् । बन्दको पूर्व सन्ध्यामा बुधबार साँझ मसाल जुलुश प्रदर्शन गरिएको थियो।"
"जाल्पा सामुदायिक लघुवित्तको आइपीओ भोलि खुल्दै, कसलाई कति कित्ता ?","काठमाडौं : जाल्पा सामुदायिक लघुवित्त वित्तीय संस्था लिमिटेडले साधारण सेयर (आइपीओ) निष्काशन गर्ने भएको छ । कम्पनीले भोलिदेखि १०० रुपैयाँका दरले ५ लाख २२ हजार कित्ता साधारण सेयर निष्काशन गर्न लागेको हो। जसमध्ये साधारण सेयरमध्ये जारी पूँजीको ०५ प्रतिशत अर्थात् ८ हजार कित्ता सेयर कर्मचारीहरुका लागि र सर्वसाधारणलाई छुट्याइएको सेयर मध्येको ५ प्रतिशत अर्थात् ३६ हजार १०० कित्ता सेयर सामूहिक लगानी कोषका लागि छुट्याइएको छ । बाँकी सुरक्षित ४ लाख ८७ हजार ५०० कित्ताका लागि सर्वसाधारणका लागि छुट्याएको छ। आवेदकले न्यूनतम १० कित्तादेखि अधिकतम ५ हजार २२० कित्तासम्मका लागि माग गर्न पाउनेछन्। उक्त सेयर भोलि अर्थात् माघ २१ गतेदेखि निष्काशन खुल्ला भइ छिटोमा माघ २५ गते र ढिलोमा फागुन ६ गते बन्द हुनेछ। कम्पनी ऐन, २०६३ तथा बैंक तथा वित्तीय संस्था सम्बन्धी ऐन, २०७३ अन्तर्गत स्थापित भएको संस्था हो । यस लघुवित्त वित्तीय संस्थाको रजिष्टर्ड कार्यालय पोखरा महानगरपालिका वडा नं ८, सिमलचौर, कास्कीमा रहेको छ। हाल वित्तीय संस्थाले राष्टियस्तरमा ८७ शााखा कार्यालयहरु, ३ वटा संकलन केन्द्रहरु, १४ वटा अनुगमन कार्यालयहरु र २ वटा प्रदेश कार्यालय स्थापना गरी लघुवित्त कारोबार गर्दै आएको छ ।"
फागुन ७ देखि लोकसेवा आयोगका परीक्षाहरु सञ्चालन हुने (तालिकासहित),"काठमाडौं: कोरोना भाइरसको जोखिमका कारण स्थगित भएका लोक सेवा आयोगको परीक्षाहरु फागुन ६ गतेदेखि सञ्चालन हुने भएको छ। आयोगले परीक्षाको नयाँ तालिकासमेत सार्वजनिक गरेको छ। जसअनुसार उपसचिव वा सो सरह, शाखा अधिकृत वा सो सरह, स्वास्थ्य सेवातर्फ नवौं, आठौं र सातौं तहका विभिन्न पदका लिखित परीक्षाहरू फागुन ७ गतेदेखि सुरू गर्ने आयोगले बताएको छ।"
कांग्रेसले सभामुखमाथि महाभियोग लगायो भने हामी साथ दिन्छौं : टोपबहादुर रायमाझी,"काठमाडौं : प्रमुख प्रतिपक्षी दल नेकपा (एमाले) का सचिव टोपबहादुर रायमाझीले नेपाली कांग्रेसले सभामुख अग्निप्रसाद सापकोटामाथि महाभियोगको प्रस्ताव ल्याए आफूहरुले साथ दिने बताएका छन् । राजधानीमा आयोजित कार्यक्रममा एमाले नेता रायमाझीले आफूहरु सभामुख हटाउनुपर्ने पक्षमा रहेको पनि खुलाए । उनले भने,यदि कांग्रेसले सभामुखमाथि महाभियोग लगायो भने हामी साथ दिन्छौं । उहाँ विधिसम्मत्रुपमा चल्नुभएन ।' रायमाझीले सभामुखलाई हटाउँदा नै राम्रो हुने बताए । यद्धपी आफूहरुले नै अग्रसर भएर सभामुखमाथि महाभियोग लगाउनेबारे भने नसोचेको उनको स्पष्टोक्ति थियो । उनले भने,'हामीले सभामुखमाथि महाभियोग लगाउनेबारे सोचेका छैनौं । सरकारसँग बहुमत छ । एमसीसी फेल वा पास गर्न पनि उहाँहरुसँग बहुमत छ । सभामुखमाथि महाभियोग लगाउन पनि हामीसँग बहुमत छैन् । तर, सभामुखलाई हटाउँदा राम्रो हुन्छ । कांग्रेसले महाभियोगको प्रस्ताव ल्यायो भने हामी साथ दिन्छौं । रायमाझीले आगामी निर्वाचनमा आफ्नो पार्टीले कसैसँग पनि गठबन्धन नगर्ने स्पष्ट पारेका छन् । उनले भने, 'एमाले आफ्ना एजेण्डा लिएर जनताको बीचमा जान्छ । त्यसकारण एमालेलाई तत्काल कुनै पार्टीको साथ र सहारा चाहिँदैन् । नेपाली जनताको समर्थन र सहारा चाहिएको छ । जनताको माहोल अहिले एमालेतिर छ । एमाले इतिहासमा चाहे त्यो राजाविरोधी आन्दोलन होस वा पञ्चायत विरोधी, बुहदल ल्याउन होस् वा गणतन्त्र ल्याउन निर्णायक भूमिका खेलेको पार्टी हो । शान्ति प्रक्रिया र संविधान निर्माणमा एमालेको महत्वपूर्ण भूमिका छ । नयाँ संविधान बनेपछि एमाले अथवा हाम्रो पार्टीका अध्यक्ष केपी शर्मा ओलीको नेतृत्वमा बनेको सरकारले विकास र समृद्धिका अभियानतिव्र रुपमा अघि बढाएको थियो, विकास निर्माणका काम अहिलेपनि अघि बढिरहेका छन् । राष्ट्रियता, सामाजिक सुरक्षा र न्यायको पक्षमा एमाले अग्रपंक्तिमा उभिएको छ । यो कारणले हामीलाई जनताले ठूलो समर्थन जनाएका छन् । उनले एमालेलाई चुनावमा गठबन्धन वा महागठबन्धन जरुरी नरहेको बताए । उनले भने,'एमाले यतिबेला परमादेशको कारण प्रतिपक्षमा छ । एमाले विरोधीहरुले महागठबन्धन बनाउने काम गरेका छन् । प्रतिपक्षीको विरोधमा सरकार पक्षकाले महागठबन्धन बनाएका छन् ।' उनले एमाले आफ्नो एजेण्डा लिएर अघि बढिरहेको बताउँदै आगामी निर्वाचनमा केन्द्रदेखि स्थानीय तहसम्म बुहमत र शानदार विजयी हाँसिल गर्ने दाबी गरे । उनले भने,'विगतमा हामी सरकारको नेतृत्वमा हुँदा हामीले गरेका काम लिएर जनतामा जान्छौं । एमाले भनेको पूरानो होइन, नेकपा पछिको एमाले हो । अहिलेको एमाले परिमार्जित नेकपा हो । एमाले नेकपाकै निरन्तरतामा छ । हामी पनि त्यहाँ छौं । हामी पार्टी एकताकै निरन्तरतामा छौं ।' रायमाझीले अमेरिकी सहयोग सम्झौता एमसीसीको सवालमा पार्टीले अहिले नै आधिकारिक धारणा नबनाएको स्पष्ट पारे । उनले भने,'हामी अहिले प्रतिपक्षमा छौं । एमसीसीको सवालमा यो महागठबन्धनले पहिले टुँगो लगाओस् । संसद्मा टेबुल भएपछि हामी सोच्छौं । अहिले हाम्रो पार्टीले कुनै निर्णय गरेको छैन् ।' उनले प्रधानमन्त्री शेरहादुर देउवाले एमसीसी संसद्मा पेश गर्नुपर्ने पनि सुझाव दिए । उनले हार्ने मनस्थितिका कारण सत्ता गठबन्धनले स्थानीय तहको निर्वाचन सार्न खोजेको आरोप लगाए । उनले भने,'स्थानीय तहको निर्वाचन त हुनुपर्छ । निर्वाचन गर्नै पर्छ नि, कानुन र संविधान मान्ने हो भने निर्वाचन समयमै गराउनुपर्छ । स्थानीय तहको निर्वाचन सार्न यो गठबन्धनका नेताहरुले मरिहत्ते गरिरहेका थिए । तर, जनस्तरबाट चर्को दबाब आएपछि र विरोध भएपछि उनीहरु हच्किएका छन् । तत्काल निर्वाचनको मिति घोषणा हुनुपर्छ । उनीहरुले चुनाव जित्ने भएको भए निर्वाचन सार्न खोज्दैन थिए नि । हार्ने मनस्थिति देखेर नै उनीहरुले गठबन्धन गरेर चुनाव सार्न खोजेकाथिए । संविधानको प्रभावकारी कार्यान्वयन हुनुपर्छ ।'"
ललितपुरमा आजदेखि फाइजर खोप लगाउन सुरु,काठमाडौंः ललितपुर महानगरपालिकामा बिहीबारदेखि कोरोनाविरुद्धको फाइजर खोप लगाउन सुरु गरिएको छ । १२ देखि १७ वर्ष उमेर समूहका बालबालिकालाई कोभिडविरुद्धको खोप फाइजरको दोस्रो मात्रा दिन लागिएको हो । महानगरपालिकाले आजदेखि २५ माघसम्म दोस्रो डोज फाइजर दिन लागेको हो । ६ दिनसम्म वडाहरुमा आलोपालो गरी खोप सञ्चालन गर्न आग्रह गरिएको छ ।
जापानले पूर्वपतिलाई सन्तानको पिता बनाउने कानुन परिमार्जन गर्दै,"टोक्यो : जापान सरकारले पूर्वपतिलाई सन्तानको पिता बनाउने कानुनलाई परिमार्जन गर्ने भएको छ । सरकारले १९ औं शताब्दीमा बनेको सो कानुन परिमार्जन गर्ने भएको हो । सो कानुनअनुसार महिलाको पूर्व पतिलाई सन्तानको जन्मदर्ता प्रमाणपत्रमा पिताको रुपमा राख्न पाइने प्रचलन थियो । दम्पतीबीच सम्बन्धविच्छेद भएको करिब ३ सय दिन भित्रमा यदि सन्तानको जन्म भएमा स्वतह महिलाको पूर्वपतिलाई सन्तानको पिताको रुपमा राख्न पाउने कानुन थियो । तर, हाल सो कानुन मान्य नहुने भन्दै सरकार पक्षले यस हप्ता सो कानुन परिमार्जन गर्न सिफारिस गरेको थियो । रिमार्जन गर्न सिफारिस गरिएको कानुनअनुसार सम्बन्ध विच्छेद गरेका महिलाले १ सय दिनभित्रमा अर्को बिहे गर्न पाउने र सो समयावधिभित्र सन्तान जन्मिएमा नयाँ पतिलाई बच्चाको पिताको रुपमा राख्न पाउनेछन् । यद्यपि, एकल सम्बन्धन विच्छेद गरेका महिलाले भने पूर्वपतिलाई नै सन्तानको पिताको रुपमा राख्न पाउने कानुनलाई नै निरन्तरता दिने बताइएको छ ।"
"दोहोरो अंकले घट्यो नेप्से, साढे आठ अर्बमाथिको सेयर कारोबार","काठमाडौं : सेयर कारोबारको अन्तिम दिन बिहीबार नेप्से परिसूचक १४५८ अंकले ओरालो लागेर २८७६७४ विन्दुमा अडेको छ। नेप्से ओरालो लागेपनि कारोबार रकम भने वृद्धि भएको छ। बिहीबार २२४ कम्पनीको १ करोड ५७ लाख ८० हजार ७१३ कित्ता सेयर ८ अर्ब ६१ करोड २१ लाख ७४ हजार १६२ रुपैयाँमा खरिद बिक्री भयो। यसअघि बुधबार सार्वजनिक विदा परेकाले सेयर कारोबार भएन। मंगलबार भने नेप्से परिसूचक १९२९ अंकले वृद्धि भएको थियो। सो दिन २२३ कम्पनीको १ करोड २१ लाख ६७ हजार ६०५ कित्ता सेयर ६ अर्ब ५७ करोड ४८ लाख ४२ हजार ४१८ रुपैयाँमा खरिदबिक्री भएको थियो। सोमबार नेप्से सूचक १४४८ अंकले घटेर २८७१०५ विन्दुमा बन्द भएको थियो। सो दिन २२५ कम्पनीको १ करोड १ लाख ५ हजार ६६९ कित्ता सेयर ५ अर्ब १५ करोड १ लाख ७७ हजार ५९८ रुपैयाँमा खरिदबिक्री भएको थियो। सोमबार ५ अर्ब १५ करोड रुपैयाँको सेयर कारोबार भएको थियो। कारोबारको पहिलो दिन आइतबार भने सेयर बजारमा उछाल आएको थियो। यसदिन नेप्से परिसूचक १०५५५ अंकले वृद्धि भएर २८ सय ८५५३ विन्दुमा बन्द भएको थियो । सो दिन ५ कम्पनीको मूल्यमा सकारात्मक सर्किट लागेको थियो। ४ कम्पनीको ८ प्रतिशतभन्दा बढीले मूल्य बढेको थियो। यसदिन २३१ कम्पनीको १ करोड २१ लाख ५५ हजार ४३२ कित्ता सेयर ६ अर्ब ३२ करोड ४२ लाख ७४ करोड ३९ रुपैयाँमा खरिदबिक्री भयो। सकारोबारमा आएका १३ वटै समूहको परिसूचक उकालो लागेको थियो।बजारमा उछाल आएपछि लगानीकर्ताहरु हौसिएका थिए। साताको अन्तिम दिन आज नेप्से परिसूचक फेरि ओरालो लाग्यो । यसदिन सेन्सेटिभ इन्डेक्स पनि घटेको छ। आज सेन्सेटिभ इन्डेक्स ३२६ अंकले बढेर ५३९६४ विन्दुमा अडेको छ। कारोबारमा आएका १३ समूहमध्ये दुई समूहको मात्र सूचक बढेको छ। जलविुद्युतको ०१९ प्रतिशत र निर्जीव विमाको ००९ प्रतिशतले सूचक बढेको हो। जीवन विमाको १०६ र होटल तथा पर्यटनको १२ प्रतिशतले ओरालो लागेको छ। बाँकी अन्य समूहको सूचक ०९८ प्रतिशतसम्म सूचक घटेको हो। यसदिन २ वटा कम्पनीको सेयर मूल्य सकारात्मक सर्किट लेभलमा कारोबार भएको छ। विन नेपाल लघुवित्त वित्तीय र बुद्ध भूमि नेपाल हाइड्रोपावरको सेयर मूल्य सकारात्मक सर्किट लेभलमा कारोबार भएको हो। विन नेपाल लघुवित्त वित्तीयको १००० प्रतिशत र बुद्ध भूमिको ९७३ प्रतिशतले सेयर मूल्य बढेको हो। कारोबार रकमका आधारमा अरुण भ्याली हाइड्रो पावर अग्रस्थानमा रह्यो। यसदिन सो कम्पनीको ८२ करोड बढीको सेयर कारोबार भयो। यस्तै अपि पावर कम्पनीले ५२ करोड, शिखर इन्स्युरेन्सले २६ करोड भन्दा बढीको सेयर कारोबार गरे। समग्रहमा यो साता पनि सेयर बजार उचारचढावमै बित्यो।"
कर्णालीमा दुई विद्युत् आयोजना बन्ने,"सुर्खेत : कर्णालीमा दुईवटा ठूला जलविद्युत् आयोजना निर्माण हुने भएका छन्। दुर्गममा सहज विद्युत् विस्तार गर्ने उद्देश्यले मुगु कर्णाली र हुम्ला कर्णाली क्यासकेड जलविद्युत् आयोजना निर्माण हुने भएका हुन्। विद्युत विकास विभागले राष्ट्रिय विद्युत प्रसारण लाइन पुग्न नसकेका मुगु र हुम्लामा सम्भाव्यता अध्ययन गर्न लागेको हो। विभागले सम्भाव्यता र ईआइएका लागि कम्पनीको सर्ट लिष्टिङसमेत गरिसकेको छ। एक महिनाभित्र खरिद प्रक्रिया सकेर सम्झौता अगाडि बढाइने विभागका निर्देशक सन्दिपकुमार देवले जानकारी दिए। चार वर्षमा आयोजनाको सम्भाव्यता र ईआइए पुरा गर्ने योजना छ। १ सय ११५ मेगावाटको मुगु कर्णाली जलविद्युत्को सम्भाव्यता र ईआइएका लागि ६ कम्पनीको सर्टलिष्ट गरेर आशयपत्र जारी गरिएको छ। यो बन्ने चर्चा ६ बर्ष देखि चलेको थियो। आयोजनाका लागि मुगुको सुम्लीदेखि भीई दोभानसम्म करिव ३१ किमि कर्णाली नदी आसपासका क्षेत्र अधिग्रहण गरिएको सोरु गाउँपालिकाका अध्यक्ष लोकबहादुर शाहीले जनाए। आयोजनाले ओगट्ने नदीको ३१ किमि क्षेत्र उक्त पालिकामा पर्छ। पूर्व सम्भाव्यता अध्ययनमा १ सय ११ मेगावाट उत्पादन गर्न सकिने देखिएको उनले बताए। प्रारम्भिक अध्ययन अनुसार आयोजना सम्पन्न गर्न ५ अर्ब बढी बजेट लाग्छ। त्यस्तै ६ सय ३७ मेगावाटको हुम्ला कर्णाली क्यासकेड आयोजना को सम्भाव्यता र ईआइए अध्ययन गर्न पनि ६ कम्पनीले आवेदन दिएका छन्। यसको निर्माणस्थल र क्षेत्रफल यकीन भएको छैन। अध्ययनपछि हुम्लामा कर्णाली नदी किनारको उपयुक्त स्थानलाई निर्माणस्थल तोकिने छ। सरकारी अध्ययन अनुसार कर्णालीमा १८ हजार मेगावाट विद्युत् उत्पादन गर्ने क्षमता छ। विद्युत् उत्पादनको ठुलो सम्भावना भएका कर्णाली, तीला र भेरी नदी यही प्रदेशमा छन्। तर हाल जम्मा नौ मेगावाट मात्रै उत्पादन भएको छ। कर्णालीमा हाल जम्मा ३३ प्रतिशत नागरिक मात्रै विद्युत्को पहुँचमा छन्। यी आयोजना बने भने कर्णालीको अन्धकारको युग अन्त्य हुन्छ, अध्यक्ष शाहीले भने । प्रदेशका सुर्खेत, सल्यान, रुकुमपश्चिम, जाजरकोट, दैलेख, कालिकोट र जुम्लामामा मात्रै केन्द्रीय प्रशारण लाइन पुगेको छ।"
कांग्रेस रूपान्तरणको अभिप्राय,"अहिले कांग्रेस वृत्तमा पार्टीको रूपान्तरण हुनुपर्छ भन्ने मन्थर आवाज मुखरित भइरहेको छ। नेपाली कांग्रेसको जरोकिलो नै सर्वसत्तावादप्रतिको अस्वीकार हो। राजनीतिक पद्धति मात्र नभई पार्टीको आन्तरिक जीवनमा समेत लोकतन्त्र र उदारवादको पक्षपोषण नेपाली कांग्रेसको सैद्धान्तिक एवं दार्शनिक निष्ठा हो। तथापि यो पार्टीमा पनि सैद्धान्तिक प्रस्थापन र त्यसलाई सिद्ध गर्ने व्यवहारबीच ठूलो खाडल छ। केही समयअघि सम्पन्न महाधिवेशनमा दुराग्रह, बलमिच्याइँ र एकाधिकारवाद विरुद्ध केही आवाज उठे। ती आवाजहरूको धेरथोर अनुमोदन पनि भयो। कांग्रेस पार्टीको सभापति पदमा निकै अनुभवी, वयोवृद्ध र सत्तारूपी खेलमैदानको चतुर खेलाडीको रूपमा चर्चा कमाएका व्यक्ति बिराजमान छन्। तथापि सोही पार्टीको आन्तरिक निर्वाचनमा इतर पक्षको उम्मेदवारलाई फलाना इज द बेस्ट भनेर प्रचारप्रसार गर्ने हिम्मत राख्ने कार्यकर्ताहरू देखिए। त्यो देखेर अन्य पार्टीका स्वाभिमानी समर्थकहरूले पनि आन्तरिक लोकतन्त्रको महत्त्वबारे मनन् गरे होलान्। यस घटनाले अनेकौं कमजोरीका बाबजुद नेपाली कांग्रेसमा हिङ बाँधेको टालो सुरक्षित रहेछ भन्ने आभास दिएको छ। अहिले कांग्रेस वृत्तमा पार्टीको रूपान्तरण हुनुपर्छ भन्ने मन्थर आवाज मुखरित भइरहेको छ। केही युवा नेताले सोच बदलिएको कांग्रेस, आधुनिक कांग्रेस र रूपान्तरित कांग्रेस भन्ने भरोसा पनि बाँडे। उनीहरूले त्यो आह्वानलाई सभापतिको कानसम्म पुर्याउने भरसक प्रयत्न पनि गरे। परन्तु कतै कसैले भनेको सुनियो, कांग्रेसी जीर्ण वृक्षको पल्लो हाँगामा केही काग कराइरहे तर पिना सुकिरह्यो। महाधिवेशनमा केही महŒवपूर्ण पदमा संस्थापनतर्फ नलागेका र संस्थापनले बेवास्ता गरेका व्यक्तिहरू निर्वाचित भए। लोकतान्त्रिक पार्टीका समर्थकहरूका लागि यो सुखद् पक्ष हो। थकित एवं जीर्ण नेपाली कांग्रेसरूपी विशाल वृक्षमा नयाँ पालुवा पल्लवित हुनु लोकतन्त्रमा विश्वास गर्ने तमाम मानिसका लागि सन्तोषको विषय पनि हो। किन्तु लामो समयदेखि वर्चस्वशाली स्थानमा रहेका र आफूलाई सबैले स्वीकार गर्छन् या गर्नुपर्छ। यही भावना पालेका व्यक्तिलाई यो यथार्थलाई स्वीकार र आत्मसात् गर्न कठिन हुने सम्भावना प्रबल छ। सत्ता प्राप्त भएकै छ, भोट दिने जनता छँदै छन्। यत्रो भव्य तरिकाले महाधिवेशन सम्पन्न गराइयो। सबै कुरा राम्रै चलिरहेछ त केको रूपान्तरण ? कस्तो रूपान्तरण ? कसको रूपान्तरण ? यस्तो चाम्रो र सख्त संस्थापन कसरी नरम, कुरा खाने र लचिलो बन्ला ? तथापि अत्यन्तै विचारणीय प्रश्न उठ्छ। के कांग्रेसरूपी ठूलो वृक्षमा निवास गर्ने बृहत्तर परिवारभित्र एक, दुई वयोवृद्ध नेता मात्र दोषी हुन् त ? के युवा सबै योग्य, असल र निर्मल छन् ? आमरूपमा कांग्रेस युवाको बाहुल्य रहेको पार्टी बन्न सफल भएको छ। महाधिवेशनले कांग्रेसको नेतृत्वमा आंशिक पुस्तान्तरण पनि गरेको छ। केन्द्रीय समितिको पदाधिकारीमा प्रतीकात्मक रूपमा युवा भन्न सकिने केही व्यक्तिको प्रवेश भएको छ। आंशिक रूपमै भए तापनि एउटा शृंखला टुटेर नयाँ शृंखलाको आरम्भ भएको छ। परन्तु सोचमा परिवर्तन, रूपान्तरण र आधुनिक कांग्रेस भनेको के हो ? यो रूपान्तरण लार्भाबाट प्युपामा परिणत भएजस्तै पूर्ण रूपान्तर हो कि सुधारिएको कांग्रेस मात्र हो ? आधुनिक लोकतान्त्रिक नेपालमा कुरा लोकतन्त्रका काम भोगतन्त्रका भन्ने लोकोक्ति प्रसिद्ध हुन थालेको छ। अब कांग्रेसका आशालाग्दा अनुहार भनेर सम्मान गरिएका युवा नेताहरूलाई सुरम्य र मोहक शब्दावलीको भाषणले मात्र प्रतिष्ठा दिनेवाला छैन। धेरै जान्नेसुन्ने, पढेलेखेका र केही गर्लान् भनेर आशा गरिएका बहुश्रुत युवा नेताले पार्टीको मूल नेतृत्वलाई मनलागी गर्न नदिने प्रण गरेका छन्। किन्तु उनीहरू आफ्नो वयोवृद्ध मूल नेतृत्वलाई के भनेर सम्झाउँलान् ? कसरी नेतृत्वमा रहेको स्वेच्छाचार र ढिपीलाई, परिष्कार एवं परिमार्जन गरेर निर्मल बनाउँलान् ? युवाको काम अर्ती दिने होइन, सुन्ने हो भनेर धेरै दिन अगाडि नै पलटबार गरिसकेका नेताको प्रतिक्रिया कस्तो होला ? आशालाग्दा भनेर प्रशंसा गरिएका केही युवाको उत्साहजनक विजय उनीहरूको राजनीतिक यात्राको एक सोपान मात्र हो, गन्तव्य होइन। आन्तरिक निर्वाचनमा उम्मेदवार हुन पाउनु उनीहरूको अधिकार थियो, जो उनीहरूले प्रयोग गरे। उनीहरूको मूल नेतृत्वलाई सही मार्गमा हिँड्न बाध्य पार्ने प्रतिज्ञा भरोसालाग्दो छ। तथापि यत्तिले मात्र कर्तव्य पूरा हुँदैन। दल, विपक्षी शक्तिहरू, समाज र समग्र देशप्रतिको कर्तव्य निर्धारण गरेर दरिलो एवं बृहत्तर राष्ट्रिय हितप्रति निष्ठावान पाइला चाल्नु उनीहरूको परम कर्तव्य हो। उनीहरूलाई एउटा पनि गल्ती गर्ने सुविधा छैन। उनीहरू जति प्रखर र होसियार छन्, उनीहरूका हरेक पाइलाको चियो गर्नेहरू पनि उत्तिकै चतुर छन्। कोही किन कांग्रेस हुने ? लोकतन्त्र, उदारवादप्रति अटल आस्था, प्रश्नको स्वतन्त्रता, खुलापन, भिन्न मतको कदर तथा समानता र समताको सम्मान नै कांग्रेसको हृदय हो। परन्तु यो त नेपाली कांग्रेसको सैद्धान्तिक र दार्शनिक आयाम मात्र हो। यहाँ रूपान्तरणको दरकार सिद्धान्त र दर्शनमा नभई व्यवहार र शैलीमा छ। भारतीय स्वतन्त्रता आन्दोलनको समयमा भारतीय राष्ट्रिय कांग्रेसका कतिपय नेताको प्रवृत्तिलाई नजिकैबाट नियालेर हेर्ने गरेका अंग्रेजहरू भन्ने गर्थे, रहनसहन र व्यवहार कुलीनतन्त्रीय, केवल पहिरन मात्र लोकतान्त्रिक। कांग्रेसजन पनि तनका सुकिला मनका मैला हुँदै गएको बारे रूपान्तरण पक्षको भनाइ के छ ? अब कांग्रेसको रूप र साजसज्जा कस्तो हुने हो ? भविष्यमा नेपाली कांग्रेसको दार्शनिक चेतना कस्तो हुने हो ? उदारवाद र संविधानमा उल्लिखित समाजवाद उन्मुख लोकतन्त्र को सामञ्जस्यको रूपरेखा के हो ? कांग्रेसको बाह्य छवि र आन्तरिक रूपतत्त्व कस्तो हुनुपर्छ ? कांग्रेसको रूपमा आएको खराबीको पहिचान के हो ? अब रूपान्तरण हुनुपर्ने नीतिमा हो कि नेतामा ? रूपान्तरित नेता कस्तो हुन्छ ? बिग्रेको कांग्रेस र शुद्धीकृत कांग्रेसमा के फरक छ ? राजनीतिलाई कमाइ खाने पेसा बनाउने प्रवृत्तिको निराकरण कसरी गर्ने ? यी सबै कुराको रूपांकन र नक्सांकनबिना रूपान्तरणको कुरा चरितार्थ हुन सक्दैन। खिया लागेको हतियारलाई धोइखाली गरेर मात्र धारिलो पार्न सकिन्न। यदि कांग्रेसलाई साँच्चै धारिलो र कुशाग्र बनाउने हो भने बेस्मारी रातो हुन्जेल आरनमा तताएर अर्चाप्नु जरुरी छ। ५०६० वर्ष अघिदेखि अविरल राजनीति गरिरहेका र तीन दशकदेखि निरन्तर एकपछि अर्को राजकीय पदमा पुगेर सत्तासुख भोगेकाहरू ममाथि घोर अन्याय भयो भन्दै हिँडिरहेका छन् कांग्रेसमा। यस्ता लोलुपहरू पथप्रदर्शक रहेको पार्टीको रूपान्तरण कसरी हुने हो ? कांग्रेसी राजमार्गमा बिना कुनै उपलब्धि अनेकौं फन्को मारेर पनि अझै मेरो उपादेयता सकिएको छैन भन्दै पार्टीरूपी वृक्षको जरामा नभई पातमा सिँचाइ गर्नेहरू पनि छन्। त्यहाँ उनीहरू व्यक्तिगत ईष्र्यामा विचार बदल्छन्। कुनै पनि राजनीतिक पार्टीमा जब सिद्धान्त हराउँछ, तब प्रोपोगान्डा मात्र बाँकी रहन्छ। त्यस्तो अवस्था बुझेकाहरू राजनीतिबाट टाढै बस्न थाल्छन्। त्यही परिस्थितिमा हो दलमा नीतिको प्रबलताभन्दा व्यक्तिपूजक संस्कृति स्थापना हुने। यहाँ सामयिक निर्वाचनको जगमा स्थापना भएको पार्टीको नेतृत्वलाई यथासमयमा निर्वाचन गराउन चौतर्फी दबाब सिर्जना गर्नुपर्ने परिस्थिति पैदा गरिन्छ। सत्ता र शक्तिको प्रभावले नेतृत्वको हृदयबाट लोकतन्त्रको निकालबास हुने हो कि ? शंकाको अवस्था छ। आमजनतामा समानुपातिक सिटको सम्भ्रान्तीकरण संस्थागत हुँदै जाने हो कि भन्ने भय उत्पन्न भएको छ। नेपाली राजनीतिको केन्द्रविन्दुमा डटेर बसेका केही अनुहार बेथति, निर्लज्जता एवं अमंगलको प्रतीकको रूपमा प्रकट हुने हुन् कि भनेर डर मान्नुपर्ने अवस्था छ। नेपाली कांग्रेसले काँधमा रहेको उदारवाद र लोकतन्त्रको विपुल अभिभाराको भारीलाई गन्तव्यमा नपुर्याइकनै बिसाउने हो कि भन्ने त्रास छ। सर्वोपरि चिन्ता कांग्रेस विचार नै नमिल्ने राजनीतिक शक्तिहरूसँगको गठबन्धनमा निरन्तर भुलिरहने हो कि ? भन्ने छ। नेपाली राजनीतिले जनता नै जनार्दन हुन् भन्ने बुझ्नै चाहेन। जनार्दन नमाने तापनि कमसेकम ग्राहक मानेरै शिक्षा, स्वास्थ्य र स्वदेशमै रोजगारीको सम्यक व्यवस्था गर्न सकेको भए सन्तोष मान्ने ठाउँ हुन्थ्यो। परन्तु यिनीहरूले त जनता जनार्दनलाई रैती जत्तिको पनि राख्न सकेनन्। नेताहरू आफूले उर्दी गरेको स्थानमा बेरोजगारलाई जम्मा गरेर अर्को पक्षलाई ललकार्छन्, यी हेर ! हाम्रो शक्ति। अनि भीडले तुमुल ध्वनिमा ताली ठोकेर उल्का गर्छ। आज राजनीतिले सत्य, शौच, कर्तव्य, अनुशासन, लज्जा र मर्यादालाई तिलाञ्जली दिइसक्यो। जे जसरी हुन्छ सत्तामा गयो, सत्ता टिकाउने चालबाजी गर्यो। न देशको चिन्ता रह्यो, न त सुर्ता नै। न कुनै राजनीतिक कुशाग्रता न सार्वजनिक आकर्षण न त बदनामीको पीर। यो समग्र परिस्थितिलाई मनन् कांग्रेसको रूपान्तरण भन्नेलाई फूलको माला सुन्नेलाई सुनको मालाको किस्सामा सीमित हुने हो कि ?"
पराराष्ट मन्त्री खड्कालाई कालोझण्डा देखाउने अनेरास्ववियुका नेता पक्राउ,"उदयपुर : परराष्ट्रमन्त्री डा नारायण खड्कालाई कालोझण्डा देखाउने क्रममा एमाले निकट अनेरास्ववियुका तीन विद्यार्थी नेताहरुलाई प्रहरीले बिहीबार बिहान पक्राउ गरेको छ । गृह जिल्ला उदयपुर बुधबार आइपुगेका मन्त्री खड्कालाई बिहीबार बिहान सदरमुकाम गाईघाटमा अनेरास्ववियुका कार्यकर्ताले कालोभण्डा देखाएका हुन् । संविधानमा भएको व्यवस्था अनुसार समयमा नै स्थानीय तहको निर्वाचन गरिनुपर्ने, पेट्रोलिय पदार्थको मुल्यविरुद्ध खारेजीलगायतका माग राख्दै विद्यार्थीले मन्त्री बसेको स्थान हिमालीटोल बाहिर निस्कने क्रममा कालोझण्डा देखाएका थिए । त्यसक्रममा प्रहरीले अनेरास्ववियु केन्द्रीय सदस्य मनोज तामाङ्ग, जिल्ला कमिटी अध्यक्ष भुवन दहाल र सचिवालय सदस्य अश्विन कार्कीलाई नियन्त्रणमा लिएको हो । पक्राउ परेकाहरुलाई जिल्ला प्रहरी कार्यालय परिसरमा राखेको डीएसपी बेदप्रसाद गौतमले बताए । घटनको निन्दा गर्दै अनेरास्ववियु केन्द्रीय सचिवालय सदस्य तथा उदयपुर इन्चार्ज सुरेन्द्र बस्नतेले तत्काल विनासर्त रिहा गर्न माग गरका छन् । उनले लोकतन्त्रमा कालोझण्डा र विरोध गर्नु स्वभाविक प्रक्रियालाई स्वीकार गर्न नसक्नु मन्त्रीको नै बेइजत भएको उनले बताए । नेता बस्नेतले तत्काल रिहाइ नगरे परमादेशी सरकारले ठूलो मूल्य चुकाउनु पर्ने चेतावनी समेत दिएका छन् ।"
"सरकारी ढुकुटीमा तीन खर्ब, योजनाहरू अलपत्र","मुलुकभर १७ हजार निर्माण व्यवसायी छन्। ठूलादेखि साना सबैखाले आयोजनामा योगदान पुर्याउँदै आएका छन्। तर पनि कतिपय निर्माण व्यवसायीको अस्वस्थ प्रतिस्पर्धा, सरकारी नीतिगत व्यवस्था र भ्रष्टाचारले गर्दा कयौं आयोजना अलपत्र परेका छन्। व्यवसायीको छाता संगठन नेपाल निर्माण व्यवसाय महासंघका अनुसार २०७४ सालपछि हालसम्म करिब ७ अर्ब रुपैयाँबराबरका झन्डै एक हजार आयोजना अलपत्र अवस्थामा छन्। निर्माण व्यवसायीका व्यावहारिकदेखि सार्वजनिक खरिदसम्बन्धी नीतिगत चुनौतीसम्मका विषयमा महासंघका अध्यक्ष रवि सिंहसँग अन्नपूर्णकर्मी ममता थापाले गरेको कुराकानी : विश्वव्यापी कोरोनाले नेपालको निर्माण क्षेत्र कसरी प्रभावित पारेको छ ? निर्माण क्षेत्र प्रत्यक्ष रूपमा प्रभावित रह्यो। यसको कामको प्रकृति नै भौतिक उपस्थितिमा हुने काम हो। पहिलो लहरबाटै प्रभावित भयौं। स्थानीयले काम गर्न जाँदा बाहिरको मान्छे नआइदियोस् भन्ने, समन्वय नगर्ने, बस्न खान नदिने, तिरस्कार गर्ने स्थिति भयो। निर्माण व्यवसायीले त्यतिबेलै ठूलो क्षति व्यहोर्नु पर्यो। त्यतिबेला थालेका काम सम्पन्न गर्न सकिएन। कतिवटा पुल अधुरै रहे। कतिपय बन्दाबन्दैको अवस्थामा बाढीले बगायो। कतिपय अवस्थामा कर्मचारी पनि नआइदिँदा काम हुन सकेको थिएन। अहिले निर्माण व्यवसायीका खास चुनौती के हुन् ? कोभिडको प्रभावसँगै आर्थिक अभावले बढी गिजोलिएको छ। सबैभन्दा ठूलो चुनौती यही हो। आर्थिक अभावका कारणले निर्माण कम्पनी मात्रै होइन, निर्माण कम्पनीसँग आबद्ध उत्पादन सिमेन्ट, उद्योग, डन्डी, काठ, गिट्टी, बालुवा, पाइपलगायतमा आर्थिक अभावले असर गरेको छ। सार्वजनिक खरिद नियमावली पटकपटक संशोधन हुँदा आयोजनाको काममा चुनौती थपिएको छ। बैंकिङ प्रणालीमा लगानीयोग्य पुँजी (तरलता) अभावले व्यवसायीमा के कस्ता बाधा आए ? बैंकहरूमा लगानीयोग्य पुँजी अभावका कारण हामी समस्याग्रस्त भएका छौं। हिजोको दिनमा बैंक जानासाथ तुरुन्तै कर्जा (परियोजना तथा ओभरड्राफ्ट) सुविधा दिन्थ्यो। अहिले छैन। सप्लाई चेन ती फ्याक्ट्रीलाई पनि दिन सकेका छैनन्। पहिला ६० दिन, ९० दिनसम्म कर्जा सुविधा उपलब्ध गर्न सक्थे। यो नहुँदा निर्माणको कार्यले गति लिन सकेको छैन। हिजो एलसी दिनेबित्तिकै सामान उत्पादन गर्न बैंकले पैसा दिन्थ्यो। १२० दिनको टीआर कर्जा पाइन्थ्यो। परियोजनाअनुसारको कर्जा तुरुन्तै पाउँथ्यौं। यसले अर्थतन्त्र चलायमान भइराखेको थियो। सरकारको पक्षबाट ठूलो गल्ती भइरहेको छ। दुई वर्षदेखि सरकारले हामीले काम गरेको ठाउँमा ५ प्रतिशत धरौटी रकम कट्टा गरेको छ। बैंक ग्यारेन्टी दिन्छौं तर तरलता अभावको अवस्थामा कामलाई चलायमान गर्न धरौटी चलाउन दिन भनिरहेका छौं। यससँगै ऐनमा २० प्रतिशतसम्म पेस्की दिने व्यवस्था छ। सरकारसँग तीन खर्ब ढुकुटीमा यत्तिकै छ। २० प्रतिशत रकम सबै विकासे मन्त्रालयले फ्लो गरिदिए बजारमा तरलताको अभाव पनि हट्छ। बैंकको ब्याजदर पनि कम हुन्छ। व्यवसायीले धरौटी रकम फिर्ता र बैंक ऋण (क्रेडिट) लाइन खारेज किन गर्न खोजेका होलान् ? रकम अभाव भएको बेला बैंकले हामीलाई रकम दिन सकेका छैनन्। क्रेडिट लाइनअनुसार बैंकले लगानी गर्छ। बैंकले लगानी गर्न सकेन। आयोजनाहरू प्रभावित बने। क्रेडिट लाइन भनेको बैंकले यति दिन्छ भनेर प्रतिबद्ध गर्ने हो। तर यो बैंकले पूरा गर्न सकेन। बैंकमा ब्याजदरको मूल्यमा कमिसन तिर्नुपर्ने गरेर क्रेडिट लाइन मागिन्छ त्यो खारेज हुनुपर्यो भन्ने हाम्रो माग हो। दुई वर्षदेखि निरन्तर बढी खर्च भइरहेको र आम्दानी नभएको हुँदा काम अघि बढाउन धरौटी फिर्ता मागिएको हो। धेरै पटक सार्वजनिक खरिद नियमावली संशोधन गरियो, किन ? निर्माणलाई कसरी गतिशील बनाउने भन्ने छ। यो क्षेत्र एकदम भ्रष्टाचारयुक्त छ। धेरै भ्रष्टाचार भएका कारण कडा गरेर कानुनको दायरामा ल्याउन धेरै पटक संशोधन भयो। वर्षमै तीन पटकसम्म भए। धेरै संशोधन हुँदा धेरै आयोजना ठप्प भए। २०७६ वैशाख ३० गते सो नियमावलीको छैटौं संशोधन आयो। यसका अधिकांश बुँदा ठीक भए पनि केही बुँदाका अप्ठ्यारा छन्। प्रदेश र स्थानीय तह पुराना आयोजनाबाट पन्छिएर बजेट नयाँ आयोजनामा खर्चिने गरेका छन्। धेरै पटक सार्वजनिक खरिद नियमावली संशोधन हुँदा २ हजार ७ सय ७२ आयोजना निष्क्रिय रहे। बैंकहरूमा लगानीयोग्य पुँजी अभावले कर्जा नपाउँदा निर्माण कार्यमा प्रभावित भएको छ। १२० बुँदाले कुनै पनि निर्माण कार्यको पहिलो करार मितिको ५० प्रतिशतभन्दा बढी अवधि थप्न पाइने छैन भनेको छ। सो अवधिदेखि २०७६ फागुन १४ गतेसम्म २ हजार ७ सय ७२ आयोजना निष्क्रिय रहे। नियमावलीले प्रभावित बनेपछि सातौं, आठौं र नवौं संशोधन भयो। नवौं संशोधन २०७६ पुस १४ गते ६० आयोजनाको अवधि ६० दिन थप्न पाउने व्यवस्था भयो। संसद्मा निर्माण क्षेत्रका व्यवसायी पनि त छन् नि। उनीहरूले आफू अनुकूल नियमावली बनाएका हुन् त ? सार्वजनिक खरिद ऐनको संशोधन संसद्मा पेस भएको दुई वर्ष भइसक्यो। यसबीच राम्ररी संसद् चल्नै पाएन। प्राथमिकतामा राखिएन। सरकारले पुँजीगत खर्चमा ढिलाइ गर्दा निर्माणमा कस्तो असर परेको छ ? समग्रमा बजेट बनाउँदा बाँस्केटमा बजेट हाल्ने, व्यक्तिगत कुनै काम हुने शीर्षकमा पुँजी अभावका कारण आयोजना अघि बढ्न नसक्ने र कामै नहुने आयोजनामा पनि बजेट राख्दिने गरिन्छ। यसले बजेटको आकार ठूलो देखिने तर यो बजेट खर्च हुँदैन भन्ने बनाउनेलाई पहिल्यै थाहा हुन्छ। जस्तै, बूढीगण्डकी। ६७ वर्षदेखि बजेट परिरहेको छ तर त्यो खर्च हुँदैन। यस्ता खर्च नहुने बजेट अन्त खर्च हुने ठाउँमा रकमान्तर गरेर ल्याउने काम वर्षको अन्तिममा गरिन्छ। आफू अनुकूल आयोजनालाई सम्बोधन गरेको देखिन्छ। प्रदेश र स्थानीय तहले ती आयोजनालाई नेतृत्व गर्न सकेका छैनन्। आयोजनाहरू २०७४ सालदेखि बेवारिसे छन्। प्रदेश र स्थानीय तहले पुराना आयोजनाहरू दिँदैनौं भने। यसको कसरी काम भएको छ भन्ने जिम्मेवारी लिँदैनौं भनेर पन्छिए। ती आयोजनाको पैसा नयाँ आयोजनामा खर्चिने गरेका छन्। यस्तो गर्दा हालसम्म करिब ७ अर्बबराबरका झन्डै एक हजार आयोजना अलपत्र छन्। अलपत्र परेका आयोजनाहरूलाई कसरी सल्टाउने भनेर ध्यानाकर्षण भएन ? सरकारसँग समन्वय गर्यौं। संघीय सरकारले ती आयोजना फिर्ता लिने र आयोजनाका काम सम्पन्न भएपछि हस्तान्तरण गर्ने भनेको छ। केही बजेट ल्याएर पूरा गर्न सकिन्छ भने पूरा गर्ने पनि भनिएको छ। कुनै दायित्व सिर्जना भएको छ भने त्यस्तोमा समस्या देखिएको छ। किनभने संघीय सरकारले त्यसमा बजेट विनियोजन गरेको छैन। उसले प्रदेश र स्थानीयमा पठाइदियो। त्यस्ता आयोजना चाहिँ अलपत्र छन्। अलपत्र पार्नुमा को दोषीे ? गैरजिम्मेदारीपूर्ण हिसाबले संघीय सरकारले प्रदेश र स्थानीय तहको क्षमता नहुँदा नहुँदै लहडको भरमा आयोजनाहरू हस्तान्तरण गर्यो। यसरी हस्तान्तरण गरेपछि ती आयोजनालाई चलायमान गराउन प्रदेशलाई प्राविधिक हिसाबले सक्षम बनाउनु पथ्र्यो। जिम्मेवारी पन्छाउने काम मात्रै भयो। निर्माण अलपत्रमा व्यवसायी पनि त दोषी देखिन्छ नि ? दर्जनौं पुल तथा सडक अलपत्र छन्। यस्तो विकृति किन ? ठेकेदारले कबल गरेको रकममा तोकिएको गुणस्तरमा काम गर्नुपर्छ। काम गराउने जिम्मेदारी सम्बन्धित अधिकारीको हो। उसले समयमा काम सम्पन्न गर्न सकेन र काममा तदारूपता देखाउन सकेन भने कम्पनीलाई अधिकारीले कारबाहीको दायरामा ल्याउनुपर्छ। सरकारी कार्यालयबाट गर्नुपर्ने काम पूरा हुँदैनन्। छिद्रहरू समातेर निर्माण कम्पनीहरूलाई पत्राचार गर्नुपर्यो। कामबाट पन्छिन खोज्ने र काम नगर्ने कम्पनीलाई दण्डित गर्नुपर्छ। कतिपय ठूला पूर्वाधारको ठेक्कामा व्यवसायीको कार्टेलिङ देखिन्छ नि ? एकदमै हो। भन्दै आएको छु। मुलुकभरको ठेक्का एक दर्जन ठूला निर्माण कम्पनीले सोल एजेन्टको रूपमा लिइरहेका छन्। एक अर्बभन्दा तलको आयोजनामा विदेशीले भाग लिन पाउँदैन। ती केही ठूला कम्पनीले यस्तै आयोजना हात पार्छन्। यस्ता आयोजनामा राखेका प्रावधान सिन्डिकेडको रूपमा काम दिन्छन्। अनि यस्तो काम ज्वाइन्ट भेन्चर, सबकन्ट्र्याक्टरको रूपमा अरूलाई बिक्री गर्ने काम गर्छन्। कार्टेलिङ गरेर क्षमताभन्दा बढी काम लिँदा आयोजना समयमै सम्पन्न हुन सकेका छैनन्। अर्कोतर्फ टेन्डरमा अति न्यून रकममा बोल लगाउने र काम हात पार्ने प्रतिस्पर्धा छ। यसले निर्माण गुणस्तरीय नहुने, समयमा नसकिने र अलपत्र पर्नेसमेत भएका छन्। १०१२ करोडका साना काममा पनि उत्पादन संख्या र उस्तै प्रकृतिको काम गर्नेमा धेरै भ्रष्टाचार भइरहेको छ। यस्ता विभिन्न कारण र प्रवृत्तिले आयोजनाहरू अलपत्र भएकै छन्। विकल्प के हुन सक्ला ? यसका लागि हामीले सरकारलाई सुझाव दिएका छौं। कुनै पनि निर्माण कम्पनीले क्षमताभन्दा बढी काम लिएर सम्पन्न गर्दैन भने त्यो कम्पनीलाई एक्सन लिनुपर्छ। एउटा निर्माण कम्पनीले एक पटकमा पाँचभन्दा बढी काम लिन नपाउने व्यवस्था गर्नु पर्यो। उसले पाँच वटा काम लिएर छिटो सम्पन्न गरेर अन्तिम कामको ८० प्रतिशत सके मात्रै अर्को काम लिन पाउने व्यवस्था होस्। १२ ठेकेदारले नेपालभरका काम ओगटेर राख्ने काम भएको छ। वितरण प्रणाली पनि वितरणमुखी हुनुपर्यो। धेरैभन्दा धेरै निर्माण कम्पनीले काम गर्ने अवसर पाउनु पर्यो। बिड क्षमतालाई ३ देखि ५ गुणा गर्न भनेका छौं। प्रधानमन्त्रीलगायत सबै मन्त्री सहमत भएका छन्। संसद्बाट ११औं संशोधनमा यसलाई सम्बोधन हुनेछ भन्ने अपेक्षा गरेका छौं। समयमा पूरा नभएका आयोजनाको अवधि लम्ब्याउन लबिङ गर्नु कत्तिको सान्दर्भिक होला ? विभिन्न कारणले योजनाहरू सम्पन्न हुँदैनन्। दुई वर्षदेखि कोभिडका कारण योजना सम्पन्न हुन सकेका छैनन्। योजना लम्ब्याएर निर्माण कम्पनीलाई फाइदा छैन। कम्पनीलाई बैंक ग्यारेन्टी र बिमा नवीकरण गर्नुपर्छ। यसबाट कम्पनीलाई नै नोक्सानी हुन्छ। सकेसम्म निर्माण कम्पनीले योजना लम्ब्याउन खोज्दैनन्। महासंघले आयोजनाको बिमा दररेटबारे किन विरोध गरेको थियो ? असोज ६ गते बिमा समितिले प्रतिस्पर्धालाई संकुचन गर्ने गरेर न्यूनतम दररेट कायम गर्यो। साथै न्यूनतम घटाउन सीमा तोक्यो। यसले प्रतिस्पर्धाको वातावरण भएन। बिमा गरेर औचित्य भएन। हामीले आयोजना बिमा गरेपछि त्यसबाट हुने नोक्सानी बिमा कम्पनीले व्यहोर्छ भन्ने थियो। बिमाबापत लाभ भएन, प्रिमियम तिर्नुपर्ने काम मात्रै भएकाले यसविरुद्ध छौं। प्रत्येक पटक बिमा गरेपछि एक प्रतिशत रकम घटाएर दिने भनिएको छ। पाँच अर्बको आयोजनामा एक पटकमा तीन करोडको नोक्सानी भएमा पाँच करोडसम्म नभई दाबी गर्न पाउँदैन भनेको छ। यसैले यो बिमा गर्नुको औचित्य रहेन भनेका हौं।"
गीतमा अश्लीलता,"कुनै पनि जनराको गीत किन नहोस्, त्यसका शब्दहरू अनुशासनको एउटा सीमाभित्र बाँधिएको हुनैपर्छ। युट्युबतिर बरालिँदै गर्दा एउटा गीतमा आँखा पर्यो। युवा पुस्ताका चर्चित गायक दुर्गेश थापाको नयाँ गीत देखेपछि नखोलिरहन सकिनँ। चारपाँच युवतीले घेरिएका उनको कभर फोटो लोभलाग्दो थियो नै। जब भित्र पसेर भिडियो हेर्न थालें तब निराश भएँ। कभर जति लोभलाग्दो थियो, भित्र थियो त्यत्तिकै गन्दगी। गीतका केही शब्दले एकछिनमै कान टट्याए। म यहाँ ती शब्दहरू उल्लेख गर्न सक्दिनँ। यति चाहिँ भन्न सक्छु, दुर्गेशले यो गीतमार्फत नारीप्रतिको आफ्नो तल्लो सोच आफैं उजागर गरेका छन्। नारी भनेको पैसा खर्च गरेरै प्राप्त गर्न सकिने भौतिक वस्तु हो भन्ने दलिल गर्न खोजेका छन् दुर्गेशले। अनि यस्तो गीतको भिडियोमा एक हुल आधुनिक युवती नै मोडेलका रूपमा प्रयोग भएको देख्दा अझै दुःख लाग्यो। उनको गीतमा मेलोडी त आशा गरिँदैन, ठीक छ। मनमस्तिष्कलाई छुने अर्थपूर्ण शब्दको पनि अपेक्षा गरिँदैन। तर, यो के हो ? गीतका नाममा मनपरी लेख्न, नारीको हुर्मत लिन उनलाई छुट छ ? उनले भनेका रहेछन्, मैले कुनै नारीलाई लक्षित गरेर गाएको होइन। यो केवल उम्किने बहाना मात्रै हो। उनको गीतले महिला हिंसा गरेको छ भनेर निष्कर्ष निकाल्न कुनै कानुनको ठेली पल्टाइरहनु पर्दैन। कुनै पनि जनराको गीत किन नहोस्, त्यसका शब्दहरू अनुशासनको एउटा सीमाभित्र बाँधिएको हुनै पर्छ। म संगीतको मर्मज्ञ त होइन, तर श्रोतादर्शक अवश्य हुँ। जुन गीत श्रोताको मनमा बिझाउँछ। मस्तिष्कले अपाच्य ठान्छ। त्यो गीतले आफ्नो हैसियत गुमाउन पुग्छ। दुर्गेशको गीतलाई गीत को रूपमा स्वीकार गर्न मेरो नारीवादी मनले मानेन। मेरा लागि यो गीतका नाममा एउटा संख्या मात्र थपेको अवस्था हो, जसले सुवासभन्दा बढी प्रदूषण फैलाउनेछ। संगीतको कारखानाबाट निस्केको काम नलाग्ने वस्तु हो यो गीत। गीतसंगीतका दर्शक सबै खाले उमेर समूहका हुन्छन्। अहिले सबैका हातमा मोबाइल छ, इन्टरनेट छ। ससाना उमेरका बालबालिकाले पनि युट्युब हेर्छन्। टिकटक हेर्छन्। उनीहरूले यो गीत सुने भने के बुझ्छन् ? अभिभावकलाई सोधे भने के भनेर बुझाउने ? कसरी उत्तर दिने ? मोबाइल र टेलिभिजनमा यही गीत घन्काए भने कस्तो वातावरण होला ? परिवारमा बसेर सुन्न नमिल्ने पनि कुनै गीत हुन्छ ? कतिपयले भनिरहेको सुनिन्छ, चलनचल्तीमा बोलिने शब्द त हुन् नि। यतिसम्म त चलिहाल्छ नि। अहँ, त्यसो होइन। बोलीचालीमा प्रयोग गरिने सबै शब्द गीतसंगीतमा प्रयोग गर्न मिल्दैन। कोही संगीतविज्ञले यति कारणले यी शब्दहरू उचित छन् भनेर दाबी गर्छ भने बहसमा उत्रिन तयार छु। यो गीतमा युवतीहरूले पैसा लिएर मात्रै शारीरिक सम्बन्ध राख्छन् भन्ने आशय व्यक्त भएको छ। जुन आपत्तिजनक हो। यस्ता गीतले छुट पाए भने भोलि नेपालको समग्र संगीत क्षेत्र नै विकृतिको दलदलमा फस्ने निश्चित छ। दुर्गेशले विवादित गीत गाएको यो पहिलो पटक होइन, एक पटक जेलसमेत गए। तर, जति गीत विवादित भयो, त्यति हिट हुने ठाने उनले। फलस्वरूप प्रत्येक गीतमा जानेर नै यस्ता शब्दहरू घुसाउने गरेका छन्। अब उनलाई रोक्ने बेला आएको छ। विवाद उब्जाएरै गीतको दर्शक बढाउने र डलर कमाउने दरिद्र सोच हो भने उनलाई पाठ सिकाउनै पर्छ। यो गीतका एकाध शब्दमा विप लगाएर समस्या समाधान हुँदैन। युट्युबबाट हटाउन लगाएर मात्र पनि पुग्दैन। उनीमाथि कानुनी कारबाही नै आवश्यक छ। होइन, भने फेरि फेरि यस्ता गीत गाई नै रहनेछन्। एउटा पात्र मात्र नभएर उनी प्रवृत्ति नै बनेका छन्। समाज जति नै खुला र आधुनिक बन्दै गए पनि नारीलाई हेर्ने दृष्टिकोण अझै बदलिन सकेको छैन। नारीलाई मनोरञ्जनका विकाउ मालवस्तु ठान्ने पुरुषहरू अझै छन्। धेरै युवतीसँग एकसाथ सम्बन्ध राख्दा गर्वानुभूति गर्नेहरूको पनि कमी छैन। अनि तिनै पुरुष भन्ने गर्छन् महिलाहरू आफैं युज हुन आउँछन्, अनि पुरुषलाई फसाउँछन्। यस्ता व्यक्तिहरू समतामूलक समाज कसरी निर्माण गर्ने भनेर भाषण गरिरहेका, लेख लेखिरहेका भेटिन्छन्। महिलाका लागि इज्जत निकै ठूलो कुरा हो। पुरुषले जतिसँग सम्बन्ध राखे पनि फरक नपर्न सक्छ, त्यसलाई उल्टै केहीले पुरुषार्थ मान्छन्। महिलाले त्यसो गरिन् भने सम्बोधन गर्ने शब्द नै निकै तल्लो हुन्छ। यस प्रकारका लैंगिक विभेद समाप्त गर्न देशको नियमकानुन मात्रै पर्याप्त हुन्नन्। समाजका सबै तह र तप्काका व्यक्तिहरूले आआफ्नो स्थानबाट भूमिका खेल्नु पर्छ। अझ सेलिब्रिटीहरूको यसमा विशेष भूमिका हुन सक्छ। यसकारण कि उनीहरूलाई पछ्याउने धेरै संख्यामा हुन्छन्। तर, जब सेलिब्रिटीले नै यसरी लत्तो छाड्छन् भने कोबाट आशा राख्ने ? साहित्यको एउटा विधा हो, गीत। गीत भनेको गुणरत्न मालाजस्तो उपदेशकारी हुनुपर्छ भन्ने होइन। कुनै पाठ्यपुस्तकजस्तो सूचनासन्देशमूलक हुनुपर्छ भन्ने पनि होइन। गीतको मूल ध्येय मनोरञ्जन नै हो। तर, गीतले कम्तीमा खराब र गलत सन्देश चाहिँ दिनु हुँदैन। कुनै निश्चित वर्गसमुदायलाई चोट पुर्याउनु हुँदैन। त्यसो भयो भने त्यो दण्डको भागीदार हुन्छ र हुनुपर्छ। हामीले विश्वमा धेरै उदाहरण सुनेका छौं, जसका शब्दहरूका कारण प्रतिबन्ध लागेका छन्। नेपालमा त गीतमार्फत नारीप्रति दुराशय व्यक्त गरिनु सामान्य झैं मानिन्छ। यो आजको मात्रै कुरा पनि होइन। विगतदेखि हेर्यौं भने धेरै स्वनामधन्य गायकगायिकाले पनि नारीमाथि अपमानजनक शब्द प्रयोग भएका गीत गाएका छन्। कुमार बस्नेतले गाएको छोरीभन्दा आमा तरुनी गीत त धेरैले रमाइरमाइ सुन्नु हुन्छ। तर, के यो गीतले एउटी आमाको अपमान भएको छैन ? आमाले राम्री देखिनु नहुने हो ? साइँली र माइली पोइल गएछन् भनेर गीत गाइरहँदा कुनै पनि युवतीले आफूखुसी विवाह गर्ने कुरालाई विद्रुपीकरण भयो कि भएन ? केही समयअगाडि ए ससुरा बा ! मलाई साली मन पर्यो बोलको गीत खुब हिट भएको थियो। के यो गीतले भिनाजु र सालीबीचको पवित्र नातालाई दूषित तुल्याउन खोजेको छैन ? सालीलाई आँखा लगाउन, सम्बन्ध राख्न के हाम्रो सामाजिक मान्यताले भिनाजुलाई छुट दिएको छ ? यदि दिएको छ भने त्यो छुट महिलालाई किन छैन ?महिलाले ए सासूआमा ! मलाई जेठाजु मन पर्यो भन्दै गीत गाए भने सामाजिक मान्यतामा खलल पुग्ला कि नपुग्ला ? एक पटक एक महिला गायिकाले तीजमा भोकै नबसौं भनेर सन्देशमूलक गीत गाइन्। त्यसलाई ठूलो विवादको विषय बनाइयो। गीतलाई युट्युबबाटै हटाउन बाध्य हुनुपर्यो। पशुपति शर्माले लुट कान्छा लुट भनेर देशको विकृतिविसंगतिमाथि व्यंग्य गर्दा पनि त्यस्तै कोकोहोलो भयो। उनी पनि आफ्नो गीत हटाउन बाध्य भए। तर, जुन गीत वास्तवमै अपाच्य छन्, जुन गीतले नारीमाथि हिंसा गरेका छन्, ती युट्युबमा निष्फिक्री प्रसारण भइरहेकै छन्। भिटेन नाम गरेका गायकले आफ्नो प्रत्येक गीतमा अपशब्द र छाडा शब्दहरू राखेका हुन्छन्। तर, उनी नै युवा पुस्ताका आइडल बनिरहेका छन्। प्रहरीले उनलाई पक्राउ गर्दा अभिव्यक्ति स्वतन्त्रताको दुहाइ दिएर छुटाउन बाध्य बनाइयो। फलस्वरूप उनको मनोबल थप बढ्यो। यस्तो प्रवृत्तिलाई अन्त्य गर्नैपर्छ। कुनै पनि गीत लोकप्रिय हुन अश्लील शब्द प्रयोग गर्नु पर्दैन। गीतस्तरीय वा कर्णप्रिय छ भने दर्शकश्रोताले खोजीखोजी सुन्छन्। बारम्बार सुन्छन्। हामी आज पनि शिवशंकरदेखि तारादेवीका गीतहरू सुनिरहेका छौं। के उनीहरूले कहिल्यै अश्लीलताको सहारा लिए त ? यदि भिटेनदुर्गेशलाई दर्शकश्रोता सामु लामो समयसम्म जीवन्त रहिरहन मन छ भने उनीहरूले गलत शैलीको सहारा लिन छोडुन्। उनीहरूसँग जुन प्रतिभा छ, त्यही नै काफी छ, संगीतप्रेमीको मन जित्न।"
नयाँ मितिमा गंगुबाई,मुम्बई : अभिनेत्री आलिया भट्टको मुख्य भूमिका रहेको चलचित्र गंगुबाई काठियावाडीको रिलिज मिति घोषणा गरिएको छ। सञ्जयलीला भन्सालीद्वारा निर्देशित क्राइम ड्रामा चलचित्र गंगुबाई काठियावाडीको रिलिज मितिको घोषणासँगै नयाँ पोस्टर र भिडियो पनि सार्वजनिक भएको छ। भन्साली प्रोडक्सनका अनुसार चलचित्रको ट्रेलर शुक्रबार सार्वजनिक हुनेछ। यसैगरी चलचित्र भने फेब्रुअरी २५ मा रिलिज हुनेछ। यस चलचित्रको रिलिज मिति यसअघि पनि घोषणा गरिएको थियो। यसअघि घोषित मितिमा चलचित्र रिलिज हुन नसकेपछि निर्माण टिमले नयाँ मिति घोषणा गरेको हो। यसअघि आरआरआरसँग जुध्ने भएपछि गंगुबाई काठियावाडी पछि हटेको थियो। आरआरआरमा पनि आलिया भट्टको अभिनय रहेको छ। गंगुबाई काठियावाडीमा आलिया भट्टले महिला ग्याङ स्टारको भूमिका निर्वाह गरेकी छन्। यौनकर्मी महिलाको भूमिकामा देखिने गंगुबाई पछि अन्डरवल्र्ड डन बन्ने छिन्। आलिया पहिलो पटक अन्डरवल्र्ड डनका रुपमा चलचित्रमा देखिन लागेकी हुन्। यसैगरी अजय देवगनले भने यस चलचित्रमा गुण्डाको भूमिका निर्वाह गरेका छन्। यो चलचित्र गंगुबाई काठियावाडीको कथा द माफिया क्विन अफ मुम्बईमा आधारित छ।
चौरी गोठ हिँडेका युवकको बाटोमै मृत्यु,फिदिम : पाँचथरको फालेलुङ गाउँपालिका ५ टुनिबोटेका ३१ वर्षीय विशाल मगरको चौरी गोठ जाने क्रममा बाटोमै मृत्यु भएको छ । भाइ विक्रम मगरसँग आहालस्थित चौरी गोठ हिँडेको विशालको धुपिडाँडामा मुत्यु भएको हो । गोठ हिँडेका विशाल र विक्रम हिँउ पर्न थालेपछि घर फर्किदै थिए । लेक लागेर विशालको हातखुट्टा नचलेपछि उनको मृत्यु भएको प्रहरीले जनाएको छ । घटनाबारे थप अनुसन्धान भइरहेको जिल्ला प्रहरी कार्यालय पाँचथरका प्रहरी निरीक्षक डक्बर विश्वकर्माले जानकारी दिए ।
भिजिट भिसामा मानव तस्करी,"काठमाडौं : भिजिट भिसाका नाममा मानव तस्करी हुने गरेको रहस्य खुलेको छ। वैदेशिक रोजगारीमा जान चाहने युवालाई प्रलोभनमा पारेर सेटिङ मिलाई भिजिट भिसामा पठाउने गरेका छन्। यसमा तस्कर, म्यानपावर व्यवसायी, प्रहरी तथा अध्यागमन विभागलगायतको मिलेमतो पाइएको छ। ठगिएका पीडितले धमाधम उजुरी दिन थालेपछि तस्करी हुने गरेको खुलेको हो। मानव तस्करी र बेचबिखनका उजुरी बढेको मानव बेचबिखन अनुसन्धान ब्युरोका इन्सपेक्टर मधु खड्काले बताए। यसरी गएका श्रमिक गन्तव्यस्थलमा अलपत्र परेको उजुरी आउने क्रम बढ्दो छ, उनले भने, दुबईमा भिजिटमा गएर अलपत्र गरेका १२ जना युवाले हालै अनुसन्धान ब्युरोमा आएको छ। कतिपय युवा जानाजान श्रम स्वीकृति नलिएर भिजिट भिसामा जाने गरेको पाइएको छ। अधिकांशलाई भने तस्करले झुक्याएर पठाउने गरेका छन्। भिजिट भिसाबारे अध्ययन गर्न सरकारले श्रम, गृह, परराष्ट्र तथा पर्यटन मन्त्रालयका प्रतिनिधि सम्मिलित कार्यदल नै गठन गरेको छ। ठगीमा परेको र उजुरी गर्ने क्रम सुरु भएको गुनासो आउन थालेपछि श्रममन्त्री कृष्णकुमार श्रेष्ठले समस्या समाधान गर्न चासो देखाएका हुन्। आकर्षक रोजगारी लगाइदिने भन्दै भिजिट भिसामा खाडी पुयाएर अलपत्र पार्नेलाई कारबाही गर्ने श्रेष्ठ बताउँछन्। सरकार यसमा गम्भीर छ, उनले भने । ठग्ने कार्यमा मेनपावर, कन्सल्ट्यान्स, ट्राभल्स सञ्चालक, दलाल तथा बिचौलिया संलग्न पाइएको छ। कल सेन्टर चौबिसैघण्टा चालू हुने र तुरुन्तै रेस्पोन्स गर्ने व्यवस्था मिलाइएको मन्त्रालयका प्रवक्ता डण्डुराज घिमिरेले बताए। भिजिट भिसामा ८० हजार हाराहारी युवा विदेश गएको मन्त्रालयको अनुमान छ। भिजिट भिसाले वैदेशिक रोजगारीकै बदनाम भएकाले व्यवस्थित गर्न लागिएको प्रवक्ता घिमिरेले बताए । घरेलु श्रमिक खुला गर्न र सेवा शुल्क समयानुकूल बनाउने गृहकार्य भइरहेको छ, प्रवक्ता घिमिरेले भने, यसो भए भिजिट भिसाका नाममा हुने मानव तस्करी रोकिन्छ। नियमानुसार म्यानपावरले श्रमिकबाट १० हजार रुपैयाँ मात्रै लिन पाउँछन्। सोही व्यवस्था छल्न भिजिट भिसामा पठाएर अलपत्र पार्ने गरेका छन् । दैनिक डेढ सयभन्दा बढी श्रमिक भिजिट भिसाका नाममा विदेश उड्ने गरेका छन्। धेरैजसोलाई दुबई, कुवेत, इराक तथा सिरियामा घरेलु श्रमिकमा लगाइने गरेको पाइएको छ। वैदेशिक रोजगार विभागले अवैध रूपमा नपठाउन र नजान भनेपनि कार्यान्वयन भएको छैन । यसरी गएकाको हकमा वैदेशिक रोजगार ऐन आकर्षित हुँदैन। उनीहरू समस्यामा परे उद्धार तथा सेवासुविधा दिलाउन समस्या पर्छ। स्वयं व्यक्ति नै जिम्मेवार हुनुपर्छ। बढ्दो बेरोजगार, नाजुक आर्थिक अवस्थाले महिलाहरूसमेत विदेश जाने प्रवृत्ति बढ्दै गएको छ।"
पार्किङ गरी राखिएको स्कारपियो र मोटरसाइकलमा आगलागी,"उदयपुर : उदयपुरको त्रियुगा नगरपालिका ११ गाईघाटमा पार्किङ गरी राखिएको एक व्यवसायीको स्कारपियो गाडी र एक मोटरसाइकलमा गए राती आगजनी भएको छ। स्थानीय कालिदास राई (किसन राई)को निजी प्रदेश १०२००२च४३८५ नम्बरको स्कारपियो र स३प२२८३ नम्बरको मोटरसाइकलमा आगजनी भएको हो। आगजनीबाट गाडी र मोटरसाइकल पूर्णरुपमा क्षति भएको जिल्ला प्रहरी कार्यालयका डिएसपी वेदप्रसाद गौतमले बताए। घरको ग्यारेजमै पार्किङ गरी राखिएको अवस्थामा आगजनी भएको गौतमले बताए। आगलागी कुनै समुह हो वा विद्युतसर्टबाट हो एकिन हुन नसकेकाले अनुसन्धान भइरहेको उनले बताए। व्यक्तिगत रिसिवीले पनि हुन सक्ने आशंकाले कल डिटियल माग अनुसन्धान सूरु गरिएको उनले बताए। राईका अनुसार राती करिव १:०० बजेको समयमा आगजनी भएको हो। आगजनी भएको करिव एक घण्टाको प्रयासमा प्रहरी, स्थानीय र नगरपालिकाको दमकलले आगो नियन्त्रण गरेको थियो।"
टेलिफोनमा गफ गर्न सक्ने प्राणी !,डल्फिन पानीमा बस्ने स्तनधारी प्राणी हो। यो ह्वेल वर्गमा पर्छ। अहिलेसम्म पत्ता लागेअनुसार पृथ्वीमा यसका ४१ प्रजाति पाइन्छन्। जसमध्ये ३७ प्रजाति समुद्रमा तथा ४ प्रजाति नदीमा पाइन्छन्। माछाहरू चिसो रगत भएका हुन्छन् भने डल्फिनको तातो रगत हुन्छ। डल्फिनले एक अर्कालाई नामबाट बोलाउँछन्। अन्य सदस्यलाई सम्बोधन गर्दा शब्दको सट्टा अलगअलग आवाज प्रयोग गर्छन्। यिनीहरू फोनबाट एकअर्कामा कुरा गर्न सक्छन्। यो प्राणीले गिल्सबाट होइन फोक्सोबाटै स्वास फेर्छ। डल्फिन जनावरमा सबैभन्दा धेरै स्मरण शक्ति भएको प्राणी हो। यसले मानिसभन्दा १० गुणा बढी सुन्न सक्छ। डल्फिनको दाँत हुँदैनन्। यिनीहरू खानेकुरा नचबाई सिधै निल्छन्। सबैभन्दा सानो डल्फिन ४० किलोग्राम तथा सबैभन्दा ठूलो ९ हजार किलोग्रामको भेटिएका छन्। यसले ऐनामा आफूलाई चिन्न सक्छ। डल्फिन ३६ किलोमिटर प्रतिघन्टाको गतिमा पौडन सक्छन्। यिनीहरू ज्यादै खुसी भए भने चिच्याउँछन्। यो पानीमा लगभग १ हजार फिट गहिराइसम्म जान सक्छ भने पानीभन्दा २० फिट माथिसम्म उफ्रिन सक्छ। डल्फिनको औसत आयु १५ वर्ष हुन्छ भने कुनैकुनै प्रजाति ५० वर्षसम्म पनि बाँच्छन्। डल्फिनहरू आँखा खोलेरै सुत्छन्। यिनीहरू समूहमा बस्छन्। नेपालको कर्णाली नदीमा सबैभन्दा धेरै डल्फिन पाइन्छन्। कर्णालीका अलावा कोसी र नारायणी नदीमा पनि डल्फिन पाइन्छन्। (विभिन्न एजेन्सीको सहयोगमा)
बर्दियामा बस दुर्घटना : ३५ जना घाइते,"गुलरिया : बर्दियाको बाँसगढी नगरपालिका वडा नम्बर ३ स्थित पूर्वपश्चिम राजमार्गमा बिहीबार यात्रुवाहक बस दुर्घटना भएको छ। सडकमा गुडिरहेको ना ५ ख ५३८२ नम्बरको बस अनियन्त्रित भइ सडकबाहिर पल्टिएको हो। दुर्घटना परी बसमा सवार ३५ जना घाइते भएका जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए। घाइतेहरुको स्थानीय बाँसगढीमा उपचार पश्चात् २४ जना डिस्चार्ज भएका छन्। ११ जनालाई थप उपचारको लागि मेडिकल कलेज कोहलपुर रेफर गरिएको छ। कालिकोट सानी त्रिवेणी गाउँपालिका वडा नम्बर ६ निवासी ६९ वर्षीया ओमना उपाध्यायको टाउको, हात, खुट्टा र ११ वर्षीया शितला उपाध्यायको टाउकोमा चोट लागेको छ। उनीहरुको अवस्था सामान्य रहेको डिएसपी शाहीले बताए। कालिकोटबाट महेन्द्रनगरतर्फ गैरहेको बस बिहीबार बिहान ३:१० मा दुर्घटना भएको हो। प्रहरीले बसका चालक जिल्ला कैलाली धनगढी उपमहानगरपालिका वडा नम्बर १७ बस्ने किशन सिंह खत्रीलाई नियन्त्रणमा लिइ थप अनुसन्धान भैरहेको जनाएको छ।"
सोलुखुम्बुमा सुन्तला उत्पादन बढ्यो,"सोलुखुम्बु : सोलुखुम्बुमा यस वर्ष सुन्तला उत्पादन तीन मेट्रिकटनले वृद्धि भएको छ। गत वर्ष ४२ मेट्रिकटन सुन्तला उत्पादन भएको जिल्लामा यस वर्ष ४५ मेट्रिकटन उत्पादन भएको कृषि ज्ञान केन्द्र सोलुखु्रम्बुले जनाएको छ। जिल्लामा सुन्तला खेती हुने १२ हेक्टर क्षेत्रफलमा सुन्तला खेती हुँदै आएको कृषि ज्ञान केन्द्रका सुचना अधिकारी कुलबहादुर राईले बताए। उनले भने,१२ हेक्टर क्षेत्रफलमध्ये ७ हेक्टरमा लगाएको सुन्तलाले उत्पादन दिंदै छ। अघिल्लो वर्ष त ६ हेक्टरमा लगाइएको विरुवाले मात्रै उत्पादन दिएको थियो। त्यही भएर पनि उत्पादन कम भयो। यस वर्ष उत्पादन हुने विरुवाको संख्या बढेको छ। पछिल्लो समय गाउँघरमा कृषिमा लागेका युवापुस्ताले अन्य खेतीभन्दा पनि सुन्तला, किवी लगायतका विरुवा लगाउनमा बढी केन्द्रित हुन थालेको माप्यपदुधकोशी गाउँपालिका काँकुकी पवित्रा थुलुङले बताइन्। उनले भनिन्,फलफूल खेतीबाट कम मेहनतमा बढी आम्दानी हुने भएकाले कृषक लागिपरेका हुन्, पहिला परम्परागत हिसाबले खेती हुन्थ्यो त्यो बेला खासै धेरै उत्पादन हुँदैन थियो। पछिल्लो समय आधुनिक तवरबाट खेती गर्न थालेपछि उत्पादन बढ्यो र आम्दानी पनि बढेसँगै गाउँमा सुन्तला खेती विस्तार गर्नेको लहर नै चलेको छ। जिल्लाको थुलुङ दुधकोशी, नेचासल्यान, माप्यदुधकोशी, सोताङ, महाकुलुङ लगायतका क्षेत्रमा सुन्तला खेती हुने गरेको छ। यहाँको सुन्तला स्वादिलो र रसिलो हुने भएकाले कोसेलीको रुपमा प्रदेश राजधानी विराटनगर र संघीय राजधानी काठमाडौं लगायतका क्षेत्रमा निर्यात हुने गरेको ज्ञान केन्द्रले जनाएको छ।"
सन्धिखर्कमा चिस्यान केन्द्र,"सन्धिखर्क : अर्घाखाँचीको सन्धिखर्कमा अत्याधुनिक चिस्यान केन्द्र (कोल्ड स्टोर) बन्ने भएको छ। कृषकले उत्पादन गरेको फलफुल तथा तरकारी सुरक्षित भण्डारण गर्न सन्धिखर्क नगरपालिकाले वडा नं १ को हटारीमा कोल्ड स्टोर बनाइने प्रमुख प्रशासकीय अधिकृत नारायण अर्यालले बताए। पहिलो तलामा २ च्याम्बर कोल्ड स्टोर, दोस्रो तलामा १७ वटा सटर र तेस्रो तलामा कार्यालय तथा नास्ता पसलसहितको चिस्यान केन्द्र हुनेछन्। जसको लागत ७ करोड ७९ लाख ४७ हजार २ सय ७ रुपैयाँ छ। चिस्यान केन्द्र नहुँदा किसान कृषि उपज सस्तो मुल्यमा बेच्न बाध्य छन्। केही तरकारी तथा फलफुल कुहिएर जाने गरेको छ। त्यसलाई कोल्ड स्टोरमा राखेर अफ सिजनमा बिक्री गरेर किसानले राम्रो आम्दानी गर्न सकुन्। बारीमै कुहाउन नपरोस् भनेर निर्माण थालेका हौं, मेयर कमलप्रसाद भुसालले भने, १ सय ५० मेट्रिक टन क्षमताको कोल्ड स्टोर निर्माण भएपछि कृषकलाई सहज भ्य युवाहरूसमेत स्वरोजगार मार्फत आत्म निर्भर बन्ने अपेक्षा छ। २०७९ चैत १६ भित्र सक्ने गरी लुम्विनी अर्घाखाँची जेभीले निर्माण सम्झौता गरेको छ। चाहेको तरकारी तथा फलफुल वेमौषममा नपाइने, महंगो मुल्य पर्ने गरेको छ। चिस्यान केन्द्र सञ्चालन भएपछि उपभोक्तासमेत लाभान्वित हुनेछन्। यसबाट सन्धिखर्कसँगै मालारानी गाउँपालिका र गुल्मी नयाँगाउँ क्षेत्रका सुन्तला कृषकसमेत लाभान्वित हुने मेयर भुसालले बताए।"
बागमतीका थप मन्त्रालय कामविहीन,"हेटौंडा : बागमती प्रदेशका भूमि व्यवस्था, सहकारी तथा गरिबी निवारणमन्त्री बलराम पौडेलको सरकारी र भूमि व्यवस्थाको क्षेत्रमा तत्कालै नयाँ कार्यक्रम अघि बढाउने योजना छ। तर, उनीसँग बजेट र कर्मचारी छैनन्। केही सहयोगी र साबिक भूमि व्यवस्था, कृषि तथा सहकारी मन्त्रालयबाट आएका कर्मचारी गरी आधा दर्जन जनशक्तिको भरमा उनी मन्त्रालय सम्हालिरहेका छन्। प्रदेश सरकारकै सबैभन्दा कम बजेट करिब ५ करोड रुपैयाँ सहकारी शीर्षकमा छ। सो बजेट पनि कहिले मन्त्रालयको नाममा आउने हो, टुंगो छैन। बजेट र कर्मचारी नहुँदा काम गर्न निकै समस्या छ, उनले भने, बल्ल कर्मचारीको दरबन्दी स्वीकृति भएको छ। बजेट छिटो व्यवस्था गर्न तोकेता गरिरहेको छु। यो मन्त्रालय जस्तै थप गरिएका ६ वटै मन्त्रालयमा कर्मचारी र बजेटको व्यवस्था गरिएको छैन। मन्त्रालय विभाजन भए पनि बजेट र कर्मचारी नटुक्रिँदा नयाँ मन्त्रालयहरू कामविहीन जस्तै बनेको छ। तत्कालीन उद्योग, पर्यटन वन तथा वातावरण मन्त्रालयबाट विभाजन भएको उद्योग, वाणिज्य तथा आपूर्ति मन्त्रालयले करिब ९० करोड रुपैयाँ बजेट सञ्चालन गर्न पाउँछ। तर, कहिले पाउने टुंगो छैन। बल्ल संगठन संरचना स्वीकृति भएको छ। बजेटको कुरा गति लिन पाएको छैन, वाणिज्य तथा आपूर्तिमन्त्री मिलनबाबु श्रेष्ठले भने, मैले तुरुन्तै बजेटको व्यवस्था होस् भनेर मन्त्रिपरिषद् बैठकमा पनि कुरा उठाएको छु। बजेट र कर्मचारी नभएपछि काम गर्न पाएको छैन। तत्कालै नयाँ कार्यक्रम अघि बढाउने योजना छ। तर, बजेट र कर्मचारी छैनन्। ४५ जना सहयोगीको भरमा मन्त्रालय सम्हालेको छु। बलराम पौडेल, भूमि व्यवस्था, सहकारी तथा गरिबी निवारणमन्त्री बल्ल संगठन संरचना स्वीकृति भएको छ। बजेट र कर्मचारी नभएपछि काम गर्न पाएको छैन। मिलनबाबु श्रेष्ठ उद्योग, वाणिज्य तथा आपूर्तिमन्त्री उद्योग पर्यटन वन तथा वातवरण मन्त्रालय ३ मन्त्रालयमा विभाजन हुँदा संस्कृति तथा पर्यटन मन्त्रालयमा एक अर्ब ६५ करोड, उद्योग वाणिज्य तथा आपूर्ति मन्त्रालयमा ९० करोड र वन तथा वातवरण मन्त्रालयमा करिब १ अर्ब रुपैयाँ रहन्छ। तर, बजेट तल्लो निकायले खर्च गर्ने हुँदा परिचालनमा समस्या नरहेको कर्मचारीहरूको भनाइ छ। बजेट तत्लो निकायले खर्च गर्ने हुँदा बजेट परिचालनमा समस्या छैन। सम्बन्धित इकाइहरूले काम गरिरहेका छन्, वन तथा वातावरण मन्त्रालयका सूचना अधिकारी नवराज पुडासैनीले भने। यसअघि अष्टलक्ष्मी शाक्य मुख्यमन्त्री हुँदै सामाजिक विकास मन्त्रालयबाट विभाजन भएको स्वास्थ्य मन्त्रालयमा समेत बजेटको छुट्टै व्यवस्था छैन। स्वास्थ्यको बजेट स्पष्ट छ तर हाम्रो मन्त्रालयको छुट्टै खाता भने छैन, स्वास्थ्य मन्त्रालयका प्रवक्ता बसन्त अधिकारीले भने, सामाजिक विकास मन्त्रालय अन्तर्गत स्वास्थ्य मन्त्रालयको बजेट छुट्टै शीर्षकमा राखिएको छ। सोहीअनुसार कोष तथा लेखा नियन्त्रण कार्यालयबाट भुक्तानि भइरहेको छ। प्रदेशका मुख्यमन्त्री राजेन्द्र पाण्डेले पछिल्लो पटक मन्त्रिपरिषद् विस्तार गरी मन्त्रालयको संख्या १४ र मन्त्रीको संख्या राज्यमन्त्रीसहित १८ पुर्याएको पनि १ महिना बितेको छ। पुस ९ गते बागमती प्रदेशमा ३ जना मन्त्री र तीन जना राज्यमन्त्री थपिएपछि मन्त्रीको संख्या १८ पुगेको हो। तर, प्रदेश सरकारलाई नयाँ बनेको मन्त्रालयहरूको संगठन संरचना निर्माण गर्न नै १ महिना लागेको छ। कर्मचारीको संगठन संरचना निर्माणपछि बल्ल प्रदेश सरकारको ध्यान बजेटतर्फ गएको छ। प्रदेश सरकारले पुरक बजेट ल्याउने तयारी गरे पनि अब स्वेतपत्र जारी गर्दै केही योजना काटेर नयाँ योजनामा बजेट रकमान्तर गर्ने तयारी गरेको छ। प्रदेश सरकारको चालू आर्थिक वर्षको बजेट ५७ अर्ब ७२ करोड ९ लाख २७ हजार रुपैयाँ छ। उक्त बजेटबाट ७ अर्ब रुपैयाँभन्दा बढी बजेट रकमान्तर गर्ने सरकारले तयारी गरेको छ । सरकारका प्रवक्ता एवं आन्तरिक मामिला तथा कानुनमन्त्री कृष्ण शर्मा खनालले सरकारले योजनाहरूको प्राथमिकता हेरेर बजेट रकमान्तर गर्ने बताए। प्रदेश सरकारले निर्धारण गरेको ७ वटा प्राथमिकता कार्यान्वयन गर्न ७ अर्ब रुपैयाँ लाग्ने अनुमान गरेका छौं, उनले भने। बजेट रकमान्तर र परिचालन गर्न नयाँ मन्त्रालय र साबिकको मन्त्रालयलाई बजेट सहमति गरी प्रस्ताव गर्न आर्थिक मामिला तथा योजना मन्त्रालयले भनेको छ। हामीले मन्त्रालयहरूलाई छिटो गर्न भनिरहेका छौं। नयाँ मन्त्रालयहरूले चालू खर्च मात्र पाउने हो, आर्थिक मामिला तथा योजना मन्त्रालयका सचिव धनिराम शर्माले भने, साबिकका कार्यक्रमहरू केही संशोधन हुन सक्छ। मुख्यमन्त्री राजेन्द्र पाण्डेले नयाँ मन्त्रालयहरूलाई काम गर्न कुनै समस्या नरहेको र नयाँ मन्त्रालयहरूलाई छिट्टै बजेट व्यवस्था गरिने बताए। बजेटकै कारण काम रोकिएको भने छैन। हामी एक साताभित्र बजेटको काम सक्नेगरी काम गरिहेका छौं, उनले भने, केही नयाँ कार्यक्रममा बजेट रकमान्तर हुन सक्छ। मन्त्रालयहरूले बजेट पाउँछ। बजेट शीर्षक मिलाउनु प्राविधिक काम भएकाले पनि केही ढिलाइ भएको उनले बताए।"
१२ आप्रवासीको मृत्युलाई लिएर टर्की र ग्रीसबीच कूटनीतिक विवाद,"टर्की : ग्रीसको सीमा नजिकैको टर्कीको शहरमा चिसोले कठ्याङ्ग्रिएर १२ जना आप्रवासीको मृत्यु भएको विषयलाई लिएर टर्की र ग्रीस बीच कूटनीतिक विवाद बढेको छ। ती आप्रवासी किन त्यहाँ फसे र चीसोमा जमेर मर्न विवश भए भन्ने विषय स्पष्ट छैन तर ग्रीस र टर्कीले यस त्रासदीको लागि एक अर्कालाई दोषारोपण गरेको सीएनएनले जनाएको छ। टर्कीका आन्तरिक मन्त्री सुलेमान सोयलुले युरोपेली युनियनमा प्रवेश गर्न खोज्ने आप्रवासीहरूले प्रयोग गर्ने सीमावर्ती शहर इप्सालामा एक दर्जन आप्रवासीको चिसोले मृत्यु भएको बताएका छन्। सोइलुले ट्वीटरमा लेखेका छन्, 'ग्रीक सीमा अधिकारीहरूले तिनीहरूलाई हटाएको र तिनीहरूको जुत्ता र लुगाहरू खोसिएको छ।' उनले धमिलो तस्बिरहरू ट्वीट गर्दै कम्तिमा आठ व्यक्तिको शव आंशिक रूपमा लुगा लगाएको र माटोमा लडिरहेको देखाइएको देखिन्छ भनेर लेखेको सीएनएनले रिपोर्ट गरेको छ। सोयलुले ग्रीक सीमा गस्ती र एकाइहरूलाई ठगको संज्ञा दिँदै युरोपेली संघ 'उपचारविहीन, कमजोर र मानवीय भावनाहरूको शून्य' रहेको टिप्पणी समेत गरेका छन्। यसैगरी ग्रीसका अध्यागमन मन्त्री नोटिस मिताराचीले सोइलुको उक्त आरोप अस्वीकार गरेका छन्। 'इप्साला नजिकैको टर्की सीमामा १२ आप्रवासीको मृत्यु हुनु दुःखद घटना हो', उनले एक विज्ञप्तिमा भने, 'तर यस घटनाको पछाडिको सत्य मेरो समकक्षीले गरेको झुटो प्रचारसँग मिल्दोजुल्दो छैन।' मिताराचीका अनुसार ती आप्रवासीहरू 'कहिल्यै सीमामा पुगेका छैनन्। उनीहरूले गरेको कुनै पनि सुझाव वा दावी वास्तवमा पूर्णतः बकवास हो', उनले भने। 'निराधार दावीहरू गर्नुको सट्टा टर्कीले आफ्नो दायित्वहरू पूरा गर्न र यी खतरनाक यात्राहरू रोक्ने काम गर्न आवश्यक छ' उनले भने। १२ जना आप्रवासीहरू २२ जनाको समूहमा थिए। क्षेत्रीय अधिकारीहरूले एक विज्ञप्तिमा जनाएअनुसार उनीहरूले अझै बाँकी १० जनाको खोजी गरिरहेका छन्। उक्त घटनाको अनुसन्धान सुरु गरिएको छ। रासस"
"सुनको मूल्य ५०० बढ्यो, तोलाको कति पुग्यो?",काठमाडौं : सुनचाँदी बजारमा बिहीबार छापावाल सुनको मूल्य प्रतितोला ५००ले बढेर ९२ हजार ७०० पुगेको छ। पहेँलो धातु अधिल्लो दिन प्रतितोला ९२ हजार २०० मा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९२ हजार २०० कायम भएको छ। जसको मूल्य बुधबार प्रतितोला ९१ हजार ७०० तोकिएको थियो। त्यस्तै आज चाँदीको मूल्य अघिल्लो कारोबार मूल्यका तुलनामा स्थिर रही प्रतितोला रु एक हजार २५५ कायम भएको महासङ्घले जनाएको छ। महासङ्घले अन्तर्राष्ट्रिय बजारमा सुन तथा चाँदीका मूल्यमा हुने परिवर्तनका आधारमा यहाँ दैनिक कारोबार मूल्य तोक्दै आएको छ। अन्तर्राष्ट्रिय बजारमा आज सुन प्रतिऔँस एक हजार ८०६ डलर आसपास कारोबार भइरहेको छ।
छुट्टाछुट्टै दुर्घटनामा दुई युवकको मृत्यु,नुवाकोट : नुवाकोटको दुई छुट्टाछुट्टै स्थानमा बुधबार भएको सडक दुर्घटनामा दुई युवकको ज्यान गएको छ। किस्पाङ र लिखु गापामा भएका सडक दुर्घटनामा दुई जना युवकको मृत्यु भएको जिल्ला प्रहरी कार्यालय नुवाकोटले जनाएको छ। किस्पाङ गाउँपालिका५ नयाँपुलमा बुधबार बेलुकी ना३ख ८७०० नम्बरको टिपरले विपरित दिशाबाट आइरहेको बा७१प ४६७६ नंको मोटरसाइकललाई ठक्कर दिंदा मोटरसाइकल चालक किस्पाङ५ मानेगाउँका ३२ वर्षीय यमवहादुर तामाङको ज्यान गएको नुवाकोट प्रहरी प्रवक्ता तथा प्रहरी नायव उपरीक्षक रुपेश खड्काले जानकारी दिए। उनका अनुसार प्रहरीले टिपरलाई नियन्त्रणमा लिएको छ भने त्यसका चालक फरार रहेका छन्। यता छहरेगंगटे सडकमार्गको बीचमा रहेको लिखु गापा३ डुंडेवगैचामा बुधबार बेलुकी नै भएको सडक दुर्घटनामा परी स्थानीय ५५ वर्षीय रामशरण जर्घामगरको ज्यान गएको छ। अँध्यारोमा भएको दुर्घटनामा पैदल हिंडिरहेका स्थानीय जर्घामगरलाई सडकमा गाडीले ठक्कर दिएर भागेको स्थानीयवासीले बताएपछि थप अनुसन्धान भइरहेको प्रहरी नायव उपरीक्षक रुपेश खड्काले जानकारी दिए। दुवै जना मृतकको शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको छ। दुबै घटनाको प्रहरीले सुक्ष्म रुपमा अनुसन्धान सुरु गरिसकेको नुवाकोट प्रहरीले जनाएको छ।
"अर्जेन्टिनामा कोकिन सेवनबाट एकैदिन २० को मृत्यु, ७४ बिरामी",ब्युनस आर्यस : अर्जेन्टिनामा लागु औषध कोकिन सेवनबाट एकैदिन २० को मृत्यु भएको छ भने अन्य ७४ जना गम्भीर बिरामी परेका छन्। अर्जेन्टिनाको ब्युनस आर्यसमा मिसावटयुक्त कोकिन सेवनबाट एकैदिन २० जनाले ज्यान गुमाएका हुन् भने अन्य ७४ बिरामी परेका हुन्। सो घटनाबारे त्यहाँको स्वास्थ मन्त्रालयका अधिकारीहरुले बिहीबार बिहानै जानकारी दिएका हुन्। अधिकारीहरुले घातक उपभोगको रुपमा कोकिनलाई घातक सुचीकृत गर्ने क्रममा सो घटना बाहिरिएको अन्तरराष्ट्रिय मिडियामा खबर छ। सो कोकिन सेवनपछि गम्भीर घाइते भएकाको उपचार भइरहेको बताइएको छ। विज्ञहरुले सो घटनाबारे थप विश्लेषण एवम् अनुसन्धान गरिरहेको बताइएको छ। लागु औषध तस्करहरुले अन्तरराष्ट्रिय रुपमा मिसावट गरी सो कोकिन वितरण गरेको हुन सक्ने प्रारम्भिक अनुसन्धानले देखाएको छ। स्थानीय प्रहरीका अनुसार सो कोकिन छिमेकी गरिब क्षेत्र सान मार्टिनमा बिक्री गरिएको र त्यहाँबाट उत्तरी भेगमा अवस्थित अर्जेन्टिनाको राजधानीसम्म पुर्याइएको थियो। सो कार्यमा संलग्न एक दर्जन लागु औषध तस्करहरुलाई पक्राउ गरिएको प्रहरीले जनाएको छ।
अर्बपतिद्वारा फेसबुकविरुद्ध अपराधिक मुद्दा दायर,"सिड्नी : अष्ट्रेलियाका एक अर्बपतिले फेसबुकविरुद्ध अपराधिक मुद्दा दायर गरेका छन्। अष्ट्रेलियन अर्बपति एन्ड्रियु फरेस्टले आफ्नो तस्बिर प्रयोग गरी बनेको ठगी (स्काम)को विज्ञापन रोक्न कम्पनी असफल भएको भन्दै फेसबुकविरुद्ध सो मुद्दा दायर गरेका हुन्। फेसबुकले अष्ट्रेलियाको कानुनविपरित रहेको क्रिप्टोकरेन्सीका फाइदा रहेको भन्दै हल्ला फैलाएको अर्बपति फरेस्टको तर्क छ। फेसबुकले आफ्नो तस्बिर प्रयोग गरि बनाएको ठगिको विज्ञापन पहिलो पटक सन् २०१९ को सुरुवातमा फेला परेको उनको भनाइ छ। फेसबुकले संसारमा पहिलोपटक अपराधिक मुद्दा बेहोर्नुपरेको उनले बताएका छन्। यद्यपि, फेसबुक कम्पनीले भने सो मुद्दाबारे हालसम्म कुनै प्रतिक्रिया जनाएको छैन। फेसबुकले त्यस्ता विज्ञापनहरुमाथि प्रतिबन्ध लगाउँदै आएको बताइन्छ। अर्बपति फरेस्ट फलाम खानी कम्पनी फर्टस्क्यु मेटल्सका अध्यक्ष हुन्।"
पुष्टिमा छ जित,"एउटा गाउँको बजार नजिकै वकिलको घर थियो। तिनका एक छोरा एक छोरी थिए। छोरी आमालाई सघाउन बढी व्यस्त हुन्थिन्। छोरा भने टेलिभिजन हेर्नमै बढी रमाइरहन्थे। उनी कहिलेकाहीँ साथीभाइ बोलाएर टेलिभिजन हेर्थे। एक दिन एक्लै थिए। बुवाले हेरेको टेलिभिजन बन्द हुन नपाउँदै उनी कोठामा आएकाले बन्द हुन पाएको थिएन। ती बालकले टेलिभिजन हेरिरहँदा लडाइ गरेका दृश्यहरू देखिए। सधैं कार्टुन हेर्ने ती बालकलाई लडाइँले तान्यो। उनको दिमागमा आयो कि लडाइँ आखिर किन हुन्छ ? यो लडाइँ भनेको के हो ? कस्तो कुरामा मानिसबीच दोहोरो भनाइ चल्छ र लडाइँ हुन्छ ? आदि। उनी यही विषयलाई लिएर असमञ्जसको स्थितिमा पुगे। दिनभर लडाइँबारेका कुरा ती बालकले मनमा खेलाइरहे। उनले बाबुसित लडाइको परिभाषा सोधे। बुवा छक्क पर्नुभयो। सामान्य कुरा गर्ने छोराले आज किन लडाइँबारे सोधिरहेछन् ? तर पनि उनले जिज्ञासाको जवाफ दिनुपर्छ भन्ठानेर छोरालाई बोलाउनुभयो। सोध्नुभयो, बाबु साथीसँग कतिको भनाभन पर्छ ? उनले केही नसोची भने, साथीहरू झगडा गरेको देखेको छु। बुबाले भन्नुभयो लडाइ केवल मान्छे मान्छेबीच मात्र हुदैन। खास लडाइ त हामीभित्रका दुई भिन्न चिन्तनबीचको हो। एउटा चिन्तन हो खराब, जसमा क्रोध, ईष्र्या, दुःख, झूट, घमण्ड, पश्चाताप, लोभ, अपराध र अहम् मौजुद रहन्छ। दोस्रो चिन्तन हो असल। जसमा खुसी, शान्ति, प्रेम, आशा, दया, यथार्थ, स्वच्छता, समानुभूति, उदारता र विश्वास रहेका हुन्छन्। बालकले सोधे यसमध्ये कुन चिन्तनले जित्छ ? बाबुले भने त्यसैले जित्छ, जसको तिमी पुष्टि गर्छौं। नैतिक शिक्षा : चिन्तन के गरिन्छ ? तर्क कसरी गरिन्छ ? भन्नेमा धेरै कुरा अडिएको हुन्छ। कहिलेकाहीँ खराब तर्कले जित्न सक्छ। कहिलेकाहीँ सही तर्कले पनि हार्न सक्छ।"
इन्डोनेसिया हिँडेका दुई भारतीयलाई अध्यागमनले रोक्यो,काठमाडौं : नेपालबाट इन्डोनेसिया जान लागेका दुई भारतीय नागरिकलाई अध्यागमनले रोकेको छ। भारतीय नागरिकहरु जेड ६३३९४३० नम्बरको राहदानी भएका देभवीनन्नदन मारु र जेड १७८९९३० नम्बरको राहदानी बोकेका विन्दु मारुलाई त्रिभुवन अन्तर्राष्ट्रिय विमानस्थल अध्यामगन कार्यालयले इन्डोनेसिया जान प्रस्थान अनुमति नदिएको हो। उनीहरु बुधबार इन्डोनेसिया जाँदै थिए। नेपालस्थित भारतीय दूतावासले जारी गर्ने प्रस्थान अनुमति दिए आपत्ति छैन (एनओसी लेटर) भन्ने व्यहोराको पत्र समेत उनीहरुसँग थिएन। अध्यामगन अधिकृतले एनओसी लेटर माग्दा उनीहरुले दिन सकेनन्। नेपालबाट पहिलो पटक अन्य मुलुक जाने भारतीय नागरिकलाई नेपालस्थित भारतीय दूतावासले एनओसी लेटर दिने गरेको छ। भारतीय दूतावासको उक्त पत्रका आधारमा मात्र अध्यागमनका अधिकारीहरुले पहिलो पटक विदेश जाने भारतीय नागरिकलाई प्रस्थान अनुमति दिन्छन्। ती भारतीय नागरिकहरु नेपाल प्रवेश गरेको अभिलेखसमेत अध्यामगनमा देखिदैन। उनीहरु स्थलमार्गबाट नेपाल प्रवेश गरेको र अवाञ्छित गतविधिमा संलग्न भएको आशंकामा अध्यामगनले उनीहरुलाई फिर्ता गरेको हो। पछिल्लो समयमा त्रिभुवन अन्तर्राष्ट्रिय विमानस्थल अध्यागमन कार्यालयले भिजिट भिसा र नेपाललाई ट्रान्जिट बनाई अन्य मुलुक प्रवेश गर्ने विदेशीहरुको यात्रमा कडाइ गरेको छ। कतार हिँडेकी मीना कुमारीको पासपोर्ट इन्टरपोलको डाटाबेसमा देखिएपछि
अन्तरिक्ष यानमा पहिलो महिला कमान्डर,"अमेरिकी नागरिक इलिन कोलिन्स स्पेस सटल कमान्ड गर्ने पहिलो महिला हुन्। सन् १९९५ फेब्रुअरी ३ मा उनले डिस्कभरि यानलाई रुसी मीर अन्तरिक्ष स्टेसनमा उडाइन्। उनको अन्तिम अन्तरिक्ष उडान रिटर्न टु फ्लाइट थियो। जुन स्पेस सटल कोलम्बिया दुर्घटना भएपछिको पहिलो हो। कोलिन्सले अन्तरिक्षमा झन्डै ३९ दिन बिताइन्। कोलिन्स अमेरिकाकी वायुसेनाको कर्णेल, सैन्य प्रशिक्षक र पहिलो महिला टेस्ट पाइलट पनि रहिन्। उनी सन् १९५६ को नोभेम्बर महिनामा अमेरिकाको न्युयोर्कमा जन्मिएकी हुन्। सन् १९८५ मा स्पेस सिस्टम म्यानेजमेन्टमा उनले मास्टर अफ आर्टस् गरेकी थिइन्। कोलिन्सलाई सन् १९९० मा अन्तरिक्ष यात्री चुनिएको थियो। सन् २००६ मा उनी नासाबाट सेवानिवृत्त भइन्।  नासा"
पशुपतिमा व्यापक अनियमितता,"काठमाडौं : पशुपतिनाथ मन्दिर क्षेत्रमा भएका विकास निर्माण, नियुक्ति र भाडामा व्यापक अनियमितता भएको पाइएको छ। राष्ट्रिय सतर्कता केन्द्रले १६ वटा कार्यदेश बनाएर गरेको छानबिनका क्रममा प्रत्येक विषयमा अनियमितता भेटिएको हो। सार्वजनिक छानबिन प्रतिवेदनअनुसार धर्मशाला सञ्चालनदेखि बाटोमा ढुंगा छाप्ने र सरसफाइ गर्न दिनेसम्मका कार्य नियमविपरीत छन्। पशुपति क्षेत्र विकास कोष सञ्चालक परिषद्बाट स्वीकृत नभई धर्मशाला सञ्चालन गरिएको सतर्कता केन्द्रले जनाएको छ। सञ्चालनको लिज आउट सम्बन्धी कार्यविधि संलग्न भए पनि पशुपति क्षेत्र विकास कोष सञ्चालक परिषद्बाट स्वीकृति लिनुपर्ने प्रावधानविपरीत कार्य गरेको प्रतिवेदनमा उल्लेख छ । पशुपति क्षेत्र विकास कोष ऐन २०४४ को दफा १० मा पशुपतिनाथाको जग्गा, ती जग्गामा निर्माण भएका भौतिक संरचनाको भाडा निर्धारण गर्ने अधिकार पशुपति क्षेत्र विकास कोष सञ्चालक परिषद्लाई दिएको छ। तर, पशुपति धर्मशाला भाडामा दिँदा कोष सञ्चालक परिषद्बाट स्वीकृति नलिएको अनुसन्धानका क्रममा भेटिएको छ। गौशाला प्रहरी कार्यालयदेखि पशुपतितर्फ जाने मार्गमा ढुंगा छाप्ने कामको ठेक्का नियमविपरीत दिनेदेखि तोकिएको समयमा पनि निर्माण सम्पन्न नगरेको सतर्कता केन्द्रले औंल्याएको छ। एक वर्षमा काम सम्पन्न गर्नुपर्ने, ढुंगा ४ इन्चको राख्ने, फुटपाथ निर्माण गर्ने र फूलका क्यारीहरू निर्माण गर्नेसम्मको काम ठेक्कामा दिइएको थियो। तर, यी कुनै पनि काम तोकिएको मापदण्डमा तयार नभएको भेटिएको छ। आर्थिक वर्ष ०७६०७७ को आन्तरिक स्रोतबाट पशुपति क्षेत्रमा प्लिजिङ लाइटिङका लागि ६ करोड स्वीकृत भएको थियो। यो कार्य पनि व्यवस्थित र पारदर्शी नरहेको भेटिएको छ। यसका लागि बोलपत्र आह्वानदेखि निर्माणसम्ममा अनियमितता भएको सतर्कता केन्द्रले जनाएको छ। तीनपटक बोलपत्र आह्वान भएको भेटियो। यसको विषयमा अध्ययन गर्न विज्ञका रूपमा नियुक्ति र उनलाई दिने पारिश्रमिक पनि अपारदर्शी र आवश्यकताविहीन छ, सतर्कता केन्द्रको प्रतिवेदनमा उल्लेख छ। पशुपतिको जग्गा भाडा : प्रतिआना मासिक साढे नौ रुपैयाँ पशुपतिको ११ सय बिघा जग्गा गायब यसरी भइरहेको छ पशुपतिको अथाह जग्गा हिनामिना पशुपतिको जग्गा कसले जोगाउने ? गुठीले हडप्यो पशुपतिको जग्गा पशुपतिको जगेर्ना पशुपतिको जग्गामा महालेखाको आँखा पशुपति धर्मशाला सञ्चालनको सम्झौता रद्द पशुपति क्षेत्रमा बनाइएका धर्मशालालाई नियमविपरीत भाडामा लगाउनेदेखि कोषले कर्मचारीलाई खटाई सरसफाइ गर्नुपर्नेमा बैंकलाई जिम्मा दिएकोमा सतर्कताले प्रश्न उठाएको छ। वनकाली धर्मशाला र पर्यटन सूचना केन्द्रको भवन, गौशाला धर्मशाला, सुमार्गी भवन, वनकालीमा पूलपाती तथा सोभिनियरका पसल निर्माण र भाडामा अनियमितता छ, प्रतिवेदनमा भनिएको छ, भाडामा लगाउने र पसल सञ्चालन गर्ने कार्य कुनै पनि व्यवस्थित र नियमसंगत भेटिएन। भुवनेश्वरी मार्गमा ढुंगा छाप्ने गौशाला प्रहरी कार्यालयदेखि पशुपतितर्फ जाने भुवनेश्वरी मार्गमा तोकिएको समयभन्दा ढिला ढुंगा छाप्ने काम सकियो। कामको ठेक्का नियमविपरीत दिनेदेखि तोकिएको समयमा पनि निर्माण सम्पन्न नगरेको विषयमा सतर्कता केन्द्रले प्रश्न उठाएको छ। एक वर्षमा काम सम्पन्न गर्नुपर्ने, ढुंगा ४ इन्चको राख्ने, फुटपाथ निर्माण गर्ने र पूलका क्यारीहरू निर्माण गर्नेसम्मको काम ठेक्कामा दिइएको थियो। तर, यीमध्ये धेरै काम तोकिएको मापदण्डमा तयार नभएको भेटिएको छ। ढुंगाको मोटाइ नियमसंगत भेटिए पनि भुक्तानीलगायतका कार्य प्रक्रियागत रूपमा नभएको जनाइएको छ। पशुपति क्षेत्रमा लाइट जडान आर्थिक वर्ष ०७६०७७ को आन्तरिक स्रोतबाट पशुपति क्षेत्रमा प्लिजिङ लाइटिङका लागि ६ करोड स्वीकृत भएको थियो। यो कार्य पनि व्यवस्थित र पारदर्शी नरहेको भेटिएको छ। यसका लागि बोलपत्र आह्वानदेखि निर्माणसम्ममा अनियमितता भएको सतर्कता केन्द्रले जनाएको छ। तीनपटक बोलपत्र आह्वान भएको भेटियो। यसको विषयमा अध्ययन गर्न विज्ञका रूपमा नियुक्ति र उनलाई दिने पारिश्रमिक पनि अपारदर्शी र आवश्यकताविहीन छ, सतर्कता केन्द्रको प्रतिवेदनमा उल्लेख छ। वनकाली धर्मशाला र पर्यटन सूचना केन्द्रको भवन भाडामा वनकाली धर्मशाला भाडामा अनियमितता भएको संकेत प्रतिवेदनमा छ। देवी कन्सल्टेन्सी काठमाडौं १० बानेश्वरले २०६८ पुस २ मा ५ वर्षका लागि कोषसँग सम्झौता गरेको थियो। धर्मशाला सञ्चालनका लागि वार्षिक ३० लाख १८ हजार भाडा तोकिएको थियो। सम्झौता अवधि २०७३ पुस २१ सम्मको कुल भाडामध्ये ८३ लाख ७८ हजार ९ सय ६९ नबुझाई धर्मशाल बन्द भएको देखिएको प्रतिवेदनमा छ। यो कन्सल्टेन्सीले तोकिएको भाडा बुझाउनु पर्नेमा कोषबाटै क्षतिपूर्ति दाबीसहित काठमाडौं जिल्ला अदालतमा मुद्दा हाल्यो। २०७६ पुस २४ मा भाडा क्षतिपूर्ति दाबी खारेज गरी फैसला भएको थियो। तर, पशुपति विकास कोषले भाडा असुलतर्फ यथेष्ट कारबाही नबढाइ कोषको लाखौं रकम डुब्ने अवस्था पुग्यो। यो कार्यमा मिलोमतो भएन भन्न सक्ने अवस्था नदेखिएको प्रतिवेदनमा भनिएको छ। यो कार्यमा जिम्मेवार पदाधिकारीलाई कानुनबमोजिम कारबाही गरी बक्यौता रकम शुल्क जरिवानासहित असुल गरी त्यसको जानकारी माग गर्न पर्यटन नागरिक उड्डयन मन्त्रालयलाई निर्देशन दिन केन्द्रले सुझाव दिएको छ। पर्यटन सूचना केन्द्रको भवनमा सञ्चालित प्राणना क्याफेमा पनि अनियमितता भएको केन्द्रले उल्लेख गरेको छ। यसले बुझाउनुपर्ने भाडा हालसम्म नबुझाएको देखिएको छ। कोषको स्वीकृति बेगर गैरकानुनी रूपमा निर्माण गरेको सञ्चालन लागतअनुसार रकम माग गरी रहेको छ। सम्झौता म्याद सकिँदा पनि बुझाउनु पर्ने ७० लाख नतिरी क्याफे सञ्चालन भइरहेको छ। वनकालीमा फूलपाती तथा सोभिनियरका पसल निर्माण वनकाली क्षेत्रमा पशुपतिनाथको दर्शन गर्न आउने दर्शनार्थीको सुविधाका लागि फूलपाती तथा विभिन्न सोभिनियरका पसल निर्माण भए। संरचना २०७५ वैशाखमा नै निर्माण सम्पन्न भए र हस्तान्तरण पनि भइसकेका छन्। तर, ती पसल हालसम्म खाली नै छन्। खाली हुँदा कोषलाई प्राप्त हुने लाखौं रकम प्राप्त भएको छैन। यसमा कोषको गम्भीर लापरबाही देखिएको सर्तकर्ताको प्रतिवेदनमा छ। यो काममा बेवास्ता गर्ने कर्मचारीलाई कानुनबमोजिम कारवाही गरी यथाशीघ्र पसल कवल भाडामा लाउन मन्त्रालयमार्फत कोषलाई केन्द्रले निर्देशन दिएको छ। केन्द्रले थप अनुसन्धानको यो प्रतिवेदन अख्तियारमा पठाएको छ। कार्यकारी निर्देशक, कानुनी सल्लाहकार र कर्मचारी नियुक्ति कोषको दरबन्दीमा रहेको कानुनी सल्लाहकार पद सिर्जना गरेर उपसचिव सरह तलब भत्ता दिइएको छ। यसरी सोझै नियुक्ति गर्नु औचित्य पुष्टि हुन सक्ने आधार नदेखिएको छानबिन प्रतिवेदनमा उल्लेख छ। कोषको कर्मचारी सेवा, सर्त तथा सुविधासम्बन्धी नियमावली २०४५ को नियम ७ क मा पद सिर्जना नभई कर्मचारी भर्ना गरेमा नियुक्त गर्ने अधिकारीबाट त्यसरी नियुक्त कर्मचारीलाई उपलब्ध गराएको तलब भत्तालागयतको सुविधा असूलउपर गर्नुपर्ने व्यवस्था छ। कोष सेवा, मन्दिर सेवा र घाट सेवासमेत गत विगतदेखि हालसम्म श्रेणीविहीनदेखि अधिकृत द्वितीयसम्मका ९६ कर्मचारी नियुक्त गरिएको छ। आर्थिक वर्ष ०७७।७८ मा मात्रै ३ करोड २३ लाख १३ हजार पारिश्रमिक उपलब्ध गराएको छ। कार्यकारी निर्देशकको नियुक्तमा पनि सर्तकता केन्द्रले प्रश्न उठाएको छ। नियुक्तिका सम्बन्धमा नियमावलीमा कुनै विधि प्रक्रियालगायत पूरा गर्नुपर्ने अन्य आवश्यक प्रक्रिया (खुला प्रतिस्पर्धा, सीमित प्रतिस्पर्धा, लिखित वा अन्तर्वार्ता) उल्लेख भएको नदेखिएको छानबिन प्रतिवेदनमा उल्लेख छ। कोषको सदस्य सचिव प्रशासकीय प्रमुखका रूपमा रहने अवस्था रहँदारहँदै कार्यकारी निर्देशक पदको औचित्यबता समेतको आधार एकिन नभएको छानबिनमा उल्लेख छ। सरसफाइको जिम्मा खेम्सलाई मन्दिरको सरसफाइ कोषमा कार्यरत कर्मचारीले नै गर्नुपर्छ। तर, कोषका कर्मचारीलाई काम नलगाई खेम्स क्लिनिङ, एसबीआई बैंक र नेपाल इन्भेस्टमेन्ट बैंकलाई जिम्मा दिइएको छ। यो सबै कार्य मिलेमतोमा भएको सतर्कता केन्द्रले औंल्याएको छ। कोषबाट भएको प्राविधिक मूल्यांकनमा प्राप्त ६ वटा बोलपत्रदाताको अन्य सम्पूर्ण योग्यता पुगेको देखिए पनि धार्मिक क्षेत्रमा कम्तीमा ३० जना सरसफाइकर्मीले कम्तीमा २ वर्ष काम गरेको भन्ने योग्यता खेम्स क्लिनिङको मात्र पुगेकाले त्यसलाई सफाइको काम दिएको भन्ने कोषको दाबी थियो। तर, छानबिनमा खेम्सले पेस गरेको अनुभवमा समेत तोकिएको संख्यामा सरसफाइकर्मीले काम गरेको नदेखिएको पाइन्छ। अनावश्यक सर्त राखेकाले विषय तथा खेम्स क्लिनिङले उक्त क्षेत्रमा विभिन्न बैंकबाट सामाजिक उत्तरदायित्वअन्तर्गत पशुपति क्षेत्रमा कार्य गरेको भन्ने प्रमाण पेस गरेको भेटिएको छ। खेम्स क्लिनिङलाई ठेक्का दिइएको विषयमा संलग्नलाई कारबाही गर्न केन्द्रले निर्देशन दिएको छ। अनावश्यक बैंकमा खाता सञ्चालन कोषको रकम अनाधिकृत रूपमा धेरै बैंकमा राखेको भेटिएको छ। आर्थिक वर्ष ०७६।७७ को वार्षिक नीति तथा कार्यक्रममा कोषको मौज्दात रकम अधिकतम ब्याज दिने बैंकमा राख्ने भन्ने उल्लेख छ। तर, १४ वटा बैंकमा ४१ वटा मुद्दती खाता छन्। २४ वटा वाणिज्य बैंकको ९८ वटा खातामा रकम जम्मा गरेको देखिएको छ। कोषमा मौजात रहेको रकम खुला रूपमा सूचना प्रकाशित गरी वाणिज्य बैंकबाट प्रस्ताव माग गर्नुपर्ने र बढी ब्याज दिने जम्मा गर्नुपर्ने हो। तर, त्यसो नगरी सोझै खाता खोली रकम जम्मा गरेको अवस्था देखिएको छानबिनमा भेटिएको छ। मौजात रकम उचित व्यवस्थापन नगरेबाट गत वर्षको तुलनामा ब्याज आय १५५३ प्रतिशत रकम घटेको पाइएको छ। धेरै बैंकमा आवश्यकता र औचित्य बेगर १ सय ३९ वटा खाता खोलेको विषय मनासिव नदेखिएको छानबिन प्रतिवेदनमा भनिएको छ। गौशाला धर्मशाला भाडामा कोषले गौशाला धर्मशाला कौडीको भाउमा भाडामा दिएको छ। २०६० जेठ ९ मा कोष सञ्चालक परिषद्को निर्णयअनुसार माडवारी सेवा समितिलाई वार्षिक ५१ हजारको दरले भाडा दिने निर्णय भएको थियो। ५१ हजार दिएबापत कोष ९ रोपनी ९ आना २ पैसा जग्गा प्रयोग गर्न दिने गरी निर्णय भएको थियो। गौशाला धर्मशालाको एउटै सटरको मासिक ५१ हजार भाडामा लाग्ने गरेको छ। यो सम्झौता महालेखा परीक्षकको प्रतिवेदनमा समावेश भएको छ। प्रतिवेदन छलफलको क्रममा सार्वजनिक लेखासमिति अन्तर्गतको उपसमितिको २०६३ मंसिर ६ को निर्णयमा ६ महिनाभित्र धर्मशाला कोषको जिम्मामा लिई सम्झौता भंग गर्ने निर्देशन भएको थियो। तर, त्यो अहिलेसम्म कार्यान्वयन भएको देखिँदैन्। कृपालु उद्यान निर्माण कृपालु उद्यानको नाम गैरकानुनी रूपमा नामाकरण गरेको छानबिनमा पाइएको छ। यो उद्यान निर्माणका लागि भएको सम्झौतामा ६ महिनाभित्र कोषबाट उद्यानको नक्सा डिजाइन गरी स्वीकृत गराउने भनी उल्लेख भएको छ। तर, छानबिनका संलग्न कागजात अध्ययन गर्दा दोस्रो पक्षले कुनै प्रकारको स्वीकृति लिएको देखिएको छैन। सम्झौतामा बगंैचाको उपयुक्त स्थानमा कृपालु उद्यान नामको आकर्षक शिलापत्रमा राख्न सकिने भन्ने विषय उल्लेख छ। तर, पशुपति जस्तो विश्व सम्पदा सूचीमा रहेको उद्यान सञ्चालन तथा नामकरण गर्ने विषयमा युनेस्को र पुरातत्व विभागको स्वीकृति लिएको पनि नदेखिएको छानबिनमा पाइएको छ। पुरातत्व विभागको त पटकपटकको अनाधिकृत नामकरण तथा शिलालेख हटाउने भन्ने पत्राचारको समेत अवज्ञा गरेको देखिन्छ। सर्तकर्ताको छानबिनमा पनि अनाधिकृत रूपमा कृपालु उद्यान वनकाली, प्ररे स्वामी हरिदासजी उल्लेख भएका शिलालेख विभिन्न स्थानमा तथा मूल गेटमा कृपालु उद्यान वनकाली लेखिएको देखिन्छ। सर्वोच्चको आदेशविपरीत शव गाड्न दिनु सर्वोच्च अदालतले मृगस्थली क्षेत्रमा शव गाड्न नदिनु भन्ने आदेश दिएको थियो। यो आदेशको हालसम्म कार्यान्वयन नगरेको सतर्कता केन्द्रले जनाएको छ। २०६७ पुस १४ मा कोषको बैठक बसी यस क्षेत्रमा विभिन्न समुदायको शव गाड्ने र चिहानमाथि संरचना बनाउने कार्य बढेकाले तत्काल रोक्ने निर्णय भएको थियो। कुनै समुदायको परम्परागत कार्य भए त्यसलाई निश्चित क्षेत्र तोक्नेसमेत निर्णय भयो। सर्वोच्चले पनि आदेश दियो। तर, कुनै आदेश कार्यान्वयन नभएको उल्लेख गरिएको छ। कोषको गाडी निजी काममा प्रयोग कोषको गाडीमा कोषको नाम हटाएर निजी प्लेट राखी निजी काममा प्रयोग भइरहेको पाइएको छ। पहिला मूल भट्टले चढेको वा ५ च २०९२ नम्बरको गाडी ६७ वर्षअघि दुर्घटना भएको थियो। तर, त्यो गाडी ज्ञानेश्वरको पपुलर अटो वर्कसपमा छ। कोषले मर्मतबापत रकम पनि दिइसकेको छ। तर, त्यो गाडी नल्याई वर्कसप सञ्चालकलाई नै प्रयोग गर्न दिइएको छ। २०६८ सालमा दुर्घटना भएको गाडी हालसम्म कोषमा दाखिला नहुनु साथै कोषले यस सम्बन्धमा कुनै पहलसमेत नगरको देखिएको छानबिनमा पाइएको छ। गाडी मर्मतका लागि लागत इस्टमेटलगायत अन्य प्रक्रियासमेत पूरा नगरी वर्कसपले पठाएको बिलका आधारमा भुक्तानी गर्नु नियमसंगत नभई मिलोमतो भएन भन्न सक्ने अवस्था देखिएन, छानबिन प्रतिवेदनमा भनिएको छ। कोषको सदस्य नियुक्ति, पार्किङ क्षेत्र बोलपत्र र उपनिर्देशकका विषयमा पनि प्रश्न सतर्कता केन्द्रले उदयपुर सिमेन्टमा समेत सदस्य रहेका कोषका सदस्य देवीप्रसाद बरालको नियुक्तिका विषयमा समेत प्रश्न उठाएको छ। दोहोरो नियुक्ति हुन नहुने केन्द्रको प्रतिवेदनमा उल्लेख छ। कोषमा कार्यरत उपनिर्देशक रेवती रमण अधिकारी नियमविपरीत ओम श्री त्रिकुट गुरुधाम नेपालको अध्यक्ष, दी होलिस्टिक हिलिङ नेपालको सञ्चालक र पशुपति सेवा उपभोक्ता सहकारीको अध्यक्षसमेत बस्नु नियमविपरीत रहेको केन्द्रले प्रतिवेदनमा उल्लेख गरेको छ। साथै पार्किङ क्षेत्रको बोलपत्रमा पनि मिलेमतो देखिएको उल्लेख छ। सुमार्गी भवन र पशुपति धर्मशाला भाडा पशुपति धर्मशाला सञ्चालकले धर्मशालाको कम्पाउन्ड मात्रै प्रयोग गर्ने पाउने। न्यूनतम १ करोड ७ लाख वार्षिक भाडा तिर्नुपर्ने। कर, घरवाहल कर आदि बोलपत्रदाताले तिर्नुपर्ने। तीन महिनाको भाडा अग्रिम बुझाउनुपर्ने लगायतका नियम बन्यो। विभिन्न सरकार मातहतको अध्ययन समितिले तयार परेको यो नियमलाई धर्मशाला सञ्चालकले नमानेको प्रतिवेदनमा उल्लेख छ। यति मात्रै नभई धर्मशाला नियम संगत रूपमा सञ्चालन नभएको सतर्कता केन्द्रले जनाएको छ। सुमार्गी भवन भाडाका सम्बन्धमा अहड ट्रेड लिंकले बुझाउनु पर्ने रकम नै बुझाइ अबधि थप गर्ने निर्णय भएको छ। २०७७ फागुन ३० मा ८७ लाख ६७ हजार ६ सय ४२ बुझाउन बाँकी थियो। तर, २०७७ चैत १६ मा २० प्रतिशत वार्षिक भाडा वृद्धि हुने भनी सम्झौता उल्लेख भए तापनि १० प्रतिशत वृद्धि गरी पुनः १ पटकका लागि ५ वर्ष अवधि थप गर्ने निर्णय भयो। सोही मितिबाट मासिक ५ लाखमा भाडामा दिने गरी सम्झौता गरिएको देखिन्छ।"
"गृहमन्त्री खाँणले गरे १४ जिल्लाका प्रजिअलाई टेलिफोन, के भयो कुराकानी ?","काठमाडौं : गृहमन्त्री बालकृष्ण खाँणले १४ जिल्लाका प्रमुख जिल्ला अधिकारीसँग टेलिफोनमार्फत संवाद गरेका छन्। उनले १३ प्रमुख जिल्ला अधिकारी र एक सहायक प्रमुख जिल्ला अधिकारीसँग बिहीबार टेलिफोन वार्ता गरी जिल्लाको अवस्थाबारे जानकारी लिएका हुन्। गृहमन्त्री खाँणले प्रमुख जिल्ला अधिकारीहरू इन्द्रदेव यादव (सुनसरी), काशीराज दाहाल (मोरङ), छविलाल रिजाल (झापा), कृष्णबहादुर कट्वाल (बारा), ध्रमेन्द्र मिश्र (नवलपरासी पश्चिम), ऋषिराम तिवारी (रुपन्देही), चक्रपाणी पाण्डे (कपिलवस्तु), किरण थापा (कैलाली), सूर्यबहादुर खत्री (बाँके), सन्तबहादुर सुनार (बर्दिया), हिरालाल रेग्मी (दाङ), उमेशकुमार ढकाल (पर्सा) र रामप्रसाद पाण्डे (कञ्चनपुर)सँग टेलिफोन वार्ता गरेका छन्। त्यसैगरी नवलपरासी पूर्वका सहायक प्रमुख जिल्ला अधिकारी चित्रांगत बरालसँग पनि कुराकानी गरेको बताइएको छ । खाँणले प्रजिअहरूसँग जिल्लामा कोभिड१९ संक्रमण, जिल्लाको शान्ति सुरक्षा, जिल्ला प्रशासन कार्यालयमा कोभिड१९ संक्रमण, जिल्लाबाट जनताले पाएका सेवा सुविधा, कर्मचारीको संख्या पुग अपुग के छ ? पठाउनु पर्छ कि पर्दैन ? जिल्ला सुरक्षा समितिको बैठक नियमित बसेको छ कि छैन लगायतका विषयमा जानकारी लिएका हुन्। नवलपरासी पूर्वका सहायक प्रजिअ बरालले गृहमन्त्रीले टेलिफोन गर्दा काम गर्दा सतर्कता अपनाउन र राम्रो काम गर्न मोटिभेसन हुने बताए। गृहमन्त्रीज्यूले जिल्लाको वस्तुस्थितिबारे जानकारी लिनुभयो, सहायक प्रजिअ बरालले भने, मन्त्रीज्यूले टेलिफोन गरेर यसरी जानकारी लिँदा काम गर्दा सर्तकता अपनाउन र राम्रो काम गर्न मोटिभेसन हुन्छ। कञ्चनपुरका प्रजिअ पाण्डेले गृहमन्त्रीको टेलिफोनले आफूलाई मातहतका निकायसँगको सम्बन्ध र तथ्यांकबारे जतिबेला पनि जानकारी राख्न सर्तक रहन सिकाएको बताए। उनले भने, सामान्यतया आन्तरिक विषयवस्तुमा महत्वपूर्ण घटना नभई टेलिफोन गरेको जानकारी थिएन। अहिले मन्त्रीज्यूले टेलिफोन गर्दा काम गर्न जोस, जागर र सतर्क रहन सिकाएको छ। पर्साका प्रजिअ ढकालले गृहमन्त्री आफैँले टेलिफोन गर्दा काम गर्ने हौसला प्रदान गर्ने बताए।"
६ महिनामा पनि प्रधानमन्त्री देउवाको सचिवालयले पाएन पूर्णता,"काठमाडौं : प्रधानमन्त्रीको सचिवालय सरकार गठन भएको यतिका समयसम्म पनि पूर्णता पाउन सकेको छैन। सरकारलाई सफल वा असफल बनाउन सचिवालयको महत्त्वपूर्ण भूमिका हुने गर्छ। प्रधानमन्त्री शेरबहादुर देउवाले ६ महिना बितिसक्दा पनि सचिवालयलाई पूर्णता दिन सकेका छैनन्। सरकार बनेको ६ महिना पूरा हुँदा पनि देउवाले सचिवालयमा ६ जनालाई मात्र नियुक्त गरेका छन्। जसमा प्रमुख स्वकीय सचिवमा देउवाले भानु देउवा, प्रशासनिक सल्लाहकारमा जनार्दन नेपाल र स्वास्थ्य सल्लाहकारमा प्राडाआरपी विच्छा, आईटी विज्ञ दीपेश बिष्ट, स्वकीय सहसचिवमा चुँडामणि कँडेल, भाषण मन्तव्य तथा वक्तव्य विज्ञमा किरण गजुरेल नियुक्त गरेका छन्। त्यसो त प्रधानमन्त्रीको सचिवालय ४८ जनाको हुन्छ। असार २९ गते गठबन्धन दलहरूबाट प्रधानमन्त्री भएका देउवाले असोज २२ मा मात्र मन्त्रिपरिषद्लाई पूर्णता दिएका हुन्। उद्योग, वाणिज्य तथा आपूर्तिमन्त्री गजेन्द्र हमालले असोज २२ मा शपथ लिए। हमाल प्रधानन्यायधीशको नाता सम्बन्धमा जोडिएकाले चौतर्फी विरोध आएपछि उनले असोज २४ मा मन्त्री पदबाट राजीनामा दिए। रक्षामन्त्री मीनेन्द्र रिजालले कांग्रेसको १४औं महाधिवेशनमा पराजय भएपछि राजीनामा दिएपछि दुई मन्त्रालय मन्त्रीविहीन बनेको छ। अहिले दुवै मन्त्रालय देउवा आपैंले सम्हालेका छन्। तिनै दुई मन्त्रालयमा देउवाले नयाँ नियुक्ति गरेर मन्त्रिपरिषद्लाई पूर्णता दिने प्रयास थालेका छन्। दुईदुईपटक संसद् विघटनपछि पुनःस्थापित भएर अति विषम परिस्थितिमा बनेको देउवा सरकारले अत्यावश्यक र महत्त्वपूर्ण जिम्मेवारीहरू सम्हाल्ने गरी पनि कसैलाई नियुक्ति गर्न सकेको छैन। प्रधानमन्त्री देउवा प्रधानमन्त्री भएको पाँचौं कार्यकाल हो। उनलाई यसपटक असफल बन्ने छुट पनि छैन। त्यसो त ६ महिनाको समयमा देउवा निकै जोगिएर काम गर्न खोजिरहेका छन्। अहिलेको परिस्थितिमा देउवाले सचिवालयमा नियुक्ति गर्ने व्यक्तिले प्रधानमन्त्री देउवालाई मात्र नभएर पाँच दलीय गठबन्धनको समूहलाई नै प्रतिनिधित्व गर्छ। सचिवालय गठनको ढिलाइ र मन्त्रिपरिषद्लाई पूर्णता दिने विषयमा नेपाली कांग्रेसका वरिष्ठ नेता रामचन्द्र पौडेलले भने, देउवाजी के हेरेर बस्नुभएको छ थाहा भएन। देश अहिले चौतर्फी रूपमा संकटतिर धकेलिएको उहाँलाई जगजाहेरै छ। अभै हाँलाई केही बितेको जस्तो लाग्दैन। सचिवालय लथालिंग छ। सचिवालय पूर्ण नहुँदा काम कारबाहीमा देउवाजीलाई नै सकस छ। देउवाले आफूसँगै बूढानीलकण्ठमा रहेका केही सहयोगीद्वारा सचिवालयको नियमित काम भने गराइरहेका छन्। प्रधानमन्त्री देउवाले आफ्ना भतिज सहयोगी भानु देउवा, प्रकाश देउवा, वीरेन्द्र थापालगायतलाई दैनिक प्रधानमन्त्रीसँगको भेटघाट सहजीकरणका लागि राखेका छन्। निजी सचिवका रूपमा जनक भट्टले जिम्मेवारी लिएका छन्। प्रधानमन्त्रीको सचिवालयमा फोटोग्राफरका रूपमा राष्ट्रिय समाचार समितिका फोटो पत्रकार रोशन सापकोटा छन्। देउवाको सञ्चार संयोजकको जिम्मा गोविन्द परियारले गर्दै आएका छन्। परराष्ट्र मामिलामा डा दिनेश भट्टराईले प्रधानमन्त्री देउवालाई सहयोग गर्दै आएका छन्। त्यसो त आफ्नो अघिपछि मात्र घुम्ने नभई सम्बन्धित क्षेत्रमा विज्ञलाई नै नियुक्ति गर्ने सुरमा प्रधानमन्त्री देउवा रहेको बुझिएको बालुवाटार स्रोतले बतायो। प्रधानमन्त्रीको सचिवालयले छिटै पूर्णता पाउने र सचिवालय गठनबारे तयारी भइरहेको कांग्रेस नेता रमेश लेखकले बताए। प्रभावकारी ढंगले कार्य गर्ने सक्षम व्यक्तिहरू राखेर प्रधानमन्त्रीको सचिवालय गठनको तयारीमा प्रधानमन्त्री जुटिराख्नुभएको छ। प्रधानमन्त्री पत्नी डा आरजु देउवा राणा, पूर्णबहादुर खड्का, बालकृष्ण खाँण, ज्ञानेन्द्रबहादुर कार्की, डा प्रकाशशरण महत, रमेश लेखकको टिम अहिले देउवासँग छ। यसअघि देउवासँग सबैभन्दा नजिक र विश्वासिलो पात्रका रूपमा उपसभापति विमलेन्द्र निधि थिए। निधिले आफू १४औं महाधिवेशनमा पार्टीको सभापति पदमा उम्मेदवारी दिने भन्दै बाहिरिए। यद्यपि, अर्का नेता मीन विश्वकर्मा पनि देउवालाई सहयोग गर्ने समूहमा पर्छन्। प्रधानमन्त्री देउवाका अतिनिकट मानिएका उपसभापति खड्का सरकार सञ्चालनमा सहयोग गर्न भनेर सत्ता गठबन्धनले बनाएको कार्यदलको संयोजक पनि छन्। देउवाका हरेक राजनीतिक भेटघाट र गतिविधिमा खड्काले महत्त्वपूर्ण भूमिका निभाउँदै आएका छन्। त्यसैगरी अर्का नेता डा प्रकाशशरण महतले प्रधानमन्त्रीको सचिवालयलाई पूर्णता दिन उपयुक्त पात्रहरूको छनोट भइरहेको बताए। देउवानिकट रहेर पार्टीमा लामोसमय काम गरेकि नेता चित्रालेखा यादव प्रधानमन्त्रीले पार्टीको महाधिवेशनका कारण पनि सचिवालय गठनमा ढिलो हुन गएको बताए। त्यसो त प्रधानमन्त्री देउवाले निजी सचिवालयमा प्रधानमन्त्रीको चौथो कार्यकालमा सहयोग गरेकालाई नै निरन्तरता दिएका छन्। अघिल्लो कार्यकालका प्रमुख स्वकीय सचिव, स्वकीय सचिव, प्रेस संयोजकलगायत छन्। प्रधानमन्त्रीनिकट एक नेता भन्छन्, प्रधानमन्त्रीजीको यो कार्यकालमा अहिलेसम्म खासै विवादमा हुनुहुन्न। फेरि पनि राणाजीहरूले नै रोजेका मान्छेहरूलाई नियुक्ति दिँदै जानेहो भने फेलर हुन कति बेर पनि लाग्दैन। स्रोतका अनुसार प्रधानमन्त्री देउवाको प्रमुख राजनीतिक सल्लाहकारमा प्रकाशशरण महतलाई नियुक्त गर्ने तयारी छ। पार्टीको महामन्त्री पदमा पराजित भएका महतलाई देउवाले राजनीतिमा आपू सँगसँगै विश्वास पात्रका रूपमा हिँडाउन चाहेका छन्। उद्योग, वाणिज्य तथा आपूर्ति मन्त्रालय लिन सत्तारूढ दलहरूकै माओवादी केन्द्र र नेकपा एकीकृत समाजवादीको पनि उक्त मन्त्रालयमा दाबी छ। देउवा भने उक्त मन्त्रालय कांग्रेसकै भागमा पार्न चाहन्छन्। कांग्रेसमै तेजुलाल चौधरी र उमेश श्रेष्ठको नाम उद्योगमन्त्रीका लागि चर्चामा छ। योसँगै नेता प्रकाशमान सिंह र सुजाता कोइरालाको नाम मन्त्रीको लागि चर्चामा छ। देउवाले सिंहलाई उपप्रधानमन्त्रीसहित सरकारमा ल्याउन चाहेका छन्। सिंह आउन मन गरेनन् भने सिंह निकटका अर्का नेता राजन केसीलाई सिंहले ल्याउन सक्छन्। यता प्रकाशमानले भने चुनावमा आफूले कुनै स्वार्थका हेतु सहयोग नगरेको बताउँदै आएका छन्। आर्थिक मामिला सल्लाहकारमा अर्थविद् डा पोषराज पाण्डे, प्रेस सल्लाहकारमा राजनीति बिश्लेषकसमेत रहेका गेजा शर्मा वाग्लेको चर्चामा छ। जनसम्पर्कमा राम्रो पकड भएका प्रेस युनियनका अध्यक्ष बद्री सिग्देललाई देउवाले जनसम्पर्क सल्लाहकारका रूपमा नियुक्ति गर्ने तयारीमा छन्।"
संसद्मा अल्झिएको अल्झियै एमसीसी,"काठमाडौं : एमसीसी अढाई वर्षदेखि संघीय संसद्मा विचाराधीन छ। सरकारले यो सम्झौता अनुमोदनका लागि २०७६ असार ३० गते संसद् सचिवालयमा दर्ता गरेको थियो। तर, उक्त प्रस्ताव निर्णय प्रक्रियामा लैजान कसैले औपचारिक प्रस्ताव नगरेको संसद्का अधिकारी बताउँछन्। आजसम्म कसैले पनि एमसीसी निर्णयमा लैजाऔं भनेर प्रस्ताव गर्नुभएको छैन, सभामुख अग्निप्रसाद सापकोटाका प्रेसविज्ञ श्रीधर न्यौपाने भन्छन्। केपी शर्मा ओली प्रधानमन्त्री हुँदा पनि यसलाई अघि बढाउन कार्यव्यवस्था परामर्श समितिको बैठकमा कुनै दिन छलफल नभएको संसद्का उच्च अधिकारीको भनाइ छ। नेताहरू बाहिरबाहिर कुरा गर्नुहुन्छ। तर, संसद्मा अघि बढाउने कि नबढाउने भन्नेमा एक दिन पनि कार्यव्यवस्थामा छलफल भएको छैन, ती उच्च अधिकारी भन्छन्, संसद्मा कसै न कसैले प्रस्ताव नगरी कसरी कार्यसूचीमा चढ्छ त ? कसरी चढ्न सक्छ संसद्को कार्यसूचीमा ? सभामुखको निर्देशनअनुसार संसद् सचिवालयका महासचिवले प्रतिनिधिसभाको बैठकमा पेस हुने दैनिक कार्यसूची तयार गर्छन्। प्रतिनिधिसभा नियमावलीको नियम १२ मा लेखिएको छ, सभामुखको निर्देशनअनुसार महासचिव वा निजको अनुपस्थितिमा सचिवले बैठक बस्ने प्रत्येक दिनको कार्यसूची तयार गर्नेछ। र, त्यसको एकप्रति सामान्यतयाः एक दिन अगावै सदस्य र संसदीय दलको कार्यालयलाई उपलब्ध गराइनेछ। त्यसरी बनेको कार्यसूचीमाथि मात्रै सभामा छलफल हुन्छ। सभामुखले चाहेमा कार्यसूचीमा हेरफेर गर्न सक्ने अधिकार नियमावलीले नै दिएको छ। नियमावलीका व्यवस्थाअनुसार सरकारसँगको समन्वयमा सभामुख सापकोटाले जुनसुकै दिनको कार्यसूचीमा पनि एमसीसी राख्न सक्छन् र निर्णयार्थ पेश गराउन सक्छन्। संसद् सचिवालयका अनुसार संसद्को सामान्य बहुमतबाट यो सम्झौता पारित हुन्छ। हाल सत्तापक्षसँग बहुमत कायमै छ। कसरी बन्छ कार्यसूची ? प्रतिनिधिसभा बैठकमा लैजाने विषय निर्धारण गर्न र त्यसमाथि छलफलको समय तोक्न सभामुखको अध्यक्षतामा कार्यव्यवस्था परामर्श समितिको बैठक बस्छ। बैठकमा सरकारले आफ्ना प्राथमिकताका एजेन्डा अघि बढाइदिन प्रस्ताव गर्छ। त्यसअनुसार, कार्यसूची बनाउन सभामुखले सचिवालयलाई अराउने गर्छन्। बैठकमा पेस हुने विषयको प्राथमिकता तथा समयावधिको निर्धारणलगायत बैठकलाई व्यवस्थित ढंगले सञ्चालन गर्ने सम्बन्धमा र सभामुखले आवश्यक ठहयाएको अन्य विषयमा परामर्श दिन सभामुखको अध्यक्षतामा प्रतिनिधिसभामा प्रतिनिधित्व गर्ने दलीय प्रतिनिधित्वको आधारमा बढीमा १७ जना सदस्य रहेको एक कार्यव्यवस्था परामर्श समिति गठन गर्न सकिनेछ, नियमावलीको नियम १३ मा छ। कार्यव्यवस्थामा कानुनमन्त्री पदेन सदस्य हुन्छन्। सरकारको बिजनेस अघि बढाउन कानुनमन्त्रीले नै सभामुख र संसद् सचिवालयसँग समन्वय गर्ने चलन छ। कुनै दलले संसद्मा अवरोध गरिरहेका बेला पनि सभामुखले सरकारसँगको समन्वयमा कार्यसूची तय गर्ने र बैठकमा अघि बढाउने गर्छन्। चालू अधिवेशनमा पनि विपक्षी एमालेको अवरोधबीच पनि बजेट प्रतिस्थापन विधेयक र अध्यादेशहरू पेश भएका थिए। सत्तापक्षको प्राथमिकतामा परेको बिजनेस अघि बढाईदिन सरकारका प्रतिनिधिसँगै सत्तापक्षका नेताहरूले पनि सभामुखमाथि दबाब बढाउन सक्छन्। प्रधानमन्त्रीले भेट गरेर सरकारको बिजनेस अघि बढाइदिन सभामुखलाई आग्रह गर्न सक्छन्। कार्यव्यवस्था बैठकमा सत्तासीन पार्टीका प्रमुख सचेतक र सचेतक पनि सदस्य हुन्छन्। सरकारको बिजनेसबिना एक मिनेट पनि संसद् नचल्ने संसदीय मान्यता छ। सरकारले आफ्नो बिजनेस अघि बढाउन चाहे सभामुखले बहाना बनाएर केही दिन त आलटाल गर्न सक्नुहोला, सचिवालयका एक उच्च अधिकारी भन्छन्, तर, सधैं भाग्न सक्नुहुन्न। सत्तापक्ष बिजनेस अघि बढाउन तयार हुनुपर्यो। ओलीका पालामा पनि औपचारिक प्रस्ताव भएन एमसीसी संसद्बाट अनुमोदन गर्ने कि नगर्ने भन्नेमा तत्कालीन नेकपामा तीव्र विवाद भयो। झलनाथ खनालको संयोजकत्वमा भीम रावल र तत्कालीन परराष्ट्रमन्त्री प्रदीप ज्ञवाली सम्मिलित कार्यदल गठन भयो। कार्यदल नै एकमत भएन। परिमार्जनसहित सम्झौता पारित गर्नुपर्ने सुझाव कार्यदलले दियो। तत्कालीन प्रधानमन्त्रीले संसद्मा जसरी पनि अघि बढाउन पार्टीमा दबाब दिए। तर, संसद्मा अघि बढाउने औपचारिक प्रस्ताव भने त्यतिबेला पनि सरकारका तर्फबाट नआएको सचिवालयका उच्च अधिकारी बताउँछन्। निवर्तमान सभामुख कृष्णबहादुर महराले एमसीसी अघि बढाउन नमानेका कारण आफूमाथि षड्यन्त्र भएको आरोप पनि लगाए। तर, त्यो बेला कार्यव्यवस्थाको कुनै पनि बैठकमा त्यसबारे छलफल नभएको सचिवालयका उच्च अधिकारीको दाबी छ। तत्कालीन अर्थमन्त्री ज्ञानेन्द्रबहादुर कार्की र अमेरिकी निकाय मिलेनियम च्यालेन्ज कर्पोरेसनका कार्यवाहक प्रमुख कार्यकारी जोनाथन नासबीच ०७४ भदौ २९ गते सम्झौता भएको थियो। त्यति बेला प्रधानमन्त्री शेरबहादुर देउवा नै थिए। अहिले प्रधानमन्त्री देउवा र सञ्चारमन्त्री कार्की संसद्बाट सम्झौता अनुमोदन गराउन क्रियाशील छन्। एमसीसी अनुमोदन यसकारण एमसीसी पारित हुन्छ : देउवा एमसीसी रोकिँदा अर्थतन्त्र सुस्त एमसीसीले दल चिन्दैन संशोधन गरेर एमसीसी पारित गर्न सकिन्छः माधव नेपाल जनमत : एमसीसी भनेको के हो ? यसकारण एमसीसी आवश्यक मध्यराति बाबुरामको ट्वीट : आलटाल नगरी संसदबाट एमसीसी पारित गरौं एमसीसी पारित गर्न देउवा र ओलीबीच भद्र सहमति एमसीसीले सकसमा गठबन्धन"
युक्रेन रुस विवाद : अमेरिकाले युरोपमा २ हजार सैनिक राख्ने,"युक्रेनमा रुसको आक्रमणको डर बढ्दै गएको भन्दै अमेरिकी राष्ट्रपति जो बाइडेनले यस हप्ता युरोपमा थप सेना पठाउने निर्णय गरेका छन्। बाइडेनले युरोपको सिमानामा करिब २ हजार सैनिक पठाउने बताए। ह्वाइट हाउसका एक अधिकारीले यो जानकारी दिएको बीबीसी हिन्दीमा समाचार छ। यी २ हजार सैनिकलाई फोर्ट ब्राग, नर्थ क्यारोलिनाबाट पोल्याण्ड र जर्मनी पठाइनेछ । त्यस्तै, जर्मनीमा पहिले नै रहेका १ हजार सैनिक रोमानियामा तैनाथ गरिने छ । रुसले भने युक्रेनमा आक्रमणको अनुमान गलत भएको बताउँदै आएको छ। तर युक्रेनसँग सीमा जोडिएको क्षेत्रमा रुसले करिब १,००,००० सेना तैनाथ गरेको छ। युक्रेन अमेरिकी नेतृत्वको सैन्य गठबन्धन नाटोमा सामेल नहुनुपर्ने माग रुसको छ। रुसले दक्षिणी युक्रेनको क्रिमियालाई आफ्नो कब्जामा लिएको आठ वर्षपछि यो संकट आएको हो। रुसले युक्रेनले विगतमा शान्ति स्थापनासम्बन्धी अन्तर्राष्ट्रिय सम्झौता कार्यान्वयन गर्न असफल भएको आरोप लगाएको छ । युक्रेनको पूर्वी भागमा रुसी समर्थित विपक्षीहरुको प्रभुत्व रहेको छ र सन् २०१४ देखि यहाँ कम्तीमा १४ हजार मानिस मारिएका छन् । युरोपमा पठाइने अमेरिकी सेनाहरू युद्धमा संलग्न हुने छैनन्, तर तिनीहरूले अमेरिकाका सहयोगीहरूलाई जोगाउन मद्दत गर्नेछन्। यसअघि पेन्टागनले गत महिना युद्धको अवस्थामा युरोपलाई सहयोग गर्न साढे आठ हजार सैनिकलाई अलर्टमा राख्ने घोषणा गरेको थियो ।"
४ वर्षसम्म खुलेन सत्यतथ्य,"भोजपुर : २०७४ असार १२ गते अरुण गाउँपालिका३ प्याउलीको मरेङडाँडास्थित स्थानीय तोरन कार्कीको पोखरीमा ३ बालबालिका मृत भेटिएका थिए। तर, उक्त रहस्यमय घटनाको ४ वर्ष बितिसक्दा पनि दोषी अझै पत्ता लाग्न सकेको छैन। न्याय नपाउँदा पीडित परिवारको बिचल्ली भएको छ। असार १० गते साँझ ८ वर्षीय प्रदीप फुयाँल, १४ वर्षीया सुष्मा फुयाँल र १५ वर्षीय रञ्जित सापकोटा हराएका थिए। अहिलेसम्म पनि न्याय नपाएपछि प्रदीपका बुवा चेतनाथ फुयाँल र उनकी पत्नी निर्मला गाउँबाट विस्थापित भइसकेका छन्। उनीहरू २०७४ असोजमा घरगोठमा ताल्चा र खेतबारी त्यसै छाडेर इटहरीको हलगडा झरे। न्यायको आश गर्दागर्दै सास जाने भयो। गाउँमा बसे अझै कति कष्ट भोग्नुपर्ने हो। मनै अड्याउन गाह्रो भयो अनि तराई झरेँ, चेतनाथले भने, मृत्यु कसरी भयो भन्ने पनि रिपोर्टसमेत दिएनन्। न कतैबाट न सहयोग न न्याय नै पाएँ। चेतनाथ बिहानबेलुकीको छाक टार्न र कान्छी छोरी पढाउन एक फर्निचरमा ज्यामी काम गर्छन्। त्यसैगरी घटनामा आफ्नो कान्छो छोरो रञ्जित गुमाएका मरेङडाँडाकै अर्का पीडित रवीन्द्र सापकोटाले राज्यले आश्वासन मात्र देखाएर झनै पीडा थपिदिएको सुनाउँछन्। तत्कालीन भोजपुरका प्रमुख जिल्ला अधिकारी गोमादेवी चेम्जोङले न्यायको पहल गरिरहने बताए पनि अहिलेसम्म अन्य कुनै पक्षले वास्ता नगरेको उनको गुनासो छ। न्याय र राहतको नाममा आश्वासन मात्र न्यायको आशमा पीडित परिवार २०७४ भदौ तेस्रो साता शीतलनिवासस्थित राष्ट्रपति विद्यादेवी भण्डारी र तत्कालीन गृहमन्त्री जनार्दन शर्माको कक्षसम्म पुगे। त्यसबेला गृहमन्त्री शर्माले मृतक बालबालिकाको परिवारलाई काजकिरियाका लागि सरकारले जनही साढे ३ लाख दिने घोषणा गरेका थिए। तर, उनीहरूले त्यो रकम पाएनन्। न्याय र राहतको प्रतीक्षामा बसेका पीडित परिवारले पटकपटक सम्बन्धित निकायमा विन्ती बिसाए पनि बेवास्ता गरिएको रवीन्द्रको गुनासो छ। उनले भने, सरकारले आश्वासन त दियो तर न राहत आयो न न्यायको कुनै बाटो नै खुल्यो, आशैआशमा मारे। प्रहरी अझै अनुसन्धानमै जिल्ला प्रहरी भोजपुरका डीएसपी राजकुमार राईले मृतक ३ बालबालिकाको मिसिलहरूका आधारमा ६५ जनाको कल डिटेल, सोधपुछ, ३ वटा लेखापढी गरिएको बताएका छन्। बीपी कोइराला स्वास्थ्य विज्ञान प्रतिष्ठान धरानले बालबालिकाको मृत्यु पानी डुबेर भएको पोस्टमार्टम रिपोर्ट निकालेको थियो। रिपोर्टपछि थप ल्याब टेस्टका लागि घटनास्थलको पोखरीको पानी र मृतक बच्चाहरूको श्वासनलीमा अड्किएको पानीका कण ब्युरोमा पठाइएको डीएसपी राईले बताए। घटनाको अनुसन्धान गर्न तत्कालीन अञ्चल प्रहरी प्रमुख एसएसपी उत्तरकुमार कार्की र तत्कालीन भोजपुरका डीएसपी काजीकुमार आचार्य नेतृत्वको संयुक्त टोली खटे पनि प्रमाण जुटाउन सकेन। पछि २०७४ साउन १३ गते नेपाल प्रहरीको केन्द्रीय अनुसन्धान ब्युरोका तत्कालीन डीएसपी दधिराम न्यौपानेको नेतृत्वमा स्थलगत अनुसन्धान टोली पनि आयो। उक्त टोलीले पनि कुनै प्रमाण फेला पार्न सकेन। पीडित परिवारसँग न्याय दिलाउने प्रतिबद्धता दिएका जनप्रतिनिधि पनि मौन देखिएका छन्। वर्षौं बितिसक्दा पनि राज्यबाट घटनाको कुनै ठोस प्रमाण र नतिजा दिन नसकेपछि घटनाको विषयमा जनप्रतिनिधिको पनि चासो हराएको छ।"
भारतीय अभिनेता रमेश देवको निधन,"नयाँ दिल्ली : चर्चित मराठी, बलिउड अभिनेता अमिताभ बच्चन, राजेश खन्ना लगायतका धेरै चर्चित कलाकारहरूसँग स्क्रिन सेयर गरेका बलिउड अभिनेता रमेश देवको हृदयघातका कारण निधन भएको समाचार बीबीसी हिन्दीमा छ। उनी ९३ वर्षका थिए। उनले चार दिनअघि मात्रै ९३ औं जन्मदिन मनाएका थिए। उनको मृत्यु मुम्बईको धिरुभाई अम्बानी अस्पतालमा उपचारको क्रममा भएको हो। रमेश देवकी पत्नी सीमा देव पनि एक चर्चित अभिनेत्री हुन्। उनीहरुका छोराहरू अजिंक्य देव र अभिनय देव पनि बलिउडसँग सम्बन्धित छन् र प्रसिद्ध अभिनेता र फिल्म निर्देशक हुन्। आरती बाट हिन्दी फिल्मी यात्रा सुरु गरेका रमेश देवले धेरै फिल्ममा अभिनय गरेका छन्। सरस्वतीचन्द्र, आनन्द, आपकी कसम, मेरे सपना, अन्धा माङ्गता एक डोला (मराठी), तीन बहुरनिया, पतिता जस्ता धेरै चर्चित फिल्महरूले उनलाई पहिचान दिएका छन्।"
"प्रचण्ड र नेपाललाई देउवाको प्रश्न, एमसीसी सम्झौताका कुनकुन बुँदा संशोधन गर्नुपर्ने हो ?","काठमाडौं : प्रधानमन्त्री शेरबहादुर देउवाले एमसीसीको संशोधन गर्नुपर्ने बुँदा उपलब्ध गराउन सत्ता साझेदार दललाई आग्रह गरेका छन्। बालुवाटारमा बुधबार प्रधानमन्त्री देउवाले माओवादी केन्द्र अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपालसमक्ष संशोधन गर्नुपर्ने बुँदाहरू लेखेर दिन भनेका हुन्। दाहाल र नेपालले यथास्थितिमा एमसीसी अनुमोदन गर्न नसकिने बताएको स्रोत बताउँछन्। माधवकुमार नेपाललाई निर्वाचनसम्म गठबन्धन कायम रहन्छ भने यथास्थितिमै पनि एमसीसी पास गर्ने कुरामा समस्या छैन। पार्टीका अन्य साथीहरूको चित्त बुझाउनका निमित्त मात्र उहाँले संशोधनको मुद्दा बोक्नुभएको छ, स्रोतले भन्यो। नेपालसँग बुधबार बिहान गृहमन्त्री बालकृष्ण खाँणले पनि भेट गरेका थिए। त्यस बेला पनि नेपालले सकारात्मक कुरा गरेको स्रोतले बतायो। गृहमन्त्रीले देशलाई निकास दिन के गर्ने हो ? तपार्इंहरूले सहजीकरण गरिदिनुपर्र्यो भन्नुभयो, स्रोतले भन्यो, माधवकुमार नेपालले साथीहरू एमसीसी संशोधन गरेरै अघि बढौं भन्दै हुनुहुन्छ। मैले साथीहरूलाई भनेकै छु। एमसीसी कहाँनेर संशोधन गर्नुपर्छ भन्नुहोस्। त्यसमा प्रधानमन्त्रीजीलाई सुझाव दिनेछौं। सँगसँगै हामी गठबन्धनमा पनि छौं र उहाँहरू सँगै चुनावमा जानुपर्छ भन्ने पनि ख्याल राखौं। बालुवाटारमा प्रधानमन्त्रीसँग एमसीसीकै विषयमा छलफल भएको नेता नेपालले बताए। एमसीसीका कुनकुन कुराहरू संशोधन गर्नुपर्ने छन् भनेर प्रधानमन्त्रीले सोध्नुभयो। संशोधन गर्नुपर्ने बुँदाहरू उपलब्ध गराउन हामीलाई भन्नुभएको छ, नेता नेपालले भने। उनले गठबन्धन नटुट्ने बरु प्रतिनिधिसभा र प्रदेशसभा निर्वाचनमै कायम रहने बताए। पाँच दलीय गठबन्धन टुट्ने भयो कि क्या हो भन्ने अनावश्यक भ्रम र आशंका छन्, उनले भने, गठबन्धन टुट्ने वाला छैन। हामीले एक पछि अर्को सफलता हासिल गर्दै गएका छौं। नेपालको राजनीति दक्षिणपन्थी दिसामा जान खोजेको थियो। त्यसलाई हामीले करेक्सन गरेका छौं। सही बाटोमा हिँडाएका छौं। दाहालले भने संशोधनको अडान भने कायमै राखेको जनाइएको छ। केही बुँदामा छलफल गरेरै अघि बढ्नुपर्छ नत्र देश दुर्घटना पर्न सक्छ भन्ने प्रचण्डजीको भनाइ हो। त्यसपश्चात् प्रधानमन्त्रीले कहाँनेर तपाईंहरूलाई आशंका छ, खुलेर बुँदागत रूपमा ल्याउनुहोस् छलफल गरौंला भन्नुभयो, स्रोतले भन्यो, त्यसपछि आआफ्नो पार्टीमा छलफल गरेर निचोडमा पुग्ने कुरा भएको थियो। सर्वसहमतिबाट एमसीसी पास गर्ने प्रयास भइरहेको छ : माधव नेपाल संसद्मा अल्झिएको अल्झियै एमसीसी"
"एमसीसी एक, दाउ अनेक","काठमाडौं : अमेरिकी निकाय एमसीसीसँग अनुदान सम्झौता भएको ४ वर्ष ५ महिना भयो। उक्त सम्झौता अनुमोदन गर्न सरकारले संसद्मा दर्ता गरेकै अढाई वर्ष पुग्यो। तर, यो अवधिसम्म सदनमा अघि बढेन। प्रधानमन्त्री शेरबहादुर देउवा अहिले तत्काल अनुमोदन गराउन लागेका छन्। तर, सत्ता गठबन्धनमै सहमति जुटेको छैन। बरु कडा शक्तिसंघर्षको अवस्था देखिन्छ। कांग्रेस र जसपाको डा बाबुराम भट्टराई पक्ष सम्झौता अनुमोदन गर्ने लाइनमा छन्। जसपाका उपेन्द्र यादव खुलेका छैनन्। माओवादी केन्द्र र एकीकृत समाजवादी पहिला संशोधन हुनुपर्ने अडानमा छन्। जनमोर्चाको लाइन कुनै हालतमा स्वीकार नगर्ने भन्ने देखिन्छ। प्रमुख प्रतिपक्षी एमाले पर्ख र हेरको अवस्थामा छ। प्रस्ताव रोक्ने कि अघि बढाउने विषय सभामुख अग्निप्रसाद सापकोटाको भूमिकामा भर पर्छ। सभामुख सापकोटाले माओवादी केन्द्र अध्यक्ष पुष्पकमल दाहालको भूमिकाका आधारमा कदम चाल्न सक्ने देखिन्छ। यी हिसाबले प्रधानमन्त्री देउवाका तीन विकल्प देखिन्छन्। सभामुखलाई सहमत गराउने, यो विषयै चटक्क छाड्ने र जे हुन्छ भिडेरै जाने। कांग्रेस नेता मीनबहादुर विश्वकर्मा प्रधानमन्त्रीको बटमलाइन नै निर्वाचनअघि जसरी पनि एमसीसी अनुमोदन गराउने रहेको बताउँछन्। भन्छन्, यो नेपालको मात्र विषय होइन। सबैभन्दा ठूलो मित्र राष्ट्रसँगको विषय भएकाले जसरी पनि पास गर्नुपर्छ। देउवालाई ओलीदाहाल र दाहाललाई देउवाओली मिलेर अघि बढ्ने पो कि भन्ने भए पनि एकअर्कामा देखिन्छ। एमसीसी अनुमोदन गर्न गठबन्धनले साथ दिए राम्रो, नत्र एमाले अध्यक्ष केपी शर्मा ओलीको साथ मिल्ने भन्ने बुझाइ देउवामा देखिन्छ। उनले ओलीसँग औपचारिकअनौपचारिक रूपमा संवादसमेत गरिरहेका छन्। दाहालको ठम्याइ छ एमसीसी राष्ट्रहितविपरीत छ। तर, अहिलेको गठबन्धन बचाइरहनुपर्ने चुनौती छ। तर, धेरै नेता, कार्यकर्ता सम्झौताको विपक्षमा देखिन्छन्। केही समयअघि माइतीघरमा एमसीसीको विरोधमा नारा लगाइरहेका कार्यकर्तालाई दाहालले रोकेका थिए। गठबन्धन जोगाउन र देउवाओली मिल्न नदिन पनि उनी संशोधन गरी सम्झौता पास गर्ने रणनीतिमा देखिन्छन्। माओवादी देव गुरुङ परिमार्जन गरी आर्थिक परियोजनाका रूपमा आए मात्रै स्वीकार गर्न सकिने बताउँछन्। राष्ट्रहितविपरीत अमेरिकी सैनिक रणनीतिक अंग हो। जसलाई संशोधन नगरेसम्म स्वीकार गर्न सकिँदैन, नेता गुरुङ भन्छन्। सहमतिको सरकार भएकाले कांग्रेस एक्लै अघि बढ्न नसक्ने गुरुङ बताउँछन्। यो गठबन्धनको सरकार हो। कांग्रेसको मात्रै होइन। गठबन्धन छोडेर आफ्नो ढंगले प्रधानमन्त्री जानुभयो भने फरक कुरा हो। तर, साझा सरकार भएकाले साझा मुद्दामा प्रधानमन्त्री एक्लै जान सक्नु हुन्न, उनी भन्छन्। गठबन्धनको सरकार भएकाले सहमतिका आधारमा प्रधानमन्त्री जानुपर्ने उनको भनाइ छ। गठबन्धनको प्रधानमन्त्री भएकाले उहाँले साझा निर्णयको कार्यान्वयन गर्नुपर्छ। सहमति नभएको कुरा गर्नु हँुदैन, उनी भन्छन्। एमसीसीले सकसमा गठबन्धन संसद्मा अल्झिएको अल्झियै एमसीसी प्रचण्ड र नेपाललाई देउवाको प्रश्न, एमसीसी सम्झौताका कुनकुन बुँदा संशोधन गर्नुपर्ने हो ? एकीकृत समाजवादीका अध्यक्ष नेपाल नरम रहे पनि उनी दाहालकै पछि लागेका छन्। यस विषयमा नेपाल विचारशून्य अवस्थामा देखिन्छन्। उनले सहमतिमै एमसीसी अघि बढ्ने बताउँदै आएका छन्। तर, उक्त पार्टीकै झलनाथ खनाललगायत नेता जस्ताको जस्तै अनुमोदन गर्न हुने अडानमा छन्। एकीकृत समाजवादीका नेता मुकुन्द न्यौपाने गठबन्धनको सहमतिबेगर प्रधानमन्त्रीले मात्रै एमसीसी अनुमोदन गर्न नसक्ने बताउँछन्। गठबन्धनको सहमतिबेगर यो पास हुँदैन। देउवाले एक्लै पास गर्न सक्नु हुन्न, नेता न्यौपाने भन्छन्, यो सरकार उहाँको मात्र होइन, सर्वोच्च अदालतले बनाइदिएको गठबन्धनबाट बनेको सरकार हो। उहाँ अहिले आएर गठबन्धन केही होइन भनेर भन्नु हुन्न र भन्न पाउनु पनि हुन्न। ओली प्रधानमन्त्री हुँदा तत्कालीन सत्तारुढ दल नेकपामा चर्को मतभेद भएको थियो। दाहालनेपाल ओलीविरुद्ध एक ठाउँमा उभिएका थिए। त्यसकारण सम्झौता जस्ताको तस्तै अघि बढाउँदा राजनीतिक भविष्य संकटमा पर्ने भय दुई नेतामा देखिन्छ। उनीहरूकै फेस सेभिङका लागि प्रधानमन्त्रीले संकल्प प्रस्तावको विषय ल्याए। तर, त्यसमा उनीहरू सहमत नभएको कांग्रेस नेता विश्वकर्मा बताउँछन्। गठबन्धनले झलनाथ खनालको नेतृत्वमा बनाएको कार्यदलमा एमसीसीबारे सहमति कायम हुन सकेन। उक्त कार्यदलमा माओवादी नेता नारायणकाजी श्रेष्ठ र सञ्चार तथा सूचना प्रविधिमन्त्री ज्ञानेन्द्रबहादुर कार्की सदस्य छन्। कार्यदलको बैठकै बस्न सकेन। कार्की पक्ष र खनालश्रेष्ठ विपक्षमा छन्। उनीहरू संशोधन र परिमार्जन गरेर मात्रै पास गराउन पर्ने पक्षमा छन्। मन्त्री कार्की अर्थमन्त्री भएका बेला एमसीसी सम्झौता भएको थियो। नेता न्यौपाने कार्यदलमा सहमति नजुटेको बताउँछन्। देशको हितविपरीत ८ वटा गोप्य कागजात फेल परेको दाबी उनी गर्छन्। के गर्छ कांग्रेस ? एमसीसी अनुमोदन गर्न अवरोध भए गठबन्धन तोड्नपछि नपर्ने अवस्थामा देखिएको छ कांग्रेस। काम गर्न गठबन्धन बनाइएकाले अवरोध रहिरहे यसको औचित्य नरहने नेता विश्वकर्मा बताउँछन्। एमसीसी पास नगर्ने, निर्वाचनको मितिमा सहमत नहुने हो भने केका लागि गठबन्धन ?, उनी भन्छन्, काम गर्न पो गठबन्धन त, होइन भने किन गठबन्धन ? यस्तो बेला पाँच दलको गठबन्धन टुटाउन एमालेलाई मौका मिलेको छ। ओली आफू प्रधानमन्त्री भएकै बेला एमसीसी अघि बढाउन चाहन्थे। तर, पार्टीमै विवाद भयो र रोकियो। अहिले भने सत्ता गठबन्धन भत्काउने सर्तमा मात्रै एमसीसीको पक्षमा एमाले जाने देखिएको छ। यसको संकेत देउवालाई ओलीले दिएका छन्। एमाले उपाध्यक्ष सुभासचन्द्र नेम्बाङ प्रतिपक्ष रहेकाले प्रतिपक्षकै भूमिका निर्वाह गर्ने बताउँछन्। आफैंले गरेको सम्झौताका विषयमा पनि कार्यदल गठन गरेर सरकारले नाटक गरिरहेको नेता नेम्बाङ बताउँछन्। एमसीसी उहाँले नै होइन सम्झौता गरेको ? अहिले कार्यदल बनाए अध्ययन गर्ने भनेको के नाटक हो, नेता नेम्बाङ भन्छन्, सरकारले आफ्नो भूमिका निर्वाह गर्नुपर्यो। हामी प्रतिपक्षको भूमिका निर्वाह गर्छौं। एमालेकै उपमहासचिव प्रदीपकुमार ज्ञवाली अमेरिकी सहयोग परियोजना एमसीसीबारे सांसदहरूलाई स्वविवेकको निर्णय गर्न दिनुपर्ने बताउँछन्। सत्तारुढ गठबन्धनका नेताहरूले एमसीसीलाई भूराजनीतिक प्रतिस्पर्धाको विषय बनाएको नेता ज्ञवालीको भनाइ छ। सत्तामा रहेका नेताहरू जानीजानी भूराजनीतिक द्वन्द्व निम्त्याउँदै हुनुहुन्छ, नेता ज्ञवाली भन्छन्, सुनिरहेका छौं भर्चुअल मिटिङहरू भइरहेका छन्। विदेशीको एड्भाइस लिने खालका कुराहरू भइराखेका छन्। एमसीसी विकास परियोजना भएकाले यसलाई लिने कि नलिने भन्ने विषय संसद् र राजनीतिक दलहरूको स्वेच्छिक रोजाइ भएको उनी बताउँछन्। हाम्रो प्रष्ट मान्यता छ, यो विषय संसद्मा आउनुपर्छ र सार्वभौमसत्ता सम्पन्न सांसदहरूले यस विषयमा आफ्नो स्वविवेकले निर्णय गर्न पाउनुपर्छ, उनी भन्छन्, संसदमा आउन नदिने, बन्द कोठामा तथाकथित गठबन्धनका कार्यदलको त्यो अँध्यारो घेराभित्र राखेर यसलाई गिजोल्न पाइँदैन। सभामुख फ्याक्टर एमसीसीमा सभामुखको भूमिका महत्वपूर्ण हुने देखिन्छ। ओली प्रधानमन्त्री हुँदा तत्कालीन सभामुख कृष्णबहादुर महराले सहयोग गरेनन्। अहिले सभामुख सापकोटा पनि विपक्षमा देखिन्छन्। संसद्मा सम्झौता टेबल गर्न सभामुख सापकोटाको असहयोग हुने आकलन प्रधानमन्त्री देउवाको छ। एमसीसीका विषयमा सभामुखलाई मनाउने, नमाने एमालेसँग मिलेर हटाउनेसम्म रणनीतिमा देउवा जान सक्ने देखिएको छ। सभामुखले चाहे बजेटजस्तै गरी एमसीसी संसद्मा पेस भई पारित पनि हुन सक्छ। सभामुख सापकोटाले बिभिन्न दलका नेता, विशेषज्ञ, कानुनविद्लगायतसँग छलफल थालेका छन्। दलहरू सहमति गरेर आएपछि मात्रै यो विषय अघि बढ्न सक्ने सभामुखको तर्क रहँदै आएको छ। उनी बजेटजस्तो जबरजस्ती एमसीसी लाने पक्षमा देखिँदैनन्। सभामुखका प्रेस विज्ञ श्रीधर न्यौपानेका अनुसार एमसीसी विषयमा कार्यव्यवस्था परामर्श समितिमा कसैले छलफलको प्रस्ताव गरेका छैनन्। यो विषयमा सभामुखलाई जोड्न हतार हुने न्यौपानेको भनाइ छ। यो विषय अहिलेसम्म संसदमा छलफलको विषय भएको छैन। दलहरू सहमत गरेर आएमा राम्रो हुनेछ, न्यौपाने भन्छन्। प्रतिनिधिसभा बैठकलाई निरन्तरता दिने विषयमा सभामुख गम्भीर रहेको उनको भनाइ छ। केही समययता संसद् बैठक बस्न सकेको छैन। सभामुखले सूचना टाँसेर स्थगन गर्दै आएका छन्। एमसीसी उहाँ (देउवा)ले नै होइन सम्झौता गरेको ? अहिले कार्यदल बनाएर अध्ययन गर्ने भनेको के नाटक हो ? सरकारले आफ्नो भूमिका निर्वाह गर्नुपर्यो। हामी प्रतिपक्षको भूमिका निर्वाह गर्छौं। सुभासचन्द्र नेम्बाङ, उपाध्यक्ष, एमाले एमसीसी पास नगर्ने, निर्वाचनको मितिमा सहमत नहुने हो भने केका लागि गठबन्धन ? काम गर्नका लागि पो गठबन्धन त। मीनबहादुर विश्वकर्मा, नेता, नेपाली कांग्रेस गठबन्धन छोडेर आफ्नो ढंगले प्रधानमन्त्री जानुभयो भने फरक कुरा हो। साझा सरकार भएकाले साझा मुद्दामा उहाँ एक्लै जान सक्नु हुन्न। देव गुरुङ, नेता, माओवादी केन्द्र यो विषय संसद्मा आउनुपर्छ र सार्वभौमसत्तासम्पन्न सांसदहरूले यस विषयमा स्वविवेकले निर्णय गर्न पाउनुपर्छ। अँध्यारो घेराभित्र राखेर गिजोल्न पाइँदैन। प्रदीपकुमार ज्ञवाली, उपमहासचिव, एमाले गठबन्धनको सहमतिबेगर एमसीसी पास हुँदैन। यो सरकार प्रधानमन्त्री देउवाको मात्र होइन। सर्वोच्च अदालतले बनाइदिएको गठबन्धनबाट बनेको सरकार हो। मुकुन्द न्यौपाने, नेता, एकीकृत समाजवादी आजसम्म कसैले पनि एमसीसी निर्णयमा लैजाऔं भनेर प्रस्ताव गर्नुभएको छैन। दलहरू सहमति गरेर आएमा राम्रो हुनेछ। श्रीधर न्यौपाने, सभामुखका प्रेस विज्ञ"
बालिकालाई बलात्कार गरेको आरोपमा पक्राउ,विराटनगर : बालिकालाई बलात्कार गरेको आरोपमा प्रहरीले मोरङको सुन्दरहरैँचा नगरपालिका५ बाँसबारीबाट एक जनालाई बुधबार साँझ पक्राउ गरेको छ। १२ वर्षीया बालिकामाथि बलात्कार गरेको आरोपमा ५३ वर्षीय रामदेव चौधरीलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार चौधरीले बालिकालाई बुधबार साँझ ५:३० बजेतिर बलात्कार गरेको प्रारम्भिक अनुसन्धानबाट खुलेको छ। ललाइफकाइ घरनजिकको बाँसघारीमा लगेर बलात्कार गरेको खुलेपछि चौधरीलाई पक्राउ गरेर घटनाका बारेमा अनुसन्धान थालिएको श्रेष्ठले बताए। उनलाई इलाका प्रहरी कार्यालय बेलबारीको हिरासतमा राखेर प्रहरीले घटनाका बारेमा थप अनुसन्धान अघि बढाएको छ। बलात्कार पीडित बालिकालाई उपचार र स्वास्थ्य परीक्षणका लागि बीपी कोइराला स्वास्थ्य विज्ञान प्रतिष्ठान धरान लगिएको छ। पीडकको स्वास्थ्य परीक्षण पनि धरानमै गरिएको प्रहरीले जनाएको छ।
