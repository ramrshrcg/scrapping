शीर्षक,विवरण
मटिहानीमा २३ लाखको लागतमा बैठक कक्ष निर्माण,"महोत्तरी : महोत्तरीको मटिहानीमा २३ लाखको लागतमा बैठक कक्ष भवनको निर्माण गरिएको छ । नगरस्तरीय योजना अन्र्तगत २३ लाखको लागतमा सो भवनको निर्माण भएको हो । २७ फिट लम्बाई, १३ फिट चौडाई रहेको सो भवनमा अत्याधुनिक भौतिक पूर्वाधार समेत निर्माण गरिएको नगरपालिकाको कार्यालय स्रोतले जनाएको छ । बिहीबार दिउँसो एक समारोहकाबीच नगरप्रमुख हरिप्रसाद मण्डलले सो बैठक कक्षको उद्घाटन गरेका हुन । विगतमा नगरपालिकाको कार्यसम्पादनको लागि बैठकबस्नको निम्ति समस्या हुँदै आएकोमा अब यो कक्षको निर्माण सम्पन्न भएपछि कुनै पनि विषयवस्तुउपर निर्णय लिनको लागि सुलभ हुने नगरप्रमुख मण्डलले बताए ।"
सनराइज बैंकको १४औं साधारण सभा सम्पन्न,"काठमाडौं : सनराइज बैंक लिमिटेडको १४औं वार्षिक साधारण सभा सम्पन्न भएको छ । बिहीबार भएको साधारण सभाले बैंकको चुक्तापुँजी ६३ करोड ९ लाख ४८ हजार ३ सय ९ रुपैयाँ बराबरको बोनस शेयर वितरण गर्ने र बोनस शेयरमा लाग्ने कर प्रयोजनको लागि चुक्ता पुँजी ३ करोड ३२ लाख ७ हजार ८ सय रुपैयाँ वितरण गर्ने प्रस्ताव पारित गरिएको छ । बैंकको हाल चुक्ता पुँजी १० अर्ब ११ करोड ८८ लाख ९२ हजार ८ सय ८ रुपैयाँ रहेको छ । बैकको हाल देशभर १३९ वटा शाखा, ८३ वटा शाखारहित बैंकिङ्ग सेवा, १२वटा एक्सटेन्सन काउण्टर, १५७ वटा एटिएम मार्फत् आफ्ना ८लाख भन्दा बढी ग्राहकहरुलाई सेवा प्रदान गर्र्दै आइरहेको जनाएको छ ।"
आगो ताप्दा सावधानी अपनाउन मन्त्रालयको अपिल,"काठमाडौं: स्वास्थ्य तथा जनसङ्ख्या मन्त्रालयले कोठालाई न्यानो बनाइराख्न आगो ताप्ने, हिटर बाल्ने, गिजरको प्रयोग गर्नेलगायतका कार्य गर्दा सावधानी अपनाउन अपिल गरेको छ। मन्त्रालयले आज सूचना जारी गर्दै केही दिनदेखि देशभर चिसो बढेको र जाडोयाममा शरीर वा कोठालाई न्यानो बनाइराख्न आगो ताप्ने, हिटर बाल्ने, गिजरको प्रयोग गर्नेलगायतका कार्य गर्दा अप्रिय घटना हुने भएकाले सावधानी अपनाउन अपिल गरेको हो। मन्त्रालयले कोठा न्यायो बनाउनका लागि हावा ओहरदोहर हुने ठाउँ वा कोठामा मात्र आगो ताप्ने, हिटर बाल्ने वा गिजर प्रयोग गर्न आग्रह गरेको छ। मन्त्रालयले कोइलाजन्य स्रोतबाट सकेसम्म आगो नताप्न, आगो ताप्दा वा हिटर बाल्दा कागज, कपडा जस्ता छिटो जल्ने खालका सामग्री नजिकै नराख्न अनुरोध गरेको छ। यसैगरी मन्त्रालयले आगो तापिसकेपछि त्यसलाई पूर्णरूपमा निभाउन, हिटरको प्रयोग गर्दा समयसमयमा चलिरहेको हिटरलाई बन्द गर्न, सुत्नुअघि अनिवार्यरूपमा हिटर निभाउन अनुरोध गरेको छ। मन्त्रालयले गिजरको मुख्य मेसिनलाई स्नानगृह बाहिर खुला ठाउँमा जडान गर्न र गिजर खोलेर लामो समयसम्म स्नानगृहमा नबस्न पनि आग्रह गरेको छ। आज नेपालगञ्जको भेरी अस्पतालको क्याटरमा कोठा न्यानो बनाउनका लागि कोइला बालेर सुत्दा एकै परिवारका चार जनाको निसास्सिएर निधन भएको थियो।"
घमण्डले क्षति,"कुनै गाउँमा एक जना व्यक्ति थिए। उनी त्यतिबेलाका जानेमाने विद्वान् मानिन्थे। व्याकरण शास्त्रमा उनी बराबरका विद्वान् कोही थिएनन् तर जति विद्वान् थिए, त्योभन्दा बढी घमण्डी र अहंकारी थिए। शास्त्र भनेको व्याकरण मात्र हो र विद्वान् भनेको आफू मात्र हो भन्ने उनको मान्यता थियो। जहाँ पनि जान्थे र व्याकरण पढेका छौ ? भनेर सोध्थे। अनि पढेको छैन भन्नेलाई तिम्रो आधा उमेर खेर गयो भन्दै अत्याउने गर्थे। समय बित्दै गयो। उनको बानी पनि जारी नै रह्यो। उनको व्यवहारले गाउँले हैरान थिए। बिस्तारै यो कुरा राजाको कान पुग्यो। परीक्षण गर्न आफैं गाउँ पुगे। त्यतिबेला पनि ती व्यक्ति गाउँलेहरूलाई त्यही प्रश्न सोधिरहेका थिए। राजालाई देखेपछि उनलाई पनि सोही प्रश्न तेस्र्याउँदै भने महाशय ! हेर्दा खानदानी देखिनु हुन्छ, पक्कै व्याकरण पढ्नु भएको होला होइन ? राजाले नबुझेजस्तौ गर्दै भने के भन्नुभयो ? व्याकरण पढ्नुभएको छ कि छैन भनेको नि। पुनः सोधे। त्यो भनेको के हो ? राजाको प्रश्न थियो। हरे त्यति पनि थाहा छैन ? व्याकरण शास्त्र क्या ? जो बिना जीवन अधुरो हुन्छ। हो र ? भन्दै राजा दरबार फर्किए। त्यसपछि राजाले चतुरेलाई बोलाएर व्यक्तिको आँखा खोल्ने आदेश दिए। राजाको आज्ञा सुनेपछि केही समय धैर्य गर्न आग्रह गर्दै उनी आफ्नो बाटो लागे। एक दिन ती व्यक्ति पल्लो गाउँ जान हिँडे। बीचमा ठूलै नदी तर्नुपथ्यो। नदी वारपार गर्ने साधन भनेको एकमात्र डुंगा थियो। व्यक्ति डुंगामा बसे। माझी डुंगा खियाउन लागे। व्यक्तिले आफ्नो बानीअनुसार माझीलाई पनि सोधे व्याकरण शास्त्र पढ्नुभएको छ ? छैन हजुर ! बच्चैदेखि डुंगा खियाउँदै छु। त्यसो भए तपाईंले आधा जीवन खेर गयो, ती व्यक्तिले पनि भने। माझी बोलेनन्। चुपचाप डुंगा खियाउँदै नदीको बीचतिर पुगेपछि सोधे ए हजुर पौडी खेल्न जान्नु भएको छ ? नाथे पौडी खेल्ने काम पनि कसले सिकोस्, ती व्यक्तिले भने। त्यसो भए तपाईंको पूरा जीवन खेर जाने भयो, माझीले भने। असम्भव। व्याकरण शास्त्री हुँ बुझ्यौ ? उनको घमण्ड त्यहाँ पनि प्रस्तुत भयो। केही अनकनाएजस्तो गर्दै माझीले भने त्यो त बुझेँ, तर आँधी तूफान आउन लाग्यो कुनै पनि बेला डुंगा पल्टिन सक्छ। यति भनेर माझी नदीमा फाल हालेर पौडिन लागे। विचरा व्यक्ति कालोनीलो हुँदै बचाऊ बचाऊ भन्न लागे। व्यक्तिको छटपटी देखेपछि माझीले नडराउनुस् ! मेरो आधा जीवन खेर गए पनि तपाईंको पूरा जीवन बित्न दिन्न भन्दै उद्धार गरे। बल्ल ती व्यक्तिको आँखा खुल्यो। उनले क्षमा मागे। माझीलाई यस्तो चतुरेले सिकाएका थिए। नैतिक शिक्षा : सबै आआफ्नो स्थानमा उत्तिकै महत्त्वका हुन्छन्। त्यसैले सबैको कामको सम्मान गर्नुपर्छ।"
"संसारकै लामो मेट्रो लाइन सञ्चालनमा, किमप्रति बफादार हुन सेनालाई आदेश","साङ्घाईः चिनियाँ प्रान्त साङ्घाईले संसारकै लामो मेट्रो लाइन सञ्चालनमा ल्याएको छ। साङ्घाईले बिहीबारदेखि संसारकै लामो मेट्रो लाइन सञ्चालनमा ल्याएको हो। करिब १६७ किलोमिटर लामो दूरीसम्म चालकरहित मेट्रो रहेको सो मेट्रो लाइन संसारकै लामो मेट्रो लाइन हो। सो मेट्रो लाइनको लम्बाई करिब ८३१ किलोमिटर रहेको छ। जसमा २० मेट्रो लाइन रहेका छन् भने ५०८ मेट्रो स्टेशन रहेका छन्। साङ्घाई नगरपालिका सरकारको स्वामित्वमा रहेको सो मेट्रो लाइनको निर्माण कार्य पहिलोपटक सन् १९९० जनवरीमा सुरु भएको थियो। विभिन्न चरणमा निर्माण र सञ्चालनमा आएको सो लाइनको अन्तिम चरण हालै निर्माण सम्पन्न भएको थियो। १८औं चरणको निर्माण सम्पन्नपछि सो लाइन बिहीबारदेखि सञ्चालनमा आएको हो। सो मेट्रो लाइनको कूल लागत १४ करोड ५९ लाख अमेरिकी डलर रहेको बताइएको छ। किमप्रति बफादार हुन सेनालाई सरकारको आदेश सिओलः उत्तर कोरियाली शासक किम जोङ उनप्रति बफादार बन्न सरकारले आफ्ना सेनालाई आदेश दिएको छ। सरकारले बिहीबार उत्तर कोरियाका करिब १२ लाख सैनिकलाई किमप्रति बफादार बन्न आदेश दिएको हो। सेनाको सर्वोच्च कमाण्डरको नेतृत्वमा किमले आरोहण गरेको १०औं वार्षिकोत्सवको अवसरमा उत्तर कोरियाली सरकारले आफ्ना सेनालाई सो आदेश दिएको हो। किमसँग अझै एकजुट हुन र आफ्नो ज्यानसँगै किमको ज्यानको रक्षा गर्नसमेत सरकारले सेनालाई आदेश दिएको स्थानीय अखबार सिनमुनमा खबर छ। सरकारले देशमा अत्याधुनिक र नयाँ सैन्य हातहतियारहरु निर्माण गर्नुपर्नेमा समेत जोड दिएको बताइएको छ। अष्ट्रेलियामा प्रदर्शनकारीद्वारा पुरानो संसद भवनमा आगजनी क्यानबेराः प्रदर्शनकारीहरुले अष्ट्रेलियाको राजधानी क्यानबेरास्थित पुरानो संसद भवनमा आगजनी गरेका छन्। आदीवासी सार्वभौमसत्ताको माग गर्दै प्रदर्शनमा उत्रिएका प्रदर्शनकारीहरुले बिहीबार पुरानो संसद भवनमा आगजनी गरेका हुन्। प्रदर्शनकारीहरुले गरेको आगजनी क्षणभरमै नियन्त्रणमा लिइएको क्यानबेरा प्रहरीले जनाएको छ। प्रहरीका अनुसार प्रदर्शनकारीहरुले पुरानो संसद भवनको प्रवेशद्वारामा आगजनी गरेका थिए। आगजनीबाट ठूलो मात्रामा भौतिक एवं मानविय क्षति नभएको प्रहरीले बताएको छ। अष्ट्रेलियामा यस्ताखाले घटना न्युन हुने गरेको र कोभिड महामारीपश्चात् यस्ताखाले घटनामा वृद्धि भएको पाइन्छ। आफूलाई सरकारविरोधीको रुपमा चिनाएका समूहले बिहीबारको घटना गराएको बीबीसीमा उल्लेख छ। अष्ट्रेलियाका प्रधानमन्त्री स्कट मोरिसनले सो घटनाको निन्दा गर्दै अष्ट्रेलियामा यस्ताखाले घटना एवं हिंसाले काम नगर्ने बताएका छन्। कास्मिरमा ६ आतंकवादी मारिए श्रीनगरः भारत नियन्त्रित जम्मुकास्मिर प्रान्तमा ६ आतंकवादी मारिएका छन्। भारतीय सुरक्षा बलको दुईवटा खोजी अपरेसनमा बुधबार राति ६ आतंकवादी मारिएका हुन्। जम्मु कास्मिर प्रहरीले बिहीबार सो जानकारी दिएको हो। प्रहरी बल, सैन्य बल र सेन्ट्रल रिजर्भ प्रहरी बलद्वारा जारी संयुक्त अपरेसनमा ६ आतंकारी मारिएको बताइएको छ। मारिएका आतंककारीमध्ये दुई विदेशी र दुई स्थानीय आतंककारी रहेको प्रहरीले जनाएको छ। बाँकी दुईजनाको भने पहिचान हुन बाँकी रहेको बताइएको छ। समाजवादी महिला म्यासवेल यौन बेचविखनमा दोषी ठहर लण्डनः यौन बेचबिखनको आरोप लागेकी बेलायतकी पूर्व समाजवादी महिला घिसलेइन म्याक्सवेल दोषी ठहरिएकी छन्। उनलाई अमेरिकाको म्यानहटन फिडरल अदालतले बुधबार साँझ दोषी ठहर गरेको हो। विभिन्न यौन दुराचारको आरोप लागेका यौन अपराधि तथा म्याक्सवेलका पूर्व प्रेमी जेफ्रि एप्स्टेइनको बचाउ गरेको आरोपमा ६० वर्षीया म्याक्सवेल सन् २०२० जुलाईमा पक्राउ परेकी थिइन्। सो आरोपमा पक्राउ पर्नुअघि म्याक्सवेलमाथि यौन बेचबिखन लगायत अन्य ६ वटा आरोप लागेका थिए । सो आरोपमा म्यानहट्टन अदालतले उनलाई दोषी ठहर गरेको हो । म्याक्सवेल एक पूर्व बेलायती समाजवादी एवं सामाजिक अभियन्ता हुन्। परम्परगत सामाजिक कामको सट्टा आधुनिक सामाजिक काम गर्न महत्वपूर्ण समय खर्चिएकी म्याक्सवेल चर्चित सामाजिक अभियन्तासमेत हुन्। पाकिस्तानले चीनसँग किन्यो लडाकु विमान इस्लामावादः पाकिस्तानले चीनबाट लडाकु विमान खरिद गरेको छ। पाकिस्तानले चीनसँग जे१० सी लडाकु विमान खरिद गरेको हो। पाकिस्तानका आन्तरिक मामिला मन्त्री शेख रशिद अहमदले सो जानकारी दिएका हुन्। चीनसँग किनेको नयाँ लडाकु विमान आगामी मार्च २३ मा पाकिस्तान दिवसको समारोहमा उद्घाटन गरिनेसमेत उनले बताएका छन्। पाकिस्तानी प्रधानमन्त्री इमरान खान सरकारको पालामा देश चरम ऋणमा डुबिरहेको बेला पाकिस्तानले सैन्य सामग्री जुटाउनमा जोड दिइरहेको बताइएको छ। हङकङ मामिलामा हस्तक्षेप गरेको आरोपमा चीनद्वारा पाँच अमेरिकीविरूद्ध प्रतिबन्ध बेइजिङः चीनले हङकङमाथि अमेरिकी अधिकारीहरूमाथि अमेरिकी प्रतिबन्धको जवाफमा पूर्व अमेरिकी वाणिज्य मन्त्री विल्बर रस र यूएससीसीका राष्ट्रपति क्यारोलिन बार्थोलोमीसहित पाँच अमेरिकी व्यक्तिहरूमाथि बिहीबार प्रतिकारका उपायहरू लागू गरेको छ। प्रतिबन्धमा अमेरिकी अधिकारीलाई चिनियाँ मुख्य भूमि, हङकङ र मकाओमा प्रवेश गर्न रोक लगाइने बताइएको छ, साथै चीनमा रहेको उनीहरूको सम्पत्ति रोक्का गरिने छ। चिनियाँ विदेश मन्त्रालयलाई उद्धृत गर्दै ग्लोबल टाइम्सले दिएको जानकारी अनुसार उनीहरूलाई चिनियाँ नागरिक र संस्थासँग पनि व्यापार गर्न निषेध गरिएको छ। गत जुलाईमा अमेरिकाले हङकङमा प्रजातन्त्रमाथि बेइजिङको दमनमा हङकङस्थित जन सरकारको सम्पर्क कार्यालयका पाँच उप निर्देशकहरूसहित सात चिनियाँ अधिकारीहरूलाई प्रतिबन्ध लगाएको थियो। बेङजिङले अमेरिकाको उक्त कदम गलत भएको भन्दै जवाफमा चीनले पाँच जना अमेरिकी अधिकारीलाई चीन प्रवेशमा प्रतिबन्ध लगाउँदै चीनमा रहेको उनीहरूको सम्पत्ति रोक्का गर्र्ने निर्णय गरेको बताएको छ। अमेरिकासँग प्रभावकारी वार्ता हुनेमा पुटिन विश्वस्त मस्कोः युक्रेनबारे तनाव बढ्दै जाँदा रूस र संयुक्त राज्य अमेरिकाबीच बिहीबार थप सम्वाद हुने भएको छ। दुई मुलुकका नेताबीच टेलिफोन वार्ता हुनुभन्दा केही घण्टा पहिले मस्को र वासिङटनबीच प्रभावकारी वार्ता सम्भव छ भन्नेमा आफू विश्वस्त रहेको रूसी राष्ट्रपति भ्लादिमिर पुटिनले बिहीबार बताए। युक्रेनसँगको सीमामा मस्कोको सैन्य गतिविधि कम गर्ने नवीनतम प्रयासमा पुटिन र बाइडेनबीच एक महिना पनि नबित्दै दोस्रो टेलिफोन वार्ता तय भएको हो। 'म विश्वस्त छु कि हामी आपसी सम्मान र एक अर्काको राष्ट्रिय हितको विचारका आधारमा एक प्रभावकारी रूसीअमेरिकी वार्ता गर्न सक्छौं,' विश्व नेताहरूलाई क्रिसमस विदामा सकारात्मक सन्देश दिँदै रूसी नेता पुटिनले भनेको क्रेमलिन जनाएको छ। एक वरिष्ठ अमेरिकी प्रशासन अधिकारीले संवाददाताहरूसँग भने, 'हामी कूटनीति र कूटनीतिक मार्ग अगाडि बढाउनका लागि तयार छौं।' यदि रूस युक्रेनमा थप आक्रमणका साथ अघि बढ्यो भने विश्व समुदायले उचित प्रतिक्रिया दिन तयार रहने कुरा वार्तामा बाइडेनले पुटिनलाई बताउने अमेरिकी अधिकारीले बताएका छन्। यो फोनवार्ता जनवरी १० मा जेनेभामा रूस र संयुक्त राज्य अमेरिकाबीचको वार्ता पहिले हुनेछ। वासिङटनले पूर्व सोभियत राज्य युक्रेन नजिकै रुसी सेनाको चलखेलले चिन्ता बढाएको छ। मस्कोले यस आरोपलाई अस्वीकार गरेको छ र पश्चिमले यस महिनाको सुरुतिर प्रस्तुत गरेको व्यापक सुरक्षा मागहरूमा रूस सहमत हुने आशा गरेको बताएको छ। रूसी अधिकारीले बताए अनुसार उत्तर एटलान्टिक सन्धि संगठन (नाटो)ले नयाँ सदस्यहरू स्वीकार्नु नहुने र संयुक्त राज्य अमेरिकाले पूर्व सोभियत राज्यमा नयाँ सैन्य आधारहरू स्थापना गर्न नहुने चेतावनी दिएका छन्। चिनियाँ विदेशमन्त्रीले अफ्रिकी, एसियाली राष्ट्रको भ्रमण गर्ने बेइजिङः चिनियाँ राज्य परिषद्का सदस्य तथा विदेशमन्त्री वाङ यीले आगामी जनवरी ४ देखि ७ सम्म इरिट्रिया, केन्या र कोमोरोसको भ्रमण गर्ने कार्यक्रम रहेको छ। चिनियाँ विदेशमन्त्रीहरूले वर्षको सुरुमा अफ्रिका भ्रमण गर्ने परम्परालाई निरन्तरता दिँदै उक्त भ्रमण गर्न लागेको बाताइएको छ। परराष्ट्र मन्त्रालयका प्रवक्ता झाओ लिजियानले बिहीबार बेइजिङमा उक्त घोषणा गरेका हुन्। अफ्रिकी भ्रमणपछि वाङले निमन्त्रणामा माल्दिभ्स र श्रीलंकाको भ्रमण गर्ने झाओले बताए।"
अनुसन्धानमा किन विलम्ब ?,"ललिता निवासको जग्गा हिनामिना प्रकरण किनारा लागेको छैन। राजनीतिक प्रभावमा यसमा मुछिएका जग्गा र व्यक्ति खोज्ने र मुद्दा चलाउने क्रम अझै छ। पक्राउ परेका छुट्ने क्रम पनि उस्तै छ। सरकारले २ सय ९९ रोपनीमध्ये २ सय ८४ रोपनी जग्गा अधिग्रहण गरेको बताएपछि छानबिन समिति बन्यो। अधिग्रहण हो वा होइन समितिले छुट्ट्यायो। शारदाप्रसाद त्रितालको संयोजकत्वमा बनेको उक्त समितिको छानबिनमा १४ रोपनी ११ आना मात्रै जग्गा जफत भएको देखायो। अरू जग्गा राजनीतिक प्रभावमा दुरुपयोग भएको त्रिताल प्रतिवेदनले खुलायो। यो आधारमा सरकारले अख्तियार र सीआइबीलाई अनुसन्धानको गर्ने जिम्मा दियो पनि। तर, अझै मुद्दा किनारा लागेको छैन। अनुसन्धान गर्ने संवैधानिक निकायको काम सुस्त देखिन्छ। अख्तियारले २०७६ माघ २२ मा नै पूर्वउपप्रधानमन्त्री विजयकुमार गच्छदारसहित १ सय ७५ जनाविरुद्ध विशेषमा मुद्दा चलायो। यो मुद्दा विशेष अदालतमा विचाराधीन छ। बिगो धेरै कम धरौटीमा विशेषबाट प्रतिवादी छुट्दै छन्। यसले मुद्दा कमजोर बनाउने प्रयास भएको बुभ्न पनि सकिन्छ। सरकारले किर्ते र ठगीमा अनुसन्धानको जिम्मा सीआईबीलाई दिएको छ। ठगीको अनुसन्धान गरेर एक वर्षअघि नै प्रतिवेदन बुझाइसकेको छ। किर्तेको केसमा सीआईबीको हदम्याद पुस २७ मा सकिँदैछ। तर, अहिलेसम्म भूमाफिया रामकुमार सुवेदी र उनकी पत्नी माधवी सुवेदी मात्रै पक्राउ परेका छन्। जुनै सरकारले पनि भूमाफियाविरुद्ध र राज्यका पक्षमा निर्णय गर्नुपर्छ। यस्ता भ्रष्टाचार छानबिन गर्न संवैधानिक निकाय सक्रिय बन्नुपर्छ। तत्कालीन प्रधानमन्त्री भीमशमशेर जबराले ललिता निवास बनाएका थिए। बालुवाटारमा निर्माण गरेर सन्तानलाई हस्तान्तरण गरे। उनले कम्पाउन्डभित्र दरबार र २ सय ९९ रोपनी जग्गा समेटेको तथ्य भेटिन्छ। भीमशमशेरका नाति सुवर्णशमशेरले पाएको ललिता निवास १ पुस २०१७ को कु पछि राजा महेन्द्रले जफत गरे। यही जग्गा १७ मंसिर २०२१ मा राजपत्रमा सूचना प्रकाशित गर्दै क्षतिपूर्ति दिएर सरकारले आफू मातहत ल्यायो। उक्त राजपत्रमा ललिता निवासबाहेक अन्य पाँच स्थानका जग्गा र दरबारसमेत सरकारले अधिग्रहण गरेको उल्लेख छ। यो पृष्ठभूमिमा रहेको जग्गा अतिक्रमण भयो। राजनीतिक प्रतिशोधका आधारमा जफत भएको गलत व्याख्या गर्दै सुवर्णशमशेरका सन्तानले जग्गा आफू मातहत ल्याउन नक्कली मोही खडा गरे। बेचबिखन गरे। २०४६ सालको जनआन्दोलनपछि कृष्णप्रसाद भट्टराई नेतृत्वमा सरकार बन्यो। उक्त अन्तरिम सरकारले व्यक्तिको सम्पत्ति जफत भएको भए छानबिन गरेर फिर्ता गर्ने निर्णय गयो। प्रजातान्त्रिक आन्दोलनमा लागेका कारण पञ्चायतकालमा व्यक्तिको सम्पत्ति जफत भएको हो कि भन्ने उक्त सरकारको आशंका थियो। त्यसका लागि गिरिजाप्रसाद कोइराला र शेरबहादुर देउवाको संयोजकत्वमा समिति बन्यो। सम्पत्ति फिर्ता गर्ने उक्त समितिले कुनै सिफारिस नगरे पनि डिल्लीबजार मालपोत कार्यालयले २५ कात्तिक २०४९ मा गैरकानुनी निर्णय गर्दै समरजंग कम्पनीको जग्गा रुक्मशमशेर राणालाई नामसारी गरिदियो। भित्रभित्रै हुने हिनामिनाको चलखेलमा मालपोत कार्यालय प्रत्यक्ष जोडियो। गैरकानुनी निर्णय गरेर वा निर्णयको गलत अर्थ लगाएर सरकारी जग्गा व्यक्तिका नाममा लैजाने निर्णय अपराधजन्य र अक्षम्य हुन्। यस्ता क्रियाकलापलाई राजनीतिक संरक्षण हुनु हुँदैन। भ्रष्टाचार रोक्न बनाइएका संवैधानिक निकायलाई खुल्ला वातावरणमा काम गर्न दिनुपर्छ। हस्तक्षेप हुनु हुँदैन। ललिता निवासपरिसरको सुवर्णशमशेर राणा र कञ्चनशमशेर राणाको अधिग्रहण गरिएको सम्पूर्ण जग्गा अविलम्ब नेपाल सरकारको नाममा फर्काउन जरुरी छ। जो जो जस्ता व्यक्ति यसमा मुछिएको भए पनि उनीहरू सबैलाई कानुनी दायरामा ल्याउनुपर्छ।"
खानेपानी संस्थानको महाप्रबन्धकमा दौडधुप,"काठमाडौं : खानेपानी संस्थानको महाप्रबन्धक नियुक्ति गर्न चलखेल सुरु भएको छ। करिब २ महिनादेखि रिक्त पदका लागि पूर्वमहाप्रबन्धकद्वय भूपेन्द्र प्रसाद, अर्जुनबाबु ढकाल र निमित्त महाप्रबन्धक ईश्वर प्रसाद शक्ति केन्द्र धाइरहेका छन्। भूपेन्द्र र ईश्वर दाजुभाइ हुन्। महाप्रबन्धकको दाबी गरिरहेका तीनै जना भने अनियमितता र भ्रष्टाचार काण्डमा मुछिँदै आएका छन्। निमित्त महाप्रबन्धक ईश्वर प्रसाद स्वत: दाबेदार मानिए पनि भूपेन्द्र प्रसाद र अर्जुनबाबु पुन: महाप्रबन्धक बन्न लबिङमा छन्। भूपेन्द्र र ईश्वर संस्थानको डीआई (डक्टाइन आइरन) पाइप खरिद प्रकरणमा मुछिएका थिए। अख्तियार दुरुपयोग अनुसन्धान आयोगले डीआई पाइप खरिद अनियमिततामा संलग्न रहेको भन्दै २०७० पुस १८ गते उनीहरूमाथि विभागीय कारबाहीको सिफारिस गरेको थियो। डीआई पाइप खरिदमा तोकिएको योग्यता नपुगेको बोलपत्रलाई प्रभावग्राही भएको मूल्यांकनसहित स्वीकृतिका लागि सिफारिस गरेको भन्दै अख्तियारले उनीहरूमाथि कारबाहीको सिफारिस गरेको थियो। उक्त खरिदमा बोलपत्र मूल्यांकन समितिका पदाधिकारीहरू कामु उपप्रबन्धक ईश्वर, सहायक प्रबन्धक श्यामकृष्ण राजभण्डारी, सहायक प्रबन्धक रामकान्त पाण्डे, सहायक कानुन अधिकृत जानुकादेवी शिवाकोटी, सहायक सम्पत्ति अधिकृत कमल थापा र बोलपत्र स्वीकृत गर्ने तत्कालीन निमित्त महाप्रबन्धक भूपेन्दले पदीय कर्तव्य पालना नगरी अनुचित कार्य गरेको ठहर गर्दै अख्तियारले कारबाहीका लागि सिफारिस गरेको थियो। अख्तियारको आर्थिक वर्ष २०७०७१ को वार्षिक प्रतिवेदनमै यो विषय उल्लेख छ। बुटवल र नेपालगन्जका लागि डीआई पाइप खरिद सम्बन्धमा खानेपानी मन्त्रालयले पनि छानबिन गरेको थियो। मन्त्रालयको छानबिन समितिले भूपेन्द्र, ईश्वर र त्रिदीपकुमार श्रेष्ठसमेतले भ्रष्टाचार गरेको ठहर गर्दै १० पेज लामो प्रतिवेदन तयार गरेको थियो। महाप्रबन्धकको पुन : लविङ गरिरहेका ढकाल २०७० साउन १७ गते महाप्रबन्धक बनेका थिए। उनले कार्यसम्पादन मूल्यांकनमा आर्थिक वर्ष २०७१७२ र २०७२०७३ मा १०० मा ९९ अंक मात्रै पाएका थिए। मन्त्रालय र ढकालबीच भएको सम्झौतामा आर्थिक वर्ष सकिएको ३ महिनाभित्र महाप्रबन्धकको वार्षिक प्रतिवेदन नै पेस गर्नुपर्ने उल्लेख थियो। तर, उनले आर्थिक वर्ष २०७३७४ को प्रतिवेदन नै पेस नगरी काठमाडौं उपत्यका खानेपानी लिमिटेड फर्किएका थिए। निमित्त महाप्रबन्धक ईश्वरका अनुसार कात्तिक पहिलो सातादेखि महाप्रबन्धक पद रिक्त छ। भूपेन्द्रको चार वर्षे कार्यकाल सकिएपछि महाप्रबन्धक खाली भएको हो। प्रकाशमानसिंह निकट निरण महर्जन तथा डेप्युटी म्यानेजर त्रिदेव श्रेष्ठ र प्रदीपकुमार मुडबरीलगायत महाप्रबन्धकको लबिङमा छन्। महाप्रबन्धक बन्न प्रधानमन्त्री शेरबहादुर देउवादेखि खानेपानीमन्त्री उमाकान्त चौधरीसम्म पुगेर लबिङ भइरहेको स्रोतले बतायो। ईश्वरको प्रस्ताव प्रधानमन्त्रीसमक्ष पुगेको छ। नेपाली कांग्रेसको महाधिवेशन उनले ठूलो सहयोग गरेकाले ईश्वरलाई महाप्रबन्धक बनाउने चलखेल सबैभन्दा अगाडि भएको स्रोतले बताएको छ।"
उपत्यकामा दुई जना मृत भेटिए,काठमाडौं: उपत्यकाको छुट्टाछुट्टै स्थानमा आज दुई व्यक्ति मृत फेला परेका छन्। एक जना भक्तपुरमा र अर्का एक जना ललितपुरको चोभारमा मृत भेटिएका हुन्। प्रहरी प्रधान कार्यालयका अनुसार भक्तपुरको मध्यपुरथिमि नगरपालिका२ सानोथिमिस्थित नागरिक उड्डयन प्रशिक्षण प्रतिष्ठानको कम्पाउण्डमा वृद्धा मृत भेटिएको जनाइएको छ। मृत्यु हुनेमा काठमाडौँको जडीबुटी बस्ने मकवानपुर हेटौँडा घर भएकी ८० वर्षीया उखुमाया गोले रहेकी छन्। उता ललितपुर महानगरपालिका१८ चोभारमा बन्दै गरेको नयाँ घरको भुइँतलामा एक पुरुष आज मृत भेटिएका छन्। अन्दाजी ५०५५ वर्षका देखिएका मृतकको पहिचान भएको छैन। दुवै घटनाको अनुसन्धान भइरहेको प्रहरीले जनाएको छ।
क्यानलाई कप्तान परिवर्तन गर्ने अधिकार छ,"काठमाडौं : नेपाली राष्ट्रिय क्रिकेट टोलीका मुख्य प्रशिक्षक पुबुदु दसानायकेले कप्तान परिवर्तन गर्ने अधिकार नेपाल क्रिकेट संघ (क्यान) सँग निहीत रहेको बताएका छन्। मुख्य प्रशिक्षकको कार्यभार सम्हाल्न नेपाल आएका पुबुदुले कप्तान परिवर्तन संघको आन्तरिक अधिकार भएको बताए। कप्तान परिवर्तन गर्न पाउने अधिकार हरेक संघलाई हुन्छ, मुख्य प्रशिक्षक पुबुदुले भने, क्यानले पनि त्यही अधिकार प्रयोग गरेको छ। अब त्यही निर्णय लागु हुनेछ। अब कप्तान परिवर्तन हुँदैन। क्यानको बोर्ड बैठकले गत महिना ज्ञानेन्द्र मल्ललाई हटाएर सन्दीप लामिछानेलाई कप्तान नियुक्त गरेको थियो। क्यानले कप्तान मल्लसँगै उपकप्तान दीपेन्द्रसिंह ऐरीलाई समेत जिम्मेवारीबाट हटाउने निर्णय गरेको थियो। यसैगरी ज्ञानेन्द्र र दीपेन्द्रसँगै सोमपाल कामी र कमलसिंह ऐरीलाई ६ महिना सेन्ट्रल कन्ट्रयाक्टमा समावेश नगराउने निर्णय गरेको थियो। सेन्ट्रल कन्ट्रयाक्टका विषयमा आफूखुसी सञ्चारमाध्यममा अभिव्यक्ति दिएको भन्दै क्यानले चार खेलाडीलाई कारवाही गरेको हो। गत भदौमा डेभ ह्वाटमोरले राजीनामा दिएपछि मुख्य प्रशिक्षक नियुक्त भएका पुबुदु मंगलबार नेपाल आइपुगेका हुन्। क्यानको मंसिर २५ गतेको बोर्ड बैठकले पुबुदुलाई मुख्य प्रशिक्षक नियुक्त गरेको थियो। पुबुदुको प्रशिक्षणमा नेपालले सन् २०११ देखि २०१५ सम्म विभिन्न अन्तर्राष्ट्रिय प्रतियोगिता खेलेको थियो।"
कोठा तताउँदा निसासिएला है !,"नेपालगन्ज : बन्द कोठामा दाउरा वा कोइला बालेर सुत्ने गर्नुभएको छ ? कि हिटर बालेर सुत्नुहुन्छ ? कोठा न्यानो बनाउन ग्यास गिजर त प्रयोग गर्नुहुन्न ? जाडो याममा झ्यालढोका बन्द गरेर कोठालाई न्यानो बनाइराख्न आगो ताप्ने, हिटर बाल्ने गर्नुहुन्छ भने अकालमै ज्यान जान सक्छ, भेरी अस्पताल नेपालगन्जका फिजिसियन डा राजन पाण्डे भन्छन्, झ्यालढोका लगाएर इलेक्ट्रिक हिटर वा कोइला बालेर बस्नै हुँदैन। आगो बाले झ्यालढोका खुला हुनुपर्छ। आफू होसमा हुँदैमा आगो निभाउनुपर्छ। हिटर बन्द गर्नुपर्छ। यसमा ध्यान नदिँदा निसासिएर ज्यान गुमाएका सबै घटना राति नै भएको पाइएको डा पाण्डे सुनाउँछन्। प्रत्येक वर्ष यस्ता घटना भइरहेका हुन्छन्। अझ गाउँभन्दा सहरमा बढी भएको छ। पढालेखा व्यक्ति नै पीडित भएका छन्। डा पाण्डेका अनुसार दाउरा, कोइला, विद्युतीय हिटर जे बाल्दा पनि अक्सिजन चाहिन्छ। बन्द कोेठामा अक्सिजन छिर्न नपाए प्रज्ज्वलित वस्तुबाट कार्बन मोनोअक्साइड बढी निस्कन्छ। यो हाम्रो रक्तकोषको हेमोग्लोबिनमा टाँसिन्छ। टाँसिने दर २०० देखि २३० प्रतिशतले बढी हुन्छ। कार्बन मोनोअक्साइड हेमोग्लोबिनमा टाँसिएर कार्बोअक्सी हेमोग्लोबिन बन्छ। जुन अक्सिजन हाम्रो रगतमा जान्छ। हेमोग्लोबिनले लिएर अक्सिजन लिएर छोड्ने हो। कार्बन मोनोअक्साइडले छोड्नै सक्दैन। रगत र तन्तुहरूमा अक्सिजनको मात्रा कमी हुन्छ। मान्छे लठ्ठ सुतेको हुन्छ। सुरुमा टाउको दुख्ने लठ्ठ बनाउँछ। अरू मान्छेमा पहुँच हुन्न। एकले अर्कोलाई सहयोग गर्ने अवस्था पनि हुन्न। सबैको अवस्था एउटै हुन्छ। निदायो होला भन्ने हुन्छ। भोलिपल्ट नउठेपछि घच्घचाउँदा मरिरहेको वा बेहोस भएको फेला पर्छन्, डापाण्डे भन्छन्। उनले भने, दिउँसो भए निस्सासिने हुँदा ढोका खोल्ने, बाहिर निस्कने हुन्छ। जाडोमा मस्त निदाइरहेको बेला निदाएको हो कि लठ्ठ बनाइएको हो भन्ने भेउ नै पाउँदैन। सुरुमा मान्छेलाई टाउको दुख्छ। अलि गाह्रोजस्तो अनुभव हुन्छ। थाहा भयो भने पनि सबै जना एउटै अवस्थामा हुन्छन्। एकले अर्कोलाई सहयोग गर्ने अवस्था नै हुन्न। जानकारका अनुसार कोठामा धेरै जना भए अक्सिजन धेरैले लिने भए। एउटा कोठामा धेरै जना सुतेको, झ्यालढोका टम्म लगाएको भए त्यत्ति नै समस्या बढेर जान्छ। एक जना मात्र छ भने मृत्यु नै हुने सम्भावना कम हुन्छ। कोठामा केही न केही अक्सिजन आयो भने मान्छे मरिहाल्दैन। मान्छे धेरै छन्। झ्याल ढोेका लगाएको छ भने अक्सिजनको खपत बढी हुने चिकित्सक बताउँछन्। यस्तो घटनामा व्यक्ति बाँच्यो भने पनि कतिको त पार्किन्सन डिजिज जस्तो हात काप्ने, चक्कर आउने, मन्द बुद्धिको हुने यस्तो समस्या हुन सक्छ। नसासम्बन्धी समस्या पनि आउन सक्ने चिकित्सकहरू बताउँछन्। अर्का डा सुवास जिसी निस्सासिएका व्यक्तिलाई तत्कालै अक्सिजन दिन अस्पताल लैजानुपर्ने बताउँछन्। उनको सुझाव छ, घटनाबारे थाहा पाउनेबित्तिकै अस्पताल लगे ज्यान जोगाउन सकिन्छ। उनका अनुसार खुला ठाउँमा आगो बालेर पनि बस्ती नै सखाप भएका घटना पनि सुनिन्छन्। यस्तो आगो पनि समयमै निभाएर सुत्नुपर्छ। घरभित्र र बाहिरको आगो पनि होसमा हुँदै निभाएर सुत्नुपर्छ। डा पाण्डेको सुझाव छ, बल्ने कुरा, बन्द कोठामा होस् हुँदै बन्द गरौं। जोखिमबाट बच्न सकिन्छ। ००० ४ को मृत्यु, ३ घाइते नेपालगन्जमा बुधबार राति निसासिएर चार जनाको मृत्यु भएको छ। तीन जना घाइते भएका छन्। उनीहरू कर्णाली प्रदेश स्वास्थ्य सेवा निर्देशनालयको खरिद तथा आपूर्ति शाखा (मेडिकल स्टोर)को क्वार्टरमा सुतेका थिए। मृत्यु हुनेमा २४ वर्षका धनप्रसाद भट्टराई, उनका ३ महिनाका छोरा इप्सन, ४५ वर्षीया आमा कोपिला र आफन्त ४० वर्षीया नन्दकली भट्टराई छन्। जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीका अनुसार कालिकोटको खाँडाचक्र नगरपालिका६ का भट्टराई मेडिकल स्टोरका कार्यालय सहयोगी हुन्। एसपी अधिकारीले भने, कोइला बालेर सुतेका रहेछन्। कार्बन मोनोअक्साइड ग्यासका कारण निसासिएर मृत्यु भएको हो। प्रहरीले बिहीबार बिहान ५:३० मा सातै जनालाई उपचारका लागि भेरी अस्पतालको आकस्मिक कक्षमा ल्याएको थियो। अस्पताल नपुग्दै चार जना मृत्यु भइसकेको पाइएको थियो। भट्टराईका १८ वर्षका भाइ नरेन्द्रको भेरी अस्पतालको आईसीयूमा उपचार भइरहेको छ। उनकी पत्नी २४ वर्षीया सुशीला, ३ वर्षका छोरा दिवसको उपचारपछि होस खुलेको डासुवास जीसीले बताए। डा जीसीले अन्नपूर्ण पोस्ट्सँग टेलिफोनमा भने, आमाछोराको होस खुलिसकेको छ। उनीहरू बोलिरहेका छन्। अर्को एक जनाको पनि स्वास्थ्य सुधारोन्मुख छ।"
भारी हिमपातले जोखिममा वन्यजन्तु,"शिव उप्रेतीगोरखा, पदमबहादुर सिंहबाजुरा, बसन्त लिम्बूताप्लेजुङ भारी हिमपातले हिमाली तथा उच्च पहाडी क्षेत्रमा रहेका वन्यजन्तु जोखिममा परेका छन्। संरक्षित वन्यजन्तु हिउँचितुवा, रेडपान्डा (हाब्रे), कस्तुरीसहित कालो भालु, रातो भालुलगायत समस्यामा परेका छन्। गोरखाको चुमनुब्री गाउँपालिका१ सामा गाउँमा हिउँले पुरिएर मरेको अवस्थामा झारल भेटिएको छ। बाक्लो हिउँ पर्न थालेपछि जंगली जनावरहरू भाग्दै बस्तीनजिक आउने गर्छन्। यही मौकामा कैयौं संरक्षित जनावरलाई जंगली कुकुरले मार्ने गरेको छ, मनास्लु संरक्षण क्षेत्र आयोजना (एमक्याप) प्रमुख अजित तुम्बाहाम्फेले भने, कुकुरले गत वर्ष सामा गाउँमा चारवटा र ल्होमा दुईवटा कस्तुरी मारेको पायौं। त्यस्तै सामा गाउँमा आठवटा र छेकम्पारमा तीनवटा नाउर मारे। हिमालयन थार हिनाङमा तीनवटा, घोंडाका बच्चा सामा गाउँमा छवटा, याकका पाँचवटा मारेको भेटियो। उक्त तथ्यांक राष्ट्रिय निकुञ्ज तथा वन्यजन्तु संरक्षण विभागमा पठाइएको तुम्बाहाम्फेले सुनाए। यो वर्षचाहिँ के कति क्षति भयो भनेर तथ्यांक आइसकेको छैन, उनले भने। जताततै हिउँ पर्दा संरक्षित जनावर खानेकुरा र पानी नपाएर समस्यामा पर्ने उनले बताए। जंगली जनावरहरू भाग्दै, ओत खोज्दै बस्तीतिर आउँछन्। त्यही बेला कुकुरले पनि मार्छन्। कतिपय भाग्दाभाग्दै हिमपहिरोमा परेर मर्छन्। यही वर्ष पनि १० वटाभन्दा धेरै जनावरलाई कुकुरले मारेको छ। मिङमार लामा, वडा सदस्य, चुमनुब्री गाउँपालिका१ हिउँबाट बच्न तल्लो क्षेत्रमा झर्ने गरेका रेड पान्डालाई धेरै जोखिम हुने गरेको छ। रेड पान्डाले बच्चा हुर्काउने समय पनि हो यो। उसलाई अझै धेरै समस्या हुन्छ। कतिपयले नचिनेर पनि त्यसलाई मार्ने गरेका छन्। रमेश राई, संरक्षणकर्मी हिमपातबाट अत्तालिएर भाग्ने कस्तुरी, झारल, नाउर हिमपहिरोमा परेर मर्ने गरेका चुमनुब्री गाउँपालिका१ का वडा सदस्य मिङमार लामाले बताए। जंगली जनावरहरू भाग्दै, ओत खोज्दै बस्तीतिर आउँछन्। त्यही बेला कुकुरले पनि मार्छन्। कतिपय भाग्दाभाग्दै हिमपहिरोमा परेर मर्छन्, लामाले भने, यही वर्ष पनि १० वटाभन्दा धेरै महत्वपूर्ण जनावरलाई कुकुरले मारेको छ। ताप्लेजुङको फक्ताङलुङ गाउँपालिका७ ओलाङचुङगोलामा हिउँको थुप्रोबीच दाना खाँदै बाख्रा। तस्बिर सौजन्य : नोर्बु ढुन्डुक शेर्पा जंगल, खर्क, चरनहरूमा बस्ने याक, चौरी पनि समस्यामा परेका उनले बताए। हिउँ पर्यो भनेर मान्छेहरू रमाइरहेको देखिन्छ। तर, स्थानीयवासीको समस्या अलग्गै हुन्छ, उनले भने, किसानका याक, चौरी हिमपहिरोमा परेर मर्दा किसानलाई धेरै ठूलो क्षति हुन्छ। यो समस्या कोही देख्दैनन्। लाखौंको क्षति बेहोरेका दुर्गमका किसानलार्ई क्षतिपूर्ति दिनुपर्ने माग उनले गरे। लगातार दुई दिनदेखि हिउँ पर्दा उत्तरी गोरखामा पाँच फिटभन्दा बाक्लो जमेको छ। गुम्बालगायत महत्वपूर्ण सम्पदामा बाक्लो हिउँ जमेपछि भाँचिने, भत्किने, पानी चुहिने, गुम्बाभित्रका सम्पदामा क्षति पुग्ने चुमनुब्री७ बुर्जीका छिरिङ लामाले बताए। पिरुङ गुम्बाभित्र लामा गुरु तपस्यामा बसेका छन्। तर, छानामा बाक्लो हिउँ जमेर भाँचिने, भत्किने खतरा बढेको छ, उनले भने, खानेपानी छैन। बाहिर निस्कन सकिएको छैन। जनजीवन पनि सकसपूर्ण छ। चुमनुब्री६ लोक्पाको समस्याग्रस्त पहिरो केही थामिएको थियो। हिउँ पर्न थालेपछि पहिरो झर्न थालेको स्थानीयवासी सेराप गुरुङले बताए। चुमनुब्री गाउँपालिकाका बासिन्दा अधिकांश बौद्ध धर्मावलम्बी हुन्। कुनै पनि प्रकारको हिंसाजन्य कार्य गर्दैनन्। त्यही भएर जंगली जनावर मान्छेसँग भाग्दैनन् पनि। गाउँबस्ती तथा खेतीबालीमा झ्याम्मिन्छन्। हिमपातका कारण संरक्षित वन्यजन्तु आहारा र सहारा खोज्दै गाउँबस्तीमा झर्दा जंगली कुकुरले लखेटी लखेटी मार्छन्। गोरखामा हिउँले पुरिएर मरेको जनावर। अहिंसा क्षेत्र भएकाले हाम्रो गाउँमा पशुपन्छी मार्दैनन्। तर, हिमपातका बेला कुकुरले लोपोन्मुख जनावर मार्यो भनेर सत्य कुरा बोल्न पाइँदैन, स्थानीय जनप्रतिनिधि मिङमार लामाले भने, सीडीओ, एसपीहरू हामीलाई नै कानुन लाउन खोज्छन्। पोहोर यसरी नै कुकुरले मारेको कस्तुरीको टाउकोमुनि कुकुरले मारेको ठाउँ र मितिसमेत उल्लेख गरेर टासेको थिएँ। सीडीओ साब घुम्न आउँदा वास्तविकता नै नबुझी मलाई थर्काउनुभयो। संरक्षित जनावरको शिकार गरेको भनेर कानुन लगाउने चेतावनी दिने गरेको उनले बताए। चीनतिर तिब्बतमा पशुचौपाया संकटमा परे सरकारी निकायले हेलिकप्टर चार्टर गरी उद्धार गर्ने गरेको स्थानीयवासीलाई थाहा छ। तर, हाम्रो देशको सरकार घाइते संरक्षित जनावरलाई उद्धार गर्ने, उपचार गर्ने बचाउने काम गर्दैन। दुर्घटनामा जनावर मरे भनेर सत्य कुरा बोल्यो भने उल्टै गाली खाइन्छ, उनले भने, लोपोन्मुख, संरक्षित जनावरहरूलाई कसरी बचाउने भन्ने पनि नीति बनाएर कार्यान्वयन गर्नुपर्छ। निर्दोश गाउँलेलाई दुःख दिने मात्र गर्नु नहुने उनको भनाइ छ। ताप्लेजुङको फक्ताङलुङ गाउँपालिका७ ओलाङचुङगोलामा अत्यधिक हिमपातले छोपिन लागेका याक। तस्बिर सौजन्य : नोर्बु ढुन्डुक शेर्पा मनास्लु संरक्षण क्षेत्रमा अति लोपोन्मुख प्रजातिका हिमचितुवा, कस्तुरी, हिमालयन कालो भालु, रेड पान्डा, रतुवा, मिर्ग, नाउर तथा घोरल, झारलहरू पाइने संरक्षणकर्मी नरेन्द्र लामाले बताए। हिमपातका बेला ती जीवजन्तु मर्ने, जंगली कुकुरबाट मारिने लामाको भनाइ छ। संरक्षित जनावर दुर्घटनामा परेर मरेमा, हिंस्रक जनावरको आक्रमणमा परी मरे के गर्नुपर्छ भनेर राज्यका निकायले जनचेतना जगाउनुपर्ने उनको सुझाव छ। हिमपातका कारण संरक्षित जनावर मरे वा घाइते भए सम्बन्धित निकायले मुचुल्का गरेर व्यवस्थापन गर्नुपर्ने कानुनी व्यवस्था रहेको प्रमुख जिल्ला अधिकारी शंकरहरि आचार्यले बताए। संरक्षित जनावरको विषयमा राज्यले चासो लिनुलाई अन्यथा मान्न नहुने आचार्यको भनाइ छ। हिउँले वासस्थान र चरण क्षेत्र ढाकेपछि बेंसी झर्न थालेका वन्यजन्तु स्थानीयवासीले बन्दुक, पासो र कुकुर प्रयोग गरी मार्ने गरेको पाइएको छ। चोरी शिकारी हुन नदिन निगरानी बढाइएको बाजुराका जिल्ला प्रहरी प्रमुख चतुर्भज ओझाले बताए। प्रहरीले बडिमालिका, बुढिन्नदा, दहकोट, मनाकोट, पाण्डुसेन र हिमाली गाउँपालिकाका हिमाली क्षेत्रमा गस्ती बढाएको छ। चोरी शिकार हुन सक्ने सम्भावना र अर्को जोखिममा परेको वन्यजन्तुको उद्धारका लागि प्रहरीले गस्ती बढाएको ओझाले बताए। विगतमा यही मौसममा चोरी शिकारका घटना बढी आएको उनले उल्लेख गरे। लेकाली भेगमा हिमपातसँगै जंगली जनावर र पक्षीको चोरी शिकार तीव्र रूपमा हुन थालेको छ। हिउँमा फसेका मृगलगायत जनावर र चिसोले औलतिर झरेका पन्छीको शिकार गर्न हिमाली क्षेत्रका बासिन्दा हुल बाँधेर जाने गर्छन्। वन्यजन्तु बेंसीतिर आउने भएकाले शिकारीहरू शिकार खेल्न जाने गरेको बडिमालिका नगरपालिका७ का लक्ष्मीराज पाध्यायले बताए। जंगलमा गएर दुर्लभ तथा संरक्षित वन्यजन्तु डाँफे, कालिच, बँदेल, कस्तुरी मृग, घोरल, बाघ, भालुको सिकार गर्छन्, उनले भने, शिकार खेल्न स्थानीयवासीको समूह एक दुई सातासम्म जंगलमा बस्ने गर्छन्। कसैले त कुकुर लगेर मृगको शिकार गर्ने गरेको उनले बताए। बाजुराको सदरमुकाम मार्तडीमा प्रतिकिलो डाँफे र मुनाल १५ सयदेखि २ हजार, कालिज १ हजारभन्दा बढीमा बिक्री हुने गरेको छ। त्यस्तै बँदेल, घोरल प्रतिकिलो ५ सय, कस्तुरी मृगको मासु प्रतिकिलो १ हजारमा बिक्री हुने गरेको एक शिकारीले बताए। चिसो मौसममा जंगली वन्यजन्तुको मासु बिक्री र मूल्य पाउने गरेको उनको भनाइ छ। गोरखाको छेकम्पारमा हिमपातले सकसमा परेका चौंरी। तस्बिर सौजन्य : छाङ चुम्बा लामा उनका अनुसार सदरमुकाममा सबैभन्दा बढी ठेकेदार, कर्मचारी र व्यापारीले मासु किन्ने गरेका छन्। बाघको छाला र भालुको पित्त भने चीन, तिब्बत र भारतमा बिक्री हुने गरेको पाइएको छ। राष्ट्रिय निकुञ्ज तथा वन्यजन्तु संरक्षण ऐन २०२९ अनुसार संरक्षित पन्छी तथा वन्यजन्तुको शिकार गर्नेलाई ५ वर्षदेखि १५ वर्षसम्म कैद सजायको व्यवस्था छ। यस्तै ५० हजारदेखि १ लाखसम्म जरिवाना हुन सक्ने कानुनी प्रावधान छ। जिल्ला वन डिभिजन प्रमुख कालीराम चौधरीले बिगतमा वन्यजन्तु चोरी सिकार गर्ने पक्राउ गरिएको बताए। यो वर्ष भने त्यस्तो घटना भएको छैन। वनले चोरी सिकार रोक्न रेन्जर पोष्टलाई निर्देशन दिएको चौधरीले बताए। ताप्लेजुङको फुङलिङ नगरपालिका१० फुरुम्बूको सेवारो चौकनजिकै एक व्यक्तिले चार वर्षअघि ढुंगाले हानेर दुर्लभ वन्यजन्तु रेडपान्डा (हाब्रे) मारे। उक्त रेडपाण्डा पाथिभरा क्षेत्रमा अत्यधिक हिमपात भएपछि तल्लो क्षेत्रमा झरेको थियो। सोही क्षेत्रको मयाममा पाँच वर्षअघि कुकुरले आक्रमण गरेर लैजाँदै गरेको रेडपाण्डा स्थानीयवासीले खोसे। हिमाली संरक्षण मञ्चका कार्यक्रम संयोजक रमेश राईले अत्यधिक हिमपात हुँदा वन्यजन्तुलाई घरपालुवा जनावर र मानवीय जोखिम बढी हुने बताए। हिउँबाट बच्न तल्लो क्षेत्रमा झर्ने गरेका रेड पाण्डालाई धेरै जोखिम हुने गरेको छ, कार्यक्रम संयोजक राईले भने, रेडपाण्डाले बच्चा हुर्काउने समय पनि हो यो। उसलाई अझै धेरै समस्या हुन्छ। कतिपय मानिसले नचिनेर पनि त्यसलाई मार्ने गरेका छन्। प्रायः गरी कुकुरको आक्रमणका घटना बढी हुने गरेको छ। समुद्री सतहको २ हजार २ सय मिटरदेखि ४ हजार ८ सय मिटर उचाइमा यो वन्यजन्तु पाइन्छ। हिमपात हुँदा १ हजार ६ सय मिटरसम्म पनि झर्ने गरेको उनले बताए। रेडपाण्डा संरक्षणमा प्रमुख चुनौतीका रूपमा नै सामुदायिक कुकुर देखिएको उनको भनाइ छ। कञ्चनजंघा संरक्षण क्षेत्रमा पनि हिमपातले वन्यजन्तुलाई समस्या हुने गरेको कञ्चनजंघा संरक्षण तथा व्यवस्थापन परिषद्का कार्यक्रम सहायक जितेन चेम्जोङले बताए। संरक्षण क्षेत्रमा पाइने हिमचितुवा, कस्तुरीलाई हिमपातले समस्या नगरे पनि डाँफे, मुनाल र रेडपाण्डालगायत लोपोन्मुख वन्यजन्तु प्रभावित हुने गरेको उनको भनाइ छ। हिमपात हुँदा डाँफे, मुनाल लगायतलाई बढी जोखिम हुन्छ, उनले भने, मृत भेटिएका अधिकांश वन्यजन्तु कुकुरले आक्रमण गरेको पाइएको छ। सन् २०१३ को अध्ययनअनुसार ताप्लेजुङ जिल्लामा ७७ देखि १ सय ३४ वटासम्म रेडपाण्डा रहेको बताइएको छ।"
साना व्यवसायीलाई विशेष राहत,"जनकपुरधाम : प्रदेश २ सरकारले नवप्रवर्तन कृषि रोजगार तथा उद्यमशीलता विकास कार्यक्रम ल्याएको छ। आविष्कारकर्ता, उद्यमी, व्यवसायी व्यक्ति वा संस्थालाई अनुदान दिने भएको हो। नवप्रवर्तनकारी व्यवसाय सञ्चालन गर्नेले सुरुवाती पुँजी र ऋणमा लाग्ने ब्याजमा अनुदान पाउनेछन्। नवप्रवर्तन कृषि, उद्यममा लगानीयोग्य पुँजी जुटाउन नसकेका उद्यमी वा आविष्कारकर्तालाई सहुलियत कर्जा प्रदान गर्न लागेका हौं, भूमि, व्यवस्था कृषि तथा सहकारीमन्त्री विजयकुमार यादवले भने। यस्ता उद्यम गर्न चाहनेले व्यावसायिक योजनासहित प्रस्ताव पेस गर्नु पर्नेछ। कार्यविधिअनुसार आफूले गर्न खोजेको आविष्कार, उद्यम, त्यसको जोखिम, सम्भावित प्रतिफल, आवश्यक रकम, अपेक्षा गरेको कर्जा, सामाजिक आर्थिक क्षेत्रमा पर्न सक्ने प्रभाव प्रस्तावमा उल्लेख गर्नु पर्नेछ। ५० हजारसम्म सुरुवाती पुँजी आवश्यक पर्ने नवप्रवर्तनीय सोचको परियोजनालाई शतप्रतिशत पुँजी, बिमा प्रिमियम, अनुदान र तालिम, बजार व्यवस्थापनसहितका टेवा प्रदान गरिनेछ। सोभन्दा बढी तीन लाखसम्म आवश्यक पर्ने परियोजनाको पुँजीमा ७५ र बाँकी शतप्रतिशत निब्र्याजी ऋण, बैंकको सेवा शुल्क र बिमाको प्रिमियम प्रदेश सरकारले व्यहोर्नेछ। तीन लाखभन्दा बढी २५ लाखसम्म, २५ देखि ५० लाख सम्म, ५० देखि ७५ लाखसम्म तथा ७५ देखि १ करोडसम्मको ऋणमा ब्याज अनुदान, सेवा शुल्क र बिमाको प्रिमियम उपलब्ध गराइनेछ। करोडभन्दा बढी ऋण परिचालन हुने परियोजनालाई कार्यक्रममा नसमेटिने मन्त्रालयका प्रवक्ता ललन सिंहले जानकारी दिए। कर्जा स्वीकृत गर्दा बैंकले आविष्कारकर्ता, उद्यमी वा व्यवसायीको जमानी, कार्ययोजना, सम्झौता तथा परियोजनालाई कर्जा धितोका रूपमा लिनेछ।"
धान बिमा न्यून,"काठमाडौं : कार्त्तिक पहिलो साताको बेमौसमी वर्षाका कारण अर्बौं मूल्यको धानबालीमा क्षति पुग्यो। त्यसमध्ये अत्यन्तै कमले मात्र धानको बिमा गरेको पाइएको छ । बिमा समितिको तथ्यांकअनुसार धान बिमाको ६५ वटा बिमालेख मात्रै जारी भएको छ। यसमध्ये १८ बिमालेखको दाबी परेको छ। धानबाली पूर्ण क्षति भएको दाबीसहित सुनसरीबाट १० वटा दाबी परेको छ। २० लाख १ हजार माग दाबी गरिएको छ। उनीहरूले द ओरियन्टल इन्स्योरेन्समा बिमा गरेका थिए। ओरियन्टलले १६ वटा बिमालेख बिक्री गरेको थियो। आठ वटा बिमालेख जारी गरेको हिमालयन जनरल इन्स्योरेन्समा दाबी परेको छ। मोरङका बिमितले आंशिक क्षतिअन्तर्गत ६ लाख ७५ हजार रुपैयाँ दाबी गरेका हुन्। २० निर्जीवन बिमा कम्पनीमध्ये ७ ले मात्रै यस्तो बिमालेख जारी गरेका छन्। सगरमाथा, द ओरियन्टल, नेपाल इन्स्योरेन्स, हिमालयन जनरल, नेको इन्स्योरेन्स, नेसनल इन्स्योरेन्स र अजोड छन्। सबैभन्दा बढी धानको बिमालेख नेपाल इन्स्योरेन्सले बिक्री गरेको छ। उसले बिमितबाट १ करोड ३ लाख ३६ हजार रुपैयाँ संकलन भएको छ। तर नेपाल इन्स्योरेन्सका कुनै बिमितले दाबी गरेका छैनन्। धानको बिमा अत्यन्तै कम भएको सगरमाथा इन्स्योरेन्सका प्रमुख कार्यकारी अधिकृत चंकी क्षेत्री बताउँछन्। किसान समक्ष यो बिमाको बारेमा जनचेतना नै नपुगेको उनले बताए। यो कार्यक्रम सरकारले ल्याएको हो। प्रभावकारी बनाउन सरकार पनि लाग्नुपर्छ, उनले भने, पहुँच नबढ्नुमा कम्पनीको कमजोरी होइन। धानको बिमा गर्दा प्राविधिक विश्लेषण गर्ने जनशक्तिको कमी रहेको उनले बताए। परेको दाबीलाई प्रक्रिया पुर्याएर भुक्तानी दिने उनले जानकारी दिए। सञ्चालनमा रहेका सबै कम्पनीले धान बालीको बिमा गरेका छैनन्। यसमा किसानको पनि पुग्न सकेको छैन। त्यसैले कम किसान मात्रै धान बिमामा आकर्षित भएका छन्। प्रक्रिया झन्झटिलो रहेको भन्दै अधिकांश कम्पनीले धान बिमामा चासो नदेखाएको समतिकिो कृषि तथा पशुपंक्षी बिमा शाखा प्रमुख पुनम ज्ञवाली श्रेष्ठ बताउँछिन्। कागज जुटाउनुपर्ने झन्झट भएकाले पनि बिमा गर्ने नबढेका हुन्, श्रेष्ठ भन्छिन्, धेरैले पशु बिमा गरेका छन्। धानको गरेका छैनन्। कतिपयमा जनचेतना र कतिपयमा कम्पनी नपुगेको उनले बताइन् । धान बिमा गरेका कम्पनीले २ करोड ८० लाख ४० हजार प्रिमियम संकलन गरेका छन्। धानबालीअन्तर्गत दुई पोलिसी छन्। चैते धान बाली सामूहिक र लागतका आधारमा धानबाली बिमालेख। बिमा अवधिभित्र हानिनोक्सानी भएमा लागत मूल्यअनुसारको क्षतिपूर्ति रकम भुक्तानी दिने व्यवस्था छ। लागतका आधारमा गरेको धान बिमामा आगलागी, चट्याङ, भूकम्प, बाढीडुबानखडेरी, पहिरो, आँधीबेहरी, असिना, हिउँ वा तुषारो, आकस्मिकदुर्घटनाजन्य कारण, किरारोगबाट नोक्सानी भएमा कम्पनीले बिमांकको ९० प्रतिशत भुक्तानी गर्छ। चैते धान बिमा गरेका किसानले वास्तविक क्षतिको बिमा दाबिमा ब्यवस्था भएअनुसार पाउने व्यवस्था छ। बिमा समितिले कृषि तथा पशुपंक्षीसँगसम्बन्धी २५ बिमालेख जारी गरेको छ। यसमा सरकारले ८० प्रतिशतसम्मको अनुदान दिएको छ। सरकारले बेमौसमी वर्षाका कारण धानको क्षति व्यहोरेका किसानलाई राहत उपलब्ध गराउन मापदण्ड २०७८ नै बनाएको थियो। मापदण्डमा उत्पादन लागतको २० देखि ६५ प्रतिशतसम्म राहत दिने तर राहत रकम ५५ हजार रुपैयाँभन्दा बढी नहुने मापदण्डमा उल्लेख छ। क्षति भएको धानबाली बिमा गरिएको भएमा राहतमा समेटिँदैन। तर यस्तो रकम ५५ हजारभन्दा कम भएमा नपुग रकम भने उपलब्ध गराइनेछ। मापदण्डमा भनिएको छ।"
टेलिकमको निमित्त प्रबन्ध निर्देशकमा वैद्य,काठमाडौं : नेपाल टेलिकमको निमित्त प्रबन्ध निर्देशकमा प्रतिभा वैद्य नियुक्त भएकी छन् । नेपाल सरकारले वैद्य नयाँ प्रबन्धन निर्देशक नियुक्त नभएसम्मको लागि निमित्त बनाएको हो । टेलिकमका प्रबन्ध निर्देशक डिल्लीराम अधिकारीको तीन वर्षे कार्यकाल सकिन एक हप्ता अघि विदामा बसेपछि निमित्तमा वैद्य नियुक्त भएकी छन् । अधिकारीको यहीँ पुस २२ मा कार्यकाल सकिँदैछ । सरकारले नयाँ प्रबन्ध निर्देशक नियुक्तको प्रक्रिया थालेको छ । तर सर्वोच्च अदालत मुद्दा परेका कारण नयाँ प्रबन्ध निर्देशक नियुक्त प्रक्रियामा ढिलाई हुने सम्भावना रहेको छ । नेपाल दूसरसञ्चार राष्ट्रिय कर्मचारी संगठनका महासचिव तेजबहादुर शाहीले सरकारद्धारा केही विवादित प्रावधान राखेर नयाँ नियुक्तीको प्रक्रिया थालेकोले नयाँ प्रबन्ध निर्देशक नियुक्तमा बिलम्ब हुने अवस्था आएको बताए। आफू अनुकुलको व्यक्ति प्रबन्ध निर्देशक बनाउन सरकारले विगतको केही नियम संशोधन गरेर विज्ञापन खोलेको छ । ५८ वर्षे उमेर हदलाई ५६ मा झारिएको छ । अधिकृत भएको १५ वर्षे कार्यअवधिलाई १२ वर्ष बनाइएको छ । उच्च पदस्थ कर्मचारीको हकमा ५ वर्षे प्रावधानलाई ३ वर्षमा घटाइएको छ । कानूनमा स्नातकोत्तर गरेको हुनुपर्ने नयाँ प्रावधान पनि थपिएको छ । बारम्बार यसरी नियम परिवर्तन गरेर आफू अनुकुलको व्यक्तिलाई प्रबन्ध निर्देशक बनाउन सरकार नै लागेपछि अदालतमा मुद्दा परेको संगठनका महासचिव शाहीले बताए ।
बालुवाटारमा प्रधानमन्त्री र डा केसीबीच वार्ता,"काठमाडौं : प्रधानमन्त्री शेरबहादुर देउवा र चिकित्सा शिक्षा अभियन्ता डा गोविन्द केसीबीच बिहिवार बालुवाटारमा वार्ता भएको छ । भेटवार्तामा प्रधानमन्त्री देउवाले डा केसीसँग गरेका प्रतिबद्धता तथा डा केसीले पुस ११ गते राखेका ७ बुँदे मागबारे छलफल भएको छ । वार्तामा केसीसहित उनका सहयोगी प्रितम सुवेदी, मोहना अन्सारी, डा विष्णु पोखरेल र अधिवक्ता ओमप्रकाश अर्यालको सहभागिता रहेको थियो । डा केसीले भ्रष्टाचारमा मुछिएका बिपी कोइराला स्वास्थ्य विज्ञान प्रतिष्ठान धरानका पदाधिकारीलाई तत्काल बर्खास्त गरी न्यायिक आयोग बनाएर छानबिन सुरु गर्नुपर्ने, सिटिइभिटीका उपाध्यक्ष खगेन्द्रप्रसाद अधिकारीलाई बर्खास्त गर्नुपर्ने, अवैध रुपमा अतिरिक्त शुल्क असुल्ने मेडिकल कलेजहरूको सम्बन्धन खारेजीलगायत सातबुँदे माग सरकारले तत्काल पूरा गर्नुपर्ने माग अघि सारेका छन् ।"
अष्ट्रेलियामा प्रदर्शनकारीद्वारा पुरानो संसद भवनमा आगजनी,क्यानबेरा : प्रदर्शनकारीहरुले अष्ट्रेलियाको राजधानी क्यानबेरास्थित पुरानो संसद भवनमा आगजनी गरेका छन् । आदीवासी सार्वभौमसत्ताको माग गर्दै प्रदर्शनमा उत्रिएका प्रदर्शनकारीहरुले बिहिबार पुरानो संसद भवनमा आगजनी गरेका हुन् । प्रदर्शनकारीहरुले गरेको आगजनी क्षणभरमै नियन्त्रणमा लिइएको क्यानबेरा प्रहरीले जनाएको छ । प्रहरीकाअनुसार प्रदर्शनकारीहरुले पुरानो संसद भवनको प्रवेशद्धारमा आगजनी गरेका थिए । आगजनीबाट ठूलो मात्रामा भौतिक एवम् मानविय क्षति नभएको प्रहरीले बताएको छ । अष्ट्रेलियामा यस्ताखाले घटना न्युन हुने गरेको र कोभिड महामारीपश्चात यस्ताखाले घटनामा बृद्धि भएको पाइन्छ । आफूलाई सरकारविरोधीको रुपमा चिनाएका समूहले बिहिबारको घटना गराएको बीबीसीमा उल्लेख छ । अष्ट्रेलियाका प्रधानमन्त्री स्कट मोरिसनले सो घटनाको निन्दा गर्दै अष्ट्रेलियामा यस्ताखाले घटना एवम् हिंसाले काम नगर्ने बताएका छन् ।
हिमपातले खुम्बुमा मोर्डना खोप अभियान रोकियो,सोलुखुम्बु : अत्याधिक हिमपातका कारण सोलुखुम्बुको खुम्बु पासाङल्हामु गाउँपालिकामा खोप अभियान प्रभावित भएको छ । जिल्लाका १२ देखि १७ वर्षसम्मका बालबालिकाहरुलाई पुस ११ गतेबाट मोर्डना खोप दिन सुरु गरेको भएपनि खुम्बुमा भने हिमपातका कारण प्रभावित भएको स्वास्थ्य कार्यालय सोलुखुम्बुका सूचना अधिकारी राम नारायण शाहले जानकारी दिए । उनका अनुसार खुम्बुमा ११ र १२ गते दुई दिनसम्म जारी भएपनि १३ गतेबाट रोकिएको हो । जिल्लाका अन्य ७ वटा पालिकामा भने खोप अभियान जारी रहेको कार्यालयले जनाएको छ । नेपाल सरकारले १२ देखि १७ वर्ष उमेर समूहका देशभरका सबै बालबालिकाहरुलाई प्रदान गर्ने लक्ष्य लिएको मोर्डना खोप सोलुखुम्बुका लागि पहिलो चरणममा १० हजार डोज खोप प्राप्त भएको छ । शिक्षा समन्वय इकाई सोलुखुम्बुको तथ्यांक अनुसार जिल्लामा १२ देखि १७ वर्ष उमेरका १३ हजार भन्दा बढी बालबालिका रहेका छन् । तर स्वास्थ्य कार्यालयले पालिकाहरुसँग लिएको अभिलेखलाई आधार मान्ने हो भने उक्त संख्या १८ हजार भन्दा बढी रहेको स्वास्थ्य कार्यालयले जनाएको छ । पालिकाहरुले अनुमानको भरमा अभिलेख टिपाउँदा संख्या बढेको हुन सक्ने कार्यालयको अनुमान छ ।
"सहकारीमा इच्छाराज नदोहोरिउन्, पीडितले न्याय पाउन्","सहकारी अभियान अभिभावकविहिन छ । सहकारीको नियमन निकाय बलियो नहुँदा सहकारीले मनपरी गर्दै आइरहेका छन् । सहकारीमा ७३ लाख जनता जोडिएका छन् । यसले अर्थतन्त्रमा एउटा महत्वपूर्ण योगदान दिएको छ । तर राज्यले सहकारीलाई व्यवस्थित गर्न कहिल्यै ध्यान सकेको छैन । १० वर्षअघि समस्याग्रस्त भएको ओरेण्टल सहकारीको समस्या समाधान हुन सकेको छैन । अहिले सिभिल सहकारीको संगठित ठगी अपराधले सहकारी क्षेत्र तरंगित बन्न पुगेको छ । काठमाडौं जिल्ला अदालतमा इच्छाराज तामाङविरुद्ध थुनछेक बहस भइरहेको छ । तामाङ र अध्यक्ष केशवलाल श्रेष्ठका वकिलले बचाउ गरिरहेका छन् । सरकारी वकिल तथा पीडितका वकिलहरुले तामाङले ठगी गरेकाले जेल सजायको माग गरिरहेका छन् । पीडितले न्यायका लागि सडक संघर्ष पनि गरिरहेका छन् । अदालतमा मुद्धा दायर भएसँगै बहस, छलफल भइरहेको छ । ठगी आरोपमा पक्राउ ४२ जनाविरुद्ध मुद्धा दायर भएको छ । सरकारी वकिल कार्यालयले ५ अर्ब ६७ करोड ५५ लाख २४ हजार बढि बिगो दाबीसहित अभियोगपत्र दायर गरेको छ । नेपाल प्रहरीको केन्द्रिय अनुसन्धान ब्यूरोले २ महिना अनुसन्धान गरी प्रतिवेदन वकिल कार्यालयलाई बुझाएको थियो । १ हजार ५ सय बढीले प्रहरीमा उजुरी दिएका थिए । तर सहकारीका सदस्य २ हजार हुन् । सहकारीको ८ अर्ब ५७ करोड हिनामिना भएको छ । सिभिलमा ५ सय जना सदस्यको निक्षेप नभएर उजुरी नदिएका हुन् या त्यसरी उजुरी दिँदा अर्को लफडामा पर्ने डरले उजुरी दिएका हुन्, त्यो यकिन हुन सकेको छैन । उजुरी दिएका १५०० सदस्य इच्छाराज तामाङले सजाय भोग्नुपर्ने पक्षमा छन् । आफ्नो निक्षेप साँवाब्याज सबै फिर्ता पाउनुपर्ने दावी गर्दै आएका छन् । इच्छाराजले आकर्षक ब्याज, उपहारको प्रलोभन पारी निक्षेपकर्तालाई झुक्काएका छन् । सिभिल सहकारीले आकर्षक ब्याजदर र उपहारको प्रलोभन देखाइ निक्षेपकर्ता लोभ्याउने गरेका थिए । उनले सुन, घर जस्ता आकर्षक उपहारको प्रलोभन पारी सुरुमा ९ लाख र पछि १५ लाख निक्षेप संकलन गर्ने गरेका थिए । तामाङले १७ प्रतिशतसम्म ब्याज दिने लोभ देखाएर सहकारीमा निक्षेप संकलन गर्ने गरेका थिए । तीन वर्ष पुगेपछि २५ ग्रामको सुनको सिक्का दिने, आकर्षक घर उपचार दिने प्रलोभन पार्दैै निक्षेप फिर्ता नदिइ लोभ्याएर निक्षेप थप्न लगाउने गरेका थिए । सहकारीमा उनको मनपरी राज चल्दै गयो । नियमन निकाय, सरकार मौन बसिरहे । जसले गर्दा ओरेण्टल सेलाउन नपाउँदै सिभिल दोहोरिएर आएको छ । तामाङ अध्यक्ष भएर सहकारीमा राज गरे । अनुकल नमिलेपछि उनी बाहिरिएको नाटक गरे । तर हालिमुहाली गर्न छोडेनन् । उनले आफ्ना मामाससुरालाई अध्यक्ष बनाएर सहकारीलाई खोक्रो बनाउन सधैं अग्रणी स्थानमा रहिरहे । विशेष सुविधासहित सिभिलको सल्लाहकारका भए । मासिक ५ लाख रकम लिए । बयानका क्रममा श्रेष्ठले समेत तामाङले आफ्नो खातासमेत चलाउने गरेको, सबै अधिकार उनकै हातमा रहेको बताएका थिए । सिभिल सहकारीले विगत ३ वर्षदेखि बचतकर्तालाई निक्षेप फिर्ता गर्न सकेको छैन । तामाङ र श्रेष्ठसहित १२ जनालाई प्रहरीले गत असोज १८ गते पक्राउ गरेको थियो । अहिले अदालतमा थुनछेक बहस जारी छ । २०५७ सालबाट सुरु भएको सिभिल सहकारीबाट तत्कालीन अध्यक्ष तामाङले २०६० सालमा आफ्नो निजी कम्पनीमा ऋण लगेका थिए । २०६२६३ सालमा हाउजिङ परियोजनाका रुपमा जग्गा खरिद गरी हाउजिङ बनाएर बिक्री गर्थे । तामाङले २०६३ सालमा हाउजिङ व्यवसाय गर्न सिभिल होम्स प्रालिका नाममा कम्पनी दर्ता गरी हाउजिङ परियोजना सुरु गरेका थिए । ३५ रोपनीभन्दा बढी जग्गा खरिद गर्न नपाइने हदबन्दीका कारण तामाङले २०६५ सालमा सिभिल अपार्टमेन्ट स्थापना गरेका थिए । नेपाल प्रहरीको केन्द्रीय अनुसन्धान ब्यूरोले अनुसन्धान गरी सरकारी वकिल कार्यालयमार्फत दायर गरेको मुद्धामा जारी बहसमा तामाङ र श्रेष्ठले जोगिने अनेक प्रपञ्च गरिरहेका छन् । यसरी सहकारीमा इच्छाराजको राज चल्नु सहकारी नियमन कमजोर भएकै कारण हो । अर्थमन्त्री जनार्दन शर्माले सहकारी नियमनका लागि छुट्टै संयन्त्र निर्माण गर्ने घोषणा गरेका थिए । तर अहिले उनको आवाज फेरिएको छ । उनले छुट्टै संयन्त्र बनाउनतर्फ मौन छन् । सहकारीलाई कम्पनी मोडेलमा लगानी गर्ने विषयमा वकालत गर्दै आएका छन् । भूमि व्यवस्था, सहकारी तथा गरिबी निवारण मन्त्रालयको राय, सल्लाह, सुझावबिना उनले बजेटमै सहकारीलाई कम्पनीमा रुपान्तरण गर्ने घोषणा गरेका थिए । अहिले पनि उक्त प्रावधान कार्यान्वयनका लागि सहकारी मन्त्रालयमा राय मागेका थिए । तर सहकारी मन्त्रालयले उक्त व्यवस्था कार्यान्वयन गर्न नसक्ने स्पष्ट जवाफ दिइसकेको छ । अब उनी यसैमा रोकिन्छन्, कि आफै कार्यविधि बनाउँछन् भन्ने हेर्न बाँकी छ । सहकारीमा दिनप्रतिदिन समस्या आउनुमा राज्य प्रणाली पनि दोषि छ । सहकारीले १० खर्बको कारोबार गर्दै आएको छ । सहकारीमा बचत संकलन र कर्जा प्रवाह बढ्दै गएको छ । वित्तीय क्षेत्रमा सहकारीको योगदान बढ्दै गएपनि राज्यले सहकारीलाई आफ्नो दायरामा ल्याउन चाहेको देखिदैँन । जतिन्जेल सहकारीलाई राज्यले छाडा छोड्छ, तबसम्म सहकारीमा समस्या आइरहने आँकलन गर्न सकिन्छ । सहकारी कानूनमा दण्ड, जरिवानाको व्यवस्था पनि छ । १० वर्षसम्म जेल सजायको व्यवस्था हुनुका साथै बिगो दावी भराउने व्यवस्था भएकाले पीडित न्याय पाउनेमा आशावादी छन् । सर्वोच्च अदालतले सुधिर बस्नेतलाई जोगाउन खोज्दा त्यसका हजारौं पिडीत निक्षेपकर्ता सडकमै छन् । उनको मनपरी रोकिएको छैन । अब सहकारीमा त्यो प्रकरण नहोहोरियोस् । पीडितले न्याय पाउन् । सहकारीमा नियत खराब भएका व्यक्ति सुर्धिदै जाउन् । सिभिल सहकारी प्रकरणले सहकारी क्षेत्र बदनामी बन्न पुगेको छ । गल्ती गर्नेले सजाय पाउनुपर्छ । पीडितले न्याय पाउनुपर्छ । यसमा राज्य तथा न्याय क्षेत्र कोही चुक्नुहुन्न, कोही प्रभाव र दवावमा पर्न हुन्न । सहकारीमा सीमित व्यक्तिको हालिमुहाली हुने गरेको छ । एकदुई जनाको मुठ्ठीमा सहकारी सञ्चालन हुँदा सहकारीमा ठूलो बाढी पहिरो जान सक्छ । सहकारीमा अझै ठूलो रेक्टरको भूकम्प आउन सक्छ । सहकारी अभियानले समेत सुद्धिकरणका लागि पहल थाल्नुपर्छ । गल्ती गर्नेलाई अभियानले जोगाउन हुँदैन । बैलेमा सचेत गराउन सके यस्ता प्रवृति रोकिने छन् । अहिले तिनै तहका सरकारले सहकारीको नियमन गर्ने व्यवस्था छ । सहकारीलाई कसैले पनि वेवास्ता गर्न हुँदैन । सहकारी सुद्धिकरण अभियानमा सहकारी विभाग अझ चनाखो भएर लाग्नुपर्छ । बैंक तथा वित्तीय संस्थाको नियमन राष्ट्रबैंकले गर्दै आएको छ । जसले गर्दा बैंक तथा वित्तीय संस्थामा समस्या आउनसाथ राष्ट्रबैंकले व्यवस्थापन आफ्नो हातमा लिएर समस्या सल्टाउने गरिन्छ । जसले गर्दा बित्तीय क्षेत्र ठूलो दुर्घटनाबाट जोगिन्छ । तर सहकारीमा त्यस्तो अभ्यास सुरुवात भएको छैन् । सहकारी क्षेत्रमा राजनीतिज्ञ, उच्च पदस्थ कर्मचारी संलग्न छन् । तर यसलाई नियमन गर्ने, सही ट्रयाकमा ल्याउन आवश्यक प्रबन्ध गर्ने सवालमा सबै निकाय चुकेका छन् । यसअघि भएका अध्ययन, अनुसन्धानले समेत राष्ट्रबैंककै अन्र्तगत भएपनि सेकेन्ड टायर इनिस्चिुड गठन गर्ने आवश्यकता औंल्याएको थियो । तर अहिलेसम्म कुनै पनि सरकारले त्यसतर्फ कदम चलाएन् । बरु सहकारीलाई बझाएर आफ्नो निहित स्वार्थ पूरा गर्न तल्लिन रहिरहे । नेपालमा सहकारी फस्टाउँदो छ । ग्रामीण क्षेत्रसम्म सहकारी पुग्दै छ । यसले ग्रामीण अर्थतन्त्रमा अझ प्रभावकारी भूमिका खेल्न सक्छ । सहकारी सामूहिक व्यवसाय पनि हो । यसको संरक्षण, प्रवद्र्धन गर्न राज्यले ध्यान दिनुपर्छ । अब सहकारीलाई कदापी छाडा छोड्नुहुँदैन । सहकारीको नियमन प्रभावकारीरुपमा गर्नैपर्छ । नियमनका लागि बलियो निकाय बनाउन अत्यावश्यक भइसकेको छ । तामाङले कर्मको सजाय भोग्नैपर्छ । पीडितले न्याय पाउनै पर्छ । अब सहकारीमा ओरेण्टल र सिभिल प्रकरण कदापी दोहोरिनुहुँदैन । सहकारीबाट कोही पनि पीडित बन्नु हुँदैन । त्यसतर्फ सबै सचेत हुन जरुरी छ ।"
"६ वर्षपछि सकियो काष्ठमण्डपको पुनःनिर्माण, माघ २ गते उद्घाटन गरिँदै","काठमाडौं: विसं २०७२ को भूकम्पका कारण क्षति भएको ऐतिहासिक सम्पदा काष्ठमण्डप पुनःनिर्माणको काम सम्पन्न भएको छ। उक्त सम्पदा काठमाडौं महानगरपालिकाको रु ११ करोड ५० लाख सहयोगमा स्थानीय उपभोक्ता समितिमार्फत् निर्माण गरिएको हो। आगामी माघ २ गते भूकम्प दिवसका दिन उद्घाटनको तयारी भइरहेको काष्ठमण्डप पुनःनिर्माण समितिका अध्यक्ष राजेश शाक्यले जानकारी दिए। उद्घाटनकै दिन काष्ठमण्डपको ऐतिहासिक महत्व र पुनः निर्माणका क्रममा भएको जानकारी समावेश गरिएको पुस्तक प्रकाशनको तयारी छ। यही पुस मसान्त्सम्म पुस्तक प्रकाशनको काम पूरा हुने शाक्यले बताए। मङ्सिरमै सम्पदा पुनःनिर्माणको काम सकिएको हो। भूकम्पका कारण पूर्णरूपमा क्षति भएको उक्त सम्पदा ६ वर्षपछि पुनःनिर्माण गरिएको हो। विसं २०७५ वैशाख १६ गतेदेखि पुनःनिर्माणको काम समितिमार्फत् सुरु गरिएको थियो। ६ जिल्लाबाट ल्याइयो काठ काष्ठमण्डप पुनःनिर्माणका लागि तराईका ६ जिल्लाबाट ल्याइएका सालको काठ प्रयोग गरिएको छ। अध्यक्ष शाक्यका अनुसार काष्ठमण्डप पुनःनिर्माणमा बारा, पर्सा, महोत्तरी, रौतहट, कञ्चनपुर र चितवनबाट ल्याइएको सालको काठ प्रयोग गरिएको छ। अन्यको तुलनामा सालको काठ बढी टिकाउ हुने भएकाले काष्ठमण्डप पुनःनिर्माणमा सालको काठ प्रयोग गरिएको शाक्यको भनाइ छ। काष्ठमण्डपको मूल थाममा प्रयोग भएको काठ महोत्तरीबाट ल्याइएको हो। काष्ठमण्डपका मूल चार थाममध्ये एउटा थाम पुरानै र तीन नयाँ प्रयोग गरिएको छ। पुरानो थाम हजार वर्ष पुरानो हो भने नयाँ थाम महोत्तरीबाट ल्यायाइएको अग्राखको हो। पुनःनिर्माणका क्रममा धेरै नयाँ काठको प्रयोग भए पनि केही पुराना काठको पनि प्रयोग छ। पुनःनिर्माणका क्रममा काष्ठमण्डपमा काठबाहेक ढुङ्गा, माटो, इँटालगायतका सामग्री प्रयोग गरिएको छ। त्यसैगरी भूकम्पका कारण क्षति भएका विश्व सम्पदा सूचीमा सूचीकृत हनुमानढोका क्षेत्रको हालसम्म ३० सम्पदाको पुनःनिर्माण सम्पन्न भएको छ। यहाँ ७० सम्पदामध्ये १२ मा भूकम्पले क्षति गरेको थिएन। भूकम्पले क्षतिग्रस्त ५८ सम्पदामध्ये २५ को पुनःनिर्माण भइरहेको हनुमानढोका दरबार हेरचाह अड्डाले जनाएको छ। यस क्षेत्रका सम्पदामध्ये नासल चोक, राणाकालीन सेतो भवन, फरास खाना, पृथ्वीनारायण शाहको शयनकक्ष, त्रिभुवन स्मृति भवन, देगु तलेजु मन्दिरको आगामी दुई वर्षमा सक्नेगरी काम सुरु गरिएको छ। अहिले बनिरहेका सम्पदाको काम पूरा नगरी अन्य नयाँ काम सुरु गर्न नसकिने भएकाले अझै पुनःनिर्माणको काम हुन नसकेको हो।"
सेतो कार्पेटमा सजिएकी राराकी अप्सरा (फोटो फिचर),मुगु : मंगलबार रातिबाट बुधबार बेलुकीसम्म रारा क्षेत्रमा परेको भारी हिमपातले रारातालको वरीपरी सेतो कार्पेट माथि राराताल डुबुल्कि मारेको जस्तै देखिएको छ । रारा क्षेत्रमा एक फिट भन्दा बढी हिउँ जमेको छ । हिमपातमा राराको मज्जा लिन सदरमुकाम गमगढीबाट हिमापत हुँदा हुँदैपनि मंगलबार धेरै युवा हिउँ खेल्न राररा पुगेका थिए । बुधबार पनि सदरमुकामबाट दर्जनौ युवा रारामा पुगेका थिए । बीचमा राराको निश्चल पानी किनार छेउ र जङ्गलभरी जमेको हिउँ हेर्दा जो कोहीलाई सेतो कार्पेट बिच्छाई राराकी अप्सरा सुनसान बसेको भान भएको मंगलबार रारामा हिउँ खेल्न पुगेका सदरमुकाम गमगढीका भाग्यराज भामको समूहले बताए । हिउँमा रमाउनेहरुका लागि रारा क्षेत्र यो समय उपयुक्त हो । २९ सय २९ फिट उचाईमा रहेको रारा ताल पुष देखि फागुन सम्म सेताम्मे हुन्छ । जेठदेखि साउनसम्म विभिन्न जातका फूलहरुले ढकमक्क हुने रारा केही वर्षयता हवाई तथा सडक यातायात सहज भएपछि आन्तरिक पर्यटकको संख्या वृद्धि हुने गरेको भएपनि बासस्थानका कारण एक पटक आएको पर्यटक पुन आउन नमान्ने गरेको स्थानीयहरु बताउछन् ।
१८ वर्षपछि आँखा देख्न पाउँदाको खुसी : 'फेरि संसार देख्ने मौका पाए',"सिन्धुली : सुनकोसी गाउँपालिका६ सितलपाटी सिन्धुलीका लोकबहादुर खड्का आफ्नो आँखा बन्द भएको तीन वर्षपछि बिहिबार आँखा देख्दा निक्कै दंग परे । ७९ वर्षीय खड्काले तिनवर्ष पछि पुनः आँखाको ज्योति फर्कदा आफ्ना भान्जालाई अंगालो हालेर रोए र खुसीको आँसु वर्षाए । भने, गरिब र दुखीको साथमा भगवान हुन्छन् भन्थ्ये हो रहेछ । आज मेरा लागि डाक्टरहरु भगवान सरह नै भईदिए । दुबै आँखाको ज्योति गुमाएर थलामा बसेको तीन वर्षपछि पुनः नयाँ जीवन पाए । फेरि संसार देख्ने मौका पाए । सुनकोसी गाउँपालिका६ खाल्टेमा रहेको आत्मीय सामुदायिक अस्पतालमा तीन दिनदेखि संचालन भएको निःशुल्क आँखा अप्रेसनपछि खड्काले बन्द भएको तीन वर्षपछि पुनः आँखा देख्न सक्ने भएका हुन् । परिवारमा कोहि नभएका एक्ला उनी नाताले भान्जा पर्ने प्रेमबहादुर थापाकोमा २६ वर्षदेखि बस्दै आएका थिए । दुबै आँखा मोतिविन्दु भएपछि तीन वर्षपछि ओछ्यानमा थलिएका खड्कालाई गाउँघरमै संचालन भएको शिविरले पुर्नजीवन दिएको हो । आँखा नदेख्दा खान, लगाउन, बाहिर भित्र हिँडडुल गर्न पनि अर्कैको सहारा लिनुपथ्र्यो । अब त आफै भान्जाको घर जान सक्ने भएको छु, उनले भने । खड्का जस्तै पदममाया कार्की १८ वर्षपछि आँखा देख्न पाउँदा निक्कै खुसी छिन् । कुनै आफन्त नभएपछि सुनकोशी र तामाकोसीको संगमस्थलस्थित त्रिवेणी महादेव मन्दिर आश्रममा बस्दै आएकी ९० वर्षीया बृद्धा कार्कीले निःशुल्क मोतिया विन्दुको अप्रेसन गर्नपाएपछि १८ वर्षपछि आँखा देख्न पाएकोमा निक्कै खुसी लागेको बताईन् । आँखा नदेख्दा मेरालागि आश्रम नै संसार थियो । एम्बुलेन्समा चढाएर मलाई अप्रेसनका लागि अस्पताल ल्याउनुभयो । अहिले आँखा देख्न सक्ने भए अब आफै हिँडेर आश्रम जान सक्छु, कार्कीले भनिन् । सुनकोसी गाउँपालिका६ सितलपाटीकै ६५ वर्षीया विन्दा सर्किनी पनि बिहिबार चार वर्षपछि आँखा देख्न पाउँदाको खुसी, अस्पताल र डाक्टरहरु नै भएको बताउँछिन् । उनी पनि एकल महिला हुन् । आफ्नो आफन्त भन्ने कोहि छैनन् । उनका श्रीमान् शमसेर सार्की लामो समयदेखि वेपत्ता छन् । औषधी उपचार गर्न लगि दिने र खर्च गरिदिने कोही पनि थिएनन् । तर, गाउँमै आँखा शिविर आएको थाहा पाएपछि वडाअध्यक्षको सहारा लिएर अप्रेसन गर्न आएको थिए । दुई दिनमै आँखा देख्न सक्ने भए । हामी एकल र गरिबका लागि यस्तो शिविर बरदान सावित भयो, सर्किनीले भनिन् । यि त केही उदाहारण मात्र हुन् । सगरमाथा चौधरी आँखा अस्पताल लाहानको आर्थिक तथा प्राविधिक सहयोग तथा आत्मीय सामुदायिक अस्पताल खाल्टेको समन्वयमा भएको तीन दिने निःशुल्क आँखा अप्रेशन शिविरले रामेछाप र सिन्धुलीका सयौं विपन्न, अपाङ्ग, बृद्धबृद्धा एकलहरुले सेवा पाएका छन् । अस्पतालले दुई वर्ष अघि एक हजारबढीको आँखा जाँच गराउँदा एक सयबढीमा मोतिया विन्दुका कारण पूर्ण रुपमा ज्योति गुमाउनेहरुको पहिचान गरेको थियो । बीचमा उनीहरुको अप्रेसन तयारी गरिएको भएपनि कोरोना भाईरसको संक्रमणका कारण रोएिकोमा यस पटक तीनदिने शिविर संचालन गरेर निःशुल्क अप्रेसन गरिएको आत्मीय सामुदायिक अस्पतालका कार्यकारी निर्देशक संजिव केसी बताउँछन् । अप्रेसनमा आउने विरामीहरुलाई निःशुल्क अप्रेसन, औषधी, चस्मा, खान बस्न र घरबाट ल्याउन र पुर्याउन समेत अस्पतालले निःशुल्क गरेको छ, केसीले भने । अप्रेसनमा गाउँपालिका र नेपाल रेडक्रस सोसाईटी सितलपाटीसंग समेत समन्वय भएको छ । अप्रेसनमा सिन्धुलीको सुनकोशी, गोलन्जोर गाउँपालिका र रामेछापको खाँडादेवी गाउँपालिकाका नागरीकहरुले सेवा निःशुल्क सेवा लिएको वडाअध्यक्ष लक्ष्मीप्रसाद तिमल्सीनाले बताए । विपन्न वर्गका नागरिकहरुलाई स्थापना कालदेखिकै निःशुल्क सेवा प्रदान गर्दै आएकोमा पैसा नभएका कारण समयमा आँखा जाँच समेत गर्न नसक्नेहरुका लागि शिविरको आयोजना गरेर निःशुल्क सेवा प्रदान गरिएको आत्मीय सामुदायिक अस्पतालका डाक्टर अतुल गौतमले स्पष्ट पारे । ग्रामिण क्षेत्रका अधिकांस नागरिकहरुमा समयमा आँखा जाँच नहुँदा धेरैमा मोतिया विन्दुका कारण ज्योति गुमाउन बाध्य भएको थाहा पाएपछि आफूहरुले अस्पतालसंग समन्वयमा प्राविधिक सहयोग सहित निःशुल्क आँखाको अप्रेसनका लागि सिन्धुली आएको सगरमाथा चौधरी आँखा अस्पताल लाहालनका फिल्ड संयोजक राजकुमार यादवको भनाई छ ।"
ओमिक्रोन र डेल्टा भेरियन्टले सङ्क्रमितको सुनामी ल्याउने डब्ल्यूएचओको दाबी,"पेरिस: डेल्टा र ओमिक्रोन भेरियन्टको मिश्रणले कोभिड घटनाको एउटा डरलाग्दो सुनामी ल्याउन लागिरहेको विश्व स्वास्थ्य संगठन (डब्ल्यूएचओ)का प्रमुखले बताएका छन्। युरोप र अमेरिकामा बढ्दो मात्रामा कोभिडका नयाँ सङ्क्रमित देखापरिरहँदा डा टेड्रोस एड्हानोम गेहब्रेयससको त्यस्तो भनाइ आएको छ। डा टेड्रोसले दुईवटा भेरियन्टको चुनौतीले समग्र घटनाको चाप बढाएको भन्दै चेतावनी दिए। कोभिडको सुनामीले स्वास्थ्य सेवा प्रणालीलाई धम्की दिने खतरा छ, ओमिक्रोन भेरियन्टले गरेको रेकर्ड वृद्धिले विश्वभर नयाँ वर्षको उत्सवलाई फेरि एकपटक धमिलो पारेको डब्ल्यूएचओले बुधबार जनाएको छ। अध्ययनले कैयौं देशमा निकै छिटो मुख्य भेरियन्ट बनेको ओमिक्रोन डेल्टाभन्दा मध्यम रहेको तर निकै धेरै सङ्क्रामक रहेको बताएको छ। फ्रान्सका स्वास्थ्यमन्त्रीले ओमिक्रोनलाई लहरमात्र भनेर नपुग्ने बरु आँधीजस्तो लहर भन्नुपर्ने बताए। विश्वभरका लाखौं व्यक्तिले फेरि महामारीबीच नै नयाँ वर्षलाई स्वागत गर्नेछन्। यस महामारीको कारण अहिलेसम्म ५४ लाखभन्दा बढी मानिसको ज्यान लिइसकेको छ। कैयौं देशमा चाडपर्व ओझेलमा पर्नुको साथै रद्द गरिएको छ। ग्रीसले बुधबार बार र रेस्टुरेन्टमा नयाँ वर्षको पूर्वसन्ध्या पार्टी सीमित गर्नको लागि संगीत प्रतिबन्धित गरेको छ। सार्वजनिक कार्यक्रम पहिले नै रद्द गरिसकेका छन्। मेक्सिकोमा कोरोनाका सङ्क्रमण बढ्दै गएपछि राजधानीका मेयरले नयाँ वर्षको पूर्वसन्ध्याको उत्सव रद्द गरेका हुन्।"
कमल थापा र झ्याम्पा जोडी ५५ वर्ष माथिको च्याम्पियन,"पोखरा : नेपालकै शीर्ष वरियताकी सलोनी तामाङले पोखरामा एकैपटक दुई वटा उपाधिमा आफ्नो नाम लेखाएकी छन् । कास्की जिल्ला टेनिस संघको आयोजनामा पोखरा रंगशालामा जारी १८औं माछापुच्छे बैंक पोखरा ओपन तथा भेट्रान्स टेनिस प्रतियोगितामा उनले उमन्स सिंगल र डबल्स गरि दुई वटा उपाधीमा कब्जा जमाइन । बिहीबार भएको उमन्स सिंगलमा उनले गंगा शर्माको चुनौतीलाई ६२, ६० को सहज सेटमा पार लगाइन् । त्यस्तै उमन्स डबल्सतर्फ सलोनी र माहिका राणा जोडीले सुभांगी लक्ष्मी शाह र अभिलाषा विष्टको जोडीमाथि ६१, ६३ को नतिजा निकाल्दै उपाधि रक्षा गर्न सफल भए । प्रतियोगितामा मेन्स डबल्सतर्फको उपाधी अक्कि जुवेन रावत र आरब सम्राट हाडाको जोडीले जितेको छ । फाइनल खेलमा सो जोडीले प्ररण खनाल र जितेन्द्र परियारको जाडीलाई ७६ र ६१ को सेटमा पन्छ्याउँदै उपाधी जित्न सफल भएको हो । ३५ वर्ष माथिको डबल्समा कमल भण्डारी र यज्ञ भण्डारीको जोडीले प्रथम स्थान हाँसिल गरे । राजु क्षेत्री र सुदर्शन विष्ट जोडीसंगको अन्तिम भेटमा भण्डारी जोडीले ६४ र ७६ को नतिजा निकाल्दै अव्वल हुन सफल भए । ५५ वर्ष माथिको एकलतर्फ कृष्णराज घलेलाई ६३, ६३ को सोझो सेटमा पराजित गर्दै विमल गुरुङले उपाधी आफ्नों पोल्टामा पारे । प्रतियोगितामा ५५ वर्ष माथिको डबल्स स्पर्धामा नेपालका भेट्रान्स च्याम्पियन कमल थापा र झ्याम्पा ढुण्डुपको जोडी प्रथम हुन सफल भयो । अत्यन्तै प्रतिस्प्रधात्मक खेलमा थापा जोडीले कृष्ण घले र राजु श्रेष्ठको जोडीमाथि २६, ६२ र ११९ संघर्षपूर्ण जित दर्ता गरे । ६५ वर्ष माथिको फाइनलमा विदुर विष्टले विष्णु गुरुङलाई ४०, ४१ को सोझो सेटमा पराजित गर्दै प्रथम स्थान हाँसिल गर्न सफल भए । प्रतियोगिताको मुख्य इभेण्ट मेन्स ओपनको टाइटलका लागि पोखरेली खेलाडी प्रदिप खड्का र आरब सम्राट हाडा भिड्ने भएका छन् । शुक्रबार हुने फाइनल भेटका लागि प्रदिपले अकि जुवेन रावतलाई ७५, ६२ ले तथा आरबले प्रनभ खनाललाई ६२, ६४ ले पराजित गर्दै उपाधि भिडन्त निश्चित गरेका हुन् । ३५ वर्ष माथिको एकलतर्फ सन्तोष खत्री र भिष्म गुरुङबीच उपाधि भिडन्त हुने भएको छ । सन्तोषले दावा शेर्पालाई ६१, ६१ ले तथा भिष्मले निरज थापालाई रोमाञ्चक खेलमा ३६, ६३ र १०२ ले पराजित गरेका हुन् । ४५ वर्ष माथिको एकलतर्फ बिमल गुरुङ र चन्द्र शाहीविच फाइनल खेल हुने छ । विमलले विनोद कायस्थलाई ६०,६२ ले तथा चन्द्रले उत्तम लामालाई ६१६१ ले पराजित गरे । ४५ वर्ष माथिको डबल्सतर्फ उपाधीका लागि पोखरेली खेलाडी विनोद कायस्थ र विकास गुरुङको जोडीले हिमाल शाह र राजु क्षेत्री जोडीसँग उपाधिका लागि प्रतिस्पर्धा गर्ने प्रतियोगिता संयोजक नवीन चालिसेजे जानकारी दिए ।"
कप्तान परिवर्तन गर्ने अधिकार मलाई छैन : प्रशिक्षक दसानायके,काठमाडौं: नेपाली राष्ट्रिय क्रिकेट टोलीका मुख्य प्रशिक्षक पुबुदु दसानायकेले कप्तान परिवर्तन नहुने बताएका छन्। मुख्य प्रशिक्षका रूपमा आफूले कार्यभार सम्हालेपछि पहिलोपटक आयोजित पत्रकार सम्मेलनमा उनले नेपाली राष्ट्रिय क्रिकेट टोलीको कप्तान परिवर्तन गर्ने अधिकार नेपाल क्रिकेट सङ्घ (क्यान)सँग भएकाले त्यस विषयमा आफूले केही भन्न नसक्ने बताए। उनले क्यान र खेलाडी दुवै पक्षसँग आफूले छलफल गरेको र क्यानले कप्तान परिवर्तन नहुने भनिएकाले सन्दीप लामिछाने नै कप्तान रहने बताए। क्यानले गत मङ्सिर २९ गते अनुशासनको कारण देखाउँदै ज्ञानेन्द्र मल्ललाई कप्तान र दीपेन्द्रसिंह ऐरीलाई उपकप्तान पदबाट पदमुक्त गरेको थियो। दसानायकेले खेलाडीको वर्गीकरणका विषयमा भने आफूले सक्दो पहल गर्ने उल्लेख गर्दै विश्वकप छनोटका लागि ३० खेलाडीलाई क्याम्पमा बोलाउने तयारी भइरहेको बताए।
माओवादी महाधिवेशन : निर्वाचन कार्यतालिका प्रकाशनको तयारी,काठमाडौं : नेकपा माओवादी केन्द्रको महाधिवेशनमा नेतृत्व चयनका लागि निर्वाचन कार्यतालिका प्रकाशनको तयारी थालिएको छ। माओवादी केन्द्रको निर्वाचन आयोगले अध्यक्ष पुष्पकमल दाहाल 'प्रचण्ड' र नेता देव गुरुङले प्रस्तुत गरेको प्रतिवेदनको निष्कर्ष सकिएपछि निर्वाचन प्रक्रिया सुरु हुनेछ। केन्द्रीय निर्वाचन आयोगका प्रमुख विष्णु पुकार श्रेष्ठले सम्भवतः आजै मतदाता नामावली प्रकाशन गरिने जानकारी दिए। उम्मेदवारी दर्ता र मतदान घोषणा भने शुक्रबार गर्ने माओवादीको तयारी छ। प्रतिवेदनको छलफल सकिएपछि सांगठनिक संरचना निर्माणमा केन्द्रीत हुने एक नेताले जानकारी दिए। उनका अनुसार महाधिवेशन हलबाटै केन्द्रीय कमिटी घोषणा गर्ने तयारी छ। माओवादी केन्द्रका नेता देव गुरुङले यो महाधिवेशनबाट नयाँ केन्द्रीय कमिटी घोषणा गर्ने बताए। उनले सकभर सबै पदमा सर्वसहमति गराउने प्रयास भइरहेको बताए। उनका अनुसार केन्द्रीय सदस्यको नाम टुंग्याउन प्रत्येक प्रदेशबाट सिफारिस मागिने भएको छ। माओवादीको भौगोलिक ७ र गैरभौगालिक ३ गरी १० वटा प्रादेशिक संरचना छन्। महाधिवेशन हलबाट केन्द्रीय सदस्यको नामसहित घोषणा गर्ने तयारीसमेत रहेको एक नेताले बताए। यसरी घोषणा भएको नाममा दाबी विरोधका लागि समय दिइने र कसैले दाबी विरोध गरे निर्वाचन पक्रियामा जाने ती नेताले बताए।
कांग्रेस नेताहरुको वरियतामा कसले कसलाई उछिने? हेर्नुस् सूची,"काठमाडौं: नेपाली कांग्रेसको १४औं महाधिवेशनबाट निर्वाचित पदाधिकारीसहितको नयाँ कार्यसमिति सदस्यहरुको वरियता कायम गरिएको छ। बिहीबार सार्वजनिक गरिएको वरियताअनुसार सभापति शेरबहादुर देउवा पहिलो र त्यसपछि निर्वाचित उपसभापतिमध्ये पहिलो नम्बरमा पूर्णबहादुर खड्का र त्यसपछि धनराज गुरुङ रहेका छन्। त्यस्तै महामन्त्रीमा गगन थापा पहिलो र त्यसपछि विश्वप्रकाश शर्मा रहेका छन्। सहमहामन्त्रीतर्फ पहिलो नम्बरमा फरमुलाह अन्सारी, दोस्रोमा उमाकान्त चौधरी, त्यसपछि क्रमशः महालक्ष्मी उपाध्याय 'डीना', भीष्मराज आङ्दम्वे, महेन्द्र यादव, किशोर सिंह राठोर, बन्द्री पाण्डे र जीवन परियार रहेका छन्। केन्द्रीय सदस्यतर्फ पहिलो नम्बरमा गोपालमान श्रेष्ठ रहेका छन् भने अन्तिम नम्बरमा जीवन राना रहेका छन्। त्यस्तै सभापतिमा पराजित भएका डा शेखर कोइरालाको वरियता २० नम्बरमा रहेका छन्। उनीभन्दा अगाडि सुनिल थापालाई राखिएको छ। थापा राप्रपा परित्याग गरी कांग्रेस भित्रिएका थिए।"
आधा अर्ब लगानीमा रुपन्देहीमा 'द एस आर' होटल संचालन,"भैरहवा : रुपन्देहीमा आधा अर्ब बढी लगानीमा 'द एस आर' होटल संचालनमा आएको छ । सम्भव छ आफ्नै भूमिमा भन्ने मूल नाराका साथ सुविधा सम्पन्न होटल संचालन गर्ने लक्ष्यसहित जिल्लाको तिलोत्तमा नगरपालिका१ ड्राइभरटोलमा ५७ करोड रुपैयाँ लगानीमा द एसआर होटल एण्ड इभेन्ट्स प्रालिले होटल संचालनमा ल्याएको हो । संयुक्त लगानीमा १२ कठ्ठा क्षेत्रफलमा संचालनमा आएको उक्त होटलमा ३२ वटा कोठा छन् । न्यूनतम तीन हजार रुपैयाँ देखि अधिकतम ९ हजार रुपैयाँसम्म कोठाहरु उपलब्ध रहेको प्रालिले जनाएको छ । बिहिवार आयोजित पत्रकार सम्मेलनमा होटलका अध्यक्ष होमकान्त (शंकर) बस्यालले नेपालमा पर्यटनको प्रचुर सम्भावना रहेको बताउँदै त्यसमा पनि मुलुककै केन्द्रमा पर्ने रुपन्देहीमा पर्यटनको ठूलो सम्भावना देखेर अध्ययनपछि मात्रै होटल सञ्चालनमा ल्याइएको जानकारी दिए । उनले भारतीय सीमासँग जोडिएकोले भारत तथा तेस्रो मुलुकका पर्यटकहरुलाई आकर्षित गर्नसके पर्यटन प्रर्वद्धनमाका माध्यमबाट मुलुकको आर्थिक विकासमा लुम्बिनी प्रदेशले उल्लेख्य टेवा पुर्याउने बताए । सरकारसँग सहकार्य गर्दै होटलमा आउने पाहुनाहरुलाई नजिकका धार्मिक तथा पर्यटकीय स्थलहरुमा समेत घुमाउने होटलको तयारी छ । रुपन्देहीमा पहिलो पटक माटो टेस्टिङ गरी निर्माण गरिएको भुकम्प प्रतिरोधी होटलको ग्राउण्ड फोलरमा जम्वालय फाइन डाइनिङ रेष्टुरेन्ट रहेको छ । जहाँ एकैपटकमा ५० जना भन्दा धेरैलाई सेवा दिन सकिन्छ । जम्वालयसँगै तीनवटा जलापिनो प्राइभेट डाइनिङ क्याविन रहेका छन् । त्यससँगै रहेको कफी बारमा गुल्मीको अर्गानिक कफी विन्सको स्वाद लिन पाइने बताइएको छ । होटलमा एउटा आरामदायी वातानुकुलीत प्रेसिडन्टल स्वीट रुम, दुईवटा स्वीट रुम, तीन वटा सुपर लग्जरी डिलक्स रुम, १८ वटा सुपर डिलक्स रुम, ८ वटा डिलक्स गरी जम्मा ३२ वटा कोठा रहेका छन् । होटलको पाँचौ तलामा स्वदेशी तथा विदेशी परिकार पेयपदार्थसँगै औपचारीक कार्यक्रम गर्न मिल्ने वातानुकुलीत कन्फ्रेन्स हल समेत रहेको छ भने छैठौं तलामा ओपनरुफटप रहेको होटलले जनाएको छ । साथै आगामी दिनमा होटलको सेवालाई एकसय बेड भन्दा बढी क्षमतामा विस्तार गरी सातै प्रदेशका विभिन्न धार्मिक तथा पर्यटकीय स्थल र शहरहरुमा होटलका शाखाहरु विस्तार गर्ने लक्ष्य राखिएको होटलका अर्का संचालक केशव भण्डारीले बताए ।"
होल बडी चेकअपगर्दा एभरेष्ट अस्पतालले २० प्रतिशत छुट दिने,"काठमाडौं : एभरेष्ट अस्पताल प्रालिले नयाँ वर्षको अवसरमा विशेष छुट प्याकेज ल्याएको छ । नयाँ बानेश्वरमा अवस्थित एभरेष्ट अस्पतालले अंग्रेजी नयाँ वर्ष २०२२ को अवसर पारी होल बडी चेकअपगर्ने सबै सेवाग्राहीका लागि २० प्रतिशत छुट दिने घोषणा गरेको हो । एभरेष्ट अस्पतालका प्रशासकिय प्रमुख दिपकचन्द्र बरालले नयाँ वर्षको अवसरमा अस्पतालले होल बडी चेकअपगर्ने सबै सेवाग्राहीलाई २० प्रतिशत छुट दिने जानकारी दिए । बरालले भने, एभरेष्ट अस्पतालले प्रत्येक वर्ष केही न केही नयाँ अफरहरु दिँदै आएको छ । यस वर्षका लागि पनि अस्पतालले नयाँ ५ प्याकेजहरु लिएर आएको छ । उनका अनुसार पाँच प्याकेजहरु पूर्ण डाइबिटिज प्याकेज, आंशिक डाइबिटिज प्याकेज, मास्टर हेल्थप्याकेज, सामान्य गाइनोलोजिस्ट हेल्थ प्याकेज, फुल कारडियोलोजिस्ट हेल्थ प्याकेजहरु रहेका छन् । पुस १६ गतेबाट पुस २५ गतेसम्म होलबडि चेकअप गर्ने बिरामीहरुले २० प्रतिशतसम्म छुट पाउने छन् ।"
तालिमेलाई औषधि बेच्न दिने विवादास्पद प्रस्ताव,"काठमाडौंः औषधि सल्लाहकार समितिको बैठकमा तालिमको भरमा औषधि बेच्न दिने प्रस्ताव अघि सारिएको छ। औषधि ऐन, २०३५ को दफा १७ मा औषधि बिक्री वितरण गर्दा फर्मासिस्ट वा फार्मेसी सहायकको उपस्थिति अनिवार्य हुनुपर्ने व्यवस्थालाई उल्लघंन गर्दै तालिमलाई प्राथमिकता दिने प्रस्ताव अघि सारिएको हो। समितिको बैठकमा औषधि व्यवस्था विभागले सो प्रस्ताव एजेण्डाको रुपमा प्रस्तुत गर्ने तयारी रहेको छ। अर्को बैठक सोमबारका लागि बोलाइएको छ। सबै औषधि पसलमा फर्मासिस्ट वा फार्मेसी सहायक नरहेको स्पष्ट भएको भन्दै फर्मासिस्ट वा फार्मेसी सहायकको उपस्थितिबेगर बिक्री वितरण हुने औषधि तथा औषधि पसलबाट प्रवाह हुने सेवा प्रभावकारी नहुने पछिल्लो महालेखा परीक्षकको प्रतिवेदनमा उल्लेख छ। चिकित्सकका अनुसार औषधि व्यक्तिको जीवनमरणसँग जोडिएको वस्तु हो। जसको गलत प्रयोगले बिरामीको अकालमा मृत्यु हुनसक्छ भने सही सदुपयोगले बिरामीको ज्यान बच्न सक्छ। त्यही औषधिको प्रयोग कसरी गर्ने, कति मात्रामा प्रयोग गर्ने भन्ने स्पष्ट जानकारी फर्मासिस्ट वा फार्मेसी सहायक आवश्यक हुन्छ। प्रस्तावमा भनिएको छ, औषधि बिक्री वितरणमा समाबेश रहेका तर रिफ्रेसर तालिम नलिइ बसेका व्यवसायीहरुको एकमुष्ट विवरण संकलन गरी विभागले तोकिएको रिफ्रेसर तालिम लिएमा व्यवसायी मान्यता प्रदान गर्न सिफारिस गर्ने। औषधि बिक्री वितरणमा समाबेश रहेका तर रिफ्रेसर तालिम नलिइ बसेका व्यवसायीहरुले विभागले तोकिएको रिफ्रेसर तालिम लिइ औषधि बिक्री वितरणमा समाबेस रहेको प्रमाणसहित पेस हुन आएमा अन्तिम पटकका लागि व्यवसायी मान्यता प्रदान गर्न उपयुक्त देखिएकाले प्रस्तुत गरिएको प्रस्तावमा उल्लेख छ। देशभरि हालः २९ हजार ५८ औषधि पसल छन्। महालेखा परीक्षकको पछिल्लो प्रतिवेदनअनुसार नेपाल फार्मेसी काउन्सिलमा फर्मासिस्ट २ हजार ७११ र फार्मेसी सहायक ५ हजार ४७ दर्ता भएका छन्। यसरी हेर्दा ७ हजार ७५७ फर्मासिस्ट छन्। फर्मासिस्टको उपस्थिति नभइ सञ्चालित औषधि पसलहरू एकिन गरी कारबाही गर्न प्रतिवेदनले सरकारलाई सुझावसमेत दिएको थियो। तर सो सुझावलाई विभागले लत्याउँदै आएको छ। २०६० सालमा औषधि सल्लाहकार समितिले तालिम दिएर औषधि बेच्न दिने प्रक्रियामा रोक लगाएको थियो। औषधि सल्लाहकार समितिको अध्यक्ष स्वास्थ्य तथा जनसंख्या मन्त्रालयका सचिव रहने प्रावधान छ।"
अंग्रेजी नयाँ वर्षमा भैरहवामा फुड फेस्टिबल,"भैरहवा : अंग्रेजी नयाँ वर्ष २०२२ को अवसरमा पौष १६ र १७ गते भैरहवामा फुड फेस्टिबल हुने भएको छ । युनिक साउण्ड र ओके मिडियाको आयोजनामा भैरहवाको उज्यालो चोक (सानु डिपार्टमेन्टल चोक)मा फुड फेस्टिबल हुने भएको हो । लुम्बिनी, बुटवल लगायत स्थानमा फुड फेस्टिबल आयोजना गरिएपनि भैरहवामा पनि स्थानीयको मनोरञ्जनका लागि कार्यक्रम आयोजना गरिएको पत्रकार समेत रहेका ओके मिडियाका संचालक मनोरञ्जन शर्माले बताए । उद्योग, ब्यपार संगठन रुपन्देही र सिद्धार्न होटल एशोसिएसन अफ नेपालको सहकार्यमा नमस्ते भैरहवा फुड फेस्ट नाम दिएर आयोजना गरिएको उक्त कार्यक्रममा भैरहवा तथा यस आसपासरहेको थारु, मुस्लिम, नेवार, मगर लगायतका जातीगत खाना पस्किने तयारी भएको शर्माले जानकारी दिए । स्थानीय कलाकारमा लुकेका प्रतिभाको प्रर्दशनका लागि कार्यक्रममा स्थानीय कलाकारहरु प्रर्दशनमा जोड दिइएको र उनीहरुको विशेष प्रस्तुती रहने युनिक साउण्डका संचालक रहिस खाँनले जानकारी दिए । डिजेको समेत प्रस्तुति रहने उक्त कार्यक्रममा ४० बढी स्टेजका सांगितिक कार्यक्रमहरु हुनेछन् ।"
"धितोपत्र बोर्ड अध्यक्षका लागि पुनःआवेदन, यसअघिको आवेदन रद्द","काठमाडौं : सरकारले नेपाल धितोपत्र बोर्ड (सेबोन)को अध्यक्ष नियुक्तका लागि दोस्रो पटक सूचना प्रकाशन गरेको छ । अध्यक्ष नियुक्तिका लागि गठित छनोट तथा सिफारिस समितिले आज एक सूचना प्रकाशन गर्दै सो पदका आवेदन माग गरेको हो । अर्थ मन्त्रालयअन्तर्गतको बोर्डले यसअघि गत कात्तिक ११ गते एक सूचना जारी गर्दै अध्यक्ष पदका लागि आवेदन खुला गरेको थियो । यसअघि खुला गरिएको आवेदनलाई रद्द गर्दै पुनः दोस्रो सूचना प्रकाशन गरिएको हो । बोर्डका तत्कालीन अध्यक्ष भीष्मराज ढुङ्गानालाई सरकारले बर्खास्त गरेपछि लामो समयदेखि बोर्ड अध्यक्षविहीन रहेको छ । रिक्त अध्यक्ष पदमा खुला प्रतिस्पर्धाद्वारा पदपूर्ति गरिने भन्दै योग्यता पुगेका इच्छुक नेपाली नागरिकलाई १५ दिनभित्र (पुस २९ गतेसम्म) आवेदन दिन सकिने सूचनामा उल्लेख छ । १५ दिनभित्र इच्छुक आवेदकले अर्थ मन्त्रालयको वित्तीय क्षेत्र व्यवस्थापन तथा संस्थान समन्वय महाशाखा सिंहदरबारमा गोप्य खामबन्दी आवेदन दिन सक्नेछन् । अध्यक्ष पदका लागि आवेदन दिन धितोपत्रसम्बन्धी ऐन, २०६३ बमोजिम नेपालको नागरिक भएको, उच्च नैतिक चरित्र भएको, कम्तीमा स्नातकोत्तर उपाधि हासिल गरी धितोपत्र बजार व्यवस्थापन, पूँजी बजार व्यवस्थापन, आर्थिक, वित्तीय, वाणिज्य, व्यवस्थापन वा कानून क्षेत्रमा कम्तीमा सात वर्षको पेशागत अनुभव हासिल गरेको र धितोपत्रसम्बन्धी ऐन, २०६३ को दफा बमोजिम अयोग्य नरहेको हुनुपर्नेछ । यस्तै, आवेदकले आवेदन दिने अवधिभित्र ३० वर्ष पूरा भई ६० वर्ष ननाघेको समेत हुनुपर्ने सूचनामा उल्लेख छ । यसअघिको आवेदन रद्ध बोर्डमा अध्यक्ष नियुक्तिका लागि गठित छनोट तथा सिफारिस समितिले गत कात्तिक ११ गते जारी गरिएको आवेदन रद्ध गरिएको जनाएकोे छ । सूचना अनुसार यसअघि आवेदन दर्ता गरेका आवेदकले पुनःअध्यक्ष पदका लागि आवेदन दर्ता गराउनुपर्नेछ । यसअघि ११ जनाले अध्यक्ष पदका लागि आवेदन दर्ता गराएका थिए । जसमा बोर्डका कार्यकारी निर्देशन निरग गिरी र उपकार्यकारी निर्देशक डा नवराज अधिकारीले समेत आवेदन बुझाउनुभएको थियो । यस्तै, नेपाल राष्ट्र बैंकका पूर्व कार्यकारी निर्देशक डा गोपाल भट्ट, कर्मचारी सञ्चयकोषका पूर्वप्रशासक कृष्णप्रसाद आचार्य, नेप्सेका पूर्वसीईओ सीताराम थपलिया र बीमा समितिका पूर्वअध्यक्ष चिरञ्जीवी चापागाईंले पनि बोर्डको अध्यक्षका लागि आवेदन पेश गर्नुभएको थियो । त्यसैगरी, डा केशवप्रसाद श्रेष्ठ, अनिल पौडेल, रमेश हमाल, जीवन अमगाई र कृष्ण आचार्यले बोर्डको अध्यक्ष पदका लागि आवेदन दिनुभएको बोर्डले जनाएको छ । सूचना अनुसार यसअघि आवेदन दिएका आवेदकले दोस्रो सूचना प्रकाशन भएको मितिले १५ दिनभित्र आवेदन फिर्ता लिन सक्नेछन् । सो पदको आवेदनका लागि रु तीन हजार शुल्क तोकिएको छ ।"
"समूहगत छलफलमा प्रचण्डमाथि प्रश्न नै प्रश्न, शुक्रबार जवाफ दिने","काठमाडौंः नेकपा माओवादी केन्द्र जारी महाधिवेशनमा समूहगत छलफल सकिएको छ। पार्टी अध्यक्ष पुष्पकमल दाहाल प्रचण्डले प्रस्तुत गरेको प्रतिवेदनमाथि २५ वटा समूह बनाएर छलफल गरिएको थियो। प्रत्येक समूहबाट प्रचण्डको प्रतिवेदनमाथि प्रश्न तेर्स्याइएको छ। अध्यक्ष प्रचण्डले त्यसको जवाफ शुक्रबार दिनेछन्। अध्यक्ष प्रचण्ड र नेता देव गुरुङले जारी महाधिवेशनमा प्रतिवेदन पेस गरेका थिए। बैठक भोलि १ बजे बस्ने बताइएको छ। शुक्रबार अनुशासन, लेखा र निर्वाचन आयोगको प्रतिवेदन पेस गर्ने कार्यक्रमसमेत रहेको छ। यसैबीच प्रतिवेदनमाथिको छलफल सकिएपछि माओवादीको स्थायी कमिटी बैठक सुरु भएको छ। बैठकमा अध्यक्ष प्रचण्डको प्रतिवेदनमाथि भनिएको पूरक वा फरक प्रस्तावलाई महाधिवेशनमा वाचन गर्न दिने कि नदिने भन्ने विषयमा छलफल हुने बताइएको छ। यो पनि पढ्नुस्: प्रचण्डको प्रतिवेदनमाथि लेखनाथको 'काउन्टर', माओवादी नेता र जनप्रतिनिधिको सम्पत्ति छानबिन गर्न माग"
नेपालमा थप २४१ जनामा कोरोना संक्रमण,काठमाडौं: नेपालमा थप २४१ जनामा कोरोना संक्रमण भएको छ। देशभरि ८८९७ जनाको नमूना परीक्षण गर्दा पीसीआरबाट २३५ र एन्टिजेनबाट ६ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा थप २२८ जना संक्रमित कोरोनामुक्त भएका छन्। मन्त्रालयका अनुसार नेपालमा सक्रिय संक्रमितको संख्या ४८७१ रहेको छ। त्यस्तै एकैदिन ५६ हजार बढीले कोरोनाविरुद्धको खोप लगाएको मन्त्रालयले जनाएको छ।
टेलिकमको निमित्त प्रबन्ध निर्देशकमा वैद्य,काठमाडौं : नेपाल टेलिकमको निमित्त प्रबन्ध निर्देशकमा प्रतिभा वैद्य नियुक्त भएकी छन् । नेपाल सरकारले वैद्य नयाँ प्रबन्धन निर्देशक नियुक्त नभएसम्मको लागि निमित्त बनाएको हो । टेलिकमका प्रबन्ध निर्देशक डिल्लीराम अधिकारीको तीन वर्षे कार्यकाल सकिन एक हप्ता अघि विदामा बसेपछि निमित्तमा वैद्य नियुक्त भएकी छन् । अधिकारीको यहीँ पुस २२ मा कार्यकाल सकिँदैछ । सरकारले नयाँ प्रबन्ध निर्देशक नियुक्तको प्रक्रिया थालेको छ । तर सर्वोच्च अदालत मुद्दा परेका कारण नयाँ प्रबन्ध निर्देशक नियुक्त प्रक्रियामा ढिलाई हुने सम्भावना रहेको छ । नेपाल दूसरसञ्चार राष्ट्रिय कर्मचारी संगठनका महासचिव तेजबहादुर शाहीले सरकारद्धारा केही विवादित प्रावधान राखेर नयाँ नियुक्तीको प्रक्रिया थालेकोले नयाँ प्रबन्ध निर्देशक नियुक्तमा बिलम्ब हुने अवस्था आएको बताए। आफू अनुकुलको व्यक्ति प्रबन्ध निर्देशक बनाउन सरकारले विगतको केही नियम संशोधन गरेर विज्ञापन खोलेको छ । ५८ वर्षे उमेर हदलाई ५६ मा झारिएको छ । अधिकृत भएको १५ वर्षे कार्यअवधिलाई १२ वर्ष बनाइएको छ । उच्च पदस्थ कर्मचारीको हकमा ५ वर्षे प्रावधानलाई ३ वर्षमा घटाइएको छ । कानूनमा स्नातकोत्तर गरेको हुनुपर्ने नयाँ प्रावधान पनि थपिएको छ । बारम्बार यसरी नियम परिवर्तन गरेर आफू अनुकुलको व्यक्तिलाई प्रबन्ध निर्देशक बनाउन सरकार नै लागेपछि अदालतमा मुद्दा परेको संगठनका महासचिव शाहीले बताए ।
पाल्पामा एमाले जिल्ला अधिवेशनको तयारी तीव्र,"तानसेन : पाल्पामा नेकपा एमाले जिल्ला अधिवेशनको तयारी तीव्र पारिएको छ । अधिवेशन पुष २३ गतेदखि तानसेनमा हुनेछ । अधिवेशनका लागि जिल्ला उपाध्यक्ष रहेका मोहन थापाको संयोजकत्वमा ७ सय १ सदस्यीय मुल आयोजक समिति गठन गरिएको छ । जिल्ला अधिवेशनका लागि क्रियाशील सदस्यहरुबाट ७ सय जना प्रतिनिधिहरु चयन हुनेछन् । प्रतिनिधिहरुको छनौट पुष १७ गते हुनेछ । जसमा ३ जना प्रतिनिधि छनौट हुँदा १ जना महिला अनिवार्य हुनुपर्ने व्यवस्था गरिएको छ । खुलातर्फ ४० क्रियाशील सदस्य बराबर १ जना, दलितमा २५ क्रियाशील सदस्य बराबर १ जना, जनवर्गिय संगठनबाट १ महिला अनिवार्यसहित ३ जना, पाल्पाकाठमाडौ सम्पर्क समितिबाट ५ जना प्रतिनिधि चयन हुने व्यवस्था रहेको जिल्ला अध्यक्ष नारायण आचार्यले बताए । यस्तै जिल्ला आयोजक कमिटि स्वत प्रतिनिधि रहने छ । पाल्पामा नेकपा एमालेका ७ हजार ५ सय संगठित सदस्य रहेको प्रचार विभाग प्रमुख गुराश आत्रेयले बताए ।"
पारिश्रमिकको माग गर्दै आन्दोलनको घोषणा,विराटनगर : मोरङको जाहदा गाउँपालिका अन्तर्गतका विद्यालयमा कार्यरत कर्मचारी तथा बालविकास सहयोगीहरुले सरकारले बजेट मार्फत घोषणा गरेको सेवासुविधाको माग राख्दै आन्दोलनको घोषणा गरेका छन् । विराटनगरमा पत्रकार सम्मेलको आयोजना गरेर उनीहरुले पारिश्रमिक बैद्यानिक तथा पूर्व विनयोजित बजेट अनुरुप कार्यावन्यनमा नल्याएको भन्दै आन्दोलनको घोषणा गरेका हुन् । नेपाल शिक्षक महासंघ स्थानीय कार्य समिति जहादा गाउँपालिकाका अध्यक्ष चैतु लाल मण्डलले सरकारले बजेट मार्फत घोषणा गरेका सेवा सुविधा गाउँपालिकाले दिन नमानेकाले आन्दोलनमा उत्रिएको बताए । विभिन्न ८ वटा संगठनका प्रतिनिधिहरुले पत्रकार सम्मेलनमा सरकारले बजेटमार्फत ८ हजार र स्थानीयतह मार्फत ७ हजार दिने घोषणा गरेपनि गाउँपालिकाले पारिश्रमिक दिन नमानेको आरोप लगाएका छन् । पहिलेदेखि नै दिदै आएको ६ हजारसहित एक हजार प्रोत्साहन भत्ता मात्र दिने गरेको अध्यक्ष मण्डलले बताए । पटकपटक वडा अध्यक्षदेखि प्रमुखलाई भेटर आग्रह गर्दा आलटाल गर्दे आम्दनी नरहेको भन्दै निर्णय नगरेकाले आन्दोलनमा उत्रिएको उनले बताए । उनका अनुसार अगामी १९ गते देखि गाउपालिका तालाबन्दी गरेर सम्पूर्ण कामकाज ठप्प पार्दै पुष २१ गतेसम्म धर्ना दिने आन्दोलनको कार्यक्रम घोषणा गरेका छन् । तीन दिन भित्र पनि मागको सुनवाही नभए थप सशक्त आन्दोलनको कार्यक्रम ल्याउने उनीहरुले चेतावनी दिएका छन् । यसअघि उनीहरुले पुष १४ र १५ गते हातमा कालो पट्टी बाधेर काम गरेका थिए । जहादा गाउँपालिकामा ३२ वटा बालविकास लगायतका शैक्षिक संस्थाहरुमा करिब एक सय १० कर्मचारी तथा बालविकास सहयोगीहरु कार्यरत रहेका छन् ।
अस्पताल जाने क्रममा मोटरसाइकलबाट खसेर महिलाको मृत्यु,"वीरगन्ज : मोटरसाइकलबाट खसेर एक महिलाको मृत्यु भएको छ । मृत्यु हुनेमा भारत बिहारको मोतिहारी जिल्लाको बगही गाउँकी ७० वर्षीया मुस्मतिया देवी सहनी रहेको प्रहरीले बताएको छ। पर्साको परवानीपुरस्थित केडिया आँखा अस्पतालमा उपचार गराउन जाँदै गर्दा वीरगन्ज १४ स्थित बाइपास सडकमा मोटरसाइकलबाट खसेर ती महिलाको मृत्यु भएको हो । प्रहरीका अनुसार, छोरा शर्मानन्द सहनीले हाकेको बीआर ४०५ एइ ०३३२ नम्बरको मोटरसाइकलमा सवार मुस्मतिया देवीलाई अचानक चक्कर लागेपछि छोरा शर्मान्दले मोटरसाइकल रोक्न नपाउँदै खसेर उनको मृत्यु भएको हो । मृतक महिलाको शव पोष्टमार्टमका लागि नारायणी अस्पतालमा पठाइएको पर्साका प्रहरी प्रवक्ता प्रहरी नायव उपरीक्षक प्रहलाद कार्कीले जानकारी दिए ।"
चर्चित र्यापर लाहुरे लागुऔषधसहित पक्राउ,पोखरा : चर्चित र्यापर लाहुरे भनिने आशीष राना लागुऔषधसहित पक्राउ परेका छन् । १३ ग्राम लागुऔषधसहित रानालाई कास्की प्रहरीले बुधबार राति पोखराको जाल्पारोडबाट पक्राउ गरेको हो । उनी कास्की प्रहरीको हिरासतमा छन् । लाहुरेसँगै अरु ३ जना पनि पक्राउ परेका छन् । कास्की प्रहरीले लाहुरे लागुऔषध प्रयोगमा लागिरहेको सूचनाका आधारमा लामो समयदेखि खोजी गरिरहेको थियो। उनी रियालिटी सो हिमालयन रोडिजको निर्णायक पनि हुन् । त्यही रियालिटी सोका क्रममा नेपालका पूर्वी सहरहरुमा पुगेर उनी हालै पोखरा आइपुगेका थिए । र्यापर लाहुरे लागुऔषध प्रयोगकर्ता र अरु कारोबारी पक्राउ परेको कास्की प्रहरी प्रमुख एसपी रमेश थापाले जनाए।
तीन वटा जहाजमा आलु भरेर जापान पठाइयो,"टोक्योः अमेरिकी फास्ट फुड कम्पनी म्याकडोनाल्ड्सले जापानमा आलु संकट कम गर्न आलुले भरिएका तीन वटा विमान जापान पठाएको छ। म्याकडोनाल्ड्सले तत्कालिन आलु संकट कम गर्न हालै आलुले भरिभराउ तिनवटा विमान जापान पठाएको हो। पछिल्लो समय जापानमा आलु अभावका कारण जापानमा सञ्चालित म्याकडोनाल्डस् रेष्टुरेन्टले आलुका परिकार पकाउन छोडेको समाचार बाहिरिएको थियो। आलु अभावकै कारण सर्बाधिक लोकप्रिय फ्रेन्च फ्राइज, चिप्स लगायत आलुका परिकारसमेत बन्न छोडेपछि सो कम्पनीले तत्कालिन आलु संकट कम गर्न विमानमार्फत आलु पठाएको जनाएको छ। हामीले तत्कालीन आलु आपुर्तीको लागि तीन वटा विमान लोड गरेर जापा पठाएका छौं। जापानमा आलु अभावका कारण फ्रेन्च फ्राइज र अन्य आलुका परिकारहरु बन्न छोडेकोले हामीले सहयोग स्वरुप विमानमार्फत् जापानमा आलु पठाएका हौं, म्याकडोनाल्ड्सका सिइओ रियान पिटर्सनले ट्वीटरमार्फत् भनेका छन्।"
माओवादी केन्द्रको बन्दसत्र : प्रतिवेदनमाथि २० समूहको निष्कर्ष प्रस्तुत,"काठमाडौं : माओवादी केन्द्रको जारी बन्दसत्रमा प्रतिवेदनबारे समूहगत छलफलको निष्कर्ष प्रस्तुत गर्नेक्रम जारी रहेको छ। बिहीबार बिहान ११ बजेबाट सुरु भएको बन्दसत्रमा ९ वटा समूहका प्रमुखहरुले प्रस्तुति राखेका छन्। योसँगै २५ समूहमध्ये पाँच समूहको प्रस्तुति बाँकी रहेको छ। अध्यक्ष पुष्पकमल दाहाल प्रचण्डले २१ औं शताब्दीको समाजवादको नेपाली बाटोशीर्षकको वैचारिक तथा राजनीतिक दस्तावेज, पार्टी स्थायी कमिटी सदस्य देवप्रसाद गुरुङले पार्टीको विधान मस्यौदाको प्रस्तावमाथि छलफलका लागि २५ वटा समूह बनाइएको थियो। अध्यक्ष मण्डलका अध्यक्ष कृष्णबहादुर महाराको निर्देशनमा अध्यक्ष मण्डलकी सदस्य पूर्णाकुमारी सुबेदीले बन्द सत्र सञ्चालन गरिरहेकी छन्। बिहीबारको बन्द सत्रमा सबैभन्दा पहिले सम्पर्क मञ्च प्रदेश कमिटीको तर्फबाट कृष्ण अधिकारीले समूहको प्रस्तुति राखेका थिए। त्यसपछि सल्लाहकारहरुको समूह क को तर्फबाट चित्रबहादुर श्रेष्ठ, समूह १३ कर्णाली प्रदेशको तर्फबाट गोपाल शर्मा, उपत्यका विशेष प्रदेश समूहको तर्फबाट समूह प्रमुख जगत सिंखडा र समूह १६ सुदूरपश्चिम प्रदेशको तर्फबाट समूह प्रमुख मानबहादुर धामी, समूह नं २२ बागमती प्रदेशको तर्फबाट समूह प्रमुख इन्द्रबहादुर थिङ छिन्ताङ,समूह नं ११ गण्डकी प्रदेशको तर्फबाट समूह प्रमुख कमरेड देवेन्द्र पराजुली, ज्येष्ठ कम्युनिष्ट मञ्च समूहको तर्फबाट समूह प्रमुख नन्दकुमार प्रसाई, लुम्बिनी प्रदेशको तर्फबाट समूह प्रमुख सुदर्शन बराल मगरले आफ्नो समूहको तर्फबाट प्राप्त सुझाव तथा टिप्पणी प्रस्तुत गरेका छन्। प्रचण्डले पेश गरेको राजनीतिक प्रतिवेदनमाथि अपूर्ण रहेको भन्दै नेता लेखनाथ न्यौपानेले ८ बुँदे फरक मत राखेका छन्। समूह टोली नेताले बन्दसत्रमा प्रचण्डको प्रतिवेदन २१ औं शताब्दीमा नेपाली समाजवादको नेपाली बाटोको शीर्षक परिवर्तन गरेर समाजवादी क्रान्तिको नेपाली बाटोराख्न सुझाव दिएका छन्। समग्रमा अध्यक्षको दस्तावेज सही भए पनि केन्द्रीय सदस्यका छोराछोरीलाई सरकारी विद्यालयमा पढाउन अनिवार्य गर्नुपर्ने बताएका छन्। उनीहरुले वर्ग र नेपाली समाजबारे दस्तावेजमा विशेष रूपमा व्याख्या गर्न सुझाव दिएका छन्। समूहका टोली नेताले प्रचण्डपथ तत्कालीन समयको विचार भएकाले परिमार्जन गरेर प्रचण्ड विचारधाराल्याउनुपर्ने सुझाव दिएका छन्। बुधबार ११ समूहले निष्कर्ष सुनाएपनि १४ समूहको बाँकी रहेको थियो। समूहगत निष्कर्ष सकिएपछि बन्दसत्रमा पुष्पकमल दाहाल 'प्रचण्ड'ले जवाफ दिने कार्यसूची रहेको माओवादी केन्द्रले जनाएको छ।"
ताप्लेजुङमा 'तमु ल्होसार'को रौनक (फोटो फिचर),"ताप्लेजुङ : हिमाली जिल्ला ताप्लेजुङमा पनि गुरुङ समुदायले पुरानो वर्षलाई बिदाइगरी नयाँ वर्षलाई स्वागत गरेर तमु ल्होसार पर्व हर्षोल्लासका साथ मनाउँदैछन् । पूजाआजासहित विभिन्न खेलकुद, सांस्कृतिक कार्यक्रम, झाँकी पदर्शन, र्याली लगायतका कार्यक्रम गरी ल्होसार मनाइएको हो । तमु ल्होसारका अवसरमा (तमु ह्युल छोँज धिँ) गुरुङ राष्ट्रिय परिषद् ताप्लेजुङले आयोजना गरेको कार्यक्रममा गुरुङ समुदायका मानिस आफ्नो भेषभूषा सहित सहभागी भएका थिए । साथै र्यालीमा अन्य समुदायका नागरिकको पनि उल्लेख्य सहभागिता रहेको थियो । विभिन्न सांस्कृतिक बाजासहितको र्यालीले बजार पक्रिममा गर्दै फुङ्लिङ नगरपालिकाको उकालीपानीमा निर्मीत गुरुङ सामुदायिक भवनमा पुगेर शुभकामना आदानप्रदान गरेको तमु ह्युल छोँज धिँ गुरुङ राष्ट्रिय परिषद् ताप्लेजुङका अध्यक्ष एनबी लामाले जानकारी दिए । पछिल्लो समयमा ताप्लेजुङमा जातजाती तथा समुदाय विशेष चाँडपर्वका अवसरमा हुने कार्यक्रममा यहाँका एकअर्का जातजाती तथा समुदायको उल्लेख्य सहभागिता देखिने गरेको छ । ल्होसारका अवसरमा गत पुस १३ गतेदेखि नै बुद्धिचाल, भलिबल, दौड लगायतका प्रतियोगिता भएका थिए । तोक्मेडाँडाबाट सुरुभएको दौड प्रतियोगिताको उपाधी दमक रनका याङदेव राईले जिते । ताप्लेजुङ रनका दिवश लिम्बू र प्रदिप लिम्बू क्रमसः दोस्रो र तेस्रो बने ।"
"प्रचण्डको प्रतिवेदनमाथि लेखनाथको 'काउन्टर', माओवादी नेता र जनप्रतिनिधिको सम्पत्ति छानबिन गर्न माग","काठमाडौं: माओवादी केन्द्रका नेता लेखनाथ न्यौपानेले पार्टी अध्यक्ष पुष्पकमल दाहाल प्रचण्डले प्रस्तुत गरेको प्रतिवेदनमाथि फरक मत प्रस्तुत गरेका छन्। काठमाडौंको कमलादीस्थित प्रज्ञा प्रतिष्ठानमा जारी बन्दसत्रमा उनले दस बुँदे फरक मत प्रस्तुत गरेका हुन्। उनले प्रचण्डको प्रतिवेदन महाधिवेशनको गरिमा र ओजलाई नबोक्ने स्पष्ट पारेका छन्। उनले महाधिवेशनको अर्थ, मूल्य र गुरुत्व जुन हुन्छ त्योअनुसार विषय र नीतिको कोणबाट प्रचण्डको प्रतिवेदन समग्र तहमा संगठित नभएको उल्लेख गरेका छन्। उनले प्रचण्डको प्रतिवेदन माथिमाथि उडान गर्ने खालकोमात्र भएको तर जमिनमा खुट्टा नटेकेको आरोपसमेत लगाएका छन्। 'जमिनमा खुट्टा टेकाउनको लागि नेपाली समाजको आजको चरित्र अथवा अन्तरविरोधहरु, वर्गहरुबीचको सम्बन्ध र संघर्ष, उत्पादन प्रणाली, उत्पादनका समाधानमाथिको स्वामित्व र वितरण प्रणालीबारे अनिवार्य विश्लेण हुनुपर्छ,' उनले भनेका छन्। उनले गरिबीको रेखामुनि रहेका सर्वहारा वर्गको आकार र अवस्थाबारे अध्ययन अनुसन्धान बिनै प्रतिवेदन तयार गरेको आरोप लगाएका छन्। उनले प्रचण्डको प्रतिवेदनले वाम बाटोसमेत नसमातेको उल्लेख गरेका छन्। 'दक्षिणपन्थी संशोधनवादी दिशा सोझिएको प्रतिवेदन माओवादी कम्युनिस्ट पार्टीको महाधिवेशनको प्रतिवेदन कसरी हुन्छ?' उनले प्रश्न गरेका छन्। उनले माओवादी जनयुद्धबाट आएर तागतसहितको सरकार बनाउँदासमेत सेनापति र पशुपतिको भट्ट फेर्न नसक्नु दुर्भाग्य रहेको उल्लेख गरेका छन्। उनले भेनेजुयलाको चावेजको उदाहरण दिँदै भनेका छन्, 'चावेज जो कम्युनिस्ट होइनन, वामपन्थी मात्र थिए। उनले १९९८ मा निर्वाचित भएपछि भेनेजुयला छाड्ने आदेश दिएर अमेरिकासँगको सैन्य सम्बन्ध अन्त्यको घोषणा गरे। अल्मुनियम र तेलमा भएको वैदेशिक लगानीको अन्त्यको घोषणा गर्दै राष्ट्रियकरण गरे र भूमिसुधार लागू गरेर जमिन्दलारहरुको जमिन किसानहरुलाई वितरण गरे। तर माओवादी नेतृत्वमा बनेको सरकारहरुले एकपटक पनि औपचारिकरुपमा कुख्यात सुगौली सन्धीलगायत अन्य असमान सन्त्रीबारे चुसम्म नबोल्नु जनवादी क्रान्तिको बाँकी कार्यभार पूरा गर्ने सन्दर्भसँग बाँझिन्छ,' उनले भनेका छन्। उनले एउटै पात्र पटक पटक मन्त्री बनेको तर उनीहरुको परदर्शिता र कार्यमस्पादनसहितको मूल्यांकन कहिल्यै नभएको आरोप लगाएका छन्। 'हाम्रै नेतृत्वमा प्रादेशिक सरकार छन्। तिनीहरुले अरु पार्टीले नेतृत्व गरेको सरकारभन्दा फरक के काम गरे? हामीले जितेको ठाउँमा एउटा नमूना पालिका सरकार कतै छ?,' उनले प्रश्न गरेका छन्। उनले माओवादी ओरालो लाग्नुको प्रमुख कारण भ्रष्टाचार, कमिसन, घुसमार्फत् अकुत सम्पत्ति थोपरेको गम्भीर आरोप रहेको उल्लेख गरेका छन्। 'त्यसैले माओवादी नेता र जनप्रतिनिधिहरुको सम्पत्ति छानबिन गर्नुपर्छ,' उनले भनेका छन्।"
ब्राजिलका ११६ सहर डुबानमा,ब्राजिलियाः ब्राजिलको उत्तरपूर्वी बाहिया प्रान्त र वरिपरिका ११६ सहरहरु डुबानमा परेका छन्। सो प्रान्तमा बाँध भत्किएको तीन दिन वितिसक्दा पनि करिब ११६ सहरहरु अझै डुबानमा परेका हुन्। नोभेम्बर अन्तिमदेखिको निरन्तर वर्षापछि बाहिया प्रान्तमा केही दिनअघि दुईवटा बाँध भत्किएका थिए। सो बाँध भत्किएपछि र वर्षासँगै आएको बाढीपछि सो क्षेत्रमा मंगलबारसम्म २१ मानिसले ज्यान गुमाएका थिए भने करिब ३५८ मानिस घाइते बनेका थिए। बुधबारसम्म करिब ११६ शहरका करिब ४ लाख ७० हजार मानिस प्रभावित भएको अन्तर्राष्ट्रिय मिडियामा खबर छ। सो बाढी र डुबानपछि प्रान्तीय सरकारले केही दिनसम्मको लागि संकटकाल घोषणा गरेको छ। सरकारी रिपोर्टअनुसार हालसम्म करिब ३५ हजार मानिस घरबारविहीन बनेका छन् भने ४३ हजार मानिस विस्थापित बनेका छन्।
"फेवा किनारमा सडक महोत्सव सुरु, कोरोनाविरुद्ध खोपको पनि व्यवस्था","पोखरा : कोभिडले थला परेको पर्यटन उद्योगलाई चलायमान बनाउन पोखराको फेवाताल किनारमा बिहीबार देखि महोत्सव शुरु भएको छ । रेस्टुेरेन्ट एन्ड बार एसोसियसन (रेवान) पोखराको आयोजनामा २३औं संस्करणको सडक महोत्सव शुरु भएको हो । डिसेम्बर महिनादेखि जनवरीसम्म अफ सिजनमा सडक महोत्सव आयोजना गरी विदेशी र स्वदेशी पर्यटकलाई अंग्रेजी नयाँ वर्ष मनाउने गन्तव्यस्थलको रुपमा विकास गर्न २३ वर्ष देखि महोत्सव आयोजना हुँदै आएको हो । पछिल्लो समयमा अफ सिजन मानिएको डिसेम्बर देखि जनवरीसम्म चिनियाँ र भारतीय पर्यटकको आगमन बढेपछि पर्यटन व्यवसायी उत्साहित भएका छन् । भारतले लगाएको लकडाउन, भूकम्प र कोभिडपछि पर्यटक आउने लय रोकिएपनि पर्यटन व्यवसायी निरन्तर पर्यटक आकर्षण गर्न सडक महोत्सवलाई निरन्तरता दिएका छन् । नेपाल आएका पर्यटक नयाँ वर्ष मनाउन भारतको गोवा लगायतका क्षेत्र जाने क्रम रोकेर पोखरामै नयाँ वर्ष मनाउन शुरु भएको सडक महोत्सव कोरोना संक्रमणपछि आन्तरिक पर्यटक र भारतीय पर्यटकको आकर्षण बन्दै गएको छ । यति बेला पनि पोखरामा भारतीय पर्यटक मुक्तिनाथ दर्शन गर्न जान आउने क्रम चलीरहेको छ । विद्यार्थीको शैक्षिक भ्रमण, युवायुवतीको घुमघाम गर्न पोखरा आउने क्रम बढेकोले उत्साहित पर्यटन व्यवसायी सडक महोत्सवको तीन दिन पर्यटकको चहलपहल ल्याउने विश्वासमा रहेको छन् । सन् २०२२लाई स्वागत गर्ने गरी सडक महोत्सवको शुरु भएको रेष्टुरेण्ट एन्ड वार एसोसियसन (रेवान)पोखराका अध्यक्ष लक्ष्मण बरालले बताए । कोभिडले थला परेको पर्यटन उद्योगलाई उठाउन सडक महोत्सव सहयोगी हुने विश्वास अध्यक्ष बरालले गरे । विगतका वर्ष झै यस वर्ष पनि सडकमै नेपाली परम्परागत सांस्कृतिक कार्यक्रम, झाँकी प्रस्तुत गरीने महोत्सवका संयोजक नरेश भट्टराईले बताए । डिसेम्बर महिनाको ३०, ३१ र सन् २०२२ को पहिलो दिन (पुस १५ देखि १७ गते)सम्म सडक महोत्सवको आयोजना हुने संयोजक भट्टराईले बताए । सडक महोत्सवका नेपाली उत्पादनका हस्तकला, कृषिजन्य समानका स्टल पनि राखिने छ । स्वदेशी उत्पादनलाई प्रोत्साहान गर्न र युवा उत्पादनमा लाग्न प्रेरणा दिन निःशुल्क सडक किनारमा यस्ता स्टलको व्यवस्था गरिएको आयोजकले जनाएका छन् । लाइभ कार्यक्रम हुने कोमागाने पार्कका छुट्टै रेस्टेरेण्ट लगायत व्यवसायीक स्टल रहने संयोजक भट्टराईले बताए । पार्कमा लाइभ कन्सर्ट, दोहोरी गीत लगायतका सांस्कृतिक कार्यक्रम चल्ने छ । फेवाताल किनारको ३ किलोमिटर क्षेत्रमा सवारी साधन बन्द गरी तीन दिनसम्म हुने सडक महोत्सवकालागि होटल बुकीङ भइरेको पश्चिमाञ्चल होटल संघ पोखराका अध्यक्ष लक्ष्मण सुवेदीले जानकारी दिए । पर्यटकलाई विभिन्न होटलहरुमा खाना बस्न प्याकेजको पनि व्यवस्था गरिएको छ । महोत्सवमा सडकमै विभिन्न सांस्कृतिक कार्यक्रमको अवलोकन गर्दै खानाका परिकारको स्वाद लिने गरी व्यवस्था गरिने आयोजकले बनाएका छन् । पछिल्लो समयमा पोखरा अंग्रेजी नयाँ वर्ष मनाउने गन्तव्य स्थलकोरुपमा विकास हुँदै गएको छ । स्वदेशी तथा विदेशी पर्यटकको महोत्सवमा बाक्लो उपस्थिति हुने गरेको छ । सडक महोत्सवमा कोरोना विरुद्धको खोपको व्यवस्था महोत्सव स्थलमा कोभिड विरुद्धको खोप नलगाएका स्वदेशी र विदेशी पर्यटकलाई खोप लगाउने व्यवस्था मिलाईएको आयोजकल रेवानले पत्रकार सम्मेलनमा बताएको छ । गण्डकी प्रदेश सरकारको स्वास्थ्य मन्त्रालय, पोखरा महानगरपालिकाको सहयोग र जिल्ला प्रशासन कार्यालय कास्कीको पहलमा आयोजक संस्था रेवानले कोरोना विरुद्धको एक डोज लगाए हुने जोनसोन एण्ड जोनसोन खोप लगाउने व्यवस्था मिलाइको रेवान पोखराका पूर्व अध्यक्ष समेत रहेका पोखरा पर्यटन परिषदका अध्यक्ष गोपी बहादुर भट्टराईले बताए । महोत्सवमा स्वास्थ्य प्रोटोकल पुरा लागु हुने आयोजकले बताएका छन् । पाँच स्थानमा स्वास्थ्यका स्टल रहने छन् । सडक महोत्सवले पोखरा सुरक्षित र खुला छ भन्ने सन्देश दिने पोखरा पर्यटन परिषदका अध्यक्ष भट्टराईले बताए ।"
४६ वर्षपछि पूरा भयो सिँचाइको सपना : आकाशको भर टर्यो,"उदयपुर : खेतीयोग्य जमिन भएर पनि सिँचाइको अभावमा बाँझो खेत राख्न बाध्य उदयपुरको लिम्चुङबुङ गाउँपालिका५ ढुकुरथुमबासीको सपना ४६ वर्षपछि पूरा भएको छ । सिँचाइका लागि २०३२ सालदेखि निरन्तर आवाज उठाउँदै आएका स्थानीयले यस वर्ष करिब डेढ करोडको लागतमा ढुकरथुमजाँते सिँचाई आयोजना निर्माण भएसँगै खेतमा बाली लगाउन अब आकाशको भर टरेको छ । सिँचाइ योजनाका अध्यक्ष सुरेन्द्र राई भन्छन्, २०३२ सालमा पहिलो पटक योजना पेश गरेकोमा, प्रकृया पुरा गर्दा गर्दै २०७१ सालबाट काम शुरु भयो । उनले थपे, २०५२ सालमा तत्कालिन सिँचाइ डिभिजन कार्यालय उदयपुरका प्रमुख हरिप्रसाद चौलागाईले योजनाको कामलाई अघि बढाउँदा केहि आश पलाएको थियो तर पछिल्लो समयको राजनीतिक घटनाक्रमले समयमा शुरु हुन सकेन । योजना निर्माणका लागि २०७१ सालमा सिँचाइ डिभिजन कार्यालय उदयपुरबाट पहिलो किस्तामा १ लाख ९० हजार बजेट बिनियोजन भएसँगै २०७१ साल चैत १५ गतेदेखि योजनाको काम शुरु भएको अध्यक्ष राईले बताए । उनी भन्छन्, कामको थालनी भएपछि सिँचाइ डिभिजन कार्यालय उदयपुरले क्रमागतरुपमा रकम विनियोजन गर्दै १ करोड ३४ लाख रुपैया विनियोजन गरेको र जनश्रमदान बाफत १४ लाख ७४ हजार गरी १ करोड ४८ लाख ७४ हजारको लागतमा काम शुरु गरेका हौं । पहाडी भूभाग भएकाले खोलाको पानी कुलो (पैनी) बनाएर ल्याउन चट्टान फुटाउनु पर्ने, समयपनि निकै लाग्ने भएकाले ठूलो प्लाष्टिक पाईप बिछ्याएर सबैको खेतमा पुर्याइएको स्थानीय दिनेश राई बताउँछन् । योजना सफल भएसँगै स्थानीयमा खुशी छाएको छ । वडाध्यक्ष भूपाल खड्का भन्छन्, यस योजनाले ढुकुरथुमका ५ दर्जन बढि घरधुरीका परिवारलाई राहत मिलेको छ, यसलाई निरन्तरता दिन योजना दीर्घकालीन हुन आवश्यक रहेको छ । खेतीयोग्य जमिन भएकाले सिजनमा धान र अन्य समयमा तरकारी खेती लगाएर गरिबी हटाउँछौ । उनले भने, अध्यक्ष कृषि परियोजना कार्यक्रम पालिकाले चलाउँदै आएको छ, त्यसबाट यस क्षेत्रका किसानलाई प्रोत्साहन गर्छौ । अधिकांश युवाहरु रहेकाले युवालाई वैदेशिक रोजगार रोक्नका लागि पनि परियोजना सफल हुने बताए । सिँचाइ डिभिजनका प्रमुख देबनन्द मण्डलले योजना जनमुखी रहेको र आगामी दिनमा योजनाले ढुकुरथुमबासी जनताहरुको जीवनस्तर परिवर्तन हुने बताए । गाउँपालिकाका उपप्रमुख रमिला राईले यसको दिगोपनका लागि पालिकाले सहयोग गर्ने बताईन् । उनी थप्छिन्योजना सम्पन्न सहजै हुन्छ तर त्यसको दिगोपना निकै कठिन हुन्छ, तसर्थ मर्मतसम्भारका लागि उचित बजेट व्यवस्थापन गर्नेछौ ।"
"हिमपातले उपल्लो मुस्ताङ र मुक्तिनाथ सडक अवरुद्ध, ७ पर्यटकको उद्धार","जोमसोम : गत मंगलबारदेखि निरन्तर परेको भारी हिमपातका कारण मुस्ताङको उत्तरी कोरलानाका जोड्ने उपल्लो मुस्ताङ सडकसहित मुक्तिनाथ सडक समेत बुधबारदेखि अवरुद्ध बनेको छ । सडक माथि ३ फिट बढि हिउँ थुप्रिएकाले उपल्लो मुस्ताङ र मुक्तिनाथ जाने सवारी साधनलाई आवत जावतमा रोक लगाईएको जिल्ला प्रहरी कार्यालय मुस्ताङले जनाएको छ । भारी हिमपातका कारण वारागुङ मुक्तिक्षेत्र४ कागबेनीदेखि उकालो मुक्तिनाथ रानीपौवासम्मको कालोपत्रे सडक माथि पुरै हिउँ थुप्रिएको हो । हिमपातले सडक यातायात सेवा अवरुद्ध बनेपछि मुक्तिनाथ दर्शनका लागि गएका धार्मिक पर्यटक पैदलै हिडेर मुक्तिनाथ जान बाध्य भएका छन् । जिल्ला प्रहरी कार्यालय मुस्ताङका प्रहरी निरीक्षक आशिष अधिकारीले हिउँले भरिएको सडकमा सवारी साधन चलाउँदा दुर्घटना हुनसक्ने जोखिम रहेकाले सडक आवागमन बन्द गर्नु परेको उल्लेख गरे । यस्तै, मुक्तिनाथको मुख्य गेटदेखि मन्दिरसम्मको दूरीमा पैदलयात्रीले हिउँले असहज पुर्याएपछि त्यहाँ कार्यरत सुरक्षाकर्मीको सहयोगमा बिहिबार सफा गरिएको छ । प्रहरीका अनुसार बुधबारबाटै उपल्लो मुस्ताङको सडक आवागमन हिमपातका कारण बन्द गरिएको छ । समुद्री सतहदेखि करिब ३ हजार मिटर अग्लो उचाईबाट बिस्तार गरिएको जोमसोमकोरला सडकमा भारी हिमपात भएको थियो । उपल्लो मुस्ताङको ११० किमी ग्राभेल सडकमा पुरै हिउँको चाङ थुप्रिएकाले सवारी साधन चल्नसक्ने अवस्था नरहेको प्रहरी निरीक्षक अधिकारीले बताए । मुस्ताङमा परेको भारी हिमपातका कारण अलपत्र परेका ७ जना नेपाली पर्यटकलाई प्रहरीले उद्दार गरेको छ । बाग्लुङबाट जीप चढेर उपल्लो मुस्ताङको भ्रमण गर्न गएको टोली मंगलबार राति हिमपातका कारण मुस्ताङको समरभेना सडकमा फसेको थियो । जीप हिउँमा फस्यो, चिसोले स्टार्ट हुन सकेन, प्रहरी निरीक्षक आशिष अधिकारीले भने, जीपका सबै यात्रीलाई समरको होटलमा सुरक्षित राखेका छौं, जीप उतार्न सक्ने अवस्था छैन । उनले उपल्लो मुस्ताङ सडक माथि भारी हिमपात भएकाले आवागमन पूर्णरुपमा बन्द गरिएको र जीप निकाल्न केहि दिन लाग्ने जानकारी दिए । यस्तै अन्नपूर्ण पदमार्गमा यात्रा गरेका ७ जना नेपाली र ८ जना विदेशी पर्यटक पनि भारी हिमपातका कारण मनाङ आधार शिविरबाट फर्किन बाध्य भएका छन् । लमजुङको बेँसी सहरबाट मनाङ हुँदै मुस्ताङ आउन लागेका उनीहरु बुधबार उक्त क्षेत्रमा अपलत्र परेको जिल्ला प्रहरी कार्यालय मुस्ताङले जनाएको छ । मनाङ हुँदै काठमाण्डौंबाट आएका ७ जना बिद्यार्थी पर्यटक र ८ जना तेश्रो मुलुकका पर्यटक हिमपातका कारण मुस्ताङ आउन जोखिम हुने भएकाले पुनःमनाङतर्फ फर्किएका थिए । हिमपातले अलपत्र उनीहरु पहिला मुस्ताङ प्रहरीको सम्पर्कमा आएका थिए । मुस्ताङ र मनाङ प्रहरीको समन्वयमा उनीहरुलाई मनाङ आधार शिविरबाट फकाईएको हो । प्रहरीका अनुसार मनाङ र मुस्ताङको सीमाना थोरङ्लापासमा बाँक्लो हिमपात भएकाले उनीहरुलाई उतै फर्काउन परेको हो । बाँक्लो हिमपातका कारण राष्ट्रिय गौरवको ७६ किमी बेनीजोमसोम सडक समेत प्रभावित बनेको छ । थासाङको लेते, कैकुखोला, मिसी, घासा, काभ्रेभीर, रुप्से र दाना लगायतका क्षेत्रमा हिमपात भएकाले सवारी साधनलाई आवत जावतमा समस्या भएको थियो । बेनीजोमसोम सडकका सूपरभाईजर ईन्द्रसिंह शेरचनले सडक माथि थुप्रिएको हिउँ बिहिबार बिहान डोजर लगाएर सफा गरिएको जानकारी । उनले सडकको हिउँ सफा गरेपछि अहिले सवारी संञ्चालनमा आएको उल्लेख गरे । जलवायु परिवर्तनका कारण केहि वर्ष पर्न नसकेको हिउँ यसपटक अनअपेक्षित रुपमा परेपछि स्थानीय किसान उत्साहित बनेका छन् । बुधबार मुस्ताङका ५ वटै स्थानीय तहमा हिमपात भएको थियो । हिउँ परेपछि किसानले लगाएको अन्नबालीलाई फाईदा पुग्ने भएकाले हिउँ किसानका लागि बरदान मानिन्छ । केहि वर्षअघि देखि तल्लो मुस्ताङमा हिउँ नपरी वर्षा हुने गथ्र्यो । हिउँले जमिनको उर्वराशक्ति बढाउने र अन्नबालीमा लाग्ने प्रकोप नियन्त्रण गर्ने कृषि ज्ञान केन्द्र मुस्ताङका प्रमुख प्रकाश बस्ताकोटीले जानकारी दिए । गत वर्ष हिउँ नपर्दा स्याउ लगायतका अन्नबालीमा विभिन्न प्रकोपा देखिएको थियो । मुस्ताङमा वर्षकै पहिलो अपेक्षा गरिएको हिमपात भएपछि स्थानीय र मुस्ताङमा कार्यरत कर्मचारीमा खुसीयाली छाएको छ । बिहिबार मौसममा सुधार आएको र वरपरका बस्ती, खर्क र डाँडाकाँढा सेताम्मे बनेकाले हिउँ खेल्ने र हिउँसंगै तस्विर खिच्नेको लर्को लागेको छ ।"
"भारतमा एकैदिन १३ हजार बढीमा कोरोना संक्रमण, २१ बढी राज्यमा फैलियो ओमिक्रोन","नयाँ दिल्ली : भारतमा कोरोना भाइरस (कोभिड१९) संक्रमण तीव्ररुपमा फैलिरहेको छ। पछिल्लो २४ घन्टामा १३ हजार १५४ जनामा संक्रमण देखिएको समाचार आजतकमा छ। यो संख्या मंगलबारको तुलनामा ४३१ प्रतिशत बढी हो। मंगलबार ९ हजार १९५ जनामा संक्रमण पुष्टि भएको थियो। स्वास्थ्य मन्त्रालयले जारी गरेको बुलेटिनमा पछिल्लो २४ घन्टामा सबैभन्दा बढी ३ हजार ९०० जना संक्रमित महाराष्ट्रमा देखिएका हुन्। दोस्रो नम्बरमा केरलामा २ हजार ८४६ जनामा संक्रमण पुष्टि भएको छ। यसका साथै पश्चिम बंगलामा १ हजार ८९ जना,दिल्लीमा ९२३, तमिलनाडुमा ७३९ जनामा संक्रमण देखिएको छ। मुलुकमा यी ५ राज्यमा कोरोना संक्रमण तीव्ररुपमा फैलिरहेको छ। पछल्लो २४ घन्टामा कोरोनाबाट थप २६८ जनाले ज्यान गुमाएका छन्। सबैभन्दा बढि केरलमा २११ जना र महाराष्ट्रमा २० जनाले कोरोनाबाट ज्यान गुमाएका छन्। भारतमा हालसम्म कोरोनाबाट ४ लाख ८० हजार ८६० जनाले ज्यान गुमाइसकेका छन्। कोरोना नयाँ भरियन्ट ओमिक्रोन संक्रमण पनि तीव्ररुपमा फैलिरहेको बताइएको छ। भारतमा हालसम्म ओमिक्रोन संक्रमण २१ बढी राज्यमा फैलिसकेको छ। कोरोना र ओमिक्रोन संक्रमण तीव्र रुपमा फैलिए पछि मुलुकका मुख्य सहरमा रात्रिकालीन कर्फ्यू लगाइएको छ।"
कोभिड नियम उल्लंघन गर्ने चिनियाँ नागरिकलाई शहर परिक्रमा,जिङसी : कोभिड १९ विरुद्धको नयाँ नियम उल्लंघन गर्ने व्यक्तिलाई चिनियाँ सशस्त्र प्रहरी बलले शहर परिक्रमा गराएको छ। सो नियम उल्लंघन गर्ने चार चिनियाँ नागरिकलाई प्रहरीले सजायस्वरुप जिङ्सी शहर वरिपरि र भित्रि गल्लीहरु परिक्रमा गराएको हो। चीनले कोभिड १९ प्रतिबन्ध अन्तर्गत पहिलो लकडाउनको समयमा तोकेको नियम दुई वर्षपछि पनि लागु गर्नुपरेको बताइएको छ। आरोपित चार जनाले चीनको बन्द नाकाबाट मानिसहरु ओसारपसार गरेको खुलेको छ। सोहि आरोपमा प्रकाउ परेका प्रहरीले ति व्यक्तिको विवरणसहित हजमत पोसाकमा पुरै शहर र सबै गल्लीहरु परिक्रमा गराएको स्थानीय मिडिया ग्वाङ्सी डेलीमा उल्लेख छ। पछिल्लो समय ओमिक्रोन भेरियन्ट संक्रमण देखा परेसँगै चीनले पुन शुन्य कोभिड नीति अपनाउन थालेको छ। सो नीतिअन्तर्गत चीनले नयाँ संक्रमण फैलिएका दुई वटा प्रान्तहरुमा कडा लकडाउनको घोषणा गरेको छ। अन्य प्रान्तहरुमा पनि कोभिड प्रतिबन्ध लगाएको छ।
माओवादी केन्द्रको बन्दसत्र : प्रतिवेदनमाथि ६ समूहको निष्कर्ष प्रस्तुत,"काठमाडौं : माओवादी केन्द्रको जारी बन्दसत्रमा प्रतिवेदनबारे समूहगत छलफलको निष्कर्ष प्रस्तुत गर्नेक्रम जारी रहेको छ। बिहीबार बिहान ११ बजेबाट सुरु भएको बन्दसत्रमा ६ वटा समूहका प्रमुखहरुले प्रस्तुति राखेका छन्। अध्यक्ष पुष्पकमल दाहाल प्रचण्डले २१ औं शताब्दीको समाजवादको नेपाली बाटोशीर्षकको वैचारिक तथा राजनीतिक दस्तावेज, पार्टी स्थायी कमिटी सदस्य देवप्रसाद गुरुङले पार्टीको विधान मस्यौदाको प्रस्तावमाथि छलफलका लागि २५ वटा समूह बनाइएको थियो। अध्यक्ष मण्डलका अध्यक्ष कृष्णबहादुर महाराको निर्देशनमा अध्यक्ष मण्डलकी सदस्य पूर्णाकुमारी सुबेदीले बन्द सत्र सञ्चालन गरिरहेकी छन्। बिहीबारको बन्द सत्रमा सबैभन्दा पहिले सम्पर्क मञ्च प्रदेश कमिटीको तर्फबाट कृष्ण अधिकारीले समूहको प्रस्तुति राखेका थिए। त्यसपछि सल्लाहकारहरुको समूह क को तर्फबाट चित्रबहादुर श्रेष्ठ, समूह १३ कर्णाली प्रदेशको तर्फबाट गोपाल शर्मा, उपत्यका विशेष प्रदेश समूहको तर्फबाट समूह प्रमुख जगत सिंखडा र समूह १६ सुदूरपश्चिम प्रदेशको तर्फबाट समूह प्रमुख मानबहादुर धामी, समूह नं २२ बागमती प्रदेशको तर्फबाट समूह प्रमुख इन्द्रबहादुर थिङ छिन्ताङले आफ्नो समूहको तर्फबाट प्राप्त सुझाव तथा टिप्पणी प्रस्तुत गरेका छन्। बुधबार ११ समूहले निष्कर्ष सुनाएपनि १४ समूहको बाँकी रहेको थियो। बन्दसत्रमा अब ८ वटा समूहको प्रस्तुति बाँकी छ । समूहगत निष्कर्ष सकिएपछि बन्दसत्रमा पुष्पकमल दाहाल 'प्रचण्ड'ले जवाफ दिने कार्यसूची रहेको माओवादी केन्द्रले जनाएको छ। समूह टोली नेताले समग्रमा अध्यक्षको दस्तावेज सही भए पनि केन्द्रीय सदस्यका छोराछोरीलाई सरकारी विद्यालयमा पढाउन अनिवार्य गर्नुपर्ने बताएका छन्। उनीहरुले वर्ग र नेपाली समाजबारे दस्तावेजमा विशेष रूपमा व्याख्या गर्न सुझाव दिएका छन्। समूहका टोली नेताले प्रचण्डपथ तत्कालीन समयको विचार भएकाले परिमार्जन गरेर प्रचण्ड विचारधाराल्याउनुपर्ने सुझाव दिएका छन्। दाहालको प्रतिवेदनमा सुझाव : एमसीसी सर्तसहित हुन्न प्रतिवेदनबारे समूहगत छलफलको निष्कर्ष प्रस्तुत गर्नेक्रम आज पनि जारी"
"म्याग्दीमा हिउँमा पुरिएर एकजना बेपत्ता, तीन अलपत्र","बेनी : म्याग्दीको धवलागिरी गाउँपालिका१ गुर्जामा हिउँमा पुरिएर बिहीबार एकजना बेपत्ता भएका छन् । गुर्जाको सुकेलट्टेमा हिउँपातका कारण गोठ भत्किँदा ५० वर्षीय रामबहादुर छन्त्याल बेपत्ता भएको वडा अध्यक्ष झकबहादुर छन्त्यालले बताए । बस्तीदेखि टाढाको गोठमा बस्दै आएका जगदेवी छन्त्याल, बुद्धि छन्त्याल र लालबहादुर विक हिउँमा फसेर अलपत्र भएका छन् । बेपत्ताको खोजी र अलपत्रको उद्धारका लागि हेलिकोप्टर बोलाउन पहल गरिएको गाउँपालिकाका उपाध्यक्ष रेशम छन्त्यालले बताए । भौगोलिक रुपमा विकट र दुर्गम क्षेत्रमा पर्ने गुर्जा जोड्ने पदमार्ग, विद्युत र मोबाइल फोन सेवा पनि अवरुद्ध छ । छिमेकी वडा लुलाङबाट गुर्जा पुग्न एक दिन पुरै हिँड्नुपर्छ ।"
गम्भीर तीनजनाको स्वास्थ्य अवस्था सुधारोन्मुख (अपडेट),"नेपालगन्ज : कर्णाली प्रदेश स्वास्थ्य सेवा निर्देशनालयको खरिद तथा आपूर्ति शाखा (मेडिकल स्टोर) को नेपालगन्जस्थित क्वाटरमा निस्सासिएर गम्भीर भएका ३ जनाको स्वास्थ्य अवस्था सुधारोन्मुख रहेको छ। सोही घटनामा मेडिकल स्टोरमा कार्यरत कार्यालय सहयोगी धनप्रसाद भट्टराई, उनको ३ महिनाको छोरा, उनकी आमा र आफन्त दिदी नाता पर्ने नन्दकलीको मृत्यु भएको थियो। जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीका अनुसार मेडिकल स्टोरमा कार्यरत कार्यालय सहयोगी कालिकोट खाँडाचक्र नगरपालिका६ का २४ वर्षका धनप्रसाद भट्टराई, उनको ३ महिनाको छोरा इप्सन भट्टराई, ४५ वर्षीया आमा कोपिला भट्टराई र आफन्त दिदी नाता पर्ने ४० वर्षीया नन्दकली भट्टराईको बुधबार राती निस्सासिएर मृत्यु भएको हो । एसपी अधिकारीले भने, कोइला बालेर सुतेका रहेछन् । कार्बनमनोअक्साइड ग्यासका कारण निस्सासिएर मृत्यु भएको हो। बिहीबार बिहान ५ : ३० बजेतिर प्रहरीले बेहोस अवस्थामा भेटिएका सातैजनालाई भेरी अस्पतालको इमरजेन्सीमा उपचारका लागि ल्याउँदा ४ जना अस्पताल नपुग्दै मृत्यु भइसकेको थियो । मृतक भट्टराईका १८ वर्षका भाइ नरेन्द्रको भेरी अस्पतालको आइसीयुमा उपचार भइरहेको छ । उनकी पत्नी २४ वर्षीया सुशीला भट्टराई ३ वर्षका छोरा दिवशको अस्पतालमा उपचारपछि होस खुलेको भेरी अस्पतालका डासुवास जीसीले बताए । डाजिसीले अन्नपूर्णसँग टेलिफोन सम्पर्कमा भने, आमा छोराको होस खुलिसकेको छ । उनीहरु बोलिरहेका छन् । अर्को एकजनाको पनि स्वास्थ्य सुधारोन्मुख छ ।"
बलिउड निर्माता विजय गिलानीको निधन,"नयाँ दिल्ली : बलिउड निर्माता विजय गिलानीको निधन भएको छ। क्यान्सरबाट बुधबार लण्डनमा निधन भएको हो। गिलानीको निधनको पुष्टि गर्दै बलिउड निर्माता अनिल शर्माले भनेका छन्, विजयको निधनको खबरले म निकै दु:खी छु । उहाँ धेरै राम्रो हुनुहुन्थ्यो।' अनिल शर्माले विजय गिलानीसँग फिल्म वीरमा निर्देशकको रूपमा काम गरेका थिए । गिलानी बलिउडका चर्चित निर्माता हुन् । जसले सलमान खान अभिनित फिल्म वीर र सूर्यवंशी जस्ता फिल्म निर्माण गरेका छन्। रिपोर्टका अनुसार गिलानीलाई ब्लड क्यान्सर थियो। उपचारका लागि उनी लन्डन गएका थिए । क्यान्सरसँग लड्दै गर्दै बुधबार उनी यो संसारबाट बिदा भएका हुन्। एबीपी न्यूज डट कमको रिपोर्ट अनुसार बलिउड निर्माता गिलानी लामो समयदेखि ब्लड क्यान्सरसँग लडिरहेका थिए । केही महिनाअघि मात्रै उनलाई आफ्नो रोगबारे थाहा भएको थियो । पीडा बढ्दै गएपछि उनी तीन महिनाअघि परिवारसहित लण्डन गएको समचार आजतकमा छ। चिकित्सकले उनको बोन म्यारो प्रत्यारोपण गर्नुपर्ने सुझाव दिएका थिए। समाचार अनुसार आफ्ना बुवाको मृत्युको खबरलगत्तै गलानीका छोरा प्रतीक गलानी लण्डन प्रस्थान गरेका छन्। विजय गिलानी लामो समयदेखि बलिउडमा काम गरिरहेका थिए । आफ्नो करियरमा गिलानीले धेरै सुपरहिट फिल्म बनाए । यसबाहेक उनले अक्षय कुमार, बबी देओल, करीना कपूर, गोविन्दा, विद्युत जामवाल र मनिषा कोइरालाजस्ता चर्चित कलाकारहरूसँग काम गरेका थिए।"
"दार्चुलामा चिकित्सक अभाव, सेवा प्रभावित","दार्चुला : जिल्ला अस्पताल दार्चुलामा चिकित्सक अभाव भएपछि सेवा प्रभावित भएको छ । अस्पतालमा दरबन्दीअनुसार चिकित्सक नहुँदा समस्या भएको हो । जिल्ला अस्पताल र गोकुलेश्वर अस्पतालमा मेडिकल सुपरिटेन्डेण्टको दरबन्दी रिक्त छ । जिल्ला अस्पतालमा दुई दरबन्दी भएपनि अहिले रिक्त छ । दरबन्दीमा रहेका चिकित्सक छात्रवृत्तिमा अध्ययन अन्तर्गत बिदामा बसेपछि रिक्त रहेको हो । प्रदेश लोकसेवा आयोगले विज्ञापन नखोल्दा स्वास्थ्यकर्मी अभाव भएको जिल्ला अस्पतालका प्रशासन प्रमुख आनसिंह डाँगाले बताए । रिक्त दरबन्दी बिवरण प्रदेश लोकसेवा आयोगलाई पठाएको उनले जानकारी दिए । अस्पतालमा तीन स्टाफ नर्सको दरबन्दी रहेकामा तीनै जना कार्यरत छन् । अस्पतालमा हेल्थ असिस्टेन्ट एक, अहेब दुई, अनमी दुई तथा ल्याब असिस्टेन्ट एक जना कार्यरत छन् । जिल्लामा हाल ४० स्वास्थ्य चौकी, पाँच निर्माणाधीन आधारभूत अस्पताल, ३३ सामुदायिक स्वास्थ्य इकाई, चार नगर स्वास्थ्य केन्द्र, १४४ गाउँघर क्लिनिक, १४२ खोप केन्द्र, आठ माइक्रोस्कोपिक सेन्टर, दुई डट्स सेन्टर तथा तीन सब कोल्ड चेन सेन्टर छन् । जिल्लाभरी १४ मेडिकल अधिकृत, एक जनस्वास्थ्य अधिकृत, ४३ हेल्थ असिस्टेन्ट, २१ स्टाफ नर्स, ११७ सिनियर अहेब, १७४ सिनियर अनमी तथा ३० ल्याब टेक्निसियन कार्यरत छन् । यस्तै जिल्लामा एक वर्षको अवधिमा एक हजार १८२ जनाले स्वास्थ्य बीमा गराएका छन् । कोरोनाविरुद्वको पूर्ण खोप लगाउनेको सङ्ख्या ६४ हजार ३७० जना पुगेको छ । व्यास गाउँपालिकामा ४ हजार २२३, दुहुँमा ५ हजार ११२, महाकाली नगरपालिकामा ११ हजार ९४०, नौगाड गाउँपालिकामा ७ हजार ६८१, अपिहिमाल गाउँपालिकामा ३ हजार ३९०, मार्मा गाउँपालिकामा ६ हजार ५१०, शैल्यशिखर नगरपालिकामा ११ हजार ८५६, मालिकार्जुन गाउँपालिकामा ८ हजार ६३५ तथा लेकम गाउँपालिकामा पाँच हजार १२३ जनाले खोपको पूर्ण मात्रा लगाएका छन् । जिल्लाभरी खोपको पहिलो मात्रा लगाउनेको सङ्ख्या ८५ हजार ३९३ रहेको स्वास्थ्य कार्यालयका सूचना अधिकारी खगेन्द्र कार्कीले बताए ।"
तमु ल्होसार पर्व मनाइँदै,"काठमाडौं : गुरुङ समुदायले पुरानो वर्षलाई बिदाइ गरी नयाँ वर्षलाई स्वागत गरेर पुस १५ गते तमु ल्होसार पर्व मनाउँदैछन्। ल्हो को अर्थ वर्ष र सार को अर्थ फेरिनुभएकाले वर्ष फेरिने दिनलाई तमु ल्होसार भनिएको हो। तमु ल्होसारलाई गुरुङ समुदायले नयाँ वर्षका रुपमा भव्यरुपमा मनाउँछन्। तमु ल्होसार पर्व सूर्यको किरणसँग सम्बन्धित छ। गुरुङ बाहुल्य रहेको लमजुङ, गोरखा, तनहुँ, स्याङ्जा, मनाङ, कास्की, पर्वत लगायत जिल्लामा सूर्यको ताप पहिले आउने भएकाले पुस १५ मा यो पर्व मनाउने गरिएको हो। यसपछि क्रमशः तामाङ र शेर्पा जातिको बसोबास भएको क्षेत्रमा सूर्यको ताप आउने भएकाले माघ र फागुनमा यो पर्व मनाइने विश्वास गरिन्छ। पुस १५ गतेको रात सबैभन्दा लामो हुने र यसपछिका रात घट्दै जाने भएकाले पनि यस पर्वको महत्व रहेको बताइन्छ। तमु ल्होसारका अवसरमा गण्डकी प्रदेश र विभिन्न स्थानीय तहले सार्वजनिक बिदा दिएका छन्।"
समृद्ध मुलुक निर्माण गर्न गुरुङ समुदायको भूमिका प्रशंसनीय छ : राष्ट्रपति,"काठमाडौं : राष्ट्रपति विद्यादेवी भण्डारीले आर्थिक र सामाजिक रूपमा समृद्ध मुलुक निर्माण गर्न गुरुङ समुदायले निर्वाह गर्दै आएको भूमिका प्रशंसनीय भएको बताएकी छन्। बिहीबार गुरुङ समुदायको महान् चाड तमु ल्होसारका अवसरमा शुभकामना दिँदै उनले मुलुकको मौलिक सांस्कृतिक सम्पदाको संरक्षण तथा संवर्द्धन गर्दै पर्यटन प्रवर्द्धनमार्फत् समृद्ध मुलुक निर्माण गर्न गुरुङ समुदायको भूमिका प्रशंसनीय भएको बताएकी हुन्। तमु ल्होसारले गुरुङ समुदायको नयाँ संवत् सुरू भएको संकेत गर्दछ। यस समुदायले आज पुरानो वर्षलाई विदाई र नयाँ वर्षलाई स्वागत गर्दै यो पर्व मनाउने प्रचलन रहेको छ। गुरुङ समुदायको बाहुल्यता रहेका लमजुङ, गोरखा, तनहुँ, स्याङ्जा, कास्की र पर्वत लगायतका जिल्लाहरूमा यो पर्व अपार उमङ्गका साथ मनाउने गरिन्छ। भण्डारीद्वारा जारी शुभकामना सन्देशमा भनिएको छ, मुलुकको मौलिक सांस्कृतिक सम्पदाको संरक्षण तथा संवर्द्धन गर्दै पर्यटन प्रवर्द्धनमार्फत् आर्थिक र सामाजिक रूपमा समृद्ध मुलुक निर्माण गर्न समेत गुरुङ समुदायले निर्वाह गर्दै आएको भूमिका प्रशंसनीय छ। नेपाली समाज बहुजातीय, बहुभाषिक, बहुसांस्कृतिक विविधताले भरिएको इन्द्रेणी जस्तै सुन्दर र सौम्य रहेको शुभकामना सन्देशमा उल्लेख छ। उनले तमु ल्होसार जस्ता पर्वहरूबाट सबै नेपाली बीच आपसी सद्भाव, सहिष्णुता र बन्धुत्वको भावना अभिवृद्धि हुनका साथै यसबाट बृहत् राष्ट्रिय एकतालाई थप सुदृढ गर्न मद्दत पुग्नेछ भन्ने विश्वास व्यक्त गरिन्। राष्ट्रपति भण्डारीले गुरुङ समुदायको पर्वले सम्पूर्ण नेपालीमा नयाँ उत्साह तथा उमङ्ग छर्दै सभ्यसुसंस्कृत र प्रगतिशील समाज निर्माणमा अग्रसर हुन प्रेरणा प्रदान गरोस् भन्ने कामना गरेकी छन्।"
सुदूरपश्चिमका पहाडी जिल्लामा भूकम्पको धक्का महसुस,"बैतडी : बैतडीसहित सुदूरपश्चिम प्रदेशका पहाडी जिल्लामा भूकम्पको धक्का महसुस गरिएको छ । गए राति १२ बजेर ५३ मिनेटमा गएको भूकम्पले बैतडी, दार्चुलालगायत जिल्लामा धक्का महसुस गरिएको हो । भूकम्प मापन केन्द्र सुर्खेतका टेक्निकल असिस्टेन्ट राजेश शर्माका अनुसार चार दशमलव छ रेक्टर स्केलको उक्त भूकम्पको केन्द्रबिन्दु भने भारतमा रहेको छ । भारतको उत्तराखण्ड प्रदेशको खाडा केन्द्रबिन्दु भएर उक्त भूकम्प गएको हो । भूकम्पको क्षतिबारे कुनै जानकारी नआएको प्रहरीले जनाएको छ । रासस"
"एमालेको बागमती प्रदेश अधिवेशन काठमाडौंमा हुने, माघ २ गतेभित्र प्रतिनिधि छनोट","काठमाडौं : नेकपा (एमाले) को बागमती प्रदेश कमिटीको प्रथम अधिवेशन आगामी माघ ८ र ९ गते काठमाडौँमा हुने भएको छ। प्रदेश कमिटी अध्यक्ष केशव पाण्डेको अध्यक्षतामा भएको आयोजक कमिटीका पदाधिकारीको तेस्रो बैठकले अधिवेशन सम्पन्न गर्न विभिन्न उपसमिति गठन गरेको छ। बैठकले राजनीतिकसाङ्गठानिक प्रतिवेदन तयारीका लागि अध्यक्ष पाण्डे, आर्थिक व्यवस्थापनमा उपाध्यक्ष रामहरि सुवेदी, प्रतिनिधि व्यवस्थापनमा सचिव विजय सुवेदी, प्रचारप्रसारमा उपसचिव रत्न गुरुङ हल, मञ्च र खाद्य व्यवस्थापनमा उपसचिव महेशकुमार बर्तौला, अतिथि सत्कारमा सचिवालय सदस्य अप्सरा चापागाई, स्वास्थ्य प्रदेश सदस्य डा रामकुमार अधिकारी र स्वयंमसेवक परिचालनमा प्रदेश सदस्य उपेन्द्र पौडेललाई संयोजक तोकेको छ। अधिवेशनका लागि आगामी माघ २ गतेभित्र प्रतिनिधि छनोट गरिसक्नुपर्ने तय गरिएको उपसचिव गुरुङले जानकारी दिए। बैठकमा पार्टीका बागमती इञ्चार्ज काशीनाथ अधिकारी, सहइञ्चार्ज कृष्णगोपाल श्रेष्ठ, शेरबहादुर तामाङ, आनन्दप्रसाद पोखरेल र पार्वत गुरुङको उपस्थितिमा थियो। एमालेले सबै प्रदेशमा यही पुस २३ गते जिल्ला र माघ ८ गते प्रदेश अधिवेशन तोकेको छ।"
रोनाल्डोको शालिकले भारतमा विवाद,"नयाँ दिल्ली : पोर्चुगलका फुटबल स्टार क्रिस्चियानो रोनाल्डोको शालिकले भारतमा विवाद चर्किएको छ । पश्चिमी राज्य गोवामा राखिएको रोनाल्डोको नयाँ शालिकले भारतमा विवाद चर्किएको हो । एकपक्षहरुले स्थानीय खेलाडीलाई सम्मान र प्राथमिकतामा राख्नुपर्ने धारणा राखिरहेका छन् भने अर्को पक्षहरुले रोनाल्डोलाई फुटबलको प्रेरणाको स्रोतको रुपमा लिनुपर्ने धारणा राख्दै आएका छन् । भारतको राष्ट्रिय खेलकुद समूहमा अधिकांश पूर्व र वर्तमान फुटबल खेलाडीहरु गोवाकै हुन् । तर, गोवा कुनै समय पोर्चुगलको उपनिवेशमा परेको र सो उपनिवेशबाट स्वतन्त्र भएको करिब ६० वर्षमात्र पुगेको छ । कुनै समय बेलायती साम्राज्यको उपनिवेशमा परेको भारत र पोर्चुगलको उपनिवेशमा परेको गोवामा स्थानीय खेलाडीलाई सम्मान दिनु र प्राथमिकतामा राख्नुको सट्टा पोर्चुगलकै खेलाडीको शालिक त्यहाँ राखिएको भन्दै विश्लेषकहरुले चर्को आलोचना गरिरहेका छन् । यद्यपि, रोनाल्डोको शालिक युवा पुस्ताको लागि प्रेरणाको स्रोत बन्ने अपेक्षा र गोवामा फुटबल लोकप्रिय भएको कारण सो शालिक त्यहाँ राखिएको अन्य अधिकारिहरुले बताएका छन् । गोवाको ६० औं स्वतन्त्रता दिवसको अवसरमा गोवामा रोनाल्डोको शालिक ठड्याइएको बताइएको छ । सो शालिकले भारतमा दुईधार बनेको भारतीय मिडियालाई उद्धृत गर्दै बीबीसीले समाचार छापेको छ।"
"भक्तपुरमा कार दुर्घटना, एकको मृत्यु, दुई घाइते",भक्तपुर : भक्तपुरबाट काठमाडौँतर्फ जाँदै गरेको कार दुर्घटना हुँदा एकको मृत्यु भएको छ भने दुईजना घाइते भएका छन् । मध्यपुरथिमि नगरपालिका४ चारदोबाटोस्थित अरनिको राजमार्ग खण्डमा तीव्र गतिमा काठमाडौँ जाँदै गरेको बा४च ५७६ नम्बरको कार बुधबार राती सडकको बीचमा रहेको डिभाइडरमा ठोक्किएर दुर्घटना भएको प्रहरीले जनाएको छ। सो कारले गुडिरहेको अर्को ट्याक्सीलाई समेत ठक्कर दिँदा कारमा सवार धनुषा जनकपुर उपमहानगरपालिका१५ घर भइ काठमाडौँ महानगरपालिका शान्तिनगर बस्ने वर्ष २२ का अभिषेक शाहको मृत्यु भएको महानगरीय प्रहरी परिसर भक्तपुरका प्रहरी नायब उपरीक्षक राजु पाण्डेले जानकारी दिए। दुर्घटनालगत्तै घाइते भएका तीनैजानलाई उपचारका लागि मध्यपुर अस्पताल लगिएकोमा उपचारकै क्रममा शाहको गए राति मृत्यु भएको उनले जानकारी दिए । दुर्घटनामा कार चालक सिन्धुली कमलामाई नगरपालिका१२ का २५ वर्षीय सविन घिसिङ गम्भीर घाइते भएका छन् । घाइते घिसिङको मध्यपुर अस्पतालमा गम्भीर अवस्थामा उपचार भइरहेको छ। डिभाइडरमा ठोक्किएर पुनः ट्याक्सीसँग ठोक्किएपछि घाइते भएका ट्याक्सी चालक रामेछापको मन्थली नगरपालिका१२ घर भई हाल ललितपुर बस्ने ३२ वर्षीय भीमसेन खत्री भने राती उपचारपछि घर फर्किएका छन्। कार पूर्णरुपमा क्षति भएको छ । रासस
कस्तो छ तीन दिनको मौसम ?,"काठमाडौं : जल तथा मौसम विज्ञान विभागले उच्च पहाडी तथा हिमाली भूभागमा हल्का हिमपात र वर्षाको सम्भावना रहेको जनाएको छ। नेपालमा पश्चिमी न्यून चापिय प्रणाली र भारतको बिहार आसपसमा रहेको न्यून चापिय क्षेत्रको प्रभाव रहेको बिहीबार जारी मौसम बुलेटिनमा उल्लेख छ। हाल देशभर आंशिकदेखि सामान्य बदली रहि थोरै स्थानमा वर्षा भइरहेको छ भने उच्च पहाडी तथा हिमाली भूभागका थोरै स्थानामा हल्का हिमपात भइरहेको मौसम पूर्वानुमान महाशाखाले जनाएको छ। बुधबार वर्षा भएपछि पहाडी र हिमाली क्षेत्रमा हिउँ परेको छ। यसले जाडो बढाएको छ। दैनिक जीवनयापन कष्टकर बनाएको छ। यात्रामा रहेकाहरूले असहजता खेप्नुपरेको छ। तर, किसानलाई भने फाइदा पुगेको छ। मौसम पूर्वानुमान महाशाखाकी मौसमविद् मन्जु वासीका अनुसार बिहीबारदेखि मौसममा सुधार आउनेछ। पश्चिमी न्यून चापीय प्रणाली र राजस्थानमा बनेको न्यून चापीय प्रणालीका कारण यो वर्षा भएको हो। वासीले भनिन्,बिहीबारदेखि पश्चिम हुँदै सुधार भएर जानेछ। पश्चिमी क्षेत्रमा सोमबारदेखि नै मौसम बदली भएको हो। काठमाडौंमा मंगलबारदेखि बादल लाग्नुका साथै रातिदेखि पानी परेको थियो। वर्षा रोकिएसँगै हिमपात कम हुने र चिसो घट्ने उनले बताइन्। महाशाखाका अनुसार बिहीबार दिउँसो देशभर आंशिकदेखि सामान्य बदली रही पहाडी भूभागको थोरै स्थानहरूमा हल्का वर्षा र उच्च पहाडी तथा हिमाली भूभागहरुका केही स्थानहरुमा हल्कादेखि मध्यम हिमपातको सम्भावना रहेको छ। राती प्रदेश नं १, बाग्मती प्रदेश र गण्डकी प्रदेशका उच्च पहाडी तथा हिमाली भूभागका थोरै स्थानहरुमा हल्का हिमपातको पनि सम्भावना रहेको छ। शुक्रबार प्रदेश नं १, बाग्मती प्रदेश र गण्डकी प्रदेशका उच्च पहाडी तथा हिमाली भूभागका एक वा दूई स्थानहरुमा हल्का हिमपातको सम्भावना रहेको महाशाखाको भनाई छ। शनिबार देशभर आंशिक बदलीको सम्भावना रहेको छ। बाग्मती प्रदेश र गण्डकी प्रदेशका उच्च पहाडी तथा हिमाली भूभागका एक वा दूई स्थानहरुमा हल्का हिमपातको सम्भावना रहेको छ। हिमपातको सम्भावना रहेको कारण चिसोबाट बच्न आवश्यक सतर्कता अपनाउन मौसम विद्ले आग्रह गरेका छन्। वर्षा र हिमपातले देशभर सकस"
कहिले चल्छ रेल ?,"जनकपुरधाम : भारतको जयनगरबाट जनकपुरसम्म रेल चल्ने कुरा विगत ३ वर्ष अघिदेखिको हो। तर, अहिलेसम्म रेल नचल्दा यस क्षेत्रका स्थानीयको रेल चढ्ने आशा निराशामा परिणत भएको छ। उमेरले अब साथ दिन छोड्यो, मोटरसाइकलमा आउँदाजाँदा समस्या हुन्छ। रेल चढेर जानकी मन्दिर दर्शन गर्ने इच्छा छ तर रहर पूरा हुने छाँटकाँट छैन, जनकनन्दनी गाउँपालिकाकी ८० वर्षीया जोगनी दासले भनिन्, रेल नचल्दा जनकपुर बजार नपुगेको झण्डै १० वर्ष जति हुन लाग्यो। सोही गाउँपालिकाकै ८० वर्षीय मो हामिद साफीको पनि रेल चलेको हेर्ने मन छ। उनले भने, रेल चलाउने कुरा सुनेको सुन्यै छु। तर, खै कहिले आउँछ रेल ? त्यस्तै, रेल नचल्दा निराश बनेकी जनकनन्दनी गाउँपालिका४ खजूरीकी सूर्यकलादेवी कामतीले रेल चल्ने कुरा गफै मात्र भएको बताइन्। उनले भनिन्, रेल त आयो तर एक दिनपनि चलेन। कहिले चल्छ ठेगान छैन। रेल आउँने र चल्ने कुरा त फगत गफ मात्रै भयो। सरकारको स्वामित्व भएको रेल तामझामका साथ गत वर्षको असोज ३ मा भित्र्याइयो। भारतको हाजिपुरबाट जयनगर हुँदै जनकपुरधाम कुर्था रेल्वे स्टेसनसम्म पुर्याइयो। पहिलो पटक रेल चल्ने कुराले जनकपुरवासीमा खुसीको सीमा थिएन। धेरैलाई लागेको थियो, अब रेल चल्छ। सर्वसाधारणले सरकारको धेरै प्रशंसा पनि गरे। तर, लामो समयसम्म पनि रेल चल्न नसकेपछि यहाँका सर्वसाधारणदेखि व्यापारीसम्म निराश छन्। निक्कै उत्साह र धुमधामका साथ हर्न बजाएर भित्र्याइएको रेल झण्डै १५ महिनादेखि पालमुनि थन्किएपछि स्थानीय निराश भएका हुन्। रेल चलाउने आवश्यक भौतिक पूर्वाधार पनि कर्मचारीको अभावमा धनुषाको इनर्वा स्टेसनको पालमुनि रेल थन्किएको हो। रेल भित्र्याउने बेला १ महिना मात्र कर्मचारी भर्ना गरेर चलाउने भनिए पनि कर्मचारी भर्ना प्रक्रिया पेचिलो बन्दा रेल सञ्चालन अनिश्चित बनेको रेल्वेका साइट इन्जिनियर विनोद ओझाले बताए। रेल्वेका महाप्रबन्धक निरञ्जन झाले १ हजार २ सय ५४ करोड रुपैयाँको लागतमा निर्माण गरिने भनिएको जयनगरबर्दिबास सडकखण्डमध्ये ६२३ करोड लागतमा निर्माण गरिएको जयनगरकुर्था रेलमार्ग भारत सरकारले नेपाल सरकारलाई हस्तान्तरण गरिसकेको जानकारी दिए। रेल सञ्चालनसम्बन्धी कार्यविधि तयार भए पनि कर्मचारी व्यवस्थापन, कानुन अभाव, भाडादर निर्धारण, चोरिएको क्लिप, झ्याल ढोका तथा अन्य संरचनामा केही काम बाँकी रहेकाले सबै प्रक्रियाहरू चाँडै पूरा हुने दाबी उनले गरे। महाप्रबन्धक झाले भने, हामीले भारतीय कम्पनी केआरसीएललाई इनर्वामा विगत ८ महिनादेखि थन्काएर राखिएको रेलसेटको प्राविधिक जाँचका लागि पत्राचार गरिसकेका छौं। केआरसीएलले प्राविधिक रिपोर्ट तयार पारेर हामीलाई जिम्मा लगाएपछि मात्रै रेल गुडाउने मिति सम्बन्धमा औपचारिक जानकारी दिन सक्छौं।"
निर्विकल्प नयाँ नेतृत्व,"राजनीति तलाउको पानी जस्तो स्थिर रहँदैन। यो गतिशील हुन्छ र हुनैपर्छ अहिले नेपाली राजनीति पार्टीहरूका महाधिवेशनले तरङ्गित छ। हालै नेपाल कम्युनिष्ट पार्टी एमालेले १०औं महाधिवेशन सम्पन्न गर्यो भने नेपाली कांग्रेसले पनि १४औं महाधिवेशन पूरा गर्यो। त्यस्तै राष्ट्रिय प्रजातन्त्रिक पार्टी तथा नेकपा मालेले पनि महाधिवेशन सम्पन्न गरिसकेको छ। नेपाल कम्युनिस्ट पार्टी माओवादीले पनि राष्ट्रिय सम्मेलन वा महाधिवेशन जे भने पनि एउटा सम्मेलन गरी पार्टीको कानुनी वैधता सुरक्षित गर्ने औपचारिकता पूरा गरेको छ। यी महाधिवेशन तथा राजनीतिक गतिविधिहरू राजनीतिक पार्टीहरू अनिवार्य वैधानिक कार्यक्रम भए पनि यसलाई आसन्न चुनावको तयारीका रूपमा पनि हेर्न सकिन्छ। अब छिट्टै सम्पन्न हुने पालिका, प्रदेश तथा संघीय चुनावको पूर्वतयारीका रूपमा पनि यी गतिविधिलाई लिन सकिन्छ। त्यसैले पनि पार्टीहरूका यी कार्यक्रमहरूलाई आमजनता, मिडिया तथा विश्लेषकहरूले अत्यन्तै गम्भीरता र चासोका साथ हेरिरहेका छन्। नेपाली राजनीतिमा अराजनीतिक खेल हावी भयो। यसो हुनुमा राजनीतिमा अस्थिरता ल्याई अनुचित लाभ लिने प्रवृत्तिा देखिन्छ। महाधिवेशन कार्यक्रम, त्यसमा राष्ट्रिय, अन्तर्राष्ट्रिय चासो, मिडिया कभरेज तथा जनअपेक्षा, उत्साह तथा सहभागिता जस्ता विषयका आधारमा हेर्ने हो भने नेकपा एमाले महाधिवेशनको तुलनामा अन्य पार्टीका महाधिवेशनहरू फिक्का रहे। माओवादी तथा मालेका महाधिवेशन त मूलतः श्राद्धमा बिराले बाँध्ने उपक्रम जस्तै अर्थात पार्टीलाई वैधानिकता दिने औपचारिकतामा मात्र सीमित रहे। यी महाधिवेशन कहिले भए र महाधिवेशनमा के भयो भन्ने विषयमा खासै चर्चा भएन। न नेता कार्यकर्तामा कुनै उत्साह देखियो न आमजनताले नै चासोका साथ हेरे। महाधिवेशनको उपलब्धिका रूपमा कुनै राजनीतिक आउटकम पनि देखिएन। राष्ट्रिय प्रजातान्त्रिक पार्टीको महाधिवेशनले बरु नेतृत्व परिवर्तन गरेर सानो नै भने पनि एउटा राजनीतिक तरंग सिर्जना गर्न सफल रह्यो। वैचारिक बहसमा शून्यता रहे पनि नेपाली कांग्रेसको महाधिवेशनले नेतृत्व छनौटमा एक प्रकारको हलचल पैदा गर्यो। राजनीतिक भिजन तथा योजना आदिमा नेपाली कांग्रेसले कुनै नयाँपन दिन नसकेको धेरै भयो। शायद यसैले होला नेपाली कांग्रेससँग आम अपेक्षा पनि खासै देखिँदैन। तर, भर्खर सम्पन्न भएको नेपाली कांग्रेसको १४औं महाधिवेशनमा गुट फेरबदलको शृंखला, अन्तर पार्टी राजनीतिक खिचातानीका परिदृश्य आदिलाई नेपाली जनताले रमाइलो मानेर हेरे। त्यस्तै नेतृत्वमा केही युवा नेताहरू जबर्दस्त उपस्थितिले भने नेपाली कांग्रेसको आन्तरिक राजनीतिमा रौनक भने थपिएको छ। त्यसोत २०४६ मा प्रजातन्त्र पुनःस्थापित भएपछिको ३० वर्षभन्दा बढीको राजनीतिलाई केलाउने हो भने राजनीतिक नीति तथा कार्यक्रम, जनसहभागिता, राजनीतिक गतिविधि तथा सत्ता र सरकारमा रहँदाको कार्यसम्पादनको स्थिति आदिको आधारमा नेकपा एमालेको भूमिका नेतृत्वदायी नै रहेको थियो। तर, पनि ९औं महाधिवेशनपूर्व श्रद्धेय अध्यक्ष केपी शर्मा ओली नेतृत्वमा आउनुभन्दा अगाडि संगठनका हिसाबले पार्टी पहिलो नम्बरमा रहँदारहँदै पनि वैचारिक तथा राजनीतिक पहलकदमीका दृष्टिले पार्टी कमजोर थियो। सैद्धान्तिक आधारमा ढुलमुलेपना हावी हुनुका साथै निर्णय क्षमताका दृष्टिले पार्टी कमजोर देखिएको थियो। जुझारु कार्यकर्ताको बलियो आधारका बाबजुद राष्ट्रिय राजनीतिका प्रमुख विषयहरूमा नेतृत्वदायी भूमिका निर्वाह गर्नुको सट्टा पार्टी नेतृत्व अन्य राजनीतिक दलका एजेण्डाहरूको पिछलग्गु बनेको थियो। ९औं महाधिवेशनपश्चात् केपी शर्मा ओली पार्टी नेतृत्वमा आएपछि भने देशको समग्र राजनीतिको केन्द्रमा एमाले पार्टी र पार्टी नेतृत्व ओली रहनुभएको छ। राष्ट्रिय सरोकारमा मुद्दा, राष्ट्रियताका विषय, राजनीतिक पहलकदमी, विकास निर्माण तथा जनसरोकारका अन्य विषयमा पनि नेकपा एमालेले निर्वाह गरेको भूमिका अभूतपूर्ण देखिन्छ। यसले एमालेका नेता, कार्यकर्ता र पार्टीप्रति आस्था राख्ने सर्वसाधारण मात्र होइन राजनीतिप्रति चासो नै नभएका युवा तथा आमजनता पनि उत्साही भएका छन्। राजनीतिमा एमालेको यस्तो अग्रणी भूमिकाले अन्य राजनीतिक दलहरू भने हायलकायल भएका बेलाबखतमा उनीहरूबाट आएका अभिव्यक्तिले नै देखाउँछ। त्यसो त यसबीचमा नेपाली राजनीतिमा अराजनीतिक तथा घीनलाग्दा हर्कतहरू पनि देखिए। पार्टी एकीकरणपश्चात् पूर्वमाओवादीको भूमिका मात्र होइन, लामो समयदेखि पार्टी नेतृत्वमा रहेका माधव नेपाल, झलनाथ खनाललगायतका नेताहरूको तत्कालीन भूमिका भत्र्सना योग्य रहे। सरकारलाई काम गर्न नदिन हदैसम्मका अराजनीतिक गतिविधि भएपछि प्रधानमन्त्रीले ताजा जनादेशमा जानको लागि संसद विघटन गरे। सर्वोच्च अदालतले नेकपा एकीकरणलाई उल्ट्याइदिएपछि अघिल्लो चुनावको जनमत पनि खण्डित भएको थियो। त्यसैले पनि संसद्को विघटन र नयाँ निर्वाचन अनिवार्य बनेको थियो। तर, सर्वोच्चले संसद् विघटनको निर्णयलाई उल्टाइदियो। त्यतिमात्र होइन शेरबहादुर देउवालाई प्रधानमन्त्री बनाउन परमादेश नै दियो। नेपाली राजनीतिमा अराजनीतिक खेल हावी भयो। यसो हुनुमा नेपाली राजनीतिमा अस्थिरता ल्याई अनुचित लाभ लिने प्रवृत्ति हावी देखिन्छ। देउवालाई प्रधानमन्त्री बनाउन परमादेश दिने सर्वोच्च अदालतको नेतृत्वले मन्त्रीमण्डलमा हिस्सा खोजेको समाचार सञ्चारमाध्यमहरूमा छताछुल्ल भए। राजनीतिमा अराजनीतिक तत्वहरूको स्वार्थ र खेलको प्रवेश गराउने भने राजनीतिक दलहरू नै हुन्। राजनीतिक कार्यक्रमले जनताको मत जित्न नसकेपछि यो वा त्यो हथकण्डाले गर्दा राजनीतिमा यस्ता तत्वहरू हावी भएका हुन्। राजनीतिमा यो अस्थिरता भित्राएको हिसाब इतिहासले कुनै दिन माग्ने नै छ र त्यसको मूल्य ती राजनीतिक पार्टीहरूले चुकाउनु पर्ने नै छ। अनेक अप्ठ्यारोका बाबजुद पहिलो पटकको कार्यकाल होस् वा दोस्रोपटकको, ओलीको प्रधानमन्त्रीत्व काल सफल रहेको थियो। श्रद्धेय कमरेड केपी शर्मा ओली पहिलोपटक प्रधानमन्त्री हुँदा नाकाबन्दी जस्तो अप्ठ्यारोलाई पनि कुशलतापुर्वक सम्हाल्नु भएको थियो। सुशासन, विकास र समृद्धिका लहर ल्याउन मात्र होइन जनतामा आशा जगाउन पनि प्रधानमन्त्री ओली सफल हभएका थिए। यति मात्र होइन उनकै कार्यकाल र उनकै पहलकदमीमा वर्षौंदेखि भारतले कब्जा गरेको कालापानीको भूभाग नेपालले फिर्ता ल्याउन कठोर र निर्भिक कदम उठाएको थियो। यी सबका बाबजुद सत्ता सञ्चालनका सहयात्री पार्टीहरू र एमाले भित्रैका नेताहरूका अन्तर्घातका कारण एमाले सरकारबाट बाहिरिनुमात्र परेन, देशमा फेरि अस्थिरताको राजनीति हावी हुन पुग्यो। नेपाली राजनीतिमा यस्ता गत्यावरोध सिर्जना हुनुमा सभामुखको भूमिका पनि जिम्मेवार छ। संविधानमा नै प्रष्टरूपमा किटान गरिएको तटस्थ संवैधानिक भूमिकाको बाबजुद सभामुखले कुनै एक राजनीतिक पार्टीको कार्यकर्ताको जस्तो काम गरिरहे। एकातर्फ सरकारले पेश गरेका प्रस्तावहरूलाई संसदमा टेबुल गर्नुको साटो लामो समयसम्म अड्काएर राखे। अर्कोतर्फ पार्टीले निष्कासन गरेका संसदहरूको सूची प्रकाशन गर्ने कामसम्म रोकेर सभामुखले हदैसम्मको पदीय मर्यादा र जिम्मेवारी पूरा नगरेको देखिन्छ। त्यति मात्र होइन, अहिले गत्यावरोध भएको संसद खुलाउन पनि कुनै प्रयत्न गर्ने रुची सभामुखमा देखिदैन। सभामुख जस्तो तटस्थ भूमिकामा रहनुपर्ने पदमा रहेका व्यक्तिले कुनै पार्टीको कार्यकर्ताजस्तो भूमिकामा रहँदा नेपाली राजनीतिले धेरै विकृतिहरूको भारी बोक्न अभीशप्त भएको छ। राजनीति तलाउको पानी जस्तो स्थिर रहँदैन। यो गतिशील हुन्छ र हुनैपर्छ। अब छिट्टै नै पालिकाहरूको निर्वाचन गर्नै पर्ने संवैधानिक बाध्यता पनि छ। त्यसको लगत्तै प्रदेश तथा संघीय संसद्को पनि चुनाव हुन्छ नै। अहिले भैरहेका राजनीतिक दलका महाधिवेशनले पनि आगामी चुनावको झल्को दिएको छ। नेपाली जनताले पनि राजनीतिक पार्टीका गतिविधिलाई मिहिन ढंगले नियाली रहेका छन्। जनताले पार्टी सरकारमा रहँदा गरेका कामहरूमार्फत पनि मूल्यांकन गरेकै हुन्छन्। जनता सचेत छन् र राजनीति सधैं छलछाममा मात्र पनि अगाडि बढ्दैन। यस्तो राजनीतिक पृष्ठभूमिमा सरकारमा रहँदा गरेका कामको आधारमा होस् वा महाधिवेशन परिदृष्यमा नेपाली राजनीतिको निर्विकल्प नेतृत्वका रूपमा नेकपा एमाले अध्यक्ष केपी शर्मा ओलीलाई पुनःस्थापित गरेको छ। अध्यक्ष ओलीको नेतृत्वमा एमालेले राजनीतिको झन् उचाइको शिखर चुम्नेछ। अबको चुनावमा नेकपा एमालेलाई दुईतिहाइ बहुमत प्राप्त गर्न कसैले पनि रोक्न सक्दैन। (पौडेल राष्ट्रिय युवा संघ नेपालका स्थायी कमिटी सदस्य हुन्)"
होटलमा सामूहिक बलात्कार,"काठमाडौं : सुर्खेतबाट काम खोज्दै बनेपा हिँडेकी एक ३४ वर्षीया महिलामाथि काठमाडौं महानगरपालिका२६ मित्रनगरमा सामूहिक बलात्कार भएको छ। पुस १२ गते ८ बजे राति ती महिला काठमाडौंको नयाँ बसपार्कमा ओर्लिएको महानगरीय प्रहरी परिसर काठमाडौंका प्रमुख सुदीप गिरीले बताए। उनका अनुसार त्यसपछि नचिनेका एक युवकले उनलाई खाना खुवाउने र घरमा लगेर बास दिने प्रलोभन देखाइ होटलमा लगेर बलात्कार गरेका थिए। सुरुमा एक्लै होटल पुर्याएका ती युवकले पछि अरू ८ जना साथीहरूलाई पनि बोलाएर सामूहिक बलात्कार गरे। पीडित महिला होटलबाट भागेर मंगलबार दिउँसो बसपार्क नजिकैको प्रहरी बिटमा घटनाबारे जानकारी गराएपछि उक्त घटना सार्वजनिक भएको हो। गिरी भन्छन्, डराउँदै प्रहरीको सम्पर्कमा आएकी ती महिला काठमाडौं पहिलोपटक आएकी थिइन्। प्रहरीमा पुग्दा उनले घटना घटेको ठाउँसमेत एकिन गरेर भन्न सक्ने अवस्था थिएन। बसपार्क मात्रै भनेका कारण बसपार्क क्षेत्रका सबै सीसीटीभी फुटेज हेरेर पीडकको खोजीमा लाग्यौं। पीडित महिलालाई थापाथलीस्थित प्रसूति गृहको एकद्वार संकट व्यवस्थापन केन्द्रको सेन्टरमा उपचार गरिएको छ। पीडित महिलाको उद्धारमा खटिएको प्रहरीको विभिन्न टोलीसँगै कालीमाटीको महिला सेल पनि खटिएको थियो। सेलकी प्रमुख अनु लामाका अनुसार पीडितको स्वास्थ्य खतरा मुक्त छ। उनलाई काठमाडौंको एक सेल्टरमा आश्रय दिइएको छ। पीडित महिलाले प्रहरीमा दिएको बयानअनुसार कामको शिलशिलामा भारत गएका उनको श्रीमान् वर्षौंसम्म पनि फर्किएनन्। श्रीमान् नभएपछि उनले श्रीमान्को घर हुम्ला छाडिन्। नाबालक २ सन्तान च्यापेर उनी सुर्खेत माइतीमा बस्दै आएकी थिइन्। छोराछोरीको लालनपालनमा समस्या भएपछि उनलाई गाउँकै भद्रभलादमीले काठमाडौं बनेपा जान सल्लाह दिए। उनले भनेकी छन्, बनेपामा ढलानको काम पाइन्छ, आम्दानी पनि हुन्छ भनेर गाउँका मानिसले भनेपछि म १२ गते बिहानै काठमाडौंका लागि हिँडे। राति ८ बजे बसपार्क ओर्लेर बनेपा जाने बस खोज्दै गर्दा एक युवकलाई सोध्न पुगिन्। ती युवकले मेरो घर जुम्ला हो। यहाँ नजिकै मेरो कोठा छ। कोठामा २ जना दिदी पनि हुनुहुन्छ भन्दै आत्मीयता देखाएर विश्वासमा पारे। काठमाडौंका लागि उनी अन्जान भएकाले युवकसँग गएको बताएकी छन्। बयानअनुसार उनीसँग न पैसा थियो न मोबाइल नै। आश्रय खोज्दै युवकलाई विश्वास गरिन्। तर, ती युवकले होटलमा लगेर खाना खुवाए त्यसपछि स्प्राइटमा औषधि हालेर खुवाएछन्। त्यसपछि उनलाई मित्रनगरको एक होटलमा लगेर बलात्कार गरे। प्रहरीले बलात्कारमा संलग्न ९ जनामध्ये ७ जनालाई १३ गते (मंगलबार) नियन्त्रण्मा लिएको थियो भने फरार रहेका २ जनालाई पनि बुधबार (१४ गते) नियन्त्रणमा लिएको महानगरीय प्रहरी परिसरका प्रवक्ता प्रहरी उपरीक्षक दिनेशराज मैनालीले बताए। पक्राउ पर्नेमा मुगुको छायानाथ रारा नगरपालिका१० झाकोटका २३ वर्षीय हिक्मत नेपाली, २२ वर्षीय रतन नेपाली, रोभाका १९ वर्षीय दीपक नेपाली, २३ वर्षीय शिवहरि बुढा, २४ वर्षीय युवराज बढुवाल, वडा ११ का २४ वर्षीय चन्द्र साउद, २५२६ वर्षीय हस्त नेपाली रहेका छन्। त्यस्तै, सोही नपा६ लिउडीका २१ वर्षीय शुरेश सेज्वाल र अर्घाखाँचीको सितगंगा नगरपालिका१२ घर भई कपिलवस्तु बुद्धभूमि बस्ने ४३ वर्षीय गोपालकुमार शिरिष रहेका छन्। चन्द्र साउद र हस्त नेपालीलाई प्रहरीले बुधबार नियन्त्रणमा लिएको हो।"
नेपाली संस्कार र संस्कृतिमा विशिष्ट पहिचान र विशेषता छ : प्रधानमन्त्री देउवा,"काठमाडौं : प्रधानमन्त्री एवम् नेपाली कांग्रेसका सभापति शेरबहादुर देउवाले तमु ल्होसार पर्वले पारस्परिक सद्भाव र सहिष्णुताको भावना अझ प्रगाढ र सुदृढ बनाउने प्रेरणा प्रदान गरोस् भन्ने कामना गरेका छन्। तमु ल्होसार पर्वका अवसरमा स्वदेश तथा विदेशमा रहेका नेपाली दाजुभाइ तथा दिदीबहिनीमा सुख, शान्ति तथा सुस्वास्थ्यको शुभकामना व्यक्त गर्दै यस्तो बताएका हुन्। नेपाली संस्कार र संस्कृतिमा आआफ्नै विशिष्ट पहिचान र विशेषता रहेको प्रधानमन्त्री देउवाको दाबी छ। 'विविधता भित्रको एकता र समाजिक सद्भाव हाम्रा सांस्कृतिक अभ्यासका उदाहरण पनि हुन्', सन्देशमा भनिएको छ, 'यही सद्भाव र एकतालाई प्रवद्र्धन गर्ने उदाहरणीय पर्वमध्येको एक ल्होसार पनि हो।' प्रधानमन्त्री देउवाले सन्देशमा कोभिड१९ सङ्क्रमण नियन्त्रणका लागि अवलम्बन गरिएका नीति प्रभावकारी देखिए पनि जोखिम कायमै रहेकाले जनस्वास्थ्यका मापदण्डको पालना गर्दै पर्व हर्षोल्लाहपूर्वक मनाउन आग्रह गरेका छन्। बिहीबार तमु जातिले पुरानो ल्हो (वर्ष)को बिदाइ र नयाँ ल्हो(वर्ष) को स्वागत गरी ल्होसार पर्व मनाउँदै छन्। प्रधानमन्त्री देउवाले जारी गरेको शुभकामना सन्देशमा विशेषगरी गुरुङ समुदायले मनाउने ल्होसार पर्व हाल एक विशिष्ट पहिचानसहितको पर्वका रूपमा देशभर मनाइने गरेको उल्लेख छ।"
"आगो बालेर सुतेको ठाउँमै चार जनाको मृत्यु, तीन जना बेहोस (अपडेट)","नेपालगञ्ज : बाँकेको नेपालगञ्जमा निसास्सिएर एकै परिवारका चार जनाको मृत्यु भएको छ। कर्णाली प्रदेश मेडिकल स्टोरमा कार्यालय सहयोगी पदमा कार्यरत बसेका २६ वर्षीय धर्मप्रसाद भट्टराईसहित उनको परिवारका ४ जनाको मृत्यु भएको बाँके प्रहरी प्रमुख श्यामकृष्ण अधिकारीले जानकारी दिए। उनका अनुसार मृत्यु हुनेहरुमा कालीकोटस्थित खाँडाचक्र नगरपालिका ६ का भट्टराईसहित उनको ३ महिनाको छोरा इप्सन भट्टराई, आमा ६५ वर्षीया कोपिला र ३५ वर्षीया नन्दकला भट्टराईको मृत्यु भएको हो। सँगै कोठामा बसेका अन्य तीन जना अचेत अवस्थामा भेटिएका छन्। अधिकारीकाअनुसार धर्मराजकी २४ वर्षीया श्रीमती सुशीला भट्टराई, साढे तीन बर्षीय छोरा दिवस भट्टराई, १८ वर्षीय भाई नरेन्द्र भट्टराईको अस्पतालमा उपचार भइरहेको छ। राती कोइलाको आगो बालेर कोठाका सबै झ्याल ढोका बन्द गरेर सुतेको देखिएकोले निसासिएर मृत्यु भएको हुनसक्ने एसपी अधिकारीले बताए। उनीहरु भेरी अस्पताल परिसरभित्र रहेको क्वाटरमा बस्दै आएका थिए। घटनाबारे अनुसन्धान भइरहेको प्रहरीको भनाई छ। भेरी अस्पतालमा निसास्सिएर एकै परिवारका चार जनाको मृत्यु"
मानव बेचविखन रोक्न भारत सरकारले पहल गर्नुपर्छ,"गुलरिया : भारतका कोठीमा हुने महिला बेचविखन रोक्न भारत सरकारले पहल गर्नुपर्ने मानव बेचविखन तथा ओसार पसारविरुद्ध आयोजित अन्तरदेशीय कार्यशालामा जोड दिइएको छ। जिल्ला प्रशासन कार्यालय बर्दिया र माईती नेपालले संयुक्त आयोजना गरेको नेपालभारत सम्बद्ध नागरिक संस्थाहरु सम्मिलित गोष्ठिमा दुवै देशका सहभागीहरुले बेचविखन रोक्न दुवै देशका सरकार कटिबद्ध हुनुपर्नेमा सुझाव दिइएको छ। दलित महिला संघ बर्दियाकी अध्यक्ष हिमा सुनारले भारतका कोठिहरुमा हुने महिला बेचविखन रोक्न भारत सरकारले पहल गर्नुपर्ने बताइन्। यदि भारतमा चेलीवेटी बेचविखनलाई अपराधको मान्यता दिइएको छ भने भारत सरकारले कोठीहरु भत्काउन अग्रसर हुनुपर्ने उनको सुझाव छ। भारतका कोठीहरुमा नेपाली नारीले ठूलो यातना भोगी रहेको स्मरण गराउँदै सुनारले भनिन्, 'भारतका शहरहरुका कोठीहरु नभत्किए सम्म नेपाली चेलीहरुले नारकीय जीवन भोग्नु पर्छ।, भारतका सर्कसहरु लगायत कोठीहरुमा नेपाली महिलाहरुको बेचविखन नरोकिनु चिन्ताजनक भएको उनको भनाई छ। भारतीय संस्था रुसुफ नेपाल रुपेडिहा बहराईचका अध्यक्ष मुक्ताक अली राईले बेचविखन रोक्न नेपाल सरकारले पूर्ण जिम्मेवारी लिनुपर्ने धारणा सुनाए। उनले भने, ,संघ संस्थाहरुको लक्ष्य प्राप्तीपछि कार्यक्रमहरुको अन्त्य हुने भएकाले पनि सरकारले दीगोरुपमा समस्या समाधानको लागि पहल गर्नुपर्छ।, भारतसँग सीमाना जोडिएका पालिकाहरुले कार्यक्रममार्फत समस्या समाधानका लागि योजना बनाउनु पर्ने उनको भनाई छ। देहात संस्था बहराईचका पवनकुमार यादवले दुवै देशका मिडियाहरुले समन्वयात्मक भूमिका निर्वाहगर्दै बेचविखनका विरुद्ध कलम चलाउनु पर्ने बताए। प्रमुख जिल्ला अधिकारी सन्त बहादुर सुनारको अध्यक्षता तथा गुलरिया नगरपालिकाकी उपप्रमुख सुशिला गिरीको प्रमुख आतिथ्यतामा आयोजित कार्यशालामा देहात संस्था बहराईचका हसन फिरोज, नेपाल पत्रकार महासंघ बर्दियाका अध्यक्ष, कान्तिपुरकर्मी, दैनिक हिन्दुस्थानका पत्रकारहरु लगायत सरोकारवाला संघ संस्थाहरुले बेचविखन रोक्न ऐक्यवद्ध भएर लाग्नुपर्ने सुझाव दिएका छन्। मानव वेचविखन तथा ओसार पसार रोक्न सरकारले मात्र नसक्ने भएकाले सबैको सहकार्य अपरिहार्य रहेको सहायक प्रमुख जिल्ला अधिकारी माधव शर्माले बताए। 'बेचविखन संवेदनशील बिषय भएकाले कार्यशालाले यसलाई रोक्न महत्वपूर्ण भुमिका निर्वाह गर्ने हाम्रो विश्वास छ।' शर्माले भने, 'कार्यशालाबाट आएका महत्वपूर्ण कुराहरु कार्यान्वय गर्न प्रशासन प्रतिवद्ध छ। यसमा हामीलाई सहयोग गर्न सबैलाई आग्रह गर्छु'।"
गणतन्त्रको रक्षाका लागि सहिष्णुता र आपसी ऐक्यबद्धता अपरिहार्य : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्ड ले जनताको सङ्घर्ष र वीरतापूर्ण बलिदानबाट प्राप्त सङ्घीय लोकतान्त्रिक गणतन्त्रको रक्षाका लागि सम्पूर्ण उत्पीडित समुदायबीच सहिष्णुता र आपसी ऐक्यबद्धता अपरिहार्य रहेको बताएका छन्। तमु ल्होसार पर्वका अवसरमा बिहीबार शुभकामना दिँदै अध्यक्ष प्रचण्डले यस्तो बताएका हुन्। उनले भने,'नेपाली जनताका बीचको सुदृढ राष्ट्रिय एकताबाट संविधानले निर्दिष्ट गरेको समाजवादी लक्ष्य हाँसिल गर्न र नेपाली भूमिबाट नयाँ विचारको विकास गर्न सम्भव छ।' उनले देश तथा विदेशमा रहेका सम्पूर्ण नेपाली दिदीबहिनी तथा दाजुभाइमा सुस्वास्थ्य, दीर्घायू, सुख, शान्ति, समृद्धि र उत्तरोत्तर प्रगतिको शुभकामना व्यक्त गरेका छन्। 'नेपाल बहुजातीय, बहुभाषिक, बहुधार्मिक र सांस्कृतिक विविधताले भरिएको देश हो, नेपाली समाजको यहि विविधता विश्व समुदायका लागि एक सामाजिक सद्भावको प्रेरणादायी सन्देश पनि हो, देशका लागि भाषा, संस्कृति, भेषभूषा र संस्कार सभ्यताका आधार स्तम्भ हुन्, यिनको संरक्षण, प्रवद्र्धन र विकास गर्नु राज्यको दायित्व हो,' शुभकामना सन्देशमा भनिएको छ। तमु समुदायमा नयाँ वर्षको आगमनको खुसियालीमा विशेष उत्साह र उमङ्गका साथ मनाइने तमु ल्होसारले आफ्नै मौलिकता, परम्परा र सांस्कृतिक महत्व राख्ने उनको विश्वास छ । समुदाय सदियौँदेखि आफ्नो रीति, परम्परा तथा संस्कृतिको संरक्षण र सम्वद्र्धन गर्दै आइरहेको भन्दै उनले यस पर्वले तमु जातिलगायत सम्पूर्ण नेपालीबीच सहिष्णुता र सद्भावको भावना जागृतको कामना गरेका छन्।"
भेरी अस्पतालमा निसास्सिएर एकै परिवारका चार जनाको मृत्यु,नेपालगञ्ज : बाँकेको नेपालगञ्जमा निसास्सिएर एकै परिवारका चार जनाको मृत्यु भएको छ । भेरी अस्पतालमा कार्यालय सहयोगी पदमा कार्यरत बसेका धर्मप्रसाद भट्टराईसहित उनको परिवारका ४ जनाको मृत्यु भएको प्रहरीले जनाएको छ। उनीहरु भेरी अस्पतालको क्वाटरमा बस्दै आएका थिए। घटनाबारे अनुसन्धान भइरहेको प्रहरीको भनाई छ।
मोबाइल चोरेको आरोपमा नाबालिका निर्घात कुटपिट गर्ने तीनजना गिरफ्तार,अमेठी : भारतको उत्तर प्रदेशको अमेठीमा मोबाइल चोरी गरेको आरोपमा एक बालिकालाई निर्ममतापूर्वक कुटपिट गर्ने तीन युवालाई प्रहरीले गिरफ्तार गरेको छ । मोबाइल चोरी गर्ने बालिकालाई प्रहरीकोमा बुझाउनको सट्टा आफैले कुटपिट गरेपछि ती युवालाई गिरफ्तार गरेको अमेठी प्रहरीले बताएको समाचार आजतकमा छ। केही दिनअघि एक नाबालिकालाई कुटपिट गरेको भिडियो सोशल मिडियामा भाइरल भएको थियो। यस भिडियोमा तीन युवाले नाबालिकालाई नराम्ररी कुटपिट गरेको देख्न सकिन्छ । भिडियो सार्वजनिक भएपछि युपी प्रहरी सक्रिय भएको थियो। प्रहरीले सुरज सोनी र उनका अन्य साथीहरुको पहिचान गरी पक्राउ गरेको हो। सुरज सोनीले सीसीटीभी फुटेजबाट मोबाइल चोरेरको ती नाबालिकामाथि आरोप लगाएका छन्। उनले प्रहरीमा उजुरी गर्नुको सट्टा आफैले ती बालिकालाई निर्घात कुटपिट गरेका थिए। युवतीको कुटपिटको भाइरल भएको भिडियोमा सुरज सोनी उनका साथीहरूसँग नाबालिकाको कपाल तानेको देखिन्छ । यति मात्र नभइ केटाहरुले पहिले बालिकालाई भुइँमा सुत्न भने त्यसपछि निर्दयी ढंगले उनको खुट्टामा प्रहार गर्न थालेको देखिन्छ। घटना अमेठी कोतवाली क्षेत्रको रायपुर फुलवारी गाउँको हो । केही दिनअघि सुरज सोनीको घरबाट दुईवटा मोबाइल चोरी भएको थियो र त्यो सीसीटीभी क्यामेरामा कैद भएको थियो। चोरी गर्ने बालिकालाई ती युवकहरूले पहिचान गरेपनि प्रहरी चौकीमा जानकारी दिएनन् । भिडियो सामाजिक सञ्जालमा भाइरल भएपछि अमेठीका डीएसपी अर्पित कपूरले आरोपितको पहिचान गरी कारबाही गर्न आदेश दिइएको बताएका थिए। पीडित बालिकाका बावुलाई सम्पर्क गरेपछि आरोपितविरुद्ध प्रहरी चौकीमा मुद्दा दर्ता गरिएको थियो । यसपछि प्रहरीले उनीहरुलाई पक्राउ गरेको हो।
प्रतिवेदनबारे समूहगत छलफलको निष्कर्ष प्रस्तुत गर्नेक्रम आज पनि जारी,"काठमाडौं : माओवादी केन्द्रको जारी महाधिवेशनको बन्दसत्रमा बिहीबार प्रतिवेदनबारे समूहगत छलफलको निष्कर्ष प्रस्तुत गरिरहेका छन्। बुधबार ११ समूहले निष्कर्ष सुनाएपनि १४ समूहको बाँकी रहेकाले टोली नेताले सामूहिक निष्कर्ष सुनाउने क्रम बिहीबार बिहान ११ बजेदेखि जारी रहेको छ। समूहगत निष्कर्ष सकिएपछि बन्दसत्रमा पुष्पकमल दाहाल 'प्रचण्ड'ले जवाफ दिने कार्यसूची रहेको माओवादी केन्द्रले जनाएको छ। प्रज्ञा भवनमा सोमबारको बन्दसत्रमा अध्यक्ष पुष्पकमल दाहाल प्रचण्डले २१ औं शताब्दीको समाजवादको नेपाली बाटोशीर्षकको वैचारिक तथा राजनीतिक दस्तावेज, पार्टी स्थायी कमिटी सदस्य देवप्रसाद गुरुङले पार्टीको विधान मस्यौदाको प्रस्तावमाथि छलफलका लागि २५ वटा समूह बनाइएको थियो। अध्यक्ष मण्डलका अध्यक्ष कृष्णबहादुर महाराको निर्देशनमा अध्यक्ष मण्डलकी सदस्य पूर्णा कुमारी सुबेदीले बन्द सत्र सञ्चालन गरिरहेकी छन्। समूह टोली नेताले समग्रमा अध्यक्षको दस्तावेज सही भए पनि केन्द्रीय सदस्यका छोराछोरीलाई सरकारी विद्यालयमा पढाउन अनिवार्य गर्नुपर्ने बताएका छन्। उनीहरुले वर्ग र नेपाली समाजबारे दस्तावेजमा विशेष रूपमा व्याख्या गर्न सुझाव दिएका छन्। यसैगरी प्रतिनिधिहरुले लाभका पदमा गएका नेता तथा कार्यकर्ताहरूको सम्पत्ति विवतरण पार्टीमा बुझाउनुपर्ने धारणा राखेका छन्। ज्यानको बाजी थापेर युद्धमा होमिएका युवाहरूलाई स्वदेशमै राख्न नसक्नु माओवादीको अर्को गल्ती भएको उनीहरुको भनाइ छ। शासकीय स्वरूपको सन्दर्भमा पूर्ण समानुपातिक समावेशी संसद् र प्रत्यक्ष कार्यकारी राष्ट्रपतिलाई जोडतोडले माग गरिएको छ। प्रतिवेदन र विधान मस्यौदामाथि सामूहिक छलफलको निष्कर्ष प्रस्तुत महासचिवमा प्रचण्डको पहिलो रोजाइ को? प्रचण्डको प्रतिवेदनमाथि ११ समूहले राखे आफ्नो धारणा, बाँकी भोलि हुने दाहालको प्रतिवेदनमा सुझाव : एमसीसी सर्तसहित हुन्न"
"हिउँले ढपक्कै ढाक्यो खुम्बु, बाटो भेट्टाउन मुस्किल (फोटो फिचर)","सोलुखुम्बु : हिमपातका कारण सोलुखुम्बुमा सवारी मार्गबाट प्रवेश गर्ने मुख्य मार्ग ठप्प बनेको छ। निरन्तरको हिमपातले पत्ताले क्षेत्रको सडकमा बाक्लो हिउँ जम्दा बुधबारदेखि आवागमन ठप्प बनेको जिल्ला ट्राफिक प्रहरी कार्यालयले जनाएको छ। ट्राफिक प्रहरी गोर्कण खड्काका अनुसार पत्ताले र जन्तरढाप क्षेत्रको सडकमा करिब एक, डेढ फिट हिउँ जमेको छ। जुसका कारण बुधबारबाट सवारी आवागमन पूर्ण रुपमा बन्द भएको हो। सडक अवरुद्ध हुँदा जिल्ला भित्रिने तथा बाहिरिने २ दर्जनभन्दा बढी सवारी साधन अलपत्र परेका छन्। सोलुबाट पुर्वी नेपाल तथा राजधानी काठमाडौं छुट्ने साना तथा ठूला सवारी साधनहरु बिहीबार छुट्न सकेको छैन। करिब ३ हजार मिटरको उच्चाईमा पर्ने पत्ताले क्षेत्रमा हिमपात हुँदा वर्षेनी सवारी आवागमन ठप्प हुने गरेको छ। पत्ताले नाका सवारी मार्गबाट जिल्ला भित्रिने तथा बाहिरिने एक मात्र सडक मार्ग भएकाले समस्या भएको बताइएको छ। सडक खुलाउन जेसीवी झिकाएकाले सवारी सञ्चालनको प्रयास भने भइरहेको प्रहरीले जनाएको छ। यद्यपी पुनः हिउँ पर्ने सम्भावना रहेकाले पूर्ण रुपमा खुल्न सम्भावना भने न्यून रहेको स्थानीयले बताएका छन्। हिउँले ढपक्कै ढाक्यो खुम्बु, बाटो भेट्टाउन मुस्किल निरन्तरको हिमपातका कारण उच्च हिमाली भेग खुम्बु क्षेत्र हिउँले ढपक्कै ढाकेको छ। गत शनिबारदेखि निरन्तर भइरहेको हिमपातले खुम्बु क्षेत्र पुरै हिउँले ढाकेको स्थानीयले बताएका छन्। लुक्ला, नाम्चे, खुम्जुङ, स्याङबोचे सहितका बस्तीहरु हिउँको चपेटामा परेका छन्। नाम्चे क्षेत्रमा अहिले करिब २ फिट जति हिउँ जमेको छ भने त्यस भन्दा माथिल्लो क्षेत्रमा अझ बढी रहेको सगरमाथा राष्ट्रिय निकुञ्जका प्रमुख संरक्षण अधिकृत भुमिराज उपाध्यायले जानकारी दिए। भारी हिमपातका कारण त्यहाँका स्थानीयबासी घरबाट बाहिर निस्कन समेत सकेका छैनन्। बाहिर भित्र गर्न समेत सकस भएपछि स्थानीयबासी र कर्मचारीहरुले अहिले हिउँलाई सोरेर बाटो पहिचान गर्ने कार्य गरिरहेको सगरमाथा राष्ट्रिय निकुञ्जका कर्मचारीहरुले बताएका छन्। यद्यपी हिउँले ढाकेका कारण बाटो पत्ता लगाउन निक्कै मुस्किल परेको छ। हिमपताले गर्दा विशेषगरी बस्तुभाउको हेरचाह गर्न सकस परेको छ भने हिउँले घाँसपात छोपिदा बस्तुभाउलाई के खुवाउने भन्ने चिन्ताले पशुपालक कृषकहरुलाई सताउन थालेको छ। चिसोको कारण पिउने पानी पाइपमै जम्दा हिउँ पागालेर खान बाध्य भएको स्थानीय छिरिङ शेर्पाले जानकारी दिए। तस्बिर सौजन्य : भुमिराज उपाध्याय र गोर्कण खड्का"
भीम रावलको आक्रोश : भारतले नेपालको भूमि नक्सामा राख्दा सरकार किन मौन ?,"काठमाडौं : नेकपा एमाले नेता भीम रावलले भारतले नेपालको भूमि आफ्नो नक्सामा राख्दा समेत नेपाल सरकार मौन बसेको भन्दै आक्रोश व्यक्त गरेका छन्। पूर्वमन्त्री समेत रहेका रावलले महाकाली नदीको नाम फेरेर भारतले नेपालीको लिम्पियाधुरा र लिपुलेक र कालापानीको क्षेत्रलाई आफ्नो नक्सामा राखेको समाचारबारे नेपाल सरकार र ठूला पार्टीको धारणा के हो? किन मौन भन्दै प्रश्न गरेका हुन्। उनले गठबन्धन सरकार प्रदेशमा मन्त्रालय फुटाएर भएपनि पदको भागबण्डामा व्यस्त रहेको आरोप लगाएका छन्। उनले भने,' गठबन्धन सरकार भन्नेहरु प्रदेशमा मन्त्रालय फुटाएर भएपनि पदको भागबण्डामा र अरु पार्टी गुटबन्दीमै व्यस्त हो।'"
संसदीय समिति निष्क्रिय,"बुटवल : लुम्बिनी प्रदेशसभाको अर्थ, उद्योग तथा पर्यटन समिति सभापति दधिराम न्यौपानेको सांसद् पद गत चैत २३ गते गयो। नेकपा विभाजनपछि माओवादी छाडेर एमाले रोजेका उनी कारबाहीमा परे। समितिमा उनीसहित १० सदस्य थिए। न्यौपानेको पद गुमेपछि समितिको बैठक अहिलेसम्म बसेको छैन। नौ महिनासम्म बैठक नबस्दा समितिले गर्ने नियमनका काम ठप्प छन्। वातावरण, उद्योग तथा पर्यटन क्षेत्रका विभिन्न विकासका कामको अनुगमन संसदीय समितिले गर्दै आएको छ। समितिका सदस्य कृष्णप्रसाद न्यौपानेले सभापति नभएपछि समितिले कुनै काम नगरेको बताए। उनले भने, संसदीय समितिको नेतृत्व र सदस्य हेरफेरमा सभामुखले ध्यान दिनुपर्ने हो तर त्यसो हुन सकेको छैन। प्रतिपक्षी दल एमालेले संसदीय समितिका सदस्यहरूको हेरफेरका लागि सांसदहरूको नाम ३ महिनाअघि नै सभामुखलाई दिएको थियो। सभामुख पूर्णबहादुर घर्ती मगरले त्यसयता कुनै निर्णय लिएका छैनन्। लुम्बिनी प्रदेशसभाका संसदीय समितिको बैठक झण्डै एक वर्षदेखि बस्न सकेको छैन। सभापतिमध्ये केहीको सांसद पद गुमेको छ भने केही मन्त्री बनेका छन्। मिनी संसद् भनेर चिनिने विषयगत समिति निष्क्रिय हुँदा सरकारका कामको निगरानी, अनुगमन, विधेयकमाथि छलफल हुन सकेको छैन। प्रदेशसभा नै निष्क्रिय देखिएको छ। सार्वजनिक लेखा समितिका सभापति डिल्लीबहादुर चौधरी साउन २८ गते पर्यटन, ग्रामीण तथा सहरी विकासमन्त्री बनेपछि समिति सभापतिविहीन छ। समितिको नेतृत्व नै नभएपछि बैठक र छलफल हुन नसकेको समितिका सदस्य वैजनाथ कलवार बताउँछन्। भन्छन्, बैठक नबसेपछि नियमित अनुगमन र परामर्शका काम हुन सकेका छैनन्। सदस्यहरू बेकामे जस्तै भएका छौं। सार्वजनिक लेखा समितिसँग सरकारी कोषको प्रभावकारिता, खर्चको मितव्ययिता र आर्थिक अनियमिततासँग सम्बन्धित विषयको अनुगमन तथा अध्ययन गर्ने अधिकार छ। यस समितिको नेतृत्व विपक्षी दलले लिने गर्छ। लुम्बिनी प्रदेशमा सरकार फेरिएको झण्डै आधा वर्ष हुँदासमेत सभापति चयन गरिएको छैन। प्रदेशसभाकै सामाजिक विकास समिति पनि नेतृत्वविहीन छ। समितिका सभापति दृगनारायण पाण्डेयले प्रदेशसभा सदस्य पदबाटै राजीनामा दिएर अहिले राष्ट्रियसभा सदस्य बनेका छन्। उनी नेतृत्वको समिति पनि वैशाखदेखि नै निष्क्रिय छ। समितिकी सदस्य दीपा विक समितिका ज्येष्ठ सदस्यको सभापतित्वमा बैठक बस्न सकिने भए पनि सदन निरन्तर चल्न नसक्दा समस्या उत्पन्न भएको बताउँछिन्। जनता समाजवादी पार्टीका सांसद विजयबहादुर यादव मन्त्री बनेपछि उनी नेतृत्वमा रहेको कृषि, वन तथा वातावरण समिति पनि सभापतिविहीन छ। शंकर पोखरेल नेतृत्वको सरकारमा उनी कृषिमन्त्री बनेका थिए। सरकारमा सहभागी भएपछि उनलाई पार्टीले कारबाही गरेको छ। उनीलगायत ३ सांसदको पदै छैन। सोही समितिका सदस्य रमा घर्ती पनि अहिले कानुन, महिला, बालबालिका तथा ज्येष्ठ नागरिकमन्त्री बनेकी छन्। उनको पद पनि अहिलेसम्म रिक्त छ। लुम्बिनी प्रदेशसभामा ७ विषयगत समितिमध्ये ४ समिति सभापतिविहीन छन् ।"
खोलामा करेन्ट लगाएर माछा मार्नेलाई ५ हजार जरिवाना,"दैलेख : गुराँस गाउँपालिका२ लोहोरे खोलामा करेन्ट लगाएर माछा मारेको आरोपमा पक्राउ परेकालाई स्थानीय प्रशासनले जनही ५ हजार जरिवाना गरेको छ। मंगलबार लोहोरे खोलामा करेन्ट लगाएर माछा मारिरहेको अवस्थामा प्रहरीले गुराँस गाउँपालिका४ का ३३ वर्षीय हर्क बहादुर शाही, २६ वर्षीय रमेश पुन र २६ वर्षीय रबिन्द्रबहादुर शाहीलाई पक्राउ गरेको थियो। जिल्ला प्रहरी कार्यालय दैलेखका डीएसपी भुवनेश्वरप्रसाद शाहका अनुसार पक्राउ परेकाहरुको साथबाट माछा मार्न प्रयोग गरिएका सामानहरु १२ भोल्टको ब्याट्री, मेसिन, क्वाएल रड, माछा मार्ने जाल र झण्डै ६ केजी माछा नियन्त्रणमा लिइएको थियो। उनीहरुलाई मंगलबार नै जलचर संरक्षण ऐन २०१७ बमोजिम कारबाहीका लागि जिल्ला प्रशासन कार्यालय दैलेखमा पेस गरिएको थियो। प्रमुख जिल्ला अधिकारी हरि प्याकुरेलले उनीहरुलाई जनही ५ हजार जरिवाना गर्ने निर्णय सुनाएका थिए। उनीहरु सबैले जरिवाना तिरेर बुधवार छुटेका छन्। खोलामा करेन्ट लगाएर माछा मारेको आरोपमा पक्राउ परेकाहरु।"
सेन्ट्रल जोन विजेता खेलाडीलाई ५ लाख,"काठमाडौं : बंगलादेशमा मंगलबार सम्पन्न एभीसी एसियन सेन्ट्रल जोन सिनियर महिला भलिबल च्यालेन्ज कपको उपाधि विजेता नेपाली महिला टोलीलाई सरकारले नगदसहित पुरस्कृत गर्ने भएको छ। बुधबार बसेको मन्त्रिपरिषद् बैठकले विजेता खेलाडी, प्रशिक्षक र टिम व्यवस्थापकलाई नगद पुरस्कारबाट सम्मान गर्ने निर्णय गरेको हो। युवा तथा खेलकुदमन्त्री महेश्वर गहतराजको प्रस्तावमा मन्त्रिपरिषद् बैठकले नेपाली टोलीका १२ खेलाडीलाई जनही पाँच लाख रुपैयाँबाट सम्मान गर्ने निर्णय गरेको हो। यसैगरी दुई प्रशिक्षकलाई जनही तीन लाख र टिम व्यवस्थापकलाई दुई लाख रुपैयाँबाट पुरस्कृत गर्ने निर्णय गरेको छ। अरुणा शाहीको कप्तानीमा रहेको नेपाली टोलीमा प्रतिभा माली, सरस्वती चौधरी, कृपा अधिकारी, सुनिता खड्का, सोफिया पुन, शान्ति थारु, सलिना श्रेष्ठ, उषा भण्डारी, कामना विष्ट, मनिषा चौधरी र लक्ष्मी चन्द छन्। यसैगरी मुख्य प्रशिक्षकमा जगदीश भट्ट र सहायक प्रशिक्षकमा भरत यादव छन्। टिम व्यवस्थापकमा भने नेपाल भलिबल संघकी केन्द्रीय सदस्य ज्योति केसी छिन्। उपाधि विजेता नेपाली टोली बिहीबार स्वदेश फर्कने छ। ढाकामा मंगलबार भएको फाइनलमा उज्वेकिस्तानलाई ३२ को सेटमा हराउँदै नेपालले दोस्रो पटक सेन्ट्रल जोनको उपाधि जितेको थियो। निकै प्रतिस्पर्धात्मक खेलमा नेपालले उज्वेकिस्तानलाई २६२४, २४२६, २५१५ २२२५, १५१० ले पराजित गरेको थियो। यसअघि सन् २०१९ मा बंगलादेशमै भएको पहिलो संस्करणको उपाधि पनि नेपालले जितेको थियो। प्रतियोगितामा नेपालसहित आयोजक बंगलादेश, माल्दिभ्स, श्रीलंका, किर्गिस्तान र उज्वेकिस्तानले सहभागिता जनाएका थिए। ६ वटै टोलीले राउन्ड रोबिनका आधारमा प्रतिस्पर्धा गरेका थिए। नेपालले राउन्ड रोबिनका पाँच वटै खेलमा जित निकालेको थियो। प्रतियोगितामा पुरुष टोली भने चौथो स्थानमा खुसम्चियो। तेस्रो स्थानका लागि भएको खेलमा नेपाल उज्वेकिस्तानसँग ३० को सोझो सेटमा पराजित भएको थियो।"
लाहाचोक सबस्टेसन सञ्चालन,"काठमाडौं : नयाँमोदीलाहाचोक १ सय ३२ केभी डबल सर्किट प्रसारण लाइन बुधबारदेखि सञ्चालनमा आएको छ। लाहाचोकस्थित १३२३३ केभी सबस्टेसनमा ३० एमभीएको पावर ट्रान्सफर्मर चार्ज गरिएको छ। उक्त सबस्टेसनबाट कास्कीको माच्छापुच्छ्रे र अन्नपूर्ण गाउँपालिकामा विद्युत् आपूर्ति हुनेछ। अब त्यस क्षेत्रको विद्युत् आपूर्ति गुणस्तरीय र भरपर्दो हुने नेपाल विद्युत् प्राधिकरणका कार्यकारी निर्देशक कुलमान घिसिङले बताए। भने, पहिलेको प्रसारण लाइन लामो हुँदा ट्रिपिङ, लो भोल्टेजलगायत समस्या थियो। अब विद्युत् चुहावटसमेत घट्छ। यो खण्ड नयाँमोदीलेखनाथ प्रसारण लाइन आयोजनामा पर्छ। यस खण्डमा ६८ वटा टावर निर्माण गरिएको छ। २१ किलोमिटर तार तानिएको छ। २०१८ जुलाईमा सुरु भएको आयोजनाअन्तर्गत् यो खण्ड निर्माण स्थानीयको अवरोध र वनको विवादका कारण लामो समय प्रभावित भएको थियो। नयाँ सबस्टेसनबाट विद्युत् सेवा पाएपछि स्थानीय हर्षित् बनेका छन्।"
चिसोमा घरेलु कामदार,"केही दिन अगाडि म काम विशेषले एक जना चिनजानको आफन्तकोमा गएको थिएँ। पुस महिना सुरु भएकोले चिसो राम्रोसँग नै बढिसकेको थियो। १३, १४ वर्षकी नानी भाँडा माझिरहेकी थिइन्। उनी घरेलु सहयोगी हुन् भनेर छुट्ट्याउन मलाई समय लागेन। अघिल्लो वर्ष जाँदा त्यो घरमा तातो पानी आउने बिजुली धारा भर्खर जडान गरिएको थियो। बिजुली धारा राम्रो र सजिलो हुन्छ तपाईं पनि जोड्नुहोस् भनेर उनले मलाई सल्लाह पनि दिन भ्याएकी थिइन्। ती सानी नानीले भाँडा माँझ्दै गर्दा पल्याकपुलुक मतिर हेरेर पानी चिसो भएर हात कठ्यांग्रिएको संकेत गरेको झै भान हुन्थ्यो मलाई। तातो पानी आउने धारा नदेखेपछि मैले आफन्तलाई सोधें, पोहोर तातो पानी आउने धारा राख्नुभएको थियो हैन र ? खै अहिले त देखिन त बिग्रियो कि। उनीले हातको इसाराले मलाई चुप लाग्न भनिन्। एकछिनपछि कुराको सिलसिलामा ती सानी नानी गाउँबाट पढाइदिने सर्तमा ल्याएको र पढाएबापत आफूले सकेको काम गर्नुपर्ने रहेछ। अनि ती नानी आएपछि बिजुलीको पैसा धेरै आउँछ भनेर तातो पानी आउने धारा निकालेको रहेछ। दिदीको कुरा सुनेपछि मैले पनि बिनापैसाको सल्लाह दिन पछि परिन र भने, यस्तो चिसो छ, चिसोपानीकै कारणले यो नानी बिरामी परिन् भने तपाईंले बिजुलीको पैसा हिसाब गर्न सक्नुहुन्न। यो दुई, तीन महिना चाहिँ हिसाब नगर्नु होला। यति भनेर म आफ्नो बाटो लागेँ। त्यस्तै मैले चिनेको एउटा घरमा घरेलु कामदारको रूपमा ६० वर्ष उमेर कटेकी महिला बस्छिन्। घरमा लुगा धुने मेसिन छ। तर बिजुली र पानी धेरै खर्च हुन्छ र कामको भार पुग्दैन भनेर मेसिन नचलाई ती महिलालाई अन्य कामको अलावा चिसो पानीले लुगा धुन पनि लगाउँछन्। त्यसरी नै आफ्नै टोलतिरको घरहरूमा कहिलेकाहीँ काम विशेषले जाँदा यस्ता घटनाहरू प्रशस्त देखिन्छन्, भेटिन्छन्। सोलारबाट पानी आउने धारो भान्सामा हुन्छ। तर, बाहिर चिसो पानी आउने धारामा भाडा माझ्न र लुगा धुन लगाएका धेरै घटना हाम्रा वरिपरि देखिन्छन्। म आफैंले पनि प्रत्येक वर्षको जाडोमा धेरै जोडी बाक्ला पञ्जा फटाएकी हुन्छु। तराईमा जन्मी, हुर्केर होला राजधानीको चिसोसँग असाध्यै डर लाग्छ। अझभन्दा चिसो पानीसँग। हामी हाम्रा छोराछोरीलाई चाहिँ चिसो लाग्ला भनेर धेरै सचेत हुन्छौ। तर, काम गर्न राखेका छोराछोरीकै उमेरका बच्चाहरूको बारेमा अनुत्तरदायी किन बन्छौ ? हामीलाई र हाम्रा छोराछोरीहरूलाई हुने चिसोको बारेमा हामी सचेत भइरहँदा हाम्रा घरमा राखेका अरूका छोराछोरीलाई र अरूका आमाबुवाहरूलाई पनि चिसो लाग्ला कि भनेर थोरै मात्र पनि सोच्न पनि हामीले भ्याएका हुँदैनौं। बच्चाहरूलाई अर्काको घरमा घरेलु श्रमिक बनाएर पठाउँदा कुन अभिभावकको मन अमिलो नहोला। आफूसँग पुग्ने भए किन अर्काको जुठोभाँडो गर्न पठाउँछन् ? विद्यालय जाने उमेरका छोराछोरीहरूलाई। छोराछोरीको लालनपालन र शिक्षादीक्षाको लागि होस् वा घर व्यवहार धान्न उमेर कटेका आमाहरूले अर्काको घरमा गएर बिहान बेलुका काम गर्नुपर्छ। यसो गर्नु उनीहरूको रहर नभएर बाध्यता हो। अनि त्यो बाध्यता भित्र धेरै पीडाहरू पनि लुकेका छन् भनेर हामीले बुझेका पनि हुन्छौं। बुझेपछि हामी झन् उनीहरूबाट फाइदा उठाउन खोजिरहेका हुन्छौं। त्यसो गर्नेमा सबैभन्दा बढी शिक्षित भनाउँदाहरू, राम्रो जागिर हुनेहरू, राम्रो आर्थिक अवस्था हुनेहरू, समाजका प्रतिष्ठितहरू नै पर्छन्। हाम्रोमा कामधन्दा गर्न आएनन् भने यिनीहरूको चुलोमा आगो बल्दैन भन्ने अहंकारले हामी जेलिएका छौं। हामी यो भन्दैनांै कि यिनीहरूले गर्दा हामीलाई सजिलो भएको छ र ढुक्कसँग हामी आफ्नो काम गर्न सक्छौं। कठ्यांरिँदो जाडोमा पुराना कपडा लगाएर बिहानै काम गर्न आउँदा ती पाइलाहरू कति गह्रौं भए होलान्। हामी काम लगाउनेहरूले कहिलै विचार गर्दैनौं। उल्टै गर्वसाथ ठूलो स्वरमा भन्छौं पैसा दिएर त लगाएको हो नि सित्तैमा लगाएको छैन। हो श्रम सबैले आफ्नो स्तरअनुसार गर्नै पर्छ। कर्म गर्नु उत्तम विकल्प हो। जो कोहीले आफ्नो स्तरभन्दा माथि महत्त्वाकांक्षा राख्नु उसको कमजोरी हुन जान्छ। कामको सम्मान सबैले गर्न सके सायद कोही पनि हेपिनु पर्ने थिएन होला। विकसित देशहरूमा कामको सम्मान सबैले गर्ने हुँदा सानो काम गर्नेले हेपिनु पर्ने अवस्था सृजना हुँदैन। हाम्रोजस्तो विकासोन्मुख मुलुकमा श्रम गरेर खानेहरूले चारैतिरबाट अपहेलित हुनुपर्ने अवस्था छ। धनसम्पत्ति र प्रतिष्ठाको आधारमा हामीले आफूभन्दा निमुखालाई हेप्दै र अमानवीय व्यवहार गर्दै आएका छौ। यस कुरामा शिक्षितहरूको पनि आँखा खुल्न सकेको छैन। राज्य त बेखबर नै छ भन्दा फरक नपर्ला। नेपालको संविधानमा उल्लिखित श्रमसम्बन्धी व्यवस्था र सबैको सम्मानपूर्वक बाँच्न पाउने अधिकार व्यवहारमा लागू भएको पाइँदैन। बिहान बाटोमा खाजा, खाना खुवाउने होटल अगाडि खाना बनाउने ग्यास जम्यो र बलेन भनेर सिलिन्डरलाई तातो पानीमा डुबाएर राखेको देखिन्छ। सोही होटलभित्र गएर हेर्यौं भने १४, १५ वर्षका बच्चाहरू आफूभन्दा ठूला भाँडाका रासहरू चिसो पानीले सफा गरिरहेका हुन्छन्। तिनीहरूको हात एक प्रकारले भन्दा थाहा नपाउने भइसकेको हुन्छ। त्यहीँ भएर आधा भाँडो जुठो नै हुन्छन् अनि भाँडा जुठो राखेकोमा साहुको थप्पड पनि थपिन्छ। ती साहुले थप्पड दिनुको साटो एक जोर लामो पञ्जा र खुट्टामा एक जोर तातो मोजा, लामो गमबुटको व्यवस्था गरिदिए कति धर्मको काम हुन्थ्यो। हाम्रा सरकारका प्रतिनिधि, पार्टीका नेता, विद्यार्थी नेता, अधिकारकर्मी, विभिन्न सामाजिक संस्थाका प्रतिनिधि, सरकारी र गैरसरकारी कार्यालयका कर्मचारीलाई म विनम्र अनुरोध गर्दछु, कहिलेकाहीँ तपाईंहरू पनि बिहान चिया नास्ता खान त्यस्ता होटलहरूमा छिरेको बेला भित्र पसेर हेर्नुहोला। त्यहाँ बालश्रमिकहरू कस्तो प्रकारको निक्रिष्ट श्रम गरिरहेका हुन्छन् ? आफैं मूल्यांकन गर्न सक्नु हुन्छ। तस्बिर आफैं बोल्छ भने झैं सबै कुरा निमेषभरमा देख्नुहुन्छ। त्यसरी नै गाडी धुने ठाउँमा पनि बालश्रमिकहरू बिहान बिहान कठ्यांगिँ्रदो जाडोमा जम्न आँटेको पानीले गाडी सफा गरिरहेका हुन्छन्। यिनीहरूको बारेका बोलिदिने र सुनिदिने कस्ले ? भोक, तिर्खा, जाडो, गर्मी, दुःखबिराम हुँदा हुने सबैको पीडा एउटै हो। यसले धनी र गरिब छुट्ट्याउँदैन। धनीलाई हुने जाडो, चिसो गरिबलाई पनि हुन्छ। बूढाबूढी, केटाकेटी, युवा, वयस्क, पुरुष, महिला सबैलाई सबै प्रकारको अनुभव र अनुभूति हुन्छ। त्यसैले हामीले आफू र आफ्नो परिवारलाई मात्र केन्द्रमा राखेर नसोचौं। दोस्रो व्यक्ति र उसको परिवारको बारेमा पनि थोरै सोच्ने गरौं।"
ललिता निवासको १४३ रोपनी हिनामिना,"काठमाडौं : बालुवाटारस्थित ललिता निवासको १ सय ४३ रोपनी जग्गा हिनामिना भएको छ। यही निश्कर्षसहित प्रहरीको केन्द्रीय अनुसन्धान ब्युरो (सीआईबी)ले मुद्दा चलाउने तयारी गरेको छ। यसबारे ब्युरोको टोलीले तीन वर्ष अनुसन्धान गरेको थियो। त्यस क्रममा १ सय ३६ रोपनी सरकारी जग्गा व्यक्तिका नाममा दर्ता भएको पाइएको ब्युरोका प्रवक्ता श्यामकुमार महतोले बताए। यस्तै, बाटो बनाउने नाममा सात रोपनी हिनामिना भएको अनुसन्धानले देखाएको छ। अख्तियार दुरुपयोग अनुसन्धान आयोगले १ सय ३६ रोपनीभन्दा बढी हिनामिना भएको भन्दै विशेष अदालतमा मुद्दा चलाएको थियो। शारदाप्रसाद त्रिताल नेतृत्वको छानबिन समितिले २ सय ९९ रोपनी जग्गा जफत भएको हो कि होइन भनेर अध्ययन गरेको थियो। जसमा सरकारले १४ रोपनी ११ आना मात्रै जफत गरेको समितिको निष्कर्ष थियो। किर्ते गरी चारपटक व्यक्तिका नाममा दर्ता गरेको पाइएको अनुसन्धानले देखाएको छ। २०४९, २०६२, २०६७ र २०६९ मा भएका किर्तेविरुद्ध छुट्टाछुट्टै चार मुद्दा अघि बढाउने तयारी रहेको प्रवक्ता महतोले बताए। ब्युरोले मुख्य योजनाकार भनिएका रामकुमार सुवेदी र उनकी पत्नी माधवी सुवेदीलाई पुस ६ गते पक्राउ गरी अनुसन्धान गरिरहेको हो। अन्य आरोपितलाई प्रहरीले नियन्त्रणमा लिएको छैन। यो प्रकरणको हदम्याद पुस २७ मा सकिँदै छ। प्रहरीले अब १०१२ दिनभित्र अनुसन्धान प्रतिवेदन तयार गर्नुपर्ने हुन्छ। त्यो अध्ययन गर्न सरकारी वकिलको कार्यालयलाई तीन दिन चाहिने जनाइएको छ। ब्युरोले हदम्यादभन्दा ५७ दिनअघि नै सरकारी वकिल कार्यालयमा प्रतिवेदन दिने तयारी गरेको छ। अनुसन्धान अझै नसकिएकाले कति व्यक्तिविरुद्ध मुद्दा दायर हुन्छ भन्ने यकिन नभएको महतोको भनाइ छ। प्रहरी नायब उपरीक्षकहरू कुमार मैनाली, सुकदेव खनाल, रविनबाबु रेग्मी र मदनजित महराले यो मुद्दाको अनुसन्धान गरिरहेका छन्। ४ सय जनाविरुद्ध अनुसन्धान गरेकामा १ सय ५० आरोपितविरुद्ध मुद्दा दर्ता हुने सम्भावना रहेको स्रोतले बताएको छ। अझै अनुसन्धान सकिएको छैन। बयान लिने काम भइरहेको छ। त्यसैले संख्या यकिन भएको छैन, महतोले भने, लहरो तान्दा पहरो जाने अवस्था छ। सरकारले अधिग्रहण गरेको जग्गा पुनः राणा परिवारमा कसरी गयो भनेर जरैदेखि अनुसन्धान भइरहेको उनको भनाइ छ। चारपटक सरकारी जग्गा व्यक्तिको नाममा गएको देखिएको छ, उनले भने, २०४९, २०६२, २०६७ र २०६९ सालमा यो जग्गा हडप्पिएको देखिन्छ। त्यसैमा हाम्रो अनुसन्धान केन्द्रित छ । राजनीतिक नेतृत्व, राणा परिवार, भूमाफिया र कर्मचारीको मिलेमतोमा जग्गा अतिक्रमण भएको निश्कर्ष सीआईबीको छ। राजनीतिक नेतृत्वविरुद्ध मुद्दा नचलाउन दबाब आइरहेको स्रोत बताउँछ। ती स्रोतका अनुसार कर्मचारी तहमा मात्रै मुद्दा चलाउने तयारी छ। यो प्रकरणमा तत्कालीन प्रधानमन्त्रीद्वय माधवकुमार नेपाल र डा बाबुराम भट्टराईसमेत मुछिएका छन्। तत्कालीन उपप्रधान एवं भौतिक योजनामन्त्री विजयकुमार गच्छदार, भूमिसुधारमन्त्रीद्वय डम्बर श्रेष्ठ र चन्द्रदेव जोशीसहित १ सय ७५ जनाविरुद्ध अख्तियारले २०७६ माघ २२ मा अभियोगपत्र दर्ता गरेको थियो। जसमा १ सय १० जनाविरुद्ध भ्रष्टाचार मुद्दा र ६५ जनालाई जग्गा फिर्ता गर्ने प्रयोजनमा मुद्दा हालेको थियो। त्यो मुद्दा विशेष अदालतमा चलिरहेको छ। जग्गा फिर्ता गर्ने विषय पनि सर्वोच्च अदालतको आदेशले रोकिएको थियो। नेपाल र डा भट्टराईको संलग्नता देखिए पनि अख्तियार नीतिगत निर्णय आफ्नो क्षेत्राधिकारमा नपरेको भन्दै मुद्दा दर्ता गर्नबाट पन्छिएको थियो। तत्कालीन मुख्य सचिव माधवप्रसाद घिमिरे (निधन) र लीलामणि पौडेल, पूर्वनिर्वाचन आयुक्त सुधीरकुमार साह, तत्कालीन प्रमुख जिल्ला अधिकारी गेहनाथ भण्डारी, सर्वोच्च अदालतका न्यायाधीश कुमार रेग्मी, विष्णु पौडेलका छोरा नवीन पौडेललगायत व्यक्तिको विषयमा प्रहरीले के गर्छ भन्ने चासो छ। उनीहरूलाई अख्तियारले मुद्दा चलाएको थिएन। प्रवक्ता महतोले जग्गा अतिक्रमणमा संलग्न कसैले पनि उन्मुक्ति नपाउने बताए। नेपाल प्रधानमन्त्री भएको बेला मन्त्रिपरिषद्बाट निर्णय नै गरेर विशिष्ठ व्यक्तिको निवास विस्तार गर्ने नाममा नक्कली मोही खडा गरी बाटो, कुलोको जग्गासमेत व्यक्तिको नाममा दर्ता भएको थियो। प्रधानमन्त्रीलगायत विशिष्ठ व्यक्तिको निवास विस्तार गर्ने नाममा मन्त्रिपरिषद्बाट निर्णय गराएर ड्राइभर भाइचालगायत ६७ जना कृतिम मोही खडा गरी १४ रोपनी १० आना ३ पैसा २५ दाम जग्गा व्यक्तिको नाम दर्ता गराएको देखिन्छ। डा भट्टराई प्रधानमन्त्री भएका बेला नक्कली टिकिन्छा पशुपति गुठी खडा गरेर मोही कायम गरी बालुवाटारको जग्गा अतिक्रमण भएको अनुसन्धानले देखाएको छ। मन्त्रिपरिषद्ले नक्कली गुठी कायम गर्न अनुमति दिएर मोही खडा गरी बालुवाटारको जग्गा व्यक्तिको नाममा गरिएको थियो। २०४९ सालमा राणा परिवार, कर्मचारीको मिलेमतोमा ११२ रोपनी हडपेको देखिएको छ। २०२२ सालदेखि सरकारीकरण भएका जग्गा सुवर्णशमशेरका हकदारहरू रुक्मशमशेर जबरासमेत ५ जना तथा अन्य कृतिम व्यक्ति मोही खडा गरी गराई व्यक्ति विशेषको नाममा फिर्ता गरेको देखिन्छ। सरकारले २०४७ सालमा गरेको निर्णयलाई अपव्याख्या गरी यो जग्गा व्यक्तिको नाम दर्ता गरिएको देखिन्छ। त्यस बेला पञ्चायतकालमा प्रजातन्त्रका लागि संघर्ष गरेका नेताको जफत भएको जग्गा फिर्ता गराउने निर्णय भएको थियो। राणापरिवार र कर्मचारी मिलेर त्यो निर्णयको अपव्याख्या गरेर २०४९ सालमा १०२४ र १०२५ मिसिल खडा गरी ललिता निवासको जग्गा व्यक्तिको नाममा दर्ता भएको देखिन्छ। २०६२ सालमा छुट दर्ताको नाममा हडपेको पाइएको छ। १२ आना २ पैसा जग्गा कानुनविपरीत सुनिती राणाको नाममा हालसाविक, नामसारी र छुट जग्गा दर्ता गर्ने निर्णय गरी जग्गाधनी प्रमाणपत्र दिएको देखिएको छ। ललिता निवाससहित ६ दरबारको जग्गा २०२१ सालमा सरकारले अधिग्रहण गरेको थियो। पूर्वसचिव शारदाप्रसाद त्रिताल नेतृत्वको समितिले छानबिन गरेको प्रतिवेदनको आधारमा अख्तियार र सीआईबीलाई अनुसन्धानको जिम्मा सरकारले दिएको थियो। ३७ प्रतिवादी फरार विशेष अदालतले बालुवाटार जग्गा प्रकरणसम्बन्धी मुद्दामा सुनुवाइ थालेको छ। ३७ फरार प्रतिवादी साक्षी बुझ्ने आदेश भएको छ। तीमध्ये १० जना म्याद बुझे पनि हाजिर भएका थिएनन्। सूचना प्रकाशन गरी म्याद थमाउने अवधि पनि सकिएपछि साक्षी बुझ्ने आदेश भएको विशेष अदालतका प्रवक्ता दीपेन्द्रनाथ योगीले बताए। अख्तियारले मुद्दा हालेका १७५ मध्ये १३८ जना अदालतमा हाजिर भएका छन्। कोही धरौटी त कोही साधारण तारेखमा छुटेका छन्। विशेषले २० हजारदेखि २ करोडसम्म धरौटी मागेको छ। मोहनप्रसाद भट्टराई २० हजार र मीनबहादुर गुरुङ २ करोड धरौटीमा छुटेका छन्। केदारप्रसाद श्रेष्ठ र श्रीहरीप्रसाद पुडासैनी क्रमशः २५ र ५० हजार धरौटीमा छुटेका छन्। विशेषले भूमाफिया शोभाकान्त ढकाल र तत्कालीन भौतिक पूर्वाधार सचिव एवं अख्तियारका पूर्वप्रमुख आयुक्त दिप बस्न्यातलाई थुनावमा राख्न आदेश दिएको थियो। ढकाल थुनामा नै छन्। बस्न्यातलाई भने सर्वोच्च अदालतले धरौटीमा छोडेको छ। गच्छदार १० लाख छरौटीमा छुटेका छन् । पूर्वमन्त्री जोशी साधारण तारेखमा छुटेका छन्। पूर्वसचिव छविराज पन्त, दिनेशहरी अधिकारीलगायतका धरौटीमा छुटेका छन्। ललिता निवासका घरटहरा भत्काइने ललिता निवास जग्गा प्रकरण : बस्न्यात धरौटीमा, ढकालबारे राय बाझियो ललिता निवासको जग्गा सरकारको नाममा ल्याउने प्रक्रिया थालनी कता पुुग्यो ललिता निवास प्रकरण ?"
"जस्तो कर्म, उस्तै फल","एउटा गाउँमा एकजना व्यापारी आए। बोलीचाली मीठो थियो। स्वभाव नरम। गाउँलेहरू सिधा थिए। उनीहरूले सजिलै विश्वास गरी व्यापारीलाई गाउँमा बस्न दिए। गाउँलेहरूको पूरा विश्वास रहेको थाहा पाएपछि व्यापारीले एउटा सुन्दर बाक्सा लिएर आए। जसको ढक्कन सुन्दर रेशमी वस्त्रको थियो। बाक्सा देखेर गाउँलेले सोधे, के ल्याउनुभयो व्यापारीजी ? यसमा त्यस्तै केही दिव्य वस्त्र छन्। यसलाई लगाएपछि मनले चिताएको पूरा हुन्छ। तर, लगाउन एउटा सर्त छ, व्यापारीले भने। कस्तो सर्त ? गाउँलेको प्रश्न थियो। यही कि यसलाई धार्मिक मानिसले मात्र देख्न सक्छन्, पापीले सक्दैनन्, उनले भने। गाउँलेहरू सोचे आफूहरू कोही पनि पापी छैनौं। यस्तैयस्तै सोचेर उनीहरूले देखाउन आग्रह गरे तर बाक्सामा केही पनि थिएन। बाक्सा खाली छ भनौं भने अरूको नजरमा पापी ठहरिनुपर्ने थियो। छ भनौं बाक्सा खाली थियो। तै पनि पापी ठहरिनुभन्दा छ भन्नु नै उपयुक्त ठाने र अहाँ कति राम्रो कपडा भन्दै लगाएको अभिनय गर्न थाले। जोजोले हेर्थे त्यस्तै गर्थे। किनकि कसैलाई पनि अरूको नजरमा पापी ठहरिन मञ्जुर थिएन। व्यापारीको जालमा फसेको चाल पाएर पनि मुख खोल्ने आँट कसैले गरेनन्। यो कुरा पल्लो गाउँका चतुरेले पनि थाहा पाए। उनी व्यापारीकोमा चालबाजी बुझ्न आए। व्यापारीले उनलाई पनि कपडाको विशेषता सुनाउँदै कपडा किन्न आग्रह गरे। चतुरेले आफ्नो सर्त माने पूरै बाक्सा नै खाली गर्न तयार हुने बताए। उनको सर्त थियो दुवैले एकएक गाउँखाने कथा भन्नु पर्नेछ तर कथा हालसम्म नसुनिएको हुनु पर्नेछ। उत्तर जानिन भन्न पनि पाइने छैन। अन्यथा जित्ने पक्षको आदेश हार्ने पक्षले मान्नु पर्नेछ। व्यापारीले सर्त माने र आफ्नो पनि सर्त भएको बताए। उनको सर्त पहिले आफूले कथा भन्न पाउनुपर्ने थियो। चतुरेले सर्त स्वीकार गरे। व्यापारीको कथा थियो, हात्ती मकैबारीमा हरायो। तर, पछि तिनै हात्ती मकै पिस्दा जाँतोबाट निस्कियो। यसको उत्तर के होला ? चतुरेले मुसुक्क हाँस्दै भने, हराएका हात्ती घुन थिए,। चतुरेको कुरा सुनेर व्यापारी नाजवाफ भए। त्यसपछि चतुरेको पालो आयो। उनले कथा सुनाउन थाले, अघि कुनै बेला हाम्रो घरमा पालेको नोकर श्रीसम्पत्ति लिएर भागेको थियो। तर, अचम्म आज मेरो अगाडि उभिन आइपुगेको छ। अब भन्नुहोस् त्यो को हो ? अब व्यापारीलाई फर्साद पर्यो। हो भनौं भने दुनियाँको अगाडि चोर सावित भएर उनले भनेबमोजिमको सम्पत्ति फिर्ता गर्नुपर्ने थियो। होइन भनौं भने उनको आदेश मान्नुपर्ने अवस्था आयो। उनले होइन भन्दै चतुरेको आदेश मान्ने भए। चतुरेले गाउँलेहरूबाट अहिलेसम्म असुलेको पैसा फिर्ता गर्न लगाए। नैतिक शिक्षा : अरूलाई मूर्ख बनाउन खोज्दा एकदिन आफैंले मूर्ख बन्नुपर्ने हुन्छ। त्यसैले सचेत बन्नुपर्छ।"
विदेशी मुद्रा सटहीमा कडाइ,"काठमाडौं : विदेशी मुद्रा सञ्चितिमा चाप पर्न थालेपछि नेपाल राष्ट्र बैंकले मुद्रा सटहीमा कडाइ गरेको छ। अब भारतबाहेक अन्य मुलुकमा भ्रमण गर्न जाने नेपालीले वर्षको दुई पटकसम्म अमेरिकी डलर १५ सय र सोबराबरको परिवत्र्य विदेशी मुद्रा मात्र सटही गर्न पाउने भएका छन्। यसअघि वर्षमा जति पटक विदेश भ्रमणमा गए पनि सटही गर्न पाउँथे। केन्द्रीय बैंकले बुधबार एकीकृत परिपत्र संशोधन गर्दै डलर सटही गर्ने बैंकका शाखा, वाणिज्य बैंकहरू र राष्ट्रियस्तरका विकास बैंकलाई उक्त निर्देशक दिएको हो। मुद्रा सटही गर्नेले विदेश जान लागेको प्रमाण पेस गरेपछि मात्र यो सुविधा पाउने छन्। सटही सुविधा उपलब्ध गराउँदा राहदानी वाहकको उपस्थितिमा मात्रै गर्न पाउने भएको छ। स्रोतको स्वघोषणा लिन पनि राष्ट्र बैंकले निर्देशन दिएको छ। आयातमा उच्च वृद्धि भएका कारण तरलता समस्या भएको भन्दै राष्ट्र बैंकले हालै आयातमा कडाइ गरेको थियो।"
राजनीतिको फेरोमा एनआरएनए,"गैरआवासीय नेपाली संघ (एनआरएनए) चुनावका विषयलाई लिएर चरम विवादमा फसेको छ। नयाँ नेतृत्व छान्न नसक्दा अलिकति भए पनि कमाएको गरिमा गुमाएको छ। संगठनभित्र गुम्सिएर रहेका विवाद छरपस्ट छन्। राजनीतिक हस्तक्षेपकै कारण सबै समस्या निम्तिएको संघमा आबद्ध नै बताउँछन्स्विकार गर्छन्। चुनावमा पनि राजनीतिक हस्तक्षेप भयो। परराष्ट्र मन्त्रालयको बारम्बारको हस्तक्षेप चुनावमा देखियो। यसको पक्ष र विपक्षमा बहस भए। तर, चुनाव भएन। समस्या अदालतमा पनि पुग्यो। फैसला आयो। तर, फैसलाको कार्यान्वयन अझै भएको छैन। संघका उपल्ला पदाधिकारीले राजनीतिको फेरो समाउँदाको परिणाम अहिले देखिएको छ। जसको सबैभन्दा ठूलो मारमा चुनाव परेको छ। संघको भविष्य अन्धकारमा फस्दैछ। प्रतिनिधि छनोटमा धाँधली भएको भन्दै असन्तुष्ट पक्षको परराष्ट्र मन्त्रालयमा उजुरी परेपछि समस्या बाहिर आयो। चुनाव रोकियो। मन्त्रालयले असन्तुष्ट पक्षहरूको माग सुनुवाइ गर्दै विवाद समाधान नहुँदासम्म निर्वाचन रोक्न निर्देशन दियो। त्यसविरुद्ध संघका अध्यक्ष कुमार पन्त अदालत गए। अदालतले चुनाव गराउन आदेश दिएपछि डिसेम्बर १५ मा संघको कार्यसमिति बैठक बस्यो। निर्वाचन गराउन प्रयास भयो। सम्भव भएन। अझै यस्ता कुरामा संघ अल्झिएको छ। आफूले गर्ने काम भुलेको छ। संगठनको निर्वाचन प्रक्रिया नै प्रदूषित बन्न सुरु भएको छ। यसले भविष्यका चुनाव र संघले गर्ने कामलाई पनि अब प्रत्यक्ष असर गर्नेछ। संघको काममा दाग लाग्नेछ। संघको विश्वभर ८० भन्दा बढी देशमा राष्ट्रिय सञ्जाल छन्। विधानअनुरूप ती शाखाहरू खोलिएका हुन्। संघको केन्द्रीय नेतृत्वको नीति निर्देशन अनिवार्य रूपमा मान्नु पर्ने उनीहरूको कर्तव्य हो। तर, एनआरएनएको गत अक्टोवरमा तय गरिएको १०औं महाधिवेशन विभिन्न हस्तक्षेपका कारण रोकियो। त्यसपछि संघका शाखा (राष्ट्रिय) समितिमा अराजकता बढ्न थालेको छ। गत जुलाईमा निर्वाचित भएर आएका राष्ट्रिय समितिका अध्यक्षहरू राजनीतिक दल वा दलको गुटकोपछि लाग्दा संघभित्र अराजकता बढ्दै गएको देखिन्छ। आफूखुसी भेला र सम्मेलनले सञ्जाल च्यातिने सम्भावना हुन्छ। यस्ता प्रवृत्ति रोकिनु पर्छ। विधानले संघ संगठनलाई निर्देशित गर्ने हो। अनुशासन सिकाउने हो। पदाधिकारी र जिम्मेवार व्यक्तिले विधानको पेरिफेरीमा रहेर संगठनको काम गर्नुपर्छ। विधि र प्रक्रिया मिच्नु हुँदैन। राजनीतिक दलले गैरआवासीय नेपाली संघलाई भ्रातृ संगठनका रूपमा व्यवहार गर्नु हुँदैन। बरु संघलाई स्वतन्त्र बनाउन प्रयास गर्नुपर्छ। विधानविपरीत आएका प्रतिनिधि खारेज गरे भविष्यलाई नजिर बस्दैन। समस्या बढाउन होइन समाधान गर्न सबैले प्रयास गर्नुपर्छ। संघको संशोधित विधानमा राष्ट्रिय समन्वय परिषद् (एनसीसी)मा काम गरिसकेका वा एनसीसीको तर्फबाट केन्द्रमा प्रतिनिधित्व गरिसकेकोबाट ६५ प्रतिशत प्रतिनिधि निर्वाचनपूर्व नै छानिनुपर्ने नयाँ प्रावधान छ। त्यस्तै २५ प्रतिशत एनसीसीको निर्वाचनमै निर्वाचित हुनुपर्ने व्यवस्था छ। १० प्रतिशत प्रतिनिधि भने युवा, महिला, दोस्रो पुस्ता, विज्ञपेसागत वा विशेष योगदान दिएकाहरूबाट कार्यसमितिको सिफारिसमा निर्वाचित अध्यक्षले मनोनयन गर्ने व्यवस्था छ। विशेष महाधिवेशनले पारित गरेको यो व्यवस्थालाई सबैले मान्नुपर्छ। कार्यान्वयन गर्नुपर्छ। विदेशमा बस्ने ८० लाख नेपाली र एक लाख पञ्जीकृत सदस्यको भावनामा कुठाराघात नहोस्। गैरआवासीय नेपालीको राष्ट्र निर्माणमा केही प्रतिशत भए पनि योगदान छ। योगदानको नेपाली राजनीतिक दल र सरकारले पनि कदर गर्नुपर्छ। संघलाई पार्टीप्रतिभन्दा पनि राष्ट्रप्रति उत्तरदायी बनाउनु पर्छ।"
तोरी खेतीमा फर्किए किसान,"चितवन : कालिका नगरपालिका६ भटेनीका गोविन्दप्रसाद ढकालले तोरी लगाउन छाडेको वर्षौं भएको थियो। रोग किराको प्रकोप र माटोमा खाद्य तत्त्वले उत्पादनमा कमी भएकाले उनी तोरीबाट पलायन भए। कुनै बेला देशभर तोरीको माग धान्ने जिल्लाका किसानले तोरी लगाउनै छाडे। तर, पछिल्लो समय भने किसानहरू पुनः पुरानै बालीमा फर्किएका छन्। तोरी उत्पादनमा पहिचान बनाएको चितवनका फाँटहरू अहिले पहँेलै भएका छन्। भटेनीका ढकालले अहिले एक बिघामा तोरी लगाएका छन्। उत्पादन राम्रो हुन थालेपछि खेती सुरु गरेका हौं, उनले भने, तोरीको तेल किनेर खान पनि नसकिने भयौं। केही आफूलाई राख्ने बाँकी बिक्री गर्न थालेका छौं। गत वर्षको तुलनामा हजार हेक्टर बढी क्षेत्रमा तोरी लगाइएको छ। २०४७ सालमा चितवनमा १८ हजार हेक्टरमा तोरी खेती हुने गरेको थियो। २०६० सालमा सात हजार हेक्टरमा झर्यो। त्यसयताको एक दशक पनि तोरी लगाउने किसान घटे। माटोमा सल्फर र बोरन कम भएपछि तोरी उत्पादनमा गिरावट आएको थियो। चालू आवमा भने १३ हजार २ सय हेक्टरमा खेती भएको छ। गत वर्ष १२ हजार ४ सय हेक्टरमा थियो। रोग किराको प्रकोप कम भएपछि किसान पुनः तोरी खेतीमा आकर्षित भएको पूर्व बाली विकास अधिकृत नोदनाथ लामिछाने बताउँछन्। पहिला जमिनमा प्रांगारिक पदार्थ प्रशस्त हुन्थ्यो। त्यसले रोग किरा लाग्दैनथ्यो। अर्गानिक तोरी उत्पादन हुन्थ्यो। रोग किराको प्रकोपले तोरी लगाउन छोडेका थिए, उनले भने, नगदेबाली हो। बजारको समस्या छैन। रोग किरा नियन्त्रणको प्रविधिको विकास भयो। त्यसैले फेरि किसान आकर्षित भए। तोरी तीन महिनामा उत्पादन लिन सकिने बाली हो। बजार बढेका कारण पनि हिँउदेबालीका रूपमा तोरी खेती बढ्न थालेको लामिछानेले बताए। गहुँ, मुसुरो खेती छाडेर तोरीमा लागेका छन्। माटोको गुणस्तर सुधारिएको छ। लाई, डँढुवा रोग हराएको छ। यसले पनि तोरीखेतीमा किसानलाई आकर्षित गरेको हो। गत वर्ष चितवनमा १२ हजार २ सय १८ मेट्रिकटन तोरी उत्पादन भएको थियो। यस वर्ष उत्पादन बढ्ने अनुमान कृषि ज्ञान केन्द्रको छ। ज्ञान केन्द्रले तोरीको लागि ब्लक बनाएर कार्यक्रम सुरु गरेको छ। माडी नगरपालिका३ स्थित धोवा, सिमरा, बघौडामा सय बिघाको ब्लक बनाइएको ज्ञान केन्द्रका कृषि प्रसार अधिकृत मीनबहादुर पुनले बताए। किसानका लागि सिँचाइ, बिउबिजन, तालिमको कार्यक्रम गरेका छौं, उनले भने, हरेक वर्ष तोरी खेती बढेको छ। हामी किसानलाई प्रोत्साहन गर्ने कार्यक्रम बनाउँदैछौं। चितवनमा करिब २५ हजार किसानले तोरीखेती गरेका छन्। व्यावसायिक रूपमै तोरीखेती गर्नेहरू बढेका छन्। तोरीबालीमा आकर्षणसँगै पकेट र ब्लकका कार्यक्रम सञ्चालन गरिएका छ। ४६ हजार हेक्टर खेतीयोग्य जमिनको २८ प्रतिशतमा यो वर्ष तोरीखेती गरिएको छ।"
दाहालको प्रतिवेदनमा सुझाव : एमसीसी सर्तसहित हुन्न,"काठमाडौं : माओवादी केन्द्रको महाधिवेशनमा बुधबार ११ समूहले राजनीतिक प्रतिवेदनबारे छलफल गरी निष्कर्ष सुनाएका छन्। उनीहरूले एमसीसी खारेजीदेखि द्वन्द्वकालका बेपत्ता, घाइतेको सम्बोधन, त्यससम्बन्धी मुद्दाको सुनवाइलगायत माग गरेका छन्। चौथो दिनको बन्दसत्रपछि प्रज्ञा भवनबाट बाहिरिने क्रममा अध्यक्ष पुष्पकमल दाहालले सञ्चारकर्मीसँग पार्टीमा लोकतान्त्रिक तरिकाले नेतृत्व चयन हुने बताए। दाहालले प्रस्तुत गरेको राजनीतिक प्रतिवेदन र स्थायी समिति सदस्य देव गुरुङले पेस गरेको विधान परिमार्जन प्रस्तावमाथि छलफलका लागि २५ वटा समूह बनाइएको छ। बिहीबारको बन्दसत्रमा बाँकी १४ समूहले निष्कर्ष सुनाएपछि दाहालले जवाफ दिने कार्यसूची रहेको माओवादी केन्द्रले जनाएको छ। प्रदेश १ का प्रतिनिधि पदमबहादुर राईले दस्तावेज उत्कृष्ट रहेको बताए। भने, आत्मसमीक्षासहित प्रस्तुत प्रतिवेदनमा समेटिएका कुराहरू कार्यान्वयन गर्न सके देशलाई माथि उठाउन सकिने देखिन्छ। तर, प्रतिवेदनमा, बेपत्ता, घाइतेहरूको सम्बोधन छैन। जनयुद्धका मुद्दाबारे पनि उल्लेख छैन। यसलाई समेट्न सुझाव दिएका छौं। गण्डकी प्रदेशका प्रदेश अध्यक्ष तथा समूह टोली नेता गायत्री गुरुङले समग्रमा अध्यक्षको दस्तावेज सही भए पनि केन्द्रीय सदस्यका छोराछोरीलाई सरकारी विद्यालयमा पढाउन अनिवार्य गर्नुपर्ने बताइन्। महाधिवेशन प्रतिनिधिले एमसीसी सर्तसहित हो भने खारेज गर्नुपर्ने सुझाव दिएका छन्। चुच्चे नक्साअनुसारको भूमि फिर्ता गर्न दस्तावेज मौन रहेको नेताहरूले बताए। राष्ट्र र जनताको हितमा हो भने एमसीसी सम्झौता अनुमोदन गरौं, महोत्तरीका प्रतिनिधि विदुरकुमार कार्कीले भने, भारतले अतिक्रमण गरेको जमिन फिर्ता लिन सुझाएका छौं। उनका अनुसार वर्ग र नेपाली समाजबारे दस्तावेजमा विशेष रूपमा व्याख्या गर्नु सुझाव दिइएको छ। सन् १९५० असमान सन्धीलाई कुख्यात भनिएको छ । तर, पार्टी सरकारमा जाँदा यस विषयमा केके पहल गर्यो ? त्यो पनि समावेश गर्न भनेका छौं, उनले भने। पार्टीका सदस्यका लागि आचारसंहिता बनाउनुपर्ने, नेताको दलाली, चाकडी गरी नेता बन्ने प्रवृति हटाउनुपर्ने, समाजवादका आधारहरू ल्याउनुपर्नेलगायतका सुझाव दिएको पार्टीको कर्णाली अध्यक्ष तथा सांसद विमला केसीले बताइन्। सल्लाहकार समूहका तर्फबाट रामनारायण बिडारीले राजनीतिक प्रतिवेदन क्रान्तिकारी, परिवर्तनमुखी, समयसापेक्षी देखिए पनि केही कुरा छुटेको र अस्पष्ट भएको बताए। सामाजिक न्याय र प्राकृतिक न्यायमा आधारित नेपाली समाजवादी मोडेल तयार गर्नुपर्ने माग गरिएको पार्टीको भातृ संगठन वाईसीएल नेपालका केन्द्रीय सचिव शंकर महतोले बताए। माओवादी केन्द्रीय सदस्य दीपबहादुर योञ्जनले अन्य पार्टी र माओवादी पार्टीबीचको फरकबारे दस्तावेजमा उल्लेख नपाइएको बताए। लाभका पदमा गएका नेता तथा कार्यकर्ताहरूको सम्पत्ति विवतरण पार्टीमा बुझाउनुपर्छ। त्यसको गम्भीरतापूर्वक छानबिन गर्नुपर्छ, अर्का केन्द्रीय सदस्य राजु खड्काले भने, पार्टी स्वच्छ बनाउन र समाजवादी क्रान्तिका लागि यो कामलाई मुख्य बनाएर लानुपर्छ। गलत गर्नेहरूलाई पार्टीले कारबाहीको ठोस नीति प्रस्तुत गर्न उनले सुझाव दिए। माओवादी केन्द्र प्रदेश २ कमिटी सदस्य निशा साहले पार्टीमा समावेशीकरणको प्रश्न जोडले उठेको बताइन्। त्यस्तै, बिप्पाका सम्झौताबारे विस्तृत रूपमा ल्याउन महाधिवेशन प्रतिनिधिले माग गरेका छन्। रामकुमार शर्माले संविधान जारी हुँदा पार्टीले राखेको ८ बुँदे फरकलाई ठोस रूपमा प्रतिवेदनमा राख्न माग गरेको बताए। शासकीय स्वरूपको सन्दर्भमा पूर्ण समानुपातिक समावेशी संसद् र प्रत्यक्ष कार्यकारी राष्ट्रपतिलाई जोडतोडले माग गरिएको छ। यो ओझेलमा परेकाले पार्टी कमजोर भएको कार्यकर्ताले निष्कर्ष निकालेका छन्।"
वर्षा र हिमपातले देशभर सकस,"नितु घलेकाठमाडौं, ललितबहादुर बुढासुर्खेत, जीवन सेजुवालमुगु, सुन्दरकुमार थकालीजोमसोम, नवीनराज कुइँकेलबेंसीसहर, पदमबहादुर सिंहबाजुरा, सुन्दरसिंह धामीदार्चुला, धनबहादुर भण्डारीडडेलधुरा, देवचन्द्र भट्टनुवाकोट, सन्तोष ढुंगेलरामेछाप, टीआर लिम्बूतेह्रथुम, बसन्त लिम्बूताप्लेजुङ मुलुकका अधिकांश भूभागमा बुधबार वर्षा भएको छ। यससँगै पहाडी र हिमाली क्षेत्रमा हिउँ परेको छ। यसले जाडो बढाएको छ। दैनिक जीवनयापन कष्टकर बनाएको छ। यात्रामा रहेकाहरूले असहजता खेप्नुपरेको छ। तर, किसानलाई फाइदै फाइदा रहेको विज्ञ बताउँछन्। हिउँदे बालीलाई यस बेलाको झरी लाभदायी हुने मौसम पूर्वानुमान महाशाखाका वरिष्ठ मौसमविद् वरुण पौडेलले बताए। उनका अनुसार हिमाली भूभागमा हिउँदे झरी सिँचाइको प्रमुख माध्यम बन्छ। आलु, जौं, गहुँ र स्याउलाई यसले फाइदा पुर्याउँछ। हिमाली भेगमा हिउँदमा अति कम वर्षा हुन्छ, पौडेलले भने, हिउँदभरिमा दुईतीनपटक मात्र पानी पर्ने भएकाले त्यसले कृषिलाई राम्रो गर्छ। उनका अनुसार यो बेलाको झरीले वातावरण पनि स्वच्छ राख्न टेवा दिन्छ। जाडोका बेला सहर तथा उपत्यकाको तल्लो तहमा थुप्रिको प्रदूषणलाई पखाल्ने उनको भनाइ छ। यस्तै पानी परेपछि हिमालमा हिउँ थुप्रिँदा हिमनदीका पानीका स्रोत रिचार्ज हुने उनले बताए। तर, झरीले जाडो बढाउँछ। हिउँले सडक अवरुद्ध हुन्छन्। उड्डयन प्रभावित हुन्छन्। हाम्रो दैनिकीलाई प्रभावित पार्छ, उनले भने, तापनि फाइदाका पक्ष धेरै हुन्छन्। हिउँले साना बिरुवा नास गर्न सक्ने भएकाले त्यसबाट जोगाउन विभिन्न उपाय अपनाउन सक्ने उनको भनाइ छ। अन्य बाली, बिरुवालाई सिँचाइको काम गर्छ। जति हिउँ पर्यो त्यति नै धेरै बाली फल्छ भन्ने जनविश्वास छ, उनले भने, यो झरी जमिन रिचार्जका लागि र वाटर रिसाइकलका लागि एकदमै राम्रो हुन्छ। उनका अनुसार बिहान तराईतिर बाक्लो हुस्सु लाग्न सक्ने भएकाले सवारी साधन चलाउँदा सचेत हुनुपर्छ। यो झरीले गलेको ठाउँबाट ढुंगा खस्नेलगायत समस्या भए पनि अन्य समस्या नल्याउने उनले बताए। जल तथा मौसम विज्ञान विभागका अनुसार बुधबार बिहानसम्म १ सय ९१ वटा वर्षा मापन स्टेसनले झरी परेको देखाएको छ। कैलालीको चिसापानीमा सबैभन्दा धेरै ४२१ मिमि वर्षा भएको छ। गोरखा, पाल्पासहित पाँचवटा केन्द्रमा २५ मिमिभन्दा धेरै वर्षा भएको छ। ७९ वटा मापन केन्द्रले १० मिमिभन्दा बढी पानी परेको मापन गरेका छन्। हावापानी विश्लेषण महाशाखा प्रमुख इन्दिरा कँडेलका अनुसार काठमाडौं उपत्यका वरिपरि शिवपुरी, चन्द्रागिरि, फुलचोकीमा हिमपात भएको छ। जुम्लामा १२ सेन्टिमिटरसम्म हिउँ थुप्रिएको खबर आएको कँडेलको भनाइ छ। मंगलबार साँझदेखि नै काठमाडौंलगायत विभिन्न स्थानमा वर्षा सुरु भएको थियो। तर, निरन्तर एकैनासको वर्षा भएको छ। यस वर्षाले कुनै पनि प्रकारको खतरा निम्त्याउँदैन। बरु किसानका लागि फाइदा भएको उनको भनाइ छ। मौसम पूर्वानुमान महाशाखाकी मौसमविद् मन्जु वासीका अनुसार बिहीबारदेखि मौसममा सुधार आउनेछ। पश्चिमी न्यून चापीय प्रणाली र राजस्थानमा बनेको न्यून चापीय प्रणालीका कारण यो वर्षा भएको हो। बिहीबारदेखि पश्चिम हुँदै सुधार भएर जानेछ, वासीले भनिन्, आज (बुधबार रातिसम्म सक्रिय वर्षा भोलि (बिहीबार) रोकिनेछ। पश्चिमी क्षेत्रमा सोमबारदेखि नै मौसम बदली भएको हो। काठमाडौंमा मंगलबारदेखि बादल लाग्नुका साथै रातिदेखि पानी परेको थियो। वर्षा रोकिएसँगै हिमपात कम हुने र चिसो घट्ने उनले बताइन्। उच्च पहाडी र हिमाली क्षेत्रमा बाक्लो हिमपात मुस्ताङका लोमान्थाङ, लोघेकर दामोदरकुण्ड, वारागुङ मुक्तिक्षेत्र, घरपझोङ र थासाङ गाउँपालिकामा भारी हिमपात भएको छ। प्रमुख जिल्ला अधिकारी नेत्रप्रसाद शर्माका अनुसार उपल्लो मुस्ताङको समरबाट कोरला नाकासम्म दुई फिट हिउँ जमेको छ। तल्लो मुस्ताङका तीन स्थानीय तहमा एक फिटभन्दा बढी हिउँ जमेको शर्माले बताए। भने, स्थानीयलाई चिसो र हिमपातबाट सुरक्षित रहन अनुरोध गरेका छौं । बागलुङबाट उपल्लो मुस्ताङ पुगेर फर्किएका पर्यटक सवार जिप वारागुङ मुक्तिक्षेत्र३ समरको भीरनजिक राति करिब ९ बजे हिउँमा फसेको उनले बताए। यात्रुलाई उद्धार गरी समरको होटलमा राखिएको छ। धार्मिक स्थल मुक्तिनाथ क्षेत्र आसपास मंगलबार अपरान्हदेखि हिउँ परिरहेको झारकोट स्वास्थ्यचौकीका अहेव सुवास अधिकारीले बताए। उपल्लो मुस्ताङमा लेकदेखि बस्ती सबै हिउँले सेताम्मे बनेको सीमा प्रहरी कार्यालय लोमान्थाङका प्रहरी इन्चार्ज असई रमेश थापाको भनाइ छ। किसान खुसी मुस्ताङमा अनुकूल समयमा सिजनकै पहिलो हिमपात भएपछि किसानमा उत्साह सञ्चार भएको अन्नपूर्ण संरक्षण क्षेत्र आयोजना (एक्याप) जोमसोमका प्रमुख ऋषि बरालले बताए। स्याउबारी व्यवस्थापन तथा उवा, जौ छर्ने समयमा हिउँ परेकाले फाइदा पुगेको उनको भनाइ छ। यो बेला हिउँले बालीलाई सिन्चित गर्न मद्दत पुग्ने घरपझोङ२ मार्फाका दीपक लालचनले बताए। हिउँले अन्नबाली तथा स्याउको बोटको जरासम्म सिञ्चित गर्दै जमिनको सतहलाई रिचार्ज गर्ने उनको भनाइ छ। बालीनालीमा लाग्ने विभिन्न रोग संक्रमणलाई पनि न्यूनीकरण गर्ने उनले बताए। केही वर्षदेखि अनुकूल मौसममा हिउँ पर्न नसक्दा स्याउको बोटमा विभिन्न रोगको संक्रमण देखापरेको कृषि ज्ञान केन्द्र मुस्ताङका प्रमुख प्रकाश बस्ताकोटीले बताए। यो वर्ष भने स्याउ तथा अन्य कृषि बालीको उत्पादन तथा गुणस्तरमा वृद्धि हुने आशा बस्ताकोटीले व्यक्त गरे। मनाङको तापक्रम माइनस २ डिग्रीमा झरेको छ। चिसो अत्यधिक बढेको छ। कोही पनि घरबाहिर निस्कन सकेका छैनन्, प्रमुख जिल्ला अधिकारी रवीन्द्रप्रसाद आचार्यले भने, मंगलबार र बुधबार गरी सदरमुकाममा २ फिट र माथिल्लो मनाङ क्षेत्रमा ३ फिटभन्दा बढी हिउँ जमेको छ। बाक्लो हिमपातका कारण सडक अवरुद्ध बनेको छ। आचार्यले भने, राति चामेको तापक्रम माइनस ७ डिग्री सेल्सियस थियो। अहिले माइनस २ डिग्री सेल्सियस छ। मनाङका प्रहरी नायब उपरीक्षक सुवास खड्काका अनुसार हिउँ जमेको बाटो खुलाउन सकिएको छैन। गौरीशंकर आधारभूत विद्यालयका प्रधानाध्यापक कमल गुरुङले हिमपातले आलु, फापर, गहुँ, जौ र उवालगायतका बालीलाई राम्रो गर्ने हुँदा किसान खुसी भएको बताए। लमजुङका उच्च पहाडी क्षेत्रमा बुधबार पनि हिमपात भएको छ। तल्लो क्षेत्रमा झरी परेको छ। साविक मेचीका ताप्लेजुङ, इलाम, पाँचथरलगायत जिल्लाका लेकाली क्षेत्रमा हिमपात भएको छ। अन्य क्षेत्रमा हावाहुरीसहित वर्षा भएको छ। जसकारण हिमाली क्षेत्रका लेकाली गोठका पशुपालकलाई समस्या भएको छ। अन्यत्रका किसानलाई लामो समयको खडेरीपछि भएको वर्षाले राहत मिलेको छ। ताप्लेजुङका ओलाङ्चुङगोला, घुन्सा, पाथिभरा क्षेत्र, पापुङलगायत स्थानमा भारी हिमपात भएको छ। सदरमुकाम फुङलिङको सुकेटार क्षेत्रसम्म नै बाक्लो हिमपात भएको छ। ओलाङ्चुङगोलामा करिब २ फिटसम्म हिउँ परेको फक्ताङलुङ गाउँपालिकाका प्रवक्ता गोलाका छेतेन वालुङले बताए। गोलाको न्यूनतम तापक्रम घटेर माइनस ८ डिग्री सेल्सियससम्म झरेको छ। पाँचथरको पर्यटकीय स्थल पौवाभञ्याङ आसपासमा भएका हिउँ हेर्नेहरू डाँडामा पुगेका स्थानीयवासी तासी शेर्पाले बताए। सुकेटार क्षेत्रमा हिउँ खेल्न पुग्नेको घुइँचो लागेको छ। रामेछापको उच्च भेगमा हिमपातका कारण जनजीवन प्रभावित भएको छ। दोरम्बा शैलुङ, गोकुलगंगा र उमाकुण्ड गाउँपालिकामा हिमपात भएको हो। उमाकुण्ड गाउँपालिकाका ७ वटै वडामा हिमपात भएकाले सवारी साधन सञ्चालनमा अवरोध भएको उमाकुण्ड गाउँपालिका अध्यक्ष शेरबहादुर सुनुवारले बताए। नुवाकोट र रसुवामा हिमपात हेर्न जानेको भीड बढेको छ। यद्यपि अत्यावश्यक काम बिना घर बाहिर ननिस्कन जिल्ला प्रशासन कार्यालय नुवाकोटले आग्रह गरेको छ। हिमपातका कारण जिल्लावासीका दैनिकी प्रभावित भएको रसुवाका सहायक प्रमुख जिल्ला अधिकारी दुर्गा थापा केसीले जानकारी दिइन्। तेह्रथुम, संखुवासभा र ताप्लेजुङको सीमावर्ती क्षेत्र तिनजुरे, मिल्के र जलजले क्षेत्रमा बाक्लो हिमपात भएको छ। यहाँका डाँडाकाँडा हिउँले ढाकेर सेताम्यै बनेका छन् भने करिब चार फिटसम्म हिउँ जमेको टुटेदेउरालीका श्री कार्कीले बताए। ००० सडक र हवाई यातायात प्रभावित कर्णालीका हुम्ला, डोल्पा, मुगु र जुम्लामा मंगलबार रातिदेखि बाक्लो हिमपात भएको छ। कालिकोट, दैलेख र जाजरकोटका उच्च स्थानमा पनि वर्षासँगै हिउँ परेको छ। जसकारण हवाईसेवा प्रभावित भएको छ । केही ठाउँमा सडक यातायात अवरुद्ध छ। जहाज नचलेपछि यात्रु अलपत्र परेका छन्। विमानस्थल हिउँले ढाकिएका छन्। मुगुको ताल्चा विमानस्थलबाट नेपालगन्ज जाने यात्रु मुगुमै रोकिएका छन्। यात्रुले होटलहरू भरिएका सीता एयरका शिवराज भामले बताए। जुम्लाको कनकासुन्दरीका जयबहादुर बुढाले भने, चिसो बढेको छ।घरबाहिर निस्कन सकेका छैनौं। सडकमा हिउँ जमेका कारण गाडी पनि चलेका छैनन्। बाक्लो हिमपातका कारण जनजीवन कष्टकर बनेको मुगुका प्रहरी प्रवक्ता जनकबहादुर धामीले जनाए। जुम्ला र हुम्लाका पाटनमा पनि हिउँ जमेकाले भेंडा, च्यांग्रा र चौंरी भोकै भएको किसानको गुनासो छ। सुदूरपश्चिममा तराईका दुई जिल्ला कैलाली कञ्चनपुरबाहेक पहाडी जिल्ला डडेलधुरा, बैतडी, दार्चुला, डोटीको उच्च लेकाली क्षेत्र, बझाङ, बाजुरा र अछाममा हिमपात भएको छ। मंगलबार रातिदेखि उच्च हिमाली क्षेत्रमा हिउँ परेको हो । बेसीतिर वर्षा भएको छ। चिसोले जनजीवन कष्टकर भएको बडिमालिका७ का वडाध्यक्ष धर्मराज पाध्यायले बताए। भारी वर्षाले बाजुराका ग्रामीण सडक अवरुद्ध छन्। हिमपात र अत्यधिक वर्षाका कारण मार्तडीकोल्टी सडक अवरुद्ध भएको जय मालिका यातायातका कर्मचारी चक्र बडुवालले बताए। पूर्वोउत्तर क्षेत्रको कोल्टीमा रहेको कोल्टी प्राथमिक स्वास्थ्य केन्द्र कोल्टीबाट रिफर गरेका बिरामी हिमपताका कारण जिल्ला अस्पताल आउन नसकिरहेका जिल्ला स्वास्थ्य कार्यालयका प्रमुख डाक्टर प्रकाश जोशीले बताए। मार्तडी कोल्टी सडक खण्डको पोरखे लेकमा ५ फिटभन्दा बढी हिउँ जमेको छ। जसकारण उत्तरी क्षेत्र कोल्टी र छिमेकी जिल्ला हुम्ला मुगु कालिकोटका स्थानीय बाटोमा अलपत्र परेका छन्। बाजुराका बडिमालिका, बुढीनन्दा नगरपालिका, हिमाली, स्वामीकार्तिक खापर, जगन्नथ, गौमूल, खप्तड छेडेदह गाउँपालिकाको उच्च हिमाली क्षेत्रका शैक्षिक संस्थाहरू प्रभावित भएका जिल्ला शिक्षा एकाइले जानकारी दिएको छ। बाजुराको पूर्वी उत्तर क्षेत्रको टेलिफोन सेवा अवरुद्ध भएको छ। सोलारको ब्याट्री चार्ज हुन नपाएपछि टेलिफोन सेवा अवरुद्ध भएको नेपाल टेलिकम बाजुराका कार्यालय प्रमुख पदम बडालले बताए। लगातारको खडेरीले बालीनाली सुक्दै गएको बाजुराका किसान खुसी भएका छन्। वर्षाले गहुँ लगायतका हिउँदे बालीका लागि निकै फाइदा पुर्याएको बाजुरा जिल्ला कृषि ज्ञानकेन्द्र बाजुराका सूचना अधिकारी मीनप्रसाद जैशीले बताए। डडेल्धुरामा भीमदत्त राजमार्ग र जयपृथ्वी राजमार्ग मंगलबार रातिदेखि अवरुद्ध भएका थिए। ती दुवै राजमार्ग बुधबार अपराह्न खोलिएका छन्। स्थानीय तहका डोजर, नेपाल प्रहरी, नेपाली सेना र सशस्त्र प्रहरी तथा यात्रुहरूको सहयोगमा राजमार्ग खुलाइएको जिल्ला प्रहरी कार्यालय डडेल्धुराका प्रहरी नायब उपरिक्षक दीपेन्द्र पालले बताए। सुदूरपश्चिमका सात पहाडी जिल्ला जोड्ने एक मात्रै सडक भीमदत्त राजमार्गको हगुल्टे, साहुखर्क क्षेत्रमा रातिदेखि हिमपात सुरु भएको हो। दार्चुलामा सबैभन्दा बढी मालिकार्जुन गाउँपालिका, व्यास गाउँपालिका र नौगाड गाउँपालिकामा ४ फिट बाक्लो हिमपात भएको छ। चिसोले जनजीवन कष्टकर बन्नुका साथै दैनिक कामकाजमा समेत समस्या भएको व्यास गाउँपालिकाका स्थानीय पदम भट्टले बताए। भने, भारी वर्षाले ग्रामीण सडकहरू बन्द हुनुका साथै ४५ फिट हिउँ परेको छ। दार्चुलाका उच्च हिमाली क्षेत्र ब्यास, नौगाड, अपि हिमाल, न्वालपानी, दल्लेख लगायतका क्षेत्रमा बाक्लो हिउँ परेको छ। चिसो बढेकाले २ साता विद्यालयमा जाडो बिदा गर्ने तयारी गरिएको सम्पाल माविका प्रधानाध्यापक बल्देव सिंह धामीले बताए। बझाङका साइपाल, सुर्मा, छविसपाथीभेरा, मस्टा, तल्कोट गाउँपालिका र जयपृथ्वी र बुंगल नगरपालिकाको माथिल्लो भेगमा हिमपात भएको छ। साइपाल गाउँपालिका धुलीका स्थानीय बसन्तबहादुर बोहराले लेकतिर बाक्लो हिउँ परेको र गाउँमा समेत हिमपात भएको बताए।"
कमजोर छैन ओमिक्रोन,"कोरोना महामारीको त्रास कायमै छ। नयाँनयाँ भेरियन्ट भित्रिँदैछन्। विश्व अर्थतन्त्रसहित मानव जातिलाई ठूलो असर गरेको यो भाइरसको भय अझै छ। अब नयाँ भेरियन्ट ओमिक्रोनको त्रास उच्च छ। विवाह, भोजभतेर, सभा सम्मेलनको भीड उस्तै छ। सामूहिक भोजनमा मानिसको बढ्दो चहलपहलले संक्रमणको जोखिम बढाएको छ। हालको यस्ता गतिविधिले दुई हप्तापछि संक्रमित बढ्न सक्ने आंकलन छ। त्यस्तै त्रासले भारतको उत्तरप्रदेशस्थित कानपुरमा रामा मेडिकल कलेजमा कार्यरत सुशील सिंहले श्रीमती र दुई सन्तानको हत्या गर्दै आफूले आत्महत्या गरे। फ्रान्सका प्रधानमन्त्री ज कास्टेक्सले ओमिक्रोनको संक्रमण बिजुली चम्केको गतिमा रहेको बताएका छन। अस्पतालमा भर्ना हुने बिरामी बढ्न थालेका छन्। डेल्टा नै हो वा ओमिक्रोन त्यो त जिन सिक्वेन्सि गरे पत्ता लाग्ला। तर, संक्रमित पुनः बढेका छन्। ओमिक्रोन भाइरस फोक्सोमा नभई श्वास नली ब्रोन्कसमा छिटो र गम्भीर रूपमा फैलन्छ। त्यसो त पहिले संक्रमित तथा खोप लगाएकामा एन्टिबडीको तह कम भएकाले डेल्टा भेरियन्टले नै हिउँदमा लहर ल्याउन सक्ने अपेक्षा थियो र अझै पनि छ। कोरोनाले अर्थ, समाजलगायत क्षेत्रमा पारेका नकारात्मक असरबाट शतप्रतिशत मुक्ति नपाउँदै फेरि यसको नयाँ भेरियन्ट ओमिक्रोनको त्रासले अवस्था पुनः पूर्ववतरूपमा फर्किने चिन्ता र त्रास उत्तिकै छ। विश्वका ९० बढी देशमा फैलिएको त्रासले धेरै राष्ट्रले सीमा प्रतिबन्ध र निषेधाज्ञा लागू गरेका छन्। आर्थिक रूपमा दण्डित लकडाउन, तालाबन्दीको फिर्ताको सम्भावना बढाउँदै छन्। नयाँ भेरियन्टको डर २०७८ मंसिर १० मा विश्व स्वास्थ्य संगठनद्वारा भाइरस विकासक्रम अध्ययन गर्ने प्राविधिक सल्लाहकार समूहको छलफल भयो। त्यहाँ बी ११ ५२९ भेरियन्टको नाम ओमिक्रोन राख्यो र चिन्ताजनक भेरियन्ट पनि घोषणा गरेको थियो। भेरियन्ट अफ कन्सर्नमा राखेर सबै देशलाई उच्च सतर्कता अपनाउन आह्वान गरेको थियो। ओमिक्रोन अन्य भाइरस स्ट्रेनहरूभन्दा नराम्रो जस्तो देखिए पनि यो भेरियन्ट गम्भीरतालाई न्याय गर्न थप अनुसन्धान आवश्यक रहेको विज्ञहरू बताउँछन्। खोपहरू पनि प्रभावकारी भई गम्भीर अवस्थामा पुग्नबाट जोगाउन सक्षम भएको देखिन्छ। नेपालमा पनि मंसिर १९ मा दक्षिण अफ्रिका हँुदै नेपाल भित्रिएका दुई जना (एक ६६ वर्षीय दक्षिण अफ्रिकी र अर्का उनको सम्पर्कमा रहेका ७१ वर्षीय पुरुष)मा करिब ५५ वटा म्युटेसन भएको र स्पाइक प्रोटिनमा ३२ परिवर्तन भएको ओमिक्रोन पुष्टि भयो। जबकि मंसिर ३ गते उनी नेपाल भित्रिएकोमा ७ गते लक्षण देखिएको थियो। विश्व स्वास्थ्य संगठनले पहिचान र घोषणा गर्नुभन्दा पहिले नै विश्वभर फैलिइसकेको हुन सक्ने विज्ञ बताउँछन्। त्यस्तै पुस ७ गते तेस्रो ९८ वर्षीय पुरुषमा ओमिक्रोन पुष्टि भएको छ। प्रभावकारिता बेलायतमा कोरोना भाइरसको नया भेरियन्ट ओमिक्रोन संक्रमणबाट एक जना संक्रमितको १३ डिसेम्बरमा पहिलो मृत्यु भयो। प्रधानमन्त्री बोरिस सरकारले खतरालाई मध्यनजर गर्दै संकटकाल घोषणा गरेको छ। १८ वर्षमाथिका नागरिकलाई तत्काल बुस्टर डोज दिने घोषणा गरेका छन्। वृद्धवृद्धाको हकमा यही महिनाको अन्तसम्म दिने बताएका थिए। बेलायती वैज्ञानिकहरूले डेल्टा र ओमिक्रोनबाट बच्न खोपको दुई मात्राले नपुग्ने र थप एक मात्राले सुरक्षित हुने सम्भावना ७० देखि ७५ प्रतिशत हुने बताउँदै आएका छन्। औषधि निर्माण कम्पनी फाइजरले विकास गरेको औषधिको गोली ओमिक्रोनविरुद्ध निकै प्रभावकारी देखिएको १४ डिसेम्बर, २०२१ को कम्पनीको विज्ञप्तिमा छ। कम्पनीले २ हजार २ सय ५० जनामा गरेको खोजमा संक्रमणका कारण अस्पताल भर्ना र मृत्यृ हुनेमा रोक्न ८९ प्रतिशतले कमी ल्याउँछ। अमेरिकी एफडीएले उक्त गोलीलाई सार्र्वजनिक प्रयोगमा ल्याउन पहिलो औषधि र अनुमति दिने पनि अपेक्षा पनि गरेको थियो। त्यसैमा विश्वभरबाट प्रकाशित प्रारम्भिक अध्ययन रिपोर्टमा ओमिक्रोनको संक्रमणबाट जोगाउन अधिकांश खोप विफल भएको तर जटिल प्रकारको कोभिड हुनबाट जोगाउने समाचार पुस ५ गते आएको छ। विश्वका धेरै स्थानमा उपलब्ध नभएका एमआरएनए प्रविधिमा आधारित जुनसुकै भेरियन्टविरुद्ध सुरक्षा प्रदान गर्ने दाबी गरिएका फाइजर र मोर्डनाका बुस्टरसहितका खोप भने केही हदसम्म संक्रमण फैलनबाट पनि रोक्न सक्ने देखाएको छ। अधिकांश देशहरूले प्रयोग गरिरहेका शरीरको रोग प्रतिरोधी प्रतिक्रियालाई जगाउने पुरानो विधिमा आधारित एस्ट्राजेनिका, जोन्सन तथा चीन र रसियामा उत्पादित खोपहरू संक्रमण फैलनबाट रोक्नका लागि अत्यन्तै थोरै सक्षम देखिएको छ। तथापि बेलायतको अक्सफोर्ड खोजमा एस्ट्राजेनिकाको तेस्रो मात्रा प्रभावकारी देखिएको छ। खोप लगाउने दर निकै कम भएका देशहरूमा संक्रमण फैलिनुले थप नया भेरियन्टको उत्पत्ति हुने डर बढेको छ। सार्वजनिक अधिकांश अनुसन्धान रिपोर्टहरू प्रयोगशालामा आधारित छन्। संक्रामकता विश्व स्वास्थ्य संगठनले ओमिक्रोन संक्रमणमा देखिने लक्षणहरू अन्य भेरियन्टभन्दा फरक नहुने र हालसम्म सामान्य मात्र देखिएको जानकारी दिएको छ। तथापि प्रायः बिरामी कडा थकान र शरीर दुखाइको सिकायत लिएर आउने गरेको बताइन्छ। ओमिक्रोन भाइरस फोक्सोमा नभई श्वास नली ब्रोन्कसमा छिटो र गम्भीर रूपमा फैलने गर्छ। खोप नलगाएका र पूर्ण मात्रा नलगाएकामा जटिलता र अस्पताल भर्ना छ। संक्रमणदर डेल्टाभन्दा ७० गुणा बढी छ। डेल्टा फैलन यस दिन लागेको संख्या ओमिक्रोन दुई सातामै भइसकेको छ। साढे एकदेखि तीन दिनमा ओमिक्रोनको संक्रमण दोब्बर हुँदैछ। ओमिक्रोनले फोक्सोमा नभई श्वासनलीमा आक्रमण गर्ने र फोक्सोलाई कम असर देखाएकाले संक्रमित गम्भीर बिरामी हुने खतरा पनि कम छ। खुम्च्याउँदै विश्वको जीडीपी युरोप र अमेरिकाको पुजीबजार लयमा फर्किए पनि एसिया प्रशान्त क्षेत्रमा असर खस्कँदो अर्थतन्त्रले सिर्जना गरिरहेको छ। विश्व बैंकले जुन २०२१ मा ग्लोबल इकोनोमिक प्रस्पेक्ट प्रतिवेदन सार्वजनिक गर्दै विश्वको जीडीपी वृद्धिदर यस वर्ष ५६ प्रतिशत हुने तर ओमिक्रोनको उदयले सन् २०२२ मा ४५ र २०२३ मा ३२ प्रतिशतमा खुम्चने अनुमान गरेको छ। महँगी बढेको छ। बुस्टर डोजले एन्टिबडीको तह उच्च हुने, भाइरसको मात्रा बढ्न तथा कोषहरूमा प्रवेश गर्न रोक्ने भएकाले ओमिक्रोनबाट ८५ प्रतिशत सुरक्षित रहने बेलायतका अनुसन्धानकर्ताहरूले जनाएका छन्। लन्डनस्थित इम्पेरियल कलेजले गरेको उक्त अध्ययनमा दुई मात्रा खोप लगाएकामा एन्टिबडीको क्षमतामा २० देखि ४० प्रतिशतसम्म कमी आएको कारणले खोप ओमिक्रोनमा कम प्रभावकारी देखिएको जनाएको छ। तसर्थ बुस्टर खण्डमा प्रभावकारिता ८० देखि ८५९ प्रतिशत देखिएको छ। तर, डेल्टालगायतका अन्य भेरियन्टमा यस्तो प्रभावकारिता ९७ प्रतिशत छ। नेपाल सरकारले पनि बुस्टर डोजका बारेमा यथोचित निर्णय गरोस्। कोरोनालगायतका संक्रमण रोक्न प्रदूषण, फोहोरजन्य रोगहरूको रोकथाम र पूर्णरूपमा नियन्त्रणमा ल्याउनुपर्छ। (डा बुढाथोकी नेपाल चिकित्सक संघका केन्द्रीय कोषाध्यक्ष हुन्)"
समृद्धिको अन्तर्दृष्टि,"बुद्धिले आफ्नो आकारलाई स्थापित गर्छ। कलाले यसलाई बाहिर ल्याउने काम गर्छ जंगलयुग, ढुंगेयुग र हिमा पिथेक्स हुँदै पूर्ण मानव सभ्यताको विकास भयो। बुद्धि र कलाको उत्पादन भयो। वुद्धिवाद एउटा ज्ञानको शास्त्रीय सिद्धान्त हो। बुद्धि र ज्ञानको मिलन विन्दु नै कलाको उत्पादन हो। पश्चिमी दर्शनमा बुद्धिवादको सर्वप्रथम युनानका विचारक पारमेनिडेसको दर्शनमा पाइन्छ। उनको विचारअनुसार वस्तुको यथार्थ ज्ञान बुद्धिबाट नै प्राप्त हुन्छ, इन्द्रियबाट हुँदैन। हामीले पुर्खाको अनुभव सुन्दा र अध्ययन गर्दै जाँदा जब ज्ञानको आधार इन्द्रियबाट बहन थाल्छ। त्यसबाट एक प्रकारको ऊर्जा उत्पादन हुन्छ। जतिबेला मानव ढुंगेयुगमा जंगली जनावरको सिकार गर्थे। त्यसबेला खानको लागि कन्दमूल। लगाउनको लागि सिकार गरिएका जनावरको छालाबाट लुगा उत्पादन गरे। पोलेर खानको लागि ढुंगामा फलाम जुँधाएर आगोको झिल्का निकाले। मानव सभ्यताको विकास त्यहीँबेलाबाट ज्ञान र कला पलाएको भन्ने विभिन्न अध्ययनकर्ताहरूको तथ्यांकमा पाउन सकिन्छ। नागरिकको ज्ञान र कलाको कार्यान्वयनमा राज्यले पहल गर्नुपर्छ। जल, जमिन र वायुलाई प्रविधिको मिलन गरी राष्ट्रको हितमा लगाए समृद्घि टाढा छैन। ज्ञानका ज्ञाता, महान् बौद्धिक व्यक्तित्व लोकको विचारअनुसार प्रत्येक अनुभवबाट नै ज्ञानको सुरुवात हुन्छ। यो विचारलाई आधार मान्दा हाम्रा पुर्खाहरूले भिन्न प्रकारका ज्ञान सिके। त्यो बेलामा कुनै स्कुल, पाठशाला र विश्वविद्यालय थिएनन्। तर, त्यो बेलाको कला आज मौलिक ज्ञानको भण्डारण भएका छन्। सीप दिएका छन्। आर्यआर्जनमा थप आधार बनाई दिएका छन्। यसबाट कला र संवेदनको ज्ञान मिल्छ। र, स्वसंवेदनबाट कलाको उत्पादन हुन्छ। ज्ञान र कलाको आत्मा संयोजन यसलाई दुई धारबाट विश्लेषण गर्दा उपयुक्त होला। एक ज्ञानलाई मानवको जीवनसँग र कलालाई मौलिक ज्ञानसँग। तिनीको रस, बस र जस आजको उदाउँदो विज्ञान र मानवसँग मिल्छ। विश्वका विद्वानहरूले रेने देकात्र्तलाई गणितका ज्ञाता मान्दछन््। तिनले कोडिनेट जोमेटीको सिद्धान्तको प्रतिपादन गरे। जसरी गणितमा स्वयंसिद्ध सत्यहरू छन्। त्यस्तै सत्य ज्ञान प्राप्त गर्नको लागि विद्वानहरूले आधुनिक पाश्चात्य दर्शनका पिताको रूपमा पनि मानेका छन् उनलाई। उनले आफ्नो दर्शन प्रयोग गरे। त्यसैले गर्दा बुद्धिवादको उदयमा एक खुट्किला थपियो। त्यसैलाई नै आधार मानी मानवले दार्शनिकका विचारलाई मूल मर्म बनाई ज्ञानलाई थप खोज बनाए। रोज बनाए। सबै माझ अगाडि ल्याए। २१औं शताब्दीका मानिसको लागि फलाएको ज्ञान खोजीको लागि बाटो बन्यो। त्यसमा थप खोजको लागि ऊर्जा भरियो। कलाको संयोजनमा एक पाइला थपियो। मानव जातिले मिलन बिन्दु खोजे। मानिसको मस्तिष्क दुई प्रकारको हुन्छ। कन्सेस माइन्ड र सब कन्सेसमाइन्ड। यी दुवैले आफ्नै तरिका र विधिअनुरूप काम गर्ने गर्छ। त्यसैलाई कति हदसम्म चलाउने भन्ने हो। ज्ञान र कला यस्तो माध्यम हो। जुन सभ्यताको प्रतीक हो। जीवन संरक्षणको भाव झल्काउने साध्य हो। पुर्खाहरूको आदर्शलाई प्रतीकको रूप लिने र संयोजन गरेकाले नै आजको उदाउँदो प्रविधिको सूत्रधार भयो। त्यसैको परिमाणस्वरूप कलाको वृद्धि भयो। ज्ञानको खोजी भयो। बुद्धि पहिला कि कला ? यो विषयमा निकै बहस भएको थियो। सन् १५०० को दशक युनानमा। महान् दार्शनिक हर्वर्ट स्पैन्सरले आफ्नो दर्शनशास्त्रलाई विज्ञानहरूको समन्वय र विश्वव्यापी विज्ञान वा महाविज्ञानको रूपमा परिभाषित गरेका छन्। त्यसमा बुद्धि र कला एकआपसका परिपूरक हुन्। यसमा को पहिलाभन्दा पनि यी दुवैको भूमका उत्तिकै छ भनेर उनले उल्लेख गरेका छन्। यो भनाइलाई आधार मान्ने हो भने कला र ज्ञान एक सिक्काका दुई पाटा हुन्। यिनीहरूको एकआपसमा भेट नभएता पनि एक बिना अर्को अपूरा र अधुरा हुन्छ भन्ने बुझिन्छ। एकको कमीले समाज रूपान्तरण सदैव अधुरो रहन्छ। अतः बुद्धिले आफ्नो आकारलाई स्थापित गर्छ। कलाले यसलाई बाहिर ल्याउने काम गर्छ। हो, कुन पहिला भन्ने मतमा बुद्धिले एक प्रकारको माइलस्टोन तयार पर्छ। त्यसलाई प्रत्यक्ष वा परोक्षा उतार्नु नै कला हो। माथि भनिए झैं मानव सभ्यतालाई माथि उठाउन दुवै उत्तिकै जिम्मेवार छन्। ज्ञानले कला उब्जायो यी दुई पाटोलाई सिद्धान्ततय मिलाएर लैजाने हो। जल, जमिन र वायुको यसमा संयोजन भएको पाइन्छ। जलले जीवनको रक्तसञ्चार र जलीय भूभाग जोड्ने काम गर्यो। जमिनले कृषिलगायत भौतिक चिजको उत्पादन गर्यो। वायुले मानव शरीरको चलायमानदेखि हजारौं ज्ञानमा आधारित विज्ञानको खोजी गर्न लगायो। महान् दार्शनिक जर्ज बर्कले आफ्नो आध्यात्मिक दर्शनलाई प्रतिपादन गर्दा कलाको मूलसार ज्ञान भएको बताए। ज्ञानको जड कला हो भनी व्याख्या गरे। आज त्यसैको जगमा बसेर विश्वमा दर्जनौं प्रकारका ज्ञान काव्यहरूको उत्पत्ति भयो। हजारौं, लाखौंको रोजगारी सिर्जना भयो। उदीयमान विश्वलाई प्रयोगको लागि सहज वातावरण बन्यो। त्यसैले भन्न सकिन्छ ज्ञानले कला उब्जायो। कलाले बुद्धिलाई विस्तार गर्यो ज्ञान हामीलाई अन्तरबोधबाट हुन्छ। चाहे त्यो वंशाणु गुण होस्। चाहे त्यो जातीय युग होस्। चाहे त्यो धार्मिक गुण होस्। बुद्धि एक व्यक्तिबाट उत्पादन हुने अन्तरबोध हो। यो एकबाट अर्कोमा सार्नको लागि समूह, टोल, समाज, गाउँ, जिल्ला, प्रदेश र देश हुँदै विश्वमा छरिन्छ। त्यही छरिएको बुद्धिलाई कलाले विस्तार गर्छ। जहाँ मानव समाजको संस्कृति बाकेको हुन्छ। धर्म आत्मामा लिएको हुन्छ। वंशको नासो सरेको हुन्छ। जर्मनीका सुप्रसिद्ध दार्शनिक इमानुएल कान्ट उनको ज्ञानशास्त्रलाई समीक्षावाद, वा अज्ञानेन्द्रिय प्रत्ययवाद वा विज्ञानवाद पनि भन्ने गरिन्छ। यिनको ज्ञानलाई कलाले आत्मसात् गरेको छ। बुद्धिलाई चलायमान गरेको छ। पाइलापाइलामा कलाको आविष्कार भएको छ। मानव सभ्यताको विकासमा थप ऊर्जा मिलेको छ। कलाले बुद्धिलाई विस्तार गरेको छ भन्न सकिन्छ। समृद्धिको एक आधार माथि हामीले धेरै दार्शनिक अध्ययनलाई केलायौं। विचारलाई मिलायौं। मानव सभ्यताको जन्मदेखि विस्तारसम्म थोरै चर्चा गर्यौं। अब यी दुई तत्त्वलाई समृद्धिको मूल सूचक बनाउनलाई पाँचपाँच सृ, ज र नालाई देशको समृद्धिमा लगाऔं। अतः श्रीवृद्धि गरौं। ज्ञान र कलालाई राज्यको मूलधारमा ल्याऔं। शृखंलाबद्धरूपमा विकासको मूलधारमा समावेश गरौं। सृजनशील काममा युवालाई सहभागिता गरौं। श्रीवलीको शक्तिद्वारा हरेकको मनमनमा ज्ञान शक्तिको आभास दिने वातावरण बनाउन राज्यको निकार्यबाट पहल गर्ने। सृजित समस्यालाई सहजै रूपमा समधान गरी कला र ज्ञानको मिलन बिन्दु पहिचान गरौं। जनसहभागितामा ज्ञान र कलाको कार्यान्वयनमा राज्यले पहल गरौं। जल, जमिन र वायुलाई प्रविधिको मिलन गरी राष्ट्रको हितमा लगाऔं। जनशक्तिको प्रयोग गरी स्थानीय सीपको पहिचानद्वारा उत्पादन बढाऔं। जस्को ज्ञान त्यसको कला भनी युवालाई उनीहरूको ज्ञान सीप र दक्षतानुसार काममा लाग्न प्रोत्साहन गरौं। जडैदेखि जान्ने मान्छेहरूलाई उपयोग गरी तिनीहरूको अनुभवलाई सुहाउँदो प्रविधिमार्फत राष्ट्रको गहना बनाऔं। नागरिक समाजलाई ज्ञान र कलाको माध्यमद्वारा राज्यको मूलधारमा स्थापित गरौं। नाप नक्सामा मात्र सीमित नभई सीपको खोजी, आयआर्जनमा टेवा पुर्याउने बाटो पहिल्याऊँ। नाइनास्ती होइन मेरोे ज्ञान र कला मेरो सन्ततिलाई भनी एकआपसमा बाँडौं र स्थानीय स्तरदेखि देशभरिमा लागू गरौं। नायक जनशक्तिको स्थानीयस्तरमा उत्पादन गरी वडास्तरमा पुर्याऔं। नाजायज काममा बेफजुल खर्च नगरौँं। नभएकालाई दिऔं। भएकाहरूले अघि बढाऔं। यसरी सृजनाको एक सूत्रधार बनाएर ज्ञान र कलालाई मिलाए अघि बढाउन सकेको खण्डमा यसले देश समृद्धिमा सहयोग पुग्ने थियो। (लेखक, नेपाली कला, संस्कृति र दिगो विकासका विज्ञ हुन्)"
निर्विकल्प नयाँ नेतृत्व,"राजनीति तलाउको पानी जस्तो स्थिर रहँदैन। यो गतिशील हुन्छ र हुनैपर्छ अहिले नेपाली राजनीति पार्टीहरूका महाधिवेशनले तरङ्गित छ। हालै नेपाल कम्युनिष्ट पार्टी एमालेले १०औं महाधिवेशन सम्पन्न गर्यो भने नेपाली कांग्रेसले पनि १४औं महाधिवेशन पूरा गर्यो। त्यस्तै राष्ट्रिय प्रजातन्त्रिक पार्टी तथा नेकपा मालेले पनि महाधिवेशन सम्पन्न गरिसकेको छ। नेपाल कम्युनिस्ट पार्टी माओवादीले पनि राष्ट्रिय सम्मेलन वा महाधिवेशन जे भने पनि एउटा सम्मेलन गरी पार्टीको कानुनी वैधता सुरक्षित गर्ने औपचारिकता पूरा गरेको छ। यी महाधिवेशन तथा राजनीतिक गतिविधिहरू राजनीतिक पार्टीहरू अनिवार्य वैधानिक कार्यक्रम भए पनि यसलाई आसन्न चुनावको तयारीका रूपमा पनि हेर्न सकिन्छ। अब छिट्टै सम्पन्न हुने पालिका, प्रदेश तथा संघीय चुनावको पूर्वतयारीका रूपमा पनि यी गतिविधिलाई लिन सकिन्छ। त्यसैले पनि पार्टीहरूका यी कार्यक्रमहरूलाई आमजनता, मिडिया तथा विश्लेषकहरूले अत्यन्तै गम्भीरता र चासोका साथ हेरिरहेका छन्। नेपाली राजनीतिमा अराजनीतिक खेल हावी भयो। यसो हुनुमा राजनीतिमा अस्थिरता ल्याई अनुचित लाभ लिने प्रवृत्तिा देखिन्छ। महाधिवेशन कार्यक्रम, त्यसमा राष्ट्रिय, अन्तर्राष्ट्रिय चासो, मिडिया कभरेज तथा जनअपेक्षा, उत्साह तथा सहभागिता जस्ता विषयका आधारमा हेर्ने हो भने नेकपा एमाले महाधिवेशनको तुलनामा अन्य पार्टीका महाधिवेशनहरू फिक्का रहे। माओवादी तथा मालेका महाधिवेशन त मूलतः श्राद्धमा बिराले बाँध्ने उपक्रम जस्तै अर्थात पार्टीलाई वैधानिकता दिने औपचारिकतामा मात्र सीमित रहे। यी महाधिवेशन कहिले भए र महाधिवेशनमा के भयो भन्ने विषयमा खासै चर्चा भएन। न नेता कार्यकर्तामा कुनै उत्साह देखियो न आमजनताले नै चासोका साथ हेरे। महाधिवेशनको उपलब्धिका रूपमा कुनै राजनीतिक आउटकम पनि देखिएन। राष्ट्रिय प्रजातान्त्रिक पार्टीको महाधिवेशनले बरु नेतृत्व परिवर्तन गरेर सानो नै भने पनि एउटा राजनीतिक तरंग सिर्जना गर्न सफल रह्यो। वैचारिक बहसमा शून्यता रहे पनि नेपाली कांग्रेसको महाधिवेशनले नेतृत्व छनौटमा एक प्रकारको हलचल पैदा गर्यो। राजनीतिक भिजन तथा योजना आदिमा नेपाली कांग्रेसले कुनै नयाँपन दिन नसकेको धेरै भयो। शायद यसैले होला नेपाली कांग्रेससँग आम अपेक्षा पनि खासै देखिँदैन। तर, भर्खर सम्पन्न भएको नेपाली कांग्रेसको १४औं महाधिवेशनमा गुट फेरबदलको शृंखला, अन्तर पार्टी राजनीतिक खिचातानीका परिदृश्य आदिलाई नेपाली जनताले रमाइलो मानेर हेरे। त्यस्तै नेतृत्वमा केही युवा नेताहरू जबर्दस्त उपस्थितिले भने नेपाली कांग्रेसको आन्तरिक राजनीतिमा रौनक भने थपिएको छ। त्यसोत २०४६ मा प्रजातन्त्र पुनःस्थापित भएपछिको ३० वर्षभन्दा बढीको राजनीतिलाई केलाउने हो भने राजनीतिक नीति तथा कार्यक्रम, जनसहभागिता, राजनीतिक गतिविधि तथा सत्ता र सरकारमा रहँदाको कार्यसम्पादनको स्थिति आदिको आधारमा नेकपा एमालेको भूमिका नेतृत्वदायी नै रहेको थियो। तर, पनि ९औं महाधिवेशनपूर्व श्रद्धेय अध्यक्ष केपी शर्मा ओली नेतृत्वमा आउनुभन्दा अगाडि संगठनका हिसाबले पार्टी पहिलो नम्बरमा रहँदारहँदै पनि वैचारिक तथा राजनीतिक पहलकदमीका दृष्टिले पार्टी कमजोर थियो। सैद्धान्तिक आधारमा ढुलमुलेपना हावी हुनुका साथै निर्णय क्षमताका दृष्टिले पार्टी कमजोर देखिएको थियो। जुझारु कार्यकर्ताको बलियो आधारका बाबजुद राष्ट्रिय राजनीतिका प्रमुख विषयहरूमा नेतृत्वदायी भूमिका निर्वाह गर्नुको सट्टा पार्टी नेतृत्व अन्य राजनीतिक दलका एजेण्डाहरूको पिछलग्गु बनेको थियो। ९औं महाधिवेशनपश्चात् केपी शर्मा ओली पार्टी नेतृत्वमा आएपछि भने देशको समग्र राजनीतिको केन्द्रमा एमाले पार्टी र पार्टी नेतृत्व ओली रहनुभएको छ। राष्ट्रिय सरोकारमा मुद्दा, राष्ट्रियताका विषय, राजनीतिक पहलकदमी, विकास निर्माण तथा जनसरोकारका अन्य विषयमा पनि नेकपा एमालेले निर्वाह गरेको भूमिका अभूतपूर्ण देखिन्छ। यसले एमालेका नेता, कार्यकर्ता र पार्टीप्रति आस्था राख्ने सर्वसाधारण मात्र होइन राजनीतिप्रति चासो नै नभएका युवा तथा आमजनता पनि उत्साही भएका छन्। राजनीतिमा एमालेको यस्तो अग्रणी भूमिकाले अन्य राजनीतिक दलहरू भने हायलकायल भएका बेलाबखतमा उनीहरूबाट आएका अभिव्यक्तिले नै देखाउँछ। त्यसो त यसबीचमा नेपाली राजनीतिमा अराजनीतिक तथा घीनलाग्दा हर्कतहरू पनि देखिए। पार्टी एकीकरणपश्चात् पूर्वमाओवादीको भूमिका मात्र होइन, लामो समयदेखि पार्टी नेतृत्वमा रहेका माधव नेपाल, झलनाथ खनाललगायतका नेताहरूको तत्कालीन भूमिका भत्र्सना योग्य रहे। सरकारलाई काम गर्न नदिन हदैसम्मका अराजनीतिक गतिविधि भएपछि प्रधानमन्त्रीले ताजा जनादेशमा जानको लागि संसद विघटन गरे। सर्वोच्च अदालतले नेकपा एकीकरणलाई उल्ट्याइदिएपछि अघिल्लो चुनावको जनमत पनि खण्डित भएको थियो। त्यसैले पनि संसद्को विघटन र नयाँ निर्वाचन अनिवार्य बनेको थियो। तर, सर्वोच्चले संसद् विघटनको निर्णयलाई उल्टाइदियो। त्यतिमात्र होइन शेरबहादुर देउवालाई प्रधानमन्त्री बनाउन परमादेश नै दियो। नेपाली राजनीतिमा अराजनीतिक खेल हावी भयो। यसो हुनुमा नेपाली राजनीतिमा अस्थिरता ल्याई अनुचित लाभ लिने प्रवृत्ति हावी देखिन्छ। देउवालाई प्रधानमन्त्री बनाउन परमादेश दिने सर्वोच्च अदालतको नेतृत्वले मन्त्रीमण्डलमा हिस्सा खोजेको समाचार सञ्चारमाध्यमहरूमा छताछुल्ल भए। राजनीतिमा अराजनीतिक तत्वहरूको स्वार्थ र खेलको प्रवेश गराउने भने राजनीतिक दलहरू नै हुन्। राजनीतिक कार्यक्रमले जनताको मत जित्न नसकेपछि यो वा त्यो हथकण्डाले गर्दा राजनीतिमा यस्ता तत्वहरू हावी भएका हुन्। राजनीतिमा यो अस्थिरता भित्राएको हिसाब इतिहासले कुनै दिन माग्ने नै छ र त्यसको मूल्य ती राजनीतिक पार्टीहरूले चुकाउनु पर्ने नै छ। अनेक अप्ठ्यारोका बाबजुद पहिलो पटकको कार्यकाल होस् वा दोस्रोपटकको, ओलीको प्रधानमन्त्रीत्व काल सफल रहेको थियो। श्रद्धेय कमरेड केपी शर्मा ओली पहिलोपटक प्रधानमन्त्री हुँदा नाकाबन्दी जस्तो अप्ठ्यारोलाई पनि कुशलतापुर्वक सम्हाल्नु भएको थियो। सुशासन, विकास र समृद्धिका लहर ल्याउन मात्र होइन जनतामा आशा जगाउन पनि प्रधानमन्त्री ओली सफल हभएका थिए। यति मात्र होइन उनकै कार्यकाल र उनकै पहलकदमीमा वर्षौंदेखि भारतले कब्जा गरेको कालापानीको भूभाग नेपालले फिर्ता ल्याउन कठोर र निर्भिक कदम उठाएको थियो। यी सबका बाबजुद सत्ता सञ्चालनका सहयात्री पार्टीहरू र एमाले भित्रैका नेताहरूका अन्तर्घातका कारण एमाले सरकारबाट बाहिरिनुमात्र परेन, देशमा फेरि अस्थिरताको राजनीति हावी हुन पुग्यो। नेपाली राजनीतिमा यस्ता गत्यावरोध सिर्जना हुनुमा सभामुखको भूमिका पनि जिम्मेवार छ। संविधानमा नै प्रष्टरूपमा किटान गरिएको तटस्थ संवैधानिक भूमिकाको बाबजुद सभामुखले कुनै एक राजनीतिक पार्टीको कार्यकर्ताको जस्तो काम गरिरहे। एकातर्फ सरकारले पेश गरेका प्रस्तावहरूलाई संसदमा टेबुल गर्नुको साटो लामो समयसम्म अड्काएर राखे। अर्कोतर्फ पार्टीले निष्कासन गरेका संसदहरूको सूची प्रकाशन गर्ने कामसम्म रोकेर सभामुखले हदैसम्मको पदीय मर्यादा र जिम्मेवारी पूरा नगरेको देखिन्छ। त्यति मात्र होइन, अहिले गत्यावरोध भएको संसद खुलाउन पनि कुनै प्रयत्न गर्ने रुची सभामुखमा देखिदैन। सभामुख जस्तो तटस्थ भूमिकामा रहनुपर्ने पदमा रहेका व्यक्तिले कुनै पार्टीको कार्यकर्ताजस्तो भूमिकामा रहँदा नेपाली राजनीतिले धेरै विकृतिहरूको भारी बोक्न अभीशप्त भएको छ। राजनीति तलाउको पानी जस्तो स्थिर रहँदैन। यो गतिशील हुन्छ र हुनैपर्छ। अब छिट्टै नै पालिकाहरूको निर्वाचन गर्नै पर्ने संवैधानिक बाध्यता पनि छ। त्यसको लगत्तै प्रदेश तथा संघीय संसद्को पनि चुनाव हुन्छ नै। अहिले भैरहेका राजनीतिक दलका महाधिवेशनले पनि आगामी चुनावको झल्को दिएको छ। नेपाली जनताले पनि राजनीतिक पार्टीका गतिविधिलाई मिहिन ढंगले नियाली रहेका छन्। जनताले पार्टी सरकारमा रहँदा गरेका कामहरूमार्फत पनि मूल्यांकन गरेकै हुन्छन्। जनता सचेत छन् र राजनीति सधैं छलछाममा मात्र पनि अगाडि बढ्दैन। यस्तो राजनीतिक पृष्ठभूमिमा सरकारमा रहँदा गरेका कामको आधारमा होस् वा महाधिवेशन परिदृष्यमा नेपाली राजनीतिको निर्विकल्प नेतृत्वका रूपमा नेकपा एमाले अध्यक्ष केपी शर्मा ओलीलाई पुनःस्थापित गरेको छ। अध्यक्ष ओलीको नेतृत्वमा एमालेले राजनीतिको झन् उचाइको शिखर चुम्नेछ। अबको चुनावमा नेकपा एमालेलाई दुईतिहाइ बहुमत प्राप्त गर्न कसैले पनि रोक्न सक्दैन। (पौडेल राष्ट्रिय युवा संघ नेपालका स्थायी कमिटी सदस्य हुन्)"
"सहकारीमा इच्छाराज नदोहोरिउन्, पीडितले न्याय पाउन्","सहकारी अभियान अभिभावकविहिन छ । सहकारीको नियमन निकाय बलियो नहुँदा सहकारीले मनपरी गर्दै आइरहेका छन् । सहकारीमा ७३ लाख जनता जोडिएका छन् । यसले अर्थतन्त्रमा एउटा महत्वपूर्ण योगदान दिएको छ । तर राज्यले सहकारीलाई व्यवस्थित गर्न कहिल्यै ध्यान सकेको छैन । १० वर्षअघि समस्याग्रस्त भएको ओरेण्टल सहकारीको समस्या समाधान हुन सकेको छैन । अहिले सिभिल सहकारीको संगठित ठगी अपराधले सहकारी क्षेत्र तरंगित बन्न पुगेको छ । काठमाडौं जिल्ला अदालतमा इच्छाराज तामाङविरुद्ध थुनछेक बहस भइरहेको छ । तामाङ र अध्यक्ष केशवलाल श्रेष्ठका वकिलले बचाउ गरिरहेका छन् । सरकारी वकिल तथा पीडितका वकिलहरुले तामाङले ठगी गरेकाले जेल सजायको माग गरिरहेका छन् । पीडितले न्यायका लागि सडक संघर्ष पनि गरिरहेका छन् । अदालतमा मुद्धा दायर भएसँगै बहस, छलफल भइरहेको छ । ठगी आरोपमा पक्राउ ४२ जनाविरुद्ध मुद्धा दायर भएको छ । सरकारी वकिल कार्यालयले ५ अर्ब ६७ करोड ५५ लाख २४ हजार बढि बिगो दाबीसहित अभियोगपत्र दायर गरेको छ । नेपाल प्रहरीको केन्द्रिय अनुसन्धान ब्यूरोले २ महिना अनुसन्धान गरी प्रतिवेदन वकिल कार्यालयलाई बुझाएको थियो । १ हजार ५ सय बढीले प्रहरीमा उजुरी दिएका थिए । तर सहकारीका सदस्य २ हजार हुन् । सहकारीको ८ अर्ब ५७ करोड हिनामिना भएको छ । सिभिलमा ५ सय जना सदस्यको निक्षेप नभएर उजुरी नदिएका हुन् या त्यसरी उजुरी दिँदा अर्को लफडामा पर्ने डरले उजुरी दिएका हुन्, त्यो यकिन हुन सकेको छैन । उजुरी दिएका १५०० सदस्य इच्छाराज तामाङले सजाय भोग्नुपर्ने पक्षमा छन् । आफ्नो निक्षेप साँवाब्याज सबै फिर्ता पाउनुपर्ने दावी गर्दै आएका छन् । इच्छाराजले आकर्षक ब्याज, उपहारको प्रलोभन पारी निक्षेपकर्तालाई झुक्काएका छन् । सिभिल सहकारीले आकर्षक ब्याजदर र उपहारको प्रलोभन देखाइ निक्षेपकर्ता लोभ्याउने गरेका थिए । उनले सुन, घर जस्ता आकर्षक उपहारको प्रलोभन पारी सुरुमा ९ लाख र पछि १५ लाख निक्षेप संकलन गर्ने गरेका थिए । तामाङले १७ प्रतिशतसम्म ब्याज दिने लोभ देखाएर सहकारीमा निक्षेप संकलन गर्ने गरेका थिए । तीन वर्ष पुगेपछि २५ ग्रामको सुनको सिक्का दिने, आकर्षक घर उपचार दिने प्रलोभन पार्दैै निक्षेप फिर्ता नदिइ लोभ्याएर निक्षेप थप्न लगाउने गरेका थिए । सहकारीमा उनको मनपरी राज चल्दै गयो । नियमन निकाय, सरकार मौन बसिरहे । जसले गर्दा ओरेण्टल सेलाउन नपाउँदै सिभिल दोहोरिएर आएको छ । तामाङ अध्यक्ष भएर सहकारीमा राज गरे । अनुकल नमिलेपछि उनी बाहिरिएको नाटक गरे । तर हालिमुहाली गर्न छोडेनन् । उनले आफ्ना मामाससुरालाई अध्यक्ष बनाएर सहकारीलाई खोक्रो बनाउन सधैं अग्रणी स्थानमा रहिरहे । विशेष सुविधासहित सिभिलको सल्लाहकारका भए । मासिक ५ लाख रकम लिए । बयानका क्रममा श्रेष्ठले समेत तामाङले आफ्नो खातासमेत चलाउने गरेको, सबै अधिकार उनकै हातमा रहेको बताएका थिए । सिभिल सहकारीले विगत ३ वर्षदेखि बचतकर्तालाई निक्षेप फिर्ता गर्न सकेको छैन । तामाङ र श्रेष्ठसहित १२ जनालाई प्रहरीले गत असोज १८ गते पक्राउ गरेको थियो । अहिले अदालतमा थुनछेक बहस जारी छ । २०५७ सालबाट सुरु भएको सिभिल सहकारीबाट तत्कालीन अध्यक्ष तामाङले २०६० सालमा आफ्नो निजी कम्पनीमा ऋण लगेका थिए । २०६२६३ सालमा हाउजिङ परियोजनाका रुपमा जग्गा खरिद गरी हाउजिङ बनाएर बिक्री गर्थे । तामाङले २०६३ सालमा हाउजिङ व्यवसाय गर्न सिभिल होम्स प्रालिका नाममा कम्पनी दर्ता गरी हाउजिङ परियोजना सुरु गरेका थिए । ३५ रोपनीभन्दा बढी जग्गा खरिद गर्न नपाइने हदबन्दीका कारण तामाङले २०६५ सालमा सिभिल अपार्टमेन्ट स्थापना गरेका थिए । नेपाल प्रहरीको केन्द्रीय अनुसन्धान ब्यूरोले अनुसन्धान गरी सरकारी वकिल कार्यालयमार्फत दायर गरेको मुद्धामा जारी बहसमा तामाङ र श्रेष्ठले जोगिने अनेक प्रपञ्च गरिरहेका छन् । यसरी सहकारीमा इच्छाराजको राज चल्नु सहकारी नियमन कमजोर भएकै कारण हो । अर्थमन्त्री जनार्दन शर्माले सहकारी नियमनका लागि छुट्टै संयन्त्र निर्माण गर्ने घोषणा गरेका थिए । तर अहिले उनको आवाज फेरिएको छ । उनले छुट्टै संयन्त्र बनाउनतर्फ मौन छन् । सहकारीलाई कम्पनी मोडेलमा लगानी गर्ने विषयमा वकालत गर्दै आएका छन् । भूमि व्यवस्था, सहकारी तथा गरिबी निवारण मन्त्रालयको राय, सल्लाह, सुझावबिना उनले बजेटमै सहकारीलाई कम्पनीमा रुपान्तरण गर्ने घोषणा गरेका थिए । अहिले पनि उक्त प्रावधान कार्यान्वयनका लागि सहकारी मन्त्रालयमा राय मागेका थिए । तर सहकारी मन्त्रालयले उक्त व्यवस्था कार्यान्वयन गर्न नसक्ने स्पष्ट जवाफ दिइसकेको छ । अब उनी यसैमा रोकिन्छन्, कि आफै कार्यविधि बनाउँछन् भन्ने हेर्न बाँकी छ । सहकारीमा दिनप्रतिदिन समस्या आउनुमा राज्य प्रणाली पनि दोषि छ । सहकारीले १० खर्बको कारोबार गर्दै आएको छ । सहकारीमा बचत संकलन र कर्जा प्रवाह बढ्दै गएको छ । वित्तीय क्षेत्रमा सहकारीको योगदान बढ्दै गएपनि राज्यले सहकारीलाई आफ्नो दायरामा ल्याउन चाहेको देखिदैँन । जतिन्जेल सहकारीलाई राज्यले छाडा छोड्छ, तबसम्म सहकारीमा समस्या आइरहने आँकलन गर्न सकिन्छ । सहकारी कानूनमा दण्ड, जरिवानाको व्यवस्था पनि छ । १० वर्षसम्म जेल सजायको व्यवस्था हुनुका साथै बिगो दावी भराउने व्यवस्था भएकाले पीडित न्याय पाउनेमा आशावादी छन् । सर्वोच्च अदालतले सुधिर बस्नेतलाई जोगाउन खोज्दा त्यसका हजारौं पिडीत निक्षेपकर्ता सडकमै छन् । उनको मनपरी रोकिएको छैन । अब सहकारीमा त्यो प्रकरण नहोहोरियोस् । पीडितले न्याय पाउन् । सहकारीमा नियत खराब भएका व्यक्ति सुर्धिदै जाउन् । सिभिल सहकारी प्रकरणले सहकारी क्षेत्र बदनामी बन्न पुगेको छ । गल्ती गर्नेले सजाय पाउनुपर्छ । पीडितले न्याय पाउनुपर्छ । यसमा राज्य तथा न्याय क्षेत्र कोही चुक्नुहुन्न, कोही प्रभाव र दवावमा पर्न हुन्न । सहकारीमा सीमित व्यक्तिको हालिमुहाली हुने गरेको छ । एकदुई जनाको मुठ्ठीमा सहकारी सञ्चालन हुँदा सहकारीमा ठूलो बाढी पहिरो जान सक्छ । सहकारीमा अझै ठूलो रेक्टरको भूकम्प आउन सक्छ । सहकारी अभियानले समेत सुद्धिकरणका लागि पहल थाल्नुपर्छ । गल्ती गर्नेलाई अभियानले जोगाउन हुँदैन । बैलेमा सचेत गराउन सके यस्ता प्रवृति रोकिने छन् । अहिले तिनै तहका सरकारले सहकारीको नियमन गर्ने व्यवस्था छ । सहकारीलाई कसैले पनि वेवास्ता गर्न हुँदैन । सहकारी सुद्धिकरण अभियानमा सहकारी विभाग अझ चनाखो भएर लाग्नुपर्छ । बैंक तथा वित्तीय संस्थाको नियमन राष्ट्रबैंकले गर्दै आएको छ । जसले गर्दा बैंक तथा वित्तीय संस्थामा समस्या आउनसाथ राष्ट्रबैंकले व्यवस्थापन आफ्नो हातमा लिएर समस्या सल्टाउने गरिन्छ । जसले गर्दा बित्तीय क्षेत्र ठूलो दुर्घटनाबाट जोगिन्छ । तर सहकारीमा त्यस्तो अभ्यास सुरुवात भएको छैन् । सहकारी क्षेत्रमा राजनीतिज्ञ, उच्च पदस्थ कर्मचारी संलग्न छन् । तर यसलाई नियमन गर्ने, सही ट्रयाकमा ल्याउन आवश्यक प्रबन्ध गर्ने सवालमा सबै निकाय चुकेका छन् । यसअघि भएका अध्ययन, अनुसन्धानले समेत राष्ट्रबैंककै अन्र्तगत भएपनि सेकेन्ड टायर इनिस्चिुड गठन गर्ने आवश्यकता औंल्याएको थियो । तर अहिलेसम्म कुनै पनि सरकारले त्यसतर्फ कदम चलाएन् । बरु सहकारीलाई बझाएर आफ्नो निहित स्वार्थ पूरा गर्न तल्लिन रहिरहे । नेपालमा सहकारी फस्टाउँदो छ । ग्रामीण क्षेत्रसम्म सहकारी पुग्दै छ । यसले ग्रामीण अर्थतन्त्रमा अझ प्रभावकारी भूमिका खेल्न सक्छ । सहकारी सामूहिक व्यवसाय पनि हो । यसको संरक्षण, प्रवद्र्धन गर्न राज्यले ध्यान दिनुपर्छ । अब सहकारीलाई कदापी छाडा छोड्नुहुँदैन । सहकारीको नियमन प्रभावकारीरुपमा गर्नैपर्छ । नियमनका लागि बलियो निकाय बनाउन अत्यावश्यक भइसकेको छ । तामाङले कर्मको सजाय भोग्नैपर्छ । पीडितले न्याय पाउनै पर्छ । अब सहकारीमा ओरेण्टल र सिभिल प्रकरण कदापी दोहोरिनुहुँदैन । सहकारीबाट कोही पनि पीडित बन्नु हुँदैन । त्यसतर्फ सबै सचेत हुन जरुरी छ ।"
घमण्डले क्षति,"कुनै गाउँमा एक जना व्यक्ति थिए। उनी त्यतिबेलाका जानेमाने विद्वान् मानिन्थे। व्याकरण शास्त्रमा उनी बराबरका विद्वान् कोही थिएनन् तर जति विद्वान् थिए, त्योभन्दा बढी घमण्डी र अहंकारी थिए। शास्त्र भनेको व्याकरण मात्र हो र विद्वान् भनेको आफू मात्र हो भन्ने उनको मान्यता थियो। जहाँ पनि जान्थे र व्याकरण पढेका छौ ? भनेर सोध्थे। अनि पढेको छैन भन्नेलाई तिम्रो आधा उमेर खेर गयो भन्दै अत्याउने गर्थे। समय बित्दै गयो। उनको बानी पनि जारी नै रह्यो। उनको व्यवहारले गाउँले हैरान थिए। बिस्तारै यो कुरा राजाको कान पुग्यो। परीक्षण गर्न आफैं गाउँ पुगे। त्यतिबेला पनि ती व्यक्ति गाउँलेहरूलाई त्यही प्रश्न सोधिरहेका थिए। राजालाई देखेपछि उनलाई पनि सोही प्रश्न तेस्र्याउँदै भने महाशय ! हेर्दा खानदानी देखिनु हुन्छ, पक्कै व्याकरण पढ्नु भएको होला होइन ? राजाले नबुझेजस्तौ गर्दै भने के भन्नुभयो ? व्याकरण पढ्नुभएको छ कि छैन भनेको नि। पुनः सोधे। त्यो भनेको के हो ? राजाको प्रश्न थियो। हरे त्यति पनि थाहा छैन ? व्याकरण शास्त्र क्या ? जो बिना जीवन अधुरो हुन्छ। हो र ? भन्दै राजा दरबार फर्किए। त्यसपछि राजाले चतुरेलाई बोलाएर व्यक्तिको आँखा खोल्ने आदेश दिए। राजाको आज्ञा सुनेपछि केही समय धैर्य गर्न आग्रह गर्दै उनी आफ्नो बाटो लागे। एक दिन ती व्यक्ति पल्लो गाउँ जान हिँडे। बीचमा ठूलै नदी तर्नुपथ्यो। नदी वारपार गर्ने साधन भनेको एकमात्र डुंगा थियो। व्यक्ति डुंगामा बसे। माझी डुंगा खियाउन लागे। व्यक्तिले आफ्नो बानीअनुसार माझीलाई पनि सोधे व्याकरण शास्त्र पढ्नुभएको छ ? छैन हजुर ! बच्चैदेखि डुंगा खियाउँदै छु। त्यसो भए तपाईंले आधा जीवन खेर गयो, ती व्यक्तिले पनि भने। माझी बोलेनन्। चुपचाप डुंगा खियाउँदै नदीको बीचतिर पुगेपछि सोधे ए हजुर पौडी खेल्न जान्नु भएको छ ? नाथे पौडी खेल्ने काम पनि कसले सिकोस्, ती व्यक्तिले भने। त्यसो भए तपाईंको पूरा जीवन खेर जाने भयो, माझीले भने। असम्भव। व्याकरण शास्त्री हुँ बुझ्यौ ? उनको घमण्ड त्यहाँ पनि प्रस्तुत भयो। केही अनकनाएजस्तो गर्दै माझीले भने त्यो त बुझेँ, तर आँधी तूफान आउन लाग्यो कुनै पनि बेला डुंगा पल्टिन सक्छ। यति भनेर माझी नदीमा फाल हालेर पौडिन लागे। विचरा व्यक्ति कालोनीलो हुँदै बचाऊ बचाऊ भन्न लागे। व्यक्तिको छटपटी देखेपछि माझीले नडराउनुस् ! मेरो आधा जीवन खेर गए पनि तपाईंको पूरा जीवन बित्न दिन्न भन्दै उद्धार गरे। बल्ल ती व्यक्तिको आँखा खुल्यो। उनले क्षमा मागे। माझीलाई यस्तो चतुरेले सिकाएका थिए। नैतिक शिक्षा : सबै आआफ्नो स्थानमा उत्तिकै महत्त्वका हुन्छन्। त्यसैले सबैको कामको सम्मान गर्नुपर्छ।"
समृद्धिको अन्तर्दृष्टि,"बुद्धिले आफ्नो आकारलाई स्थापित गर्छ। कलाले यसलाई बाहिर ल्याउने काम गर्छ जंगलयुग, ढुंगेयुग र हिमा पिथेक्स हुँदै पूर्ण मानव सभ्यताको विकास भयो। बुद्धि र कलाको उत्पादन भयो। वुद्धिवाद एउटा ज्ञानको शास्त्रीय सिद्धान्त हो। बुद्धि र ज्ञानको मिलन विन्दु नै कलाको उत्पादन हो। पश्चिमी दर्शनमा बुद्धिवादको सर्वप्रथम युनानका विचारक पारमेनिडेसको दर्शनमा पाइन्छ। उनको विचारअनुसार वस्तुको यथार्थ ज्ञान बुद्धिबाट नै प्राप्त हुन्छ, इन्द्रियबाट हुँदैन। हामीले पुर्खाको अनुभव सुन्दा र अध्ययन गर्दै जाँदा जब ज्ञानको आधार इन्द्रियबाट बहन थाल्छ। त्यसबाट एक प्रकारको ऊर्जा उत्पादन हुन्छ। जतिबेला मानव ढुंगेयुगमा जंगली जनावरको सिकार गर्थे। त्यसबेला खानको लागि कन्दमूल। लगाउनको लागि सिकार गरिएका जनावरको छालाबाट लुगा उत्पादन गरे। पोलेर खानको लागि ढुंगामा फलाम जुँधाएर आगोको झिल्का निकाले। मानव सभ्यताको विकास त्यहीँबेलाबाट ज्ञान र कला पलाएको भन्ने विभिन्न अध्ययनकर्ताहरूको तथ्यांकमा पाउन सकिन्छ। नागरिकको ज्ञान र कलाको कार्यान्वयनमा राज्यले पहल गर्नुपर्छ। जल, जमिन र वायुलाई प्रविधिको मिलन गरी राष्ट्रको हितमा लगाए समृद्घि टाढा छैन। ज्ञानका ज्ञाता, महान् बौद्धिक व्यक्तित्व लोकको विचारअनुसार प्रत्येक अनुभवबाट नै ज्ञानको सुरुवात हुन्छ। यो विचारलाई आधार मान्दा हाम्रा पुर्खाहरूले भिन्न प्रकारका ज्ञान सिके। त्यो बेलामा कुनै स्कुल, पाठशाला र विश्वविद्यालय थिएनन्। तर, त्यो बेलाको कला आज मौलिक ज्ञानको भण्डारण भएका छन्। सीप दिएका छन्। आर्यआर्जनमा थप आधार बनाई दिएका छन्। यसबाट कला र संवेदनको ज्ञान मिल्छ। र, स्वसंवेदनबाट कलाको उत्पादन हुन्छ। ज्ञान र कलाको आत्मा संयोजन यसलाई दुई धारबाट विश्लेषण गर्दा उपयुक्त होला। एक ज्ञानलाई मानवको जीवनसँग र कलालाई मौलिक ज्ञानसँग। तिनीको रस, बस र जस आजको उदाउँदो विज्ञान र मानवसँग मिल्छ। विश्वका विद्वानहरूले रेने देकात्र्तलाई गणितका ज्ञाता मान्दछन््। तिनले कोडिनेट जोमेटीको सिद्धान्तको प्रतिपादन गरे। जसरी गणितमा स्वयंसिद्ध सत्यहरू छन्। त्यस्तै सत्य ज्ञान प्राप्त गर्नको लागि विद्वानहरूले आधुनिक पाश्चात्य दर्शनका पिताको रूपमा पनि मानेका छन् उनलाई। उनले आफ्नो दर्शन प्रयोग गरे। त्यसैले गर्दा बुद्धिवादको उदयमा एक खुट्किला थपियो। त्यसैलाई नै आधार मानी मानवले दार्शनिकका विचारलाई मूल मर्म बनाई ज्ञानलाई थप खोज बनाए। रोज बनाए। सबै माझ अगाडि ल्याए। २१औं शताब्दीका मानिसको लागि फलाएको ज्ञान खोजीको लागि बाटो बन्यो। त्यसमा थप खोजको लागि ऊर्जा भरियो। कलाको संयोजनमा एक पाइला थपियो। मानव जातिले मिलन बिन्दु खोजे। मानिसको मस्तिष्क दुई प्रकारको हुन्छ। कन्सेस माइन्ड र सब कन्सेसमाइन्ड। यी दुवैले आफ्नै तरिका र विधिअनुरूप काम गर्ने गर्छ। त्यसैलाई कति हदसम्म चलाउने भन्ने हो। ज्ञान र कला यस्तो माध्यम हो। जुन सभ्यताको प्रतीक हो। जीवन संरक्षणको भाव झल्काउने साध्य हो। पुर्खाहरूको आदर्शलाई प्रतीकको रूप लिने र संयोजन गरेकाले नै आजको उदाउँदो प्रविधिको सूत्रधार भयो। त्यसैको परिमाणस्वरूप कलाको वृद्धि भयो। ज्ञानको खोजी भयो। बुद्धि पहिला कि कला ? यो विषयमा निकै बहस भएको थियो। सन् १५०० को दशक युनानमा। महान् दार्शनिक हर्वर्ट स्पैन्सरले आफ्नो दर्शनशास्त्रलाई विज्ञानहरूको समन्वय र विश्वव्यापी विज्ञान वा महाविज्ञानको रूपमा परिभाषित गरेका छन्। त्यसमा बुद्धि र कला एकआपसका परिपूरक हुन्। यसमा को पहिलाभन्दा पनि यी दुवैको भूमका उत्तिकै छ भनेर उनले उल्लेख गरेका छन्। यो भनाइलाई आधार मान्ने हो भने कला र ज्ञान एक सिक्काका दुई पाटा हुन्। यिनीहरूको एकआपसमा भेट नभएता पनि एक बिना अर्को अपूरा र अधुरा हुन्छ भन्ने बुझिन्छ। एकको कमीले समाज रूपान्तरण सदैव अधुरो रहन्छ। अतः बुद्धिले आफ्नो आकारलाई स्थापित गर्छ। कलाले यसलाई बाहिर ल्याउने काम गर्छ। हो, कुन पहिला भन्ने मतमा बुद्धिले एक प्रकारको माइलस्टोन तयार पर्छ। त्यसलाई प्रत्यक्ष वा परोक्षा उतार्नु नै कला हो। माथि भनिए झैं मानव सभ्यतालाई माथि उठाउन दुवै उत्तिकै जिम्मेवार छन्। ज्ञानले कला उब्जायो यी दुई पाटोलाई सिद्धान्ततय मिलाएर लैजाने हो। जल, जमिन र वायुको यसमा संयोजन भएको पाइन्छ। जलले जीवनको रक्तसञ्चार र जलीय भूभाग जोड्ने काम गर्यो। जमिनले कृषिलगायत भौतिक चिजको उत्पादन गर्यो। वायुले मानव शरीरको चलायमानदेखि हजारौं ज्ञानमा आधारित विज्ञानको खोजी गर्न लगायो। महान् दार्शनिक जर्ज बर्कले आफ्नो आध्यात्मिक दर्शनलाई प्रतिपादन गर्दा कलाको मूलसार ज्ञान भएको बताए। ज्ञानको जड कला हो भनी व्याख्या गरे। आज त्यसैको जगमा बसेर विश्वमा दर्जनौं प्रकारका ज्ञान काव्यहरूको उत्पत्ति भयो। हजारौं, लाखौंको रोजगारी सिर्जना भयो। उदीयमान विश्वलाई प्रयोगको लागि सहज वातावरण बन्यो। त्यसैले भन्न सकिन्छ ज्ञानले कला उब्जायो। कलाले बुद्धिलाई विस्तार गर्यो ज्ञान हामीलाई अन्तरबोधबाट हुन्छ। चाहे त्यो वंशाणु गुण होस्। चाहे त्यो जातीय युग होस्। चाहे त्यो धार्मिक गुण होस्। बुद्धि एक व्यक्तिबाट उत्पादन हुने अन्तरबोध हो। यो एकबाट अर्कोमा सार्नको लागि समूह, टोल, समाज, गाउँ, जिल्ला, प्रदेश र देश हुँदै विश्वमा छरिन्छ। त्यही छरिएको बुद्धिलाई कलाले विस्तार गर्छ। जहाँ मानव समाजको संस्कृति बाकेको हुन्छ। धर्म आत्मामा लिएको हुन्छ। वंशको नासो सरेको हुन्छ। जर्मनीका सुप्रसिद्ध दार्शनिक इमानुएल कान्ट उनको ज्ञानशास्त्रलाई समीक्षावाद, वा अज्ञानेन्द्रिय प्रत्ययवाद वा विज्ञानवाद पनि भन्ने गरिन्छ। यिनको ज्ञानलाई कलाले आत्मसात् गरेको छ। बुद्धिलाई चलायमान गरेको छ। पाइलापाइलामा कलाको आविष्कार भएको छ। मानव सभ्यताको विकासमा थप ऊर्जा मिलेको छ। कलाले बुद्धिलाई विस्तार गरेको छ भन्न सकिन्छ। समृद्धिको एक आधार माथि हामीले धेरै दार्शनिक अध्ययनलाई केलायौं। विचारलाई मिलायौं। मानव सभ्यताको जन्मदेखि विस्तारसम्म थोरै चर्चा गर्यौं। अब यी दुई तत्त्वलाई समृद्धिको मूल सूचक बनाउनलाई पाँचपाँच सृ, ज र नालाई देशको समृद्धिमा लगाऔं। अतः श्रीवृद्धि गरौं। ज्ञान र कलालाई राज्यको मूलधारमा ल्याऔं। शृखंलाबद्धरूपमा विकासको मूलधारमा समावेश गरौं। सृजनशील काममा युवालाई सहभागिता गरौं। श्रीवलीको शक्तिद्वारा हरेकको मनमनमा ज्ञान शक्तिको आभास दिने वातावरण बनाउन राज्यको निकार्यबाट पहल गर्ने। सृजित समस्यालाई सहजै रूपमा समधान गरी कला र ज्ञानको मिलन बिन्दु पहिचान गरौं। जनसहभागितामा ज्ञान र कलाको कार्यान्वयनमा राज्यले पहल गरौं। जल, जमिन र वायुलाई प्रविधिको मिलन गरी राष्ट्रको हितमा लगाऔं। जनशक्तिको प्रयोग गरी स्थानीय सीपको पहिचानद्वारा उत्पादन बढाऔं। जस्को ज्ञान त्यसको कला भनी युवालाई उनीहरूको ज्ञान सीप र दक्षतानुसार काममा लाग्न प्रोत्साहन गरौं। जडैदेखि जान्ने मान्छेहरूलाई उपयोग गरी तिनीहरूको अनुभवलाई सुहाउँदो प्रविधिमार्फत राष्ट्रको गहना बनाऔं। नागरिक समाजलाई ज्ञान र कलाको माध्यमद्वारा राज्यको मूलधारमा स्थापित गरौं। नाप नक्सामा मात्र सीमित नभई सीपको खोजी, आयआर्जनमा टेवा पुर्याउने बाटो पहिल्याऊँ। नाइनास्ती होइन मेरोे ज्ञान र कला मेरो सन्ततिलाई भनी एकआपसमा बाँडौं र स्थानीय स्तरदेखि देशभरिमा लागू गरौं। नायक जनशक्तिको स्थानीयस्तरमा उत्पादन गरी वडास्तरमा पुर्याऔं। नाजायज काममा बेफजुल खर्च नगरौँं। नभएकालाई दिऔं। भएकाहरूले अघि बढाऔं। यसरी सृजनाको एक सूत्रधार बनाएर ज्ञान र कलालाई मिलाए अघि बढाउन सकेको खण्डमा यसले देश समृद्धिमा सहयोग पुग्ने थियो। (लेखक, नेपाली कला, संस्कृति र दिगो विकासका विज्ञ हुन्)"
कमजोर छैन ओमिक्रोन,"कोरोना महामारीको त्रास कायमै छ। नयाँनयाँ भेरियन्ट भित्रिँदैछन्। विश्व अर्थतन्त्रसहित मानव जातिलाई ठूलो असर गरेको यो भाइरसको भय अझै छ। अब नयाँ भेरियन्ट ओमिक्रोनको त्रास उच्च छ। विवाह, भोजभतेर, सभा सम्मेलनको भीड उस्तै छ। सामूहिक भोजनमा मानिसको बढ्दो चहलपहलले संक्रमणको जोखिम बढाएको छ। हालको यस्ता गतिविधिले दुई हप्तापछि संक्रमित बढ्न सक्ने आंकलन छ। त्यस्तै त्रासले भारतको उत्तरप्रदेशस्थित कानपुरमा रामा मेडिकल कलेजमा कार्यरत सुशील सिंहले श्रीमती र दुई सन्तानको हत्या गर्दै आफूले आत्महत्या गरे। फ्रान्सका प्रधानमन्त्री ज कास्टेक्सले ओमिक्रोनको संक्रमण बिजुली चम्केको गतिमा रहेको बताएका छन। अस्पतालमा भर्ना हुने बिरामी बढ्न थालेका छन्। डेल्टा नै हो वा ओमिक्रोन त्यो त जिन सिक्वेन्सि गरे पत्ता लाग्ला। तर, संक्रमित पुनः बढेका छन्। ओमिक्रोन भाइरस फोक्सोमा नभई श्वास नली ब्रोन्कसमा छिटो र गम्भीर रूपमा फैलन्छ। त्यसो त पहिले संक्रमित तथा खोप लगाएकामा एन्टिबडीको तह कम भएकाले डेल्टा भेरियन्टले नै हिउँदमा लहर ल्याउन सक्ने अपेक्षा थियो र अझै पनि छ। कोरोनाले अर्थ, समाजलगायत क्षेत्रमा पारेका नकारात्मक असरबाट शतप्रतिशत मुक्ति नपाउँदै फेरि यसको नयाँ भेरियन्ट ओमिक्रोनको त्रासले अवस्था पुनः पूर्ववतरूपमा फर्किने चिन्ता र त्रास उत्तिकै छ। विश्वका ९० बढी देशमा फैलिएको त्रासले धेरै राष्ट्रले सीमा प्रतिबन्ध र निषेधाज्ञा लागू गरेका छन्। आर्थिक रूपमा दण्डित लकडाउन, तालाबन्दीको फिर्ताको सम्भावना बढाउँदै छन्। नयाँ भेरियन्टको डर २०७८ मंसिर १० मा विश्व स्वास्थ्य संगठनद्वारा भाइरस विकासक्रम अध्ययन गर्ने प्राविधिक सल्लाहकार समूहको छलफल भयो। त्यहाँ बी ११ ५२९ भेरियन्टको नाम ओमिक्रोन राख्यो र चिन्ताजनक भेरियन्ट पनि घोषणा गरेको थियो। भेरियन्ट अफ कन्सर्नमा राखेर सबै देशलाई उच्च सतर्कता अपनाउन आह्वान गरेको थियो। ओमिक्रोन अन्य भाइरस स्ट्रेनहरूभन्दा नराम्रो जस्तो देखिए पनि यो भेरियन्ट गम्भीरतालाई न्याय गर्न थप अनुसन्धान आवश्यक रहेको विज्ञहरू बताउँछन्। खोपहरू पनि प्रभावकारी भई गम्भीर अवस्थामा पुग्नबाट जोगाउन सक्षम भएको देखिन्छ। नेपालमा पनि मंसिर १९ मा दक्षिण अफ्रिका हँुदै नेपाल भित्रिएका दुई जना (एक ६६ वर्षीय दक्षिण अफ्रिकी र अर्का उनको सम्पर्कमा रहेका ७१ वर्षीय पुरुष)मा करिब ५५ वटा म्युटेसन भएको र स्पाइक प्रोटिनमा ३२ परिवर्तन भएको ओमिक्रोन पुष्टि भयो। जबकि मंसिर ३ गते उनी नेपाल भित्रिएकोमा ७ गते लक्षण देखिएको थियो। विश्व स्वास्थ्य संगठनले पहिचान र घोषणा गर्नुभन्दा पहिले नै विश्वभर फैलिइसकेको हुन सक्ने विज्ञ बताउँछन्। त्यस्तै पुस ७ गते तेस्रो ९८ वर्षीय पुरुषमा ओमिक्रोन पुष्टि भएको छ। प्रभावकारिता बेलायतमा कोरोना भाइरसको नया भेरियन्ट ओमिक्रोन संक्रमणबाट एक जना संक्रमितको १३ डिसेम्बरमा पहिलो मृत्यु भयो। प्रधानमन्त्री बोरिस सरकारले खतरालाई मध्यनजर गर्दै संकटकाल घोषणा गरेको छ। १८ वर्षमाथिका नागरिकलाई तत्काल बुस्टर डोज दिने घोषणा गरेका छन्। वृद्धवृद्धाको हकमा यही महिनाको अन्तसम्म दिने बताएका थिए। बेलायती वैज्ञानिकहरूले डेल्टा र ओमिक्रोनबाट बच्न खोपको दुई मात्राले नपुग्ने र थप एक मात्राले सुरक्षित हुने सम्भावना ७० देखि ७५ प्रतिशत हुने बताउँदै आएका छन्। औषधि निर्माण कम्पनी फाइजरले विकास गरेको औषधिको गोली ओमिक्रोनविरुद्ध निकै प्रभावकारी देखिएको १४ डिसेम्बर, २०२१ को कम्पनीको विज्ञप्तिमा छ। कम्पनीले २ हजार २ सय ५० जनामा गरेको खोजमा संक्रमणका कारण अस्पताल भर्ना र मृत्यृ हुनेमा रोक्न ८९ प्रतिशतले कमी ल्याउँछ। अमेरिकी एफडीएले उक्त गोलीलाई सार्र्वजनिक प्रयोगमा ल्याउन पहिलो औषधि र अनुमति दिने पनि अपेक्षा पनि गरेको थियो। त्यसैमा विश्वभरबाट प्रकाशित प्रारम्भिक अध्ययन रिपोर्टमा ओमिक्रोनको संक्रमणबाट जोगाउन अधिकांश खोप विफल भएको तर जटिल प्रकारको कोभिड हुनबाट जोगाउने समाचार पुस ५ गते आएको छ। विश्वका धेरै स्थानमा उपलब्ध नभएका एमआरएनए प्रविधिमा आधारित जुनसुकै भेरियन्टविरुद्ध सुरक्षा प्रदान गर्ने दाबी गरिएका फाइजर र मोर्डनाका बुस्टरसहितका खोप भने केही हदसम्म संक्रमण फैलनबाट पनि रोक्न सक्ने देखाएको छ। अधिकांश देशहरूले प्रयोग गरिरहेका शरीरको रोग प्रतिरोधी प्रतिक्रियालाई जगाउने पुरानो विधिमा आधारित एस्ट्राजेनिका, जोन्सन तथा चीन र रसियामा उत्पादित खोपहरू संक्रमण फैलनबाट रोक्नका लागि अत्यन्तै थोरै सक्षम देखिएको छ। तथापि बेलायतको अक्सफोर्ड खोजमा एस्ट्राजेनिकाको तेस्रो मात्रा प्रभावकारी देखिएको छ। खोप लगाउने दर निकै कम भएका देशहरूमा संक्रमण फैलिनुले थप नया भेरियन्टको उत्पत्ति हुने डर बढेको छ। सार्वजनिक अधिकांश अनुसन्धान रिपोर्टहरू प्रयोगशालामा आधारित छन्। संक्रामकता विश्व स्वास्थ्य संगठनले ओमिक्रोन संक्रमणमा देखिने लक्षणहरू अन्य भेरियन्टभन्दा फरक नहुने र हालसम्म सामान्य मात्र देखिएको जानकारी दिएको छ। तथापि प्रायः बिरामी कडा थकान र शरीर दुखाइको सिकायत लिएर आउने गरेको बताइन्छ। ओमिक्रोन भाइरस फोक्सोमा नभई श्वास नली ब्रोन्कसमा छिटो र गम्भीर रूपमा फैलने गर्छ। खोप नलगाएका र पूर्ण मात्रा नलगाएकामा जटिलता र अस्पताल भर्ना छ। संक्रमणदर डेल्टाभन्दा ७० गुणा बढी छ। डेल्टा फैलन यस दिन लागेको संख्या ओमिक्रोन दुई सातामै भइसकेको छ। साढे एकदेखि तीन दिनमा ओमिक्रोनको संक्रमण दोब्बर हुँदैछ। ओमिक्रोनले फोक्सोमा नभई श्वासनलीमा आक्रमण गर्ने र फोक्सोलाई कम असर देखाएकाले संक्रमित गम्भीर बिरामी हुने खतरा पनि कम छ। खुम्च्याउँदै विश्वको जीडीपी युरोप र अमेरिकाको पुजीबजार लयमा फर्किए पनि एसिया प्रशान्त क्षेत्रमा असर खस्कँदो अर्थतन्त्रले सिर्जना गरिरहेको छ। विश्व बैंकले जुन २०२१ मा ग्लोबल इकोनोमिक प्रस्पेक्ट प्रतिवेदन सार्वजनिक गर्दै विश्वको जीडीपी वृद्धिदर यस वर्ष ५६ प्रतिशत हुने तर ओमिक्रोनको उदयले सन् २०२२ मा ४५ र २०२३ मा ३२ प्रतिशतमा खुम्चने अनुमान गरेको छ। महँगी बढेको छ। बुस्टर डोजले एन्टिबडीको तह उच्च हुने, भाइरसको मात्रा बढ्न तथा कोषहरूमा प्रवेश गर्न रोक्ने भएकाले ओमिक्रोनबाट ८५ प्रतिशत सुरक्षित रहने बेलायतका अनुसन्धानकर्ताहरूले जनाएका छन्। लन्डनस्थित इम्पेरियल कलेजले गरेको उक्त अध्ययनमा दुई मात्रा खोप लगाएकामा एन्टिबडीको क्षमतामा २० देखि ४० प्रतिशतसम्म कमी आएको कारणले खोप ओमिक्रोनमा कम प्रभावकारी देखिएको जनाएको छ। तसर्थ बुस्टर खण्डमा प्रभावकारिता ८० देखि ८५९ प्रतिशत देखिएको छ। तर, डेल्टालगायतका अन्य भेरियन्टमा यस्तो प्रभावकारिता ९७ प्रतिशत छ। नेपाल सरकारले पनि बुस्टर डोजका बारेमा यथोचित निर्णय गरोस्। कोरोनालगायतका संक्रमण रोक्न प्रदूषण, फोहोरजन्य रोगहरूको रोकथाम र पूर्णरूपमा नियन्त्रणमा ल्याउनुपर्छ। (डा बुढाथोकी नेपाल चिकित्सक संघका केन्द्रीय कोषाध्यक्ष हुन्)"
चिसोमा घरेलु कामदार,"केही दिन अगाडि म काम विशेषले एक जना चिनजानको आफन्तकोमा गएको थिएँ। पुस महिना सुरु भएकोले चिसो राम्रोसँग नै बढिसकेको थियो। १३, १४ वर्षकी नानी भाँडा माझिरहेकी थिइन्। उनी घरेलु सहयोगी हुन् भनेर छुट्ट्याउन मलाई समय लागेन। अघिल्लो वर्ष जाँदा त्यो घरमा तातो पानी आउने बिजुली धारा भर्खर जडान गरिएको थियो। बिजुली धारा राम्रो र सजिलो हुन्छ तपाईं पनि जोड्नुहोस् भनेर उनले मलाई सल्लाह पनि दिन भ्याएकी थिइन्। ती सानी नानीले भाँडा माँझ्दै गर्दा पल्याकपुलुक मतिर हेरेर पानी चिसो भएर हात कठ्यांग्रिएको संकेत गरेको झै भान हुन्थ्यो मलाई। तातो पानी आउने धारा नदेखेपछि मैले आफन्तलाई सोधें, पोहोर तातो पानी आउने धारा राख्नुभएको थियो हैन र ? खै अहिले त देखिन त बिग्रियो कि। उनीले हातको इसाराले मलाई चुप लाग्न भनिन्। एकछिनपछि कुराको सिलसिलामा ती सानी नानी गाउँबाट पढाइदिने सर्तमा ल्याएको र पढाएबापत आफूले सकेको काम गर्नुपर्ने रहेछ। अनि ती नानी आएपछि बिजुलीको पैसा धेरै आउँछ भनेर तातो पानी आउने धारा निकालेको रहेछ। दिदीको कुरा सुनेपछि मैले पनि बिनापैसाको सल्लाह दिन पछि परिन र भने, यस्तो चिसो छ, चिसोपानीकै कारणले यो नानी बिरामी परिन् भने तपाईंले बिजुलीको पैसा हिसाब गर्न सक्नुहुन्न। यो दुई, तीन महिना चाहिँ हिसाब नगर्नु होला। यति भनेर म आफ्नो बाटो लागेँ। त्यस्तै मैले चिनेको एउटा घरमा घरेलु कामदारको रूपमा ६० वर्ष उमेर कटेकी महिला बस्छिन्। घरमा लुगा धुने मेसिन छ। तर बिजुली र पानी धेरै खर्च हुन्छ र कामको भार पुग्दैन भनेर मेसिन नचलाई ती महिलालाई अन्य कामको अलावा चिसो पानीले लुगा धुन पनि लगाउँछन्। त्यसरी नै आफ्नै टोलतिरको घरहरूमा कहिलेकाहीँ काम विशेषले जाँदा यस्ता घटनाहरू प्रशस्त देखिन्छन्, भेटिन्छन्। सोलारबाट पानी आउने धारो भान्सामा हुन्छ। तर, बाहिर चिसो पानी आउने धारामा भाडा माझ्न र लुगा धुन लगाएका धेरै घटना हाम्रा वरिपरि देखिन्छन्। म आफैंले पनि प्रत्येक वर्षको जाडोमा धेरै जोडी बाक्ला पञ्जा फटाएकी हुन्छु। तराईमा जन्मी, हुर्केर होला राजधानीको चिसोसँग असाध्यै डर लाग्छ। अझभन्दा चिसो पानीसँग। हामी हाम्रा छोराछोरीलाई चाहिँ चिसो लाग्ला भनेर धेरै सचेत हुन्छौ। तर, काम गर्न राखेका छोराछोरीकै उमेरका बच्चाहरूको बारेमा अनुत्तरदायी किन बन्छौ ? हामीलाई र हाम्रा छोराछोरीहरूलाई हुने चिसोको बारेमा हामी सचेत भइरहँदा हाम्रा घरमा राखेका अरूका छोराछोरीलाई र अरूका आमाबुवाहरूलाई पनि चिसो लाग्ला कि भनेर थोरै मात्र पनि सोच्न पनि हामीले भ्याएका हुँदैनौं। बच्चाहरूलाई अर्काको घरमा घरेलु श्रमिक बनाएर पठाउँदा कुन अभिभावकको मन अमिलो नहोला। आफूसँग पुग्ने भए किन अर्काको जुठोभाँडो गर्न पठाउँछन् ? विद्यालय जाने उमेरका छोराछोरीहरूलाई। छोराछोरीको लालनपालन र शिक्षादीक्षाको लागि होस् वा घर व्यवहार धान्न उमेर कटेका आमाहरूले अर्काको घरमा गएर बिहान बेलुका काम गर्नुपर्छ। यसो गर्नु उनीहरूको रहर नभएर बाध्यता हो। अनि त्यो बाध्यता भित्र धेरै पीडाहरू पनि लुकेका छन् भनेर हामीले बुझेका पनि हुन्छौं। बुझेपछि हामी झन् उनीहरूबाट फाइदा उठाउन खोजिरहेका हुन्छौं। त्यसो गर्नेमा सबैभन्दा बढी शिक्षित भनाउँदाहरू, राम्रो जागिर हुनेहरू, राम्रो आर्थिक अवस्था हुनेहरू, समाजका प्रतिष्ठितहरू नै पर्छन्। हाम्रोमा कामधन्दा गर्न आएनन् भने यिनीहरूको चुलोमा आगो बल्दैन भन्ने अहंकारले हामी जेलिएका छौं। हामी यो भन्दैनांै कि यिनीहरूले गर्दा हामीलाई सजिलो भएको छ र ढुक्कसँग हामी आफ्नो काम गर्न सक्छौं। कठ्यांरिँदो जाडोमा पुराना कपडा लगाएर बिहानै काम गर्न आउँदा ती पाइलाहरू कति गह्रौं भए होलान्। हामी काम लगाउनेहरूले कहिलै विचार गर्दैनौं। उल्टै गर्वसाथ ठूलो स्वरमा भन्छौं पैसा दिएर त लगाएको हो नि सित्तैमा लगाएको छैन। हो श्रम सबैले आफ्नो स्तरअनुसार गर्नै पर्छ। कर्म गर्नु उत्तम विकल्प हो। जो कोहीले आफ्नो स्तरभन्दा माथि महत्त्वाकांक्षा राख्नु उसको कमजोरी हुन जान्छ। कामको सम्मान सबैले गर्न सके सायद कोही पनि हेपिनु पर्ने थिएन होला। विकसित देशहरूमा कामको सम्मान सबैले गर्ने हुँदा सानो काम गर्नेले हेपिनु पर्ने अवस्था सृजना हुँदैन। हाम्रोजस्तो विकासोन्मुख मुलुकमा श्रम गरेर खानेहरूले चारैतिरबाट अपहेलित हुनुपर्ने अवस्था छ। धनसम्पत्ति र प्रतिष्ठाको आधारमा हामीले आफूभन्दा निमुखालाई हेप्दै र अमानवीय व्यवहार गर्दै आएका छौ। यस कुरामा शिक्षितहरूको पनि आँखा खुल्न सकेको छैन। राज्य त बेखबर नै छ भन्दा फरक नपर्ला। नेपालको संविधानमा उल्लिखित श्रमसम्बन्धी व्यवस्था र सबैको सम्मानपूर्वक बाँच्न पाउने अधिकार व्यवहारमा लागू भएको पाइँदैन। बिहान बाटोमा खाजा, खाना खुवाउने होटल अगाडि खाना बनाउने ग्यास जम्यो र बलेन भनेर सिलिन्डरलाई तातो पानीमा डुबाएर राखेको देखिन्छ। सोही होटलभित्र गएर हेर्यौं भने १४, १५ वर्षका बच्चाहरू आफूभन्दा ठूला भाँडाका रासहरू चिसो पानीले सफा गरिरहेका हुन्छन्। तिनीहरूको हात एक प्रकारले भन्दा थाहा नपाउने भइसकेको हुन्छ। त्यहीँ भएर आधा भाँडो जुठो नै हुन्छन् अनि भाँडा जुठो राखेकोमा साहुको थप्पड पनि थपिन्छ। ती साहुले थप्पड दिनुको साटो एक जोर लामो पञ्जा र खुट्टामा एक जोर तातो मोजा, लामो गमबुटको व्यवस्था गरिदिए कति धर्मको काम हुन्थ्यो। हाम्रा सरकारका प्रतिनिधि, पार्टीका नेता, विद्यार्थी नेता, अधिकारकर्मी, विभिन्न सामाजिक संस्थाका प्रतिनिधि, सरकारी र गैरसरकारी कार्यालयका कर्मचारीलाई म विनम्र अनुरोध गर्दछु, कहिलेकाहीँ तपाईंहरू पनि बिहान चिया नास्ता खान त्यस्ता होटलहरूमा छिरेको बेला भित्र पसेर हेर्नुहोला। त्यहाँ बालश्रमिकहरू कस्तो प्रकारको निक्रिष्ट श्रम गरिरहेका हुन्छन् ? आफैं मूल्यांकन गर्न सक्नु हुन्छ। तस्बिर आफैं बोल्छ भने झैं सबै कुरा निमेषभरमा देख्नुहुन्छ। त्यसरी नै गाडी धुने ठाउँमा पनि बालश्रमिकहरू बिहान बिहान कठ्यांगिँ्रदो जाडोमा जम्न आँटेको पानीले गाडी सफा गरिरहेका हुन्छन्। यिनीहरूको बारेका बोलिदिने र सुनिदिने कस्ले ? भोक, तिर्खा, जाडो, गर्मी, दुःखबिराम हुँदा हुने सबैको पीडा एउटै हो। यसले धनी र गरिब छुट्ट्याउँदैन। धनीलाई हुने जाडो, चिसो गरिबलाई पनि हुन्छ। बूढाबूढी, केटाकेटी, युवा, वयस्क, पुरुष, महिला सबैलाई सबै प्रकारको अनुभव र अनुभूति हुन्छ। त्यसैले हामीले आफू र आफ्नो परिवारलाई मात्र केन्द्रमा राखेर नसोचौं। दोस्रो व्यक्ति र उसको परिवारको बारेमा पनि थोरै सोच्ने गरौं।"
"जस्तो कर्म, उस्तै फल","एउटा गाउँमा एकजना व्यापारी आए। बोलीचाली मीठो थियो। स्वभाव नरम। गाउँलेहरू सिधा थिए। उनीहरूले सजिलै विश्वास गरी व्यापारीलाई गाउँमा बस्न दिए। गाउँलेहरूको पूरा विश्वास रहेको थाहा पाएपछि व्यापारीले एउटा सुन्दर बाक्सा लिएर आए। जसको ढक्कन सुन्दर रेशमी वस्त्रको थियो। बाक्सा देखेर गाउँलेले सोधे, के ल्याउनुभयो व्यापारीजी ? यसमा त्यस्तै केही दिव्य वस्त्र छन्। यसलाई लगाएपछि मनले चिताएको पूरा हुन्छ। तर, लगाउन एउटा सर्त छ, व्यापारीले भने। कस्तो सर्त ? गाउँलेको प्रश्न थियो। यही कि यसलाई धार्मिक मानिसले मात्र देख्न सक्छन्, पापीले सक्दैनन्, उनले भने। गाउँलेहरू सोचे आफूहरू कोही पनि पापी छैनौं। यस्तैयस्तै सोचेर उनीहरूले देखाउन आग्रह गरे तर बाक्सामा केही पनि थिएन। बाक्सा खाली छ भनौं भने अरूको नजरमा पापी ठहरिनुपर्ने थियो। छ भनौं बाक्सा खाली थियो। तै पनि पापी ठहरिनुभन्दा छ भन्नु नै उपयुक्त ठाने र अहाँ कति राम्रो कपडा भन्दै लगाएको अभिनय गर्न थाले। जोजोले हेर्थे त्यस्तै गर्थे। किनकि कसैलाई पनि अरूको नजरमा पापी ठहरिन मञ्जुर थिएन। व्यापारीको जालमा फसेको चाल पाएर पनि मुख खोल्ने आँट कसैले गरेनन्। यो कुरा पल्लो गाउँका चतुरेले पनि थाहा पाए। उनी व्यापारीकोमा चालबाजी बुझ्न आए। व्यापारीले उनलाई पनि कपडाको विशेषता सुनाउँदै कपडा किन्न आग्रह गरे। चतुरेले आफ्नो सर्त माने पूरै बाक्सा नै खाली गर्न तयार हुने बताए। उनको सर्त थियो दुवैले एकएक गाउँखाने कथा भन्नु पर्नेछ तर कथा हालसम्म नसुनिएको हुनु पर्नेछ। उत्तर जानिन भन्न पनि पाइने छैन। अन्यथा जित्ने पक्षको आदेश हार्ने पक्षले मान्नु पर्नेछ। व्यापारीले सर्त माने र आफ्नो पनि सर्त भएको बताए। उनको सर्त पहिले आफूले कथा भन्न पाउनुपर्ने थियो। चतुरेले सर्त स्वीकार गरे। व्यापारीको कथा थियो, हात्ती मकैबारीमा हरायो। तर, पछि तिनै हात्ती मकै पिस्दा जाँतोबाट निस्कियो। यसको उत्तर के होला ? चतुरेले मुसुक्क हाँस्दै भने, हराएका हात्ती घुन थिए,। चतुरेको कुरा सुनेर व्यापारी नाजवाफ भए। त्यसपछि चतुरेको पालो आयो। उनले कथा सुनाउन थाले, अघि कुनै बेला हाम्रो घरमा पालेको नोकर श्रीसम्पत्ति लिएर भागेको थियो। तर, अचम्म आज मेरो अगाडि उभिन आइपुगेको छ। अब भन्नुहोस् त्यो को हो ? अब व्यापारीलाई फर्साद पर्यो। हो भनौं भने दुनियाँको अगाडि चोर सावित भएर उनले भनेबमोजिमको सम्पत्ति फिर्ता गर्नुपर्ने थियो। होइन भनौं भने उनको आदेश मान्नुपर्ने अवस्था आयो। उनले होइन भन्दै चतुरेको आदेश मान्ने भए। चतुरेले गाउँलेहरूबाट अहिलेसम्म असुलेको पैसा फिर्ता गर्न लगाए। नैतिक शिक्षा : अरूलाई मूर्ख बनाउन खोज्दा एकदिन आफैंले मूर्ख बन्नुपर्ने हुन्छ। त्यसैले सचेत बन्नुपर्छ।"
कमल थापा र झ्याम्पा जोडी ५५ वर्ष माथिको च्याम्पियन,"पोखरा : नेपालकै शीर्ष वरियताकी सलोनी तामाङले पोखरामा एकैपटक दुई वटा उपाधिमा आफ्नो नाम लेखाएकी छन् । कास्की जिल्ला टेनिस संघको आयोजनामा पोखरा रंगशालामा जारी १८औं माछापुच्छे बैंक पोखरा ओपन तथा भेट्रान्स टेनिस प्रतियोगितामा उनले उमन्स सिंगल र डबल्स गरि दुई वटा उपाधीमा कब्जा जमाइन । बिहीबार भएको उमन्स सिंगलमा उनले गंगा शर्माको चुनौतीलाई ६२, ६० को सहज सेटमा पार लगाइन् । त्यस्तै उमन्स डबल्सतर्फ सलोनी र माहिका राणा जोडीले सुभांगी लक्ष्मी शाह र अभिलाषा विष्टको जोडीमाथि ६१, ६३ को नतिजा निकाल्दै उपाधि रक्षा गर्न सफल भए । प्रतियोगितामा मेन्स डबल्सतर्फको उपाधी अक्कि जुवेन रावत र आरब सम्राट हाडाको जोडीले जितेको छ । फाइनल खेलमा सो जोडीले प्ररण खनाल र जितेन्द्र परियारको जाडीलाई ७६ र ६१ को सेटमा पन्छ्याउँदै उपाधी जित्न सफल भएको हो । ३५ वर्ष माथिको डबल्समा कमल भण्डारी र यज्ञ भण्डारीको जोडीले प्रथम स्थान हाँसिल गरे । राजु क्षेत्री र सुदर्शन विष्ट जोडीसंगको अन्तिम भेटमा भण्डारी जोडीले ६४ र ७६ को नतिजा निकाल्दै अव्वल हुन सफल भए । ५५ वर्ष माथिको एकलतर्फ कृष्णराज घलेलाई ६३, ६३ को सोझो सेटमा पराजित गर्दै विमल गुरुङले उपाधी आफ्नों पोल्टामा पारे । प्रतियोगितामा ५५ वर्ष माथिको डबल्स स्पर्धामा नेपालका भेट्रान्स च्याम्पियन कमल थापा र झ्याम्पा ढुण्डुपको जोडी प्रथम हुन सफल भयो । अत्यन्तै प्रतिस्प्रधात्मक खेलमा थापा जोडीले कृष्ण घले र राजु श्रेष्ठको जोडीमाथि २६, ६२ र ११९ संघर्षपूर्ण जित दर्ता गरे । ६५ वर्ष माथिको फाइनलमा विदुर विष्टले विष्णु गुरुङलाई ४०, ४१ को सोझो सेटमा पराजित गर्दै प्रथम स्थान हाँसिल गर्न सफल भए । प्रतियोगिताको मुख्य इभेण्ट मेन्स ओपनको टाइटलका लागि पोखरेली खेलाडी प्रदिप खड्का र आरब सम्राट हाडा भिड्ने भएका छन् । शुक्रबार हुने फाइनल भेटका लागि प्रदिपले अकि जुवेन रावतलाई ७५, ६२ ले तथा आरबले प्रनभ खनाललाई ६२, ६४ ले पराजित गर्दै उपाधि भिडन्त निश्चित गरेका हुन् । ३५ वर्ष माथिको एकलतर्फ सन्तोष खत्री र भिष्म गुरुङबीच उपाधि भिडन्त हुने भएको छ । सन्तोषले दावा शेर्पालाई ६१, ६१ ले तथा भिष्मले निरज थापालाई रोमाञ्चक खेलमा ३६, ६३ र १०२ ले पराजित गरेका हुन् । ४५ वर्ष माथिको एकलतर्फ बिमल गुरुङ र चन्द्र शाहीविच फाइनल खेल हुने छ । विमलले विनोद कायस्थलाई ६०,६२ ले तथा चन्द्रले उत्तम लामालाई ६१६१ ले पराजित गरे । ४५ वर्ष माथिको डबल्सतर्फ उपाधीका लागि पोखरेली खेलाडी विनोद कायस्थ र विकास गुरुङको जोडीले हिमाल शाह र राजु क्षेत्री जोडीसँग उपाधिका लागि प्रतिस्पर्धा गर्ने प्रतियोगिता संयोजक नवीन चालिसेजे जानकारी दिए ।"
सेन्ट्रल जोन विजेता खेलाडीलाई ५ लाख,"काठमाडौं : बंगलादेशमा मंगलबार सम्पन्न एभीसी एसियन सेन्ट्रल जोन सिनियर महिला भलिबल च्यालेन्ज कपको उपाधि विजेता नेपाली महिला टोलीलाई सरकारले नगदसहित पुरस्कृत गर्ने भएको छ। बुधबार बसेको मन्त्रिपरिषद् बैठकले विजेता खेलाडी, प्रशिक्षक र टिम व्यवस्थापकलाई नगद पुरस्कारबाट सम्मान गर्ने निर्णय गरेको हो। युवा तथा खेलकुदमन्त्री महेश्वर गहतराजको प्रस्तावमा मन्त्रिपरिषद् बैठकले नेपाली टोलीका १२ खेलाडीलाई जनही पाँच लाख रुपैयाँबाट सम्मान गर्ने निर्णय गरेको हो। यसैगरी दुई प्रशिक्षकलाई जनही तीन लाख र टिम व्यवस्थापकलाई दुई लाख रुपैयाँबाट पुरस्कृत गर्ने निर्णय गरेको छ। अरुणा शाहीको कप्तानीमा रहेको नेपाली टोलीमा प्रतिभा माली, सरस्वती चौधरी, कृपा अधिकारी, सुनिता खड्का, सोफिया पुन, शान्ति थारु, सलिना श्रेष्ठ, उषा भण्डारी, कामना विष्ट, मनिषा चौधरी र लक्ष्मी चन्द छन्। यसैगरी मुख्य प्रशिक्षकमा जगदीश भट्ट र सहायक प्रशिक्षकमा भरत यादव छन्। टिम व्यवस्थापकमा भने नेपाल भलिबल संघकी केन्द्रीय सदस्य ज्योति केसी छिन्। उपाधि विजेता नेपाली टोली बिहीबार स्वदेश फर्कने छ। ढाकामा मंगलबार भएको फाइनलमा उज्वेकिस्तानलाई ३२ को सेटमा हराउँदै नेपालले दोस्रो पटक सेन्ट्रल जोनको उपाधि जितेको थियो। निकै प्रतिस्पर्धात्मक खेलमा नेपालले उज्वेकिस्तानलाई २६२४, २४२६, २५१५ २२२५, १५१० ले पराजित गरेको थियो। यसअघि सन् २०१९ मा बंगलादेशमै भएको पहिलो संस्करणको उपाधि पनि नेपालले जितेको थियो। प्रतियोगितामा नेपालसहित आयोजक बंगलादेश, माल्दिभ्स, श्रीलंका, किर्गिस्तान र उज्वेकिस्तानले सहभागिता जनाएका थिए। ६ वटै टोलीले राउन्ड रोबिनका आधारमा प्रतिस्पर्धा गरेका थिए। नेपालले राउन्ड रोबिनका पाँच वटै खेलमा जित निकालेको थियो। प्रतियोगितामा पुरुष टोली भने चौथो स्थानमा खुसम्चियो। तेस्रो स्थानका लागि भएको खेलमा नेपाल उज्वेकिस्तानसँग ३० को सोझो सेटमा पराजित भएको थियो।"
कप्तान परिवर्तन गर्ने अधिकार मलाई छैन : प्रशिक्षक दसानायके,काठमाडौं: नेपाली राष्ट्रिय क्रिकेट टोलीका मुख्य प्रशिक्षक पुबुदु दसानायकेले कप्तान परिवर्तन नहुने बताएका छन्। मुख्य प्रशिक्षका रूपमा आफूले कार्यभार सम्हालेपछि पहिलोपटक आयोजित पत्रकार सम्मेलनमा उनले नेपाली राष्ट्रिय क्रिकेट टोलीको कप्तान परिवर्तन गर्ने अधिकार नेपाल क्रिकेट सङ्घ (क्यान)सँग भएकाले त्यस विषयमा आफूले केही भन्न नसक्ने बताए। उनले क्यान र खेलाडी दुवै पक्षसँग आफूले छलफल गरेको र क्यानले कप्तान परिवर्तन नहुने भनिएकाले सन्दीप लामिछाने नै कप्तान रहने बताए। क्यानले गत मङ्सिर २९ गते अनुशासनको कारण देखाउँदै ज्ञानेन्द्र मल्ललाई कप्तान र दीपेन्द्रसिंह ऐरीलाई उपकप्तान पदबाट पदमुक्त गरेको थियो। दसानायकेले खेलाडीको वर्गीकरणका विषयमा भने आफूले सक्दो पहल गर्ने उल्लेख गर्दै विश्वकप छनोटका लागि ३० खेलाडीलाई क्याम्पमा बोलाउने तयारी भइरहेको बताए।
क्यानलाई कप्तान परिवर्तन गर्ने अधिकार छ,"काठमाडौं : नेपाली राष्ट्रिय क्रिकेट टोलीका मुख्य प्रशिक्षक पुबुदु दसानायकेले कप्तान परिवर्तन गर्ने अधिकार नेपाल क्रिकेट संघ (क्यान) सँग निहीत रहेको बताएका छन्। मुख्य प्रशिक्षकको कार्यभार सम्हाल्न नेपाल आएका पुबुदुले कप्तान परिवर्तन संघको आन्तरिक अधिकार भएको बताए। कप्तान परिवर्तन गर्न पाउने अधिकार हरेक संघलाई हुन्छ, मुख्य प्रशिक्षक पुबुदुले भने, क्यानले पनि त्यही अधिकार प्रयोग गरेको छ। अब त्यही निर्णय लागु हुनेछ। अब कप्तान परिवर्तन हुँदैन। क्यानको बोर्ड बैठकले गत महिना ज्ञानेन्द्र मल्ललाई हटाएर सन्दीप लामिछानेलाई कप्तान नियुक्त गरेको थियो। क्यानले कप्तान मल्लसँगै उपकप्तान दीपेन्द्रसिंह ऐरीलाई समेत जिम्मेवारीबाट हटाउने निर्णय गरेको थियो। यसैगरी ज्ञानेन्द्र र दीपेन्द्रसँगै सोमपाल कामी र कमलसिंह ऐरीलाई ६ महिना सेन्ट्रल कन्ट्रयाक्टमा समावेश नगराउने निर्णय गरेको थियो। सेन्ट्रल कन्ट्रयाक्टका विषयमा आफूखुसी सञ्चारमाध्यममा अभिव्यक्ति दिएको भन्दै क्यानले चार खेलाडीलाई कारवाही गरेको हो। गत भदौमा डेभ ह्वाटमोरले राजीनामा दिएपछि मुख्य प्रशिक्षक नियुक्त भएका पुबुदु मंगलबार नेपाल आइपुगेका हुन्। क्यानको मंसिर २५ गतेको बोर्ड बैठकले पुबुदुलाई मुख्य प्रशिक्षक नियुक्त गरेको थियो। पुबुदुको प्रशिक्षणमा नेपालले सन् २०११ देखि २०१५ सम्म विभिन्न अन्तर्राष्ट्रिय प्रतियोगिता खेलेको थियो।"
रोनाल्डोको शालिकले भारतमा विवाद,"नयाँ दिल्ली : पोर्चुगलका फुटबल स्टार क्रिस्चियानो रोनाल्डोको शालिकले भारतमा विवाद चर्किएको छ । पश्चिमी राज्य गोवामा राखिएको रोनाल्डोको नयाँ शालिकले भारतमा विवाद चर्किएको हो । एकपक्षहरुले स्थानीय खेलाडीलाई सम्मान र प्राथमिकतामा राख्नुपर्ने धारणा राखिरहेका छन् भने अर्को पक्षहरुले रोनाल्डोलाई फुटबलको प्रेरणाको स्रोतको रुपमा लिनुपर्ने धारणा राख्दै आएका छन् । भारतको राष्ट्रिय खेलकुद समूहमा अधिकांश पूर्व र वर्तमान फुटबल खेलाडीहरु गोवाकै हुन् । तर, गोवा कुनै समय पोर्चुगलको उपनिवेशमा परेको र सो उपनिवेशबाट स्वतन्त्र भएको करिब ६० वर्षमात्र पुगेको छ । कुनै समय बेलायती साम्राज्यको उपनिवेशमा परेको भारत र पोर्चुगलको उपनिवेशमा परेको गोवामा स्थानीय खेलाडीलाई सम्मान दिनु र प्राथमिकतामा राख्नुको सट्टा पोर्चुगलकै खेलाडीको शालिक त्यहाँ राखिएको भन्दै विश्लेषकहरुले चर्को आलोचना गरिरहेका छन् । यद्यपि, रोनाल्डोको शालिक युवा पुस्ताको लागि प्रेरणाको स्रोत बन्ने अपेक्षा र गोवामा फुटबल लोकप्रिय भएको कारण सो शालिक त्यहाँ राखिएको अन्य अधिकारिहरुले बताएका छन् । गोवाको ६० औं स्वतन्त्रता दिवसको अवसरमा गोवामा रोनाल्डोको शालिक ठड्याइएको बताइएको छ । सो शालिकले भारतमा दुईधार बनेको भारतीय मिडियालाई उद्धृत गर्दै बीबीसीले समाचार छापेको छ।"
