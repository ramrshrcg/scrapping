शीर्षक,विवरण
भारतसँग नेपाल पराजित,"काठमाडौँ: भारतसँगको मैत्रीपूर्ण खेलमा नेपाल पराजित भएको छ । पहिलो हाफमा बराबरीमा खेलेको भारतले दोस्रो हाफमा नेपालविरुद्ध २ हान्दै अग्रता लिएको थियो । खेलको ८६औं मिनेटमा नेपालका तेज तामाङले १ गोल फर्काएका थिए । दुई देशबीच यसअघि भएको खेल बराबारीमा टुंगिएको थियो । मैत्रीपूर्ण खेल अवलोकन गर्न पूर्वप्रधानमन्त्री एवं नेकपा एमालेका अध्यक्ष केपी ओली, गृहमन्त्री बालकृष्ण खाण लगायत उच्च पदस्थ अधिकारीहरु समेत दशरथ रंगशालामा पुगेका थिए ।"
पशुपतिनाथ मन्दिर असोज १ देखि खुल्ने,"काठमाडौँ: हिन्दू धर्मावलम्बीको आस्थाको केन्द्र पशुपतिनाथ मन्दिर असोज १ गतेदेखि खुल्ने भएको छ । साढे चार महिनापछि मन्दिर खुल्न लागेको हो । पशुपति क्षेत्र विकास कोषले स्वास्थ्य मापदण्ड पूरा गरी भक्तजनका लागि मन्दिर खोल्ने निर्णय गरेको हो । कोषका सदस्यसचिव डा मिलनकुमार थापाले असोज १ गतेदेखि मन्दिर खोल्न लागेको जानकारी दिए । उनले अन्नपूर्णसँग भने, कोरोना संक्रमणका कारण लामो समयदेखि बन्द गरिएको पशुपतिनाथ मन्दिर असोज १ गतेदेखि खोल्ने निर्णय गरेका छौँ । मन्दिरमा हुँदै आएका विशेष पूजा पनि खुल्ला गरिने डा थापाले जानकारी दिए । कोषमा आइतबार बसेको कार्य सम्पादन समितिको बैठकले यस्तो निर्णय गरेको हो । प्रशासन र प्रहरीसँगको समन्वयमा सुरक्षित तरिकाले व्यवस्थित रूपमा भक्तजनलाई मन्दिरमा दर्शन र पूजाआजा गर्ने व्यवस्था कोषले मिलाउने भएको हो । विश्वव्यापी कोरोना महामारीका कारण २०७६ चैत्र ११ गतेदेखि सरकारले लकडाउन गरेपछि पशुपतिनाथ मन्दिर पनि बन्द गरिएको थियो । कोषका कार्यकारी निर्देशक डा घनश्याम खतिवडाले लकडाउनले बन्द भएको मन्दिर नौ महिनापछि २०७७ पुस १ गतेदेखि २०७८ वैशाख १५ गतेसम्म खुलेको जानकारी दिए । पुनः साढे चार महिनापछि पशुपतिनाथ मन्दिर खुल्ला हुन लागेको जानकारी दिँदै उनले भने, भक्तजनले पनि स्वास्थ्य मापदण्ड पालनामा जिम्मेवार हुनुपर्नेछ, तीज र पञ्चमीको समयमा खोल्न पाएनौँ ।"
भारत र नेपालबीच भइरहेको खेल हेर्न रंगशाला पुगे पूर्वप्रधानमन्त्री ओली,"काठमाडौं : नेकपा एमालेका अध्यक्ष एवम् पूर्वप्रधानमन्त्री केपी शर्मा ओली नेपाल र भारतबीच भइरहेको मैत्रीपूर्ण फुटबल खेल हेर्न दशरथ रंगशालामा पुगेका छन्। आइतबार नेपाल र भारतबीचको मैत्रीपूर्ण फुटबल खेल अवलोकन गर्न उनी रंगशाला पुगेका हुन्। खेलाडिलाई हौसला प्रदान गर्न खेल शुरू हुनु अगाडि नै ओली रंगशाला पुगेका थिए। गृहमन्त्री बालकृष्ण खाण पनि रंगशाला पुगेका छन्। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। घरेलु टोली नेपाल सुरुवाती अग्रता जोगाउन नसक्दा भारतसँग बराबरीमा रोकिएको हो। घरेलु दर्शकको राम्रो साथ पाएको नेपालले खेलको ३६ औं मिनेटमा गोल गरेको थियो। अञ्जन विष्टले भारतीय गोलरक्षक गुरप्रीतसिंह सन्धुलाई बिट गर्दै गोल गरेका थिए। पहिलो हाफमा १० को अग्रता बनाएको नेपालले दोस्रो हाफको ६१औं मिनेटमा गोल खाएको थियो। अनिरुद्र थापाले गोल गर्दै भारतलाई हारबाट जोगाएका थिए। भारतविरुद्धको दोस्रो अन्तर्राष्ट्रिय मैत्रीपुर्ण खेलका लागि नेपालको सुरुवाती ११ घोषणा भएको छ। दशरथ रंगशालामा जारी दोस्रो मैत्रीपूर्ण खेलमा मुख्य प्रशिक्षक अब्दुल्लाह अल्मुताइरीले किरण चेम्जोङको कप्तानीमा सुरुवाती ११ को घोषणा गरेका हुन्। अलमुताइरली ब्इताबार तीन खेलाडी परिवर्तन गरेका छन्। अन्जन विष्ट, सुमन अर्याल र नवयुग श्रेष्ठलाई बेञ्चमा राखेर उनले आशिष लामा, मनिष डाँगी र सुजल श्रेष्ठलाई मौका दिएका हुन्। कप्तान किरण चेम्जोङले यसअघिका कप्तान विराज महर्जनले राखेको ७३ क्यापको कीर्तिमानलाई तोडेका छन्। नेपाली टिम : गोलकिपर: किरण चेम्जोङ डिफेन्डर : दिनेश राजवंशी, अनन्त तामाङ, गौतम श्रेष्ठ, सुजल श्रेष्ठ मिडफिल्डर : पुजन उपरकोटी, तेज तामाङ, सुमन लामा फरवार्ड : मनिष डाँगी, आयुष घलान, आशिष लामा"
तस्बिरमा नेपालभारत मैत्रीपूर्ण खेलको पहिलो हाफ,काठमाडौं : नेपाल र भारतबीच जारी मैत्रीपूर्ण खेलमा पहिलो हाफ गोलरहित बराबरीमा रोकिएको छ। खेल त्रिपुरेश्वरस्थित दशरथ रंगशालामा साँझ ५:३० बजे सुरु भएको हो। खेलाडीलाई हौसला बढाउन नेकपा एमाले अध्यक्ष एवम् पूर्वप्रधानमन्त्री केपी शर्मा ओली दशरथ रंगशाला पुगेका छन्। आइतबार नेपाल र भारतबीचको मैत्रीपूर्ण फुटबल खेल अवलोकन गर्न उनी रंगशाला पुगेका हुन्। खेल शुरू हुनु अगाडि नै ओली रंगशाला पुगेका थिए। खेल अवलोकन गर्न गृहमन्त्री बालकृष्ण खाण पनि रंगशाला पुगेका छन्। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। भारतसँगको दोस्रो मैत्रीपूर्ण खेल आज दशरथ रंगशालामा नेपालभारत मैत्रीपूर्ण फुटबल हुँदै रंगशालामा खेलाडीसँगै दर्शकको उत्साह (फोटो फिचर) भारत र नेपालबीच भइरहेको खेल हेर्न रंगशाला पुगे पूर्वप्रधानमन्त्री ओली घरेलु टोली नेपाल सुरुवाती अग्रता जोगाउन नसक्दा भारतसँग बराबरीमा रोकिएको हो। घरेलु दर्शकको राम्रो साथ पाएको नेपालले खेलको ३६ औं मिनेटमा गोल गरेको थियो। अञ्जन विष्टले भारतीय गोलरक्षक गुरप्रीतसिंह सन्धुलाई बिट गर्दै गोल गरेका थिए। पहिलो हाफमा १० को अग्रता बनाएको नेपालले दोस्रो हाफको ६१औं मिनेटमा गोल खाएको थियो। अनिरुद्र थापाले गोल गर्दै भारतलाई हारबाट जोगाएका थिए। तस्बिर : सुनीता डंगोल
कुन प्रदेशमा समाजवादी कत्रो ?,"काठमाडौं : नवौं महाधिवेशनमा केपी ओलीसँग झिनो मतले माधवकुमार नेपाल नेकपा एमालेको अध्यक्षमा पराजित भए। ओलीसँगको लामो विवादपछि नेपालले एमालेबाट चोइटिएर नेकपा (एकीकृत समाजवादी) पार्टी बनाए। प्रधानमन्त्री शेरबहादुर देउवा नेतृत्वको वर्तमान सरकारले नेपाललाई नयाँ पार्टी दर्ता गर्न राजनीतिक दलसम्बन्धी अध्यादेश ल्याएर सहजीकरण गरिदियो। पार्टी दर्ता गर्न नेपाललाई करिब एक चौथाइले साथ दिए। एमालेको २०२ जनाको केन्द्रीय कमिटीमा ५५ केन्द्रीय सदस्य, १५४ जनामध्ये ३० जना सांसद नेपालको नयाँ पार्टी नेकपा (एस) मा आए। तर, आफ्नै पक्षमा रहेका दोस्रो पुस्ताका नेताले उनलाई छाडे। संघीय नेतृत्वमा करिब चौथाइ मात्रैले साथ दिए पनि प्रदेशमा नेपालको नेतृत्वमा रहेको नेकपा (एस) उल्लेख्य देखिएका छन्। निर्वाचन आयोगले २२ गतेसम्म प्रदेश र स्थानीय तहका जनप्रतिनिधिलाई पार्टी रोज्ने समय अवधि दिएको छ। प्रदेशसभा सदस्यले धमाधाम पार्टी रोज्न थालेका छन्। अहिलेसम्म ६ वटा प्रदेशसभामा नेकपा (एस)को उपस्थिति देखिएको छ। गण्डकी प्रदेशमा भने कोही खुलेका छैनन्। नेकपा (एस) प्रदेश २ र सुदूरपश्चिम मजबुत देखिएको छ। प्रदेश २ मा एमालेका बहुमत प्रदेशसभा सदस्य नै नयाँ पार्टीमा लागेका छन्। प्रदेश १ प्रदेश १ मा १० जना प्रदेशसभा सदस्यले नेकपा (एस) रोजेका छन्। राजेन्द्र राई, राजन राई, उपेन्द्र घिमिरे, सावित्रा रेग्मी, खिनु लङ्वा लिम्बू, गणेश काम्बाङ, कृष्णकुमारी राई, पदमकुमारी गुरुङ, सुनिता चौधरी र सरिता थापाले एमाले छोडेर नेकपा (एस)मा लागेका छन्। उनीहरूले निर्वाचन आयोगमै गएर सनाखतसमेत गरिसकेका छन्। तर, लामो समयदेखि नेपालकै पक्षमा रहेका एमालेका सचिव भीम आचार्य पार्टी विभाजनमा साथ दिएनन्। प्रदेश १ मा ९३ जना सांसद छन्। जसमा सबैभन्दा ठूलो पार्टी एमालेका मात्रै ५१ थिए। १० जनाले नेकपा(एस) रोजेपछि अब एमालेमा ४१ जना सांसद छन्। प्रदेश २ प्रदेश २ मा नेकपा (एस) बलियो देखिएको छ। प्रदेशमा २१ जना प्रदेशसभा सदस्य एमालेका थिए। जसमा १२ ले एमाले छोडेर नेकपा (एस) रोजे। शत्रुधन महतो, गोविन्दबहादुर न्यौपाने, प्रमोद यादव, अशोककुमार यादव, मञ्जुकुमारी यादव, बेची लुंगेली, रविन्द्र बैठा, नागेन्द्र राय यादव, हसिमा खातुन, मनोज सेन श्रीवास्तव, सुन्दरबहादुर विश्वकर्मा र सीता गुरुङले निर्वाचन कार्यालय गएर सनाखत गरेका छन्। प्रदेशसभा सदस्य दिल्ली उप्रेतीले दिल्लीबाटै सनाखत गरेका छन्। उनको सनाखतको वैधानिकतामा भने आयोगको निर्णय गर्नुपर्ने हुन्छ। यस प्रदेशमा १३ जना नेपाल पक्षमा खुलेकामा सुन्दरबहादुर विश्वकर्मा र सीता गुरुङले भने सनाखत गरेका छैनन्। विश्वकर्मा र गुरुङ पनि नेकपा (एस)मा गए एमालेमा ८ प्रदेशसभा सदस्य मात्रै रहन्छन्। बागमती प्रदेश बागमती प्रदेशमा १३ जना प्रदेशसभा सदस्यले नेकपा (एस) रोजेका छन्। प्रदेशसभा सदस्य रमा आले मगर, राजेन्द्र पाण्डे, लक्ष्मण लम्साल, बसुन्धरा हुमागाईं, बसन्त मानन्धर, कुसुम कार्की, इन्द्रमाया गुरुङ, कृष्ण खनाल, राजेन्द्रमान श्रेष्ठ, माधव पौडेल, पार्वती सिलवाल, मुनु सिग्देल र मीना नेपाली ज्ञवालीले सनाखत गरेका छन्। बागमती प्रदेशमा एमालेका ५८ प्रदेशसभा थिए। जसमा पशुपति चौलागाईंको कोरोनाले मृत्यु भएको छ। १३ जनाले एमाले छाडेसँगै हालै मुख्यमन्त्री बनेकी अष्टलक्ष्मी शाक्यको पद धरापमा परेको छ। गण्डकी प्रदेश गण्डकीमा नेपाल नेतृत्वको नेकपा (एस) मा अहिलेसम्म एक जना प्रदेशसभा सदस्य पनि खुलेका छैनन्। लुम्बिनी प्रदेश लुम्बिनीमा नेकपा (एस) मा अहिलेसम्म एक जना प्रदेशसभा सदस्य मात्रै गएका छन्। एमालेका ३८ प्रदेशसभा सदस्यमध्ये रमा घर्ती एमाले छोडेर नेकपा (एस) मा प्रवेश गरेकी छन्। कर्णाली प्रदेश ४० सदस्यीय कर्णालीको प्रदेशसभामा ३ जना नेकपा (एस) मा खुलेका छन्। प्रदेशसभा सदस्य देवी ओली, चन्द्रबहादुर शाही र पदमबहादुर रोकाया गएका हुन्। कर्णाली प्रदेशमा २० एमालेका प्रदेश सभा सदस्य थिए। जसमा ४ मुख्यमन्त्री महेन्द्रबहादुर शाहीको सरकार जोगाउन लागेको भन्दै एमाले कारबाही गरेको छ। प्रकाश ज्वाला, अम्मरबहादुर थापा, नन्दसिंह बुढा र कुर्मराज शाहीले पार्टी निर्णयविपरीत फ्लोर क्रस गरेका थिए। एमालेको विद्यमान १६ जना प्रदेशसभा सदस्यमध्ये ३ जना नेकपा (एस) मा जाँदा अब एमालेमा १३ बाँकी रहेका छन्। माओवादी केन्द्रबाट एमाले गएका धर्मराज रेग्मीको पद गएको छ। सुदूरपश्चिम प्रदेश सुदूरपश्चिममा एमालेको २५ प्रदेशसभा सदस्यमध्ये १३ जनाले नेकपा (एस) रोजेका छन्। उनीहरूले निर्वाचन आयोगमा गई सनाखतसमेत गरिसकेका छन्। सनाखत गर्नेमा पूर्णा जोशी, लालबहादुर खड्का, माया भट्ट, चुनकुमारी चौधरी, मनाकुमारी साउँद, दुर्गाकुमारी कामी, कुलवीर चौधरी, अमरबहादुर साउद, बलबहदुर सोडारी, सुशीला बुढाथोकी, तारालामा, दीर्घ सोडारी र प्रकाश रावल रहेका छन्। एमाले उपाध्यक्ष भीम रावलको प्रभाव रहेको यस प्रदेशमा नेपाल पक्षको पकड रहेको थियो। १७ जना प्रदेशसभा सदस्य नेपाल पक्षमा थिए। तर, रावल एमालेमै रहेका कारण केही प्रदेशसभा सदस्य नेपाललाई छोडेका छन्। उता रावलले आफ्नो प्रभावलाई बचाइ राख्न भने सकेनन्। रावलकै कारण नेपाल समूह रहेका धेरै प्रदेशसभा सदस्य नेकपा (एस) रोजेका छन्। सुपको ५३ सदस्यीय प्रदेशसभामा अझै केही नेकपा (एस) मा जाने उनीहरूको दाबी छ।"
बीपीका चिकित्सकलाई सरकारले भन्यो: आन्दोलन रोक्नू,"काठमाडौँ: बीपी कोइराला स्वास्थ्य विज्ञान प्रतिष्ठानमा उत्पन्न गतिरोध अन्त्यका लागि स्वास्थ्य तथा जनसंख्या मन्त्रालयले चिकित्सकहरुको अधिकांश माग सम्बोधन भइसकेको जनाएको छ । स्वास्थ्य मन्त्रालयले आइतबार विज्ञप्ति जारी गर्दै प्रतिष्ठानमा देखिएका विवाद समाधानका लागि आन्दोलनरत चिकित्सकका अधिकांश माग सम्बोधन भइसकेको जनाएको हो । यसअघि स्वास्थ्य मन्त्रालयका प्रतिनिधि र प्रतिष्ठान शुद्धिकरण अभियान२०७८ संयुक्त संघर्ष समितिबीच ६ बुँदे सहमति भएको थियो । तर, माग कार्यान्वयन नभएको भन्दै प्रतिष्ठानका स्वास्थ्यकर्मीहरु आन्दोलनमा छन् । आन्दोलनरत चिकित्सकहरुलाई सम्बोधन गर्दै मन्त्रालयले आइतबार अब नियमित काममा फर्कन आग्रह गरेको छ। कोभिड१९ संक्रमण महामारीको अवस्थामा स्वास्थ्य जस्तो अत्यावश्यक र संवेदनशील क्षेत्र खुला राखी स्वास्थ्य सेवालाई संचालन गर्नुहुन सरोकारवाला सबैमा हार्दिक अनुरोध गरिन्छ विज्ञप्तिमा भनिएको छ । सहमति कार्यान्वयन गर्न प्रधानमन्त्री तथा मन्त्रिपरिषद्को कार्यालयका सचिव बैकुण्ठ अर्यालको नेतृत्वको उच्चस्तरीय समितिको प्रतिवेदन पेश भई सार्वजनिक गरिएको मन्त्रालयले जनाएको छ । यस्तै समस्या पहिचान तथा छानविन कार्यदल गठन भई प्रतिवेदन पेश भइसकेको छ । मन्त्रालयले चिकित्सा शिक्षा आयोग र नेपाल मेडिकल काउन्सिलबाट प्रतिष्ठानले गरेका काम कारवाही सम्बन्धी निरीक्षण एवं अनुगमन सम्पन्न भएको समेत जनाएको छ । प्रतिष्ठानका उपकुलपति, शिक्षाध्यक्ष, रजिस्ट्रार र अस्पताल निर्देशकलाई गतिरोध अन्त्य गर्न सहज निकासको लागि मार्ग प्रशस्त गर्न निर्देशन दिएको समेत विज्ञप्तिमा उल्लेख छ । प्रतिष्ठानका उपकुलपतिलाई प्राध्यापक उपाधिको प्रमाणपत्र पेश गर्न पत्राचार भइसकेको समेत उल्लेख छ । विज्ञप्ति अनुसार विश्वविद्यालय र स्वास्थ्य विज्ञान प्रतिष्ठानहरूसँग सम्बन्धित मौजुदा कानूनमा आवश्यक संशोधन गर्न प्रा डा परासर प्रसाद कोइरालाको संयोजकत्वमा गठित मस्यौदा समितिको प्रतिवेदन, २०७५ सार्वजनिक गरिएको छ । यस्तै, शिक्षा मन्त्रालयका सहसचिव डा हरिप्रसाद लम्सालको संयोजकत्वमा गठित समितिको विश्वविद्यालय र उच्च शिक्षा प्रदायक स्वास्थ्य विज्ञान प्रतिष्ठानका पदाधिकारी नियुक्तिको मापदण्ड निर्धारण कार्यदलको प्रतिवेदन, २०७६ सार्वजनिक भइसकेको जनाएको छ । विज्ञप्तिमा स्वास्थ्य मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति र मनोनयन सम्बन्धी मापदण्ड, २०७३ लाई परिमार्जन गरी नयाँ नियुक्तिका सम्बन्धमा कार्यविधि मापदण्ड निर्माणका लागि ३ जना प्राध्यापक सहित प्रमुख विशेषज्ञ डा दिपेन्द्र रमण सिंहको संयोजकत्वमा ७ सदस्यीय समिति गठन गरिएको बताएको छ ।"
"अफगानिस्तानमा गृहयुद्ध हुनसक्ने अमेरिकी सेनाको चेतावनी, जापानमा पहिलो महिला प्रधानमन्त्री बन्ने सम्भावना","प्यारा ओलम्पिक्स सम्पन्न टोक्यो: जापानको राजधानी टोक्योमा अगष्ट २४ देखि आयोजित १६ औं प्याराओलम्पिक्स खेल आइतबार सम्पन्न भएको छ । इन्टरनेस्नल प्याराओलम्कि कमिटीले टोक्योमा १३ दिन लामो प्याराओलम्कि खेलको आइतबार साँझ समापन गरेको हो । टोक्यो ओलम्पिक समाप्त भएको करिब २ हप्तापछि प्यारा ओलम्पिक्स खेल सुरु भएको थियो । जापानको आयोजनामा भएको प्यारा ओलम्पिक्समा संसारभरबाट ४ हजार ४ सय खेलाडीले भाग लिएका थिए भने विभिन्न २२ खेलमा प्रतिस्पर्धा भएको थियो ।  आईएस हमलामा १३ इराकी प्रहरी मारिए बग्दादः इस्लामिक स्टेटको आक्रमणबाट आइतबार १३ इराकी प्रहरी मारिएका छन् । इराकको किरकुश सहरस्थित एक चेक प्वाइन्टमा भएको आत्मघाती हमलामा १३ प्रहरी मारिएका छन् भने तीन प्रहरी गम्भीर घाइते भएको एएफपीले जनाएको छ । एएफपीका अनुसार उत्तरी इराकमा अवस्थित किरकुक सहरमा आईएसआईएसले प्रहरी चेक प्वाइन्टलाई लक्षित गरी हमला गरेको थियो । सो हमलामा १३ प्रहरी जवानको मृत्यु भएको हो। इराकको सुरक्षा तथा मेडिकल स्रोतका अनुसार किरकुक सहरदेखि ६५ किलोमिटरको दूरीमा रहेको प्रहरी चेक प्वाइन्टमा आइतबार बिहान हमलाकारी र प्रहरीबीच दुई घण्टासम्म दोहोरो भीडन्त भएको थियो । हमलाकारीले प्रहरी जवान सवार गाडीमा बम हमला गरेका थिए । सो क्षेत्रमा इस्लामिक स्टेट सक्रिय रहे पनि आइएसले सो हमलाको जिम्मा लिएको छैन ।  अफगानिस्तानमा फेरि गृहयुद्ध हुनसक्ने अमेरिकी सेनाको चेतावनी काबुल: अफगानिस्तानको पञ्जशीर उपत्याकालाई नियन्त्रणमा लिन तालिबानले शनिबार गरेको हमलाले अफगानिस्तानमा गृहयुद्ध हुनसक्ने अमेरिकी सेनाले चेतावनी दिएको छ । अमेरिकी सेना प्रमुख मार्क मिल्ल्लीले तालिबान र तालिबान विरोधीहरुबीच चलिरहेको युद्धले अफगानिस्तान गृह युद्धमा होमिने चेतावनी दिएका हुन् । अफगानिस्तानको पञ्जशीर उपत्यका आफ्नो नियन्त्रणमा लिनका लागि तालिबान र तालिबान विरोधीहरुबीच लडाइँ भइरहेको छ । दुबै समूहको लडाइँले अफगानिस्तान फेरि गृह युद्धमा होमिने जोखिम उच्च रहेको मार्कले चेतावनी दिएका हुन् । दुबै पक्षले पञ्जशीर आफ्नो भएको दाबी गरिरहेका छन् । पञ्जशीरको लडाइँले अफगानिस्तानमा ठूलो तनाब उत्पन्न गराउने खतरा उच्च छ मार्क मिल्लीले भनेका छन् । अफगानिस्तानबाट अमेरिकी सेना फिर्ता भइसकेपछि तालिबानले पञ्जशीरलाई नियन्त्रणमा लिन पटक पटक हमला गरिरहेको छ । तालिबानका प्रवक्ता विलाल करिमीले पञ्जशीरका ७ जिल्लामध्ये खिन्ज र उनाबाह तालिबानको नियन्त्रणमा लिएको र अन्य जिल्ला कब्जा गर्न हजारौँ तालिबान सैनिकहरु अघि बढिरहेको बताएका छन् । अफगानिस्तानको नेसनल रेजिस्टेन्स फ्रन्टका प्रवक्ता फाहिम दास्तीले पञ्जशीरमा दुबै पक्षबीच भीषण युद्ध चलिरहेको बताएका छन् । अमेरिकी सेना प्रमुखले तालिबान र तालिबान विरोधीबीच जारी भीषण युद्धले अफगानिस्तानमा गृह युद्ध निम्तिने बताउँदै भनेका छन्, तालिबानले पञ्जशीर नियन्त्रणमा लिन र नयाँ सरकार गठन गर्न सक्छ या सक्दैन तर अफगानिस्तानको अहिलेको अवस्थाले उग्र रुप लिएमा गृह युद्ध हुने करिब पक्का छ । ००० जापानमा पहिलो पटक महिला प्रधानमन्त्री बन्ने संकेत टोक्योः जापानको प्रधानमन्त्री पदमा पहिलो पटक महिलाले नियुक्ति पाउनसक्ने सम्भावना देखिएको अन्तर्राष्ट्रिय मिडियाले जनाएका छन् । आगामी प्रधानमन्त्री चुनावको दाबेदार मानिएकी जापानकी पूर्व आन्तरिक मामिलामन्त्री साना ताकाइची जापानको पहिलो महिला प्रधानमन्त्री हुने पक्का रहेको आइतबार जापानी सञ्चारमाध्यमहरुले जनाएका छन् । प्रधानमन्त्री योसिहिदे सुगाले शुक्रबार आगामी चुनावमा नउठ्ने घोषणा गरेसँगै ताइकाची जापानको पहिलो महिला प्रधानमन्त्री हुने संकेत देखिएको जापानी मिडियामा खबर छ । उनी सत्ताधारी लिवरल डेमोक्रेटिक पार्टी (एलडिपी)को तर्फबाट प्रधानमन्त्री पदको लागि लड्ने बताइएको छ । ६० वर्षीय ताइकाची वरिष्ठ नीति निर्मातामध्ये एक हुन् । उनले जापानको पहिलो महिला प्रधानमन्त्री बन्ने उदेश्य राखेको क्योदो न्युजमा खबर छ । ताइकाची पूर्वप्रधानमन्त्री सिन्जो आवे निकट र बेलायतीकी पूर्वप्रधानमन्त्री मार्गरेट थ्याचरको प्रशंसकको रुपमा चिनिन्छिन् । चीन र दक्षिण कोरियाको सन्दर्भमा उनले विगतमा ठूलो आलोचना समेत खेपेकी थिइन् ।  ९ महिनाका गर्भवती महिला इजरायल जेलबाट छुटे जेरुसेलम: गर्भवती भएको ९ महिना पुगेका प्यालेस्टेनी महिलाहरु इजरायलको जेलबाट रिहा भएका छन् । जेल परेका गर्भवती महिलाहरुलाई सुत्केरी अवस्थामा पुगेपछि आइतबार नजरबन्दीमा रिहा गरिएको अन्तर्राष्ट्रिय सञ्चार माध्यमले जनाएका छन् । गर्भवती महिलालाई जेलबाट छुटाउनु पर्ने माग राख्दै इजरायललाई विभिन्न क्षेत्रबाट दबाब आएको थियो । प्यालेस्टेनीहरु सार्वजनिक अभियान सामाजिक सञ्जालमार्फत भाइरल बनेपछि अन्तर्राष्ट्रिय निकायको ध्यान तानेको थियो । अन्तर्राष्ट्रिय निकायले घटनाको निन्दा गर्दै ९ महिना पुगेका गर्भवती महिलालाई जेलबाट छुटाउन आग्रह गरेको थियो । जेलबाट रिहा भएका गर्भवती महिलालाई २४ घण्टा निगरानीमा राखिएको छ । इजरायली सैनिकमार्फत पक्राउ परेका दर्जनौ प्यालेस्टेनी महिलाहरु इजरायलको जेलमा कैद भएको अलजजिराले जनाएको छ ।  आईयूसीएनको खतराको सूचीमा संसारकै ठूलो छेपारो जाकर्ता: इन्टरनेसनल युनियन फर कन्जरभेसन अफ नेचर (आईयूसीएन)ले वन्यजन्तुबारे ताजा जानकारी सार्वजनिक गर्दै ड्रयागन प्रजातिको संसारकै ठूलो जीवित छेपारोलाई रातो सूची (खतरा) मा राखेको छ । इन्डोनेसियामा पाइने छेपारो प्रजातिको कोमोदो ड्रयागनलाई खतराको सूचीमा राखिएको हो । कोमोदो ड्रयागन विश्व सम्पदा सूचीमा सूचीकृत इन्डोनेसियाको कोमोदो राष्ट्रिय निकुन्जमा मात्र पाइन्छ । कोमोदो ड्रयागनसँगै सार्क माछा, एटलान्टिक ब्लुफिन टुना, जापानमा पाइने सूसी आदिलाई पनि आइसीयूएनले खतराको सूचीमा राखिएको छ । आगामी ४५ वर्षसम्म विश्वबाट ३० प्रतिशतभन्दा बढी प्रजातिका जीवहरु लोप हुने प्रक्षेपण पनि आइयूसीएनले गरेको छ । वन्यजन्तु संरक्षणसम्बन्धी विश्वव्यापी निकायले गरेको मुल्यांकन अनुसार मानवीय गतिविधिका कारण संसारबाट १ लाख ३८ हजारमध्ये २८ प्रतिशत प्रजाति संसारबाट सधैँका लागि लोप हुने अवस्थामा छन् । शनिबार एक रिपोर्ट सार्वजनिक गर्दै आइयूसीएनले वन्यजन्तुको वासस्थानमा ह्रास, वन विनास, वन्यजन्तुको अवैध व्यापार र जलवायू परिवर्तनको कारण विभिन्न प्रजातिका वन्यजन्तुहरु जोखिममा छन् । पृथ्वीबाट विभिन्न प्रजातिको लोप र प्रर्यावरणीय चक्रको विनाशले खतराको संकेत दिइरहेको आइसीयुएनले बताएको छ ।  जी ७ मुलुकले रुस र चीनसँग छलफल गर्ने टोक्योः जी ७ मुलुकका विदेशमन्त्रीहरुले आगामी हप्ता अफगानिस्तान मुद्दाबारे चीन र रुससँग छलफल गर्ने भएका छन् । जापानका विदेशमन्त्री तोसिमित्सु मोतेगीले आइतबार जापानी न्युज च्यानल एनएचकेसँग अफगानिस्तानको मुद्दामाथि जी ७ बैठक बोलाइएको बताएका छन् । उक्त बैठकमा जी ७ समूहका सदस्य मुलुकहरुले अफगानिस्तान मुद्दाबारे चीन र रुससँग छलफल गर्ने समेत उनले जानकारी दिएका छन् । जी ७ मुलुकका विदेशमन्त्रीहरुको बैठक सेप्टेम्बर ८ मा आयोजना गरिएको छ । अमेरिकी विदेशमन्त्री एन्टोनी ब्लिंकेनको अगुवाइमा भर्चुअल माध्यममार्फत सो बैठक आयोजना गरिएको छ । बैठकमा २० भन्दा बढी मुलुकका कुटनीतिज्ञ सहभागी हुने अपेक्षा गरिएको छ । जापानका विदेशमन्त्री मोतेगीले रुस र चीनका प्रतिनिधीहरुलाई सो बैठकमा सहभागी हुन आग्रह गरेका छन् ।  नक्कली शरणार्थी बनेर न्यूजिल्याण्ड पुगेका आईएस सदस्यले सिकाए पाठ वेलिंटन: सिरिया, म्यानमार र अफगानिस्तान लगायत मुलुकबाट आएका शरणार्थीलाई शरण दिएको न्यूजिल्याण्डमा शनिबार बिहान भएको आतंककारी हमलाले झस्काइदिएको बताइएको छ । शनिबार भएको आतंकवादी हमलाले आफूहरुलाई ठूलो पाठ सिकाएको न्यूजिल्याण्डकी प्रधानमन्त्री जेसिन्डा आर्डेनले बताएकी छन् । जालझेल गरेर शरणार्थी बनेका ती आतंककारीले हामीलाई नयाँ पाठ सिकाएका छन् । नक्कली शरणार्थी बनेर मुलुक प्रवेश गर्ने त्यस्ता आतंककारी हाम्रो राष्ट्रिय सुरक्षाको लागि खतरा बनेको छ उनले भनेकी छन्, जानाजान न्यूजिल्याण्डमा आतंक फैलाउन गरिएको आईएसको यो कदम सह्य छैन । कानुनको नजरमा कसैलाई छुट छैन । सरकारले शंकास्पद शरणार्थीलाई पहिलेदेखि नै खोजिरहेको र मुलुकबाट हटाउन खोजिएको जानकारी समेत आइतबार प्रधानमन्त्री जेसिन्डाले दिएकी छन् । न्युजिल्याण्ड सरकारले तत्कालै शरणार्थी प्रक्रियाको अन्त्य गर्ने जनाएको छ । नक्कली शरणार्थी बनेर १० वर्षअघि न्यूजिल्याण्ड छिरेका एक आईएसका सदस्यले न्यूजिल्याण्डको वेलिङस्टनस्थित शनिबार बिहान अन्धाधुन्ध आक्रमण गरेका थिए । सो आक्रमणमा परी ७ जना गम्भीर घाइते भएका थिए । हमलापछि ३२ वर्षीय अहमद आतिल मुहम्मद समसुद्दीन न्यूजिल्याण्ड प्रहरीको हातबाट मारिएका थिए । संयोजन: अस्मिता खड्का"
विद्यार्थीमा कोरोना देखिएपछि विद्यालय बन्द,"जोमसोम : जोमसोममा जनहित माध्यमिक विद्यालयका एक बिद्यार्थीलाई कोरोना पोजेटिभ देखिएसँगै गत बिहिबारदेखि एक साताका लागि बिद्यालय बन्द भएको छ। विद्यालयले जारी गरेको बिज्ञप्तीमा जिल्ला बाहिरबाट नयाँ भर्ना हुन आएका मध्ये एक बिद्यार्थीलाई एन्टिजेन परिक्षण गर्दा कोरोना पोजेटिभ देखिएकाले अन्य बिद्यार्थीको कन्ट्रयाक ट्रेसिङ गरेर मात्र बिद्यालय सञ्चालन गरिने जनाईएको छ । मुस्ताङका ५ वटै स्थानीय तहमा भौतिक रुपमा पठनपाठन तथा आवासीय छात्राबास सञ्चालन गरेका छन् । घरपझोङको जनहित माध्यमिक विद्यालयले गत श्रावणदेखि पालिकाको अनुमतीमा अनलाईन तथा जोरबिजोर कक्षा सञ्चालन गरेको थियो । बिद्यालयले भौतिक रुपमा सञ्चालन भएसँगै छात्राबासमा रहेका जिल्ला बाहिरका बिद्यार्थीलाई बिद्यालयमा प्रवेश गराउनुअघि गरिएको कोभिड परिक्षण गरिएको थियो । विद्यार्थीलाई कोरोना संक्रमण देखिएको प्राधानाध्यापक रामचन्द्र अधिकारीले जानकारी दिए । विद्यालयले कोभिड संक्रमण फैलिने आशंका रहेको भन्दा संक्रमित बिद्यार्थीलाई अभिभावकको जिम्मा लगाईसकेको प्रधानाध्यापक अधिकारीले उल्लेख गरे । कोभिड पोजेटिभ देखिएका बिद्यार्थी तथा निजको सम्पर्कमा आएका अन्य बिद्यार्थीको अवस्था सामान्य रहेको बिद्यालयले जनाएको छ । आइतबार स्थानीय तह, बिद्यालय व्यवस्थापन समिति लगायतको बैठकले स्वास्थ्यकर्मीको सुझाव अनुसार विद्यालयका बिद्यार्थीहरुको स्वास्थ्यमा कुनै जटिलता उत्पन्न नभएमा बिहीबारदेखि शैक्षिक पठनपाठन सूचारु गर्ने निर्णय गरेको छ ।"
मन्त्रीमा के छ त्यस्तो ?,"काठमाडौं ० प्रेम आले एमालेको माधव नेपाल समूहमा थिए। मन्त्री हुन केपी अोली निकट भए र ओलीले पहिलो पटक संसद् विघटन गरेपछि २०७७ पुस १० मा मन्त्री पनि भए। ओलीले उनलाई जेठ २१ मा हटाए। त्यसपछि ओलीसँग बिच्किए। साउन ३ मा प्रधानमन्त्री शेरबहादुर देउवालाई विश्वासको मत दिए। अहिले नेपाल नेतृत्वको पार्टी नेकपा (एस)मै फर्किएका उनी मन्त्री बन्न लविङ गरिरहेका छन्। ००० ० कृष्णकुमार श्रेष्ठ किसान, जो ओलीका आज्ञाकारी पात्रका रूपमा चिनिन्थे। महेश बस्नेतसँग निकट सम्बन्ध पनि थियो। २०७७ वैशाखमा जसपाका सांसद डा सुरेन्द्र यादवलाई अपहरण शैलीमा काठमाडौं ल्याउनसमेत प्रयोग भए। तनहुँका ठूलै व्यवसायीसमेत रहेका श्रेष्ठ ओली सरकार ढाल्नमा सक्रिय भए। ओलीले मन्त्री बनाएनन्। त्यसपछि मन्त्रीकै लागि नेपाल नेतृत्वको पार्टी नेकपा(एस)मा गए। उनी पनि मन्त्री हुने लाइनमा छन्। ००० ० ओली नेतृत्वमा सरकार गठनदेखि नै रामबहादुर थापा बादल गृहमन्त्री थिए। तत्कालीन नेकपामा माओवादी कोटाबाट लेखराज भट्ट पनि मन्त्री बने। पुस ५ मा ओलीले प्रतिनिधिसभा विघटन गरेपछि पुष्ष्पकमल दाहाल र माधवकुमार नेपाल समूहका सबै मन्त्रीले राजीनामा दिए। तर, थापा र भट्ट ओली सरकारमा बसिरहे। अझ उनीहरूकै पहलमा मन्त्रिपरिषद्मा टोपबहादुर रायमाझी, मणिचन्द्र थापा, प्रभु साह, गौरीशंकर चौधरी, दावा लामा थपिए। २०७७ फागुनमा नेकपा खारेज भएर एमाले र माओवादी केन्द्र ब्युँतिए। तर, उनीहरू एमालेमै बसे। मन्त्रीकै लोभमा माओवादी केन्द्रमा नफर्किएको आरोप लाग्ने गरेको छ। राजनीतिक र नैतिक इमान्दारी बेचेर मन्त्री पद हत्याउने घटनाक्रमले संसदीय प्रणाली नै विकृत भयो। त्यसका बाछिटा गणतन्त्रमा पनि परिसके। ००० ० गुण्डा नाइकेको उपमा पाएका गण्डकीका प्रदेश सभा सदस्य राजीव गुरुङ दीपक मनाङे को त्यहाँ सरकार बनाउन र ढाल्न प्रमुख हात छ। तत्कालीन मुख्यमन्त्री पृथ्वी सुब्बा गुरुङको सरकार जोगाउन मनाङेलाई मन्त्री बनाइयो। चुनावमा पनि एमालेले सहयोग गरेर जिताएको थियो। गुरुङ सरकार धरापमा परेपछि मन्त्री रहेकै अवस्थामा उनले धोका दिए। सरकार ढाल्न पनि लागे, मनाङेकै कारण गुरुङको सरकार ढल्यो। अहिले कृष्णचन्द्र नेपाली पोखरेल को सरकारमा पनि मनाङे मन्त्री नै छन्। ००० ० गण्डकीमा गुरुङको नेतृत्वको सरकार ढलेपछि कांग्रेस नेता कृष्णचन्द्र नेपालीको नेतृत्वमा सरकार बन्यो। मन्त्रीको विवादको कारण उनलाई मन्त्रिपरिषद विस्तारमा सकस नै भयो। दलित समुदायका दोबाटे विश्वकर्मालाई मन्त्रीको शपथ खान तयारी भएर बस्न भनियो। शपथ खान भनेर हतारिँदै गृह जिल्ला तनहुँबाट उनी पोखरातिर लागे। तर, बाटैमा मन्त्रीको लिष्टबाट उनको नाम काटिएको खबर आयो। उनको ठाउंमा कास्कीका धनाढ्य बिन्दुकुमार थापा मन्त्री बने। ००० ० कर्णालीमा एमालेका चार प्रदेशसभा सदस्यले आफ्नो मन्त्री पद जोगाउन पार्टीको निर्णयविपरीत फ्लोर क्रस गरेर माओवादी केन्द्रका नेता मुख्यमन्त्री महेन्द्रबहादुर शाहीको सरकार जोगाइदिए। यहींबाट एमालेको विभाजनको बीउ रोपियो । ००० ० मन्त्रीकै लोभमा प्रदेश १ मा टंक आङ्बुहाङ माओवादी केन्द्र छोडेर एमालेमा आए। ००० ० लुम्बिनीमा जसपाका सन्तोषकुमार पाण्डे, विजयबहादुर यादव, कल्पना पाण्डे लम्साल र सुमन शर्मा रायमाझी तत्कालीन शंकर पोखरेलको सरकारमा मन्त्री हुन आए। २०४७ पछि मन्त्रीका लागि पार्टी छोड्ने मात्रै होइन व्यवस्था परिवर्तनदेखि पार्टी फुटाउन, गुट परिवर्तन गर्ने, सुरासुन्दरी काण्ड, बैंककलगायतका दर्जनौं काण्ड र भए। ००० ० भाग पुर्याउन लुम्बिनी प्रदेशमा जम्बो मन्त्रिमण्डल बन्न लागेको छ। ००० ० महन्थ ठाकुरका साथ रहेका प्रमोद साहलगायत नेता मन्त्री पाएपछि उपेन्द्र यादव समूह लागेका थिए। ठाकुर समूहमा रहेका मन्त्री नपाएपछि अमृता अग्रहरि, नरमाया ढकाल, रानी मण्डल, प्रमोद साह र रुहीनाथ यादव पक्षतिर लागे। ००० ० केही समयअघि माओवादी केन्द्रका अध्यक्ष पुष्पकमल दाहालले सार्वजनिक कार्यक्रममै भनेका थिए, म त मन्त्री बन्न दबाब दिने मान्छेको हुलभित्रबाट आएको छु। आतंक छ, मेरो दिमागमा कसलाई मन्त्री बनाउने कसलाई नबनाउने ? ००० ० जनता समाजवादी पार्टीका अध्यक्ष उपेन्द्र यादवले हालै ल्याएको राजनीतिक दलसम्बन्धी अध्यादेश फिर्ता गर्न देउवालाई दबाब दिइरहेका छन्। अध्यादेशमा पार्टीको केन्द्रीय समिति वा संसदीय दलको २० प्रतिशत सदस्यले पार्टी फुटाएर नयाँ पार्टी गठन गर्न सक्ने व्यवस्था छ। यो अध्यादेश क्रियाशील रहेमा मन्त्री नपाएका जसपाका सांसदले पार्टी फुटाउन सक्नेतर्फ यादवको संकेत छ। अध्यादेशमा टेकेर जसपाबाट महन्थ ठाकुरको नेतृत्वमा लोकतान्त्रिक समाजवादी पार्टी(लोसपा) बनिसकेको छ। यी प्रतिनिधिमूलक घटना मात्रै हुन्। २०४८ सालपछि मन्त्री पदकै लागि जे पनि गर्ने परिपाटीको विकास भयो। राजनीतिक र नैतिक इमान्दारी बेचेर मन्त्री पद हत्याउने घटनाक्रमले संसदीय प्रणाली नै विकृत भयो। त्यसका बाछिटा गणतन्त्रमा पनि परिसके। गृह, अर्थ, भौतिक पूर्वाधारलगायत मन्त्रालयमा आकर्षण हुनुको मुख्य कारण स्रोतसाधानको खोजी हो। हुन त यस्ता विकृति २०१५ सालपछि पनि भएका थिए। कांग्रेसका तत्कालीन नेता तुलसी गिरी, सूर्यबहादुर थापा, विश्वबन्धु थापालगायतका नेताले २०१७ सालको काण्डमा राजालाई साथ दिए। गिरी, थापा बीपी कोइरालाको मन्त्रिमण्डलमा नै सहभागी थिए। २०४७ पछि मन्त्रीका लागि पार्टी छोड्ने मात्रै होइन व्यवस्था परिवर्तनदेखि पार्टी फुटाउन, गुट परिवर्तन गर्ने, सुरासुन्दरी काण्ड, बैंककलगायतका दर्जनौं काण्ड र भए । सत्ताकै लोभमा कांग्रेस, एमाले, राप्रपा विभाजन भए। मधेसवादी पार्टी त मन्त्रीकै लोभमा छियाछिया भए। तत्कालीन एमाले अध्यक्ष मनमोहन अधिकारीको नेतृत्वको सरकार ढलेपछि नै राजनीतिमा धेरै विकृतिको सुरुवात भयो। अधिकारीपछि प्रधानमन्त्री बनेका शेरबहादुर देउवाले ५१ सदस्यीय जम्बो मन्त्रिमण्डल बनाए। मन्त्री हुन जे गर्न तयार हुन थाले, नेता। जसले नेपालको राजनीतिको मूल नीति विकृत बनाउन थाल्यो। यो विकृति २०६२६३ पछि अझ बढ्दै गयो। सत्ता जोगाउनमा जम्बो मन्त्रिमण्डल बनाइए। २०६८ पछि प्रधानमन्त्री बनेका डा बाबुराम भट्टराईले पनि ४९ सदस्यीय जम्बो मन्त्रिपरिषद् नै बनाए। २०७२ सालमा केपी शर्मा ओलीले ६ जनालाई उपप्रधानमन्त्री बनाए। २०७३ मा पुष्पकमल दाहालले ४१ जनालाई मन्त्री बनाए। पुनः चौथोपटक प्रधानमन्त्री भएका देउवाले ६४ सदस्यीय सुपर जम्बो मन्त्रिपरिषद् गठन गरे। नयाँ संविधान बनेपछि यस्ता प्रवृत्ति हट्लान् भन्ने आशा थियो। तर, अझ बढिरहेको छ। अहिले ज्यान फालेर मन्त्री बन्न लाग्नेको होड नै छ। मन्त्री छान्नै सकस देउवा सरकार बनेको दुई महिना हुन लागिसकेको छ, तर मन्त्रिपरिषद्ले पूर्णता नै पाएको छैन। प्रधानमन्त्रीसहित ५ मन्त्री र एक राज्यमन्त्रीले काम चलाइरहेका छन्। माओवादी अध्यक्ष दाहालको भनाइमा सत्तारुढ पार्टीमा मन्त्री बन्न ठूलो दबाब छ। मन्त्री छान्न नै गह्रो भइरहेको छ। विद्यमान राजनीतिक दलसम्बन्धी अध्यादेश खारेज नभएमा मन्त्री बन्न नपाएकाले पुनः पार्टी फुटाउने सम्भावना रहेको संकेत जसपाका अध्यक्ष यादवले गरिसकेका छन्। मन्त्रीमा के छ त्यस्तो ? सत्ता, शक्ति र पैसाका लागि नै नेताहरू मन्त्री बन्न तँछाडमछाड गर्छन्। मन्त्री भएपछि राज्यको ढुकुटी बाँडेर समर्थकलाई पाल्न सकिन्छ। जब नेता चुनावमा होमिन्छन्, सांसद भएपछि कसरी मन्त्री हुन पाइन्छ भन्ने उनीहरूको ध्यान केन्द्रित हुन्छ। मन्त्रीका लागि शपथ खान जाने क्रममा बाटैमा नाम कटिएको खबर भएका गण्डकी प्रदेशका सांसद दोबाटे विश्वकर्मा मानप्रतिष्ठा, इज्जतकै कारण मन्त्रीप्रति आकर्षण बढेको ठान्छन्। सांसद भएपछि मन्त्री हुन्छु भन्नु स्वाभाविक नै हो। सबै आशा र विश्वास पनि हुन्छ, उनले भने, मान प्रतिष्ठा, इज्जतकै लागि मन्त्री बन्ने चाहना हुन्छ। तर, नेपालमा प्रजातन्त्र आएको ७०७२ वर्षमा सत्तामा एउटै वर्ग र समुदायको वर्चश्व छ। कांग्रेसका नेता एवं सांसद प्रकाश रसाइली दोबाटे काण्डले पनि नेपालको राजनीतिमा एउटै वर्ग र समुदायको हालीमुहाली रहेको पुष्टि हुने बताउँछन्। ७० वर्षमा पनि राज्यको स्रोत साधन समान वितरण भएको छैन, उनले भने, आफ्नै वर्ग र समुदायबाहेक अरू गौण हुन्छ। मान प्रतिष्ठाको भोक मन्त्रीमा मान, प्रतिष्ठा, इज्जत छ, यसले गर्दा मन्त्री बन्न लालयित हुन्छन्। अरूलाई सडकमा जाम हुन्छ तर मन्त्रीलाई हुँदैन। मन्त्री चढेको गाडी सडकमा साइरन बजाउँदै आएपछि बाटो छोडिदिनुपर्छ। ट्राफिक प्रहरीले मन्त्रीलाई पठाएर मात्रै सर्वसाधारणलाई पठाउँछ। सुख, सयल, सुविधाको उपयोग गर्न पाइन्छ। उद्घाटन, शिलान्यासमा भ्याइनभ्याइ हुन्छ। राजनीतिक विश्लेषक श्याम श्रेष्ठका अनुसार मान, प्रतिष्ठा, अभिमान प्रदर्शन गर्न पनि मन्त्री पदमा पाउन नेता हत्ते गर्छन्। अनि पैसा फल्छ मन्त्री बनेपछि राज्यको ढुकुटी दोहन गर्न सजिलो हुन्छ। राज्यको पैसा आफ्नो तजबिजमा खर्च गर्न पाइन्छ। बजेटको भरपुर उपयोग गर्न सकिन्छ। गर्नुपर्ने नपर्ने जेमा खर्च गर्न सहज हुन्छ। राजनीतिक विश्लेषक श्रेष्ठ नेताले मन्त्री पदलाई पैसा कमाउने साधन सम्झेको बताउँछन्। उनी पैसा र पावर हात पार्न नै मन्त्री बन्न लडाइँ हुने गरेको देख्छन्। चप्पल लगाएर सिंहदरबार छिरेका कतिपयले मन्त्री भएपछि अर्बौं सम्पत्ति कमाएका छन्। चिरन्जीवी वाग्ले, खुमबहादुर खड्का, जयप्रकाश गुप्ता, रवीन्द्रनाथ शर्मा, अख्तियारले अकुत सम्पत्तिमा मुद्दा चलाएर दोषी नै करार भएका छन्। माथि जाने भर्याङ मन्त्रीपद नेताका लागि नेतृत्व हत्याउने साधन पनि हो। मन्त्री भएपछि सत्ता र शक्ति, पैसाको बलमा पार्टीमा शक्ति हत्याउन सहज हुन्छ। जसले मन्त्री बन्न प्रतिस्पर्धा हुन्छ। कार्यकर्तालाई राज्यको पैसा बाँडेर पार्टीमा शक्ति आर्जन हुन्छ। राज्यका विभिन्न निकाय राजनीतिक नियुक्तका लागि राखिएका छन्। मन्त्रीले ती ठाउँमा राजनीतिक नियुक्ति गरेर आफ्नो राजनीतिक पकड बलियो बनाउन सक्छन्। कर्मचारी सरुवा, बढुवामा चलखेल गर्न सकिन्छ। चुनावको खर्च उठाउन सहज चुनावको खर्च उठाउन सजिलो हुने भएकाले मन्त्री बन्न लालायित हुने गरेका छन्। चुनाव प्रणाली नै महँगो छ। निर्वाचन प्रणालीकै कारण पनि सांसद बनिसकेपछि मन्त्री बन्नुपर्ने अवस्था रहेको एक सांसदले नाम नभन्ने सर्तमा बताए। के गर्ने, चुनाव खर्च यति धेरै हुन्छ, चुनावको खर्च तिर्न सांसद मात्र भएर कहाँ सकिन्छ र एक पटक मन्त्री नभए त ? उनले भने। पूर्वमन्त्री एवं जनता समाजवादी पार्टीका नेता मो इस्तियाक राईले सांसद भएपछि मन्त्री बन्ने चाहना र आकांक्षा सबैको हुने बताए। जनताको चाहना आफ्नो क्षेत्रमा बाटो, खानेपानी, बिजुलीको व्यवस्था गरिदियोस् भन्ने हुन्छ, उनले भने, अनि किन बन्न नखोज्ने ? त्यसका लागि त मन्त्री बन्नै पर्छ, अरू मन्त्रीसँग आफ्नो जिल्ला र क्षेत्रको विकासमा पनि बार्गेनिङ गर्नुपर्छ। मन्त्री नै बिचौलिया बन्छन् मन्त्री बनेपछि उनीहरूसँग बिचौलियाको पहुँच बढ्छ, बिचौलियाले उनीहरूलाई राज्यशक्तिको दुरुपयोग गर्न सिकाउँछन्। बिचौलियाको प्रभावमा राज्यका नीति नियम कानुन सम्बन्ध परिवर्तन गर्न पछि पर्दैनन् मन्त्री। उनीहरूका अनुकूल ऐन बनाएका उदाहरण नै प्रशस्त छन्। बिचौलियासँग उठबसपछि मन्त्री आफैं बिचौलिया बन्छन्। राजनीतिक लक्ष्य : मन्त्री नै पूर्वमन्त्री कर्ण थापा राजनीतिक शास्त्रको दृष्टिकोणमा मन्त्री पदको टिप्पणी गर्छन्। देश, जनताका लागि काम गर्छु भनेर योग्यता र क्षमताको प्रदर्शन गरेर राष्ट्रलाई योगदान गर्न मन्त्री बन्छु भन्नु स्वाभाविक हो, उनले भने, राजनीतिमा नेताको त्याग, संषर्घ र समर्पण पनि हुन्छ, देश बनाउन मन्त्री बन्नै पर्छ। देश बनाउनलाई भन्दा निजी स्वार्थको लागि मन्त्रीहरु केन्द्रित हुनु दुःखद् रहेको थापा बताउँछन्। सत्ता र शक्तिलाई नेताले दुरुपयोग गरिरहेका छन्, उनले भने। पूर्व मुख्यसचिव विमल कोइराला शक्ति र स्रोत साधनको खोजीका लागि मन्त्री बन्ने चाहना नेताको हुने बताए। मन्त्री भएपछि कर्मचारी, प्रहरी, सांसदबाट सम्मान पाउने हुँदा पनि मन्त्रीमा आकर्षण रहेको उनको भनाइ छ । मन्त्रीमा पनि स्रोत साधानको खोजीका लागि मालदार मन्त्रालयमा खोज्ने परिपाटी रहेको उनले बताए। गृह, अर्थ, भौतिक पूर्वाधारलगायत मन्त्रालयमा आकर्षण हुनुको मुख्य कारण स्रोतसाधान खोजी नै भएको उनको विश्लेषण छ। तैपनि सहें : दोबाटे मन्त्रिमण्डल गठनको अघिल्लो दिन राति ११ बजे मन्त्रीमा तपार्इंको नाम फिक्स भयो, ल अग्रिम बधाई छ, दौरासुरुवाल छ छैन भन्ने सोधियो। मन्त्री भएँ भन्नेमा म विश्वस्त भएँ। परिवार र आफन्तमा खुसियाली साटासाट गर्यौं। भोलिपल्ट तयारीसाथ दौरासुरुवाल नै लगाएर शपथ खान जाँदै थिएँ, बाटैमा फोन आयो। ५ मिनेटअघि मात्रै तपार्इं नाम काटियो, अब १ घण्टामा शपथ हुँदैछ भनियो। म झसंग भए। त्यो क्षण मेरो लागि अत्यन्त पीडादाबी भयो। अनि मुख्यमन्त्री कहाँ गएँ। उनलाई किन मेरो नाम काटियो भनेर गुनासो गरें। उनले मैले सकिन भने। लाग्यो मलाई अन्याय भयो, अरूको तुलनामा पछि परें। पार्टीको निर्णय मान्नै पर्यो। चार दशकको मेरो राजनीतिमा न्याय, अन्याय जे भए पनि सहेँ। ००० आफ्ना रिझाउन र वैधअवैध सम्पत्ति आर्जन गर्न खेमराज रेग्मी, पूर्वगृहसचिव एवं ट्रान्सपरेन्सी इन्टरनेसनल नेपालका पूर्वअध्यक्ष मुख्यत: तीन कारणले मन्त्री हुन लोभिन्छ। पहिलो मन्त्री सामाजिक मान, प्रतिष्ठा र इज्जतको पद हो। सांसद भएपछि प्रायः सबैको मन्त्री बन्ने इच्छा र लक्ष्य हुन्छ। सांसद भएपछि मन्त्री बन्दिन भन्ने नगन्य हुन्छन्, अहिलेसम्म मैले देखेको प्रदीप गिरी मात्रै हो जसले मन्त्री बन्ने इच्छा राखेनन्। गिरी अपवाद हुन्, नत्र सबैको सांसद भएपछि सामाजिक मान प्रतिष्ठाको खातिर नै मन्त्री बन्ने इच्छा हुन्छ। दोस्रो मन्त्री भएपछि आफ्ना मान्छे, मतदान, कार्यकर्ताको काम गरिदिन सकिन्छ। जुन सांसद भएर मात्रै सम्भव छैन। मन्त्री भएपछि नातागोता, आफन्त, कार्यकर्तालाई सहयोग गर्न पाइन्छ। चुनावमा आफू सहयोग गर्नेको उपकार गर्न पनि सहज हुन्छ। चुनाव नै महँगो हुने भएको खर्च धेरै भएको हुन्छ, खर्च उठाउन सहज हुन्छ। आफन्त, नातागोता रिझाउन सकिन्छ, पैसा कमाउन र कार्यकर्ता रिझाउन सकेमा भोलिका दिनमा सांसद र मन्त्री हुन बाटो खुल्छ। पार्टीमा पनि महत्वपूर्ण स्थानमा पदोन्नति हुन सहिलो हुन्छ। मन्त्री भएपछि पैसा कमाउने वातावरण हुन्छ। वैधरुपमा नै पनि मन्त्री भएपछि पैसा आर्जन हुन्छ। विदेश जाँदा आकर्षक भ्रमण भत्ता हुन्छ। राजदूतावास बसेर राम्रो पैसा आर्जन गर्न सकिन्छ। ठेक्कापट्टा मिलाइदिएबापत सोझै पैसा आउँछन्। काम कुनै बाधा व्यवस्था नहोस भनेर ठेकदारले निश्चित प्रतिशत पैसा मन्त्रीलाई छुट्याइदिन्छ, प्रत्यक्ष पैसा लिन नचाहने मन्त्री पनि हुन्छन्, उनीहरूलाई चुनाव खर्च लगायतका नाम दिइन्छ। चुनावमा करोडौं खर्च हुन्छ , चुनाव खर्च निकाल्न पनि कमाउनै पर्छ। इमान्दार नै भए पनि मन्त्री भएपछि पैसा कमिन्छ। गलत काम गर्नेले ठेकेदार, बिचौलिया, दलालबाट पैसा उठाउँछन्, उनीहरूले त अकुत सम्पत्ति आर्जन गर्न सक्छन्। सचिव र महानिर्देशकमार्फत नै हुन सक्ने कामलाई मन्त्रिपरिषद्मा प्रस्ताव लगेर पास गरी नीतिगत भ्रष्टाचार गर्न पछिल्लो समय मन्त्रीको होडबाजी नै हुन थालेको छ। नीतिगत निर्णय र प्रशासनिक निर्णय फरक भए पनि सबैलाई एउटै डालोमा हालिन्छ।"
अनलाइन ठगीमा लोते कानुन,"प्रविधिको विकासले विश्वलाई खुम्च्याएको छ। कुनै पनि मुलुकमा बसेर विश्वघटनालाई अध्ययन गर्न इन्टरनेटको विकाससँगै सहज भएको छ। यसको सदुपयोगले मानव दैनिकीलाई जति सहज बनाएको छ, दुरुपयोगले ठूला दुर्घटना पनि निम्तिएका छन्। अनलाइनबाट हुने ठगी यसको एक उदाहरण हो। पछिल्लो समय नेपालमा दैनिक यस्ता घटना बढ्दै गएको प्रहरीको तथ्यांक छ। सबैभन्दा धेरै सामाजिक सञ्जालबाट ठगिएका छन्। भाइबर, ह्वाट्सएप र फेसबुकबाट हुने अनलाइन अपराधका घटना उच्च छन्। यो हुनुको मुख्य कारण नै कानुन बलियो नहुनु हो। प्रचलनमा रहेको सामाजिक सञ्जाललाई समेट्ने नेपालमा अहिले कानुन छैन। साइबर क्राइमअन्तर्गत हुने अपराधका लागि विद्युतीय कारोबार ऐन २०६३ अनुसार मुद्दा चल्ने गर्छ। तर, यो ऐनले अहिलेको सामाजिक सञ्जाललाई समेट्न सक्दैन। यसको फाइदा नेपालभित्र मात्र नभई मुलुक बाहिर रहेका आपराधिक क्रियाकलापमा संलग्न व्यक्तिले पनि फाइदा लिइरहेका छन्। मुलुक भित्रैबाट ठगी भए प्रहरीले नियन्त्रणमा लिँदै आएको पनि छ। तर, मुलुक बाहिरबाट धेरै यस्ता आपराधिक क्रियाकलाप भएका छन्, जुन प्रहरीको पहुँचभन्दा बाहिर पर्दै गएको छ। ऐन, नियम र कानुन पूर्ण नहुँदा प्रहरी पनि त्यस्ता घटनाको रमिते बन्ने गरेको छ। नेपालभित्रबाट जति सामाजिक सञ्जाल सञ्चालित छन्, तिनका कार्यालयहरू नेपालमा दर्ता छैनन्। दर्ताबिना नै सामाजिक सञ्जालले सञ्चालनको अनुमति पाउँदा नागरिकले दुःख पाइरहेका हुन्। जो कुनै व्यक्ति इन्टरनेटको पहुँचमा पुग्दा त्यस्ता सामाजिक सञ्जालमा जोडिन पाउँछ। देश विदेशका नागरिक यसमा जोडिएकाले नेपालीलाई पनि अन्य मुलुकबाट ठग्न वा प्रलोभनमा पार्न सहज छ। जुन घटना अहिले भइरहेका छन्। चिठ्ठा परेको र उपहार पठाइदिने जस्ता प्रलोभन पारेर विदेशीले नेपालीलाई ठगेका छन्। यस्तो घटनामा भर्खरै सामाजिक सञ्जाल प्रयोग गरेकादेखि जानेबुझेकासम्म पनि परेका छन्। घटनामा अनुसन्धान गर्दा सामाजिक सञ्जालको मुख्य कार्यालयको पनि सहयोग नपाएको अनुसन्धान अधिकृतकै गुनासो छ। नेपालमा अनलाइन अपराध नेपालभारत सीमा क्षेत्रमा बसेर धेरै भएका छन्। विद्युतीय कारोबार ऐन २०६३ को दफा ४७ को उपदफा १ ले यस्ता घटनाको नियन्त्रणका लागि सूक्ष्म रूपमा छोएको मात्रै छ। ऐनमा इन्टरनेट भन्ने एउटा शब्द घुसाएकाले मात्रै यसमा टेकेर प्रहरीले अनुसन्धान र कारबाही गर्दै आएको छ। ऐनले इन्टरनेटबाट हुने ठगी रोक्ने विषयलाई राम्ररी सम्बोधन गरेको छैन। ऐनअनुसार यस्तो कार्यमा संलग्नलाई एक लाख रुपैयाँसम्म जरिवाना वा पाँच वर्षसम्म कैद वा दुवै सजाय हुन्छ। उपदफा २ अनुसार यस्तो कार्य पटकपटक गरेमा वा त्यस्तो कसुरबापत अघिल्लो सजायको डेढी सजाय हुने उल्लेख छ। तर, यो ऐनले देश बाहिरबाट ठगी गर्नेलाई छुन सक्दैन। सबै किसिमका साइबर अपराध यसले समेट्दैन। डिजिटल डिभाइसहरूको प्रयोग बढ्दै जाँदा नेपालको साइबर स्पेस खतरामा छ। दूरसञ्चार र इन्टरनेटका प्रयोगकर्ता बढिरहँदा यसको दुरुपयोगका घटना रोक्न सरकार समयमै सचेत बन्नु आवश्यक छ। नेपालमा साइबर कानुन मजबुत नभएकै कारण सामाजिक सञ्जालका मुख्य कार्यालयले पनि शाखा कार्यालय खोल्न मानेका छैनन्। कार्यालय नहुँदा यसबाट हुने अपराधलाई नियन्त्रण गर्न सहज हुँदैन। त्यसैले कानुन मजबुत बनाउनुको विकल्प छैन। अहिले अपराधको स्वरूप परिवर्तन भएको छ। सामाजिक सञ्जालको प्रयोग नै नभएको समयमा बनाएको कानुनले अहिलेका घटना सम्बोधन नगर्नु स्वाभाविकै हो। समयानुकूल संशोधन तत्काल गर्नु आजको आवश्यकता हो। नयाँ सूचना तथा सञ्चार प्रविधि नीतिले केही कुरा समेटेको छ, तर पूर्ण छैन। सूचना प्रविधिको सुरक्षा हेर्ने हो भने विद्युतीय कारोबार ऐन २०६३ को केही धारामा मात्रै यसको कुरा उल्लेख छ। साइबर सुरक्षाका लागि छुट्टै सांगठिनक संरचना छैन। यस्ता कुरालाई मध्यनजर गर्दै समयमै कानुन र संरचना मजबुत बनाउनु पर्छ। नागरिक पनि यस्ता घटनाबाट सचेत बन्न आवश्यक छ।"
"मधेसमा जन्मसिद्ध नागरिकका सन्तानको माग: नागरिकता देउ, नभए देश निकाला गरिदेउ !","वीरगन्जः जन्मको आधारमा नेपाली नागरिकता बनाएकाहरुका सन्तानले नागरिकताको माग गर्दै वीरगन्जमा आइतबार प्रदर्शन गरेका छन् । वीरगन्जस्थित जिल्ला प्रशासन कार्यालय पर्सामा उनीहरुले प्रदर्शन गर्दै ज्ञापनपत्र पनि बुझाएका छन् । नेपालको संविधान २०७२ को भाग २ धारा ११ को उपधारा ३ मा संविधान जारी हुनु भन्दा पहिले जन्मका आधारमा नागरिकता लिएका नागरिकका सन्तानले बाबु र आमा दुबै नेपाली नागरिक रहेछन् भने नीज सन्तान भएपछि बंशजको नागरिकता प्राप्त गर्नेछ उल्लेख छ । तर बुबा र आमा दुवैको जन्मको आधारमा नागरिकता हुँदा समेत सरकारले आफूहरुलाई वर्षौँदेखि अनागरिक बनाएर राखेको भन्दै पर्साका विभिन्न पालिकाबाट आइतबार सदरमुकाम वीरगन्ज आएका उनीहरुले नागरिकताको माग गर्दै प्रदर्शन गरेका हुन् । उनीहरुले प्रमुख जिल्ला अधिकारी पिताम्बर अधिकारीलाई ज्ञापन पत्र पनि बुझाएका छन् । ज्ञापन पत्रमा मार्फत उनीहरुले संसदमा विचाराधिन नागरिक सम्बन्धी विधेयक पास गराउन पनि सरकारसँग माग गरेका छन् । नागरिकता नभएकै कारण आफूहरुमध्ये कतिपयले उच्च शिक्षा अध्ययन गर्न नपाएको, बैंकमा खाता सम्म खोल्न नपाएको, देशभित्रै रोजगारी नपाएको, वैदेशिक रोजगारीमा समेत जान नपाएको गुनासो पनि उनिहरुले ज्ञापनपत्रमा उल्लेख गरेका छन् । ज्ञापनपत्र मार्फत उनीहरुले अहिलेसम्म नागरिकता नभएका कारण आफूहरुले गुमाएका अवसर र सेवाको क्षतिपूर्ति पनि सरकारले दिनुपर्ने माग गरेका छन् । प्रदर्शनमा सहभागी पर्साको पटेर्वासुगौली गापा ५ निचुटाका २८ वर्षीय युवक अमर राउत मेस्तरले, आफनै दाजु अमृतले बंशजको आधारमा नागरिकता पाइसकेको तर त्यही दाजुको भाई आफू भने अहिलेसम्म अनागरिक भएर बस्नु परेको दुखेसो पोखे । उनले भने ,२०६३ सालमा बुबाको जन्मका आधारमा नागरिकता बन्यो, त्यसपछि आमाको पनि बन्यो , त्यस बेला कुनै रोकतोक थिएन त्यसैले बुबा र आमाकै नामबाट दाइले बंजको नागरिकता बनाइहाले, त्यो बेला मेरो उमेर नपुगेकाले बन्न सकेन, अहिले उमेर पुगेर पनि २८ वर्षमा लागि सके तर हातमा नागरिकता नै छैन,' दुई दाजुभाई बीचमा पनि सरकारले विभेद गरेको उनको गुनासो छ । स्नताक अध्ययन सकिसकेको भए पनि नागरिकता नभएकै कारण आफूले जागीर नपाएको दुखेसो उनले पोखे । अमृतसँगै प्रदर्शनमा सहभागी उनका छिमेकी बिक्रम यादवको दुखेसो पनि उिही छ । बिक्रमले भने,मेरो पनि बुबाको नागरिकता जन्मसिद्ध हो, त्यो बेला मेरो कान्छो भाइले नागरिकता बनाइहाल्यो म पछि बनाउला नि भनेर बसेँ, तर अहिले म नेपाली नै होइन भन्ने व्यवहार सरकारले गरेर मलाई नागरिकता दिन मानेको छैन ।"" नेपालमा आफू जस्तै जन्मसिद्ध नागरिकका ५ लाख भन्दा बढी सन्तानहरु अनागरिक बनेरै बस्नुपर्ने बाध्यता रहेको उनले सुनाए । यादवले भने,नागरिकता विधेयक छिट्टै पास गरेर कि त सरकारले हामीलाई नागरिकता देओस् होइन भने हामीलाई नेपाली नागरिकका सन्तान नै होइन भनेर देश निकाला गरिदिओस् ।'"
अड्कियो वडा अधिवेशन नै,"काठमाडौं : क्रियाशील सदस्यताको विवाद नसुल्झिँदा कांग्रेसको २१ जिल्लाको वडाअधिवेशन कहिले हुने टुंगो छैन। निर्वाचन समितिले सदस्यता सार्वजनिक गरेका ५६ जिल्लामा वडा अधिवेशन भइरहेका छन्। शीर्ष नेतृत्व तहबाटै २१ जिल्लाको क्रियाशील सदस्यताको विवाद नमिल्दा निर्वाचन समितिले नामावली पाएको छैन। कांग्रेसले ७७ वटै जिल्लाका ६ हजार ७ सय ४३ वटा वडामा भदौ १८ गते वडाअधिवेशन सम्पन्न गर्ने कार्यतालिका सार्वजनिक गरेको थियो। आइतबार साँझसम्म ४३ वटा जिल्लाको मात्रै अधिवेशन सम्पन्न भएको छ। २१ जिल्लाका सदस्यको सूचीबारे शीर्ष नेताहरूबीच छलफल भइरहेकाले सूची सार्वजनिक हुन नसकेको निर्वाचन समिति सदस्य तेजप्रसाद रावलले बताए। उनले भने, हामीलाई आएको सूचनाअनुसार २७ गते भित्रमा ती जिल्लाको पनि सूची सार्वजनिक गरेर वडा तहको चुनाव सम्पन्न हुन्छ। रावलका अनुसार ५६ जिल्लामा निर्वाचन अधिकृत तोकेर क्रियाशील सदस्यताको विवरण पठाइएको छ। ५६ जिल्लामा २३ भदौभित्रै वडा अधिवेशन सकिन्छ। बाँकी २१ जिल्लामा भने अब २७ गतेसम्म समय लाग्न सक्छ, रावलले भने। अरू दलबाट समायोजन भएर आएकालाई सदस्यता दिने मापदण्डका विषयमा २१ जिल्लाको सदस्यता सूची अड्केको नेताहरू बताउँछन्। पहिले समायोजन हुँदा र अहिले आएका नाम मूल सूचीमा भिडाएर हेर्ने हुँदा समय लागेको हो, डा मीनेन्द्र रिजालले भने, अब समय लाग्दैन। एकदुई दिनमा सूची सार्वजनिक हुन्छ। क्रियाशील सदस्यताको समस्या सबैभन्दा बढी प्रदेश २ का आठवटा जिल्लामा देखिएको हो। प्रदेश १ मा मोरङको सदस्यता सूची सार्वजनिक भएको छैन। प्रदेश २ का सप्तरी, सिराहा, रौतहट, धनुषा, महोत्तरी, सर्लाही, बारा र पर्सा गरी आठवटै जिल्ला, बागमती प्रदेशका सिन्धुपाल्चोक, काभ्रेपलाञ्चोक, काठमाडौं र रसुवा गरी चार जिल्ला र लुम्बिनी प्रदेशका कपिलवस्तु, बाँके र बर्दियाको क्रियाशील सदस्यताको सूची सार्वजनिक हुन सकेको छैन। त्यस्तै, कर्णाली प्रदेशका डोल्पा र सुर्खेत, सुदूरपश्चिम प्रदेशका बाजुरा, डडेलधुरा र कैलालीको पनि सदस्यता सार्वजनिक भएको छैन। यसअघि कांग्रेसले १० भदौमा ३८ जिल्ला, ११ भदौमा १० जिल्ला र १२ गते पाँच जिल्लाको क्रियाशील सदस्यताको नामावली प्रकाशित गरेको थियो। २१ जिल्लाको क्रियाशील सदस्यता मिलाउन कृष्णप्रसाद सिटौला, रमेश लेखक र डा रिजाल सक्रिय छन्। उनीहरूबीच आइतबार पनि छलफल भएको थियो। कांग्रेसले ७ सय ५३ वटा पालिका तहमा भने २७ भदौका लागि अधिवेशन तोकेको छ। निर्धारित कार्यतालिकाअनुसार प्रदेशसभा क्षेत्रीय अधिवेशन आगामी १ असोज, प्रतिनिधिसभा क्षेत्रीय अधिवेशन र एक मात्र प्रतिनिधिसभा निर्वाचन क्षेत्र भएको जिल्ला अधिवेशन ५ असोजमा हुने मिति सार्वजनिक गरेको छ। यसैगरी एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन १० असोज, प्रदेश अधिवेशन १० कात्तिकदेखि १२ गतेसम्म र केन्द्रीय महाधिवेशन आगामी ९ देखि १३ मंसिरसम्म काठमाडौंमा निर्धारण गरिएको छ।"
भारतविरुद्ध नेपालले १ गोल फर्कायो,काठमाडौँ: नेपाल र भारतबीच जारी मैत्रीपूर्ण फुटबल खेलमा भारतविरुद्ध नेपालले १ गोल गरेको छ । भारतले २ गोल सहित नेपाल विरुद्ध अग्रता लिएको छ ।
नेपालविरुद्ध भारतको दोस्रो गोल,काठमाडौँ: नेपाल र भारतबीच जारी मैत्रीपूर्ण फुटबल खेलमा भारतले नेपाललाई ० का विरुद्ध २ गोलले अग्रता कायम गरेको छ । खेलको दोस्रो हाफमा भारतले नेपाललाई २ गोल गरेको हो ।
खोलाले बगाएर बालिकाको मृत्यु,उदयपुर: उदयपुरमा खोलाले बगाएर आइतबार एक बालिकाको मृत्यु भएको छ । आइतबार स्थानीय भालु खोलाले बगाएर त्रियुगा नगरपालिका ७ की १३ वर्षीया बालिका यसिका राईको मृत्यु भएको हो । परिवारजन र स्थानीयहरुका अनुसार प्र १०५००१ ह ०१२७ नम्बरको आफ्नै अटो निकाल्न घरपरिवार सँगै निस्किँदै गर्दा राईलाई खोलाले बगाएको थियो । बीच भागमा पुगेपछि एक्कासी माथिबाट आएको बाढीले बगाउँदा उनको ज्यान गएको जिल्ला प्रहरी कार्यालयका डिएसपी बेदप्रसाद गौतमले जानकारी दिए । खोलाले बगाएपछि वेपत्ता भएकी बालिकालाई प्रहरी र स्थानीयको टोलीले ८ किलोमिटर दक्षिण त्रियुगा नपा ९ स्थित त्रियुगा खोलामा मृत अवश्थामा फेला परेको उनले बताए । उनका अनुसार अटो बगाएको स्थानदेखि ५ सय मिटर तल फेला परेको थियो ।
अस्पतालको फार्मेसी प्रकरण:अख्तियारको अनुसन्धानमाथि नै आशंका,"वीरगन्ज : वीरगन्जस्थित नारायणी अस्पतालको फार्मेसीमा भएको आर्थिक हिनामिनाबारे अख्तियारले छापा मारेको २० दिन बितेको छ । तर २० दिन भएता पनि अनुसन्धानको नतीजा बारे अख्तियारले कुनै प्रतिकृया जनाएको छैन । यसै कारण अख्तियारको अनुसन्धानमाथि नै आशंका गर्न थालिएको छ। अस्पतालको सरकारी फार्मेसीमा औषधी खरिद बिक्रीमा त्यँहा कार्यरत कर्मचारीले १ करोड २१ लाख रुपैयाँको हिनामिना गरेको समचार अन्नपूर्णपोष्ट दैनिकको साउन २४ गतेको अंकमा प्रकाशन भएको थियो । त्यसको आठ दिनपछि साउन ३२ गते हेटौडास्थित अख्तियार दुरुपयोग अनुसन्धानको क्षेत्रीय कार्यालयबाट उपसचिव विष्णु प्रसाद सापकोटा नेतृत्वमा आएको टोलीले फार्मेसीमा छापा मारेको थियो । फार्मेसीमा छापा मारेको अख्तियारको टोलीले फार्मेसीको कोरोबार सम्बन्धी फाइल र कागजात नियन्त्रणमा लिनुका साथै फार्मेसीको स्टोर कक्षमा सिल गरेर हेटौडा फकिएको थियो । हेटौडा फर्कने क्रममा अख्तियार टोली प्रमुख सापकोटाले सबै कागजात अध्यनन गरेर ७८ दिनमै अनुसन्धानको रिपोर्ट सार्वजनिक गर्ने बताएका थिए । तर अख्तियारको टोली हेटौडा फर्किएको २० दिनपछि पनि अख्तियारले अझै सम्म अनुसन्धानको रिपोर्ट नै सार्वजनिक गर्न सकेको छैन । जसका कारण अस्पतालसँग सरोकार राख्ने यँहाका अगुवाहरुले अख्तियारकै अनुसन्धान माथि आशंका गर्न थालेका छन् । अस्पतालको सुधारमा लामो समयदेखि लागेका स्थानीय निजामसदिन समानीले भने, '२० दिन भईसक्दा पनि अख्तियारले अनुसन्धानको नतीजा दिन सकेको छैन, यसले अब प्रश्न अख्तियार माथि तेर्सिन थालेको छ ।' अनुसन्धानले सही वा गलत के भेटिएको छ त्यो छिटटै सार्वजनिक गर्नुपर्ने उनको माग छ । समानी भन्छन्,'पर्सामा नारायणी अस्पताल मात्रै होइन, अन्य थुप्रै सरकारी निकायमा पनि अख्तियारले छापा मारेको छ, तर अहिलेसम्म एक जना पनि दोषीलाइ कारवाही गरेको मैले सुन्न पाएको छैन ।' नारायणी अस्पतालको फार्मेसीमा गरिएको अनुसन्धानको हविगत पनि त्यस्तै हुने हो कि भन्ने आशंका हुन थालेको छ । फार्मेसीमा छापा मार्न आएका अख्तियार टोली प्रमुख सापकोटाले भने फार्मेसीका कागजात सहितको फाइल थप अनुसन्धानका लागि काठमाडौंस्थित अख्तियारको केन्द्रिय कार्यालयमा पठाइ दिएको जानकारी दिए । थप अनुसन्धान गर्नुपर्ने आवश्यकता देखिएकाले वीरगन्जबाट लिएर आएका कागजातसहितको सबै फाइल भदौ १० गते नै केन्द्रिय कार्यालयमा पठाइ दिएको उनले बताए । साउन ३२ मा फार्मेसीमा छापा मार्ने क्रममा फार्मेसीले खरिद गरेका औषधीको बोलपत्र, खरिद बील, भौचर लगायतका सबै कागजात फेला नपरेको उनले बताए । त्यसदिन फेला नपरेका काजात फार्मेसी इन्चार्ज हरेन्द्र यादवले पनि दिन नसकेकोले अनुसन्धानमा समस्या परेपछि आफुहरुले ल्याएका जति सबै फाइल काठमाण्डौ नै पठाइ दिएको उनले जानकारी दिए । उनले भने,अब केन्द्रिय कार्यालयले नै अनुसन्धान अधिृकत तोकेर थप अनुसन्धान अगाडि बढाउनेछ ।' अख्तियारको केन्द्रिय कार्यालयले अनुसन्धान अधिकृत तोकेर उसैको नेतृत्वमा टोली फेरि फार्मेसीमा पठाउन पनि सक्ने सापकोटोले बताए । आफुहरुले गरेको १० दिनको अनुसन्धानमा फार्मेसीले खरिद गरेका औषधी म्याद सकिएपछि समयमै आपुर्तिकर्तालाइ फिर्ता नगरेको, स्टोरकक्षमा ठूलो परिमाणमा म्याद सकिएका औषधी लामो समय देखि भण्डारण गरि राखेको, खरिद गरिएका औषधीको परिमाण अनुसार बील नभएको जस्ता कैफियत भेटिएको जानकारी पनि सापकोटाले दिए। नारायणी अस्पतालले २०७४ बैशाखदेखि सञ्चालनमा ल्याएको फार्मेसीमा सन्चालन भए यता २०७८ जेठ मसान्त सम्म फार्मेसीमा कार्यरत कर्मचारीले औषधीको खरिद बिक्री ,तलब भत्ता सुविधा लगायतमा करिब १ करोड २१ लाख रुपैया हिनामिना गरेको प्रमाण सहितको समाचार अन्नपूर्ण पोष्टले प्रकाशीत गरेको थियो ।"
रंगशालामा खेलाडीसँगै दर्शकको उत्साह (फोटो फिचर),काठमाडौँ: नेपाल र भारतबीच दोस्रो मैत्रीपूर्ण खेल आइतबार (आज) हुँदैछ। त्रिपुरेश्वरस्थित दशरथ रंगशालामा साँझ ५:३० बजे खेल सुरु हुनेछ। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। रंगशालामा नेपाली टोलीको सन्तोषजनक प्रदर्शन भइरहँदा दर्शकहरुले पनि खेलाडीलाई ताली र हुटिङले साथ दिइरहेका छन् । यद्यपि कोरोना संक्रमणविरुद्ध सरकारले स्वास्थ्य मापदण्ड अनिवार्य गरेपछि अघिल्ला खेलमा झैँ दर्शकको घुइँचो भने कम नै छ । खेल भइरहँदा रंगशाला प्रवेशका लागि पीसीआर नेगेटिभ रिपोर्ट वा खोप लगाएको प्रमाण अनिवार्य रुपमा देखाउनुपर्नेछ । दर्शकहरु भने नेपाली टोलीलाई हौसला प्रदान गर्न स्वास्थ्य मापदण्डका बावजुद रंगशालामा पुगेका छन् ।
निर्वाचन आयोगविरुद्धको मुद्दा 'हेर्न नभ्याइने' मा,"काठमाडौं : नेकपा एमालेले निर्वाचन आयोगलाई विपक्षी बनाइ सर्वोच्च अदालतमा दायर गरेको मुद्दा हेर्न 'नभ्याइने' भएको छ। मु्द्दाको पेशी आइतबार प्रधानन्यायाधीश चोलेन्द्र शमशेर राणाको इजलाशमा परेको थियो। शुक्रबार मुद्दाको पेशी न्यायाधीश मिरा खड्काको इजलासमा परेपनि 'बेन्च बस्न नभ्याए' पछि मुद्दाको सुनुवाइ रोकिएको थियो। दल दर्ताका क्रममा निर्वाचन आयोगले दस्तखत नै नभएका निवेदनहरुलाई पछि सनाखत गराएको,बिना कारण प्रक्रिया नै पूरा नगरी गलत मनसायले हतारमा छुट्टै दल दर्ता गराएको भन्दै एमालेले सर्वोच्चमा रिट दायर गरेको थियो। यस्तै लुम्बिनी प्रदेशका दुईजना सांसद बिमला वली र अजय शाहीलाई दलले निष्कासन गरेका दुवै सांसदलाई यथावत राख्नेगरी भएको निर्णय बदर गरी गैरकानुनी कार्य गरेको भन्दै एमालले असर्वोच्चमा अर्को रिट दायर गरेको थियो। यस्तै एमालेले भदौ १ गते माधवकुमार नेपालसहित १४ सांसदलाई कारबाही गर्दै पदमुक्त गर्न संसद् सचिवालयमा पत्र पठाएको थियो । तर सभामुख सापकोटाले कारवाही प्रक्रिया अगाडि बढाएका थिएनन्। त्यसपछि नेकपा एमालेका अध्यक्ष केपी शर्मा ओलीले निर्वाचन आयोगलाई विपक्षी बनाइ रिट दायर गरेका थिए। एमालेले सभामुखको उक्त निर्णय बदर गर्न अन्तरिम आदेश जारी हुनुपर्ने माग गरेको छ ।"
संसदीय समितिले कुनकुन बुँदामा दियो नियमावली संशोधनको सुझाव ?,"काठमाडौंः राष्ट्रिय चिकित्सा शिक्षा आयोगले गत साउनमा लिएको परीक्षामा एमबिबिएस तर्फ कुल १८३५ सिटमध्ये ४३९१ विद्यार्थी उत्तिर्ण भए । यस्तै, बिडीएस तर्फ ५६५ सिटमध्ये १७९४ जना उत्तिर्ण भए । बिएस्सी नर्सिङका लागि १२८० सिटमध्ये ५०४ जना उत्तिर्ण भए । बिपीएचमा १४४० सिटमध्ये ५६५ जना उत्तिर्ण भए । आयोगका अनुसार कुल ८२५१ विद्यार्थीमध्ये २१७२ जनाले मात्रै छात्रवृत्ति पाउँछन् । तर, राष्ट्रिय चिकित्सा शिक्षा ऐन बमोजिम राष्ट्रिय चिकित्सा शिक्षा नियमावली, २०७७ नबन्दा लक्षित समूहले छात्रवृत्ति पाउन सकेका छैनन् । ऐनले गरिव, जेहेन्दार, सामुदायिक विद्यालयका विद्यार्थीलाई छात्रवृत्ति उपलब्ध गराउने भनिए पनि ऐनमा भएको व्यवस्था बमोजिम नियमावली नबन्दा लक्षित वर्ग छात्रवृत्ति पाउनबाट वञ्चित हुनुपरेको छ । नियमावलीको परिच्छेद ५ को दफा २० मा भनिएको छ, यस नियममा अन्यत्र जुनसुकै कुरा लेखिएको भएता पनि आरक्षण गरिएको सिटमा सामुदायिक विद्यालयबाट कक्षा ६ देखि माध्यामिक तहको कक्षा १० को अन्त्यमा हुने परीक्षा (एसईई) उत्तिर्ण गरेका उम्मेदवार नभएमा नेपालभित्रका अन्य विद्यालयबाट माध्यामिक तहको कक्षा १० को अन्त्यमा हुने परीक्षा उत्तिर्ण गरेका सोही समुदायका उम्मेदारलाई छनौट गरिनेछ । संसद्को शिक्षा तथा स्वास्थ्य समितिको आइतबारको बैठकमा समितिका सदस्यहरुले सामुदायिक विद्यालयमा अध्ययन गरेका गरिव, जेहेन्दार, पीछडिएका व्यक्तिहरुलाई मात्रै छात्रबृत्ति कार्यक्रममा समेट्नुपर्ने बताएका छन् । सांसद जीबनराम श्रेष्ठले नियमावलीमा भएको नेपालभित्रका अन्य विद्यालयबाट माध्यामिक तहको कक्षा १० को अन्त्यमा हुने परीक्षा उत्तिर्ण गरेका शब्द परिमार्जन गर्नुपर्ने बताए । उनले विपन्न वर्गलाई छात्रवृत्ति दिलाउन सामुदायिक विद्यालयमा पढेकालाई प्राथमिकता दिनुपर्ने बताएका छन् । सांसद सरिता न्यौपानेले ऐन अनुरुप नियमावली बन्नुपर्ने बताइन् । उनले भनिन्, नियमावली संसोधन गर्न जरुरी देखिएको छ । ऐनलाई टेकेर नियमावली बन्नुपर्ने भए पनि त्यसो भएको देखिएन । नियमावलीमा भनिएको छ, दलित समुदायका महिला र मुस्लिम समुदायका महिलाको लागि छुट्याइएको सिटमा सम्बन्धित समुदायका महिला उपलब्ध नभएमा त्यसतो सिटमा अन्य समुदायका महिलालाई छनोट गरिनेछ । तर, सांसदहरुले नियमावलीमा व्यवस्था भएको महिला उपलब्ध नभएमा त्यसतो सिटमा अन्य समुदायका महिलालाई छनोट गरिने भन्ने शब्द हटाउनुपर्ने बताएका छन् । मधेशी, दलित समुदायको लागि छुट्याइएको सिटमा सम्बन्धित समुदायका व्यक्ति उपलब्ध नभएमा त्यस्तो सिटमा मधेशी समुदायका अन्य व्यक्तिलाई छनोट गरिने नियमावलीमा भए पनि अन्य व्यक्तिलाई छनोट गरिने भन्ने शब्द हटाउनुपर्ने सांसदहरुको माग छ । स्वदेश तथा विदेशबाट नेपाल सरकारलाई स्नातक तहको लागि प्राप्त हुने कुल छात्रवृत्ति सिटमध्ये ५५ प्रतिशत सिट खुला प्रतियोगिताबाट, कायम भएको योग्यताक्रमबाट र ४५ प्रतिशत सिट छात्रवृत्ति सिट वितरण गरिने व्यवस्था मिलाइएको छ । राष्ट्रिय चिकित्सा शिक्षा आयोगका उपाध्यक्ष प्राडा श्रीकृष्ण गिरीले आयोग गठन भएका कारण चिकित्सा शिक्षामा धेरै कुराको सम्बोधन भएको बताए । उनले भने, एकीकृत परीक्षा भएको छ । सिस्टमको विकास भएको छ । समितिको निर्देशनलाई कार्यान्वयन गर्न हामी तयार छौँ । शिक्षा मन्त्रालका सचिव रामप्रसाद थपलियाले नियमावलीले दिएको अधिकार बाहेक केही गर्न नसकिने बताए । उनले भने, तत्काल नियमावलीले दिएको अधिकार बाहेक केही गर्न सकिँदैन । मन्त्रीज्यूको नीयुक्ति भएपछि नियमावली संसोधन लगायत विषयमा अघि बढ्न सकिन्छ । संसदीय समितिका सभापति जयपुरी घर्तीले चिकित्सा शिक्षातर्फ लक्षित वर्गलाई छात्रवृत्ति उपलब्ध गराउन नियम कडाइका साथ कार्यान्वयन गर्न चिकित्सा शीक्षा आयोगलाई निर्देशन दिइन् । उनले भनिन्, चिकित्सा शिक्षा नियमावली संशोधन गर्नुपर्ने देखिएको छ । चिकित्सा शिक्षा नियमावलीमा उल्लेख रहेको छात्रवृत्तिसँग जोडिएका विषयहरु संशोधन गर्नुपर्छ । आयोगले चिकित्सा शिक्षातर्फ २९ वटा समूहमा छात्रवृत्ति प्रदान गर्दैआएको छ ।"
सडक बन्द हुँदा बिरामीलाई अस्पताल पुर्याउन हेलिकप्टर चार्टर,"बेनी : पहिरोले गण्डकी प्रदेशको राजधानी पोखरासँग धवलागिरीका चार जिल्लाको सडक यातायात सम्पर्कविच्छेद भएको छ। मध्यपहाडी लोकमार्गको पोखराबागलुङ अन्तरगत पर्वतको डिमुवादेखि चुवाखण्डमा बिहीबारको पहिरोले सडक अवरुद्ध बनाएपछि गम्भीर अवस्थाका बिरामीलाई हेलिकप्टर चार्टर अस्पताल पुर्याउन थालिएको छ। म्याग्दीको बेनी अस्पतालले रिफर पोखरा रिफर गरेकी एक गर्भवतिलाई शनिबार हेलिकप्टरबाट लगिएको थियो। सिन्धुलीमा मृत्यु भएकी बेनी नगरपालिका७ की तारादेबी गिरीको शव आइतबार हेलिकप्टरबाट बेनी ल्याइएको छ। सडक अवरुद्ध भएपछि आफन्तहरु काठमाडौं जान र शवलाई गाडीमा बेनीमा ल्याउन नसक्ने भएकाले सिम्रिक एयरको हेलिकप्टर चार्टर गरेर ल्याइएको स्थानीय अनोद श्रेष्ठले बताए। सिन्धुलीस्थित छोरीको घरमा मृत्यु भएकी गिरीको शव दाहसंस्कारका लागि दमौली सम्म गाडी र त्यहाँबाट हेलिकप्टरमा ल्याइएको हो। सडक अवरुद्ध हुँदा गम्भीर अवस्थाका बिरामीलाई धौलागिरी क्षेत्र बाहिरका अस्पतालमा पुर्याउन हेलिकप्टर चार्टर गरेका छन्। पहिरोमा परेर पर्वतमा १० जनाको मृत्यु र एक जना बेपत्ता भएका थिए। बिहीबार रातीदेखि म्याग्दी, बागलुङ, मुस्ताङ र पर्वत जिल्लामा सडक, सञ्चार र विद्युत सम्पर्कबिच्छेद भएको थियो। मध्य पहाडी लोकमार्गको पर्वत खण्डको बिभिन्न ठाउँमा पहिरोले विद्युत, सडक र सञ्चारसँग सम्बन्धित पुर्वाधारमा ठूलो क्षति पुगेको छ। नेपाल विद्युत प्राधिकरण म्याग्दी वितरण केन्द्रका प्रमुख प्रशान्त झाका अनुसार पर्वतस्थित मोदी र तल्लो मोदी जलविद्युत आयोजनाको बीचमा रहेको १३२ केभी क्षमताको टावर ढलेपछि अवरुद्ध बनेको विद्युत सविधा वैैकल्पिक पोल बनाएर आपूर्ति गराउन थालिएको छ। टावर ढलेपछि म्याग्दीको ४२ मेगावाट क्षमताको म्रिस्तीखोला, ५ मेगावाट क्षमताको घलेम्दीखोला, १३ मेगावाट क्षमताको थापाखोला जलबिद्युत आयोजनाबाट उत्पादित राष्ट्रिय प्रणालीमा जोडिन सकेको छैन्। सञ्चार सेवामा समस्या देखिएपछि म्याग्दीमा सार्वजनिक निकाय र बैङ्कको सेवा ठप्प भएको छ। इन्टरनेटको फाइबर चुडाएपछि म्याग्दीमा सरकारी कार्यालय, बैङ्क, वित्तीय र सहकारी संस्थाहरुको सेवा ठप्प बनेको हो। सरकारी स्वामित्वको नेपाल टेलिकम र निजी क्षेत्रको इन्टरनेट सेवा प्रदायक कम्पनीहरुको फाइबर पहिरोले चुडाएकाले इन्टरनेटको सहायताले प्रदान गरिने सेवा ठप्प बनेको हो। मेघा बैंकको बेनी शाखाका प्रबन्धक कुमार ढुङ्गानाले पहिरोका कारण सर्भर र इन्टरनेटको सम्पर्क बिच्छेद भएकाले सेवा ठप्प भएको बताए। नेपाल टेलिकम म्याग्दीका प्रमुख बिष्णुदेब शाहले पहिरोले क्षति पुयाएको फाइबर मर्मत गरेर आइतबार साँझसम्म इन्टरनेट सेवा सूचारु गराउन प्रयास भइरहेको बताए।"
ओलीलाई बामदेवको भाइबर म्यासेज: अपशब्द र मिथ्या वाहेक केही सुन्न पाइएन !,"काठमाडौँ: नेकपा एमालेका नेता बामदेव गौतमले एमाले अध्यक्ष केपी शर्मा ओलीको मुखराविन्दबाट दुर्वचन, अपशब्द र मिथ्या वाहेक केही सुन्न नपाइने आरोप लगाएका छन् । एमाले अध्यक्ष ओली सहित ओली निकट केही नेताहरुलाई नेता गौतमले भाइबर मार्फत् म्यासेज पठाएर यस्तो बताएका हुन् । आइतबार ओली लगायत एमालेका अधिकांश नेतालाई भाइबरमा सन्देश पठाएका हुन् । उनले सबैभन्दा ठूलो पार्टीको नेताबाट दुर्वचन र मिथ्या वाहेक केही सुन्न नपाइएको गुनासो गरे । यद्यपि आफूले कम्युनिस्ट आन्दोलन नछाडेकाले कतै भेट पनि हुनसक्ने बताएका छन् । नेता गौतमले यसअघि शुक्रबार नेकपा एमालेको कार्यालयमा पुगेर पार्टी परित्याग गरेको भन्दै राजीनामापत्र बुझाएका थिए । त्यसपछि उनले आफू कुनै पार्टीमा सामेल भएको घोषणा गरेका छैनन् । नेकपा एमाले विभाजनअघि भने उनले केपी ओलीको पक्षमा रहेको भन्दै सार्वजनिक रुपमा घोषणा गरेका थिए । एमाले विभाजनपछि नेता गौतम निकट अधिकांश कार्यकर्ताहरु भने माधव कुमार नेपाल नेतृत्वको नेकपा एकीकृत समाजवादीतर्फ सामेल भएका छन् । नेता गौतमले पठाएको सन्देश जस्ताको त्यस्तै: ""नेपालको सबै भन्दा ठूलो पार्टीका अध्यक्ष कमरेड केपीको मुखराविन्दबाट दुर्वचन, अपशब्द र मिथ्या बाहेक अरु केही सुन्न नपाइने भयो। मैले एमाले पार्टी छोडे पनि कम्युनिस्ट आन्दोलन छोडेको छैन। ख़्याल रहोस् भविष्यमा कतिपय मोर्चाहरुमा सँगै काम गर्न पनि पर्नसक्ने हुन्छ ।"""
१२ वर्ष माथिकालाई एक करोड मात्रा खोप भित्र्याइँदै,"काठमाडौं : स्वास्थ्य तथा जनसंख्या राज्यमन्त्री उमेश श्रेष्ठले बालबालिकाका लागि एक करोड मात्रा कोरोनाविरुद्ध खोप ल्याउने प्रक्रिया अघि बढिसकेको बताएका छन् । उनले बालबालिकाका लागि मोर्डना ४० लाख मात्रा र फाइजर ६० लाख मात्रा ल्याउने प्रक्रिया अघि बढिसकेको बताए । विश्व स्वास्थ्य संगठनको क्षेत्रीय समितिको वार्षिक बैठक सन्दर्भमा जानकारी दिन स्वास्थ्य मन्त्रालयमा आयोजित पत्रकार सम्मेलनमा राज्यमन्त्री श्रेष्ठले भने, बालबालिकाका लागि मोर्डना ४० लाख मात्रा र फाइजर ६० लाख मात्रा खोप ल्याउने प्रकिया अघि बढिसकेको छ । मोर्डनाको पैंसापनि भुक्तानी गरिसकेका छौं । खोपविज्ञ डाश्यामराज उप्रेतीका अनुसार १२ देखिमाथि उमेर समूहलाई खोप दिने मिल्ने बताए। उनले भने,' फाइजर र मोर्डना खोप १२ वर्षदेखि माथि उमेर समूहका सबैलाई दिन मिल्छ। उनका अनुसार १२ वर्षभन्दा कम उमेर समूहमा पनि परीक्षण भइरहेको छ। आगामी असोज मसान्तसम्म दुई करोड ५ लाख मात्रा खोप ल्याउने सरकारको योजना छ । उनले अबको एक हप्ताभित्र ४४ लाख मात्रा भेरोसील खोप आउने सुनिश्चितता भइसकेको बताए । राज्यमन्त्री श्रेष्ठले ५ करोड ५० लाख मात्रा खोप आवश्यक पर्ने भन्दै योजनाअनुसार एक करोड चार लाख मात्रा खोप लगाइसकिएको जानकारी दिए। कोविड१९ संक्रमण : फाइजरको खोपलाई जापानले दियो मान्यता अमेरिकामा १२ देखि १५ वर्ष उमेर समूहकालाई फाइजरको खोप लगाउन अनुमति फाइजर खोप अब लामो समय फ्रिजमा राखेर प्रयोग गर्न सकिने"
"परासी कांग्रेस: विवादपछि वडा अधिवेशन अवरुद्ध, कतै माइन्युट च्यातियो, कतै उजुरी",परासीः नेपाली कांग्रेस पश्चिम नवलपरासी वडा अधिवेशनको परिणाम तीन दिनसम्म आउन सकेको छैन । तीन दिनअघि उद्घाटन भएको अधिवेशनले निर्वाचन गराए पनि गुट विवादका कारण नयाँ नेतृत्व चयनको प्रक्रिया अन्योल बनेको छ । गुट विवादका कारण कार्यकर्ताबीच तिब्र विवाद हुँदा कतै माइन्युट च्यातिका छन् भने कतै परीणामप्रति असहमति जनाउँदै उजुरी परेका छन् । केही वडामा हुन नसकेको चुनाव आइतबार भइरहेको छ । जिल्लामा प्रतिनिधिसभा सदस्य एंव कांग्रेस केन्द्रीय सदस्य देवेन्द्रराज कँडेल र संविधानसभा सदस्य विक्रम खनालका दुई गुट छन् । यसैबीच रामग्राम नगरपालिका११ मा भएको अधिवेशनमा पराजित भएपछि निर्वाचनको माइन्युट च्यातिएको छ । सो वडामा सबै पदमा सहमति भएको थियो । वडा सभापतिमा मात्र भएको निर्वाचनमा पराजित उमेदवारका व्यक्तिले माइन्युट च्यातेको भन्दै प्रतिष्पर्धी गुटका कार्यकर्ताहरु आक्रोशित छन् । मतगणना सकिएर घोषणा गर्न जाने क्रममा पराजित उमेदवारका व्यक्तिहरु एक्कासी आवेगमा आएर हातमा बोकेको माइन्युट च्यातेको मतदान अधिकृत धु्रव आचार्यले बताए । सभापतिका उमेदवार भवानी शंकर चौधरीले १८ मत ल्याएर विजयी भएका छन् भने उनका प्रतिस्पर्धी श्रीकान्त कलवारको १६ मत आएको छ । चौधरी खनाल गुटका हुन् भने कलवार कँडेल गुटका हुन् । मत परीणामबारे जिल्लाको निर्वाचन समितिमा जानकारी दिएको आचार्यले बताए । यता सुस्ता गाउँपालिक५ को अधिवेशनमा मनोनयन पत्र दर्ता नगरी निर्वाचन परिणाम घोषणा गरेको भन्दै पार्टी जिल्ला निर्वाचन समितिमा उजुरी परेको छ । निर्वाचनमा विजयी भएका उमेदवारलाई निर्वाचन समितिले प्रमाण पत्र समेत दिइसकेपछि उजुरी परेको हो । दुबै गुटले निर्वाचनमा जाने सहमति गरेपछि चुनाव भएको थियो । विजयी हुने सबै खनालका गुटका हुन् । तर कँडेल गुटका कार्यकर्ताले प्रक्रिया पूरा नगरी निर्वाचन गराएको भन्दै उजुरी दिएपछि चुनावबारे अन्योल उत्पन्न भएको छ । २५ जना क्षेत्रीय प्रतिनिधिमध्ये आरक्षण र केही समानुमातिकका गरी १० क्षेत्रीय प्रतिनिधिमा दुई गुटले सहमति गरेपछि निर्विरोध भएको थियो । वडा सभापति र अन्य १५ जना क्षेत्रीय प्रतिनिधिबीच सहमति नजुटेपछि चुनाव भएको हो । दुई गुटको विवादका कारण सुरुको दिन निर्वाचन हुन सकेको थिएन । भोलिपल्ट भएको चुनावमा दुवै पक्षका उम्मेदवारले ढिलो भएका कारण मनोनयन पत्र पछि बुझाउने सहमतिमा चुनाव गराएको मतदान अधिकृत अर्जुन पाण्डेले बताए । उम्मेदवार वापत लाग्ने दस्तुर लिए । सबैले मनोनयन पत्र पछि बुझाउँला भनेपछि पार्टीको आन्तरिक कुरा भनेर मैले पनि विश्वास गरेँ । सहमतिमै भएको हो । नतिजा स्विकार गर्न नसकेपछि अप्ठ्यारोमा पारे पाण्डेल भने । निर्वाचनमा २ सय ७१ मत खसेको थियो । विजयी हुने र पराजित हुने उम्मेदवारहरुको मत अन्तर २ सयको हाराहारीमा रहेको पाण्डेले बताए । कांग्रेस जिल्ला निर्वाचन अधिकृत बाबुराम पाण्डेले उजुरी आएकोले त्यसबारे के गर्ने भन्ने बारे छलफल हुने बताए । यसैबीच गुट विवादकै कारण जिल्लाको सबै वडाको नतिजा आउन सकेको छैन । कसैले चुनाव गर्ने र कसैले सहमति गर्ने भन्ने विवादले नतिजा आउन ढिला भएको हो । ७ स्थानीय तहमा ७४ वडा छन् । सबै पालिकाहरुको नतिजा आए पनि उजुरीबाहेक रामग्राम नगरपालिकाका ३ वटा वडाको नजिता आउन बाँकी रहेको पाण्डेले बताए । गुटकै कारण विवाद हुँदा रामग्राम नगरपालिका वडा नं १५ र १६ को निर्वाचन आइतबार दिउँसोबाट सुरु भएको छ । जिल्लाबाट १३ सयको हाराहारीमा क्षेत्रीय प्रतिनिधि चयन हुने निर्वाचन समितिले जनाएको छ ।
पानीमा डुबेर बालकको मृत्यु,बागलुङ : बागलुङ नगरपालिका१० भकुण्डेमा पानीमा डुबेर एक बालकको मृत्यु भएको छ। पानीमा डुबेर भकुण्डेका मानबहादुर बुढाथोकीको ८ वर्षीय छोरा एलस बुढाथोकीको आइतबार मृत्यु भएको हो। घर नजिकै रहेको धौलेचौर भन्ने स्थानमा पानी संकलनका लागि बनाइएको पोखरीमा पौडी खेल्नेक्रममा डुबेर मृत्यु भएको जिल्ला प्रहरी कार्यालयका सुचना अधिकारी तथा प्रहरी नायव उपरीक्षक इकवाल हवारीले जानकारी दिए। खोलामा मृत फेला भकुण्डे निवासी २८ वर्षीय सागर थापा १९ गतेदेखि हराइरहेकोमा १९ गते साँझ घर नजिकैको खोलाको बीच भागमा मृत आवस्थापमा फेला परेको प्रहरीले जनाएको छ। आफन्तले खोजतलास गर्ने क्रममा मृत अवस्थामा फेला पारेका हुन्।
विश्व स्वास्थ्य संगठनको क्षेत्रीय बैठक सोमबारदेखि काठमाडौंमा,"काठमाडौं : विश्व स्वास्थ्य संगठनको क्षेत्रीय समितिको वार्षिक बैठक नेपालमा हुने भएको छ । भोलि भदौ २१ देखि २५ सम्म दक्षिण पूर्वी एसियाली राष्ट्रहरुको क्षेत्रीय समितिको ७४ औं सत्र काठमाडौंमा हुनेछ । स्वास्थ्य तथा जनसंख्या मन्त्रालयका अनुसार नेपालको आयोजनामा भर्चुअलरुपमा बैठक हुनेछ । बैठकमा विश्व स्वास्थ्य संगठनका महानिर्देशक डा ट्रेडोस अधानम घेब्रेसस, क्षेत्रीय निर्देशक डा पुनम खेत्रपाल सिंह, क्षेत्रका सदस्य मुलुकका स्वास्थ्यमन्त्री तथा स्वास्थ्य अधिकारीहरू, संयुक्त राष्ट्रसंघका निकायलगायत संस्थाका प्रतिनिधिको उपस्थिति हुनेछ । स्वास्थ्य मन्त्रालयका प्रवक्ता डाकृष्ण पौडेलले बैठकमा विगतमा भएका स्वास्थ्यसँगसम्बन्धित प्रतिवद्धताका विषयमा छलफल हुने जानकारी दिए । स्वास्थ्यमा सर्वव्यापी पहुँचको प्रगतिको अनुगमन, विद्यालय स्वास्थ्यको पुनरुत्थान र खोपद्वारा रोकथाम गर्न सकिने रोगका लागि खोपकार्य योजनाका लागि क्षेत्रीय कार्यढाँचाका बारेमा पनि छलफल हुनेछ । दक्षिणपूर्वी एशिया क्षेत्रमा नेपालसहित भारत, भुटान, माल्दिभ्स, श्रीलङ्का, थाइल्याण्ड, दक्षिण कोरिया र टिमोरलेट्सेलगायत देश रहेका छन् ।"
दशरथ रंगशालामा नेपालभारत मैत्रीपूर्ण फुटबल हुँदै,"काठमाडौं : नेपाल र भारतबीचको दोस्रो मैत्रीपूर्ण खेल आज हुँदैछ। दशरथ रंगशालामा हुने मैत्रीपूर्ण खेल साँझ ५:३० बजे सुरु हुनेछ। आइतबार पनि नेपालले आक्रामक खेल खेल्ने भएको छ। युवा खेलाडीको बाहुल्यता रहेको नेपालले बिहीबारजस्तै आक्रामक खेल खेल्ने नेपाली टोलीका मुख्य प्रशिक्षक अब्दुल्लाह अलमुताइरीले बताएका छन्। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। घरेलु टोली नेपाल सुरुवाती अग्रता जोगाउन नसक्दा भारतसँग बराबरीमा रोकिएको हो। घरेलु दर्शकको राम्रो साथ पाएको नेपालले खेलको ३६ औं मिनेटमा गोल गरेको थियो। अञ्जन विष्टले भारतीय गोलरक्षक गुरप्रीतसिंह सन्धुलाई बिट गर्दै गोल गरेका थिए। पहिलो हाफमा १० को अग्रता बनाएको नेपालले दोस्रो हाफको ६१औं मिनेटमा गोल खाएको थियो। अनिरुद्र थापाले गोल गर्दै भारतलाई हारबाट जोगाएका थिए। माल्दिभ्समा आयोजना हुने साफ च्याम्पियनसिपको तयारीका लागि नेपालले घरेलु मैदानमा भारतसँग दुई वटा मैत्रीपूर्ण खेल खेल्न लागेको हो। मैत्रीपूर्ण खेलपछि नेपाली टोली भदौ २५ गते कतारको दोहा प्रस्थान गर्नेछ। दोहामा तयारी गरेर नेपाली टोली माल्दिभ्स जानेछ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्। नेपालभारत मैत्रीपूर्ण फुटबल: ११ गोलको बराबरीमा खेल जारी (फोटो फिचर)"
"नेकपा समाजवादीले जारी गर्यो अपानि, दस्तावेज मस्यौदाको जिम्मा झलनाथलाई","काठमाडौँ: नेकपा (एकीकृत समाजवादी)ले अन्तरपार्टी निर्देशन (अपानि) जारी गर्दै जिम्मेबारी बाँडफाँट गरेको छ । बरिष्ठ नेता झलनाथ खनालको संयोजकत्वमा एकीकृत समाजवादीले दस्तावेज मस्यौदा समिति गठन गरेको छ । समितिमा डा बेदुराम भुसाल, प्रमेश हमाल, राजेन्द्र पाण्डे, डा गंगालाल तुलाधर, डा विजय पौडेल, प्रकाश ज्वाला, जगन्नाथ खतिवडा, केशवलाल श्रेष्ठ, सावित्रा भुसाल, रामकुमारी झाँक्री, राजेन्द्र राई र गणेश विक सदस्यको रुपमा छन् । भदौ १८ गते जारी गरिएको अपानि अनुसार प्रदेश एकको इन्चार्जमा घनेन्द्र बस्नेत, प्रदेश दुईको इन्चार्जमा धर्मनाथ साह, वागमती प्रदेशको इन्चार्जमा केदार न्यौपाने, गण्डकी प्रदेशको इन्चार्जमा केशवलाल श्रेष्ठ, लुम्बिनी प्रदेशको इन्चार्जमा भागवत विश्वासी र कर्णाली प्रदेश इन्चार्जमा प्रकाश ज्वालालाई जिम्मेवारी दिइएको छ। यस्तै, उपत्यका विशेष प्रदेश इन्चार्जमा विश्वनाथ प्याकुरेल, सम्पर्क विशेष प्रदेश इन्चार्जमा विजय गुरुङ, मोर्चा ईन्चार्जमा डा विजय पौडेल, प्रचार विभाग प्रमुखमा जगन्नाथ खतिवडा, प्रवास क्षेत्र इन्चार्जमा श्रीप्रसाद साहले जिम्मेवारी पाएका छन् । यसअघि देशभर नेकपा एमाले समानान्तर कमीटीको रुपमा गठन भएका सबै तहका पार्टी कमिटीहरु नेकपा एकीकृत समाजवादीमा समाहित गर्ने समेत अपानिमा उल्लेख छ ।"
छिमेकी राष्ट्रका प्रधानमन्त्रीविरुद्ध नाराबाजी नगर्नू : गृह मन्त्रालय,"काठमाडौं : गृह मन्त्रालयले छिमेकी राष्ट्रका प्रधानमन्त्रीको प्रतिष्ठामा आँच आउने गरी नाराबाजी नगर्न अनुरोध गरेको छ। गृहमन्त्रालयले आइतबार एक विज्ञप्ति जारी गर्दै मित्रराष्ट्रका प्रधानमन्त्रीको प्रतिष्ठामा आँच आउने गरी नाराबाजी गर्ने, जुलुस प्रदर्शन गर्ने र पुत्ला दहन गर्ने गतिविधि प्रति गृह मन्त्रालयको गम्भीर ध्यानाकर्षण भएको जनाएको छ। मन्त्रालयले उच्छृङ्खल र निन्दनीय गतिविधिप्रति गम्भीर आपत्ति भएको जनाएको छ। विगत केही दिनयता छिमेकी मित्रराष्ट्रका प्रधानमन्त्रीको प्रतिष्ठामा आँच आउने गरी नाराबाजी गर्ने, जुलुस प्रदर्शन गर्ने र पुत्ला दहन गर्ने गतिविधि प्रति गृह मन्त्रालयको गम्भीर ध्यानाकर्षण भएको छ। गृह मन्त्रालयका प्रवक्ता फणिन्द्रमणि पोखरेलले जारी गरेको विज्ञप्तिमा भनिएको छ, यस्ता उच्छृङ्खल र निन्दनीय गतिविधिप्रति मन्त्रालय गम्भीर आपत्ति प्रकट गर्दछ। नेपाली भूमिमा कुनै पनि राष्ट्र विरुद्धका गतिविधि हुन नदिने विषयमा कटिबद्ध रहेको विज्ञप्तिमा उल्लेख छ। मित्र राष्ट्रसँगको स्वाभिमान र सम्मानमा आँच आउने कुनै पनि क्रियाकलाप नगर्न मन्त्रालयले आग्रह गरेको छ। विज्ञप्तिमा भनिएको छ, नेपाल सरकार सबै मित्रराष्ट्रहरुसँग पारस्परिक सम्बन्ध अझ प्रगाढ बनाउन चाहन्छ र नेपाली भूमिमा कुनै पनि राष्ट्रविरुद्धका गतिविधि हुन नदिने विषयमा कटिबद्ध छ। मित्रराष्ट्रहरुसँगको स्वाभिमान र सम्मानमा आँच आउने कुनै पनि क्रियाकलाप नगर्न सबैलाई आग्रह गरिन्छ। शनिबार दार्चुला तुइन प्रकरण र अनधिकृत रुपमा नेपाली आकाशमा भारतीय हेलिकोप्टर उडान गरेको विषयलाई लिएर युवाहरुले भारतीय प्रधानमन्त्री नरेन्द्र मोदीको पुत्ला दहन गरेका थिए। सोहि घटनापछि मन्त्रालयले मोदीको नाम नलिई नाराबाजी, जुलुस प्रदर्शन र पुत्ला दहन गरेकोप्रति आपत्ति प्रकट गरेको हो। पोखरेलले मित्रराष्ट्रसँग उत्पन्न समस्यालाई वार्ता, संवाद र कुटनीतिक माध्यमबाट समाधान गरिने जनाएका छन्। मित्रराष्ट्रविरुद्ध लक्षित हुने गतिविधिमा संलग्न भई कानून हातमा लिनेलाई कारवाही गरिने गृह मन्त्रालयले जनाएको छ। मित्रराष्ट्रसँग उत्पन्न समस्यालाई वार्ता, संवाद र कुटनीतिक माध्यमबाट समाधान गरिदै आएको विदितै छ। भविष्यमा पनि उत्पन्न समस्यालाई वार्ता, सम्वाद र कुटनीतिक माध्यमबाटै समाधान गरिनेछ। विज्ञप्तिमा भनिएको छ, मित्रराष्ट्रहरु विरुद्ध लक्षित हुने गतिविधिलाई नियन्त्रण गर्न र त्यस्ता गतिविधिमा संलग्न भई कानून हातमा लिनेलाई कारवाही गरिने व्यहोरा जानकारी गराइन्छ। शुक्रबार मित्रराष्ट्रको सहयोगमा सञ्चालित विकास आयोजना र त्यहाँ कार्यरत कर्मचारी, विदेशी नागरिक र उनीहरुका सम्पत्तिलाई लक्षित गरी प्रत्यक्ष वा परोक्षरुपमा सञ्चारमाध्यामसामाजिक सञ्जालमार्फत नकारात्मक टिप्पणी तथा धम्किपूर्ण अभिव्यक्तिजस्ता गतिविधि भएको प्रति गम्भीर ध्यानाकर्षण भएको जनाउँदै मन्त्रालयले यस्ता गतिविधि रोक्न आग्रह गरेको थियो। शुक्रबार जारी विज्ञप्तिमा विकास आयोजना कर्याान्वयनमा असुरक्षा महसुस हुने तथा मित्रराष्ट्रसँगको सम्बन्धमा नै आँच आउने कुनै पनि गतिविधि नगर्न र नगराउन भनेको छ। केहि दिनदेखि एमसीसी, दार्चुला तुइन प्रकरण र सरकारले नेपालचीन सीमा अध्ययन समिति बनाएपछि सडकमा प्रदर्शन, सामाजिक सञ्जालमा विभिन्न टिका टिप्पणी हुन थालेको छ। दार्चुलाका जयसिंह धामी महाकाली नदीमा वेपत्ता प्रकरणबारे छानविन गर्न बनेको समितिले गोलमटोल प्रकृतिको प्रतिवेदन सरकारलाई बुझाएको छ। प्रतिवेदनमा महाकाली नदी तर्ने क्रममा भारतीय सीमा सुरक्षाबल (एसएसबी)का अधिकारीले धामी चढेको तुइन काटे नकाटेको बारे केही उल्लेख गरेको छैन। यद्यपि, छानविन समितिले तुइन सहित धामी महाकाली नदीमा बग्दा एसएसबीका अधिकारीहरु घटनास्थलमै रहेको प्रतिवेदनमा उल्लेख गरेको छ। प्रतिवेदनमा भनिएको छ, एसएसबीका सुरक्षाकर्मीको उपस्थितिमा धामी सवार तुइन चुँडिएकाले नीजहरुको संलग्नताको सम्बन्धमा अनुसन्धान गरी कारवाही गर्न सिफारिस गरिएको छ। ओलीको प्रश्न : नेपाली जनताले जान्न चाहेको छ प्रधानमन्त्री ज्यू, एमसीसी के गर्नुहुन्छ ? दार्चुला तुइन प्रकरण : छानबिन प्रतिवेदन छिटो सार्वजनिक गर्न निर्देशन एमसीसी परिमार्जन गरेर पारित गर्नुपर्छ : नेपाल कुटनीतिक माध्यमबाट एसएसबीमाथि छानविन गर्न सिफारिस हुम्लाको लिमी लाप्चादेखि हिल्सासम्मको सीमा अध्ययन गर्ने एमसीसी उपाध्यक्ष फातिमा नेपाल आउँदै सीमा विवाद झिक्दै सरकार तुइन प्रकरण: दोषीमाथि अनुसन्धानमा पहल गरिदिन परराष्ट्र मन्त्रालयलाई गृहको पत्राचार तुइन प्रकरणलाई सरकारले थामथुम गर्न खोजेको एमालेको आरोप एमसीसी खारेजको माग गर्दै अमेरिकी दूतावास अगाडि प्रदर्शन, १० जना पक्राउ चीनले भन्यो: नेपालसँग सीमा विवाद छैन ओलीको दावी: चीनसँग कुनै सीमा विवाद छैन, यो सरकारले सम्बन्ध बिगार्यो"
प्रहरी हिरासतमा थुनुवाको मृत्यु,"विराटनगर : जिल्ला प्रहरी कार्यालय मोरङको हिरासतमा रहेका एक थुनुवाको आइतबार दिउँसो मृत्यु भएको छ। लागुऔषध गाँजासहित पक्राउ परेका विराटनगर महानगरपालिका११ का ३७ वर्षीय भीम कामतको मृत्यु भएको मोरङ प्रहरी प्रमुख एसपी जनार्दन जीसीले जानकारी दिए। कामतलाई प्रहरीले गत शुक्रबार दिउँसो विराटनगर११ जनपथ मार्गबाट ३ किलो ४ सय ८० ग्राम गाँजासहित पक्राउ गरेको थियो। जनपथ मार्गमै नास्ता पसल सञ्चालन गरेर बसेका उनलाई घरको कोठा र गाईको गोठमा भुसले छोपेर बोरामा प्याक गर्दै राखेको अवस्थामा गाँजासहित पक्राउ गरिएको प्रहरीले जनाएको छ। उनीविरुद्ध प्रहरीले लागुऔषध ऐनअन्तर्गतको मुद्दा चलाउन आइतबार म्याद थपको तयारी गरेको थियो। कामत पक्राउ परेको दिन शुक्रबार समय सकिएको र शनिबार सार्वजनिक बिदा भएकाले उनीविरुद्ध आइतबार अदालतबाट म्याद थप गर्ने प्रहरीको तयारी थियो। प्रहरीका अनुसार म्याद थप गर्न अदालत लैजानलाई हिरासतबाट बाहिर निकाल्ने क्रममा रिंगाटा चल्यो भन्दै उनी एक्कासि ढलेका थिए। मुखबाट फिँज निस्किएको अवस्थामा उनलाई उपचारका लागि विराटनगरको कोसी अस्पतालमा लगिएको थियो। उपचारकै क्रममा दिउँसो २ः१५ बजेतिर मृत्यु भएको एसपी जीसीले बताए। प्रारम्भिक अनुसन्धानबाट उनी लागुऔषधका दुव्र्यसनी भएको पत्ता लागेको प्रहरीले जनाएको छ। साथै लागुऔषध गाँजाको कारोबारमा पनि उनी संलग्न रहेको दाबी प्रहरीले गरिरहेको थियो। एक्कासि बेहोस भएर ढलेका थुनुवालाई तत्काल उपचारका लागि अस्पताल पुर्याइयो, एसपी जीसीले भने, उपचारकै क्रममा मृत्यु भएको हो। नियमित लागुऔषध सेवन गर्ने र प्रहरी हिरातमा हुँदा सेवन गर्न नपाएका कारण पुगेको असरले उनको मृत्यु भएको हुनसक्ने प्रहरीको अनुमान छ। घटनाको अनुसन्धान सुरु गर्दै शव पोस्टमार्टमका लागि कोसी अस्पतालमा राखिएको र पोस्टमार्टम रिपोर्ट प्राप्त भएपछि मृत्युको कारण यकिन हुने जानकारी जीसीले बताए।"
अफगानिस्तानमा फेरि गृहयुद्ध हुनसक्ने अमेरिकी सेनाको चेतावनी,"पञ्जशीर: पञ्जशीर उपत्यका नियन्त्रणमा लिन तालिबानले शनिबार गरेको हमलाले अफगानिस्तानमा गृहयुद्ध हुनसक्ने अमेरिकाले चेतावनी दिएको छ । अमेरिकी सेना प्रमुख मार्क मिल्ल्लीले तालिबान र तालिबान विरोधीहरुबीच चलिरहेको युद्धले अफगानिस्तान गृह युद्धमा होमिने चेतावनी दिएका हुन् । अफगानिस्तानको पञ्जशीर उपत्यका आफ्नो नियन्त्रणमा लिनका लागि तालिबान र तालिबान विरोधीहरुबीच लडाइँ भइरहेको छ । दुबै समूहको लडाइँले अफगानिस्तान फेरि गृह युद्धमा होमिने जोखिम उच्च रहेको मार्कले चेतावनी दिएका हुन् । दुबै पक्षले पञ्जशीर आफ्नो भएको दाबी गरिरहेका छन् । पञ्जशीरको लडाइँले अफगानिस्तानमा ठूलो तनाब उत्पन्न गराउने खतरा उच्च छ मार्क मिल्लीले भनेका छन् । अफगानिस्तानबाट अमेरिकी सेना फिर्ता भइसकेपछि तालिबानले पञ्जशीरलाई नियन्त्रणमा लिन पटक पटक हमला गरिरहेको छ । तालिबानका प्रवक्ता विलाल करिमीले पञ्जशीरका ७ जिल्लामध्ये खिन्ज र उनाबाह तालिबानको नियन्त्रणमा लिएको र अन्य जिल्ला कब्जा गर्न हजारौँ तालिबान सैनिकहरु अघि बढिरहेको बताएका छन् । अफगानिस्तानको नेसनल रेजिस्टेन्स फ्रन्टका प्रवक्ता फाहिम दास्तीले पञ्जशीरमा दुबै पक्षबीच भीषण युद्ध चलिरहेको बताएका छन् । अमेरिकी सेना प्रमुखले तालिबान र तालिबान विरोधीबीच जारी भीषण युद्धले अफगानिस्तानमा गृह युद्ध निम्तिने बताउँदै भनेका छन्, तालिबानले पञ्जशीर नियन्त्रणमा लिन र नयाँ सरकार गठन गर्न सक्छ या सक्दैन तर अफगानिस्तानको अहिलेको अवस्थाले उग्र रुप लिएमा गृह युद्ध हुने करिब पक्का छ ।"
"रेल सञ्चालन अनिश्चित, १५१ जना ज्यालादारी कर्मचारी हटाइयो","जनकपुरधाम : नेपाल रेल्वे कम्पनी लिमिटेडले ज्यालादारीमा खटाइएको कर्मचारीहरुलाई हटाएको छ। नेपाल रेल्वे कम्पनीका तत्कालीन महाप्रबन्धक गुरु भट्टराईले नियुक्त गरेका १५१ जना कर्मचारीलाई हटाइएको हो। रेल सञ्चालन दिनानुदिन अनिश्चित बन्दै गएको अवस्थामा ज्यालामा भर्ना गरिएका कर्मचारीको काम नभएको भन्दै हटाइएको हो। नवनियुक्त महाप्रबन्धक निरञ्जन कुमार झाद्वारा हस्ताक्षरित एक सूचनामा भनिएको छ, जयनगरजनकपुरधाम रेल्वे कानूनी तथा प्राविधिक कारणले रेल सञ्चालको लागि केही समय लाग्छ, तर तत्कालीन व्यवस्थापनबाट ज्यालादारीमा खटाउने भनिएको व्यक्तिहरु आफू खुशी हाजिरको आधारमा ज्याला रकम भुक्तानी गर्न नमिल्ने भएकोले हाजिर नगर्न सचेत गराइएको छ, साथै सूचनाको उल्लङ्घन गरी हाजिर गरे त्यसको जिम्मेवारी नेपाल रेल्वे कम्पनी लिमिटेडले नलिन आग्रह गर्दछ। केपी ओली नेतृत्वको सरकारले महाप्रबन्धकमा नियुक्त गरेका भट्टराईले रेल सञ्चालनमा नआउँदै रकम उठाएर कर्मचारी भर्ना गरेको आरोप छ। रेल चल्ने टुंगो नभएको अवस्थामा शेरबहादुर देउवा नेतृत्वको सरकारले नेपाल रेल्वे कम्पनीका महाप्रबन्धक गुरु भट्टराईलाई स्पष्टिकरण सोधेको थियो। तर स्पष्टिकरणको जवाफ नदिइ भट्टराईले राजीनामा बुझाए। उनले राजीनामा दिएपशचात नेकपा (एकीकृत समाजवादी) पार्टीका अध्यक्ष माधवकुमार नेपालनिकट झालाई सरकारले रेल्वेको महाप्रबन्धकमा नियुक्त गरेका छन्। २०७७ असोज ३ गते भारतबाट ल्याइएका दुईवटा रेल एक वर्षयता अलपत्र छन्। हाल त्रिपालमा छोपेर धनुषाको ईनर्वास्थित रेल्वे स्टेशनमा छोपेर राखिएको रेल कवाडी बन्ने अवस्थामा पुगेको छ। तत्कालीन महाप्रबन्धक भट्टराईले तोडफोड र चोरी भएका रेल्वे संरचना भारतले मर्मत गरिदिएको बताएका छन्। भारत सरकारले १५ अर्ब खर्च गरेर निर्माण गरेको संरचनासमेत ध्वस्त पार्दै नेपालले किनेका दुई वटा आधुनिक रेल सेट पनि कवाडी बनाउने काममा अहिलेको सरकार लागेको उनको दाबी छ। नेपाल र भारत सरकारबीच भएको सम्झौता अनुरुप नेपालमा रेल चलाउने जनशक्ति नभएकाले चेन्नईस्थित कोनकन रेल्वेले कार्पेरेशनले रेल सञ्चालनको जिम्मा लिएको छ। रेल सञ्चालनको जिम्मा पाएका कार्पोरेशनले जनकपुरधाममा तालिम दिएका १ सय ८६ कर्मचारीलाई राखेर तलव खुवाउन नसक्ने भन्दै रेल सञ्चालन गर्न सरकारलाई ताकेता गरेको हो। नेपाल रेल्वे कम्पनी र कोनकन रेल्वेले कार्पेरेशनबीच रेल चलाउन सम्झौता अनुसार नेपाल सरकारले कोनकनलाई रेल सञ्चालनका लागि अग्रीम रकम पठाउन ढिलाई भएकोले ताकेता गरेको रेल विभागका महानिर्देशक दिपक भट्टराईले जानकारी दिए। कोनकन रेल्वेले कार्पेरेशनले नेपालका कर्मचारीलाई तालिम दिइसकेको छ, सम्झौता अनुरुप सरकारले पठाउने रकम पठाउन ढिलाई भएकोले उहाँहरुले ताकेता पत्र पठाउनुभएको हो, नेपाल सरकारको अर्थ मन्त्रालयबाट बजेट निकासा भैसकेको छ, अबको केही दिनमा रेल सञ्चालनको लागि सम्झौता बमोजिम दिने भनिएको अग्रीम रकम पठाउँछौं। भारत सरकारको सहयोगको ६९ किमी लामो जयनगरजनकपुर रेलमार्गको पहिलो खण्ड जयनगरजनकपुरमा रेल सञ्चालन गरिन लागेको हो। सन् २०१० मा भारत सरकारले यो रेलमार्गको ब्रोडगेज पूर्वाधार निर्माणमा सहयोग गर्ने प्रतिवद्दता जनाएको थियो। जनकपुरधामदेखि महोत्तरीको बिजलपुरासम्मको खण्डमा भने पूर्वाधार निर्माण भइरहेको छ। स्पष्टीकरण सोध्ने सरकारको निर्णयपछि रेल्वे कम्पनीका महाप्रबन्धक भट्टराईले पोखे आक्रोश रेल चलाउन कम्पनीको ताकेता रेल्वे मुआब्जामा किसानको विरोध एमाले समाजवादीले पाउन थाल्यो राजनीतिक नियुक्ति, रेल्वे कम्पनीको महाप्रबन्धकमा झा नियुक्त मुआब्जा कम तोकेर बर्दिबास रेलवे स्टेसन सार्ने षडयन्त्र बर्दिबासका रेलवे मुआब्जा पीडितहरु आन्दोलित"
डीएसपी अघिकारी भए २०७७ वर्ष उत्कृष्ट प्रहरी,"स्याङ्जा : स्याङ्जाका प्रहरी नायब उपरीक्षक राजेन्द्रप्रसाद अधिकारी २०७७ सालको वर्ष उत्कृष्ट प्रहरी भएका छन्। आफ्ना मातहतका सबै प्रहरी कर्मचारीलाई उचित परिचालन गरी प्रशासनिक एवं अपराध अनुसन्धान तथा नियन्त्रणका क्षेत्रमा सफल भएकाले अधिकारीलाई वर्ष उत्कृष्ट घोषणा गरी पुरस्कृत गरिएको प्रहरी उपरीक्षक होबिन्द्र बोगटीले जानकारी दिए। अवैध घरेलु मदिरा नियन्त्रण, कोभिड १९ नियन्त्रण एवं विभिन्न सचेतनामूलक कार्यक्रमसँगै फरार प्रतिवादी पक्राउ लगायतमा क्षेत्रमा जिम्मेवारीपूर्वक काम गरेको भन्दै पुरस्कृत गरेको हो। नेपाल प्रहरीमा कार्यरत कर्मचारीले समाजमा खेलेको शान्ति सुरक्षामा खेलेको भूमिकाको आधारमा हरेक महिना र वर्षमा उत्कृष्ट प्रहरी पुरस्कृत गर्ने अभियान अन्तर्गत स्याङ्जाले उत्कृष्ट प्रहरी पुरस्कारलाई निरन्तरता दिएको हो। स्याङ्जा कार्यालयले विगत एक वर्षदेखि प्रहरी कर्मचारीलाई कामको जिम्मेवारी पूरा गरेको आधारमा जवानदेखि अधिकृतसम्म पुरस्कृत गरिदै आएको छ। प्रहरी प्रवक्तासमेत रहेका अधिकारी १५ महिनाअघि सरुवा भई स्याङ्जा आएका हुन्। यसैगरी, जिल्ला प्रहरी कार्यालयले अहिलेसम्म १२ जना प्रहरी कर्मचारी पुरस्कृत भइसकेका प्रहरी कार्यालयले जनाएको छ।"
म्याग्दीमा खोलाले बगाएर पैदलयात्रु बेपत्ता,"बेनी : म्याग्दीको रघुगंगा १ मा रहेको बेगखोलाले बगाएर एक जना पैदलयात्रुलाई बेपत्ता बनाएको छ। भगवतिदेखि तिप्ल्याङतर्फ जाँदै गरेका एक वृद्धलाई खोला तर्ने क्रममा बाढीले बगाएको हो। जिल्ला प्रहरी कार्यालय म्याग्दीका प्रहरी निरीक्षक वीरेन्द्रराज गुरुङले शनिबार अपरान्ह खोलाले बगाएका ती व्यक्तिको परिचय नखुलेको र अझै नभेटिएको बताए। भारी बोकेर खोला तर्दै गरेका पुरुषलाई खोलाले बगाएर कालीगण्डकीमा मिसाएको प्रत्यक्षदर्शी स्थानीयबासीबाट सूचना आएपछि खोजी गरिरहेका छौँ, उनले भने ति व्यक्तिको पहिचान खुलेको छैन। स्थानीयबासीका अनुसार शुक्रबार पनि बेगखोलाको बाढीले खोला तर्ने क्रममा बगाएका एक पैदलयात्रुलाई उद्धार गरिएको थियो। राष्ट्रिय गौरवको कालीगण्डकी कोरीडोर अन्तर्गत बेगखोलामा मोटरेबल र झोलुङ्गे पुल नहुँदा जोखिम मोलेर आवतजावत गर्नुपर्ने बाध्यता रहेको अन्नपूर्ण गाउँपालिका४ नारच्याङका टकबहादुर पुनले बताए। २०७३ भदौ १७ गतेको रातीको बाढीले बेलिब्रिज र झोलुङ्गे पुल सहित बेगखोलामा ११ वटा घर बगाएको थियो। बाढीले बगाएको ठाउँमा मोटरेबल र झोलुङ्गे पुल पुननिर्माण नहुँदा हरेक बर्खा याममा बेनीजोमसोम यात्रा गर्ने नागरिकले जोखिम, सास्ति र झञ्जट ब्यहोर्नुपरेको छ। कालीगण्डकीमा मिसिने बेगखोलामा लेकमा बर्खा हुँदा बाढी आउँछ। पाखा र ठाडा खोल्साको बाढी पनि यसैमा मिसिन्छ। बेगखोला र कालीगण्डकीको दोभानमा खोला वारपार गर्ने घाट छ। बेगखोलाको बाढीले खोला तर्ने क्रममा केही ट्याक्सी र मोटरसाइकल बगाएर कालीगण्डकीमा मिसाएको छ। बेगखोलामा ७० मिटर लामो सडक पुल निर्माण गर्न सडक विभाग अन्तर्गतको पुल महाशाखाले ठेक्का प्रक्रिया अघि बढाएको जिल्ला समन्वय समिति म्याग्दीका प्रमुख देबेन्द्र केसीले बताए। उनका अनुसार सडक पुल निर्माण नहुँदासम्मका लागि पैदलयात्री र मोटरसाइकल आवतजावतलाई सहज बनाउन गण्डकी प्रदेश सरकार अन्तरगतको पुर्वाधार विकास कार्यालय म्याग्दीले झोलुङ्गे पुल बनाउन ठेक्का प्रस्ताव आव्हान गरेको छ।"
"शेयर बजारमा उच्च अंकको गिरावट, १३ कम्पनीको १० प्रतिशतले मूल्य घट्यो","काठमाडौं : धितोपत्र बजारमा शेयर कारोबार मापन परिसूचक नेप्से १०८ अंकले घटेको छ। साताको पहिलो कारोबार दिन आइतबार ३७० प्रतिशत अर्थात् १०८२७ अंकले घटेर नेप्से २८१८१७ विन्दुमा पुगेको छ। नेप्से घटेसँगै कारोबार रकम पनि खुम्चिएको छ। कारोबारमा आएका २२३ कम्पनीको २३ लाख ७९ हजार ८३२ कित्ता शेयर ११ अर्ब २४ करोड मूल्य बराबरको कारोबार भएको हो। कारोबारमा आएका १३ समूहकै परिसूचक घटेको छ। सबैभन्दा बढी निर्जीव विमाको परिसूचक ५१९४६ अंकले घटेर १२,९ ७६७८ बिन्दुमा पुगेको छ। विकास बैंकको परिसूचक ३९४८ अंकले घटेको छ। जीवन विमा ५११७८, वित्तीय २३९८, जलविद्युत २१६९५,ट्रेडिङको २१६६४ अंकले परिसूचक घटेको छ। त्यस्तै लघुवित्त १६२९५, होटल तथा पर्यटन परिसूचक १६१२ अंकले घटेसँगै अन्य बाँकी समूहको परिसूचक पनि ओरालोतिर लागेको छ। यस्तै ठूला कम्पनीको शेयर कारोबार मापन सेन्सिटिभ परिसूचक १९७५ अंकले घटेर ५२२०१ बिन्दुमा पुगेको छ। १३ कम्पनीको सेयरमा १० प्रतिशतले नकारात्मक सर्किट लाग्यो। कारोबारका आधारमा अरुण भ्याली हाइड्रोपावर डेभलपमेन्ट सर्वाधिक शीर्ष स्थानमा रह्यो। १० लाख ९० हजार ४१७ कित्ता शेयर ७० करोड ३ लाख ३० हजार २०८ मूल्यमा कारोबार भयो। उच्च अङ्कले नेप्से परिसूचक ओरालो लागेपछि दिउँसो नेपाल स्टक एक्सचेञ्जले कारोबार रोकेको थियो । कारोबार सुरु भएको दुई घण्टामै नेप्सेमा पाँच प्रतिशतको गिरावट देखिएको थियो। त्यसपछि नेप्सेले ४० मिनेटका लागि कारोबार बन्द गर्यो। पूँजी बजारमा नकारात्मक प्रभाव पार्ने काम गरेको भन्दै लगानीकर्ताहरुले नेपाल राष्ट्र बैंकका गभर्नर महाप्रसाद अधिकारीको राजीनामा माग गरेका छन्।"
"थप १ हजार ८९ जनामा कोरोना पुष्टि,२० को मृत्यु",काठमाडौं : ७९ सय ७१ नमूना परीक्षणमा १ हजार ८९ जनामा कोरोना भाइरस (कोभिड १९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा परीक्षणा गराएका ७९ सय ७१ मा १ हजार ८९ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। ५१ सय ७० नमूनाको पीसीआर र २८ सय १ जनाको एन्टिजेन विधिबाट परीक्षण गरिएको थियो। जसमध्ये ९७६ जनाको पीसीआर र ११३ जनाको एन्टिजेन विधिबाट संक्रमण पुष्टि भएको मन्त्रालयले जनाएको छ। आइतबार कोरोनाबाट थप २० जनाको मृत्यु भएको छ। योसहित नेपालमा कोरोनाबाट ज्यान गुमाउनेको संख्या १० हजार ८३८ पुगेको छ। यस्तै आज थप १५ सय ३४ जना कोरोनामुक्त भएका छन्। मन्त्रालयका अनुसार हालसम्म कोरोनाका सक्रिय संक्रमितको संख्या ३१ हजार २४८ छ। पछिल्लो २४ घन्टामा ५३ हजार १८२ जनाले कोरोनाविरुद्धको खोप लगाएका छन्। आइतबारसम्म ५२३ जनाको आइसीयू र १६२ जनाको भेन्टिलेटरमा उपचार भइरहेको मन्त्रालयले जनाएको छ।
सरकारी विद्यालयमा पढेकालाई चिकित्सा शिक्षा छात्रवृत्ति दिनू,काठमाडौं : सार्वजनिक विद्यालयमा अध्ययन गरेका विद्यार्थीलाई चिकित्सा शिक्षा आयोगले दिने छात्रवृत्ति उपलब्ध गराउन संसदीय समितिले निर्देशन दिएको छ। आइतबार संसदको शिक्षा तथा स्वास्थ्य समितिले आयोगले लिने २९ समूहको परीक्षामा चिकित्सा शिक्षा ऐनअनुसार छात्रवृत्ति उपलब्ध गराउन निर्देशन दिएको हो। ऐनअनुसार सार्वजनिक विद्यालयमा अध्ययन गरेका विद्यार्थीलाई छात्रवृत्ति उपलब्ध गराउनुपर्ने प्रावधान रहेको छ। आयोगका उपाध्यक्ष डाश्रीकृष्ण गिरीले सार्वजनिक विद्यालय कक्षा ६ देखि १० सम्म अध्ययन गरेका विद्यार्थीलाई छात्रवृत्ति उपलब्ध गराइएको बताए। समिति सदस्य एवम् पुर्व शिक्षा मन्त्री गिरिराजमणि पोखरेलले सिट र उत्तिर्ण संख्याबीच अन्तर देखिएको भन्दै गुणस्तरिय शिक्षामा जोड दिनुपर्ने बताए। समिति सदस्य मानबहादुर बिकले नियमावली संशोधन गरेर सरकारी विद्यालयमा अध्ययन गरेकालाई छात्रबृत्ति उपलब्ध गराउनुपर्ने बताए। चिकित्सा शिक्षा आयोगका अनुसार बर्सेनि २९ समूहमा २१७२ जनाले छात्रवृत्ति पाउँछन्। कुल सिट संख्या ८२५१ रहेको छ।
बीपी प्रतिष्ठानका चिकित्सकले काम छाडेपछि स्वास्थ्य सेवा प्रभावित,"धरान : बीपी कोइराला स्वास्थ्य विज्ञान प्रतिष्ठान धरानका सबै चिकित्सकले काम छाडेर आन्दोलनमा उत्रिएपछि स्वास्थ्य सेवा प्रभावित भएको छ। सरकारले प्रतिष्ठानका चिकित्सक र कर्मचारीहरूका जायज मागलाई पुरा गर्न अटेर गरेका कारण बाध्य भएर काम बहिष्कार गर्नु परेको आन्दोलनकारीहरूले जनाएका छन्। चिकित्सकहरूले बिरामी जाँच गर्न छाडेर आन्दोलनमा उत्रिए पश्चात सयौं बिरामीहरू उपचार नपाएर प्रतिष्ठानमा अलपत्र परेका छन्। चिकित्सकको आन्दोलनका कारण, मेडिसन, सर्जरी, हाडजोर्नी, प्रसुति, नाक कान घाँटी, मानसिक रोगका सयौं बिरामीहरू बिनाउपचार फर्किएका छन्। आन्दोलनका कारण प्रतिष्ठानको रेडियोलोजी विभागको सेवा पनि ठप्प भएको छ। आन्दोलनकारी चिकित्सकहरूले ओपीडी उपचारका लागि बिल काउण्टर खोल्न नदिए पश्चात प्रतिष्ठान आएका बिरामीहरूले पुर्जी काट्न समेत नपाएको धरान १६ की सेवाग्राही गीता खड्काले बताइन्। बीपी प्रतिष्ठानका पदाधिकारीहरू उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरीशंकर साहले प्रतिष्ठानमा करोडौं आर्थिक अनियमितता गरेको भन्दै पदाधिकारी बर्खास्त र प्रतिष्ठान सुधार गर्नुपर्ने माग राखेर चिकित्सक र कर्मचारीहरूले ८४औं दिनदेखि आन्दोलन थालेका थिए। प्रतिष्ठान सुधारको माग राखेर तीन महिनादेखि आन्दोलनलाई जारी राख्दा समेत सरकारले प्रतिष्ठान सुधारमा चासो नदेखाए पश्चात बाध्य भएर आइतबारदेखि आकस्मिक बाहेकका सबै काम बहिष्कार गर्नुपरेको बीपी प्रतिष्ठान सुद्धिकरण अभियानका सहसंयोजक डा विष्णु पोखरेलले बताएका छन्। उनले प्रधानमन्त्री शेरबहादुर देउवाले गठन गरेको डा बैकुण्ठ अर्यालको प्रतिवेदन कार्यान्वयन, सरकारले प्रतिष्ठानका आन्दोलनकारीहरूसँग र डा गोविन्द केसीसँग गरेको सहमति कार्यान्वयन नगरेका कारण बाध्य भएर आन्दोलनमा उत्रनु परेको बताए। प्रतिष्ठानको जुनियर रेसिडेण्ट वेलफेयर सोसाइटीका अध्यक्ष डा पदम नेपालीले सरकारले नै बीपी प्रतिष्ठानका भ्रष्टाचारी पदाधिकारीहरूलाई संरक्षण गरेका कारण प्रतिष्ठान सुधार गर्नका लागि चिकित्सकहरूले काम बहिष्कार गरेको बताए। उनले आकस्मिक, कोभिड उपचार र पूर्व निर्धारित परीक्षाका कार्यक्रम बाहेकका सबै सेवा ठप्प पारिएको बताए। प्रतिष्ठानका चिकित्सकहरूले बिरामी जाच्न छाडेर आन्दोलनमा उत्रिए पश्चात धरानका कांग्रेस, एमाले, माओवादी, केन्द्र, जसपा लगायतका दलहरूले तत्काल उपचार सेवा सुचारु गर्न माग गरेका छन्। माओवादी केन्द्र धरानका अध्यक्ष शुर्दशन श्रेष्ठले तत्काल उपचार सेवा सुचारु नगरे राजनैतिक दलहरूको अर्को आन्दोलन सुरु गर्ने चेतावनी दिएका छन्।"
बेटी बिमामा बेथिति,"शिक्षा नागरिकको मौलिक अधिकार हो। नेपालको संविधान २०७२ मा मौलिक हकअन्तर्गत धारा ३१ मा शिक्षासम्बन्धी हकको व्यवस्था गरेको छ जसमा सबै नागरिकलाई आधारभूत शिक्षामा पहुँचको प्रत्याभूत गरिएको छ। आधारभूत तहसम्मको शिक्षालाई अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक नागरिकलाई छ। तर, संविधानमै उल्लेख भए पनि अझै आधारभूत शिक्षा पाउनबाट मुलुकका धेरै नागरिक वञ्चित छन्। शिक्षा क्षेत्रको विकासका लागि सरकारले ठुलो लगानी गरेको छ। संघीयता कार्यान्वयनसँगै प्रदेशले पनि योजना बनाएका छन्। तर, अझै पाउनुपर्ने र पुग्नुपर्ने ठाउँमा लगानी पुगेको छैन। योजनाभित्र अनियमितता बढेको छ। यसको ज्वलन्त उदाहरण हो २ नंबर प्रदेश सरकारले ल्याएको बेटी बिमा कार्यक्रम। छोरीहरूको एक लाखको शिक्षा बिमा गर्ने घोषणा प्रदेश सरकारले गर्यो। २०७५ माघ १ पछि प्रदेशका आठै जिल्लामा जन्मिएका छोरीको बिमा पनि सुरु भयो। सो रकमलाई २०७६ मा तीन लाख पुर्याएको घोषणा भयो। सरकारले प्रदेशका २६ हजार ९ सय ५६ छोरीको शिक्षा बिमा भइसकेको दाबी पनि गर्यो। तर, हालसम्म प्रदेशका साढे सात हजार छोरीको मात्रै बिमा भएको खुलेको छ। शिक्षामा चरम बेथिति हुन्छ भन्ने आरोपलाई यो अभियानभित्रको रहस्यले पनि प्रमाणित गरेको छ। प्रदेशको छोरी शिक्षा बिमामुद्दति बचत कार्यक्रम सञ्चालन कार्यविधि, २०७६ मा बिमा कसरी गर्ने र भुक्तानी प्रक्रिया के हुन्छ भन्ने कुरालाई स्पष्ट रूपमा राखेको छ। अहिले सरकारले गर्ने दाबी र बिमाको तथ्यांकले मेल खाँदैन। सरकारले बिमाका लागि करोडौं रकम निकासा गरे पनि बिमाको पोलिसी जारी भएको कुनै प्रमाण बैंकले पेश गरेको छैन। दुई हजार सात सय ७८ बालिकाको नाममा सम्बन्धित बैंकलाई मुख्यमन्त्री कार्यालयले १४ करोड ९९ लाख ८७ हजार रुपैयाँ उपलब्ध गराइसकेको बताउँदै आएको छ। यो घटनाले बिमाको नाममा करोडौं रकमको चलखेल भएको प्रष्ट पार्छ। छोरीलाई शिक्षा दिने प्रदेशको योजना नराम्रो होइन। छोरीहरू शिक्षाबाट वञ्चित भएकै कारण विभिन्न घटना भएकाले यो क्रम घटाउने उत्तम योजनामा यो अभियान पथ्यो। २०७५ माघ १ गतेपछि जन्मिएका प्रदेश २ का आठवटै जिल्लाका बालिकालाई कार्यक्रममा आवद्ध गरी मुद्दति खातावाहकले २० वर्ष उमेर पूरा गरेपछि निजले मुद्दति अवधिभित्रै विद्यालय शिक्षा वा १२ कक्षा वा सोसरह पूरा गरेका र २० वर्ष पूरा नगरी विवाह नगरेको अवस्थामा सेवा प्रदायक संस्थाले एकमुष्ट तीन लाख रुपैयाँ भुक्तानी दिनुपर्ने कार्यविधिमा उल्लेख छ। कार्यविधिको बुँदा तारिफ गर्न योग्य छ। तर, शिक्षाका अन्य योजना जस्तै बेथितिकै डंगुरमा अभियान पुग्दा आशा गरेर बसेका नागरिक निराश बन्ने अवस्था आयो। विभिन्न कारणले शिक्षाबाट वञ्चित हुन पुगेका छोरीहरू अघि बढ्ने प्रदेश २ को अर्को योजनामा धमिरा लाग्यो। यस्तै अनियमितताका कारण अहिले अभियान रोकियो। विद्यालयमा छात्रामैत्री शौचालय निर्माण र छात्रालाई साइकल वितरण गर्दै छोरीलाई शिक्षामा आकर्षण बढाएको प्रदेश २ सरकार यो अभियानमा भने चुकेको छ। छोरीका लागि छुट्याएको गाँस खोसेर साख गुमाएको छ। समस्याको पहिचानसँगै महालेखा नियन्त्रकको कार्यालयले सचेत पनि गराएको छ। सरकारले शिक्षाबाट कुनै नागरिकलाई वञ्चित गराउनु हुँदैन। पुरुषभन्दा महिला शिक्षाबाट वञ्चित भएकाले उनीहरूलाई प्राथमिकतामा राखेर शिक्षा दिनुपर्छ। ठाउँ ठाउँमा विद्यालय खोलेर र चेतानाको विकास गराउँदै छोरीलाई विद्यालय पुर्याउन केन्द्रबाटै नीति तय गर्नुपर्छ। ताकि अनपढ नागरिकलाई देखाएर कसैले चलखेल गर्ने मौका नपाओस्। शिक्षाकै नाममा प्रदेश २ मा करोडौं रुपैयाँको अनियमितता गर्नेलाई कानुनी दायरामा ल्याउनु पर्छ। सरकारकै चलखेल भए यसको नियन्त्रणमा संवैधानिक निकायको सक्रियता आवश्यक छ। शिक्षाको बेथिति सुधार गरौं। किनकि अझै हजारौं छोरीहरू शिक्षाको उज्यालो ज्योतिको प्रतिक्षामा छन्।"
भारतसँगको दोस्रो मैत्रीपूर्ण खेल आज,"काठमाडौं : नेपाल र भारतबीचको दोस्रो मैत्रीपूर्ण खेल आइतबार (आज) हुँदैछ। त्रिपुरेश्वरस्थित दशरथ रंगशालामा हुने मैत्रीपूर्ण खेल साँझ ५:३० बजे सुरु हुनेछ। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। घरेलु टोली नेपाल सुरुवाती अग्रता जोगाउन नसक्दा भारतसँग बराबरीमा रोकिएको हो। घरेलु दर्शकको राम्रो साथ पाएको नेपालले खेलको ३६औं मिनेटमा गोल गरेको थियो। अञ्जन विष्टले भारतीय गोलरक्षक गुरप्रीतसिंह सन्धुलाई बिट गर्दै गोल गरेका थिए। पहिलो हाफमा १० को अग्रता बनाएको नेपालले दोस्रो हाफको ६१औं मिनेटमा गोल खाएको थियो। अनिरुद्र थापाले गोल गर्दै भारतलाई हारबाट जोगाएका थिए। आइतबार पनि नेपालले आक्रामक खेल खेल्ने भएको छ। युवा खेलाडीको बाहुल्यता रहेको नेपालले बिहीबारजस्तै आक्रामक खेल खेल्ने नेपाली टोलीका मुख्य प्रशिक्षक अब्दुल्लाह अलमुताइरीले बताएका छन्। नेपालले दोस्रो मैत्रीपूर्ण खेल पनि आक्रामक रुपमै खेल्छ, बिहीबार खेलपछि प्रशिक्षक अलमुताइरीले भनेका थिए। उनले मैत्रीपूर्ण खेल भएकाले यसअघि बेञ्चमा रहेका खेलाडीलाई पनि मौका दिने बताएका थिए। उनले नेपाली टोलीको सेट मिलाउन खेलाडीको व्यक्तिगत प्रदर्शन र क्षमता बुझ्न मैत्रीपूर्ण खेल फलदायी हुने बताउँदै आएका छन्। माल्दिभ्समा आयोजना हुने साफ च्याम्पियनसिपको तयारीका लागि नेपालले घरेलु मैदानमा भारतसँग दुई वटा मैत्रीपूर्ण खेल खेल्न लागेको हो। मैत्रीपूर्ण खेलपछि नेपाली टोली भदौ २५ गते कतारको दोहा प्रस्थान गर्नेछ। दोहामा तयारी गरेर नेपाली टोली माल्दिभ्स जानेछ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्।"
टेनिसबाट टाढिँदै ओसाका,"न्युयोर्क : साविक विजेता नाआमी ओसाका अमेरिकन (यूएस) ओपन टेनिसको तेस्रो चरणबाटै बाहिरिएकी छन्। शनिबार बिहान भएको खेलमा क्यानडाकी लेहलाह फर्नान्डेजसँग पराजित हुँदै ओसाका यूएस ओपनबाट बाहिरिएकी हुन्। यूएस ओपनबाट अप्रत्यासित रुपमा बाहिरिएपछि ओसाकाले टेनिसबाट टाढा हुने संकेत गरेकी छन्। मैले पुनः एक पटक टेनिसबाट केही समय विश्राम लिने निर्णय लिएको छु, ओसाकाले खेलपछि भनिन्, मलाई थाहा छैन, म फेरि कुन प्रतियोगितामार्फत टेनिसमा फर्कन्छु। म मनैबाट खुसी छैन। मलाई पुनः पहिलाजस्तै समस्यासँग जुध्नुपर्ने हो की भन्ने चिन्ताले सताउन थालेको छ। म सामान्य अवस्थामा छैन। तेस्रो वरीयताकी ओसाकाले पहिलो सेट जिते पनि त्यसपछिका सेट भने गुमाएकी थिइन्। १८ वर्षीया क्यानेडियन खेलाडीमाथि ओसाकाले पहिलो सेट ७५ ले जितेकी थिइन्। युवा खेलाडी फर्नान्डेजले सशक्त प्रदर्शन गर्दै पुनरागमन गरेपछि ओसाका ७६ (७२), ६४ ले पराजित हुँदै प्रतियोगिताबाट बाहिरिन्। २३ वर्षीया ओसाकाले गत वर्ष बेलारुसकी भिक्टोरिया अजरेन्कालाई पराजित गर्दै दोस्रो पटक यूएस ओपनको उपाधि जितेकी थिइन्। गत मेमा फ्रेन्च ओपनबाट नाम फिर्ता लिएपछि उनी पहिलो पटक ग्रान्डस्लाम भिडन्तमा उत्रिएकी हुन्। आफ्नै देशमा भएको टोकियो ओलम्पिकमा प्रतिस्पर्धा गरेकी ओसाकाले घरेलु कोर्टमा कुनै जादु देखाउन सकिनन्। उनी तेस्रो चरणबाट बाहिरिएकी थिइन्। सन् २०१८ मा अमेरिकी टेनिस स्टार सेरेना विलियम्सलाई पराजित गरेदेखि नै ओसाका मानसिक रोगको सिकार भएकी थिइन्। अमेरिकामा सञ्चालन भएको यूएस ओपनमा सेरेनालाई पराजित गरेपछि आफू मानसिक रुपमा विचलित हुँदै आएको ओसाकाले बताएकी थिइन्। फ्रेन्च ओपन बिचैमा छाडेकी ओसाकाले गत जुनमा आयोजना भएको विम्बल्डनबाट पनि नाम फिर्ता लिएकी थिइन्। साविक विजेता ओसाकालाई स्तब्ध पारेकी फर्नान्डेजले अर्की ग्रान्डस्लाम विजेता एन्जलिक कर्बरको सामना गर्नेछिन्। साविक विजेता ओसाकासँग सुरुदेखि नै उत्कृष्ट खेल खेल्छु भन्ने आत्मविश्वास थियो, फर्नान्डेजले खेलपछि भनिन्, म ओसाकामाथि होइन, आफ्नो खेलमाथि ध्यान दिइरहेको थिएँ। दर्शकले पनि मेरो पक्षमा हुटिङ गरे। त्यसले पनि खेल जित्न मलाई उत्साहित बनायो। जर्मनीकी कर्बरले पनि शनिबार नै चौथो चरणमा स्थान पक्का गरेकी थिइन्। उनले अमेरिकी खेलाडी स्लोएन स्टेफेन्सलाई ५७, ६२, ६३ ले पराजित गरिन्। यसैगरी अर्को खेलमा स्पेनकी गार्बिन मुगुरुजाले बेलारुसकी भिक्टोरिया एजरेन्कालाई ६४, ३६, ६२ ले पराजित गर्दै चौथो चरणमा स्थान बनाइन्। उनले अन्तिम १६ को खेलमा चेक रिपब्लिककी बारबोरा क्रेजिकोभाससँग प्रतिस्पर्धा गर्ने छन्। बारबोराले रसियन टेनिस सुन्दरी कामिला राखिमोवालाई पराजित गर्दै चौथो चरणमा स्थान बनाएकी थिइन्।"
"अरुण तेस्रोका मजदुर बोकेको मिनी ट्रक संखुवासभामा दुर्घटना, एक जनाको मृत्यु, १० घाइते","विराटनगर : संखुवासभामा अरुण तेस्रो जलविद्युत् परियोजनाका मजदुर बोकेको मिनी ट्रक शनिबार राति दुर्घटनामा परेको छ। सो दुर्घटनामा एक जनाको घटनास्थलमै मृत्यु भएको प्रदेश १ ट्राफिक प्रहरी प्रमुख एसपी बासुदेव खतिवडाले जानकारी दिए। उनका अनुसार दुर्घटनामा अरुण तेस्रोका १० जना मजदुर घाइते भएका छन्। घाइतेमध्ये तीन जनाको अवस्था गम्भीर छ। नुमबाट सदरमुकाम खाँदबारीतर्फ आउँदै गरेको प्रदेश १०२००१ ख ८०८३ नम्बरको मिनी ट्रक चिचिला गाउँपालिका१ पात्तलमा दुर्घटनामा परेको एसपी खतिवडाले बताए। उनका अनुसार सडकबाट लगभग सय मिटर तल खसेको थियो। दुर्घटनामा चालक धनकुटा घर भएका अन्दाजी ३० वर्षीय जनक पाण्डेको मृत्यु भएको हो। दुर्घटनामा परेको ट्रकले किचेर उनको घटनास्थलमै मृत्यु भएको प्रहरीले जनाएको छ। ट्रकले किचिरहेको अवस्थामा शव बाहिर निकालेर पोस्टमार्टमका लागि जिल्ला अस्पताल खाँदबारी ल्याइएको छ। जलविद्युत् निर्माणको सामग्री लिएर नुमको फ्याक्सिन्दा पुगेपछि फर्कने क्रममा ट्रकमा अरुण तेस्रोका मजदुर सवार रहेको जानकारी एसपी खतिवडाले दिए। घाइते १० जनामध्ये आठ जना जलविद्युत् आयोजनामा काम गर्ने भारतीय नागरिकहरु हुन्। दुर्घटनामा भारतीय नागरिक ३२ वर्षीय राहुल मालकर, २४ वर्षीय मौतुन राय, १८ वर्षीय रक्की कुमार, विशाल कुमार, शैलेश कुमार, २७ वर्षीय सङ्कज कुमार, ३० वर्षीय राभेन वैश्णव र २१ वर्षीय अरविन्द्र कुमार घाइते भएका छन्। त्यस्तै दुर्घटनामा संखुवासभाकै खाँदबारी नगरपालिका८ पिप्लेका १८ वर्षीय सविन विक र खाँदबारी७ का २९ वर्षीय बलु मगर पनि घाइते भएका छन्। घाइते सबैको जिल्ला अस्पताल खाँदबारीमा उपचार भइरहेको थियो। त्यहाँ उपचार सम्भव नभएपछि रक्की, बलु र राहुललाई थप उपचारका लागि बीपी कोइराला स्वास्थ्य विज्ञान प्रतिष्ठान धरान ल्याइएको छ। यसैबीच पूर्वपश्चिम लोकमार्गअन्तर्गत झापाको शिवसताक्षी नगरपालिका८ मा ट्रकको ठक्करबाट साइकल यात्री एक महिलाको मृत्यु भएको छ। पश्चिमतर्फ आउँदै गरेको प्र २०३००१ ख ४२३० नम्बरको ट्रकले सोही दिशातर्फ आउँदै गरेको साइकललाई राति ठक्कर दिँदा ३६ वर्षीया सुनिमा राई (लिम्बू)को मृत्यु भएको एसपी खतिवडाले बताए। उनका अनुसार दुर्घटनामा परेर गम्भीर घाइते भएकी महिलाको उपचारका लागि बिर्तामोडको बी एन्ड सी अस्पतालतर्फ लैजाँदै गर्दा बाटैमा मृत्यु भएको हो। ट्रक र चालक चितवन राप्ती नगरपालिका१ का ३१ वर्षीया प्रवीण लामालाई नियन्त्रणमा लिएर घटनाको अनुसन्धान थालिएको जानकारी प्रहरीले दिएको छ।"
निर्वाचन आयोगविरुद्ध मुद्दाको पेशी प्रधानन्यायाधीशको इजलासमा,"काठमाडौं : नेकपा एमालेले निर्वाचन आयोगलाई विपक्षी बनाइ सर्वोच्च अदालतमा दायर गरेको रिटको पेशी प्रधानन्यायाधीश चोलेन्द्र शमशेर राणाको इजलाशमा परेको छ। शुक्रबार मुद्दाको पेशी न्यायाधीश मिरा खड्काको इजलासमा परेपनि 'बेन्च बस्न नभ्याए' पछि मुद्दाको सुनुवाइ रोकिएको थियो। दल दर्ताका क्रममा निर्वाचन आयोगले दस्तखत नै नभएका निवेदनहरुलाई पछि सनाखत गराएको,बिना कारण प्रक्रिया नै पूरा नगरी गलत मनसायले हतारमा छुट्टै दल दर्ता गराएको भन्दै एमालेले सर्वोच्चमा रिट दायर गरेको थियो। यस्तै लुम्बिनी प्रदेशका दुईजना सांसद बिमला वली र अजय शाहीलाई दलले निष्कासन गरेका दुवै सांसदलाई यथावत राख्नेगरी भएको निर्णय बदर गरी गैरकानुनी कार्य गरेको भन्दै एमालले असर्वोच्चमा अर्को रिट दायर गरेको थियो। यस्तै एमालेले भदौ १ गते माधवकुमार नेपालसहित १४ सांसदलाई कारबाही गर्दै पदमुक्त गर्न संसद् सचिवालयमा पत्र पठाएको थियो । तर सभामुख सापकोटाले कारवाही प्रक्रिया अगाडि बढाएका थिएनन्। त्यसपछि नेकपा एमालेका अध्यक्ष केपी शर्मा ओलीले निर्वाचन आयोगलाई विपक्षी बनाइ रिट दायर गरेका थिए। एमालेले सभामुखको उक्त निर्णय बदर गर्न अन्तरिम आदेश जारी हुनुपर्ने माग गरेको छ ।"
टेकु अस्पतालका शैय्या खाली हुँदै (फोटो),"काठमाडौं : टेकुस्थित शुक्रराज ट्रपिकल तथा सरुवा रोग अस्पतालमा कोरोना संक्रमितको चाप घट्दै गएको छ। अस्पतालका अनुसार आइसीयू २४ शैय्या मध्य १६ शैय्या, एचडियु ४० मध्ये २२ शैय्या र इमरजेन्सी वार्डमा २० मध्ये ४ जना मात्रै उपचारत छन् । अस्पतालका सूचना अधिकारी नवराज गौतमले अस्पतालमा संक्रमितको चाप घटेको बताए । अस्पतालको इमरजेन्सी कक्ष खालि हुँदै गएको छ । कुनै बेला गम्भीर संक्रमितको शैय्या अभावमा अस्पतालको प्राङगणमा उपचार गर्नुपर्थ्यो ।"
जनता उठाउने गायक,"भारत, हङकङ तथा कोरिया लगायतका केही देशमा उनले प्रस्तुतिहरू दिए भने केही एकल प्रस्तुति स्वदेश र विदेशमा दिए। २०३६ सालतिरको कुरा हो। झापा जिल्लाको बुधबारेमा बसाइ थियो। बाल्यकालीन कालखण्डका केही कुरा सम्झना आउँछन्। गाउँमा बहुदलको नाटक बुधबारे बजारमा हुँदैछ भनेर गुच्चा खेल्ने साथीले भने। त्यतिखेर गीति कार्यक्रम तथा सांस्कृतिक कार्यक्रमलाई पनि नाटक भन्ने चलन थियो। आज सोच्दा लाग्छ, तत्कालीन पञ्चायती व्यवस्थाको विरोधमा कलाका माध्यमबाट जनजागरणको बिगुल फुक्ने कार्य त्यो कार्यक्रममा गरिएकाले त्यस्तो कार्यक्रमलाई बहुदलको नाटक वा बहुदलीय नाटक भनिएको हुनुपर्छ। बुधबारे बजारको चोकमा राति आठ बजेदेखि सुरु भयो कार्यक्रम। नाटक भनेर आएका हामी भुराले गीतैगीतको त्यो कार्यक्रमलाई चाख मानेर हेर्यौं र सुन्यौं। र्दुइ महिला कलाकार थिए, तिनको नाम सम्झनामा छैन। बाँकी पुरुष कलाकार थिए। ती पुरुष कलाकारले गाएका केही गीत जान्नेसुन्ने भएपछि पनि त्यत्तिकै चर्चित भएकाले ती मध्येका दुई कलाकार जेबी टुहुरे र शम्भु राई थिए भन्ने कुरा चार वर्षपछि ज्ञात भयो। कृतिगत रूपमा चिनजान भएको थियो जेबी दाइसित। त्यतिखेर ईलामको घरबाट हामी जाडो छल्न झापा झरेका थियौं। जाडो सकिएपछि ईलाम फर्कियौं। सुखद् सञ्जोग नै भनौं, जेबी दाइको टोली जनताका गीत गाउँदै इलाम पनि आयो। इलामको महेन्द्र रत्न बहुमुखी क्याम्पसको प्रांगणमा पुनः त्यो कार्यक्रम हेर्न पाएका थियौं। गीतसंगीत भन्नु मायाप्रीतिको खेल र यौवनको उन्माद मात्र होइन। यो त समाजलाई अग्रगति दिने माध्यम पनि हो भन्ने कुरा जे बी टुहुरेले परिभाषित गर्न पुगे। कार्यक्रममा गाइएका गीतको अन्तर्य त पाँच वर्षपछि मात्र बुझें। हामी स्कूले ठिटा बाटोमा हिँड्दा पनि आमा दिदी बहिनी हो सारंगी बजाउँदै गाउँदै गीत सुनाउँदै (रचनासंगीत शम्भु राई) तथा स्नेहका मुहान नारीका मन अचानो बन्दछन् (रचना मञ्जुल र संगीत रामेस) आदि गाउँदै वा गुन्गुनाउँदै बजार र गाउँबस्ती हिँड्थ्यौं। एउटा दुःखद् घटना त्यसको केही महिनापछि तत्कालीन नेकपा (माले) का लोकप्रिय नेता रत्नकुमार बान्तवाको इलामको चित्रे गाउँमा हत्या भएछ। हामी भुराभुरीले थाहा पाउने कुरा थिएन र पाए पनि बुझ्ने कुरा भएन। त्यसपछिको ईलाम क्षेत्रमा भएको भयानक दमनले धेरै मान्छे जेलमा जाकिए। एकदिन हामी तिनै जेबी र शम्भु दाइको गीत गाउँदै बाटोमा हिँड्दै थियौं, एक जना क्याम्पसका प्राध्यापकले भने, एकान्तमा बोलाएर त्यस्तो गीत गाएको पुलिसले थाहा पायो भने जेलमा थुन्छ। त्यसपछि हामीले ती गीत गाउन छाड्यौ। ती क्याम्पसका प्राध्यापक पछि बुझ्दै जाँदा वामपन्थी विचारका र तत्कालीन नेकपा माले निकटका रहेछन् भन्ने थाहा भयो। अझ त्यसको तीन चार वर्षपछि थाहा भयो त्यो गीतियात्रा संकल्प परिवारको आयोजनामा भएको रहेछ। जो त्यतिबेलाको नेकपा मालेको सांस्कृतिक मोर्चा रहेछ। जेबी दाइसित अनौठो तर अभौतिक चिनजान भएको थियो। संकल्प परिवारले प्रकाशन गरेका जनताका गीत हामीले छ भागमा पनि पढ्यौं। त्यसपछि जेबी दाइको थप परिचय मिल्यो। २००१ कात्तिक १५ गते धरानको पुतलीबजारमा बाबु कृष्णबहादुर र आमा दानदेवीको कोखबाट जन्मेका जेबीको वास्तविक नाम जुठबहादुर खड्गी थियो। उनीअघिका पाँच सन्तान अल्पायुमै ज्यान गुमाएकाले गाउँघरको अन्धविश्वासी चलनले उनी जन्मेपछि उनलाई घरको जुठेल्नोमा राखिएको रहेछ। यसरी उनको नाम जुठबहादुर खड्गी रहन गएको हो भनेर जेबी आफैं भन्थे। अर्काे अन्धविश्वासी चलन के पनि रहेको थियो भने धेरै सन्तान मरेपछि जन्मेको सन्तानको नाम समाजले हरदम नपचाउने किसिमको राख्नुपर्छ भन्ने थियो। १७१८ वर्षमा उनी भागेर काठमाडौं आए। रेडियो नेपालमा गीत रेकर्डिङ गरी गायनयात्रा सुरु गरे पनि उनी क्रमशः रेडियो छाडेर वामपन्थी विचारधारातिर ढल्किएका थिए। तत्कालीन झापाली समूह पूर्वकोशी प्रान्तीय कमिटि कोर्डिनेसन केन्द्रमा विलय भएपछि जेबी दाइ पनि त्यसै पार्टीतिर ढल्किए। ३५३६ सालको जनसंघर्षमा गीतसंगीतको माध्यमबाट जनताका घरआँगनमा पुगे। गीतसंगीत भन्नु मायाप्रीतिको खेल र यौवनको उन्माद मात्र होइन। यो त समाजलाई अग्रगति दिने माध्यम पनि हो भन्ने कुरा टुहुरेले परिभाषित गर्न पुगे। एकदेव ज्ञवालीको रचना रहेको गीत आमा दिदी बहिनी हो, बसाइँ हिँड्नेको ताँतीले, छोराहरू हो छोरीहरू हो, आमा तिम्रो माया कञ्चन पानी जस्तो, सानो नानी सानो नानीजस्ता युगान्तकारी गीत आफ्नो सांगीतिक जीवनमा उनले दिए। कतिपय गीतरचना र संगीतको संयोजन पनि गरेका छन्। उनको प्रतिनिधि गीत आमा दिदी बहिनी हो को रचनागर्भमा जनगायक रामेस र बम देवानका पनि शब्द परिमार्जन गर्न ठूलो योगदान छ। आफ्ना झन्डै साढे पाँच दशकको जागरणमूलक सांगीतिक अभियानमा उनले १५० जति गीतको सिर्जना गरे। उनका गीतमा संगीतको शास्त्रीय विधिपद्धति खोज्नुभन्दा समाजलाई अग्रगमनतिर लैजान गरेको योगदान खोज्नुपर्छ। राजनीति र घरायसी कारण उनको औपचारिक अध्ययन धेरै माथि पुगेन। फेरि त्यतिखेरको बुर्जुवा शिक्षा बहिस्कारको नाराले पनि उनलाई तान्यो होला। जीवनको विश्वविद्यालयका जनतारूपी विद्यार्थीलाई उनले आजन्म जनचेतनाको शिक्षादिक्षा दिए। जेबी दाइको सम्झनलायक पाटो यो हो। उनले मात्र तीन कक्षा औपचारिक रूपमा पढे। बरु बाबुको व्यापारव्यावसायलाई भरथेग गर्दै पूर्वका धेरै सहरबजारमा डुले। धेरैपटक पञ्चायती जेलमा परे। तत्कालीन व्यवस्थाबाट धेरै भौतिक आक्रमण पनि सहे। धरान छाडेर लेटाङ शनिश्चरे, मोरङको बेलबारी हुँदै विराटनगरको ट्राफिक चोकमा लज व्यवसाय पनि गरे जेबीले। कामरेडहरू लजमा सुत्न बस्न आउने र उधारोमा सुतेर जाने तर जिन्दगीभर त्यो उधारो तिर्न नसम्झने कारणले उनले त्यो लज छाडे। २०३९ सालमा त्रिभुवन विश्वविद्यालयको अडिटोरियम हलमा हाम्रो गीत हाम्रो आवाज नामक गीति कार्यक्रम उनै टुहुरेको नेतृत्वमा भएको थियो। त्यसको केही समयअघि पञ्चायती शासकहरूले सिन्धुपाल्चोक जिल्लाको पिस्करमा ठूलो नरसंहार मच्चाएका थिए। त्यो नरसंहारमा शहादत प्राप्त गर्ने कर्णबहादुर र इले थामी बन्धुहरूको स्मरणमा उनको रचना, संगीत र स्वरमा प्रस्तुत भएको गीत जाडो याम माघको महिना जून पनि लुकेछ नामक विचारोत्तेजक गीतले त्यहाँका दर्शकको रगत उमालेको थियो। मुलुकमा बहुदलीय व्यवस्थाको आगमनपछि हिजो जसको विरोधमा टुहुरेले गीतमार्फत विरोधका स्वर उराले, तिनै पात्रहरू नेताको धुपौरे हुँदै सत्ताको चास्नीमा मार्न पुगेपछि उनी केही मर्माहत पनि बने। चुनावका बेलामा नेतालाई जिताउन हरेक कार्यक्रममा गाइनेका रूपमा कलाकारको उपयोग गरिएको महसुस उनलाई हुन थाल्यो। तर, नेकपा माओवादीले दोस्रो संविधान सभामा समेत पुर्यायो। यसरी टुहुरेको जीवनमा पहिलो पटक उनको इतिहासको मूल्यांकन भयो। यसरी एमाले नेताहरूले गाइने बनाएका टुहुरेलाई माओवादीले संविधान सभामा पुर्याएको थियो। हुन पनि हो पहिलो संविधान सभामा माओवादीप्रति प्रतिवद्ध जनयुद्धको भट्टीबाट खारिएर आएका गायक संगीतकार खुसीराम पाख्रिन सभासद भए। यसअघि एमालेको कोटाबाट उनी सांस्कृतिक संस्थानको अध्यक्ष तथा तत्कालीन नेपाल राजकीय प्रज्ञा प्रतिष्ठानको प्राज्ञसभा सदस्य भएका थिए। भारत, हङकङ तथा कोरिया लगायतका केही देशमा उनले प्रस्तुतिहरू दिए भने केही एकल प्रस्तुति स्वदेश र विदेशमा दिए। दुई वर्षअघि पनि काठमाडौंको प्रज्ञा भवनमा उनको एकल प्रस्तुति टुहुरेको निरन्तरता आयोजना भएको थियो। दुई वर्षअघि छोरी निर्भिकाले जेबी टुहुरे फाउन्डेसनको आयोजनामा आगामी असोजमा उनको जन्मस्थान धरानमा एकल प्रस्तुतिको आयोजना हुँदै थियो। जसलाई उनले आफ्नो अन्तिम एकल प्रस्तुति बनाउने इच्छा गरेका थिए। स्वर्गीय नेता मदन भण्डारीको सम्झनामा उनको रचना, संगीत र स्वर रहेको गीत मृत्यु पनि मान्छेपिच्छे फरक हुँदोरैछ, देशभक्त छोरो मर्दा देशै रुँदो रैछ नामक गीत त्यतिबेला बौद्धिक वर्गका बीचमा पनि चर्चाको विषय बनेको थियो। बीस वर्षको छँदै बाबु गुमाएका उनले टुहरे उपनाम राखेका थिए। र, अन्तमा २०७८ भदौ १० गते श्रमजीवी जनतालाई टुहुरो बनाउँदै अनन्तमा बिलाए। अलविदा जेबी दाइ तिम्रो ऋण मुलुकले आजन्म तिर्न सक्दैन।"
रिहाना फेरि चर्चामा,न्युयोर्क : हलिउड गायिका रबेन रिहाना संसारका चर्चित संगीतकर्मीमध्ये एक हुन्। उनका दुनियाँभरमा करोडौं फ्यान छन्। रिहाना सदैव समाचार बनिरहने पात्र हुन्। उनी विभिन्न कारणले चर्चामा पनि आइरहन्छिन्। पछिल्लो समय उनी नयाँ फेसन ब्रान्ड फेन्टीको प्रचारमा जुटेकी छन्। आफ्नो नयाँ उत्पादनको प्रचारका लागि गरिएको फोटोसुटले सामाजिक सञ्जालमा निकै तहल्का मच्चाइरहेको छ। उनको फेसन ब्रान्ड फेन्टीको नयाँ उत्पादन सेभेज एक्स फेन्टी हो। उनी यसको प्रमोसनका लागि आफै खटिरहेकी छन्। फेन्टीको नयाँ उत्पादनका लागि गरिएको फोटोहरूले सामाजिक सञ्जालमा हलचल मच्चाइरहेको छ भने उनको चर्चा पनि निकै चुलिएको छ। उनले पर्पल रंगको बिकिनीमा फोटोसुट गरेकी थिइन्। केही समय पहिले रिहानाले परफ्युम बजारमा ल्याएकी थिइन्। उनको त्यो उत्पादन निकै चर्चित बनेको थियो। त्यही बेला उनी संसारका धनी महिलाहरूको सूचीमा पनि पर्न सफल भएकी थिइन्। केही समय अघि पनि उनी फोटोसुटकै कारण चर्चामा आएकी थिइन्। भोग इटालिया म्यागजिनका लागि रिहानाले गरेको फोटो सुटले निकै चर्चा कमाएको थियो। उनी चर्चामा आउनुको मुख्य कारण कभर फोटोका लागि सबै काम रिहाना आफैंले गरेकी थिइन्। भोग इटालियाको जुन अंकको कभरको थिम डु इट योयरसेल्फ थियो। त्यही थिमका कारण पनि रिहाना आफैंले कभर फोटोको काम गरेको पत्रिकाका डाइरेक्टर इमानुयल फर्नेटीले बताएका थिए। उनले पहिलो पटक एक स्टार कलाकारले फोटो सुटको सबै व्यवस्थापन आफैंले गरेको बताए। उनले कभर फोटोको पोजदेखि आवश्यक ड्रेसको व्यवस्था पनि रिहाना आफैंले गरेकी थिइन्। अन्तर्राष्ट्रिय सञ्चार माध्यमका अनुसार पछिल्लो समय रिहाना अमेरिकन र्यापर असाप रोकीसँग डेट गरिरहेकी छन्। उनीहरूलाई धेरै स्थानमा सँगै पनि देखिएको थियो। उनीहरूका केही तस्बिर भाइरल पनि बनेको थियो।
ईपासपोर्ट जारी गर्दैछौं,"२०६७ पुस ६ गतेदेखि मेसिन रिडेबल राहदानी (एमआरपी) लागू भयो।अब तेस्रो पुस्ताको विद्युतीय राहदानी वितरणको तयारी हुँदैछ। माघदेखि राहदानी विभागले ईपासपोर्ट अर्थात् विद्युतीय राहदानी जारी गर्न लागेको हो। अन्नपूर्णकर्मी राजकरण महतो र सीताराम गुरागाईंले राहदानी विभागका महानिर्देशक डोरनाथ अर्यालसँग गरेको कुराकानी : नेपालले पनि विद्युतीय राहदानी जारी गर्न लागेको हो ? हो। आगामी माघ महिनादेखि पूर्णरूपमा विद्युतीय राहदानी जारी गर्ने कार्यक्रम छ। कार्यतालिका अनुसार नै सबै काम सम्पन्न हुँदै गएका छन्। परीक्षणको रूपमा सोभन्दा अगावै अर्थात् मंसिर महिनामै विद्युतीय राहदानी जारी हुने छ। त्यसका लागि युद्धस्तरका काम गरिरहेका छौं। हालको मेसिन रिडेबल राहदानी र विद्युतीय राहदानीमा फरक छ ? मेसिन रिडेबल राहदानीको तस्विर भएको पेज अर्थात् डाटा पेजमा अप्टिकल क्यारेक्टर रिकगनाइजेसन फम्र्याटमा मेसिन रिडेबल जोन हुन्छ। राहदानी रिडर मेसिनले रिड गर्दा राहदानीमा उल्लेखित महत्वपूर्ण विवरणहरू देखिन्छन्। विद्युतीय राहदानीमा यसको अलावा विद्युतीय चिप र एन्टेनासमेत जडान गरिएको हुन्छ। चिपमा औंठाछाप, तस्विर लगायतका व्यक्तिगत विवरणहरू हुन्छन्। यी विवरणहरू राखेर चिप लक गरिसकेपछि कसैले थपघट वा फेरबदल गर्न सक्दैन। विभागले चाँडै जारी गर्न लागेको यसका विशेषता ? नेपालले जारी गर्न लागेको पोलिकार्बोनेट सहितको विद्युतीय राहदानी हो। पोलिकार्बोनेट सहितको डाटा पेजमा विद्युतीय चिप र एन्टेना जडान गरिएको हुन्छ जुन आँखाले सहजै देख्न सकिँदैन। यो तेस्रो पुस्ताको अत्यन्त सुरक्षित र भरपर्दो राहदानी हो। अब जारी हुने साधारण राहदानीको रंग चकलेटी खैरो हुन्छ। साधारण राहदानी ३४ पेज र ६६ पेज गरी दुई प्रकारका जारी हुनेछ। अब जारी हुने राहदानीहरू कुटनीतिक, विशेष, सर्भिस, अस्थायी, साधारण (३४ र ६६ पृष्ठ), सिम्यान्स अभिलेख किताब गरी सात प्रकारका हुने छन्। सिम्यान्स अभिलेख किताब जारी गर्न भने आन्तरिक तयारीको कारण केही बढी समय लाग्ने छ। राहदानीका के के पुस्ता हुन्छन् ? यसो हो। हातले लेख्ने राहदानीलाई पहिलो पुस्ताको राहदानी भनिन्छ। हाल प्रयोगमा रहेको मेसिन रिडेबल राहदानी दोस्रो पुस्ताको राहदानी हो। विद्युतीय राहदानी तेस्रो पुस्ताको राहदानी हो। अरू पुस्ता पनि छन् कि ? विद्युतीय राहदानी बनाउनु पर्छ कि त्यसैले काम गर्छ ? चौंथो पुस्ता पनि छ। चौैंथो पुस्ताका राहदानीमा पासपोर्ट कार्ड, स्मार्टफोन पासपोर्ट, क्लाउड पासपोर्ट, भर्चुअल आईडी आदि पर्छन्। तर चौथो पुस्ताको राहदानी कुनै देशले खासै चलनचल्तीमा ल्याएको अवस्था भने छैन। तर, भिसा आवश्यक नहुने केही सीमित देशहरूको भ्रमण गर्न मिल्ने गरी स्मार्ट कार्डहरू भने प्रयोग गर्ने गरिएको छ। हालको मेसिन रिडेबल राहदानीको म्याद भएसम्म विद्युतीय राहदानी बनाउनु पर्दैन। विद्युतीय राहदानी जारी भएपछि के कस्ता सुविधा हुने अनुमान गर्नु भएको छ ? विदेशस्थित कुटनीतिक नियोग र जिल्ला प्रशासन कार्यालयहरूले रुजु गर्ने लाइभ इन्रोलमेन्ट गर्ने र भेलिडेट गर्ने कार्य गरी सकेपछि राहदानी विभागबाट राहदानी उत्पादन हुन्छ। मेसिन रिडेबल राहदानीका लागि आईसीआर फर्म स्क्यान गर्दा धेरै त्रुटि हुने सम्भावना हुन्छ। तर विद्युतीय राहदानीमा डिजिटल रूपमा फर्म भर्नुपर्ने हुनाले त्रुटि हुने सम्भावना पनि कम हुन्छ। विश्वमा हाल चलेको सबैभन्दा सुरक्षित र भरपर्दो राहदानी हुनाले विश्वासयोग्य हुनुको साथै विदेश यात्रामा सहजता हुन्छ। विद्युतीय गेटहरूमा पनि आफैं स्क्यान गरेर जान सकिने हुन्छ। लाइभ इन्रोलमेन्ट गर्नुपर्ने हुनाले पहिले जस्तै तस्बिरहरू नमिलेर दु:ख पाउनुपर्ने पनि हुँदैन। राहदानीको म्याद सकिएपछि नवीकरण गर्नैपर्ने हो ? पटक्कै होइन। राहदानी नवीकरणभन्दा पनि नयाँ नै बनाउने हो। बनाएर घरमा राख्न राहदानी बनाउनु पर्दैन। जहिले आवश्यक पर्यो त्यही बेला बनाउन सकिन्छ। यो चालक अनुमतिपत्र जस्तै नवीकरण गर्न पर्दैन र कुनै थप दस्तुर पनि लाग्दैन। जरुरी परेमा राहदानी विभागले एकै दिनमा राहदानी बनाइदिन्छ। राहदानी लिने सेवाग्राहीलाई के सुझाव छ ? राहदानी बनाउन अनधिकृत व्यक्तिलाई रकम नदिनु होला। बेलाबखत म राहदानी बनाइदिन्छु भनेर सोझासाझा सेवाग्राहीको रकम लिई ठग्ने गरेको पाइएको छ। विभागको वेवसाइटमा राहदानी तथा विद्युतीय भुक्तानी आदिसम्बन्धी विस्तृत विवरण राखिएको छ। त्यसलाई राम्रोसँग पढेर मात्र फर्म भर्नु हुन म अनुरोध गर्दछु। साथै नेपालबाट विद्युतीय राहदानी बनाउनेहरूको हकमा राष्ट्रिय परिचय पत्र वा सोको नम्बर आवश्यक पर्ने हुनाले यथासमयमै जिल्ला प्रशासन कार्यालयहरूमा राष्ट्रिय परिचयपत्रका लागि निवेदन दिई राष्ट्रिय परिचय पत्र वा नम्बर मात्र भए पनि लिइ राख्न अनुरोध गर्दछु। सेवा सञ्चालनमा चुनौति के छन् ? दैनिक आउने सेवाग्राहीको संख्या सीमित गरिएको छैन। कुनै दिन एक्कासि सेवाग्राहीको संख्या बढ्दा व्यवस्थापन गर्न कठिन हुन्छ। हामीहरूले बेलुका सात आठ बजेसम्म बसेर भए पनि उसै दिन राहदानी जारी गर्ने प्रबन्ध गरेका छौं। विभागले राहदानी संग्रहालयको स्थापना गर्न लागेको हो ? विद्युतीय सुविधासहितको राहदानी संग्रहालय हो। जुन विद्युतीय माध्यमबाट अडियो, भिडियोका रूपमा राहदानी विभागको वेवपोर्टलबाट पनि हेर्न सकिन्छ। हामीहरूले सार्वजनिक रूपमा सूचना जारी गरेर आफूसँग भएका संग्रहालयमा राख्न उपयुक्त हुने पुराना ऐतिहासिक राहदानी वा यससम्बन्धी कागजात, दस्तावेज आदि उपलब्ध गराउन अनुरोध गरिरहेका छौं। विभागले दुईवटा समिति गठन गरेर काम गरिरहेको छ। पुरातत्व विभाग र राष्ट्रिय अभिलेखालयसँग समेत आवश्यक समन्वय गरेर काम गरिराखेका छौं। यसरी प्राप्त हुने राहदानी भपाई गरेर बुझी लिन्छौं। व्यक्तिगत विवरण हुने हुनाले लिखित स्वीकृति लिएर मात्र सार्वजनिक गर्दछौं। हालसम्मको सबैभन्दा पुरानो राहदानी १९५७ सालमा नेपाली कागजमा जारी राहदानी फेला परेको छ। कहिलेदेखि सुरु गर्ने सोच छ ? विद्युतीय संग्रहालयको रूपमा वेवपोर्टलमार्फत तीन महिनाभित्रै सार्वजनिक गर्ने छौं। त्यसको केही महिनापछि त्रिपुरेश्वरस्थित नवनिर्मित भवनमा भौतिक रूपमा भ्रमण गरी हेर्न सक्ने व्यवस्था गर्ने छौं।"
धरहराको घाँटी मर्काउन सक्छन्,"काठमाडौं : एमाले अध्यक्ष केपी ओलीले आफूले सुरुवात गरेका विकास निर्माणका काम रोक्न वर्तमान सरकार लागेको आरोप लगाएका छन्। काठमाडौं महानगरस्तरीय भेलामा शनिबार बोल्दै ओलीले आफूले सुरुवात गरेका विकास निर्माण रोकेर विकास विरोधी काममा सरकार लागेको आरोप लगाए। यो सरकारले कुनै रचनात्मक काम गर्ने सक्दैन, बरु बिगार्छ, भत्काउने हो, ओलीले भने। सरकारलाई विकास विरोधी बताउँदै उनले भने, भक्तपुरमा राति क्रेन लगेर मूर्तिको घाँटी मर्काएका थिए नि एक पटक। तपाईंहरू नहुने हो भने धरहराको पनि यसरी घाँटी मर्काउँछन् यिनीहरूले। रानीपोखरीमा ढुंगा हान्न सक्छन्। हुँदै नभएको चीनसँग सीमा विवाद चीनसँग हुँदै नभएको सीमा विवादलाई झिकेर सरकारले दुई देशबीचको सम्बन्ध तनावग्रस्त बनाउन लागेको ओलीले आरोप लगाए। कसलाई खुसी पार्नका लागि चीनसँग सीमा विवाद छ भनेर समिति बनाउन पर्यो रे ? ओलीले प्रश्न गर्दै भने, यो सरकारलाई चुनौती दिन चाहन्छु, यो समितिले कुनै ठाउँ सीमा विवाद देखाओस्। झुक्याएर एमसीसी पारित गर्न सक्छन् ओलीले अमेरिकी मिलेनियम च्यालेन्ज कर्पोरेसन (एमसीसी)मा सरकारको नीतिबारे प्रश्न गरे। एमसीसी झुक्याएर पास गर्न लागिएको ओलीको आरोप थियो। यिनै कांग्रेस र माओवादी होइनन् हिजो एमसीसी सम्झौतामा हस्ताक्षर गर्ने ? ओलीले प्रश्न गरे, अहिले किन बोल्दैनन् ? झुक्याएर पास गर्न खोजेको ? के गर्ने हो बोल्दैनन्, भन्दैनन्। सम्झौता गर्नेले एमसीसीबारे मौन बस्न नमिल्ने ओलीको भनाइ थियो। शेरबहादुर देउवाजीले भन्नुपर्दैन एमसीसी के गर्ने ? अनि प्रचण्डजीले बोल्नु पर्दैन एमसीसी के गर्ने भन्नुपर्दैन हिजो हस्ताक्षर गर्नुभएको थियो त। उहाँहरू चुपचाप हुनुहुन्छ, ओलीले भने। माधव नेपाल शरम पचेको मान्छे एमाले छाडेर नेकपा (एकीकृत समाजवादी) गठन गरेका माधवकुमार नेपालप्रति ओली सबैभन्दा बढी आक्रमक देखिएका थिए। अस्तिसम्म जुन खाटमा बसेका थिए अहिले त्यो भाँचेको भाँच्यै छ, ओलीले भने, जुन पिर्कामा बसेको छ त्यो भाँचेको छ। हिजो जुन मन्दिर बनायो त्यसमा थुकेको थुक्यै छ। माधव नेपाल जस्तो शरम पचेको मान्छे मैले अहिलेसम्म कतै देखेको छैन। नेपालले कांग्रेसको एस पार्टी बनाएको भन्दै ओलीले ब्याग्य गरे। हाम्रा घरका बिरालाहरू शेरबहादुर देउवाको घरमा देखिन्छन्। दूधभात खान पाइन्छ भनेर म्याउ गरेर गएछन्, ओलीले कटाक्ष गरे। ओलीले माधव नेपालले विगतमा प्रधानमन्त्री हुन राजालाई दाम चडाएको विषयमा कुरा उठाए। सुन्दा पनि बेइज्जत, कहिले प्रधानमन्त्री हुन पाइन्छ कि भनेर वरिपरि परिक्रमा गरेर दाम चढाएर पनि ढोगेको छ, उनले माधव नेपालप्रति इंगित गर्दै भने, कहिले हुलाकबाट निवेदन पठाएजस्तो पत्र मञ्जुषामा प्रधानमन्त्री हुन पाउँ भन्ने निवेदन पनि हालेको छ। वामदेवप्रति पनि कटाक्ष ओलीले वामदेव गौतमको नाम नलिई आलोचना गरे। गौतमप्रति लक्षित गर्दै भने, उता उपप्रधानमन्त्री हुन पाउँ भने हुन्छ नि, ओलीले गौतमप्रति कटाक्ष गरे, केपी शर्मा ओलीलाई किन गाली गर्ने ?"
पात्रसँग थाकेको प्रणाली,"सरकार चलाउने प्रमुख पात्रले समयमा नतिजा दिन आफ्नो चरित्र, क्षमता र निष्ठापूर्वक कार्यसम्पादनमा निकै खरो उत्रनु पर्छ पछिल्लो तीन दशकमा राजनीतिक स्थिरता, सरकारको स्थायित्व, सुशासन, विकास र समृद्धिका दृष्टिले प्रस्थान बिन्दु थियो। २०४८, २०६४ र २०७४ सालको निर्वाचनले सिर्जना गरेको परिस्थिति मुलुकका निमित्त यो अवस्था सिर्जना गरेको थियो। २०४८ सालको निर्वाचनमा नेपाली कांग्रेसले प्रतिनिधिसभामा बहुमत प्राप्त गर्यो। सो पार्टीका संसदीय दलका नेता गिरिजाप्रसाद कोइराला प्रधानमन्त्री बने। उनको नेतृत्वको सरकार पाँच वर्ष सजिलोसँग चल्ने आशा गरियो। तर बहुमत प्राप्त बलियो सरकार २०५१ को मध्यावधि निर्वाचनमा होमिन पुग्यो। पहिलो प्रस्थान बिन्दुको सहज यात्रा असमयमै रोकियो। त्यसपछि एकातर्फ सरकारको फेरबदल र राजनीतिमा विकृतिका घटनाहरू छरप्रष्ट रूपमा देखिन थाले भने अर्कोतर्फ मुलुक द्वन्द्वमा फस्न पुग्यो। तत्कालीन राजाको वंश विनाश र त्यसपछिका राजाबाट संवैधानिक राजतन्त्रको सीमा नाघ्ने काम भयो। २०६२०६३ मा पुग्दा मुलुकले संघीय लोकतान्त्रिक गणतन्त्रको दिशा समात्यो। जनताले सुन्दर भविष्यको परिकल्पना गर्न थाले। नेपालको अन्तरिम संविधान २०६४ मा रहेर संविधानसभाको निर्वाचन सम्पन्न भयो। निर्वाचनमा जनयुद्धलाई बिसाएर शान्ति प्रक्रियामा आएको नेकपा माओवादी पार्टीले ठूलो दलको हैसियत प्राप्त गर्यो। पुष्पकमल दाहाल प्रधानमन्त्री बने। मुलुक फेरि नयाँ प्रस्थान बिन्दुबाट अघि बढ्यो। संविधानसभाबाट नयाँ संविधानको निर्माण र सरकारबाट सुशासन, विकास र समृद्धिको यात्रा सँगसँगै अघि बढ्ने जनताको अपेक्षा थियो। नौ महिना पुग्दा नपुग्दै प्रधानमन्त्री दाहालले प्रधानमन्त्री पदबाट राजीनामा दिए। यसरी दोस्रो प्रस्थान बिन्दुको यात्रा पनि बीचैमा अड्किन पुग्यो। राजनीतिक दलहरू आत्मसमीक्षामा कमजोर छन्। ऐना नहेरी अनुहार सफा राख्न सकिँदैन भनेजस्तै समीक्षा नगरी सुधार गर्न सकिँदैन। अर्कोतिर संविधानसभाले निर्धारित कार्यकालभित्र संविधान निर्माण गर्न सकेन। सरकार फेरबदलको क्रम जारी रह्यो। सोही क्रममा सर्वोच्च अदालतका बहालवाला प्रधानन्यायाधीशको अध्यक्षतामा मन्त्रिपरिषद् गठन भयो। नेपालको राजनीतिक इतिहासमा यो नवीन प्रयोग थियो। उक्त मन्त्रिपरिषद्ले २०७० सालमा संविधानसभाको दोस्रो निर्वाचन सम्पन्न गर्यो। राजनीतिक नेतृत्वमा सरकार गठन भयो। अलमलमा परेको राजनीतिलाई सही मार्गमा हिँडाउने काम गर्यो। अर्कोतर्फ दोस्रो संविधानसभाले संविधान बनाउने काम गर्यो। २०७२ असोज ३ गते नेपालको संविधान जारी भयो। संघीय लोकतान्त्रिक गणतन्त्र संस्थागत भयो। नेपालको संविधानले संस्थागत गरेको संघीय ढाँचाको शासन प्रणालीबमोजिम संघ, प्रदेश र स्थानीय सरकार गठनका निमित्त २०७४ मा निर्वाचन सम्पन्न भयो। सुशासन, विकास र समृद्धिको यात्रा सुनिश्चित हुन सकोस् भन्ने आमअपेक्षा थियो। बहुमत भएको बलियो सरकारको आवश्यकता थियो। नेकपा (एमाले) र नेकपा (माओवादी) को गठबन्धनलाई दुई तिहाइ नजिकको बहुमत प्राप्त भयो। सो आधारमा नेकपा (एमाले) का अध्यक्ष तथा संसदीय दलका नेता केपी ओली प्रधानमन्त्री बने। उक्त गठबन्धन २०७५ जेठ ३ मा नेपाल कम्युनिस्ट पार्टीनेकपा नाम गरेको नयाँ पार्टी बन्यो। नेकपाको गठनले सरकार झन् बलियो भएको अर्थ लगाइयो। यसरी २०७४ को प्रस्थान बिन्दुले सोभन्दा अघिका तमाम घटनालाई बिर्साएर नयाँ आशा र विश्वासका साथ अघि बढ्ने अवसर प्रदान गर्यो। पाँच वर्षसम्म ढुक्कले सरकार चल्ने अनुमान गरियो। साढे तीन वर्ष पुग्दा नपुग्दै २०७४ को निर्वाचनबाट गठित सरकार बाहिरिने अवस्था भयो। यसरी तेस्रो प्रस्थान बिन्दुले पनि सुन्दर यात्राको इतिहास रच्न सकेन। उल्लेखित तीनवटा प्रस्थान बिन्दुका नायकहरू माथि उल्लेख गरेजस्तै २०४८ मा कोइराला, २०६४ मा दाहाल र २०७४ मा ओली भए। उनीहरूको योगदानलाई सारांशमा भन्नुपर्दा कोइरालाले आजीवन प्रजातन्त्रका निमित्त लडे। दाहालले मुलुकलाई संघीय लोकतान्त्रिक गणतन्त्र बनाउन कडा परिश्रम गरे। ओलीले नेपालको संविधान जारी गर्न साहसी भूमिका निर्वाह गरे। सबैले आआफ्नो कार्यकाल पूरै अवधि सरकार चलाउन सकेको भए मुलुकमा यतिबेला राजनीतिक स्थिरता, सरकारको स्थायित्व, सुशासन, विकास र समृद्धिको यात्रा सहज रूपले अघि बढिरहेको हुन्थ्यो। जुन समयमा जुन प्रणाली अवलम्बन गरियो सो समयका लागि उक्त प्रणाली आफैंमा राम्रो थियो। प्रणालीमा रहेको गतिशीलताका आधारमा परिमार्जन गर्न सकिने सुविधाले गर्दा प्रणाली समुन्नत हुँदै जाने सम्भावना थियो। त्यसैले बहस प्रणालीमा होइन, पात्रमा केन्द्रित गर्नुपर्छ। ३० वर्षमा जेजस्तो राजनीतिक उपलब्धि प्राप्त भएको छ, त्यसका लागि राजनीतिका पात्रहरूको साहस, सीप र सफलतालाई कम भन्न मिल्दैन। तर हरेक प्रस्थान बिन्दुमा सत्ताको नेतृत्व गरेका पात्रहरूको भने प्रशंसा गर्ने बलियो आधार स्थापित हुन सकेको छैन। किनभने उनीहरूले पूरै अवधि सरकार चलाउन त सकेनन्। आफ्नै दलबाट सक्षम व्यक्ति अघि सारेर जनताले दलप्रति दर्शाएको अटुट विश्वास पनि जोगाउन सकेनन्। इतिहास के कुराको साक्षी छ भने राजनीतिक परिवर्तनका लागि सबै पात्र एकै ठाउँमा उभिएर संवाद, सहमति र सहकार्यको संस्कारबाट साहसिक निर्णयमा जुटेका कारण सफलता सम्भव भएको हो। सरकार चलाउने कुरामा भने त्यो संस्कार व्यवहारमा लागू हुन सकेन। निर्वाचनताकाको प्रतिस्पर्धाको मनोविज्ञान सत्ता सञ्चालनमा पुगेपछि पनि कायमै रहेको पाइन्छ। जसले बलियो जगमा बनेका सरकार पनि समय नपुग्दै ढल्ने क्रम जारी छ। सरकार चलाउने प्रमुख पात्रले समयमा नतिजा दिन आफ्नो चरित्र, क्षमता र निष्ठापूर्वक कार्यसम्पादनमा निकै खरो उत्रनु पर्ने हुन्छ। सरकारमा पुगेपछि नेतृत्वले बोल्ने कुरा नतिजाले बोल्न सक्नुपर्छ। नतिजाको साक्षात्कार जनतासँग हुने भएकाले जनताले नै नतिजाको आधारमा नेताको मूल्यांकन गर्ने गर्छन्। बितेको समयलाई फर्केर हेर्दा २०४७, २०६३ र २०७२ का संविधानले तत्तत् समयको परिस्थितिलाई सम्बोधन गर्ने गरी जारी भएका हुन्। उल्लेखित संविधानले स्थापना गरेका प्रणालीको कार्यान्वयन सफलतापूर्वक भएको भए मुलुक वर्तमान अवस्थाभन्दा धेरै राम्रो अवस्थामा उक्लिसकेको हुन्थ्यो। तर जनताको आकांक्षा अधुरै रहने स्थिति पैदा भएको छ। प्रणाली र पात्रबीचको सन्तुलनले सिंगापुर विकसित हुन सकेको हो। त्यहाँका राष्ट्रपति लिक्वान यु सफल राजनेताको रूपमा जनताको हृदयमा बस्न सकेका हुन्। मलेसियाका राष्ट्रपति महाथिर मोहम्मदले पनि प्रणालीलाई असल पात्र भएर अभ्यास गरेका कारण विकास सम्भव भएको हो। विश्व अर्थ व्यवस्थामा जबर्जस्त पहिचान बनाइरहेका चीन र भारतमा पनि प्रणाली र पात्रबीच सन्तुलन मिलेको देखिन्छ। पछिल्लो ३० वर्ष वर्तमान पुस्ताका नेताहरूले नै राजनीति हाँकिरहेका छन्। राजनीतिक परिवर्तनका लागि नेताहरू मिलेर काम गर्दा धेरै राम्रो नतिजा प्राप्त भएको हो। विशेषतः प्रस्थान बिन्दुमा अवसर पाएकाहरूले क्षमता प्रदर्शन सकेनन्। त्यसैले नेपालका नेताहरूलाई व्यवस्था परिवर्तन गर्न सक्ने तर व्यवस्थापन गर्न नसक्ने भनेर चित्रण गर्ने गरिन्छ। पटकपटक परीक्षणमा उत्रेर आशातीत नतिजा दिन नसकेपछि योग्य उत्तराधिकारी खोज्ने र विश्राम लिनु श्रेयस्कर हुन्छ। तर समकालीन नेतामा त्यस्तो मनोविज्ञान सक्रिय भएको देखिँदैन। यही यथार्थले प्रणाली पात्रसँग थाकेको अवस्था उत्पन्न भएको छ। नेताको उदय जनताका माझबाट हुन्छ। जसरी दूधको माथि तर लाग्छ त्यसरी नै जनताको माझबाट नेताहरू उदाउँछन्। नेता सफल हुन दूरदृष्टि, निर्णय र कार्यान्वयन (भिजन, डिसिजन र एक्सन) को क्षमता चाहिन्छ। ज्वेल बार्कर नाम गरेका विद्वान्ले भिजन छ, एक्सन छैन भने दिवास्वप्न र एक्सन छ भिजन छैन भने समय र स्रोतको बर्बाद हुने बताए। नेपालका नेताहरूको कसैमा भिजन र कसैमा एक्सनको क्षमता छ। त्यसैले भिजन, डिसिजन र एक्सनमा अब्बल नेता मुलुकका लागि आवश्यक छ। मुलुकले बहुदलीय प्रणाली अवलम्बन गरेकाले सत्तामा पुग्न निर्वाचनका समयमा दलहरूका उम्मेदवारबीच हुने प्रतिस्पर्धा निकै कडा हुने गर्दछ। दलीय प्रणालीमा नेताउपर कार्यकर्ताको अटुट विश्वास रहन्छ। नेताका अभिव्यक्तिलाई कर्तलध्वनिले समर्थन र स्वीकार गर्ने अनुशासन कार्यकर्तामा हुन्छ। यसो हुनु स्वाभाविक हो। तर यत्तिले मात्र पुग्दैन। नेपालमा प्रत्येक निर्वाचनको नतिजा कुनै पात्रको निरन्तरताभन्दा नयाँ पात्रको खोजीमा आउने गरेको दृष्टान्त छ। यसबाट पनि प्रणाली चलाउन सक्षम पात्रको खाँचो रहेको तथ्य स्पष्ट हुन्छ। तर पनि तथ्य, तर्क र तस्बिरले कमजोर प्रमाणित भइसकेर पनि आफूलाई सधैं सक्षम बताइरहने विचित्रको स्वभाव नेपालका नेताहरूमा कायमै छ। शासन चलाउन परिस्थितिको जानकारी हासिल गर्नु नेतृत्वका लागि साह्रै महŒवपूर्ण विषय हो। नेताले हेर, सुन, बुझ र हाँक (लुक, लिसन, लर्न एन्ड लिड) को नियम अनुसरण गर्नुपर्छ। नतिजा बोल्न थालेपछि नेताहरूप्रति प्रश्नहरू घट्दै जाने र प्रशंसा बढ्दै जाने स्थिति बन्छ। तर नतिजा बोल्ने ठाउँमा मुखले नै बोल्न रुचाउने नेताहरूको आदत छ। नेपालका राजनीतिक दलहरू आत्मसमीक्षामा कमजोर छन्। ऐना नहेरी अनुहार सफा राख्न सकिँदैन भनेजस्तै समीक्षा नगरी सुधार गर्न सकिँदैन। पात्रमा भएको कमजोरीलाई बेवास्ता गरेर प्रणालीमै खोट देखाउन उद्यत् हुने हो भने आगामी दिन पनि उत्साहजनक हुने छैनन्। त्यस्तो अवस्था अस्थिरतामा रमाउनेका लागि नै सहयोगी हुनेछ। अतः स्थिर राजनीतिक प्रणालीका माध्यमबाट सुशासन, विकास र समृद्धिलाई सफलतापूर्वक हाँक्दै जनताको जीवनस्तर माथि उठाउँदै मुलुकको परिचय, प्रतिष्ठा र प्रसिद्धि फैलाउने कार्यमा सक्षमता प्रमाणित गर्न सरकार हाँक्ने पात्रहरू नै सक्षम हुन जरुरी छ।"
"मन्दिरको जग्गा बेचिसके महन्थले, विवाहमण्डपको भूमि भूमाफियाको खल्तीमा","जनकपुरधाम : प्रत्येक वर्ष जनकपुरमा सीताराम विवाह पञ्चमी मनाइन्छ। भारतको अयोध्याबाट ठूलो संख्यामा जन्ती आउँछन्। नेपालकै ठूलो धार्मिक महोत्सवमा सर्वसाधारणको खचाखच भीड लाग्छ। तर, स्वयंवरको दृश्य भने सबैले हेर्न पाउँदैनन्। भारतबाट आउने जन्तीले मण्डप क्षेत्रमा बाससमेत पाउँदैनन्। यसको कारण हो, गुठीको जग्गा भूमाफियाको कब्जामा पर्दै जानु। जानकी मन्दिरका पूर्वमहन्थ स्वरामशरणदास वैष्णवले गुठी र मन्दिरको जग्गा बेचेर व्यक्तिको नाममा गरिदिएपछि यहाँ हुने विवाह पञ्चमीको रौनक नै कम हुँदै गएको स्थानीयवासी बताउँछन्। यहाँको रानीबजारस्थित मणिमण्डपमा राम, भरत, लक्ष्मण र शत्रुधनको एकैचोटी स्वयंवर भएको जनविश्वास गरिन्छ। त्यसैको सम्झनामा यहाँ हुने स्वयंवर कार्यक्रममा रामजानकी विवाह मण्डप कहिल्यै सजिन पाउँदैन। स्वयंवरको दृश्य हेर्न आउने लाखौं श्रद्धालु भक्तजनले उभिने ठाउँसमेत पाउँदैनन्। यहाँको २५ बिघा जग्गाजमिन जानकी मन्दिरका पूर्वमहन्थ स्व रामशरणदास वैष्णवले विभिन्न व्यक्तिलाई बेचिदिएका थिए। रामशरण दासको मृत्युपछि बाँकी जग्गा रामतपेश्वर दासले किर्ते हस्ताक्षरमा बेचेका थिए। त्यसैले अयोध्याबाट आउने जन्तीले मणिमण्डप क्षेत्रमा बाससमेत नपाउने अवस्था छ। जनकपुरधामको ऐतिहासिक तथा साँस्कृतिक धरोहर, रामजानकी विवाह मण्डपको भूमि भूमाफियाको कब्जामा परेको छ। महन्थ रामशरणदास वैष्णवले आफ्नो कार्यकालमै विवाह मण्डपको साइनबोर्डमा जानकी मन्दिरको नाम सानो अक्षरमा र छुटगुठी ठूलो अक्षरमा लेख्न थालेपछि मन्दिरको सम्पत्ति महन्थको बिर्ता सरह हुन पुग्यो। बेचबिखन यहाँसम्म पुग्यो कि जनकपुरधामका धार्मिक र साँस्कृतिक प्रतीकहरू छिन्नभिन्न हुन थाले। देवभूमि जथाभावी अतिक्रमण पर्दै गएपछि यहाँका पुरातात्विक, धार्मिक र प्रतीकहरू खुम्चिदै गएका छन्। जनकपुर नगरपालिका भित्र १४ राजगुठी छन्। जानकी मन्दिर, सीता कुण्ड र वीरपुर गुठी भने छुट्टै गुठीमा छन्। जसमध्ये सबै गुठीहरू अतिक्रमणमा परेका छन्। नगरपालिका क्षेत्रका गुठीका ९० प्रतिशत जग्गा मालपोत, नापी, गुठी संस्थानदेखि महन्थको मिलोमतोमा अतिक्रमण भइसके। गुठीहरूसँग मुस्किलले १० प्रतिशत जग्गा मात्र अवशेषका रूपमा बाँकी छन्। जनकपुरको सबैभन्दा बढी जानकी मन्दिरको साविक ६ हजारमध्ये ५ सय ३० बिघा, राममन्दिरको २८ सय ६७ बिघामध्ये २५ सय बिघा, लक्ष्मण मन्दिरको साविक ४ सय १० बिघामध्ये ३ सय ९० बिघा अतिक्रमणको चपेटामा परेका छन्। रत्नसागरको ६५ बिघामध्ये ४२ बिघा, कुवा मठको ४ सय ८५ बिघामध्ये ४ सय ६० बिघा, हनुमान मठको १ सय ४३ बिघामध्ये १ सय ३० बिघा जमिन भूमाफियाको कब्जामा गइसके। गुठीका श्रीसम्पत्ति विनाश गर्ने कामको नेतृत्व महन्थहरूले नै गरिरहेकाले देवभूमि भूमाफियाको कब्जामा परेको छ। गुठीको संरक्षण र सम्बद्र्धन गर्नुपर्ने दायित्व र जिम्मेवारीबाट च्युत भएर महन्थहरूले भूमाफियासँग मिलेर अकुत कमाइरहेका छन्। जनकपुरधामका ७२ तलाउ, १५ कुप (कुवा), १५ शिवालय, २४ देवीपीठ, ५ उपवन, २६ ऋषि आश्रम बनेको रेकर्ड छ। तर, ती मठमन्दिर, कुटी, सरोवर र कुण्ड आदि अतिक्रमणमा परेर लोपोन्मुख छन्। रामानन्द सम्प्रदायका उन्नायक सन्त रामानन्दको गुठी जमिनसमेत भूमाफियाको हातबाट बिक्री भइसकेको छ। वैष्णव सन्त रामानन्दको नाममा अहिले सार्वजनिक रामानन्द चोकमात्र बाँकी छ। जानकी मन्दिरको सौन्दर्य ख्यालै नगरी लक्ष्मण मन्दिर अधीनस्त सटरहरू भाडामा लगाएर बर्सेनि लाखौं असुली गरे पनि आयव्यय सार्वजनिक हुने गरेको छैन। तस्बिर : गोविन्द महतो अमृतकुण्ड, बलदेवसर र गोपाल सरलगायतको जमिनमा व्यापारीहरूले कब्जा गरेर बजार बसाइसके। तैलघृतिकासर, मण्डनसर, चन्द्रकुप, रामसागर, मुरलीसर, पादप्रक्षालन गोडधोइसर, पुरन्दरसर, पाकवतिसर, दीर्घिकासर, लक्ष्मणसर, सेवामन्तकसर, धूतपापसर, सीताकुण्ड, पापमोचनीसर आदिले निरन्तर अतिक्रमण खेप्दै आएको २०६२ सालको सरकारी प्रतिवेदनले जनाएको छ। जनकपुरधामका विभिन्न गुठीको जमिनमा हजारभन्दा बढी परिवारले अतिक्रमण गरेर भोगचलन गर्दै आएका छन्। यसरी देवभूमि अतिक्रमण गर्नेहरूमा सांसददेखि पूर्वमन्त्री, सांसद र स्थानीय नेतादेखि ठूला व्यापारिक घरानासमेत संलग्न रहेको पाइन्छ। गुठीको जग्गा संरक्षण र व्यवस्थापनका लागि सिफारिस गर्न पूर्वसचिव भोजराज घिमिरेको संयोजकत्वमा गठित उच्चस्तरीय कार्यदलको प्रतिवेदनमा उक्त कुरा उल्लेख गरिएको छ। जानकी जन्मिएको क्षेत्रलाई धार्मिक र दैविक पहिचान दिन टिकमगढकी महारानी वृषभानुले सन् १९९८ मा जानकी मन्दिरको निर्माण गरिदिएकी थिइन्। यसै मन्दिरको संरक्षणका लागि धनुषा र महोत्तरी जिल्लामा विभिन्न २३ गुठी खडा गरी ६ हजार बिघाभन्दा बढी जमिनको देवगुठी स्थापना भएको थियो। सोही गुठीको ५ हजार बिघाभन्दा बढी जमिन अहिले व्यक्ति विशेषको कब्जामा छ। जनकपुर संरक्षणका दाताले दान गरेका जानकीको ६ हजार बिघा गुठीको जमिनमध्ये ५ हजार बिघा गुठीको आडमा मन्दिरका महन्थहरूले बिक्री गरेर खाइसके। सम्पत्ति जोड्ने होडबाजीमा लागेका महन्थहरूले धार्मिक, साँस्कृतिक तथा ऐतिहासिक पोखरी र मठमन्दिरको जगसमेत मासेर अर्बौंको निजी सम्पत्ति जोडेका छन्। महन्थको अर्बौं सम्पत्ति धनुषा नगराइन नगरपालिका५ गंगुलीस्थित मिथिला आयुर्वेद कलेज तथा अनुसन्धान केन्द्र शिक्षण अस्पतालका संस्थापक जानकी मन्दिरका महन्थ रामतपेश्वर दास हुन्। धनुषा परवाहाको गरिब परिवारमा जन्मिएका रामतपेश्वर अहिले अर्बांैका मालिक बनिसकेका छन्। उनको मिथिला आयुर्वेद कलेज तथा अनुसन्धान केन्द्र शिक्षण अस्पताल साढे ६ बिघा जग्गामा बनाइएको छ। अस्पतालको ६० प्रतिशत सेयर महन्थ आफैंको हो। बाँकी ४० प्रतिशत सेयर पनि उनका नातेदार निर्मला झा ठाकुरका नाममा राखिएको छ। निर्मला महन्थ रामतपेश्वर देवी झाकी अघोषित श्रीमती हुन्। मतदाता सूचीमा महन्त दासको श्रीमतीका रूपमा निर्मलादेवी झाको नाम खुलाइएको छ। अस्पतालको जग्गा र भवनको सम्पत्ति मात्रै झण्डै ५० करोड रुयैयाँको छ। कलेज व्यवस्थापन राम्ररी हुन नसक्दा केही वर्षदेखि बन्द छ। जानकी मन्दिरबाट वार्षिक रूपमा उठ्ने भेटी र चढौना झण्डै २ करोडभन्दा बढी रामतपेश्वरले निजी तवरले खर्च गर्छन्। यो काममा उनलाई छोटे महन्त भनिने रामरोशन दासले सघाउँछन्। उनीहरूले आफ्नो निजी सम्पत्तिको रकम जस्तै गरी उपभोग गर्दै आएका छन्, जसको न कुनै आयव्यय सार्वजनिक हुन्छ, न त कुनै लेखापरीक्षण नै हुन्छ। जनकपुरधामको जग्गा बेचबिखनबाट आएको अबैध कमाई नै महन्थको सम्पत्ति बन्यो। देवत्वको भूमिको जग्गा बेच्ने र त्यसैबाट आउने नगदलाई रुपैयाँमा बदल्ने प्रवृत्ति पछिल्लो समय बढेर गएको छ। जग्गाको विषयमै महन्थहरूबीच आपसी झगडा हुँदा सशस्त्र समूहहरू परिचालित गरेर अपहरण गर्ने, फिरौती असुल्ने र हत्या गर्नेसम्मको अपराध भएको तथ्य प्रहरी अनुसन्धानबाट देखिएको तत्कालीन धनुषाका प्रहरी उपरीक्षक (हालः डीआईजी) उत्तमराज सुवेदी बताउँछन्। २०६२०६३ मा मधेस आन्दोलनका क्रममा तराईमधेस क्षेत्रमा दर्जनौं भूमिगत सशस्त्र समूह देखा परे। अधिकांश सशस्त्र समूहले गुठीको जग्गामा आँखा गाडे। धम्क्याउँदै गुठीको जग्गा कौडीको भाउमा किने। त्यही जग्गा महँगोमा बेचेर रातारात अर्बपति बने। जसमा महन्थको प्रत्यक्ष संलग्नता थियो। त्यसबेला सशस्त्र समूहको नाममा जग्गा किनबेचदेखि अपहरण, फिरौती र रकम असुलीका घटना दैनिक हुन्थे। महन्थबीच विवाद २०५३ सालमा रामतपेश्वर दास जानकी मन्दिरमा ५ वर्षका लागि महन्थमा नियुक्त भए। नियमअनुसार उनी ०५८ सालमा पदमुक्त हुनुपर्ने हो। तर, हालसम्म महन्थ छन्। झण्डै २० वर्षदेखि अवैध रूपमा मन्दिरमा हालिमुहाली जमाइरहेका छन्। गुठी संस्थानले २०७० माघ १७ मा रामतपेश्वर दासलाई हटाएर जगदीश दास वैष्णव त्यागी लाई एक वर्ष परीक्षण कालसहित पाँच वर्षका लागि महन्थ पदमा नियुक्त गर्यो। तर, प्रक्रिया नपुर्याई नियुक्त गरिएको भन्दै रामतपेश्वर र उनका समर्थकले १९ माघमा गुठी संस्थान जनकपुरका तत्कालीन प्रमुख दीपक पाण्डेलाई कार्यकक्षमै मोसो दले र कार्यालयमा तालाबन्दी पनि गरे। सर्वोच्च अदालतले ३ कात्तिक २०७० मा रामतपेश्वरको नियुक्तिमा समयावधि उल्लेख नरहेको हुँदा अन्तरिम आदेश जारी गर्नु नपर्ने भन्दै फैसला सुनाएकाले आफ्नो पद नसकिएको रामतपेश्वरको तर्क छ। गुठीको जग्गा अतिक्रमण र जानकी मन्दिरको आम्दानीमा अनियमितता गरेकाले रामतपेश्वरलाई त्यसबेला पदमुक्त गर्नुपरेको गुठी संस्थान सञ्चालक समितिका तत्कालीन अध्यक्ष पञ्चलाल महर्जनको भनाइ छ। रामतपेश्वरलाई महन्थ नियुक्त गर्दा समयावधि उल्लेख नरहेकाले पाँच वर्षपछि उनको पदावधि स्वतः समाप्त भएको महर्जनको दाबी छ। यता गुठी संस्थान जनकपुरले नियुक्ति गरेका जगदीश दास वैष्णव त्यागी अहिले पनि विधिसम्वत् आफू जानकी मन्दिरको महन्थ हुनुपर्ने तर्क गर्छन्। मन्दिरको आम्दानी, महन्थको निजी सम्पत्ति जानकी मन्दिर अधीनस्त पोखरी, बजार, रामजानकी विवाह मण्डप, साँस्कृतिक संग्रहालय, फोटो ठेक्कालगायतबाट बर्सेनि १० करोड आम्दानी हुन्छ। तर, खर्चको कुनै लेखाजोखा छैन। २०५३ सालमा नियुक्त भएका रामतपेश्वर दास वैष्णवले महन्थको ताज पगडी लगाएपछि मन्दिरको श्रीसम्पत्ति आफ्नो निजी सम्पति झैं प्रयोग गर्दै आएका छन्। जानकी मन्दिरको सम्पत्तिको न कुनै पारदर्शिता छ, न कुनै लेखाजोखा नै। महन्थ रामतपेश्वर र उनका चेला रामरोशन दासले मनपरी ढंगमा सम्पत्तिको प्रयोग गरिरहेका छन्। नातामा मामाभान्जा पर्ने रामतपेश्वर र रामरोशनको मिलिमतोमा अधिकांश रकमको दुरुपयोग हुने गरेको छ। रामतपेश्वर महन्थ भएदेखि गुठीको लेखापरीक्षण हुन सकेको छैन। कुनै पनि वर्ष आयव्यय सार्वजनिकसमेत गरिएको छैन। टेण्डर नगरी सुटुक्क ठेक्का जानकी मन्दिरको आम्दानीका स्रोतहरूमध्ये पोखरी, सटर, विवाह मण्डपलगायत ठेक्का प्रक्रियाका लागि न टेण्डर आह्वान हुन्छ, न त सार्वजनिक सूचना नै प्रकाशन हुन्छ। तर, कमिसनको चलखेलमा महन्थ रामतपेश्वरदेखि छोटे महन्थ भनिएका रामरोशनको सेटिङमा हरेक वर्ष एउटै व्यक्तिले ठेक्का पाउने गरेको छ। ठेक्का पाउने जति सबै रामतपेश्वर र रामरोशनको निकट मान्छे हुन्छन्। जसले उनीहरूलाई हर प्रकारले रिझाउन प्रयत्न गर्छन्। रामरोशन दास बेलाबेलामा विवादमा आउने गर्छन्। उनलाई महन्थ रामतपेश्वर दासले नै मन्दिरको आर्थिक हिसाब किताबमा पारदर्शिता नअपनाएको आरोप लगाउँदै आएका छन्। उनीहरूले एकापसमा आरोप प्रत्यारोप लगाउने गरे पनि कमिसन मा भने चोचोमोचो मिलाउने गर्छन्। मन्दिरकै आम्दानीबाट रामरोशन दासले १ करोड २५ लाख पर्ने आलीसान इन्भो कार चढ्ने गरेका छन्। यता महन्थ दासको भने आफूले मठमन्दिरको कुनै जग्गा बिक्री वितरण नगरेको दाबी छ। मैले मन्दिरको एउटा पनि जग्गा बेचेको छैन, महन्थ दास भन्छन्, यदि बेचेको छ भने जानकी माताले हेरिरहनुभएको छ। उहाँले नै सजाय दिनुहुन्छ। रामरोशन दास भने यस विषयमा सम्पर्कमा आउन चाहँदैनन्। जति पटक फोन गरे पनि उनको मोबाइल उठ्दैन।"
कान्छि सभापति महत भन्छिन् : बाबाको निधनपछि जनताको सेवक बन्न राजनीति रोजेँ,"दैलेख : राजनीतिक दलको नेतृत्व युवा पुस्तालाई हस्तान्तरण गरिनुपर्छ भन्ने बहस विगतदेखि नै चलिरहेको छ। हाल सत्तारुढ दल नेपाली कांग्रेसको १४ औँ महाधिवेशनको चटारोमा छ । महाधिवेशनका लागि वडा तहमा भइरहेको अधिवेशनमा वडाको नेतृत्व युवाहरुले लिन थालेका छन् । दैलेखको दुल्लु नगरपालिका ३ नेपाकी स्वस्तिका महत उमेरले १९ वर्षमा लागिन् । उनी हालै नेपाली कांग्रेसको वडा अधिवेशनबाट सभापति बनेकी छिन् । स्वस्तिका कांग्रेस दैलेखका नेता भुपेन्द्रजंग महतको छोरी हुन् । नेपाली कांग्रेस दैलेखको उपसभापति समेत रहेका भुपेन्द्रजंग महतको दुई वर्षअघि निधन भएको थियो । बुवाको निधनपछि छोरी स्वस्तिका राजनीतिमा होमिएकी हुन् । नेपाली कांग्रेसको कान्छी दुल्लु नगरपालिका३ को वडा सभापति स्वस्तिकासँग अन्नपूर्णकर्मी हिक्मतबहादुर नेपालीले गरेको कुराकानी। वडा सभापति बन्नु भयो कस्तो महसुस भइरहेको छ ? सर्वप्रथमत: तपाईलाई धन्यवाद । म खुसी पनि छु । दुःखी पछि छु । खुसी यस कारण छुकी, मलाई वडा सभापतिको जिम्मेवारी सुम्पिनुभएको छ । दुःखी चाँही वडास्थित नेपाली कांग्रेसमा आस्थावान हुनुभएका नेता तथा कार्यकर्ताले म माथि विश्वास गरेर दिनुभएको जिम्मेवारी पुरा गर्न सक्छु की सक्दिन होला भन्ने लागेको छ । समग्रमा खुसी छु । सबैले विश्वास गर्नुभएको छ, उहाँहरुको विश्वासलाई टुट्न नदिन भरपुर कोसिस गर्नेछु । अब कसरी अगाडि बढ्नुहुन्छ ? पार्टीले ममाथि गरेको विश्वासलाई पुरा गर्नका लागि मैले आँट र साहसका साथ अगाडि बढ्छु । पाटीका नेता तथा कार्यकर्ताहरुले मलाई विश्वास गर्नुभएको आशालाई निराश बनाउँदिन् । अरुको दबावमा वडा सभापति बन्नु भएको हो कि? होइन, म अरुको दबाव र प्रभावमा परेर नेपाली कांग्रेस पार्टीको वडा सभापति बनेको होइन् । मेरो आफ्नो बाबाको सपना पूरा गर्नुपर्छ भन्ने सोचका साथ राजनीतिमा होमिएका हुँ । त्यसैले बुवाको सपना पुरा, देशको विकास गर्न र जनताको सेवक बन्नका लागि मैले राजनीतिको बाटो रोजेको हुँ । राजनीतिप्रति चासो कसरी आयो ? मेरो बुवा नेपाली कांग्रेसको नेता हुनुहुन्थ्यो । उहाँ नेपाली कांग्रेस दैलेखको उपसभापति हुनुहुन्थ्यो । उहाँको निधनपछि बुवाले देख्नुभएको सपना पूरा गर्नुपर्छ भन्ने लागेको थियो । म अहिले सुरुवात मै छु । छोटो समयमा राजनीतिका सामान्य जानकारी लिन पाएँ । हुन त राजनीतिका कुराहरु धेरै सिक्नुछ तर मेरो बुवाले देख्नुभएको सपना पूरा गरेरै छोड्छु । सिक्दै अगाडि बढ्छु । नेपाली कांग्रेस कस्तो पार्टी होस् भन्ने चाहनुहुन्छ ? मलाई चाँही नेपाली कांग्रेस देश विकासका लागि अग्रणी पार्टी होस् भन्ने चाहान्छु । र त्यो हामीले नै बनाउनुपर्छ । त्यसका लागि पार्टीका नेता तथा कार्यकर्ताको क्रियाशिलता, लगनशिलता, अनुशासनको जरुरी छ । देशको विकासमा सबैले स्वीकार गर्ने पार्टी नेपाली कांग्रेस बन्नुपर्छ भन्ने हो । म वडा तहबाट मैले नेपाली कांग्रेसलाई सबैको मनमा बस्न सक्ने पार्टी बनाउने खटिइरहनेछु । यति सानो उमेरमा पार्टीलाई अगाडि बढाउन सक्नुहुन्छ त ? तत्कालिन द्वन्दवको बेलामा १६ देखि १८ वर्षसम्मका महिलाले पनि बन्दुक बोकेर हिँडेर युद्ध गर्न सके भने म त १९ वर्षको भइसकेको छु । मैले केहि पनि गर्न सक्नदन भन्ने होइन् । म पार्टीलाई अगाडि बढाउन र मेरो आफ्नो जिम्मेवारी पूरा गर्न सक्छु भन्ने लाग्छ । महिलाको कुरा गर्दा नेपालको राष्ट्रपति पनि विद्यादेवी भण्डारी महिला नै हुनुहुन्छ । उहाँले देशको नेतृत्व गर्नुभएको छ । मैले पार्टीको वडा नेतृत्व लिएको छु । त्यसैले महिलाले केहि गर्न सक्दैनन् भन्ने होइन, जिम्मेवारी पाए महिलाले देशको नेतृत्व गर्नेदेखि राजनीतिक दलको नेतृत्व लिएर अगाडि बढ्न सक्छन् । अन्त्यमा के भन्नुहुन्छ ? म सबैलाई धेरैधेरै धन्यवाद दिन चाहान्छु । मलाई सबैले हौसला दिनुभएको छ । वडा सभापति बनाउन मलाई सहयोग गर्नुहुने नेपाली कांग्रेसका क्रियाशिल सदस्यहरुलाई हृदयदेखिनै धन्यवाद ।"
बजाजका पार्टपुर्जा पनि कमसल,"शंकरप्रसाद खनालनेपालगन्ज, राजेन्द्र कार्कीजाजरकोट, सलमान खानभैरहवा, हिमाल दाहालइटहरी भारतबाट मोटरसाइकलभन्दा त्यसको पार्टपूर्जा किनेर तयार गर्दा कम्तीमा ६ गुणा सस्तो पर्छ। नेपालगन्ज भन्सार कार्यालयका प्रमुख जयबहादुर भण्डारीका अनुसार मोटरसाइकलको सीसीअनुसार कम्तीमा २१० देखि बढीमा २५० प्रतिशतसम्म कर लाग्छ। त्यही मोटरसाइकलको पार्टस् मात्र भारतबाट ल्याउँदा २० प्रतिशत भन्सार, १३ प्रतिशत भ्याट र ५ प्रतिशत अन्त शुल्क मात्र लाग्छ। भारतबाट पार्टपुर्जा ल्याएर नेपालमा मोटरसाइकल बनाउँदा ३८ प्रतिशत मात्र कर तिर्नुपर्छ। जुन मोटरसाइकल ल्याउँदाभन्दा कम्तीमा १७२ प्रतिशत सस्तो हो। मोटरसाइकल जति धेरै सीसी त्यति धेरै सस्तो पर्छ। तर, बिक्री गर्दा भने बढी सीसीको मोटरसाइकल झन् महंगो पर्छ। यस आधारमा बजाजका बाइक नेपालमा एसेम्बल गरेर बिक्री गर्दा साबिकको मोलमा धेरै सस्तो हुनुपर्ने हो। तर, झन् महंगो भएको नेपालगन्जको कारकाँदोस्थित ग्लोबल अटो पार्टस्का मेकानिक्स डानिस मल्लिक बताउँछन्। उनी भन्छन्, बजाजका बाइक नेपालमै एसेम्बल गर्दा धेरै सस्तो हुनुपर्ने हो। तर, विगतमा एसेम्बल गर्नेबेला भन्दा ग्राहकलाई ५१० हजार अझै महंगो परिरहेको छ। किन मूल्य घटेन ? त्यस्तै, कर्णाली प्रदेशका पहाडी जिल्लामा सडकको विकाससँगै मोटरसाइकलको प्रयोग बढ्दो छ। बजाज कम्पनीले जाजरकोटमा शाखा खोलेर मोटरसाइकल बिक्री गर्न थाल्यो। तर, यस कम्पनीका मोटरसाइकलमा धेरै खराबी देखिन थालेपछि मानिसहरू विकल्प खोज्न थालेका छन्। बजाजका मोटरसाइकलमा कार्पेटर र क्लजप्लेट जाने समस्या रहेको मालिका अटोपार्टस खलंगामा मिस्त्री इर्फान खानले बताए। उनका अनुसार बजाजका अधिकांश मोटरसाइकलमा क्याप्चेन पकेट, वेरिङ र डिस्प्याट जाने समस्या छ। भर्खर किनेको मोटरसाइकलसमेत समस्या लिएर आउने गरेको उनको भनाइ छ। बजाजका मोटरसाइकल उकालो र कच्ची बाटोमा समेत राम्रोसँग चल्न समस्या रहेको मोटरसाइकल प्रयोगकर्ताको भनाइ छ। नलगाड अटोपार्टस्का गोकर्ण चन्दले पछिल्लो समय बजाजका मोटरसाइकलमा धेरै समस्या आउन थालेको बताए। त्यस्तै, भैरहवाका इरशाद अलीले बजाजको डोमिनार ४०० सीसीको मोटरसाइकल साढे ४ लाखमा (साबिक मूल्य) खरिद गरे। खरिद गरेको अढाई महिनामै इन्जिन हेडको वालमा समस्या आयो। डिलरले वाल परिवर्तन गर्न सुझायो। जसका लागि मोटरसाइकललाई तीन महिनासम्म डिलरको सर्भिस सेन्टरमा राख्नुपर्ने र वालको मूल्य एक लाख रुपैयाँ बतायो। तर, सोही वाल भारतबाट सात हजार भारुमा मगाएर लगाए। र, मोटरसाइकल पुरानै अवस्थामा चल्न थाल्यो। त्यस्तै, ५ महिनाअघि भैरहवाका इन्साफ अलीले बज अटोमोबाइल्सबाट बजाजको एभेन्जर १६० सीसीको मोटरसाइकल ३ लाख २४ हजारमा किने। किनेदेखि उनले विभिन्न समस्या झेल्दै आएको गुनासो पोखे। उनका अनुसार घाममा राखिएको मोटरसाइकल चलाएपछि एक किमीसम्म पुगेपछि आफैं रोकिन्छ। यसरी बाटोमा रोकिएपछि केही बेर बन्द राखेर वा ट्यांकी खोलेर केही बेर छाडेपछि बल्ल मोटरसाइकल चल्छ। भैरहवामा मोटरसाइकल वर्कसपमा पसल गरेका योगेन्द्र चौधरी १५० सीसी प्लसर मोटरसाइकल चढ्छन्। तर, आफैं मिस्त्री भए पनि बजाजको बाइकमा समस्या झेल्नुपरेको सुनाउँछन्। इन्जिन क्षेत्रमा हुने क्यम चेन परिवर्तन गर्दा गर्दा उनी थाकिसकेका छन्। बजाज कम्पनीको मोटरसाइकल चढ्ने उपभोक्ताले समस्या झेलेको यी केही प्रतिनिधिमुलक उदाहरण मात्र हुन्। चर्को मूल्यमा बिक्री गर्ने तर मोटरसाइकलको साम्रगी कम गुणस्तरीय रहने उपभोक्ताहरूको गुनासो छ। भैरहवामा विगत १६ वर्षदेखि मोटरसाइकल वर्कसप चलाउँदै आएका मनकामना मोटरसाइकल वर्कसपका संचालक एवं मेकानिक शोमनाथ कोहारले कम्पनीको गल्तीका कारण आफूहरूको व्यवसायमा समेत नराम्रो प्रभाव पर्ने गरेको सुनाए। प्लसर १५० सीसीमा इन्जिन क्षेत्रमा हुने क्यम चेनमा २४ महिनामा समस्या आइरहन्छ। उनले भने। केही वर्षयतादेखि गोल्छा समूहअन्तर्गतको हुलास अटोक्राफ्ट प्रालिले भारतबाट बजाज कम्पनीको अनएसेम्बल (पार्टपूर्जा) अवस्थाका मोटरसाइकल आयात गरी स्वदेशमा उत्पादन (एसेम्बल) गरेर बिक्री गर्दै आएको छ। यसले प्रालिले बजाज कम्पनीको १५ वटा विभिन्न मोडेलका मोटरसाइकल उत्पादन गर्ने गरेको छ। त्यस्तै, इटहरीका राकेश गिरीले ७ वर्षअघि बजाजको पल्सर किने। केही वर्ष चलाएपछि विदेश गए। फर्किएर उनले फेरि पल्सर नै किने। तर, पुरानो र नयाँ मोटरसाइकलको गुणस्तरमा धेरै फरक पाएको उनको अनुभव छ। किनेको तीन चार महिनामै बिग्रिन थाल्यो, उनले भने, बनाउन सर्भिस सेन्टर नै लगियो, तर पनि बिग्रिरहने भएपछि बेचिदिएँ।बजाजको सबैभन्दा बढी लोकप्रिय मोडल पल्सर हो। तर, आजभोलि त्यही पल्सर कमसल बाइकको सूचीमा छ। इटहरीकै विनोद राई पनि पल्सर मोटरसाइकलका फ्यान थिए। १५० सीसीको सेकेन्ड ह्यान्ड मोटरसाइकल केही वर्ष चढेपछि उनले २२० सीसीको पल्सर किनेँ। केही महिना ठिकै चले पनि पछि समस्या देखिन थाल्यो। भन्छन्, समयसँगै अझै अपग्रेड हुँदै जानुपर्नेमा बाइकको मूल्य मात्र बढ्यो, गुणस्तर त खत्तम भएछ। बजाज बाइक इटहरीमा अटो सिटी इटहरीले एक दशकमा ठूलो आर्थिक छलाङ मारेको अन्य बाइक डिलरहरू बताउँछन्। यता इटहरीस्थित बजाजको बिक्रेता अटोसिटी इटहरीका जयन्त सन्थलियाले भने मेसिनरी सामान भएकोले केहीमा त्रुटी भेटिए पनि पूर्ण परीक्षण गरेर मात्र बजाजका मोटरसाइकल बिक्रीमा आउने हुँदा भनिए जस्तो कमसल नभएको बताए। नाफामुखी प्रवृत्तिको विरोध एउटै मोटरसाइकलमा एक लाख रुपैयाँसम्म नाफा राखेर बेच्ने गरेको तथ्य अन्नपूर्ण पोस्ट्ले खुलासा गरेपछि मानिसहरूले बजाजको नाफामुखी प्रवृत्तिको विरोध गरेका छन्। इटहरीका सन्देश अधिकारीले लेखेका छन्, यहाँ उत्पादन नगर्नु, बनिसकेको नै ल्याएर बेच्नु भन्दा हुने रैछ। फाल्तुमा २५ प्रतिशत छुट किन दिनु ? जब कि मूल्यमा कुनै अन्तर नहुने हो भने।धरानका गोपाल सापकोटाले सामाजिक सञ्जालमा लेखेका छन्, यहि लुटतन्त्रले नेपालीको जीवनमा धराप थापेको होइन र ? पैसा हुने केही बोल्दैनन्, नहुने जति उफ्रे पनि हावाले उडाइदिन्छ त !"
बागमती प्रदेशमा आजदेखि लाइसेन्स परीक्षा पुन: सुरु,"काठमाडौं : बागमती प्रदेश, भौतिक पूर्वाधार विकास मन्त्रालयले सवारी चालक अनुमतिपत्र (लाइसेन्स)को परीक्षा आइतबारदेखि पुन:सञ्चालन गर्दैछ । गत वैशाख १५ गतेदेखि कोरोना जोखिमका कारण लिखित तथा प्रयोगात्मक (ट्रायल) परीक्षा स्थगन गरिएका थिए । मन्त्रालयद्वारा यही भदौ १३ मा जारी सूचनामा प्रयोगात्मक परीक्षाका लागि आवेदन दिइ बायोमेट्रिक गरेका लिखित परीक्षा र लिखित परीक्षा दिइ प्रयोगात्मक परीक्षामा (ट्रायल) संलग्न हुने, एकपटक प्रयोगात्मक परीक्षा अनुत्तीर्ण हुने तथा कार्यालयमा उपस्थित भई वर्ग थपका लागि राजश्व बुझाइसकेका सेवाग्राहीका लागि परीक्षा सञ्चालन हुने जनाएको छ । यातायात व्यवस्था विभागले सवारी चालक अनुमतिपत्र परीक्षा सञ्चालन तथा व्यवस्थापन सम्बन्धी मापदण्ड२०७८ स्वीकृत गरेसँगै रोकिएका परीक्षा सञ्चालन गर्न मन्त्रालय मातहतका निकायलाई बाटो खुला भएको हो । कोरोनाका कारण देशभर परीक्षा रोकिँदा करिब आठ लाख सेवाग्राही समस्यामा परेका जनाइएको छ । विभागका महानिर्देशक नमराज घिमिरेले अब सवारी चालक अनुमतिपत्र परीक्षा सञ्चालन तथा व्यवस्थापनसम्बन्धी मापदण्ड२०७८ का अनुसार परीक्षा हुने जानकारी दिए। हालै जारी सो नयाँ मापदण्डमा परीक्षार्थीले जनस्वास्थ्यका मापदण्डलाई अनिवार्य पालना गर्दै मास्क र स्यानिटाइजर प्रयोग गर्नुपर्नेछ । यसैगरी परीक्षाका क्रममा भीडभाड नगरी भौतिक दूरी कायम गर्नुपर्ने, परीक्षा केन्द्रमा प्रवेश गर्नु अगाडि परीक्षार्थीको शारीरिक तापक्रम मापन गर्नुपर्ने, प्रश्नपत्र वितरण तथा हाजिरी गराउँदा उच्च सतर्कता अपनाउनुपर्ने र मापदण्डअनुसार परीक्षा सुरु हुनुअगावै परीक्षार्थीलाई ट्रायल हुने समय तोकी तोकिएको समयमा परीक्षा सञ्चालन गरिने उल्लेख छ । तोकिएको समयमा उपस्थित हुन नसक्ने परीक्षार्थीलाई अनुपस्थित भएको मानिने र सोही दिनको अन्य सिफ्टमा सञ्चालन हुने परीक्षामा समेत सहभागी नगराउने मापदण्डमा प्रावधान छ । परीक्षार्थीलाई प्रयोगात्मक परीक्षाको दिन, सिफ्ट र समयको जानकारी परीक्षा सञ्चालन हुनुभन्दा कम्तीमा २४ घण्टा अगाडि उपलब्ध गराइने व्यवस्था मापदण्डमा गरिएको छ । परीक्षा सञ्चालन गर्दा एक सिफ्टमा बढीमा ५० परीक्षार्थीलाई मात्र सहभागी गराइने भनिएको छ । कार्यालयले खुला ठाँउ भएको विद्यालय वा अन्य भवनलाई लिखित परीक्षाको लागि खोजी गरी प्रयोग गर्नुपर्ने मापदण्डमा व्यवस्था छ । अब सवारी चालक अनुमतिपत्र परीक्षा सञ्चालन निर्देशिका, २०७७ अनुसार परीक्षा हुने बताइएको छ । यसैबीच नयाँ निर्देशिकाअनुसार विभागले परीक्षाका लागि वस्तुगत नमूना प्रश्न सार्वजनिक गरेको छ । विभागले क ख र ट वर्गको मोटरसाइकल, स्कुटर सहित ख वर्गको कार, जिप र डेलिभरी भ्यानको अनुमतिपत्रको लिखित परीक्षामा सोधिने प्रश्नपत्र सार्वजनिक गरिएको हो । लिखित परीक्षामा सवारी तथा यातायात व्यवस्थासम्बन्धी कानुनी प्रावधान, ट्राफिक नियमको पालना तथा सवारी साधनको प्राविधिक पक्षसम्बन्धी सामान्य व्यवहारिक ज्ञानका विषय समेटी पूर्णाङ्क १०० रहने गरी चारचार अङ्कका जम्मा २५ वस्तुगत बहुउत्तर प्रश्न सोधिने जनाएको छ । त्यही सङ्ग्रहभित्रबाट २५ वस्तुगत बहुउत्तर प्रश्न सोधिने र ३० मिनेटका परीक्षामा उत्तीर्ण हुन न्यूनतम ६० अङ्क ल्याउनुपर्ने छ । निर्देशिकामा प्रयोगात्मक परीक्षाका प्रावधानमा समेत परिमार्जन गरिएको बताइएको छ । भेहिकल एकेडेमी एण्ड रिसर्च सेन्टरमा प्रयोगात्मक परीक्षा यातायात व्यवस्था कार्यालय ठूलो भर्याङले प्रयोगात्मक परीक्षाका लागि ट्रायल सेन्टरका रूपमा भेहिकल एकेडेमी एण्ड रिसर्च सेन्टरलाई स्वीकृति दिएको छ । चन्द्रागिरि नगरपालिका१२ बलम्बूस्थित गुर्जुधारामा रहेको सो एकेडेमीले सरकारको मापदण्डअनुसार प्रयोगात्मक परीक्षा सञ्चालन गर्दै आएको र आगामी दिनमा पनि गर्दै जाने बताएको छ । नेपालको सबैभन्दा ठूलो र सुविधासम्पन्न सो एकेडेमी ३२ रोपनी क्षेत्रफलमा फैलिएको छ । सो एकेडेमीमा सबै प्रकारका यातायातका साधनका लाइसेन्सको प्रयोगात्मक परीक्षाका लागि पूर्वाधार तथा प्रशिक्षणका लागि सुविधा छ । कोभिड१९ का लागि निर्धारण गरेको स्वास्थ्य मापदण्डलाई पालना गर्दै एकेडेमीमा प्रयोगात्मक परीक्षा सुरु हुने एकेडेमीका अध्यक्ष राजेश घिमिरेले जानकारी दिए। उनले भने, 'प्रयोगात्मक परीक्षार्थीका लागि सामाजिक दूरी अनिवार्य कायम गरिएको छ । ज्वरो मापन, स्यानिटाइजर तथा मास्क अनिवार्य गरिएको छ ।' सरकारले अवलम्बन गरेको सहकारी, सार्वजनिक र निजी क्षेत्र सहभागी तीनखम्बे अर्थनीतिअनुसार विसं २०७३ मा एकेडेमी स्थापना भएको थियो । ऐकेडेमीमा दुई पाङ्ग्रे, चारपाङ्ग्रे तथा ठूला सबै प्रकारका सवारीको प्रयोगात्मक परीक्षा दिन तथा प्रशिक्षण व्यवस्था रहेको एकेडेमीका प्रबन्ध निर्देशक माधव अधिकारीले बताउनुभयो । उनले भने, 'न्यूनतम शुल्कमा गुणस्तरीय सेवा दिइरहेका छौँ । निर्धारित स्वास्थ्य मापदण्ड पूरा गरी सबै प्रकारका यातायातका साधनको लाइसेन्सका लागि प्रयोगात्मक परीक्षा आजदेखि सञ्चालनमा ल्याएका छौँ । गुणस्तरीय सेवा हाम्रो प्रतिबद्धता हो ।' कोरोना भाइरसका जोखिमका कारण लामो समयसम्म बन्दाबन्दी हुँदा एकेडेमी सञ्चालनमा समेत आर्थिक सङ्कट परेको जनाइएको छ । सरकारले जग्गा भाडा छुट तथा अन्य सुविधा नदिँदा एकेडेमी चरम आर्थिक समस्यामा परेको हो । 'सरकारको आग्रह, सेवाग्राही माग र चाहनालाई ध्यान दिएर मात्र एकेडेमी सञ्चालन गरेका हौँ । हामी चरम आर्थिक सङ्कट छौं, सरकार तथा स्थानीय निकायबाट समेत कुनै सुविधा पाएका छैनौँ, 'एकेडेमीका सञ्चालक रामनारायण घिमिरेले भने। एकेडेमीले सामाजिक दायित्वअन्तर्गत बन्दाबन्दीका समयमा गर्भवती, मिर्गौला, मुटु, क्यान्सर, फोक्साका बिरामीलाई आफ्ना सवारी साधनमार्फत अस्पताल जान र आउन निःशुल्क यातायातको व्यवस्था गरेको थियो । यसैगरी नगरपालिकाद्वारा स्थापित कोरोना कोषमा रु एक लाख आर्थिक सहयोगसमेत गरेको थियो । एकेडेमीले दक्ष चालकद्वारा सवारी सिक्न चाहनेका लागि विशेष सैद्धान्तिक तथा प्रयोगात्मक प्रशिक्षण सञ्चालन गर्दै आएको छ । स्वास्थ्य मापदण्ड पालन गर्दै प्रशिक्षण सञ्चालनमा ल्याइएको स्थानीय समाजसेवीसमेत रहेका उनले जानकारी दिए। रासस"
५० प्रतिशत औषधि स्वदेशी,"काठमाडौं : नेपाललाई औषधिमा आत्मनिर्भर बनाउन सरकारी नीति तथा कानुनमा परिमार्जन गर्न सुझाइएको छ। अनुुकूल वातावरण बनाउनुपर्ने सुुझाव औषधि उद्योगीहरूको छ। केही वर्ष अघिसम्म करिब १० प्रतिशत मात्र स्वदेशी उत्पादन रहेकोमा अहिले त्यो बढेर करिब ५० प्रतिशत पुुगेको छ। औषधि ऐन २०३५ संशोधन गरी स्वदेशी उद्योगलाई प्रोत्साहन गरे स्वदेशी उत्पादनले ९० प्रतिशत धान्ने उद्योगीहरूको दावी छ। औषधि उद्योगीसँग महासंघ सचिवालयमा कार्यक्रममा औषधिलगायत उद्योग व्यवसायीसँग सम्बन्धित ऐन कानुन तिनको प्रस्तावनामै उद्योग व्यवसायलाई निरुत्साहित गर्ने खालको भाषा रहेकाले त्यसमा व्यापक सुधारको खाँचो रहेको सुुझाव उनीहरूले दिए। नेपालको औषधि बजार करिब ४५ देखि ५० अर्बको छ। त्यसमा हाल ५० प्रतिशत हिस्सा स्वदेशी उद्योगका उत्पादनले ओगटेको छ। अपुग औषधि भारतलगायतका मुुलुकबाट आयात हुन्छ। स्वदेशी उद्योगले थोरै मात्रामा निर्यात गर्दै आएका छन्। औषधिको बजार प्रत्येक वर्ष १८ देखि २० प्रतिशतले बढ्दै गएको उद्योगीहरू बताउँछन्। औषधिमा आत्मनिर्भर बन्नका लागि अनुकूल नीति र त्यसको प्रभावकारी कार्यान्वयन अहिलेको प्रमुख आवश्यकता भएको उद्योगीहरू बताउँछन्। बाह्य लगानी, प्रविधिसमेत आकर्षणमा ठूलो सहयोग पुग्ने बताइएको छ। सरकार उत्पादनमुुखी राजस्व प्रणालीतर्फ सिफ्ट हुनुपर्ने सुझाव उद्योगीहरूको छ। नेपाल सन् २०२६ सम्म अल्पविकसित मुुलुकबाट विकासशील मुलुकमा रूपान्तरणका तयारीमा रहे पनि सरकारको तदारुकता सोहीअनुसार नदेखिएकाले त्यसमा निरन्तर झकझक्याउने काम गर्नुपर्ने बताइएको छ। नेपाल औषधि उत्पादक संघ (एपोन)का नवनिर्वाचित पदाधिकारी एवं कार्यसमिति सदस्यको सम्मानमा महासंघले आयोजना गरेको स्वागत एवं बधाई कार्यक्रममा औषधि उद्योगीले महासंघले अगाडि सारेको राष्ट्रिय आर्थिक रूपान्तरणको मार्गचित्र (नेट) २०३० लाई सफल पार्न आफ्नो क्षेत्रबाट पूर्ण सहयोग रहने प्रतिबद्धता जनाए। महासंघका अध्यक्ष शेखर गोल्छाले औषधि उत्पादक संघका पदाधिकारीलाई बधाई दिँदै मुलुकको आर्थिक भविष्य उज्ज्वल बनाउने लक्ष्यका साथ महासंघले ल्याएको नेट २०३० को सफल कार्यान्वयनमा सहकार्य गर्न आग्रह गरे। स्वास्थ्यजस्तो अत्यन्त महत्त्वपूर्ण क्षेत्रसँग जोडिएको उद्योगधन्दालाई प्रवद्र्धन गर्ने कार्यमा महासंघले सधैं नेतृत्वदायी भूमिकामा रहेर सहयोग गर्ने उनले बताए। कहाँ समस्या छन्, के गर्दा ती समस्या समाधान भई मुलुकलाई औषधिमा आत्मनिर्भर बनाउन सकिन्छ, उनले भने, अप्ठ्यारा पहिचान गरी त्यसको कार्यान्वयनका लागि सरकारसँग पहल गराैँ, महासंघ त्यसको नेतृत्व लिएर अगाडि बढ्न तयार छ अध्यक्ष गोल्छाले भने। औषधि उत्पादक संघका अध्यक्ष प्रज्ज्वलजंग पाण्डेले केही वर्षअघिसम्म पनि नेपालमै औषधि बन्छ र भन्ने आमधारणा रहेकोमा अहिले केही मात्रामा निर्यातसमेत गर्न सक्ने अवस्थामा पुगेको बताए।"
रक्तदान रेडक्रसको पहिचान,"हप्ता दिनअघि निद्रामै हेलो भन्दै फोन रिसिभ गरें। रातको एक बजे एक मित्रले सर, डाक्टरले तीन पोका रगत चाहिन्छ भन्नुभएको थियो। सिजरिङ केस भएकाले आमा र बच्चा दुवैलाई खतरा रहेछ। गुहारसँगै रोदनको आवाज कर्णपटसम्म पुग्दा निद्रा पूरै खुल्यो। फोन गर्नुपूर्व रक्तसञ्चार केन्द्र पुगेका ती मित्र ए नेगेटिभ समूहको रगत नपाउँदा छट्पटीको रापमा जलिरहेका थिए। नेगेटिभ फ्याक्टरको रगत सधैं दुर्लभ हुन्छ। म्यासेन्जरमा सक्रिय मित्रहरूसँग सम्पर्क गर्न खोजें। धेरैको फोन रिसिभ भएन। मानवीय धर्म सम्झेर निरन्तर सम्पर्क गर्दै गएँ। बिहान सात बजेसम्म २१ जनासँग सम्पर्क भयो तर कुनै राहत मिलेन। सबैको उत्तर एउटै हुन्थ्यो, यस्तो अवस्था छ। केही गरी कोरोना भाइरस सरिहाल्यो भने ? कोभिडकै कारण उत्पन्न परिस्थितिले मानवताको देहावसान हुँदै गरेको अनुभूति गरें निराश मनले। मानवीय धर्म पालना गर्ने पुण्य कार्य हो रक्तदान। मानवका लागि मानवको मात्रै रगत आवश्यक पर्ने भएकाले रगतको विकल्प छैन। यो निर्विकल्प तत्वको कुनै मूल्य नै छैन। पैसाको खोलो बगाउँदा समेत रगतको एक थोपा किन्न सकिँदैन किनकि रगत अमूल्य छ। रगत त स्वयंसेवी रूपमा दान गरिनुपर्छ। रक्त स्वयंसेवकको कुनै भौतिक वस्तुमा मूल्यांकन गर्न कदापि सकिँदैन। रगत जीवनधारा हो। अहिलेसम्म वैज्ञानिक प्रयोगशालामा निर्माण हुन नसकेको प्राण रस हो, रगत। मानवीय धर्म पालना गर्ने पुण्य कार्य हो रक्तदान। मानवका लागि मानवको मात्रै रगत आवश्यक पर्ने भएकाले रगतको विकल्प छैन। रक्तदाताको निस्वार्थ सेवाभावनाले मात्र आवश्यकतामा परेका व्यक्तिलाई जीवनदान दिनसक्छ। जीवन र मरणको दोसाँधमा रहेका व्यक्तिको जीवन रक्षाका लागि रक्तदानको विकल्प परिकल्पना गर्न सकिँदैन। यस्तो निर्विकल्प कार्यमा सबैको सहभागिता आजको आवश्यकता हो। ५९औं वर्षमा प्रवेश गर्दै गरेको नेपाल रेडक्रस सोसाइटीले रक्तसञ्चारमा नवप्रवर्धनका उपायहरू अवलम्वन गर्नु आवश्यक छ। सहरीकरण, स्वास्थ्य सेवाको बढ्दो विकास र बिरामीको उच्चचापका कारण रगतको आवश्यकता दिनानुदिन बढ्दो छ। ग्रामीण क्षेत्रमा विश्वासयोग्य स्वास्थ सेवाको अभावका कारण पनि उपचारका लागि सहर धाउनु अर्को बाध्यता हो। मानव स्वास्थ्यमा नवीन चुनौतीहरू थपिँदै छन्। नसर्ने रोगहरूको वृद्धिसँगै उपचार गर्ने आमप्रवृतिमा आएको सुधारले पनि रगतको माग बढ्दै गएको छ। सडक सुरक्षाको कमी र सवारी चालकको अपरिपक्वताले सडक दुर्घटना हरेक दिन बढ्दै गइरहेका छन्। स्वास्थ्यसम्बन्धी जटिल अवस्थामाझ रक्तदाताको संख्या उल्लेख्य मात्रामा बढ्न सकेको छैन। हरेक व्यक्तिको शरीरमा भिन्न प्रकारको रगत पाइन्छ। सामग्रमा मानव शरीरमा ए, बी, एबी र ओ गरी चार समूहका रगत पाइन्छन्। जुन पोजेटिभ र नेगेटिभ गरी दुई वर्गका हुन्छन्। अधिकांश व्यक्तिमा पोजिटिभ वर्गको रगत पाइएको तथ्यांकले देखाएको छ भने नेगेटिभ वर्गको रगतलाई दुर्लभ मान्ने गरिन्छ। हरेक समूह र वर्गको रगत भएका व्यक्तिलाई रगतको माग उत्तिकै बढ्दो छ। रगत आपूर्तिको समस्या समाधान गर्न युवाको अहं भूमिका देखिन्छ। प्रायः हरेक रक्तदान कार्यक्रममा युवाजमात बढी देखिन्छ रक्तदान गर्ने। तथापि उल्लेख्य मात्रामा रगत संकलन गर्न सकिएको छैन। हरेक स्वस्थ व्यक्तिले जन्मदिनसँगै रक्तदान गर्ने परिपाटीको विकास गर्न सके रगतको अभावमा कसैले ज्यान गुमाउनु पर्दैन। १८ वर्ष पुगेका हरेक युवाले आपूलाई स्वस्थ प्रमाणित गर्न रक्तदान गर्नु झनै आवश्यक छ। जनचेतना र अभिमुखीकरणका गतिविधिमा युवा परिचालन गर्न सके रगतको अभावको हालको अवस्थामा सुधार ल्याउन सकिन्छ। रक्तदानलाई सामाजिक उत्तरदायित्वका रूपमा अंगीकार गर्न सकेमा रगतको अभाव निर्मूल हुनसक्छ। सोसाइटीको केन्द्रीय रक्तसञ्चार केन्द्रका अनुसार नेपालमा ८६ प्रतिशत रक्तदाता पुरुष छन्। १८ वर्षको उमेरदेखि नै रक्तदान गर्न सकिने भए पनि २६ देखि ४५ वर्ष उमेरका रक्तदाता बढी छन्। यिनलाई रक्तदान गर्ने बनाउन सके रक्तदाताको संख्या बढ्छ। रक्तदान स्वस्थ व्यवहारको सूचक पनि भएकाले रहेक युवा तथा वयस्क व्यक्तिलाई रक्तदानप्रति आकर्षण बढाउनु जरुरी छ। मानव शरीरमा हरेक तीन महिनाको अन्तरालमा रगत निर्माण हुने प्रक्रिया चल्ने भएकाले हरेक स्वस्थ व्यक्तिले रक्तदान गर्न र स्वस्थ व्यवहार अपनाउन चेतना फैलाउन नेपाल रेडक्रस सोसाइटीजस्ता मानवीय निकायहरूले आवश्यक कदम चाल्नु आवश्यक छ। रक्तदानको महत्व र यसबाट हुने फाइदाबारे विश्वविद्यालय स्तरमा अभियान चलाइनुपर्छ। एक घर, एक रक्तदाताको नारासहित आमसञ्चारलगायत सामाजिक सञ्जालमार्फत सचेतना कार्यक्रम सञ्चालन गरिनु उपयुक्त कदम हुनसक्छ। स्वास्थ्य र उत्तरदायित्वको बोध सबैलाई गराउन सके रगतको अभावमा छटपटिनुपर्ने अवस्था किमार्थ उत्पन्न हुँदैन। विश्वमा रेडक्रसका प्रायः सबै राष्ट्रिय सोसाइटीले रक्तसञ्चारको जिम्मेवारी बहन गरेका हुन्छन्। जापानी रेडक्रस सोसाइटीले देशभरका अस्पताल सञ्चालन गरेको छ भने फिनिस रेडक्रसले देशभर रगत आपूर्तिको जिम्मेवारी वहन गरेका छन्। नेपालको सन्दर्भमा नेपाल रेडक्रस सोसाइटीले रक्तसञ्चारको महत्वपूर्ण जिम्मेवारी बहन गरेको छ। यस संस्थाले रगतको सहज आपूर्ति गर्न गराउन उचित योजना बनाई सबै निकायसँग सहकार्य गर्नु आवश्यक देखिन्छ। विशेषगरी मानवीय सहायता कार्यमा संलग्न संघसंस्था, सरकारी, गैरसरकारी, निजीक्षेत्र र व्यावसायिक निकायहरूसँगको साझेदारीमा कम्तिमा वर्षमा तीन पटक रक्तदान कार्यक्रम आयोजना गर्न सके रगतको अभाव नहुन सक्छ। रक्तदान गर्नु व्यक्तिको सामाजिक कर्तव्य पनि हो। साझा प्रयासले नै सर्वे भवन्तु सुखिनःको मूलमन्त्रलाई सार्थक तुल्याउन सक्छ।"
कुलमानविरुद्ध मुद्दाको पेसी प्रधानन्यायाधीशको इजलासमा,"काठमाडौं : विद्युत प्राधिकरणका कार्यकारी प्रमुख कुलमान घिसिङको नियुक्ति खारेज मुद्दाको पेसी सर्वोच्च अदालतका प्रधानन्यायाधीश चोलेन्द्र शमशेर राणाको इजलासमा परेको छ। नेपाल विद्युत प्राधिकरणको कार्यकारी निर्देशकबाट आफूलाई हटाएको दावी गर्दै हितेन्द्रदेव शाक्यले सर्वोच्च अदालतमा रिट दायर गरेका थिए। यस अगाडि भदौ ८ गतेको इजलासमा प्रारम्भिक सुनुवाई गर्दै प्रधानन्यायाधीश चोलेन्द्र शमशेर राणाले तीन दिनभित्र घिसिङको नियुक्तिको निर्णय फाइल अदालतमा झिकाउन आदेश दिएका थिए। राणाले मन्त्रिपरिषद्को नेपाल विद्युत प्राधिकरणको कार्यकारी निर्देशक पदमा नियुक्ति गर्ने निर्णय, नेपाल विद्युत प्राधिकरण सञ्चालक समितिको ८६९ औं बैठकको निर्णय झिकाउन आदेश दिएका हुन्। उनले दिएको आदेशमा भनिएको छ, यसमा निवेदक हितेन्द्र देव शाक्यको माघ २६ को नेपाल सरकार (मन्त्रिपरिषद्) को निर्णय बमोजिम नेपाल विद्युत प्राधिकरणको कार्यकारी निर्देशक पदमा नियुक्ति गर्ने निर्णयको र साउन २५ को नेपाल विद्युत प्राधिकरणबाट जल तथा उर्जा आयोगको उर्जा विशेषज्ञ सदस्य पदको नियुक्ति सम्बन्धी सक्कल फाइल, विपक्षी कुलमान घिसिङलाई नेपाल विद्युत प्राधिकरणको कार्यकारी निर्देशकमा साउन २५ को नेपाल सरकार (मन्त्रिपरिषद) को नियुक्ति गर्ने निर्णय, नेपाल विद्युत प्राधिकरण सञ्चालक समितिको ८६९ औं बैठकको निर्णय र     ,  मा रिट निवेदक हितेन्द्र देव शाक्य र नेपाल विद्युत प्राधिकरण बीच भएको सम्झौताको सक्कल फाइल तीन दिनभित्र झिकाई नियमानुसार पेश गर्नू । शाक्यले प्रधानमन्त्री तथा मन्त्रिपरिषद कार्यालय, उर्जा मन्त्रालय, उर्जामन्त्री, नेपाल विद्युत प्राधिकरणको सञ्चालक समिति र कार्यकारी निर्देशक कुलमान घिसिङलाई विपक्षी बनाएका छन्। रिटमा सरकारले गैरकानूनी रूपमा घिसिङलाई नियुक्त गरेर एउटै पदमा दुई व्यक्ति कायम गरेको शाक्यको दाबी छ। प्राधिकरणको कार्यकारी निर्देशक पदबाट मैले राजीनामा दिएको छैन भन्ने कुरा निर्विवाद छ। त्यसैगरी मलाई विपक्षी नेपाल सरकारले उक्त पदबाट सुनुवाइको मौका प्रदान गरी कुनै कानूनी आधारमा हटाउने निर्णय गरेको छैन भन्ने कुरा पनि निर्विवाद छ रिटमा भनिएको छ, यस्तो अवस्थामा मेरो यथावत रहेको नेपाल विद्युत प्राधिकारणको कार्यकारी निर्देशक पदमा विपक्षी कुलमान घिसिङलाई नियुक्ति गर्ने कार्य कानून र औचित्यको समेत प्रतिकूल छ। उनले कुलमान घिसिङलाई नियुक्त गर्ने नेपाल सरकार मन्त्रिपरिषदको निर्णय कार्यान्वयन नगर्नु र विद्युत प्राधिकरणको कार्यकारी निर्देशक पदमा काम गर्न दिनु दिलाउन अन्तरिम आदेशसमेत माग गरेका थिए सरकारले साउन २५ गते कुलमानलाई प्राधिकरणका कार्यकारी प्रमुखमा नियुक्त गरेको थियो। कुलमान नियुक्तिबारे बाबुरामको प्रश्न : कसको प्रस्ताव, सहमति, विरोध भन्न जरूरी छ ? कुलमानले विद्युत प्राधिकरण निर्देशकको रुपमा बुझे नियुक्तिपत्र पदबहालीपछि कुलमान घिसिङले भने  दोस्रो कार्यकालमा जीवनकै ठूलो चुनौती सांसद महतको प्रश्न: कुलमान बूढो भएपछि सरकारले के गर्छ ? कुलमानको नियुक्ति खारेजीको माग गर्दै हितेन्द्रदेव सर्वोच्चमा : के छ रिटमा ? (पूर्णपाठ) कुलमानविरुद्ध मुद्दाको पेसी रेग्मीको इजलासमा कुलमान घिसिङको नियुक्तिको निर्णय फाइल झिकाउन सर्वोच्चको आदेश"
बढ्दै महिलाको सम्पत्ति,"काठमाडौं : बागमती प्रदेशमा महिलाको नाममा घरजग्गा रजिस्ट्रेसन (दर्ता) बढेको छ। नेपाल राष्ट्र बैंकको अध्ययन प्रतिवेदनले महिलाको नाममा रजिस्ट्रेसन बढेको देखाएको हो। सम्पत्तिमा अधिकार दिलाउन सरकारले महिलालाई घरजग्गा रजिस्ट्रेसन गर्दा छुट दिँदै आएकोले उक्त छुट उपयोग गर्दै महिलाले आफ्नो नाममा सम्पत्ति राख्न थालेका हुन्। महिलाको नाममा घरजग्गा स्वामित्व बढेसँगै राजस्वमा कमी आएको छ। केन्द्रीय बैंकले प्रादेशिक आर्थिक गतिविधि अध्ययनअन्तर्गत गरेको प्रतिवेदनअनुसार सो प्रदेशमा घरजग्गा रजिस्ट्रेसनबापतको राजस्व ०५ प्रतिशतले घटेर ७ अर्ब ३१ करोड कायम भएको छ। अघिल्लो वर्षको सोही अवधिमा यस्तो राजस्व २७९ प्रतिशतले बढेको थियो। यस अवधिमा घरभवन नक्सापास संख्या १४९ प्रतिशतले घटेको छ। भूकम्पबाट क्षतिग्रस्त घरको पुन : निर्माण कार्य अन्तिम चरणमा पुगेको र कोभिड१९ का कारण घरभवन स्थायी नक्सापास संख्यामा कमी आएको राष्ट्र बैंकको अध्ययनले देखाएको छ। सार्वजनिक निर्माण तथा रियलस्टेटअन्तर्गत गत आर्थिक वर्षको प्रथम अर्धवार्षिक अवधिमा घरजग्गा रजिस्ट्रेसन १४१ प्रतिशतले बढेको छ। गत वर्षको सोही अवधिमा सो संख्या १२७ प्रतिशतले बढेको थियो। अन्डा उत्पादन घट्यो सरकारले अन्डा उत्पादनमा आत्मनिर्भर नजिक भएको बताउँदै आएको छ। तर पछिल्लो समयमा उत्पादन घट्दै गइरहेको छ। केन्द्रीय बैंकले बागमती प्रदेशका १३ जिल्लाको स्थलगत तथा गैरस्थलगत सर्वेक्षणबाट अन्डाको उत्पादन घटेको पाइएको हो। अन्डाको उत्पादन ५१ प्रतिशतले घटेको छ। प्रतिवेदनअनुसार खाद्य तथा अन्य बालीले ढाकेको भूक्षेत्र ०२ प्रतिशतले बढेको छ। प्रमुख खाद्यान्न बालीमध्ये समीक्षा अवधिमा मकै उत्पादन ०१ प्रतिशतले बढेको छ। कोदो उत्पादन ०१ प्रतिशत र धान उत्पादन २५ प्रतिशतले घटेको छ। तरकारी उत्पादन २१ प्रतिशतले बढेको छ। पशुजन्य उत्पादनअन्तर्गत दूध उत्पादन ४ प्रतिशत र मासु उत्पादन १५३ प्रतिशतले बढेको छ। बागमती प्रदेशमा बैंक तथा वित्तीय संस्थाबाट ४१ प्रतिशत कर्जा कृषि क्षेत्रमा प्रवाह भएको छ। उद्योगको क्षमता उपयोग आधा कम यस प्रदेशका अध्ययन नमुनामा समेटिएका उद्योगको क्षमता उपयोग औसतमा ४८९ प्रतिशत रहेको पाइएको छ। गत वर्षको सोही अवधिमा यस्ता उद्योगको क्षमता उपयोग औसतमा ४०२ प्रतिशत थियो। अघिल्लो वर्षको तुलनामा उपयोग बढे पनि अझै पूर्ण क्षमता उपयोग हुन नसकेको हो। औद्योगिक उत्पादनमध्ये पशुदाना उत्पादन १६० प्रतिशत, रङ उत्पादन ३५७ प्रतिशत र इँटा उत्पादन ४१४ प्रतिशतले बढेको छ चुरोट उत्पादन ८४ प्रतिशतले घटेको छ। नमुना छनोटमा समेटिएका उद्योगको औसत क्षमता उपयोग बढेको देखिन्छ। गत वर्षको यस्तो क्षमता उपयोग ४८९१ प्रतिशत थियो। अघिल्लो वर्षको सोही अवधिमा नमुनामा समेटिएका उद्योगको औसत क्षमता उपयोग ४१४५ प्रतिशत थियो। बियर उद्योगले सबैभन्दा बढी १५५६६ प्रतिशत क्षमता उपयोग गरेको छ। अन्य रासायनिक पदार्थअन्तर्गत ट्याबलेटको क्षमता उपयोग सबैभन्दा कम ८८१ प्रतिशत छ। सो प्रदेशका उद्योगमध्ये पशुदाना उत्पादन ३२३ प्रतिशत, चाउचाउ उत्पादन ५७ प्रतिशत, चुरोट उत्पादन १०३ प्रतिशत, इँटा उत्पादन ३६९ प्रतिशत, गार्मेन्ट उत्पादन १४८ प्रतिशत, सिमेन्ट उत्पादन २२७ प्रतिशत र रङ उत्पादन १८३ प्रतिशतले बढेको छ। प्रशोधित दूध उत्पादन ८२ प्रतिशत, बियर उत्पादन ३१५ प्रतिशत, हल्का पेय पदार्थ उत्पादन ९१ प्रतिशत र कपडाको जुत्ता उत्पादन १८१ प्रतिशतले घटेको छ। अध्ययनले समेटेका यस प्रदेशभित्र सञ्चालित उद्योगले ७ हजार ९ सय २८ जना नेपाली नागरिक र १ सय ३८ जना विदेशीलाई प्रत्यक्ष रोजगारी प्रदान गरेको छ। यसैबीच बैंक तथा वित्तीय संस्थाले यस प्रदेशका औद्योगिक क्षेत्रमा प्रवाह गरेको कर्जा ९७ प्रतिशतले वृद्धि भई ७ खर्ब ८२ अर्ब ९२ करोड पुगेको छ। अघिल्लो वर्षको सोही अवधिमा यस्तो कर्जा ८८ प्रतिशतले वृद्धि भई ६ खर्ब ५५ अर्ब ७९ करोड पुगेको थियो। यस प्रदेशमा प्रवाह भएको कुल कर्जामध्ये औद्योगिक क्षेत्रमा प्रवाहित कर्जाको अंश ३७६ प्रतिशत छ। औद्योगिक कर्जामध्ये काठमाडौं जिल्लामा सबैभन्दा बढी ६ खर्ब ७१ अर्ब ७२ करोड (८५८ प्रतिशत) कर्जा लगानीमा रहेको छ। रसुवा जिल्लामा सबैभन्दा कम ४४ करोड कर्जा (००६ प्रतिशत) लगानी छ।"
होसियार ! अनलाइनबाट ठग्ने बढ्दै छन्,"घटना १ ४० वर्षीया रीता हमाल नाम परिवर्तन अहिले निकै तनावमा छिन्। एकजना भारतीय नागरिकलाई अनलाइन मा विश्वास गरेबापत उनी डिप्रेसन मा गइसकेकी छिन्। आफ्नो खाता प्रयोग गरेर अरू कसैले ९५ लाख रुपैयाँभन्दा बढी ठगी कारोबार गरेपछि रीता मानसिक तनावमा परेकी हुन्। सामाजिक सञ्जाल फेसबुकमार्फत उनको भारतमा बस्ने एक युवकसँग चिनजान भयो। उनले नेपाल र भारतमा चल्ने एटीएम आवश्यक परेकाले सहयोग गर्न महिलालाई आग्रह गरे। महिलाले पनि विश्वास गर्दै आफ्नो खाता नम्बर र एटीएम कुरियर गरेर भारतमा पठाइन्। युवकले महिलाको खाता र एटीएम प्रयोग गरेर विभिन्न मानिसहरूलाई ठगी गर्न थाले। महिलालाई समस्या तब आयो, जब खातामा पैसा पठाएका पीडितहरूले उनलाई खोजी गर्न थाले। पैसा माग्दै सम्पर्क गर्न थाले। बैंक खातामा अस्वाभाविक रूपमा कारोबार भइरहेको भन्दै प्रहरीले उनलाई सचेत गराएको थियो। उनको विरुद्ध प्रहरीमा उजुरी आउन थालेपछि प्रहरीले अनुसन्धान गरिरहेको छ। महानगरीय अपराध महाशाखाका प्रवक्ता एसपी कृष्णप्रसाद कोइरालाका अनुसार करिब ६७ महिनामा उनको खातामा ९५ लाख बराबरको रकम अनाधिकृत कारोबार भएको देखिन्छ। घटना २ बागलुङ स्थायी घर भई भक्तपुरको सूर्यविनायकस्थित रोज भिलेज कोलोनीमा बस्ने २७ वर्षीया कोपिला शर्मा र १९ वर्षीया अमिसा केसीलाई महाशाखाको टोलीले गत वर्ष साउन ९ गते बुटवलबाट पक्राउ गर्यो। ती युवतीले सामाजिक सञ्जाल फेसबुक र टिकटकमार्फत युवाहरूसँग नजिक हुने र बिहे गरेर अमेरिका लैजाने भन्दै ठगी गरेकी थिइन्। उनीहरूले आफूहरू अमेरिकाको क्यालिफोर्निया बस्ने भन्दै युवाहरूसँग सम्बन्ध बढाउने गरेकी थिइन्। उनीहरूले युवाहरूबाट ६ लाख ६० हजार रुपैयाँ ठगी गरेको अनुसन्धानबाट पुष्टि भएको छ। घटना ३ आफूलाई नेदरल्याण्डको नागरिक बताउने एक व्यक्तिले फेसबुकबाट विभिन्न युवतीहरूलाई ठगी गरेका थिए। आफू नेपाल घुम्न आउने, विवाह गर्ने र बहुमूल्य सामानहरू आइफोन, सुनका गरगहना तथा डलरसमेत पठाइदिने प्रलोभन देखाएर उनले ४१ लाखभन्दा बढी रकम ठगी गरे। उनले युवती तथा महिलालाई नेपालमा दीपक किशोर श्रेष्ठ र सन्तोष श्रेष्ठको नामको बैंक खातामा र आईएमई गरेर रकम जम्मा गर्न लगाउँथे। ठगिएका पीडितहरूले प्रहरीमा जाहेरी दिएपछि अनुसन्धानका क्रममा काठमाडौंको सुन्धाराबाट सन्तोष श्रेष्ठ र आशा श्रेष्ठ पक्राउ परे। जापानको अध्यागमन विभागमा काम गर्ने जापानी नागरिक भएको भन्दै फेसबुकमार्फत एक जनाले विभिन्न व्यक्तिबाट ३९ लाख बढी रकम ठगी गरेका थिए। उनले जापानमा कामदार भिसा दिलाइदिने भन्दै पैसा जम्मा गर्न लगाउँथे। अपराध महाशाखाको टोलीले ठगी कार्यमा संलग्न शुभद्रा परियार, पूजा राई, राजेन्द्र ढकाल र दिपिका केसीलाई पक्राउ गर्यो। यी केही उदाहरण मात्रै हुन्। अनलाइन तथा सामाजिक सञ्जालमार्फत ठगी गर्नेहरूको संख्या बढ्दो छ। सामाजिक सञ्जालमा साथी बनाउने, फाइदा हुन्छ भनेर भ्रममा पार्ने र इमोनसनल ब्ल्याकमेलिङ गर्ने कार्य तीव्र बढेको छ। अपराध महाशाखाका अनुसार आर्थिक वर्ष ०७७७८ मा अनलाइन ठगी भयो भन्दै ८ करोडभन्दा बढी रकमका लागि उजुरी परेको छ। त्यसमध्ये ३ करोड ५ लाख २६ हजार ६ सय ८ रुपैयाँ ठगी गर्ने १० जना पुरुष र ३ जना महिला पक्राउ परेर मुद्दा चलाइएको छ। यी १३ जनाले ९ जना पुरुष र १७ जना महिलालाई ठगेको महाशाखाको तथ्यांकमा उल्लेख छ। बाँकी ५ करोड रकम कसले ठग्यो र को संलग्न छ भन्ने अनुसन्धानबाट खुल्न नसकेको महाशाखाका प्रवक्ता प्रहरी उपरीक्षक कृष्णप्रसाद कोइराला बताउँछन्। भारतमा बसेर अधिकांशले ठगी गर्ने गरेकाले पनि दोषी पत्ता लगाउन असहज हुने गरेको कोइरालाको भनाइ छ। तपाईंलाई चिठ्ठा परेको छ, त्यो रकम पठाउन भन्सार र एक्सचेन्ज चार्ज लाग्छ भन्दै ठग्ने क्रम पनि बढेको छ। महाशाखाका अनुसार धेरैजसो विदेशी व्यक्तिको नामको फेसबुक आईडीबाट फ्रेन्ड रिक्वेस्ट पठाउने, साथी बन्ने, उपहार पठाइदिन्छु, म नेपाल आउँदै छु बिहे गरौंला भन्ने जस्ता कुरा गरेर अनेक उपहार पठाउन लागेको भन्दै त्यसको तस्बिर पठाएर प्रलोभनमा पारेर ठग्ने पनि धेरै भेटिएको छ। फेसबुक आईडी ह्याक गरेर चिनेजानेका मानिसलाई अप्ठ्यारो परेको छ भन्दै सहयोगका नाममा पैसा उठाएर ठगी गर्ने क्रम पनि उत्तिकै छ। महाशाखाका अनुसार पछिल्लो एक वर्षमा एक करोड ६७ लाख रकम यसरी ठगी भएको छ। यसबाट ७२ पुरुष र २९ महिला पीडित छन्। ईसेवामार्फत रकम पठाउन लगाएर १८ पुरुष र ५ जना महिला ठगिएका छन्। महाशाखाका प्रवक्ता प्रहरी उपरीक्षक कोइराला अनेकौं उपायहरू लगाएर अनलाइनमार्फत ठगीका घटना बढेको बताउँछन्। सामाजिक सञ्जाललाई नियन्त्रण र नियमन गर्ने कानुन अहिलेसम्म बन्न सकेको छैन। सूचना प्रविधि विधेयक संसदमा विचाराधीन छ। सञ्चार मन्त्रालयका प्रवक्ता अनिलकुमार दत्तका अनुसार संसद्मा दर्ता भएको उक्त विधेयक पास भएपछि मात्रै सबै समस्या समाधान गर्न सकिनेछ। हामीले विद्युतीय कारोबार ऐन २०६३ अनुसार नै अहिले अनुसन्धान र मुद्दा चलाइरहेका छौं, साइबर अपराध र सामाजिक सञ्जाललाई समेट्ने कानुन बनिसकेको छैन, महाशाखाका एसपी कोइराला भन्छन्, पुरानै ऐनलाई टेकेर अनुसन्धान गर्न केही असहज हुन्छ नै। नेपालमा दिनहुँ अनलाइन माध्यमबाट ठगी हुने क्रम बढे पनि त्यसका अनुसन्धान गर्ने पाटोमा केही समस्या देखिएको छ। फेसबुक, इन्स्टाग्राम, ह्वाट्सएप, ट्विटर, टिकटक लगायतका सामाजिक सञ्जालको आधिकारिक निकाय नेपालमा छैनन्। यो नहुँदा प्रहरीलाई अनुसन्धान गर्न जटिलता छ। साइबर ब्युरोका प्रवक्ता नवीन्द्र अर्यालका अनुसार साइबर क्राइम तथा अनलाइन ठगी बढ्नुमा लोभ लालच र छिटो पैसा कमाउने उद्देश्य देखिन्छ। यो रोक्नका लागि त प्रविधिको सदुपयोग गर्नका लागि जनचेतना फैलाउन आवश्यक छ। सहन्यायाधिवक्ता सञ्जीवराज रेग्मी पनि सूचना प्रविधिसँग सम्बन्धित विषयलाई नियमन गर्न विस्तृत कानुन आवश्यक भएको बताउँछन्। म्यासेज, इमेल लगायतबाट भएका ठगीलाई ठगीसम्बन्धी प्रचलित कानुनबमोजिम नै मुद्दा चलाइएको छ, उनले भने।"
रक्तदान रेडक्रसको पहिचान,"हप्ता दिनअघि निद्रामै हेलो भन्दै फोन रिसिभ गरें। रातको एक बजे एक मित्रले सर, डाक्टरले तीन पोका रगत चाहिन्छ भन्नुभएको थियो। सिजरिङ केस भएकाले आमा र बच्चा दुवैलाई खतरा रहेछ। गुहारसँगै रोदनको आवाज कर्णपटसम्म पुग्दा निद्रा पूरै खुल्यो। फोन गर्नुपूर्व रक्तसञ्चार केन्द्र पुगेका ती मित्र ए नेगेटिभ समूहको रगत नपाउँदा छट्पटीको रापमा जलिरहेका थिए। नेगेटिभ फ्याक्टरको रगत सधैं दुर्लभ हुन्छ। म्यासेन्जरमा सक्रिय मित्रहरूसँग सम्पर्क गर्न खोजें। धेरैको फोन रिसिभ भएन। मानवीय धर्म सम्झेर निरन्तर सम्पर्क गर्दै गएँ। बिहान सात बजेसम्म २१ जनासँग सम्पर्क भयो तर कुनै राहत मिलेन। सबैको उत्तर एउटै हुन्थ्यो, यस्तो अवस्था छ। केही गरी कोरोना भाइरस सरिहाल्यो भने ? कोभिडकै कारण उत्पन्न परिस्थितिले मानवताको देहावसान हुँदै गरेको अनुभूति गरें निराश मनले। मानवीय धर्म पालना गर्ने पुण्य कार्य हो रक्तदान। मानवका लागि मानवको मात्रै रगत आवश्यक पर्ने भएकाले रगतको विकल्प छैन। यो निर्विकल्प तत्वको कुनै मूल्य नै छैन। पैसाको खोलो बगाउँदा समेत रगतको एक थोपा किन्न सकिँदैन किनकि रगत अमूल्य छ। रगत त स्वयंसेवी रूपमा दान गरिनुपर्छ। रक्त स्वयंसेवकको कुनै भौतिक वस्तुमा मूल्यांकन गर्न कदापि सकिँदैन। रगत जीवनधारा हो। अहिलेसम्म वैज्ञानिक प्रयोगशालामा निर्माण हुन नसकेको प्राण रस हो, रगत। मानवीय धर्म पालना गर्ने पुण्य कार्य हो रक्तदान। मानवका लागि मानवको मात्रै रगत आवश्यक पर्ने भएकाले रगतको विकल्प छैन। रक्तदाताको निस्वार्थ सेवाभावनाले मात्र आवश्यकतामा परेका व्यक्तिलाई जीवनदान दिनसक्छ। जीवन र मरणको दोसाँधमा रहेका व्यक्तिको जीवन रक्षाका लागि रक्तदानको विकल्प परिकल्पना गर्न सकिँदैन। यस्तो निर्विकल्प कार्यमा सबैको सहभागिता आजको आवश्यकता हो। ५९औं वर्षमा प्रवेश गर्दै गरेको नेपाल रेडक्रस सोसाइटीले रक्तसञ्चारमा नवप्रवर्धनका उपायहरू अवलम्वन गर्नु आवश्यक छ। सहरीकरण, स्वास्थ्य सेवाको बढ्दो विकास र बिरामीको उच्चचापका कारण रगतको आवश्यकता दिनानुदिन बढ्दो छ। ग्रामीण क्षेत्रमा विश्वासयोग्य स्वास्थ सेवाको अभावका कारण पनि उपचारका लागि सहर धाउनु अर्को बाध्यता हो। मानव स्वास्थ्यमा नवीन चुनौतीहरू थपिँदै छन्। नसर्ने रोगहरूको वृद्धिसँगै उपचार गर्ने आमप्रवृतिमा आएको सुधारले पनि रगतको माग बढ्दै गएको छ। सडक सुरक्षाको कमी र सवारी चालकको अपरिपक्वताले सडक दुर्घटना हरेक दिन बढ्दै गइरहेका छन्। स्वास्थ्यसम्बन्धी जटिल अवस्थामाझ रक्तदाताको संख्या उल्लेख्य मात्रामा बढ्न सकेको छैन। हरेक व्यक्तिको शरीरमा भिन्न प्रकारको रगत पाइन्छ। सामग्रमा मानव शरीरमा ए, बी, एबी र ओ गरी चार समूहका रगत पाइन्छन्। जुन पोजेटिभ र नेगेटिभ गरी दुई वर्गका हुन्छन्। अधिकांश व्यक्तिमा पोजिटिभ वर्गको रगत पाइएको तथ्यांकले देखाएको छ भने नेगेटिभ वर्गको रगतलाई दुर्लभ मान्ने गरिन्छ। हरेक समूह र वर्गको रगत भएका व्यक्तिलाई रगतको माग उत्तिकै बढ्दो छ। रगत आपूर्तिको समस्या समाधान गर्न युवाको अहं भूमिका देखिन्छ। प्रायः हरेक रक्तदान कार्यक्रममा युवाजमात बढी देखिन्छ रक्तदान गर्ने। तथापि उल्लेख्य मात्रामा रगत संकलन गर्न सकिएको छैन। हरेक स्वस्थ व्यक्तिले जन्मदिनसँगै रक्तदान गर्ने परिपाटीको विकास गर्न सके रगतको अभावमा कसैले ज्यान गुमाउनु पर्दैन। १८ वर्ष पुगेका हरेक युवाले आपूलाई स्वस्थ प्रमाणित गर्न रक्तदान गर्नु झनै आवश्यक छ। जनचेतना र अभिमुखीकरणका गतिविधिमा युवा परिचालन गर्न सके रगतको अभावको हालको अवस्थामा सुधार ल्याउन सकिन्छ। रक्तदानलाई सामाजिक उत्तरदायित्वका रूपमा अंगीकार गर्न सकेमा रगतको अभाव निर्मूल हुनसक्छ। सोसाइटीको केन्द्रीय रक्तसञ्चार केन्द्रका अनुसार नेपालमा ८६ प्रतिशत रक्तदाता पुरुष छन्। १८ वर्षको उमेरदेखि नै रक्तदान गर्न सकिने भए पनि २६ देखि ४५ वर्ष उमेरका रक्तदाता बढी छन्। यिनलाई रक्तदान गर्ने बनाउन सके रक्तदाताको संख्या बढ्छ। रक्तदान स्वस्थ व्यवहारको सूचक पनि भएकाले रहेक युवा तथा वयस्क व्यक्तिलाई रक्तदानप्रति आकर्षण बढाउनु जरुरी छ। मानव शरीरमा हरेक तीन महिनाको अन्तरालमा रगत निर्माण हुने प्रक्रिया चल्ने भएकाले हरेक स्वस्थ व्यक्तिले रक्तदान गर्न र स्वस्थ व्यवहार अपनाउन चेतना फैलाउन नेपाल रेडक्रस सोसाइटीजस्ता मानवीय निकायहरूले आवश्यक कदम चाल्नु आवश्यक छ। रक्तदानको महत्व र यसबाट हुने फाइदाबारे विश्वविद्यालय स्तरमा अभियान चलाइनुपर्छ। एक घर, एक रक्तदाताको नारासहित आमसञ्चारलगायत सामाजिक सञ्जालमार्फत सचेतना कार्यक्रम सञ्चालन गरिनु उपयुक्त कदम हुनसक्छ। स्वास्थ्य र उत्तरदायित्वको बोध सबैलाई गराउन सके रगतको अभावमा छटपटिनुपर्ने अवस्था किमार्थ उत्पन्न हुँदैन। विश्वमा रेडक्रसका प्रायः सबै राष्ट्रिय सोसाइटीले रक्तसञ्चारको जिम्मेवारी बहन गरेका हुन्छन्। जापानी रेडक्रस सोसाइटीले देशभरका अस्पताल सञ्चालन गरेको छ भने फिनिस रेडक्रसले देशभर रगत आपूर्तिको जिम्मेवारी वहन गरेका छन्। नेपालको सन्दर्भमा नेपाल रेडक्रस सोसाइटीले रक्तसञ्चारको महत्वपूर्ण जिम्मेवारी बहन गरेको छ। यस संस्थाले रगतको सहज आपूर्ति गर्न गराउन उचित योजना बनाई सबै निकायसँग सहकार्य गर्नु आवश्यक देखिन्छ। विशेषगरी मानवीय सहायता कार्यमा संलग्न संघसंस्था, सरकारी, गैरसरकारी, निजीक्षेत्र र व्यावसायिक निकायहरूसँगको साझेदारीमा कम्तिमा वर्षमा तीन पटक रक्तदान कार्यक्रम आयोजना गर्न सके रगतको अभाव नहुन सक्छ। रक्तदान गर्नु व्यक्तिको सामाजिक कर्तव्य पनि हो। साझा प्रयासले नै सर्वे भवन्तु सुखिनःको मूलमन्त्रलाई सार्थक तुल्याउन सक्छ।"
जनता उठाउने गायक,"भारत, हङकङ तथा कोरिया लगायतका केही देशमा उनले प्रस्तुतिहरू दिए भने केही एकल प्रस्तुति स्वदेश र विदेशमा दिए। २०३६ सालतिरको कुरा हो। झापा जिल्लाको बुधबारेमा बसाइ थियो। बाल्यकालीन कालखण्डका केही कुरा सम्झना आउँछन्। गाउँमा बहुदलको नाटक बुधबारे बजारमा हुँदैछ भनेर गुच्चा खेल्ने साथीले भने। त्यतिखेर गीति कार्यक्रम तथा सांस्कृतिक कार्यक्रमलाई पनि नाटक भन्ने चलन थियो। आज सोच्दा लाग्छ, तत्कालीन पञ्चायती व्यवस्थाको विरोधमा कलाका माध्यमबाट जनजागरणको बिगुल फुक्ने कार्य त्यो कार्यक्रममा गरिएकाले त्यस्तो कार्यक्रमलाई बहुदलको नाटक वा बहुदलीय नाटक भनिएको हुनुपर्छ। बुधबारे बजारको चोकमा राति आठ बजेदेखि सुरु भयो कार्यक्रम। नाटक भनेर आएका हामी भुराले गीतैगीतको त्यो कार्यक्रमलाई चाख मानेर हेर्यौं र सुन्यौं। र्दुइ महिला कलाकार थिए, तिनको नाम सम्झनामा छैन। बाँकी पुरुष कलाकार थिए। ती पुरुष कलाकारले गाएका केही गीत जान्नेसुन्ने भएपछि पनि त्यत्तिकै चर्चित भएकाले ती मध्येका दुई कलाकार जेबी टुहुरे र शम्भु राई थिए भन्ने कुरा चार वर्षपछि ज्ञात भयो। कृतिगत रूपमा चिनजान भएको थियो जेबी दाइसित। त्यतिखेर ईलामको घरबाट हामी जाडो छल्न झापा झरेका थियौं। जाडो सकिएपछि ईलाम फर्कियौं। सुखद् सञ्जोग नै भनौं, जेबी दाइको टोली जनताका गीत गाउँदै इलाम पनि आयो। इलामको महेन्द्र रत्न बहुमुखी क्याम्पसको प्रांगणमा पुनः त्यो कार्यक्रम हेर्न पाएका थियौं। गीतसंगीत भन्नु मायाप्रीतिको खेल र यौवनको उन्माद मात्र होइन। यो त समाजलाई अग्रगति दिने माध्यम पनि हो भन्ने कुरा जे बी टुहुरेले परिभाषित गर्न पुगे। कार्यक्रममा गाइएका गीतको अन्तर्य त पाँच वर्षपछि मात्र बुझें। हामी स्कूले ठिटा बाटोमा हिँड्दा पनि आमा दिदी बहिनी हो सारंगी बजाउँदै गाउँदै गीत सुनाउँदै (रचनासंगीत शम्भु राई) तथा स्नेहका मुहान नारीका मन अचानो बन्दछन् (रचना मञ्जुल र संगीत रामेस) आदि गाउँदै वा गुन्गुनाउँदै बजार र गाउँबस्ती हिँड्थ्यौं। एउटा दुःखद् घटना त्यसको केही महिनापछि तत्कालीन नेकपा (माले) का लोकप्रिय नेता रत्नकुमार बान्तवाको इलामको चित्रे गाउँमा हत्या भएछ। हामी भुराभुरीले थाहा पाउने कुरा थिएन र पाए पनि बुझ्ने कुरा भएन। त्यसपछिको ईलाम क्षेत्रमा भएको भयानक दमनले धेरै मान्छे जेलमा जाकिए। एकदिन हामी तिनै जेबी र शम्भु दाइको गीत गाउँदै बाटोमा हिँड्दै थियौं, एक जना क्याम्पसका प्राध्यापकले भने, एकान्तमा बोलाएर त्यस्तो गीत गाएको पुलिसले थाहा पायो भने जेलमा थुन्छ। त्यसपछि हामीले ती गीत गाउन छाड्यौ। ती क्याम्पसका प्राध्यापक पछि बुझ्दै जाँदा वामपन्थी विचारका र तत्कालीन नेकपा माले निकटका रहेछन् भन्ने थाहा भयो। अझ त्यसको तीन चार वर्षपछि थाहा भयो त्यो गीतियात्रा संकल्प परिवारको आयोजनामा भएको रहेछ। जो त्यतिबेलाको नेकपा मालेको सांस्कृतिक मोर्चा रहेछ। जेबी दाइसित अनौठो तर अभौतिक चिनजान भएको थियो। संकल्प परिवारले प्रकाशन गरेका जनताका गीत हामीले छ भागमा पनि पढ्यौं। त्यसपछि जेबी दाइको थप परिचय मिल्यो। २००१ कात्तिक १५ गते धरानको पुतलीबजारमा बाबु कृष्णबहादुर र आमा दानदेवीको कोखबाट जन्मेका जेबीको वास्तविक नाम जुठबहादुर खड्गी थियो। उनीअघिका पाँच सन्तान अल्पायुमै ज्यान गुमाएकाले गाउँघरको अन्धविश्वासी चलनले उनी जन्मेपछि उनलाई घरको जुठेल्नोमा राखिएको रहेछ। यसरी उनको नाम जुठबहादुर खड्गी रहन गएको हो भनेर जेबी आफैं भन्थे। अर्काे अन्धविश्वासी चलन के पनि रहेको थियो भने धेरै सन्तान मरेपछि जन्मेको सन्तानको नाम समाजले हरदम नपचाउने किसिमको राख्नुपर्छ भन्ने थियो। १७१८ वर्षमा उनी भागेर काठमाडौं आए। रेडियो नेपालमा गीत रेकर्डिङ गरी गायनयात्रा सुरु गरे पनि उनी क्रमशः रेडियो छाडेर वामपन्थी विचारधारातिर ढल्किएका थिए। तत्कालीन झापाली समूह पूर्वकोशी प्रान्तीय कमिटि कोर्डिनेसन केन्द्रमा विलय भएपछि जेबी दाइ पनि त्यसै पार्टीतिर ढल्किए। ३५३६ सालको जनसंघर्षमा गीतसंगीतको माध्यमबाट जनताका घरआँगनमा पुगे। गीतसंगीत भन्नु मायाप्रीतिको खेल र यौवनको उन्माद मात्र होइन। यो त समाजलाई अग्रगति दिने माध्यम पनि हो भन्ने कुरा टुहुरेले परिभाषित गर्न पुगे। एकदेव ज्ञवालीको रचना रहेको गीत आमा दिदी बहिनी हो, बसाइँ हिँड्नेको ताँतीले, छोराहरू हो छोरीहरू हो, आमा तिम्रो माया कञ्चन पानी जस्तो, सानो नानी सानो नानीजस्ता युगान्तकारी गीत आफ्नो सांगीतिक जीवनमा उनले दिए। कतिपय गीतरचना र संगीतको संयोजन पनि गरेका छन्। उनको प्रतिनिधि गीत आमा दिदी बहिनी हो को रचनागर्भमा जनगायक रामेस र बम देवानका पनि शब्द परिमार्जन गर्न ठूलो योगदान छ। आफ्ना झन्डै साढे पाँच दशकको जागरणमूलक सांगीतिक अभियानमा उनले १५० जति गीतको सिर्जना गरे। उनका गीतमा संगीतको शास्त्रीय विधिपद्धति खोज्नुभन्दा समाजलाई अग्रगमनतिर लैजान गरेको योगदान खोज्नुपर्छ। राजनीति र घरायसी कारण उनको औपचारिक अध्ययन धेरै माथि पुगेन। फेरि त्यतिखेरको बुर्जुवा शिक्षा बहिस्कारको नाराले पनि उनलाई तान्यो होला। जीवनको विश्वविद्यालयका जनतारूपी विद्यार्थीलाई उनले आजन्म जनचेतनाको शिक्षादिक्षा दिए। जेबी दाइको सम्झनलायक पाटो यो हो। उनले मात्र तीन कक्षा औपचारिक रूपमा पढे। बरु बाबुको व्यापारव्यावसायलाई भरथेग गर्दै पूर्वका धेरै सहरबजारमा डुले। धेरैपटक पञ्चायती जेलमा परे। तत्कालीन व्यवस्थाबाट धेरै भौतिक आक्रमण पनि सहे। धरान छाडेर लेटाङ शनिश्चरे, मोरङको बेलबारी हुँदै विराटनगरको ट्राफिक चोकमा लज व्यवसाय पनि गरे जेबीले। कामरेडहरू लजमा सुत्न बस्न आउने र उधारोमा सुतेर जाने तर जिन्दगीभर त्यो उधारो तिर्न नसम्झने कारणले उनले त्यो लज छाडे। २०३९ सालमा त्रिभुवन विश्वविद्यालयको अडिटोरियम हलमा हाम्रो गीत हाम्रो आवाज नामक गीति कार्यक्रम उनै टुहुरेको नेतृत्वमा भएको थियो। त्यसको केही समयअघि पञ्चायती शासकहरूले सिन्धुपाल्चोक जिल्लाको पिस्करमा ठूलो नरसंहार मच्चाएका थिए। त्यो नरसंहारमा शहादत प्राप्त गर्ने कर्णबहादुर र इले थामी बन्धुहरूको स्मरणमा उनको रचना, संगीत र स्वरमा प्रस्तुत भएको गीत जाडो याम माघको महिना जून पनि लुकेछ नामक विचारोत्तेजक गीतले त्यहाँका दर्शकको रगत उमालेको थियो। मुलुकमा बहुदलीय व्यवस्थाको आगमनपछि हिजो जसको विरोधमा टुहुरेले गीतमार्फत विरोधका स्वर उराले, तिनै पात्रहरू नेताको धुपौरे हुँदै सत्ताको चास्नीमा मार्न पुगेपछि उनी केही मर्माहत पनि बने। चुनावका बेलामा नेतालाई जिताउन हरेक कार्यक्रममा गाइनेका रूपमा कलाकारको उपयोग गरिएको महसुस उनलाई हुन थाल्यो। तर, नेकपा माओवादीले दोस्रो संविधान सभामा समेत पुर्यायो। यसरी टुहुरेको जीवनमा पहिलो पटक उनको इतिहासको मूल्यांकन भयो। यसरी एमाले नेताहरूले गाइने बनाएका टुहुरेलाई माओवादीले संविधान सभामा पुर्याएको थियो। हुन पनि हो पहिलो संविधान सभामा माओवादीप्रति प्रतिवद्ध जनयुद्धको भट्टीबाट खारिएर आएका गायक संगीतकार खुसीराम पाख्रिन सभासद भए। यसअघि एमालेको कोटाबाट उनी सांस्कृतिक संस्थानको अध्यक्ष तथा तत्कालीन नेपाल राजकीय प्रज्ञा प्रतिष्ठानको प्राज्ञसभा सदस्य भएका थिए। भारत, हङकङ तथा कोरिया लगायतका केही देशमा उनले प्रस्तुतिहरू दिए भने केही एकल प्रस्तुति स्वदेश र विदेशमा दिए। दुई वर्षअघि पनि काठमाडौंको प्रज्ञा भवनमा उनको एकल प्रस्तुति टुहुरेको निरन्तरता आयोजना भएको थियो। दुई वर्षअघि छोरी निर्भिकाले जेबी टुहुरे फाउन्डेसनको आयोजनामा आगामी असोजमा उनको जन्मस्थान धरानमा एकल प्रस्तुतिको आयोजना हुँदै थियो। जसलाई उनले आफ्नो अन्तिम एकल प्रस्तुति बनाउने इच्छा गरेका थिए। स्वर्गीय नेता मदन भण्डारीको सम्झनामा उनको रचना, संगीत र स्वर रहेको गीत मृत्यु पनि मान्छेपिच्छे फरक हुँदोरैछ, देशभक्त छोरो मर्दा देशै रुँदो रैछ नामक गीत त्यतिबेला बौद्धिक वर्गका बीचमा पनि चर्चाको विषय बनेको थियो। बीस वर्षको छँदै बाबु गुमाएका उनले टुहरे उपनाम राखेका थिए। र, अन्तमा २०७८ भदौ १० गते श्रमजीवी जनतालाई टुहुरो बनाउँदै अनन्तमा बिलाए। अलविदा जेबी दाइ तिम्रो ऋण मुलुकले आजन्म तिर्न सक्दैन।"
पात्रसँग थाकेको प्रणाली,"सरकार चलाउने प्रमुख पात्रले समयमा नतिजा दिन आफ्नो चरित्र, क्षमता र निष्ठापूर्वक कार्यसम्पादनमा निकै खरो उत्रनु पर्छ पछिल्लो तीन दशकमा राजनीतिक स्थिरता, सरकारको स्थायित्व, सुशासन, विकास र समृद्धिका दृष्टिले प्रस्थान बिन्दु थियो। २०४८, २०६४ र २०७४ सालको निर्वाचनले सिर्जना गरेको परिस्थिति मुलुकका निमित्त यो अवस्था सिर्जना गरेको थियो। २०४८ सालको निर्वाचनमा नेपाली कांग्रेसले प्रतिनिधिसभामा बहुमत प्राप्त गर्यो। सो पार्टीका संसदीय दलका नेता गिरिजाप्रसाद कोइराला प्रधानमन्त्री बने। उनको नेतृत्वको सरकार पाँच वर्ष सजिलोसँग चल्ने आशा गरियो। तर बहुमत प्राप्त बलियो सरकार २०५१ को मध्यावधि निर्वाचनमा होमिन पुग्यो। पहिलो प्रस्थान बिन्दुको सहज यात्रा असमयमै रोकियो। त्यसपछि एकातर्फ सरकारको फेरबदल र राजनीतिमा विकृतिका घटनाहरू छरप्रष्ट रूपमा देखिन थाले भने अर्कोतर्फ मुलुक द्वन्द्वमा फस्न पुग्यो। तत्कालीन राजाको वंश विनाश र त्यसपछिका राजाबाट संवैधानिक राजतन्त्रको सीमा नाघ्ने काम भयो। २०६२०६३ मा पुग्दा मुलुकले संघीय लोकतान्त्रिक गणतन्त्रको दिशा समात्यो। जनताले सुन्दर भविष्यको परिकल्पना गर्न थाले। नेपालको अन्तरिम संविधान २०६४ मा रहेर संविधानसभाको निर्वाचन सम्पन्न भयो। निर्वाचनमा जनयुद्धलाई बिसाएर शान्ति प्रक्रियामा आएको नेकपा माओवादी पार्टीले ठूलो दलको हैसियत प्राप्त गर्यो। पुष्पकमल दाहाल प्रधानमन्त्री बने। मुलुक फेरि नयाँ प्रस्थान बिन्दुबाट अघि बढ्यो। संविधानसभाबाट नयाँ संविधानको निर्माण र सरकारबाट सुशासन, विकास र समृद्धिको यात्रा सँगसँगै अघि बढ्ने जनताको अपेक्षा थियो। नौ महिना पुग्दा नपुग्दै प्रधानमन्त्री दाहालले प्रधानमन्त्री पदबाट राजीनामा दिए। यसरी दोस्रो प्रस्थान बिन्दुको यात्रा पनि बीचैमा अड्किन पुग्यो। राजनीतिक दलहरू आत्मसमीक्षामा कमजोर छन्। ऐना नहेरी अनुहार सफा राख्न सकिँदैन भनेजस्तै समीक्षा नगरी सुधार गर्न सकिँदैन। अर्कोतिर संविधानसभाले निर्धारित कार्यकालभित्र संविधान निर्माण गर्न सकेन। सरकार फेरबदलको क्रम जारी रह्यो। सोही क्रममा सर्वोच्च अदालतका बहालवाला प्रधानन्यायाधीशको अध्यक्षतामा मन्त्रिपरिषद् गठन भयो। नेपालको राजनीतिक इतिहासमा यो नवीन प्रयोग थियो। उक्त मन्त्रिपरिषद्ले २०७० सालमा संविधानसभाको दोस्रो निर्वाचन सम्पन्न गर्यो। राजनीतिक नेतृत्वमा सरकार गठन भयो। अलमलमा परेको राजनीतिलाई सही मार्गमा हिँडाउने काम गर्यो। अर्कोतर्फ दोस्रो संविधानसभाले संविधान बनाउने काम गर्यो। २०७२ असोज ३ गते नेपालको संविधान जारी भयो। संघीय लोकतान्त्रिक गणतन्त्र संस्थागत भयो। नेपालको संविधानले संस्थागत गरेको संघीय ढाँचाको शासन प्रणालीबमोजिम संघ, प्रदेश र स्थानीय सरकार गठनका निमित्त २०७४ मा निर्वाचन सम्पन्न भयो। सुशासन, विकास र समृद्धिको यात्रा सुनिश्चित हुन सकोस् भन्ने आमअपेक्षा थियो। बहुमत भएको बलियो सरकारको आवश्यकता थियो। नेकपा (एमाले) र नेकपा (माओवादी) को गठबन्धनलाई दुई तिहाइ नजिकको बहुमत प्राप्त भयो। सो आधारमा नेकपा (एमाले) का अध्यक्ष तथा संसदीय दलका नेता केपी ओली प्रधानमन्त्री बने। उक्त गठबन्धन २०७५ जेठ ३ मा नेपाल कम्युनिस्ट पार्टीनेकपा नाम गरेको नयाँ पार्टी बन्यो। नेकपाको गठनले सरकार झन् बलियो भएको अर्थ लगाइयो। यसरी २०७४ को प्रस्थान बिन्दुले सोभन्दा अघिका तमाम घटनालाई बिर्साएर नयाँ आशा र विश्वासका साथ अघि बढ्ने अवसर प्रदान गर्यो। पाँच वर्षसम्म ढुक्कले सरकार चल्ने अनुमान गरियो। साढे तीन वर्ष पुग्दा नपुग्दै २०७४ को निर्वाचनबाट गठित सरकार बाहिरिने अवस्था भयो। यसरी तेस्रो प्रस्थान बिन्दुले पनि सुन्दर यात्राको इतिहास रच्न सकेन। उल्लेखित तीनवटा प्रस्थान बिन्दुका नायकहरू माथि उल्लेख गरेजस्तै २०४८ मा कोइराला, २०६४ मा दाहाल र २०७४ मा ओली भए। उनीहरूको योगदानलाई सारांशमा भन्नुपर्दा कोइरालाले आजीवन प्रजातन्त्रका निमित्त लडे। दाहालले मुलुकलाई संघीय लोकतान्त्रिक गणतन्त्र बनाउन कडा परिश्रम गरे। ओलीले नेपालको संविधान जारी गर्न साहसी भूमिका निर्वाह गरे। सबैले आआफ्नो कार्यकाल पूरै अवधि सरकार चलाउन सकेको भए मुलुकमा यतिबेला राजनीतिक स्थिरता, सरकारको स्थायित्व, सुशासन, विकास र समृद्धिको यात्रा सहज रूपले अघि बढिरहेको हुन्थ्यो। जुन समयमा जुन प्रणाली अवलम्बन गरियो सो समयका लागि उक्त प्रणाली आफैंमा राम्रो थियो। प्रणालीमा रहेको गतिशीलताका आधारमा परिमार्जन गर्न सकिने सुविधाले गर्दा प्रणाली समुन्नत हुँदै जाने सम्भावना थियो। त्यसैले बहस प्रणालीमा होइन, पात्रमा केन्द्रित गर्नुपर्छ। ३० वर्षमा जेजस्तो राजनीतिक उपलब्धि प्राप्त भएको छ, त्यसका लागि राजनीतिका पात्रहरूको साहस, सीप र सफलतालाई कम भन्न मिल्दैन। तर हरेक प्रस्थान बिन्दुमा सत्ताको नेतृत्व गरेका पात्रहरूको भने प्रशंसा गर्ने बलियो आधार स्थापित हुन सकेको छैन। किनभने उनीहरूले पूरै अवधि सरकार चलाउन त सकेनन्। आफ्नै दलबाट सक्षम व्यक्ति अघि सारेर जनताले दलप्रति दर्शाएको अटुट विश्वास पनि जोगाउन सकेनन्। इतिहास के कुराको साक्षी छ भने राजनीतिक परिवर्तनका लागि सबै पात्र एकै ठाउँमा उभिएर संवाद, सहमति र सहकार्यको संस्कारबाट साहसिक निर्णयमा जुटेका कारण सफलता सम्भव भएको हो। सरकार चलाउने कुरामा भने त्यो संस्कार व्यवहारमा लागू हुन सकेन। निर्वाचनताकाको प्रतिस्पर्धाको मनोविज्ञान सत्ता सञ्चालनमा पुगेपछि पनि कायमै रहेको पाइन्छ। जसले बलियो जगमा बनेका सरकार पनि समय नपुग्दै ढल्ने क्रम जारी छ। सरकार चलाउने प्रमुख पात्रले समयमा नतिजा दिन आफ्नो चरित्र, क्षमता र निष्ठापूर्वक कार्यसम्पादनमा निकै खरो उत्रनु पर्ने हुन्छ। सरकारमा पुगेपछि नेतृत्वले बोल्ने कुरा नतिजाले बोल्न सक्नुपर्छ। नतिजाको साक्षात्कार जनतासँग हुने भएकाले जनताले नै नतिजाको आधारमा नेताको मूल्यांकन गर्ने गर्छन्। बितेको समयलाई फर्केर हेर्दा २०४७, २०६३ र २०७२ का संविधानले तत्तत् समयको परिस्थितिलाई सम्बोधन गर्ने गरी जारी भएका हुन्। उल्लेखित संविधानले स्थापना गरेका प्रणालीको कार्यान्वयन सफलतापूर्वक भएको भए मुलुक वर्तमान अवस्थाभन्दा धेरै राम्रो अवस्थामा उक्लिसकेको हुन्थ्यो। तर जनताको आकांक्षा अधुरै रहने स्थिति पैदा भएको छ। प्रणाली र पात्रबीचको सन्तुलनले सिंगापुर विकसित हुन सकेको हो। त्यहाँका राष्ट्रपति लिक्वान यु सफल राजनेताको रूपमा जनताको हृदयमा बस्न सकेका हुन्। मलेसियाका राष्ट्रपति महाथिर मोहम्मदले पनि प्रणालीलाई असल पात्र भएर अभ्यास गरेका कारण विकास सम्भव भएको हो। विश्व अर्थ व्यवस्थामा जबर्जस्त पहिचान बनाइरहेका चीन र भारतमा पनि प्रणाली र पात्रबीच सन्तुलन मिलेको देखिन्छ। पछिल्लो ३० वर्ष वर्तमान पुस्ताका नेताहरूले नै राजनीति हाँकिरहेका छन्। राजनीतिक परिवर्तनका लागि नेताहरू मिलेर काम गर्दा धेरै राम्रो नतिजा प्राप्त भएको हो। विशेषतः प्रस्थान बिन्दुमा अवसर पाएकाहरूले क्षमता प्रदर्शन सकेनन्। त्यसैले नेपालका नेताहरूलाई व्यवस्था परिवर्तन गर्न सक्ने तर व्यवस्थापन गर्न नसक्ने भनेर चित्रण गर्ने गरिन्छ। पटकपटक परीक्षणमा उत्रेर आशातीत नतिजा दिन नसकेपछि योग्य उत्तराधिकारी खोज्ने र विश्राम लिनु श्रेयस्कर हुन्छ। तर समकालीन नेतामा त्यस्तो मनोविज्ञान सक्रिय भएको देखिँदैन। यही यथार्थले प्रणाली पात्रसँग थाकेको अवस्था उत्पन्न भएको छ। नेताको उदय जनताका माझबाट हुन्छ। जसरी दूधको माथि तर लाग्छ त्यसरी नै जनताको माझबाट नेताहरू उदाउँछन्। नेता सफल हुन दूरदृष्टि, निर्णय र कार्यान्वयन (भिजन, डिसिजन र एक्सन) को क्षमता चाहिन्छ। ज्वेल बार्कर नाम गरेका विद्वान्ले भिजन छ, एक्सन छैन भने दिवास्वप्न र एक्सन छ भिजन छैन भने समय र स्रोतको बर्बाद हुने बताए। नेपालका नेताहरूको कसैमा भिजन र कसैमा एक्सनको क्षमता छ। त्यसैले भिजन, डिसिजन र एक्सनमा अब्बल नेता मुलुकका लागि आवश्यक छ। मुलुकले बहुदलीय प्रणाली अवलम्बन गरेकाले सत्तामा पुग्न निर्वाचनका समयमा दलहरूका उम्मेदवारबीच हुने प्रतिस्पर्धा निकै कडा हुने गर्दछ। दलीय प्रणालीमा नेताउपर कार्यकर्ताको अटुट विश्वास रहन्छ। नेताका अभिव्यक्तिलाई कर्तलध्वनिले समर्थन र स्वीकार गर्ने अनुशासन कार्यकर्तामा हुन्छ। यसो हुनु स्वाभाविक हो। तर यत्तिले मात्र पुग्दैन। नेपालमा प्रत्येक निर्वाचनको नतिजा कुनै पात्रको निरन्तरताभन्दा नयाँ पात्रको खोजीमा आउने गरेको दृष्टान्त छ। यसबाट पनि प्रणाली चलाउन सक्षम पात्रको खाँचो रहेको तथ्य स्पष्ट हुन्छ। तर पनि तथ्य, तर्क र तस्बिरले कमजोर प्रमाणित भइसकेर पनि आफूलाई सधैं सक्षम बताइरहने विचित्रको स्वभाव नेपालका नेताहरूमा कायमै छ। शासन चलाउन परिस्थितिको जानकारी हासिल गर्नु नेतृत्वका लागि साह्रै महŒवपूर्ण विषय हो। नेताले हेर, सुन, बुझ र हाँक (लुक, लिसन, लर्न एन्ड लिड) को नियम अनुसरण गर्नुपर्छ। नतिजा बोल्न थालेपछि नेताहरूप्रति प्रश्नहरू घट्दै जाने र प्रशंसा बढ्दै जाने स्थिति बन्छ। तर नतिजा बोल्ने ठाउँमा मुखले नै बोल्न रुचाउने नेताहरूको आदत छ। नेपालका राजनीतिक दलहरू आत्मसमीक्षामा कमजोर छन्। ऐना नहेरी अनुहार सफा राख्न सकिँदैन भनेजस्तै समीक्षा नगरी सुधार गर्न सकिँदैन। पात्रमा भएको कमजोरीलाई बेवास्ता गरेर प्रणालीमै खोट देखाउन उद्यत् हुने हो भने आगामी दिन पनि उत्साहजनक हुने छैनन्। त्यस्तो अवस्था अस्थिरतामा रमाउनेका लागि नै सहयोगी हुनेछ। अतः स्थिर राजनीतिक प्रणालीका माध्यमबाट सुशासन, विकास र समृद्धिलाई सफलतापूर्वक हाँक्दै जनताको जीवनस्तर माथि उठाउँदै मुलुकको परिचय, प्रतिष्ठा र प्रसिद्धि फैलाउने कार्यमा सक्षमता प्रमाणित गर्न सरकार हाँक्ने पात्रहरू नै सक्षम हुन जरुरी छ।"
भारतविरुद्ध नेपालले १ गोल फर्कायो,काठमाडौँ: नेपाल र भारतबीच जारी मैत्रीपूर्ण फुटबल खेलमा भारतविरुद्ध नेपालले १ गोल गरेको छ । भारतले २ गोल सहित नेपाल विरुद्ध अग्रता लिएको छ ।
भारतसँग नेपाल पराजित,"काठमाडौँ: भारतसँगको मैत्रीपूर्ण खेलमा नेपाल पराजित भएको छ । पहिलो हाफमा बराबरीमा खेलेको भारतले दोस्रो हाफमा नेपालविरुद्ध २ हान्दै अग्रता लिएको थियो । खेलको ८६औं मिनेटमा नेपालका तेज तामाङले १ गोल फर्काएका थिए । दुई देशबीच यसअघि भएको खेल बराबारीमा टुंगिएको थियो । मैत्रीपूर्ण खेल अवलोकन गर्न पूर्वप्रधानमन्त्री एवं नेकपा एमालेका अध्यक्ष केपी ओली, गृहमन्त्री बालकृष्ण खाण लगायत उच्च पदस्थ अधिकारीहरु समेत दशरथ रंगशालामा पुगेका थिए ।"
रंगशालामा खेलाडीसँगै दर्शकको उत्साह (फोटो फिचर),काठमाडौँ: नेपाल र भारतबीच दोस्रो मैत्रीपूर्ण खेल आइतबार (आज) हुँदैछ। त्रिपुरेश्वरस्थित दशरथ रंगशालामा साँझ ५:३० बजे खेल सुरु हुनेछ। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। रंगशालामा नेपाली टोलीको सन्तोषजनक प्रदर्शन भइरहँदा दर्शकहरुले पनि खेलाडीलाई ताली र हुटिङले साथ दिइरहेका छन् । यद्यपि कोरोना संक्रमणविरुद्ध सरकारले स्वास्थ्य मापदण्ड अनिवार्य गरेपछि अघिल्ला खेलमा झैँ दर्शकको घुइँचो भने कम नै छ । खेल भइरहँदा रंगशाला प्रवेशका लागि पीसीआर नेगेटिभ रिपोर्ट वा खोप लगाएको प्रमाण अनिवार्य रुपमा देखाउनुपर्नेछ । दर्शकहरु भने नेपाली टोलीलाई हौसला प्रदान गर्न स्वास्थ्य मापदण्डका बावजुद रंगशालामा पुगेका छन् ।
नेपालविरुद्ध भारतको दोस्रो गोल,काठमाडौँ: नेपाल र भारतबीच जारी मैत्रीपूर्ण फुटबल खेलमा भारतले नेपाललाई ० का विरुद्ध २ गोलले अग्रता कायम गरेको छ । खेलको दोस्रो हाफमा भारतले नेपाललाई २ गोल गरेको हो ।
टेनिसबाट टाढिँदै ओसाका,"न्युयोर्क : साविक विजेता नाआमी ओसाका अमेरिकन (यूएस) ओपन टेनिसको तेस्रो चरणबाटै बाहिरिएकी छन्। शनिबार बिहान भएको खेलमा क्यानडाकी लेहलाह फर्नान्डेजसँग पराजित हुँदै ओसाका यूएस ओपनबाट बाहिरिएकी हुन्। यूएस ओपनबाट अप्रत्यासित रुपमा बाहिरिएपछि ओसाकाले टेनिसबाट टाढा हुने संकेत गरेकी छन्। मैले पुनः एक पटक टेनिसबाट केही समय विश्राम लिने निर्णय लिएको छु, ओसाकाले खेलपछि भनिन्, मलाई थाहा छैन, म फेरि कुन प्रतियोगितामार्फत टेनिसमा फर्कन्छु। म मनैबाट खुसी छैन। मलाई पुनः पहिलाजस्तै समस्यासँग जुध्नुपर्ने हो की भन्ने चिन्ताले सताउन थालेको छ। म सामान्य अवस्थामा छैन। तेस्रो वरीयताकी ओसाकाले पहिलो सेट जिते पनि त्यसपछिका सेट भने गुमाएकी थिइन्। १८ वर्षीया क्यानेडियन खेलाडीमाथि ओसाकाले पहिलो सेट ७५ ले जितेकी थिइन्। युवा खेलाडी फर्नान्डेजले सशक्त प्रदर्शन गर्दै पुनरागमन गरेपछि ओसाका ७६ (७२), ६४ ले पराजित हुँदै प्रतियोगिताबाट बाहिरिन्। २३ वर्षीया ओसाकाले गत वर्ष बेलारुसकी भिक्टोरिया अजरेन्कालाई पराजित गर्दै दोस्रो पटक यूएस ओपनको उपाधि जितेकी थिइन्। गत मेमा फ्रेन्च ओपनबाट नाम फिर्ता लिएपछि उनी पहिलो पटक ग्रान्डस्लाम भिडन्तमा उत्रिएकी हुन्। आफ्नै देशमा भएको टोकियो ओलम्पिकमा प्रतिस्पर्धा गरेकी ओसाकाले घरेलु कोर्टमा कुनै जादु देखाउन सकिनन्। उनी तेस्रो चरणबाट बाहिरिएकी थिइन्। सन् २०१८ मा अमेरिकी टेनिस स्टार सेरेना विलियम्सलाई पराजित गरेदेखि नै ओसाका मानसिक रोगको सिकार भएकी थिइन्। अमेरिकामा सञ्चालन भएको यूएस ओपनमा सेरेनालाई पराजित गरेपछि आफू मानसिक रुपमा विचलित हुँदै आएको ओसाकाले बताएकी थिइन्। फ्रेन्च ओपन बिचैमा छाडेकी ओसाकाले गत जुनमा आयोजना भएको विम्बल्डनबाट पनि नाम फिर्ता लिएकी थिइन्। साविक विजेता ओसाकालाई स्तब्ध पारेकी फर्नान्डेजले अर्की ग्रान्डस्लाम विजेता एन्जलिक कर्बरको सामना गर्नेछिन्। साविक विजेता ओसाकासँग सुरुदेखि नै उत्कृष्ट खेल खेल्छु भन्ने आत्मविश्वास थियो, फर्नान्डेजले खेलपछि भनिन्, म ओसाकामाथि होइन, आफ्नो खेलमाथि ध्यान दिइरहेको थिएँ। दर्शकले पनि मेरो पक्षमा हुटिङ गरे। त्यसले पनि खेल जित्न मलाई उत्साहित बनायो। जर्मनीकी कर्बरले पनि शनिबार नै चौथो चरणमा स्थान पक्का गरेकी थिइन्। उनले अमेरिकी खेलाडी स्लोएन स्टेफेन्सलाई ५७, ६२, ६३ ले पराजित गरिन्। यसैगरी अर्को खेलमा स्पेनकी गार्बिन मुगुरुजाले बेलारुसकी भिक्टोरिया एजरेन्कालाई ६४, ३६, ६२ ले पराजित गर्दै चौथो चरणमा स्थान बनाइन्। उनले अन्तिम १६ को खेलमा चेक रिपब्लिककी बारबोरा क्रेजिकोभाससँग प्रतिस्पर्धा गर्ने छन्। बारबोराले रसियन टेनिस सुन्दरी कामिला राखिमोवालाई पराजित गर्दै चौथो चरणमा स्थान बनाएकी थिइन्।"
भारतसँगको दोस्रो मैत्रीपूर्ण खेल आज,"काठमाडौं : नेपाल र भारतबीचको दोस्रो मैत्रीपूर्ण खेल आइतबार (आज) हुँदैछ। त्रिपुरेश्वरस्थित दशरथ रंगशालामा हुने मैत्रीपूर्ण खेल साँझ ५:३० बजे सुरु हुनेछ। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। घरेलु टोली नेपाल सुरुवाती अग्रता जोगाउन नसक्दा भारतसँग बराबरीमा रोकिएको हो। घरेलु दर्शकको राम्रो साथ पाएको नेपालले खेलको ३६औं मिनेटमा गोल गरेको थियो। अञ्जन विष्टले भारतीय गोलरक्षक गुरप्रीतसिंह सन्धुलाई बिट गर्दै गोल गरेका थिए। पहिलो हाफमा १० को अग्रता बनाएको नेपालले दोस्रो हाफको ६१औं मिनेटमा गोल खाएको थियो। अनिरुद्र थापाले गोल गर्दै भारतलाई हारबाट जोगाएका थिए। आइतबार पनि नेपालले आक्रामक खेल खेल्ने भएको छ। युवा खेलाडीको बाहुल्यता रहेको नेपालले बिहीबारजस्तै आक्रामक खेल खेल्ने नेपाली टोलीका मुख्य प्रशिक्षक अब्दुल्लाह अलमुताइरीले बताएका छन्। नेपालले दोस्रो मैत्रीपूर्ण खेल पनि आक्रामक रुपमै खेल्छ, बिहीबार खेलपछि प्रशिक्षक अलमुताइरीले भनेका थिए। उनले मैत्रीपूर्ण खेल भएकाले यसअघि बेञ्चमा रहेका खेलाडीलाई पनि मौका दिने बताएका थिए। उनले नेपाली टोलीको सेट मिलाउन खेलाडीको व्यक्तिगत प्रदर्शन र क्षमता बुझ्न मैत्रीपूर्ण खेल फलदायी हुने बताउँदै आएका छन्। माल्दिभ्समा आयोजना हुने साफ च्याम्पियनसिपको तयारीका लागि नेपालले घरेलु मैदानमा भारतसँग दुई वटा मैत्रीपूर्ण खेल खेल्न लागेको हो। मैत्रीपूर्ण खेलपछि नेपाली टोली भदौ २५ गते कतारको दोहा प्रस्थान गर्नेछ। दोहामा तयारी गरेर नेपाली टोली माल्दिभ्स जानेछ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्।"
तस्बिरमा नेपालभारत मैत्रीपूर्ण खेलको पहिलो हाफ,काठमाडौं : नेपाल र भारतबीच जारी मैत्रीपूर्ण खेलमा पहिलो हाफ गोलरहित बराबरीमा रोकिएको छ। खेल त्रिपुरेश्वरस्थित दशरथ रंगशालामा साँझ ५:३० बजे सुरु भएको हो। खेलाडीलाई हौसला बढाउन नेकपा एमाले अध्यक्ष एवम् पूर्वप्रधानमन्त्री केपी शर्मा ओली दशरथ रंगशाला पुगेका छन्। आइतबार नेपाल र भारतबीचको मैत्रीपूर्ण फुटबल खेल अवलोकन गर्न उनी रंगशाला पुगेका हुन्। खेल शुरू हुनु अगाडि नै ओली रंगशाला पुगेका थिए। खेल अवलोकन गर्न गृहमन्त्री बालकृष्ण खाण पनि रंगशाला पुगेका छन्। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। भारतसँगको दोस्रो मैत्रीपूर्ण खेल आज दशरथ रंगशालामा नेपालभारत मैत्रीपूर्ण फुटबल हुँदै रंगशालामा खेलाडीसँगै दर्शकको उत्साह (फोटो फिचर) भारत र नेपालबीच भइरहेको खेल हेर्न रंगशाला पुगे पूर्वप्रधानमन्त्री ओली घरेलु टोली नेपाल सुरुवाती अग्रता जोगाउन नसक्दा भारतसँग बराबरीमा रोकिएको हो। घरेलु दर्शकको राम्रो साथ पाएको नेपालले खेलको ३६ औं मिनेटमा गोल गरेको थियो। अञ्जन विष्टले भारतीय गोलरक्षक गुरप्रीतसिंह सन्धुलाई बिट गर्दै गोल गरेका थिए। पहिलो हाफमा १० को अग्रता बनाएको नेपालले दोस्रो हाफको ६१औं मिनेटमा गोल खाएको थियो। अनिरुद्र थापाले गोल गर्दै भारतलाई हारबाट जोगाएका थिए। तस्बिर : सुनीता डंगोल
दशरथ रंगशालामा नेपालभारत मैत्रीपूर्ण फुटबल हुँदै,"काठमाडौं : नेपाल र भारतबीचको दोस्रो मैत्रीपूर्ण खेल आज हुँदैछ। दशरथ रंगशालामा हुने मैत्रीपूर्ण खेल साँझ ५:३० बजे सुरु हुनेछ। आइतबार पनि नेपालले आक्रामक खेल खेल्ने भएको छ। युवा खेलाडीको बाहुल्यता रहेको नेपालले बिहीबारजस्तै आक्रामक खेल खेल्ने नेपाली टोलीका मुख्य प्रशिक्षक अब्दुल्लाह अलमुताइरीले बताएका छन्। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। घरेलु टोली नेपाल सुरुवाती अग्रता जोगाउन नसक्दा भारतसँग बराबरीमा रोकिएको हो। घरेलु दर्शकको राम्रो साथ पाएको नेपालले खेलको ३६ औं मिनेटमा गोल गरेको थियो। अञ्जन विष्टले भारतीय गोलरक्षक गुरप्रीतसिंह सन्धुलाई बिट गर्दै गोल गरेका थिए। पहिलो हाफमा १० को अग्रता बनाएको नेपालले दोस्रो हाफको ६१औं मिनेटमा गोल खाएको थियो। अनिरुद्र थापाले गोल गर्दै भारतलाई हारबाट जोगाएका थिए। माल्दिभ्समा आयोजना हुने साफ च्याम्पियनसिपको तयारीका लागि नेपालले घरेलु मैदानमा भारतसँग दुई वटा मैत्रीपूर्ण खेल खेल्न लागेको हो। मैत्रीपूर्ण खेलपछि नेपाली टोली भदौ २५ गते कतारको दोहा प्रस्थान गर्नेछ। दोहामा तयारी गरेर नेपाली टोली माल्दिभ्स जानेछ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्। नेपालभारत मैत्रीपूर्ण फुटबल: ११ गोलको बराबरीमा खेल जारी (फोटो फिचर)"
