शीर्षक,विवरण
विवाहपञ्चमी महोत्सव : तिलकोत्सवमा जनक र दशरथबीच सम्धि मिलन,"जनकपुरधाम : त्रेताकालीन युगमा राम र सीताको विवाह भएको सम्झनामा धुमधामसँग मनाइने सप्ताहव्यापी रामजानकी विवाहपञ्चमी महोत्सव अन्तर्गत सोमबार चौथो दिन तिलकोत्सव कार्यक्रम सम्पन्न भएको छ। तिलकोत्सवको अवसरमा जानकी मन्दिरबाट २ सय ५१ पाहुर (भार) लिएर जानकी मन्दिरका महन्थ रामतपेश्वर दास वैष्णव राम मन्दिर पुगेका थिए। महावीर युवा कमिटीले आयोजना गरेको तिलकोत्सव कार्यक्रममा भगवान रामका अभिभावकलाई जानकीका अभिभावकले कोसेली सहित वस्त्र, गहनाहरु दिएर (टिकाटालो) तिलकाएका थिए। सोही अवसरमा मिथिलानीहरुले वैवाहिक लोकगीतहरु गाएर सीताका अभिभावक जानकी मन्दिरका महन्तसहित तिलकोत्सव समारोहमा सहभागी हुन आएका साधुसन्त, महिला श्रद्धालु गीतमार्फत गाली दिंदै जिस्काएका थिए। लोकगीत मार्फत गालीगलौज गरी जानकी पक्षका अभिभावकलाई गरिएको स्वागतले तिलकोत्सव समारोहमा थप रौनक थपिएको थियो। सीताको अभिभावकका भूमिकामा रहेका जानकी मन्दिरका महन्त रामतपेश्वर दासले भगवान रामका अभिभावक राम मन्दिरका महन्त राम गिरीलाई दुई सय एकाउन्न भरिया (कोसेली) सहित नयाँ वस्त्र, गहना लगायतका सामाग्री दिई तिलकोत्सव मनाइएको छ। तिलकोत्सवमा राममन्दिरका महन्त राम गिरी राजा दशरथ र जानकी मन्दिरका महन्त दास राजा जनकका रुपमा अंकमाल गरेका थिए। अंकमाल कार्यलाई यहाँ सम्धि मिलन भनिन्छ। जानकी मन्दिर परिसरबाट गाजाबाजाका साथ निक्लेको कोसेली नगर परिक्रमा गर्दै राम मन्दिर परिसरमा प्रवेश गरेको थियो। कोसेलीमा फलफुल, मिठाइ, पुरी, ठेकुवा, गांजा, बादशाही, खिर, दही च्युरा लगायतका सामाग्रीहरु रामपक्षमा पठाइएको छ। जनकनन्दिनी सीताको विवाह भएको दिनको स्मरणमा मिथिलावासीले गोस्वामी तुलसीद्वारा रचित रामायणमा गरिएको वर्णनानुसार तिलकोत्सवलाई विशेष महोत्सवका रुपमा मनाउने गरेका छन्। मिथिलाको परम्परा अनुसार भगवान राम र जनक जननी सीताको बुधबार विवाह पञ्चमी महोत्सव मनाउने कार्यक्रम रहेको छ। वैवाहिक कार्यक्रमको पूर्व सन्ध्यामा जानकी पक्षबाट राम पक्षमा कोसेली पठाउने चलन छ। रामजानकी विवाह महोत्सवको पाँचौ दिन मंगलबार सीताको मटकोर गरिने भएको छ। पवित्र गंगासागरको माटो ल्याइ मंगलबार साँझ सीताको मटकोर कार्यक्रम गरिने भएको छ।"
मटिहानीका मठमन्दिरको जीर्णोद्धार गरिँदै,"मटिहानीः धार्मिक एवं साँस्कृतिक नगरी मटिहानी नगरपालिकाले धार्मिक स्थल निर्माणमा तीव्रता दिएको छ। मटिहानीमा साढे पाँच सय वर्ष पुरानो लक्ष्मीनारायण मठ छ। योसँगै थुप्रै मठ मन्दिर, धर्मशाला छन्। त्यसको संरक्षण सम्वर्द्धनमा नगरपालिका जुटेको छ। त्यहाँ जाने बाटोघाटो र पूल निर्माण थालिएको छ। मटिहानी नगरपालिकाका मेयर हरिप्रसाद मण्डलले सोमबार पासमान जातिको कूलदेवता सलहेश मन्दिरको शिलान्यास गरेका छन्। मटिहानी२ मा निर्माण हुन लागेको मन्दिरको बजेट ८ लाख रहेको नगरपालिका प्राविधिक अनिल साहले बताए। मटिहानी७ मा मणिराम बाबा कुट्टी भवनको निर्माण थालिएको छ। कुट्टी भवन निर्माणका लागि नगरपालिकाले ११ लाख ८४ हजार बजेट बिनियोजन गरेको छ। त्यसैगरी मटिहानी९ स्थित सिमरदहीमा सिमरदही र प्रकौली जोड़ने सडकको सिमरदही मुस्लिम टोलमा कलभर्ट (पुल) निर्माण थालिएको छ। त्यहाँ पुल नहुँदा वर्षायाममा आवतजावत गर्न कठिन हुने गरेको स्थानीय समाजसेवी मरनीदेवी साह बताउँछिन्। पुल निर्माणका लागि नगरपालिकाले करिब २८ लाख ५४ हजार रुपैयाँ खर्च गरेको छ। कलभर्ट पुल फागुन मसान्तसम्म निर्माण भइसक्ने मटिहानी नगरपालिकाका प्राविधिक विमलेश साहले बताए। सात प्रकारका माटोहरूको संगम स्थलसप्तमृतिका पनि मटिहानीसँग छ। त्रेता युगमा राम र सीताको विवाह हुँदा वेदी बनाउन माटो खनेर लगिएको मिथिलाको पावन भूमिले पौरानिकता भलकाउँछ, राजकीय सँस्कृत माध्यमिक विद्यालय मटिहानीका प्राचार्य ईश्वरीप्रसाद पौडे्ल भन्छन्, मटिहानीमै ३०३ वर्ष पुरानो देशकै जेठो राजकीय सँस्कृत माध्यमिक विद्यालयले यहाँको विगतलाई दर्शाउँछ। स्थानीय सरकार आएपछि मटिहानीका मठमन्दिर, शैक्षिक तथा धार्मिक स्थलको संरक्षण, सम्वर्द्धनका लागि परेको छ। तर बजेट अभाव छ। हालै मटिहानी नगरपालिकाले नगरभित्र रहेका प्रतापी थान मन्दिर, राघोबाबा मन्दिर, पासवान जातिका कूलदेवता राजा सलहेशको मन्दिरको जीर्णोद्धार तथा नयाँ गरिएको मेयर मण्डल बताउँछन्। मटिहानी बजारमा घण्टाघर निर्माण गरिएको छ। जहाँ घण्टैपिच्छे समयको बोध गराउँछ। जलेश्वरमटिहानी सडक र मटिहानीजनकपुर सडक (रामजानकी पथ)मा नगर प्रवेशद्वार बनाइएको छ। लक्ष्मीसागरमा मनोरम घाट र चित्ताकर्षक पक्की घेराबेरा छ। मटिहानी नगरपालिका, प्रदेश सभा सदस्य अभिराम शर्मा र प्रतिनिधिसभा सदस्य महन्थ ठाकुरको संसदीय विकास कोषको रकम धार्मिक स्थल तथा मठमन्दिर निर्माणमा खर्चिएको छ। मटिहानीबजारमा अतिथिगृह निर्माण गरिएको छ। लक्ष्मीनारायण मठअगाडि भव्य दुर्गा मन्दिर र विद्यालय परिसरमा नेपाली सेनाले अन्नपूर्ण भोजनालय निर्माण गरेको छ।"
"चीनले मौसम नियन्त्रण गरेको खुलासा, संसारमा हातहतियारको व्यापार बढ्यो","बेइजिङः चिनियाँ मौसम अधिकारीहरुले सफलतापूर्वक चीनको मौसम नियन्त्रण गरेको खुलेको छ। देशको मुख्य राजनीतिक समारोहका लागि मौसम अनुकूल बनाउन मौसमविद्हरु सफल भएको एक अध्ययनले खुलाएको हो। यस वर्षको सुरुवात अर्थात् जुलाई १ मा चिनियाँ कम्युनिष्ट पार्टीले मुख्य राजनीतिक समारोह आयोजना गरेको थियो। तियनामेन स्क्वायरमा आयोजित सो समारोहमा १० हजारभन्दा बढी मानिसहरु सहभागी बनेका थिए। मौसम खराबीका कारण सो समारोह बिग्रन नदिन र समारोहको दिन आकाश सफा बनाउन त्यहाँको मौसम नियन्त्रणमा राखिएको बेइजिङ युनिभर्सिटीको एक अध्ययनले खुलासा गरेको छ। सिंघाउ युनिभर्सिटीको अध्ययनअनुसारसमारोह सुरु हुनुभन्दा एकघण्टा अघि नै मौसमविद्हरुले सो क्षेत्रको बादल अन्यत्र पठाएका थिए भने मौसम खराब हुनबाट रोक्न सफल बनेका थिए। चीन सरकारले क्लाउड सिडिङ टेक्नोलोजिबाट मौसम नियन्त्रण गर्ने गरेको बताइएको छ। चीनले सन् २००८ को ओलम्पिक्समा सो टेक्नोलोजी प्रयोग गरेको थियो। जसमा कम्तीमा खर्बौ डलर खर्च गरेको बताइएको छ। संसारमा हातहतियारको व्यापार बढ्यो, सन् २०२० मा मात्र ५३१ बिलियन डलर नाफा सोल्नाः सैन्य सेवा र हातहतियार व्यापार विश्वव्यापी रुपमा बढेको छ। संसारका सबैभन्दा ठूला सैन्य हातहतियार कम्पनीहरुको व्यापार अघिल्ला वर्षहरुको तुलनामा १३ प्रतिशतले बढेको हो। स्टकहोल्म इन्टरनेसनल पिस रिसर्च इन्स्टिच्युट (सिप्री)का अनुसार संसारका सबैभन्दा ठूला १ सय वटा सैन्य हतियार कम्पनीको हतियार व्यापार बढेको छ। हतियार व्यापार बढेसँगै ती कम्पनीहरुले सन् २०२० मा मात्र ५३१ बिलियन अमेरिकी डलर नाफा कमाएका छन्। जुन हालसम्मकै उच्च नाफा र कारोबार भएको बताइएको छ। स्विडेनको थिंक ट्यांकले बताएअनुसार सन् २०२० मा भएको हतियार व्यापारले विश्व अर्थतन्त्रमा समेत हलचल मच्चाएको थियो। सन् २०१५ सम्मको तुलनामा हालसम्म सैन्य हातहतियार व्यापार १७ प्रतिशतले बढेको बताइएको छ। सैन्य हातहतियार खरिद बिक्रीमा अझै पनि अमेरिकाको अगाडि रहेको बताइएको छ। जापानमा विदेशी विद्यार्थीलाई ड्युटी फ्रि सेवा बन्द टोक्योः जापान सरकार र त्यहाँको सत्ताधारी दलले विदेशी विद्यार्थीलाई ड्युटी फ्री (भन्साररहित) सेवा प्रणाली हटाउने निर्णय गरेको छ। भन्सार सेवामा विभिन्न शंकास्पद् केसहरु फेला परेको र सो सेवा प्रणाली झन्झटिलो भएको भन्दै व्यापक प्रतिक्रिया आएपछि सरकारले सो निर्णय गरेको हो। सरकारको नयाँ निर्णय विदेशी विद्यार्थी र लामो समयदेखि जापानमा बसोबास गर्दै आएका आप्रवासीहरुको हकमा लागू हुने छ। सो निर्णय आर्थिक वर्ष २०२२ देखि लागू हुने क्योडो न्युजमा समाचार छ। हलको नियमअनुसार लामो समयदेखि जापानमा बसिरहेका विदेशी विद्यार्थी र पार्ट टाइम जब नभएकाहरुले जापान प्रवेश गरेको ६ महिनाभित्रमा भन्साररहित सेवा उपभोग गर्न पाउने व्यवस्था थियो। नयाँ निर्णयअनुसार सो सेवा हट्ने स्थानीय मिडियामा खबर छ। जाम्बियामा ब्यारो राष्ट्रपतीय चुनावमा विजेता घोषित बन्जुलः पश्चिम अफ्रिकी मुलुक जाम्बियामा अदामा ब्यारोले राष्ट्रपतिय चुनाव सहजै जितेका छन्। दशकपछि भएको चुनावमा उनले सहजै राष्ट्रपतिय चुनाव जितेका हुन्। शनिबार भएको चुनावमा ब्यारोले ५३ प्रतिशत भोट प्राप्त गरेका छन् भने उनका प्रतिद्वन्द्वी वकिल औसैनौ डार्वोइले २८ प्रतिशत भोट प्राप्त गरेका छन्। विपक्षीलाई भारी मतले हराउँदै व्यारो जाम्बियाको राष्ट्रपतिको रुपमा विजेता बनेको बताइएको छ। विपक्षी दलले राष्ट्रपतिय चुनावको मतको नतिजा अस्वीकार गरेको बताइएको छ। उनको जितपछि लामो समयसम्म राष्ट्रपतीय पद सम्हाल्दै आएका पूर्व राष्ट्रपति यहाय जम्मेह पदमुक्त भएका छन्। भेनेजुयलामा कोलम्बियाका विद्रोही कमान्डर मारिए कराकसः भेनेजुयलामा कोलम्बियाका विद्रोही कमान्डर एल पेसाको मृत्यु भएको छ। उनको भेनेजुयलास्थित आपुरे राज्यस्थित एम्बुसमा परि मृत्यु भएको हो। भाडामा लिइएका हत्याराहरुले थापेको एम्बुसमा परी उनको मृत्यु भएको हुनसक्ने आइतबार प्रकाशित स्थानीय मिडियामा खबर छ। यद्यपि आधिकारिकरुपमा उनको मृत्युको पुष्टि भइनसकेको बीबीसीले जनाएको छ। बीबीसीका अनुसार कोलम्बियाको आर्मीले एल पेसाको मृत्युबारे आफू बेखबर रहेको बताएको छ भने कोलम्बियन अधिकारिहरुले समेत उनको मृत्यु भएको हो या हैन भन्नेबारे पुष्टि भइ नसकेको बताएको छ। उनको मृत्युबारे विस्तृत अनुसन्धान भइरहेको अधिकारीहरुले बताएका छन्। हर्नान डेरिओ वेलास्क्विज उर्फ एल पेसा कोलम्बियाको विद्रोही समूह रिभोलुसनरी आर्म्ड फोर्सेस अफ कोलम्बिया (फार्क)का कमाण्डर हुन्। फार्क विद्रोहीहरु मार्क्सवादी समूह थिए। जसले कोलम्बियाको सरकार विरुद्ध ५० वर्षसम्म युद्ध गरेको थियो। भारतीय सुरक्षाकर्मीद्वारा मारिएका १५ नागरिकको सामूहिक अन्त्यष्टि नागाल्याण्डः भारतीय सुरक्षाकर्मीद्वारा उत्तरपूर्वी प्रान्त नागाल्यण्डमा मारिएका १५ निर्दोष नागरिकको सामूहिक अन्त्यष्टि गरिएको छ। शनिबार राति मारिएका उनीहरु सबैको नागाल्याण्डमै सामूहिक अन्त्येष्टि गरिएको हो। ती नागरिकहरुको झुक्किएर मृत्यु भएको भारत सरकार र सुरक्षा बलद्वारा जारी विज्ञप्तिले जनाएको छ। विज्ञप्तिका अनुसार मारिनेमा नागाल्याण्डका आदिवासी कोन्याक समूहका १४ र १ सुरक्षाकर्मी गल्तीपूर्वक मारिएका हुन्। सुरक्षाकर्मीको गोलीबाट आइतबार थप एक नागरिकको मृत्यु भएको थियो। म्यानमार सीमा नजिकै सुरक्षाकर्मीले आतंकवादीविरुद्ध अपरेसन थालेको थियो। सो अपरेसनमा ती नागरिक परेको बताइएको छ। सुरक्षाकर्मीले आफ्ना नागरिक मारेको भन्दै नागाल्याण्डका बासिन्दाले प्रदर्शन गरेका छन्। राष्ट्रपति उम्मेद्वार बब डोलको निधन वासिङ्टनः अमेरिकी वरिष्ठ नेता बब डोलको निधन भएको छ। सन् १९९६ मा राष्ट्रपतीय चुनावमा उम्मेद्वारी दिएका रिपब्लिकन पार्टीका वरिष्ठ नेता डोलको ९८ वर्षको उमेरमा निधन भएको हो। सन् १९९६ मा रिपब्लिकन पार्टीको तर्फबाट राष्ट्रपतिय पदको लागि उम्मेद्वारी दिएका उनलाई डेमोक्रेट्सका बिल क्लिन्टनले हराएका थिए। अमेरिकी राष्ट्रपति जो बाइडेनले डोले आफ्ना हितैसी मित्र भएको भन्दै उनको मृत्युप्रति संवेदना प्रकट गरेका छन्। डोले दोस्रो विश्वयुद्धका दिग्गज व्यक्तिसमेत हुन्। इजिप्टमा अपार्टमेन्ट भत्किदाँ ३ बालबालिकाको मृत्यु कायरोः इजिप्टको दक्षिणी प्रान्तमा एक अपार्टमेन्ट भवन भत्किदाँ कम्तीमा ३ बालबालिकाको मृत्यु भएको छ। सोमबार बिहान सुयफ प्रान्तस्थित दुई तले अपार्टमेन्ट भवन भत्किदाँ कम्तीमा ३ बालबालिकाको मृत्यु भएको हो। उद्धारकर्ताको टोलीले सो क्षेत्रबाट अन्य ९ घाइतेको उद्धार गरेको छ। मृत्यु हुनेमा तीनजना दाजुबहिनी रहेको बताइएको छ। जसमा ८ र वर्षका दुई जना दाजुभाइ र ११ वर्षीय बहिनीको मृत्यु भएको बताइएको छ। पुराना र मर्मत नगरिएका कारण इजिप्टमा भवन भत्किनु सामान्य मानिन्छ। इन्डोनेसियाको ज्वालामुखीमा हराएका २७ अझै भेटिएनन् जर्काताः इन्डोनेसियाको विपद् विभागले ज्वालामुखी विष्फोटपछि बेपत्ता परेका २७ मानिस अझै हराइरहेको बताएको छ। सोमबार आयोजित प्रेस सम्मेलन सम्मेलनमार्फत् विभागले सो जानकारी दिएको हो। शनिबार इन्डोनेसियाको जाभा टापुस्थित सुमेरु प्र्वतबाट ज्वालामुखी विस्फोट भएको थियो। सो ज्वालामुखीबाट कम्तीमा १५ मानिसको मृत्यु भएको थियो भने अन्य ५६ घाइते भएका थिए। प्रभावित क्षेत्रबाट १७ सयभन्दा बढि मानिको उद्धार गरिएको थियो। ज्वालामुखी विस्फोटका कारण कम्तीमा ३ हजार घरहरु पूर्णरुपमा क्षतिग्रस्त बनेका थिए। ज्वालामुखी विस्फोटपछि निस्केको लेदो र खरानीमा परी हराएका उनीहरु अझै फेला नपरेको त्यहाँको राष्ट्रिय विपद् विभागले बताएको छ।"
भ्रष्टाचारको आरोपमा सामुदायिक वनका पदाधिकारीविरुद्ध मुद्दा,"काठमाडौं : भ्रष्टाचार गरेको अभियोगमा अख्तियार दुरुपयोग अनुसन्धान आयोगले सुर्खेतको पातालगैरी सामुदायिक वन उपभोक्ता समितिका पदाधिकारी र उपभोक्ता विरुद्ध विशेष अदालतमा मद्दा दायर गरेको छ । आयोगले पातालगैरी सामुदायिक वन उपभोक्ता समितिका अध्यक्ष हरि दमाइँ, कोषाध्यक्ष खड्गप्रसाद जैसी र सचिव पूर्णिमा शाह सिंहविरुद्ध १८ लाख ७७ हजार बराबरको बिगो भराउन माग गर्दै मुद्दा दायर गरेको हो । सोही उपभोक्ता समितिका सदस्य रणबहादुर बडुवालविरुद्ध पाँच लाख ५० हजार र अर्का सदस्य भरतबहादुर शाहीविरुद्ध एक लाख ५० हजार, सो वन समूहका उपभोक्ता प्रेमबहादुर सिञ्जापतिविरुद्ध पनि आठ लाख ८७ हजार बराबरको बिगो भराउन माग गरिएको छ। यसैगरी उपभोक्ता हस्तनादेवी शाहीविरुद्ध एक लाख १५ हजार र अशोक सिंहविरुद्ध २५ हजार बराबरको बिगो माग गरिएको आयोगका प्रवक्ता नारायणप्रसाद रिसालले जानकारी दिए। सेवाग्राहीसँग आठ हजार घुस लिएको अभियोगमा वैदेशिक रोजगार कार्यालय ताहाचल काठमाडौँमा कार्यरत नायब सुब्बा दुर्गाप्रसाद पोखरेलविरुद्ध पनि आयोगले आजै विशेष अदालतमा मुद्दा दायर गरेको छ । कार्यालय परिसरमा रहेको फोटोकपी सञ्चालकसँगको मिलेमतोमा नायब सुब्बा पोखरेलले घुस लिएको आरोप लागेको छ । रासस"
हेलिकप्टर दुर्घटनामा दुई पाइलटको मृत्यु,इस्लामाबाद: पाकिस्तानको कब्जामा रहेको गिलगिटबाल्टिस्तानको घाँचे जिल्लाको सियाचेनमा सेनाको उड्डयन हेलिकप्टर दुर्घटना हुँदा दुई पाकिस्तानी पाइलटको मृत्यु भएको छ। इन्टरसर्भिस पब्लिक रिलेसन (आइएसपीआर) का अनुसार पाइलटहरू मेजर इरफान बर्चा र मेजर राजा जिशान जहानजेब थिए। दुर्घटनापछि खोजी र उद्धार हेलिकप्टर र सेनाको टोली घटनास्थलमा पुगेको छ। आइएसपीआरले दुर्घटनाको कारण बताएको छैन। जीबी 'मुख्यमन्त्री' खालिद खुर्शीद खानले विज्ञप्तिमार्फत् घटनाबारे शोक व्यक्त गर्दै पीडित परिवारप्रति समवेदना व्यक्त गरेका छन्।
"बैतडीमा जीप दुर्घटना, चार जनाको मृत्यु","बैतडी: बैतडीमा आज साँझ जीप दुर्घटना हुँदा चार जनाको मृत्यु भएको छ। दुर्घटनामा ६ जना घाइते भएका छन्। पाटन बजारबाट कैलपाल जाँदै गरेको से १ ज ८८८ नम्बरको जीप पाटन नगरपालिका१ सकार थलीमा दुर्घटना भएको हो। दुर्घटनामा परी मृत्यु हुनेमा पाटन नगरपालिका१ सकारका १३ वर्षीय विनोद भट्टराई, ७२ वर्षीया रमा भट्टराई, ठेगाना नखुलेका २४ वर्षीय प्रेम चुनारा र २० वर्षीया मनिषा विक रहेका इलाका प्रहरी कार्यालय पाटनका इञ्चार्ज प्रहरी निरीक्षक राजेश शाहीले जानकारी दिए। दुर्घटनामा पाटन नगरपालिका१ सकारका ओमप्रकाश भट्टराई, जानकी भट्टराई, दीपक भट्टराई, मानध्वज भट्टराई, विष्णु भट्टराई र गोविन्द विक घाइते भएका छन्। मृतक र घाइते सबैलाई पाटन प्राथमिक स्वास्थ्य केन्द्रमा राखिएको छ। जीपमा चालकसहित ११ जना सवार रहेका प्रहरीले जनाएको छ। जीप सडकबाट १०० मिटर तल खसेको थियो। चालक पाटन५ वसन्तरपुरका खेमराज पाण्डेय फरार छन्। कच्ची र भिरालो सडकका कारण दुर्घटना भएको हुनसक्ने अनुमान गरिएको छ।"
डेंगूबाट १५ जनाको मृत्यु,"नयाँ दिल्ली : भारतको राजधानी नयाँ दिल्लीमा डेंगूबाट कम्तीमा १५ जनाको मृत्यु भएको छ । दिल्लीमा झण्डै ८ हजार ९ सय जना डेंगूका विरामी रहेको भारतीय संचारमाध्यमा समाचार छ । एडिस प्रजातिको लामखुट्टेले सार्ने भाइरसले दक्षिण एसियाली मुलुकमा संक्रमण बढिरहेको विज्ञले बताएका छन्। यसको खास उपचार नभएको उनीहरूको भनाइ छ। उनीहरूले एकै खालको भाइरसले दक्षिण एसियालीलाई संक्रमण गरेको उल्लेख गरेका छन्। विश्व स्वास्थ्य संगठन (डब्लूएचओ)ले डेंगु संक्रमण बढ्नुमा सरसफाइको कमी, अव्यवस्थित सहरीकरण, उच्च जनघनत्व, बसाइसराइ लगायत कारक तत्व रहेको जनाएको छ । डब्लूएचओका अनुसार विश्वको करिब आधा जनसंख्या डेंगु संक्रमणको जोखिममा छन्।"
"मुम्बईमा थप दुई जनामा ओमिक्रोन संक्रमण, भारतमा संक्रमित संख्या २३ पुग्यो","नयाँ दिल्लीः छिमेकी देश भारतमा कोरोना भाइरसको नयाँ भेरियन्ट ओमिक्रोन संक्रमण तीव्ररुपमा फैलिन थालेको छ। पछिल्लो पटक मुम्बाईमा थप दुई जनामा कोरोनाको नयाँ भेरियन्ट ओमिक्रोन संक्रमण पुष्टि भएको भारतीय अधिकारीहरुले जनाएका छन् दक्षिण अफ्रिकाबाट आएका थप दुई जनामा ओमिक्रोन संक्रमण भेटिएको हो । यो सँगै भारतमा नयाँ भेरियन्टबाट संक्रमित हुनेको संख्या २३ पुगेको छ । यसअघी राजस्थानमा ९ जनामा ओमिक्रोन संक्रमण पुष्टि भएको थियो । भारतीय अधिकारीहरुका अनुसार महाराष्ट्रमा मात्र अहिलेसम्म १० जनामा ओमिक्रोन संक्रमण पुष्टि भएको छ । कर्नाटकमा दुई जनामा, गुजरातमा १ जनामा र नयाँ दिल्लीमा १ जनामा संक्रमण पुष्टि भएको थियो। भारतमा अहिलेसम्म २३ जनामा ओमिक्रोन संक्रमण देखिएको छ।"
"स्वर्गद्वारी जाँदै गरेको अटो दुर्घटना : बावुछोराको मृत्यु, चार घाइते",बुटवल : प्यूठानमा टिपरले अटो रिक्सालाई ठक्कर दिँदा बावुछोराको घटनास्थलमै मृत्यु भएको छ। विजुवारबाट स्वर्गद्वारी मन्दिर दर्शनका लागि गएका प्यूठान नगरपालिका ३ घुर्चनेका ३५ वर्षीय अमृत थापा र उनका ६ वर्षीय छोरा सुशान्त थापाको घटनास्थलमै ज्यान गएको जिल्ला प्रहरी कार्यालय प्यूठानले जनाएको छ । दुर्घटनामा चारजना घाइते भएका छन् । घाइतेहरुको प्यूठान अस्पतालमा उपचार भइरहेको छ। चकचकेबाट विजुवारतर्फ आइरहेको ना८ख ३९०३ नम्बरको टिपरले लु१ह ५७०७ नम्बरको अटोलाई ठक्कर दिएको प्रत्यक्षदर्शीहरुले बताएका छन् । मृतका आफन्त घटनाका दोषीलाई कारबाही तथा क्षतिपूर्तिको माग राख्दै शव उठाउन मानेका छैनन्। भालुबाङप्यूठान सडकखण्ड ४ घण्टादेखि अवरुद्ध छ ।
"विदेशमा सिकेको ज्ञान, सीप नेपालमा खर्चौं : पूर्व राष्ट्रपति यादव","काठमाडौं : पूर्व राष्ट्रपति डा रामवरण यादवले नेपाली युवाले विदेशमा प्राप्त गरेको ज्ञान, सीप र प्रविधिलाई नेपाली भूमी समृद्ध बनाउन खर्चिन आग्रह गरेका छन्। अन्तर्राष्ट्रिय नेपाली युवा उद्यमी महासंघको उद्घाटन गर्दै उनले यस्तो बताएका हुन्। नेपाली उत्पादन, सीपलाई विश्व बजारमा पुर्याउन सक्रिय युवा उद्यमीले उद्यमी महासंघको स्थापना गरेका हुन्। संसारभर छरिएर रहेका युवा उद्यमीलाई समेटेर स्थापना गरिएको महासङ्घले नेपाली उत्पादनको विदेशमा प्रदर्शनी, बजारीकरण, रोजागारी लगायत विषयमा सहजीकरण गर्ने लक्ष्य राखेको छ। नेपालमा जनसंख्याको ५० प्रतिशत युवा रहे पनि उनीहरुसँग आवश्यक सीपको कमी रहेको उनले बताए। उनले भने,जन्मभूमिलाई कसरी आर्थिक रुपमा समृद्ध बनाउने भन्ने तपाईंहरु युवामा सपना र भिजन छ, त्यसलाई साकार बनाउन उचित वातावरण बनाउन सरकारले सहयोग गर्न जरुरी छ। पूर्व राष्ट्रपति यादवले नेपाल अनुपम प्राकृतिक सुन्दरता र भौगोलिक विविधतायुक्त मुलुक रहेको बताए। हाम्रै नेपालमा कति वटा स्वीजरल्याण्ड र सिंगापुर छ , उनले भने,नेपाली भूमी विश्व पर्यटनका लागि आकर्षक गन्तव्य छ। तपाईंहरु पहिला आफ्नै देश भ्रमणन गर्नुहोस्। त्यसपछि विश्वमा नेपाललाई प्रचारप्रसार गर्नुहोस्। डोजरे विकासले नेपालको डाँडाकाँडा ध्वस्त बनाइरहेको प्रति पूर्व राष्ट्रपति यादवे चिन्ता व्यक्त गरे। सत्तरी वर्ष लगाएर ल्याएको परिवर्तन संस्थागत नभइरहेकोमा पूर्वराष्ट्रपति यादवले चिन्ता व्यक्त गरे। हाम्रो उपलब्धी संस्थागत गर्ने नेता नेपालमा भएनन्। देशमा सुशासन, विधीको शासन भएन, उनले भने। नेपाल चलचित्र विकास बोर्डका कार्यकारी अध्यक्ष दयाराम दाहालले कला र संस्कृति विश्वबजारमा पुर्याउने संस्थागत लगानी आवश्यक रहेको उनले उल्लेख गरे। नेपालसँग अर्ग्यानिक कथावस्तु छ। त्यसलाई हामी सबै मिली चलचित्रको माध्यमले विश्वबजारमा पुर्याउनु पर्छ। उत्पादनमुखी उद्योगलाई नेपाल सरकारले करमा सहुलियत दिनु पर्ने नेपाल चेम्बर अफ कमर्सका वरिष्ठ उपाध्यक्ष कमलेश्वर अग्रवालले बताए। उद्योग वाणिज्य महासङ्घका उपनिर्देशक गोकर्णराज अवस्थी, शिक्षा उद्यमी द्विराज शर्मा, पर्यटन व्यवसायी सुमान पान्डे लगायतले नेपाली उद्यमीहरुको समस्या बारे चर्चा गरेका थिए। महासंघका अध्यक्ष स्वतन्त्रप्रताप शाहका अनुसार चीन, हङ्कङ, अमेरिका, बेलायत अष्ट्रेलियालगायत ११ मुलुकका युवा उद्यमीलाई समेटिएको छ। नेपाली माटोको माया लाग्छ त्यही भएर विरानो भूमीबाट जन्मभूमिका केही गरौं भनेर आएका छौं, उनले भने, प्रवासको सीप र लगानीलाई नेपालमा खन्याउँछौं। नेपाल र नेपालीको उज्जल भविष्यको लागि काम गर्ने उनले प्रतिबद्धता जनाए।"
"राष्ट्रपतिद्वारा संसद विघटन, निर्वाचनको घोषणा",पोर्चुगल: पोर्चुगलमा संसद विघटन गर्दै अग्रिम निर्वाचनको घोषणा गरिएको छ। राष्ट्रपति मर्केलो रिबेलो डी सौसाले आइतबार संसद विघटन गरिएको घोषणा गर्दै निर्वाचनको मिति तोकेका हुन्। उनले आगामी सन् २०२२ को जनवरी ३० तारिखका दिन संसदीय निर्वाचन गर्ने घोषणा गरेको समाचारमा जनाइएको छ। सन् १९७४ अप्रिल २५ देखि अहिलेसम्म पोर्चुगलमा आठ पटक संसद विघटन गरिएको छ। संसदले सरकारको बजेट प्रस्ताव पारित नगरेपछि राष्ट्रपतिले संसद विघटन गर्दै निर्वाचन घोषणा गरेका हुन्। सरकारको बजेट पारित गर्नका लागि गत अक्टोबर २७ तारिखका दिन संसदमा मतदान भएको थियो।
विवाह पञ्चमीमा बहुमूल्य गरगहना लगाएर नआउन प्रशासनको अपील,"जनकपुर: प्रदेश २ का मुख्यमन्त्री लालबाबु राउतले प्रसिद्ध सीताराम विवाह पञ्चमीमा सहभागी हुने श्रद्धालुहरुलाई स्वास्थ्य मापदण्डको परिपालना गर्न आग्रह गरेका छन्। मुख्यमन्त्री राउतले विवाह पञ्चमीको अवसरमा शुभकामना सन्देश जारी गर्दै कोरोना सङ्क्रमणको जोखिम कायमै रहेकाले स्वास्थ्य सतर्कता अपनाउन श्रद्धालुहरुमा आग्रह गरे। विवाह पञ्चमी महोत्सको महत्वपूर्ण दिन बुधबार नेपाल र भारतबाट ठूलो सङ्ख्यामा श्रद्धालुहरु जनकपुरधाम आउने भएकाले कोरोनाको जोखिम बढ्नसक्ने जोखिमलाई दृष्टिगत गरी स्वास्थ्य सतर्कता अपनाउन मुख्यमन्त्री राउतले अपिल गरे। त्रेतायुगमा भगवान् राम र सीताको विवाह भएको स्मरणमा प्रत्येक वर्ष जनकपुरधाममा भव्यतापूर्वक सीताराम विवाहपञ्चमी महोत्सव मनाउँदै आइएको छ। विवाह पञ्चमीका अवसरमा प्रदेश २ सरकारले मङ्सिर २२ गते बुधबार सार्वजनिक विदा दिने घोषणा गरेको छ। त्यस्तै जनकपुरधाम उपमहानगरपालिकाले विवाह पञ्चमी महोत्सवलाई दृष्टिगत गरी नगरक्षेत्रका सामुदायिक तथा निजी विद्यालयमा तीन दिन सार्वजनिक विदा दिने निर्णय गरेको छ। जनकपुरधामको जानकी मन्दिरमा जारी सप्ताहव्यापी कार्यक्रम विवाहपञ्चमी महोत्सवको उपलक्ष्यमा मङ्गलबारदेखि बिहीबारसम्म शिक्षण संस्था बन्द गर्ने निर्णय भएको जनकपुरधाम उपमहानगरपालिकाका शिक्षा, युवा तथा खेलकुद महाशाखाका प्रमुख मेहिलाल यादवले जानकारी दिए। विवाहपञ्चमीको मेलाका कारण हुने भीडभाडलाई दृष्टिगत गर्दै पालिकाभित्र रहेका सामुदायिक, निजी विद्यालय तथा शिक्षण संस्थाहरुलाई मङ्सिर २१ देखि २३ गतेसम्म बिदा दिने निर्णय भएको प्रमुख यादवले बताए। त्यस्तै जिल्ला प्रशासन कार्यालय धनुषाले सीताराम विवाहपञ्चमीमा बहुमूल्य गरगहना लगाई सहभागी नहुन आग्रह गरेको छ। धनुषाका प्रजिअ बन्धुप्रसाद बाँस्तोलाले आज सूचना जारी गरी विवाहपञ्चमी महोत्सवमा अत्यधिक भीडभाड हुने भएकाले महँगो मूल्यका गरगहना लगाएर सहभागी नहुन आग्रह गरे। भीडभाडमा जोखिमयुक्त सामानसमेत लिएर नजान आग्रह गर्दै कोरोनाको जोखिम पनि कायमै रहेकाले विवाहपञ्चमीका सहभागीलाई अनिवार्य मास्क प्रयोग गर्नसमेत प्रजिअ बाँस्तोलाले आग्रह गरे।"
राजनीतिक दवावका कारण दोहोरो नागरिकताको मुद्दा अघि बढेन,विराटनगर : प्रतिबन्धित लागुऔषध खैरो हेरोइनको कारोवार गर्ने भारतीय नागरिक राजकुमार सिंहलाई लागेको दोहोरो नागरिकताको मुद्दा राजनीति दवावका कारण अघि बढन सकेन। सप्तरी प्रहरीले दोहरो नागरिकता लिएको प्रमाण संकलन गरेर मुद्दा चलाउन लाग्दा राजनीतिक दवावको कारण मुद्दा अघि बढ्न नसकेको हो। सप्तरी प्रहरी प्रमुख फेरिए पनि लामो समयदेखि प्रमाणसहितको दोहरो मुद्दा अघि बढ्न भने सकेन। सुनसरीको धरानमा खैरो हेरोइनसहित पक्राउ परेका सिंहले दोहोरो नागरिकता लिएको प्रमाण सप्तरी प्रहरीले फेला पारेको थियो। अनुसन्धान गरी मुद्दा चलाउन असार १३ गते नै सुनसरी जिल्ला अदालतबाट बयानको लागि सप्तरी ल्याउन अनुमति लिइएको थियो। मंसिर बित्न लाग्दासमेत मुद्दा चलाइएको छैन। तत्कालीन सप्तरी प्रहरीका प्रमुख राजेन्द्र धमलाले सुनसरी जिल्ला अदालतबाट क्यानको लागि सप्तरी ल्याउने अनुमति लिएका थिए । धमलाले कोभिडको बहाना देखाउँदै सिंहलाई सप्तरी ल्याउन नसेको कारण देखाएका थिए । हाल उनी सरुवा भएर गए । तर मुद्दा भने अहिलेसम्म चलेको छैन। अनुमति लिएको चार महिना बितिसक्दा समेत प्रहरीले मुद्दा चलाउन बयानको लागि सप्तरी ल्याउन सकेको छैन। भर्खरे सप्तरी सरुवा भएर आएका सप्तरी प्रमुख अभिनारायण काफ्ले आफू आएको एक हप्ता भए पनि हालसम्म सिंहको बारेमा थाहा नभएको बताए। दोहरो नागरिकताको प्रमाण प्रहरीले भारतबाट ल्याएको बारे बुझेर मुद्दा अघि बढाउने उनले बताए। प्रहरी स्रोतका अनुसार दोहोरो नागरिकता मुद्दा चले सिंहलाई विदेशी नागरिकसरह लागुऔषधमा बढी कारवाही हुने र तत्काल धरौटीमा रिहा नहुने भएकाले राजनीतिक दवाब दिएर नागरिकताको मुद्दा चलाउन नदिएको हो। गतको वर्ष मंसिर १९ गते सुनसरीको धरानमा ७७ ग्राम खैरो हेरोइनसहित सिंह पक्राउ परेका थिए। सिंह भारतीय नागरिक हुँदाहुँदै नेपाली नागरिक भएको प्रमाण सप्तरी प्रहरीले भारतबाट ल्याएको छ। दोहोरो नागरिकता लिएका सिंह सुनसरीको भण्टाबारीकी कांग्रेस नेतृ तारा पौडेलका ज्वाइँ भएकाले कोशी गाउँपालिका प्रमुख अयुव अन्सारीमार्फत कानुन मन्त्री ज्ञानेन्द्रबहादुर कार्कीबाट दवाब दिन लगाएर जोगाउन लागेको प्रहरी स्रोतको भनाइ छ। मन्त्री कार्की सुनसरी निर्वाचन क्षेत्र नम्बर ४ बाट निर्वाचित भएका हुन्। कोशी गाउँपालिकाका प्रमुख अयुव अन्सारी मन्त्रीका निकट मानिन्छन्। सिंह सप्तरीको तत्कालीन पकरी गाविस२ निवासी भनिए पनि उनको नेपाली नागरिकता नै किर्ते रहेको रहस्य बाहिर आएपछि सप्तरी प्रहरीले सुरु गरेको अनुसन्धानमा भारतीय नागरिक रहेको प्रमाण फेला परेको थियो। सप्तरीको पकरी गाउँविकास समितिबाट बनाएको नागरिकतामा बुवा बनेका ठाकुरप्रसाद सिंह पनि भारत विहारको राज जिरोगा ग्राम पञ्चायत अन्तर्गत भरफोरी ग्राम र थाना आन्द्रामण्ड र जिल्ला मधुवनी निवासी भएको प्रमाण फेला सप्तरी प्रहरीले पारेको छ। ग्राम पञ्चायत राज जिरोगाका मुखिया नुतन कुमारीले राजकुमारका नेपाली बुवा पनि भारतीय रहेको भन्दै सप्तरी प्रहरीलाई पत्र लेखेर दिएकी छन्। ठाकुरप्रसाद भारतीय नागरिक भएको उनका भारतमा दुई छोरा रहेको प्रमाणित गरेर दिएकी छन्। झुम्का कारागारमा रहेका सिंहको लागुऔषधको मुद्दा उच्च अदालत विराटनगरले पनि जिल्ला अदालतको निर्णयलाई नै सदर गरेको छ। सप्तरी प्रहरी स्रोतका अनुसार राजकुमार सिंहको भारतीय नागरिक भएको प्रमाण फेला परेपछि नक्कली बुवा बनाएकाले ठाकुरप्रसाद सिंहको नागरिकताको छानबिन सुरु गरेको थियो। नागरिकताको छानबिन गर्न सप्तरी प्रहरीको एक टोलीले वीरपुर थाना पुगेर एसएचओ (सिनियर हाउस अफिसर) राजेशकुमार मण्डललाई उनका बारेमा छानबिन गर्न अनुरोध गरेको थियो। भीमनगरस्थित थानाका सब इन्सपेक्टर शत्रुधनप्रसाद साहको नेतृवमा गएको टोलीले उनको गाउँमा पुगेर सोधपुछ गरेको थियो। सप्तरीका प्रहरी नायब निरीक्षक जयप्रकाश साहको नेतृत्वमा सिंह भारतीय नागरिक भएको प्रमाण जुटाउन वीरपुर पुगेको थियो। राजकुमार सिंह स्वर्गीय रामबालक सिंहको चार छोरामध्ये कान्छो छोरा भएको र भारतमा समेत नागरिक भएको सबै प्रमाण भेटिएको थियो। सिंह भारतीय नागरिक हुनु र भारतमा पनि उनको आपराधिक पृष्ठभूमि नै रहेको अनुसन्धानबाट खुलेपछि सप्तरी प्रहरीले भारतीय प्रहरीसँग सहयोग मागेको थियो। पक्राउ परेका सिंहको साथबाट बरामद भएको उनको सवारीचालक अनुमति पत्रमा रहेको नेपाली नागरिकता प्रमाणपत्रको नम्बरका आधारमा उनको नागरिकता किर्ते भएको खुलेको हो। नेपाली नागरिकता नम्बर २०७३९३११३ उल्लेख रहेको छ भने ठेगाना सप्तरी जिल्लाको तत्कालीन पकरी गाविस वडा नम्बर २ रहेको छ। तर उक्त नम्बरको नेपाली नागरिकता प्रमाणपत्र जिल्ला प्रशासन कार्यालय सप्तरीबाट जारी नै नभएको देखिन्छ। जिल्ला प्रशासन कार्यालय सप्तरीमा २०७३९३११३ नम्बरको नेपाली नागरिकता सप्तरीबाट जारी नभएको पाइएपछि प्रहरीले भारतीय प्रहरीको सहयोग लिएको हो। सवारी चालक अनुमति पत्रमा ठेगाना तत्कालीन पकरी गाविस२ सप्तरी रहेपनि उक्त ठाउँमा सिंह थरका एकजना पनि नरहेको स्थानीयको भनाइ छ।
"दोहोरो अंकले बढ्यो नेप्से, साढे ४ अर्बको सेयर कारोबार","काठमाडौं : सेयर कारोबारको अघिल्लो दिन अर्थात् आइतबार ७२३२ अंकले घटेको नेप्से सोमबार दोहोरो अंकले बढेको छ। आज ३२२२ अंकले बढेर २५ सय ४६०८ विन्दुमा बन्द भएको छ। यसदिन २२७ कम्पनीको ९४ लाख ७१ हजार ३११ कित्ता सेयर ४ अर्ब ५४ करोड २३ लाख ४५ हजार २७१ रुपैयाँमा खरिदबिक्री भयो। सोमबार कारोबारमा आएका २२६ कम्पनीको ८९ लाख २० हजार ८९४ कित्ता सेयर ४ अर्ब ९ करोडमा किनबेच भएको थियो। ठूला कम्पनीको सेयर कारोबार मापन सेन्सेटिभ इण्डेक्स पनि ७ अंकभन्दा बढीले बढेर ४८०९७ विन्दुमा अडेको छ। कारोबारमा आएका सबै समूहको परिसूचक बढेको छ। यसदिन डेभलपमेन्ट बैंकको परिसूचक सर्वाधिक ३३४ प्रतिशतले बढेको छ। त्यस्तै जलविद्युतको २८८ र वित्तको २५४ प्रतिशतले परिसूचक बढ्दा अन्यको १६१, होटल तथा पर्यटनको १३९, लघुवित्तको १३५ प्रतिशतले सेयर बढेको छ। बाँकी अन्य समूहको पनि ०८६ प्रतिशतसम्म मूल्य बढेको छ। यसदिन दुई कम्पनीको सेयर मूल्य सकारात्मक सर्किट लेभलमा कारोकार भयो। मेरो माइक्रो फाइनान्सको १० प्रतिशत र एक्सेल डेभलपमेन्ट बैंकको ९५५ प्रतिशतले सेयर मूल्य बढेको हो। यसदिन कारोबार रकमका आधारमा नबिल बैंक शीर्षस्थानमा रह्यो। सो कम्पनीको १७ करोड भन्दा बढिको सेयर कारोबार भयो। यस्तै नेसनल हाइड्रोपावरको १५ करोड बढिको सेयर कारोबार गरी दोस्रो स्थानमा रह्यो।"
नेपाल स्काउटको संयोजकमा रबिन दाहाल नियुक्त,"काठमाडौंः नेपाल स्काउटको राष्ट्रिय तदर्थ समितिको संयोजकमा रबिन दाहाल नियुक्त भएका छन्। युवा तथा खेलकुद मन्त्री महेश्वरजंग गहतराज अथकले मन्त्रीस्तरीय बैठकबाट दाहाललाई संयोजकमा नियुक्त गरेका हुन्। आइतबार बसेको मन्त्रीस्तरीय निर्णयअनुसार स्काउटको तदर्थ समिति संयोजकमा नियुक्त भएका दाहाललाई प्रमुख आयुक्तको जिम्मेवारी दिइएको हो। त्यसैगरी सहसंयोजकमा राजीव खत्री नियुक्त भएका छन्। उनलाई स्काउटको तालिम आयुक्तको पनि जिम्मेवारी दिइएको छ। स्काउटको सदस्यहरुमा बबिता कटुवाल, बिजय किशोर झा, हरि बहादुर श्रेष्ठ, केशव महर्जन, रामचरित्र ठाकुर, सन्तोष कुमार थापा, शिब प्रसाद बराल, रमिला नगरकोटी, गायत्री शर्मा, दिपक अर्याल, तिलक खत्री, जुपिटर कुँवर र देउमल सुनार नियुक्त भएका छन्। जसमध्ये कटुवालले संगठन आयुक्तको जिम्मेवारी पाएका छन्। नवनियुक्त पदाधिकारीहरुलाई नेपाल स्काउटका प्रमुख तथा युवा तथा खेलकुदमन्त्री महेश्वरजंग गहतराज (अथक) ले सोमबार सपथ खुवाएका थिए। मन्त्री अथकले नवनियुक्त पदाधिकारीहरुलाई सपथ खुवाउँदै स्काउटको अन्तर्राष्ट्रिय मूल्य मान्यताको परिधिमा रही कर्तब्य निर्वाह गर्न निर्देशन दिए। स्काउटजस्तो मर्यादित संस्थाको मूल्य मान्यतालाई कायम राख्दै मर्यादिन, अनुशासित तथा देशभक्त समाज निर्माणका लागि अग्रणी भूमिका खेल्न मन्त्री अथकले नवनियुक्त पदाधिकारी तथा सदस्यहरुलाई निर्देशन दिए। सबै सामुदायिक विद्यालयमा स्काउट विस्तार गरी प्रत्येक घरमा कम्तिमा एक जना स्काउट उत्पादन गर्न सके युवा पुस्तामा सकारात्मक धारणाको विकास गर्न सकिने भन्दै विश्वास व्यक्त गरे। समितिलाई एक वर्षभित्र निर्वाचन गराउने जिम्मेवारी तोकिएको छ।"
"ओमिक्रोन भेरियन्ट : के छन् लक्षण, कसरी बच्ने ?","काठमाडौं : नेपालमा कोरोनाको नयाँ भेरियन्ट ओमिक्रोन पुष्टि भएको छ । दक्षिण अफ्रिकाहुँदै नेपाल भित्रिएका दुईजना विदेशी नागरिकमा संक्रमण देखिएको हो । विशेषज्ञहरुले यो भेरियन्टलाई निकै घातक भनेका छन् । कोभिड१९ को भाइरसमा नयाँ उत्परिवर्तन (म्युटेसन) देखिएको छ र नयाँ उत्परिवर्तित भेरिएन्टलाई ओमिक्रोन नाम दिइएको छ । यो भेरियन्ट पहिलो पटक २४ नोभेम्बर २०२१ मा दक्षिण अफ्रिकामा पुष्टि भएको थियो । विश्व स्वास्थ्य संगठनले गरेको प्रारम्भिक आँकलन अनुसार दक्षिण पूर्वी एसियामा ओमिक्रोनको उच्च जोखिम रहेको उल्लेख छ। दक्षिण एसियाका केही देशहरूमा समेत यो भेरियन्ट पुष्टि भइसकेको छ । यो भाइरस सर्ने दर र संक्रमणबाट हुने स्वास्थ्य जटिलताका सम्बन्धमा वैज्ञानिक तथ्यहरूको खोज भइरहेको छ । यसको जोखिम न्यूनीकरण गर्न नेपाल सरकारले विभिन्न प्रयासहरू जारी राखेको स्वास्थ्य मन्त्रालयले जनाएको छ । नेपालले अन्तर्राष्ट्रिय हवाई तथा स्थल नाकाहरूमा यात्रुहरूको आवतजावतलाई व्यवस्थित गर्न सबै यात्रुको नेगटिभ पिसिआर रिपोर्ट अनिवार्य गरेको खोपको विवरण लिने गरेको लक्षण तथा चिन्हहरूको जाँच गर्ने व्यवस्था गरेको तथा हवाई र स्थल नाकाहरू भइ प्रवेश गर्ने पूर्ण मात्रा खोप नलगाएका र शंकास्पद सबै यात्रुहरुको एन्टिजेन परीक्षण गर्ने गरिएको छ । स्वास्थ्य मन्त्रालयका सहप्रवक्ता डासमीरकुमारका अनुसार नेपालमा ओमिक्रोन पुष्टि भएपछि निगरानीका लागि सर्भिलेन्स तथा कन्ट्याक्ट ट्रेसिंग को कार्यलाई थप प्रभावकारी बनाइएको छ ।स्वास्थ्य मन्त्रालयका अनुसार आम नागरिकलाई ओमिक्रोनसम्बन्धी वैज्ञानिक तथ्य प्रेषण गर्न विश्वमा भएका यससम्बन्धी अध्ययन अनुसन्धानका आधारमा प्राप्त सही सूचनाहरू आधिकारिक माध्यमबाट प्रवाह गर्ने गरिएको छ। स्वास्थ्य मन्त्रालयले कोभिड १९ का अरू भेरियन्ट जस्तै ओमिक्रोनको संक्रमणबाट बच्न पनि जनस्वास्थ्यका सबै मापदण्डहरुको पालना (मास्कको सही प्रयोग, भौतिक दूरी कायम गर्ने, भीडभाड नगर्ने तथा हात धुने कार्य हावा आवतजावत राम्रो हुने स्थानमा बस्ने सुझाएको छ। भाइरसबाट बच्न खोपको प्रयोग महत्वपूर्ण हुने भएकाले सबैले मापदण्डको पालना गरी खोप अभियानमा सहभागी हुनसमेत आग्रह गरेको छ। यस्ता देखिन्छन् लक्षणहरु सरुवा रोग विशेषज्ञ डाशेरबहादुर पुनले दक्षिण अफ्रिकाका चिकित्सकहरूको अनुभवअनुसार लक्षण त्यति कडा नभएको बताएका छन्। त्यहाँका संक्रमितको अनुभवको आधारमा अत्यधिक थकान, टाउको र जीउ दुख्ने जस्ता समस्या देखिएको भनिएको छ। संक्रमित धेरैलाई अस्पताल भर्ना गर्नुपर्ने अवस्था नभएको, अचानक अक्सिजन कमी हुने समस्या पनि नदेखिएको उनले बताए। तर, डा पुनले सावधानी भने अपनाउन आग्रह गरे। चिकित्सकले नक्कली पाखुरामा कोरोनाको खोप लगाएपछि नेपालमा पनि भेटियो कोरोनाको ओमिक्रोन भेरियन्ट संक्रमितले कोरोनाको दुवै डोज लगाएका, टेकुमै जीन सिक्विन्सिङ"
प्रस्तावित तीन राजदूतको संसदीय सुनुवाइ सकियो,"काठमाडौं: सरकारले प्रस्ताव गरेका तीन जना राजदूतहरुको नियुक्ति प्रक्रिया अगाडि बढाउन संसदीय सुनुवाइ समितिले स्वीकृति दिएको छ। संसदीय सुनुवाई समितिले सोमबार भारत, बेलायत र अमेरिकाका लागि सिफारिस भएका राजदूतहरुको सुनुवाइ गरेको थियो। यससँगै प्रस्तावित राजदूत शंकर शर्मा, ज्ञानचन्द्र आचार्य र श्रीधर खत्रीको नियुक्ति प्रक्रिया अगाडि बढ्ने भएको छ। सरकारले शर्मालाई भारतका लागि, आचार्यलाई बेलायतका लागि र खत्रीलाई अमेरिकाको राजदूतका लागि सिफारिस गरेको थियो।"
"कोभिडको प्रोटोकल पालना गरौं, तत्काल लकडाउन हुँदैन","काठमाडौंः सरकारले तत्काल लकडाउन नहुने स्पष्ट पारेको छ। कोरोनाको नयाँ भेरियन्ट ओमिक्रोन पुष्टि भएपछि नेपालमा लकडाउन हुनेनहुने चर्चा चलिरहेको बेला स्वास्थ्य तथा जनसंख्या मन्त्रालयले यस्तो बताएको हो। स्वास्थ्य मन्त्रालयले लकडाउनबारे कुनै छलफल नभएको बताएको छ। यद्यपि भौतिक दूरी, मास्कको समुचित प्रयोग र व्यक्तिगत सरसफाइमा ध्यान दिन विज्ञहरुले सुझाव दिएका छन्। स्वास्थ्य मन्त्री विरोध खतिवडाले लकडाउनबारे औपचारिकअनपौचारिक कुनै छलफल नगरेको बताए। अहिले तत्काल लकडाउन हुँदैन। त्रास पार्ने काम गर्नु हुँदैन। कोभिड१९ को प्रोटोकल पालना गरौं। यस विषयमा सरकार सचेत छ, उनले भने। उनले सरकारको ध्यान खोप अभियानमै केन्द्रीत रहेको बताएका थिए।"
कांग्रेसको प्रदेश २ को अधिवेशन स्थगित,"जनकपुरधाम : नयाँ नेतृत्वको चयनका लागि हुने भनिएको नेपाली कांग्रेसको प्रदेश २ को अधिवेशन स्थगित भएको छ। नेपाली कांग्रेसका केन्द्रीय सदस्य समेत रहेका प्रदेश २ का निर्वाचन संयोजक रमेश रिजालले सोमबार जनकपुरमा पत्रकार सम्मेलन गरी प्राविधिक कारणले गर्दा हाललाई प्रदेश २ को अधिवेशन स्थगित गरिएको जानकारी दिएका छन्। जिल्लाबाट मतदाता नामावली आउन नसकेको र क्षेत्रीय अधिवेशन समेत हुन नसकेकोले प्राविधिक त्रृटिले गर्दा सर्वसम्मत रुपमा निर्वाचनको सम्पूर्ण कार्यक्रम स्थगित गरेका छौं, रिजालले पत्रकार सम्मेलनमा भने, प्रदेशको आठवटै निर्वाचन क्षेत्रको अधिवेशन पनि हुन सकेको छैन र जनकपुरधाममा मंसिर २२ गतेसम्म विवाह पञ्चमी महोत्सव पनि चलिरहेको छ यस्तोमा निर्वाचन गराउनु सम्भव छैन। विवाहपञ्चमी महोत्सव मंसिर २३ गतेसम्म हुने र त्यसको भोलिपल्ट केन्द्रीय महाधिवेशन सुरु भएपछि प्रदेशको निर्वाचन त्यसपछिनै हुने सम्भावना रहेको रिजालले बताएका छन्। प्रदेश २ को सर्लाही जिल्लाको कुनै पनि निर्वाचन क्षेत्रमा अधिवेशन हुन सकेको छैन भने रौतहट, महोत्तरी, बारा र सप्तरीको ११ वटा निर्वाचन क्षेत्रको अधिवेशन बाँकी छ।"
पहिलोपटक जापानी नागरिकमा ओमिक्रोन,टोकियो: जापानी नागरिकमा पहिलोपटक कोरोना भाइरसको नयाँ भेरियन्ट ओमिक्रोन देखिएको छ। योसँगै जापानमा ओमिक्रोनबाट संक्रमित हुनेको संख्या ३ पुगेको छ। यसअघि दुई जना विदेशीमा ओमिक्रोन संक्रमित देखिएको थियो। इटाली भ्रमण सकेर फर्किएका जापनिज नागरिकमा ओमिक्रोन देखिएको स्वास्थ्य मन्त्रालयले जनाएको छ। मन्त्रालयका अनुसार ती व्यक्तिले कोरोनाविरुद्ध मोर्डना खोपको दुबै मात्रा लगाएका थिए। उनीसँगै फर्किएका अन्य ४१ नागरिकलाई चिकित्सकहरुले निगरानीमा राखेका छन्। तीमध्ये एक जनामा कोरोना पोजेटिभ देखिए पनि ओमिक्रो संक्रमण नरहेको स्वास्थ्य मन्त्रालयले जनाएको छ। जापानमा पहिलोपटक नोभेम्बर ३० मा ओमिक्रोन देखिएको थियो।
"सुकेशसँग ज्याकलिनको त्यो चुम्बन, जसले प्रहरी हिरासतमा पुर्यायो","मुम्बई: महाठगको उपमा पाएका सुकेश चन्द्रशेखरसँगको सम्बन्धका कारण बलिउड अभिनेत्री ज्याकलिन फर्नान्डेज विवादमा तानिएकी छन्। उनलाई आइतबार भारतको प्रवर्तन निर्देशालयले मुम्बई विमानस्थलबाट लियन्त्रणमा लिएको थियो। अहिले उनी रिहा भए पनि चन्द्रशेखरसँगको सम्बन्धका कारण उनी यो विवादमा तानिएका हुन्। प्रवर्तन विभागले सुकेशविरुद्ध दुई सय करोड 'मनी लन्ड्रिङ'विरुद्ध मुद्दा दायर गरेको छ। जसमा सुकेशले ज्याकलिनलाई महँगा महँगा गिफ्ट दिइएको बताइएको छ। प्रवर्तन निर्देशालयका अधिकारीका अनुसार ५२ लाखको घोडा, ९ लाख बराबरको बिरालो र गरगहना ज्याकलिनलाई गिफ्ट दिइएको पाइएको छ। यहाँसम्म कि सुकेशले ज्याकलिनलाई चेन्नई आउनका लागि प्राइवेट जेटको व्यवस्थासमेत गरिदिएको बताइएको छ। स्रोतको हवला दिँदै भारतीय सञ्चारमाध्यमका अनुसार ज्याकलिन र सुकेशबीच चेन्नईमा मात्र चार पटक भेटघाट भएको थियो। सुकेश र ज्याकलिनको चुम्बन गरिएको तस्बिर केही समयअघि सार्वजनिक भएको थियो। उक्त तस्बिरका कारण पनि ज्याकलिन विवादमा तानिन थालेकी हुन्। को हुन् सुकेश चन्द्रशेखर? सुकेश चन्द्रशेखर कर्नाटकमा जन्मिएका हुन्। उनले १७ वर्षकै उमेरदेखि अरुलाई ठग्न सुरु गरेको बताइन्छ। उनले ठगीलाई नै आफ्नो पेसा बनाएका थिए। पछि उनी कर्नाटकबाट चेन्नई आएका थिए। त्यहाँ उनले ठूलाबडा ब्यापारीहरुलाई ठगीअसुली गर्थे। आफूलाई राजनेताको नातेदार भनेर उनले सर्वसाधारणसँग पनि पैसा उठाउने गरेको भारतीय प्रहरीको भनाइ छ। उनले सर्वसाधारणबाट मात्र ७४ करोड ठगी गरेको प्रहरी अनुसन्धानबाट देखिएको छ।"
वायुसेवा निगमले 'खतराजन्य पदार्थ' ओसारपसार गर्ने,"काठमाडौं: नेपाल वायुसेवा निगमले नेपालमा पहिलोपटक खतराजन्य पदार्थ ओसारपसार गर्ने अनुमति पाएको छ। अन्तर्राष्ट्रिय क्षेत्रमा यात्रु तथा कार्गो सेवा प्रदान गरिरहेको निगमले ()  तथा   मा उल्लेख भएका खतराजन्य पदार्थहरु ओसारपसार गर्ने अनुमति पाएको हो। 'खतराजन्य पदार्थ ओसारपसारको अनुमतिको लागि अन्तर्राष्ट्रिय नागरिक उड्डयन संगठनको ()  तथा   मा उल्लेख भएका खतराजन्य पदार्थसम्बन्धी प्रावधानहरु पूरा गरेपश्चात् नेवानिका  र  जहाजहरुलाई खतराजन्य पदार्थ ओसारपसारको अनुमति प्रदान गरेकोमा नेपाल वायुसेवा निगमले नियामक निकाय नेपाल नागरिक उड्डयन प्राधिकरणलाई विशेष धन्यवाद व्यक्त गर्न चाहन्छ,' निगमका प्रवक्ता करिश्मा श्रेष्ठद्वारा जारी विज्ञप्तिमा भनिएको छ। खतराजन्य पदार्थअन्तर्गतका विभिन्न औषधिजन्य र विद्युतीय सामान रहेको बताइएको छ। निगमले यसअघि नै औषधिहरुको ओसारपसार गरे पनि विद्युतीय सामानहरुको ढुवानी गर्ने अनुमति पाएको थिएन। 'विगत ६३ वर्षदेखि हालसम्म निगमले   ओसारपसारमा मात्र सीमित रहेकोमा आगामी दिनहरुमा खतराजन्य पदार्थ अन्तर्गत पर्ने कार्गो सामानहरुको ओसारपसारमार्फत विदेशी मुद्रा मुलुकमा भित्र्याउनेछ,' निगमद्वारा जारी विज्ञप्तिमा भनिएको छ, 'निगमको  जहाजको कार्गो बोक्ने क्षमता करिब १५ टन रहेकोमा आगामी दिनमा खतराजन्य पदार्थ अन्तर्गतका विभिन्न औषधीजन्य र विद्युतीय सामान लगायतका सामानहरुको ओसारपसारमा सहजता भई उक्त विमानहरुको उच्चतम् सदुपयोग भई निगमको सेवा प्रभावकारितामा अभिवृद्धि हुनेछ भन्ने कुरामा हामी पूर्ण विश्वस्त छौं।'"
ज्यान मार्ने मुद्दाका आरोपित मेयर ३० हजार धरौटीमा छुटे,"सिरहाः ज्यान मार्ने उद्योगमा मुद्दा चलाइएका सिरहाको मिर्चैया नगरपालिकाका मेयर श्रवण यादव ३० हजार धरौटीमा सोमबार छुटेको छ। थुनछेक बहस हुँदा उनी धरौटीमा छुटेको जिल्ला अदालत सिरहाका श्रेस्तेदार जगदिश भट्टराईले बताए। कोरोना संक्रमणको बेला मिर्चैया नगरपालिका २ मा दुई स्थानीय युवाहरु राहत वितरण गरेका थिए। मेयर यादवका समर्थकले नगरपालिकाले राहत वितरणमा एकद्वार प्रणाली बनाउने निर्णय गर्दा किन राहत वितरण आफू खुसी गरेको भन्दै रोक्न खोजेको थियो। त्यही विषयमा २०७६ चैत ११ गते दुई पक्षबीच झडप भएको थियो। झडपमा मिर्चैयाका आमोद भनिने विजयकुमार यादव र सोहन यादव घाइते भएका थिए। घाइते सोहनका बुबा राजगीर यादवले ज्यान मार्ने उदेश्यका साथ आक्रमण गरेको भन्दै प्रहरीमा मेयर यादव, शिवशंकर कापरीलगायत विरुद्ध जाहेरी दर्ता गराउन पुगे। प्रहरीले उनको जाहेरी लिएन। पछि उनी सरकारी वकिल कार्यालय पुगे त्यहाँ पनि उनको मुद्दा दर्ता भएन। त्यसपछि उच्च अदालत राजविराजबाट परमादेश गराएर मुद्दा दर्ता प्रहरीमा गराएका थिए। आरोपित कापरीसहित प्रहरीले सरकारी वकिल कार्यालय सिरहामा मुद्दाको मिसिल बुझायो। सरकारी वकिलको कार्यालयले मेयर यादवमाथि मुद्दा नचलाउने आंशिक निर्णय गरेपछि पीडितहरु उच्च सरकारी वकिल कार्यालय राजविराज पुगे। उच्च सरकारी वकिल कार्यालय राजविराज सप्तरीबाट ०७८ मंसिर ३ मा प्रतिवादी यादव उपर थप अनुसन्धान गरी मुद्दा चलाउनुपर्ने निर्णय गरेको छ। सो निर्णय बमोजिम यादवलाई हाजिर हुन र हाजिर नभए पक्राउ गरी बयानका लागि पेश गर्न सरकारी वकिल कार्यालयले मिर्चैया प्रहरीलाई पत्राचार गरेको सरकारी वकिल कार्यालय सिरहाका प्रमुख तथा जिल्ला न्यायधिवक्ता सन्तोष भण्डारीले जानकारी गराए। जिल्ला सरकारी वकिलको कार्यालय सिरहाले गत ७ गते नै मेयर यादवलाई पक्राउ गर्न इलाका प्रहरी कार्यालय मिर्चैयालाई पत्राचार गरे पनि प्रहरीले उनलाई तत्कालै पक्राउ गरेनन्। म्याद पुर्याएर मेयर यादव एकै पटक अदालतमा हाजिर भएका थिए। कारबाहीको माग गर्दै प्रदर्शन धरौटीमा छुटेपछि मेयर यादवलाई पक्राउ गर्न माग गर्दै जनता समाजवादी पार्टी(जसपा)ले प्रदर्शन गरेको छ। जसपाले नगरपालिका भ्रष्टाचारको छानबिन र मेयर यादवको सम्पत्ति छानबिनको माग गरेको छ। उनीहरुले मिर्चैयाको परिक्रमा गरी इलाका प्रहरी कार्यालय मिर्चैया अगाडि आधा घण्टा धर्ना पनि दिए।"
"नेपालमा सक्रिय संक्रमितको संख्या घट्यो, थप २६५ जनामा संक्रमण",काठमाडौं: नेपालमा थप २६५ जनामा कोरोना संक्रमण देखिएको छ। देशभरि ८६१७ जनाको नमूना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जानकारी दिएको छ। मन्त्रालयका अनुसार ७११४ जनाको पीसीआर परीक्षण गर्दा २३८ र १५०३ जनाको एन्टिजेन परीक्षण गर्दा२७ जनामा संक्रमण देखिएको थियो। त्यस्तै पछिल्लो २४ घन्टामा ३५७ जना संक्रमित कोरोनामुक्त भएका छन्। योसँगै सक्रिय संक्रमितको संख्या पनि घटेको छ। मन्त्रालयका अनुसार सक्रिय संक्रमितको संख्या ६३८६ रहेको छ। त्यस्तै थप दुई जना संक्रमितको मृत्यु भएको छ। योसँगै नेपालमा कोरोना संक्रमणबाट मृत्यु हुनेको संख्या ११ हजार ५४३ पुगेको छ।
आफ्नै चित्र हेरेर जब शताव्दी पुरुष मख्ख भए (फोटो फिचर),"काठमाडौं: ललितपुरको बखुम्बहालस्थित आफ्नै निवासमा रहेको लोक सहित्य प्रतिष्ठानमा सोमबारबाट प्रर्दशनी सुरु भएको कला प्रर्दशनीमा शताव्दी पुरुष सत्यमोहन जोशी निकै बेर घोरिएर हेर्दै थिए। उनी आफ्नै पोट्रेट कला हेरेर मख्ख थिए। जारी प्रर्दशनीमा जोशीले औँलाले देखाएर आफ्नो विगत सम्झदै भने, यो म ४० वर्ष हुँदातिरको हो। आफ्नै अनुहारका विभिन्न भाव झल्कने पोट्रेट देख्दा उनी पुकलित थिए। आफ्नैबारे के बखान गर्नु जनस्तरबाट भएको कामको चाहिँ म प्रशंसा गर्छु, उनले भने। चित्रकला प्रवर्द्धनको क्षेत्रमा लामो समयदेखि काम गर्दै आएका योङ पिकासोले ललितपुरको पाटन दरवारमा गतवर्ष लाइभ पोट्रट कलामार्फत् कोरिएका ४ सय चित्रमध्ये ४० वटा चित्र यहाँ प्रर्दशनीमा छन्। शनिबारसम्म बिहान ११ बजेदेखि ४ बजेसम्म चित्रकला हेर्नसक्ने योङ पिकासोका अहजय देशारले बताए।"
के हावाबाट पनि सर्छ ओमिक्रोन? हङकङमा फेला पर्यो यस्तो तथ्य,हङकङ: कोरोना भाइरसको नयाँ भेरियन्ट ओमिक्रोनको संक्रमण यतिबेला संसारभरि फैलिरहेको छ। दक्षिण अफ्रिकाबाट सुरु भएको ओमिक्रोन संक्रमण दक्षिण एसियामै पनि नेपालसहित भारत र श्रीलंकामा देखा परिसकेको छ। भारतमा त झन् तीव्ररुपमा फैलिरहेको छ। तीन दिनअघि दुई जनामा संक्रमण देखिएको भारतमा आजको दिनमा २३ जना संक्रमित पुगेको छ। ओमिक्रोनले विश्व नै अक्रान्त भइरहेका बेला वैज्ञानिकहरुले यसबारे एउटा तथ्य फेला पारेका छन्। उनीहरुका अनुसार कोरोना भाइरसको नयाँ भेरियन्ट ओमिक्रोन हावाबाट पनि सरिरहेको तथ्य फेला पारेको छ। हङकङको एक क्वारेन्टीन सीसीटीभी फुटेजमा गरिएको अध्ययनले यस्तो देखाएको वैज्ञानिहरुको दाबी छ। जुन इमर्जिङ इन्फेक्सियस डिजिज नामक पत्रिकामा प्रकाशनसमेत गरिएको छ। रिपोर्टअनुसार क्वारेन्टीन होटलमा बसेका दुई जना यात्रीलाई ओमिक्रोन संक्रमण देखिएको छ। दुवैले कोरोनाविरुद्धको भ्याक्सिनको दुवै मात्रा लिएको र कोहीसँग सम्पर्कमा नरहेको व्यक्तहरु भएको बताइएको छ। यहाँसम्म कि यी दुई जना आफ्नो कोठाबाट समेत बाहिर निस्किँदैनथे। रिपोर्टअनुसार उनीहरुको ढोका केवल खाना र कोभिड परीक्षणको लागि मात्र खुल्ने गर्थ्यो। त्यससँगै होटेलको अन्य ठाउँमा पनि ओमिक्रोन संक्रमण फैलिएको दाबी गरिएको छ। त्यही भएर पनि ओमिक्रोन हावाबाट पनि त फैलिरहेको छैन भनी आशंका गरिएको छ।
बिराट कोहलीले बनाए कीर्तिमान,"मुम्बई: भारतीय क्रिकेटर बिराट कोहलीले कीर्तिमान बनाएका छन्। क्रिकेटको हरेक 'फर्मेट'मा ५० भन्दा बढी विजयी दिलाउने उनी पहिलो क्रिकेटर बनेका छन्। न्युजील्यान्डविरुद्धको टेस्ट जितेपछि बिराटको यो कीर्तिमान सम्भव भएको छ। भारतीय क्रिकेट बोर्ड बीसीसीआइले पनि बिराटलाई यो कीर्तितमानको लागि बधाइ दिएको छ। क्रिकेटको हरेक फर्मेटमा ५० अन्तर्राष्ट्रिय विजयी बन्न सफल भएको भन्दै बीसीसीआइले बधाइ ज्ञापन गरेको छ। बिराटले कूल ९७ टेस्ट खेलमध्ये ५० मा विजयी, २८ मा पराजित र १९ खेल बराबरीमा रोकिएको थियो। त्यस्तै वान डेतर्फ कूलमध्ये १५३ मा विजयी, ८८ मा पराजय र ५ खेल बराबरीमा रोकिएको थियो। त्यस्तै टी२० तर्फ ५९ खेलमा विजयी र ३१ खेलमा पराजित व्यहोरेका थिए।"
एमालेमा 'बा'बाद हाबी भयो : माधव कुमार नेपाल,"काठमाडौं: नेकपा एकीकृत समाजवादीका अध्यक्ष माधवकुमार नेपालले अन्य पार्टीको भविष्य पत्तासाफ हुने बताएका छन्। खेलकुद महासंघ समाजवादीको प्रदेश नम्बर १ स्तरीय भेलालाई सम्बोधन गर्दै अध्यक्ष नेपालले यस्तो बताएका हुन्। नेकपा एकीकृत समाजवादी पार्टीको भविष्य हुनेछ। अन्य पार्टी पत्ता साफ हुनेछन्। केही समयपछि राष्ट्रिय सभाको चुनाव हुँदैछ, त्यो चुनावमा पाँच दलीय गठबन्धन एक हुन्छ, उनले भने। उनले नेकपा एमालेमा व्यक्तिवाद हाबी भएको आरोप लगाए। 'एमालेमा व्यक्तिवाद, गुटबाद हाबी भयो। बा बाद हाबी भयो। विचारमा स्खलित भयो, त्यहाँ लोकतन्त्र छैन, उनले भने। अध्यक्ष नेपालले सूर्यमा ग्रहण लागिसकेको भन्दै कलमले न्यायको आवाज उठाउने बताए। उनले न्याय र सत्यको बाटोमा अघि बढ्दा खुट्टा कमाउन नहुने बताए।"
कांग्रेस प्रदेश १ अधिवेशन : कोइरालाको किल्लामा देउवाको दबदबा,"विराटनगर : नेपाली कांग्रेसको राजनीतिमा कोइराला परिवारले प्रभाव रहेको छ। प्रदेश नं १ को आधारमा कांग्रेस नेता डा शेखर कोइराला पार्टीको १४ औँ महाधिवेशनमा केन्द्रीय सभापतिका आकांक्षा देखाइरहेका थिए। तर भर्खरै सम्पन्न जिल्ला र प्रदेश अधिवेशनले कोइराला पक्ष कमजोर रहेको देखायो। कोइराला परिवारको किल्ला मानिएको प्रदेश १ मा कांग्रेसको संस्थापन एवं पार्टी सभापति शेरबहादुर देउवा पक्षको दबदबा देखिएको छ। पार्टीको पहिलो प्रदेश अधिवेशन र यसअघि सकिएका जिल्ला अधिवेशनले त्यसको पुष्टि गरेको हो। १४ औँ महाधिवेशनमा पार्टीको केन्द्रीय सभापति उठ्ने तयारी डा कोइरालाले गरिरहेका बेला उनकै गृह प्रदेशमा भने संस्थापन पक्ष बलियो बनेको छ। प्रदेश १ को अधिवेशनमा सभापतिसहित अधिकांश पदाधिकारीमा संस्थापन पक्षले बाजी मार्यो। डा कोइरालासमेतको समर्थन पाएपछि सभापतिमा उम्मेदवारी दिएका पार्टीका वरिष्ठ नेता रामचन्द्र पौडेलनिकट गुरुराज घिमिरे संस्थापन पक्षीय उम्मेदवारसँग पराजित बने। घिमिरेको पराजयले सभापतिमा उठ्ने तयारी गरेका कोइरालालाई धक्का लाग्ने देखिएको छ। प्रदेश १ को अधिवेशनको आइतबार राति प्राप्त अन्तिम मतपरिणामअनुसार संस्थापन समूहका उद्धव थापा २ मतअन्तरले सभापतिमा विजयी बनेका छन्। थापाले ८ सय ४४ मत पाएर विजयी भइरहँदा उनका प्रतिस्पर्धी घिमिरेले ८ सय ४२ मत ल्याए। कांग्रेस नेता कृष्णप्रसाद सिटौलाको साथ पाएर सभापतिको उम्मेदवार बनेका थापालाई पार्टीका केन्द्रीय सभापति शेरबहादुर देउवाको पनि समर्थन थियो। अधिवेशनबाट निर्वाचित भएका ८ पदाधिकारीमध्ये ३ जना मात्रै सांस्थपनइतरका छन्। सभापतिसहित ५ पदाधिकारी संस्थापन पक्षले जितेको छ। पार्टीको प्रदेश महामन्त्रीमा विजयी भएका उमेश थापा र सहमहामन्त्रीमा निर्वाचित खड्गबहादुर फागो तथा विनोद बस्नेत इतर समूहका हुन्। डा कोइरालामाथि संस्थापन र संस्थापनइतर पक्षकै नेताले घेराबन्दी गर्दा पनि पार्टीको मोरङ जिल्ला सभापतिमा उनकै समर्थन रहेका डिगबहादुर लिम्बू सानदार मतसहित विजयी भएका थिए। प्रदेश अधिवेशनमा पनि संस्थापन पक्षका उम्मेदवार कमजोर भएका कारण घिमिरेले जित्ने कोइराला पक्षको दाबी थियो। केन्द्रीय राजनीतिमा प्रभाव जमाए पनि प्रदेश झरेका स्पष्टवक्ता घिमिरेलाई जिताउनका लागि झापाबाट भने सहयोग भएको बताइन्छ। कांग्रेसका नेताको भनाई अनुसार डा कोइरालाको गृह जिल्ला मोरङ र सुनसरीले असहयोग गरेकै कारण उनको समर्थन रहेका उम्मेदवार घिमिरे सभापतिमा पराजित भएका हुन्। कांग्रेसका नेता केदार कार्की लगायत घिमिरेलाई सभापति उठाउन हुँदैन भन्ने पक्षमा थिए। घिमिरेको विपक्षमा रहेका कार्कीसहितका नेताहरु कांग्रेस प्रदेश १ संसदीय दलका नेता राजीव कोइरालालाई टिकट दिनुपर्छ भन्ने पक्षमा थिए। तर अन्तिम समयमा घिमिरेले टिकट पाए। घिमिरेले टिकट पाएपछि असन्तुष्ट बनेका इतर समूहका नेताले चुनावी अभियानमा सहयोग नगरेको बताइन्छ। केदार कार्की र राजीव कोइराला लगायतकै असहयोगका कारण इतर समूहको राम्रो प्रभाव हुँदाहुँदै पनि घिमिरेले पराजय बेहोर्नु परेको कांग्रेसका नेताहरु बताउँछन्। निष्ठाको राजनीति गरिरहेका विवादरहित नेता राजीवलाई पार्टी प्रदेश सभापतिको टिकट दिनुपर्छ भन्ने जमात कांग्रेसभित्र ठूलो थियो। तर उनलाई ब्याक गरेर घिमिरेलाई टिकट दिलाउन डा कोइराला लगायत इतर समूहका केन्द्रीय नेताको भूमिका रहेको एक नेताले बताए। कोइरालाले टिकट नपाएपछि उनकै रोजाइमा सुनसरीका उमेश थापालाई महामन्त्रीको टिकट दिइयो। निर्वाचनमा थापा विजयी पनि भए। प्रदेश निर्वाचनमा केदार कार्कीले विनोदकुमार बस्नेतलाई समर्थन गरेका थिए। बस्नेत महेश आचार्यनिकट हुन्। उनी पनि सहमहामन्त्रीमा विजयी भएका छन्। प्रदेश अधिवेशनको उम्मेदवारीलाई लिएर असन्तुष्ट बनेका इतर समूहका नेतासँग निकट रहेकाहरु मात्तै विजयी भएपछि शंका गर्ने ठाउँ धेरै रहेको बताइन्छ। स्रोतका अनुसार प्रदेशका १४ जिल्लामा संस्थापन पक्षभन्दा संस्थापनइतर पक्षसँग एक सयभन्दा मत बढी थियो। त्यसमा झापाबाट विश्वप्रकाश शर्माको टिमले इतर समूहलाई नै समर्थन गरेको थियो। तर मोरङ र सुनसरीमा कोइराला पक्षको भोट काटिएपछि प्रदेशको नेतृत्व गर्नबाट घिमिरे बञ्चित भएको चर्चा छ। १४ औं महाधिवेशनअन्तर्गत भएका जिल्ला अधिवेशनमा सिटौलासहितको संस्थापन पक्षले आठबाट जिल्लामा विजय हासिल गरेको थियो। १४ जिल्लामध्ये प्रदेश १ का धनकुटा, सोलुखुम्बु, ताप्लेजुङ, इलाम, पाँचथर, ओखलढुंगा, उदयपुर र झापामा संस्थापन पक्ष विजयी बनेको हो। झापामा भने सिटौला समूहका उम्मेदवार विजयी बने। इतर समूहले मोरङ, सुनसरी, संखुवासभा, तेह्रथुम, खोटाङ र भोजपुरमा सभापति जितेको छ। कोइराला पक्षको प्रभाव रहेकै कारण १३ औँ महाधिवेशनमा देउवा समूहले प्रदेश १ मा ३ वटा मात्रै जिल्लामा सभापति जितेको थियो। यसपटक सिटौलासमेतको साथ पाएपछि ८ वटा जिल्लामा आफ्नो नेतृत्व ल्याउन सक्यो। कांग्रेस प्रदेश १ को उपसभापतिमा संस्थापन पक्षीय टंकप्रसाद राई र रमेशजंग रायमाझी विजयी भएका छन्। राईले ८ सय ४७ र रायमाझीले ८ सय ९० मत ल्याए। उपसभापतिका अन्य उम्मेदवार गोविन्दप्रसाद ढुंगानाले ७ सय ६५ र विश्वनाथ रिजाल (त्रिलोचन)ले ६ सय ६९ मत मात्रै ल्याए। इतर पक्षबाट महामन्त्रीमा विजयी बनेका उमेश थापाले ८ सय २३ र संस्थापन पक्षबाट जितेका भूपेन्द्र राईले ८ सय २४ मत प्राप्त गरे। महामन्त्रीका अन्य उम्मेदवारहरु दीपनकुमार श्रेष्ठले ७ सय ६४ र पदमसुन्दर पालुङ्गवाले ८ सय ७ मत ल्याएका छन्। इतर पक्षबाट सहमहामन्त्रीमा विजयी खड्गबहादुर फागोले भने पदाधिकारीमध्ये सर्वाधिक एवं लोकप्रिय मत प्राप्त गरेका छन्। मोरङको उर्लाबारी नगरपालिकाका मेयर उनी १ हजार २६ मत ल्याएर विजयी बनेका हुन्। इतर पक्षकै विनोदकुमार बस्नेत ७ सय ४७ मत प्राप्त गर्दै पार्टीको प्रदेश सहमहामन्त्री बनेका छन्। अन्य प्रतिस्पर्धीमध्ये रोहितकुमार साहले ६ सय ६५, वीरकाजी राईले ६ सय ४७ र शुभचन्द्र राईले ८४ मत मात्रै ल्याउन सके। महिला कोटाबाट सहमहामन्त्रीमा निर्वाचित संस्थापन पक्षकी प्रमिला गच्छदारले ८ सय ३७ मत ल्याइन। उनीसँग प्रतिस्पर्धामा उत्रिएकी उम्मेदवार सीता कार्कीले ७ सय ३३ मत मात्रै प्राप्त गरिन्। पार्टीको १४ औं महाधिवेशनअन्तर्गत नेपाली कांग्रेस प्रदेश १ को नेतृत्व चयनका लागि गत शनिबार निर्वाचन भएको थियो। आइतबार राति अवेर मतगणना सकिएको हो। निर्वाचन समितिका अधिकृत भरतबहादुर थापाका अनुसार निर्वाचनमा १ हजार ७ सय ५३ मत खसेको थियो। प्रदेश १ अधिवेशनमा कांग्रेसका १ हजार ८ सय ५ जना मतदाता प्रतिनिधि थिए। ५२ जना प्रतिनिधि मतदान प्रक्रियामा सहभागी भएनन्। प्रदेश १ अधिवेशनमा कांग्रेसको संस्थापन र इतर समूह आआफ्नो प्यानलसहित उम्मेदवारी घोषणा गरेर चुनावी मैदानमा उत्रिएका थिए। कांग्रेस प्रदेश समितिमा रहने १ सभापतिसहित ८ पदाधिकारीका लागि २० जनाको उम्मेदवारी परेको थियो।"
'ओमिक्रोनको संक्रमण पुष्टि भएका दुवैजनाको स्वास्थ्य अवस्था सामान्य',काठमाडौं : कोरोनाको नयाँ भेरियन्ट ओमिक्रोन संक्रमण पुष्टि भएका दुईजनाको स्वास्थ्य अवस्था सामान्य रहेको स्वास्थ्य मन्त्रालयले जनाएको छ। दुवैजनाको स्वास्थ्य अवस्था सामान्य रहेको स्वास्थ्य तथा जनसंख्या मन्त्रालयका सहप्रवक्ता समीरकुमार अधिकारीले जानकारी दिएका छन्। संक्रमित हुनेमा ६६ वर्षीय महिला र ७१ वर्षीय पुरुष हुन्। यसअघि छिमेकी मुलुक भारतमा पनि ओमिक्रोन भेरियन्टको संक्रमण देखिएको छ। त्यहाँ करिब दुई दर्जनबढी मानिसमा संक्रमण देखिएको भारतीय मिडियाहरुमा समाचार छ। नयाँ भेरियन्ट विश्वभरका करिब ४० बढी देशमा फैलिइसकेको छ। नेपालमा पनि भेटियो कोरोनाको ओमिक्रोन भेरियन्ट
आङ साङ सुकीलाई चार वर्ष जेल सजाय,"म्यान्मार : म्यान्मारको अदालतले प्रजातन्त्रवादी नेतृ आङ साङ सुकीलाई चार वर्षको जेल सजाय सुनाएको छ। उनीमाथि कोभिड नियम उलंघन गरेको र त्यहाँको स्थिति भड्काएको आरोप लागेको छ। उनीमाथि भ्रष्टाचार,गोप्य ऐन उलंघनलगायत ११ वटा आरोप लगाइएको छ। त्यहाँको सेनाले गत फेब्रुअरीमा सैनिक 'कू' मार्फत उनलाई पदच्यूत गरिएको थियो। त्यसअघि उनी त्यहाँको निर्वाचित सरकारको नेतृत्व गरिरहेकी थिइन्। अब ७६ वर्षीया सुकीले ४ वर्ष जेल जीवन बिताउनु पर्नेछ। सेनाले गतवर्ष भएको आमनिर्वाचनमा धाँधली गरेको आरोप लगाउँदै सेनाले सत्ता कब्जा गरेको थियो। त्यसपछि उनलाई सेनाले नजरबन्दमा राखेको थियो।"
संक्रमित व्यक्ति अफ्रिकी मुलुकबाट नेपाल आएका थिए,काठमाडौं : कोरोना भाइरसको नयाँ भेरियन्ट ओमिक्रोन पुष्टि भएका एकजना व्यक्ति अफ्रिकी मुलुकबाट आएको खुलेको छ। स्वास्थ्य तथा जनसंख्या मन्त्रालयले यसको पुष्टि गरेको हो। ती ६६ वर्षीया विदेशी नागरिक यही मंसिर ३ गते नयाँ भेरियन्ट पुष्टि भएको अफ्रिकी मुलुकहुँदै त्रिभुवन अन्तर्राष्ट्रिय विमानस्थलबाट नेपाल प्रवेश गरेका थिए। स्वास्थ्य मन्त्रालयले उनीसहित दुईजनामा संक्रमण पुष्टि भएको पत्रकार सम्मेलनमार्फत जानकारी दिएको छ। उनीहरुको स्वास्थ्य अवस्था सामान्य रहेको छ।
निर्णायक तहमा महिलाको प्रतिनिधित्व,"महिलाले घरभित्रका सम्पूर्ण काम गर्नुपर्ने अवस्था विद्यमान हुनुले लैंगिक भूमिकामा खासै रूपान्तरण भएको देखिँदैन। नोभेम्बर २५ देखि डिसेम्बर १० सम्मको महिला हिंसाविरुद्धको अभियान अरेन्ज द वर्ल्ड मनाइरहेका छौं। नेपालको नीति निर्माण र निर्णय तहमा महिलाको प्रतिनिधित्वलाई जुन स्थान दिइएको छ त्यसको सम्मान गर्नैपर्छ। तर, आवाज उस्तै आइरहनुमा व्यावहारिक चुनौती अझै कायम छन् भन्ने देखिन्छ। अपेक्षा गरेअनुरूप संख्यात्मक र गुणात्मक सहभागिता मात्र बढाउन नसकिएको हो वा मानसिक सोचमै स्थान दिन नसकिएको हो ? प्रश्न अझै बाँकी छन्। राष्ट्रसंघदेखि विधानसम्म महिला नेपालले महिलाविरुद्ध हुने सबै किसिमका भेदभाव उन्मूलन गर्ने महासन्धि १९७९, बेइजिङ घोषणा तथा कार्यनीति १९९५ र दिगो विकास लक्ष्य २०१५ लगायत संयुक्त राष्ट्रसंघीय निकायका निर्णयहरूमा महिलाले हस्ताक्षर गरेका छन्। राज्यका सबै तहको नीति निर्माण र निर्णय प्रक्रियामा उनीहरूको सहभागिता सुनिश्चित गर्ने प्रतिबद्धता जनाइएको छ। महिलाविरुद्ध हुने सबै किसिमका भेदभाव उन्मूलन गर्ने महासन्धिको भाग २ को धारा ७ मा महिलाको सरकारी नीति निर्माण र त्यसको कार्यान्वयन गर्ने तथा सार्वजनिक क्रियाकलाप सम्पादन गर्ने अधिकार सुनिश्चित गरिएको छ। बेइजिङ घोषणा तथा कार्यनीतिले पहिचान गरेको महिलाको सरोकारका १२ वटा क्षेत्रमध्ये शक्ति संरचना र निर्णय प्रक्रियामा महिला महत्वपूर्ण रूपमा महिलालाई उच्च सम्मान गरेको देखिन्छ। निर्णय तहको अधिकार र अवसर पनि छुट्ट्याइएको छ। सन् २०३० सम्मका लागि तय गरिएको दिगो विकास लक्ष्यको लक्ष्य नं ५ को उपलक्ष्य ५५ मा राजनीतिक, आर्थिक तथा सार्वजनिक जीवनको सबै तहको नीति निर्माण र नेतृत्व तहमा महिलाको पूर्ण, प्रभावकारी र समान अवसर सुनिश्चित गर्ने उल्लेख छ। हाल कार्यान्वयनमा रहेका यी तीन दस्तावेजले नीति निर्माण र निर्णय प्रक्रियामा महिला सहभागी हुने र निर्णयमा प्रभाव पार्ने विषय अन्तर्राष्ट्रिय स्तरमै सुनिश्चित गरेको छ। संविधानले संघ, प्रदेश र स्थानीय तहको संसद्मा कम्तीमा ३३ प्रतिशत महिलाको प्रतिनिधित्व हुनुपर्ने अनिवार्य व्यवस्था गरेको छ। संवैधानिक निकायका पदहरू राजदूतलगायत राजनीतिक नियुक्ति हुने पदमा समावेशी सिद्धान्त अवलम्बन गर्ने व्यवस्था संविधानमै छ। नयाँ संविधानअनुसार सम्पन्न तीनवटै तहको निर्वाचनबाट सबै क्षेत्रको सरकारमा भएको महिलाको प्रतिनिधित्वले यसलाई पुष्टि गर्ने प्रयास गरेको छ। राष्ट्रिय रूपमा हेर्दा २०६२६३ सालको जनआन्दोलनपछि पुनस्र्थापित संसद्को २०६३ जेठ १६ मा बैठक बस्यो। यसले समानुपातिक सहभागिताको लक्ष्यमा पुग्ने पक्ष ध्यानमा राखी कम्तीमा राज्यका सबै संरचनामा महिलाको ३३ प्रतिशत सहभागिता ग्यारेन्टी गराउने प्रस्ताव गर्यो। साथै, आमा वा बाबुमध्ये कसैको नामबाट पनि सन्तानले नागरिकता पाउन सक्ने ग्यारेन्टी गर्ने, विभेदकारी कानुन खारेज गर्ने र महिलामाथिका हिंसा अन्त्य गर्ने, सार्वजनिक महत्वको प्रस्ताव पारित गरेको थियो। यसपछि जारी भएको नेपालको अन्तरिम संविधान २०६३ ले पहिलो पटक महिलाको हकलाई मौलिक हकका रूपमा स्थापित गरी राज्यका सबै संरचनामा समानुपातिक समावेशिताको आधारमा सहभागी गराउने नीतिगत व्यवस्था गर्यो। राजनीतिक दलको संगठनात्मक संरचना विधानबमोजिम निर्वाचन, मनोनयन वा नियुक्ति गर्दा नेपालको सामाजिक विविधता प्रतिविम्बित हुने गरी सदस्यमध्ये त्यस्ता समितिमा समानुपातिक समावेशी सिद्धान्तका आधारमा सहभागिता हुने व्यवस्था छ (दफा १५(३)। निजामती सेवा ऐन, २०४९ मा महिलालाई निजामती सेवा प्रवेशमा उमेरको हद ४० वर्ष कायम गरेको, परीक्षणकालको अवधि ६ महिना रहने र बढुवाका लागि एक वर्षको सेवा अवधि कम गरी महिला सहभागितालाई प्रोत्साहन गर्न खोजिएको छ। २०६३ सालमा भएको संशोधनबाट निजामती सेवालाई समावेशी बनाउन खुला प्रतियोगिताद्वारा पूर्ति हुने पदमध्ये ४५ प्रतिशत पद छुट्ट्याएको थियो। त्यस्तो पदमा महिलालाई ३३ प्रतिशत, आदिवासी, जनजातिलाई २७ प्रतिशत, मधेसीलाई २२ प्रतिशत, दलितलाई ९ प्रतिशत अपांगता भएका व्यक्तिलाई ५ प्रतिशत, पिछडिएको क्षेत्रलाई ४ प्रतिशत पद राख्यो। त्यस्तो पदमा सम्बन्धित समूहका उम्मेदवारबीच मात्र छुट्टाछुट्टै प्रतिस्पर्धा गराई पदपूर्ति गरिने व्यवस्था गरिएको छ। महिला सहभागिताका चुनौती नेपाली समाजको संरचना, बनावट, सामाजिक मूल्य, मान्यता, सोच र शैक्षिक अवस्था आदिका कारण नीति निर्माण र निर्णायक तहमा महिलाको सहभागिता अपेक्षा गरेअनुसार बढ्न सकेको छैन। महिला सहभागिताको संख्यात्मक बढोत्तरीअनुसार गुणात्मक र अर्थपूर्ण सहभागिता बनाउने विषय अझै चुनौतीपूर्ण छ। राज्यका निर्णायक तह तथा सार्वजनिक नीति निर्माण तहमा महिलाको सहभागिता स्वतन्त्र निर्वाचन तथा राजनीतिक नियुक्ति वा अर्को सरकारी सेवामा महिलाको प्रवेश गर्ने काम हुन्छ। यीमध्ये जुनसुकै विधिबाट भए पनि यसले उनीहरूको व्यक्तित्व विकास हुनुका साथै नेतृत्व सीप विकास हुन्छ। आत्मसम्मान र आत्मविश्वास पनि बढ्छ। राजनीतिक, आर्थिक र सामाजिक सशक्तीकरणको तहमा समेत वृद्धि हुन्छ। न्यायपालिका, कानुन कार्यान्वयन निकाय र परराष्ट्र सेवामा महिलाको प्रतिनिधित्व न्यून नै छ। दलित महिलाको हकमा संवैधानिक प्रावधानको कार्यान्वयन पनि अपर्याप्त देखिन्छ। ऐन, नियम निर्माण तथा निर्णय प्रक्रियामा महिलाको उल्लेख्य उपस्थिति हुँदा महिलामैत्री ऐननियम बन्ने सम्भावना हुन्छ। यसले समाजमा सारभूत रूपमा समानताको अनुभूति गर्न सकिने वातावरण सिर्जना गर्छ। नेपाली समाजको संरचना, बनावट, सामाजिक मूल्य, मान्यता, सोच र शैक्षिक अवस्था आदिका कारण नीति निर्माण र निर्णायक तहमा महिलाको सहभागिता अपेक्षा गरेअनुसार बढ्न सकेको छैन। किनभने अझै पनि न्यायपालिका, कानुन कार्यान्वयन निकाय र परराष्ट्र सेवामा महिलाको प्रतिनिधित्व न्यून छ। दलित महिलाको हकमा निर्वाचनको आरक्षण र समानुपातिक समावेशितासम्बन्धी संवैधानिक प्रावधानको कार्यान्वयन पनि अपर्याप्त देखिन्छ। संघीय तहमा उपसभामुख र स्थानीय तहमा उपमेयर वा उपाध्यक्षजस्ता पदमा विशेषगरी दलित र आदिवासी जनजाति महिलाको प्रतिनिधित्व देखिँदैन। सामाजिक संरचना र मूल्यमान्यता नेपाली समाज अझै पनि पितृसत्तात्मक सोच, मूल्य र मान्यताबाट निर्देशित छ। संविधान, महिलाको हक अधिकारसम्बन्धी विशिष्टीकृत ऐन नियम तथा कानुन र अन्तर्राष्ट्रिय प्रतिबद्धताले महिला र पुरुषको समान सहभागिताको व्यवस्था गरेको छ। व्यावहारिक रूपमा भने समाजमा छोरालाई बढी मूल्य दिने, छोरीलाई भन्दा छोरालाई बढी अवसर दिने र मुख्य सामाजिक तथा धार्मिक गतिविधिमा छोराको उपस्थितिको अनिवार्यता बोध गर्ने प्रचलन कायमै छ। यस्तै, महिलाले घरभित्रका सम्पूर्ण काम गर्नुपर्ने अवस्था विद्यमान हुनुले लैंगिक भूमिकामा खासै रूपान्तरण भएको देखिँदैन। प्रजनन भूमिका जस्तै बालबच्चाको रेखदेख र परिवारमा वृद्धवृद्धाको स्याहार तथा सामाजिक व्यवहारमा महिलाको संलग्नता बढी हुने गरेको यथार्थ सबैसामु छ। यी कार्यमा पुरुषको पूर्णरूपमा साझेदारी हुन नसकेका कारण पनि महिलाको सहभागिता बढ्न सकिरहेको छैन। नेपालमा पुरुषको तुलनामा महिलाको साक्षरता दर कम छ। अझ उच्च शिक्षा, विशेष ज्ञान तथा सीप चाहिने खालको प्राविधिक शिक्षामा महिलाको सहभागिता न्यून छ। नयाँ गणना २०७८ ले के देखाउँछ हेर्न बाँकी छ। २०६८ सालको जनगणनामा महिला साक्षरता दर ५७ प्रतिशत छ। यसमा पनि गरिब घरपरिवारका, दुर्गम क्षेत्रका, आर्थिक तथा सामाजिक रूपले पिछडिएका वर्ग, समुदाय र क्षेत्रमा रहेका महिला, धार्मिक तथा भाषिक अल्पसंख्यक समूहका महिलाको शैक्षिक स्तर न्यून छ। महिला हुर्केको समाजको सामाजिक संरचना, मूल्यमान्यता, शिक्षा र ज्ञानको न्यून स्तर, आर्थिक परनिर्भरताले प्रभाव पारेकै छ। यी कारणले सार्वजनिक क्षेत्रको नेतृत्व तथा निर्णायक तहमा महिलाको सहभागिता कम छ। आफूमा रहेको सीप, ज्ञान, क्षमताबाट निर्णय गर्न सक्ने पर्याप्त आधार हुँदाहुँदै पनि आत्मविश्वासको कमी छ। त्यसैले महिलामा तत्काल निर्णय गर्न नसक्ने अवस्था छ। समाजमा विद्यमान पितृसत्तात्मक सोच, संरचना आदिका कारण महिलाको सीप र खुबीलाई समाज, संगठन र संस्थाले सहजै स्वीकार नगर्ने प्रवृत्ति छ। कतिपय अवस्थामा कानुनी रूपमा बाध्यकारी भए पनि व्यावहारिक रूपमा महिलाको नेतृत्व र नियन्त्रणलाई पितृसत्ता तथा पुरुषले सहजै स्वीकार गर्न सकेको पाइँदैन। परिणाम महिलामा भएको क्षमतामा पनि शंका उत्पन्न हुने, क्षमता र ज्ञानप्रति नै निराशा पैदा हुने जोखिम छ। घर परिवार र राज्यका लागि नै अव्यावहारिक अभ्यास मान्न सकिन्छ।"
"संक्रमितले कोरोनाको दुवै डोज लगाएका, टेकुमै जीन सिक्विन्सिङ",काठमाडौं : कोरोना भाइरसको नयाँ भेरियन्ट ओमिक्रोनको संक्रमण देखिएका विदेशी नागरिकले खोपको दुई मात्रा लगाएको स्वास्थ्य तथा जनसंख्या मन्त्रालयले जनाएको छ। नेपाल आउँदा पीसीआर रिपोर्ट नेगेटिभ देखिएको थियो भने खोपको मात्र पूरा लगाएको पाइएको छ। उनीहरु दुवै विदेशी नागरिक हुन्। दुवैजनाको आइतबार राति राष्ट्रिय जनस्वास्थ्य प्रयोगशाला टेकुमा जीन सिक्वीन्सिङ गरिएको थियो। परीक्षणका क्रममा उनीहरुमा कोरोनाको नयाँ भेरियन्ट ओमिक्रोन देखिएको हो। नेपालमा पनि भेटियो कोरोनाको ओमिक्रोन भेरियन्ट संक्रमित व्यक्ति अफ्रिकी मुलुकबाट नेपाल आएका थिए
भेनेजुयलामा कोलम्बियाका विद्रोही कमान्डर मारिए,कराकस : भेनेजुयलामा कोलम्बियाका विद्रोही कमान्डर एल पेसाको मृत्यु भएको छ। उनको भेनेजुयलास्थित आपुरे राज्यस्थित एम्बुसमा परि मृत्यु भएको हो । भाडामा लिइएका हत्याराहरुले थापेको एम्बुसमा परि उनको मृत्यु भएको हुनसक्ने स्थानीय मिडियामा खबर छ । यद्यपि आधिकारिक रुपमा उनको मृत्युको पुष्टि भइ नसकेको बीबीसीले जनाएको छ । बीबीसीका अनुसार कोलम्बियाको आर्मीले एल पेसाको मृत्युबारे आफू बेखबर रहेको बताएको छ भने कोलम्बियन अधिकारिहरुले समेत उनको मृत्यु भएको हो या हैन भन्नेबारे पुष्टि भइ नसकेको बताएको छ । उनको मृत्युबारे विस्तृत अनुसन्धान भइरहेको अधिकारीहरुले बताएका छन् । हर्नान डेरिओ वेलास्क्विज उर्फ एल पेसा कोलम्बियाको विद्रोही समूह रिभोलुसनरी आम्र्ड फोर्सेस अफ कोलम्बिया (फार्क)का कमाण्डर हुन् । फार्क विद्रोहीहरु माक्र्सवादी समूहका थिए । जसले कोलम्बियाको सरकारविरुद्ध ५० वर्षसम्म युद्ध गरेको थियो ।
ओमिक्रोन संक्रमितको सम्पर्कमा आएका ६६ जनाको रिपोर्ट नेगेटिभ,"काठमाडौं : नेपालमा पहिलो पटक दुईजनामा कोरोनाको नयाँ भेरियन्ट ओमिक्रोन पुष्टि भएको छ। स्वास्थ्य तथा जनसंख्या मन्त्रालयले सोमबार पत्रकार सम्मेलन गरेर कोरोनाको नयाँ भेरियन्ट पुष्टि भएको जानकारी दिएको हो। संक्रमित व्यक्ति दुवै विदेशी नागरिक हुन्। जसमा ६६ वर्षीय विदेशी नागरिक र उनको सम्पर्कमा आएका ७१ वर्षीय व्यक्ति रहेका छन्। ६६ वर्षीया विदेशी नागरिक गत मंसिर ३ गते अफ्रिकी मुलुकबाट त्रिभुवन अन्तर्राष्ट्रिय विमानस्थलबाट नेपाल प्रवेश गरेका हुन्। स्वास्थ्य तथा जनसंख्या मन्त्रालयका अनुसार परीक्षणमा पोजेटिभ रिपोर्ट आएकाहरुको एस जीन परीक्षण गर्नुपर्ने सरकारको रणनीतिअनुसार परीक्षण गर्दा दुवै जनाको नमूनामा एस जीन फेला परेको थिएन। लगत्तै केन्द्रीय प्रयोगशाला टेकुमा जीन सिक्विन्सिङ गर्दा रिपोर्ट पोजेटिभ आएको हो। उनीहरुको सम्पर्कमा आएका ६६ जनाको पीसीआर परीक्षणका क्रममा सबैको नतिजा नेगेटिभ देखिएको स्वास्थ्य मन्त्रालयले जनाएको छ। नेपालमा पनि भेटियो कोरोनाको ओमिक्रोन भेरियन्ट संक्रमितले कोरोनाको दुवै डोज लगाएका, टेकुमै जीन सिक्विन्सिङ"
गठबन्धनमा अल्झिनु हुँदैन कांग्रेस,"पार्टीको १४ औं महाधिवेशन सकेर कांग्रेस निर्वाचनमा केन्द्रित हुन जरुरी छ । नेपाल कम्युनिस्ट पार्टी एमालेले दसौं महाधिवेशन सफलतापूर्वक सम्पन्न गरेको छ। एमालेका अध्यक्ष केपी शर्मा ओली दोस्रो पटक पुनः अध्यक्षमा चुनिएका छन्। चितवनमा महाधिवेशन सुरु गर्दैगर्दा जुन किसिमको तामझाम र स्वस्फूर्त जनसहभागिता देखियो त्यसले अहिले नेपाली राजनीतिको माहोल तताएको छ। एमालेका प्रतिस्पर्धी अन्य शक्तिले एमालेलाई जति कमजोर बनाउन चाहेका थिए, त्यति कमजोर पार्टी नहुने संकेत उक्त महाधिवेशनले पुष्टि गरिदिएको छ। जुन एमाले इतरका कम्युनिस्टहरूका लागि टाउको दुखाइको विषय बनेको देखिन्छ। नेपाली राजनीतिमा यो घटनाले नयाँ सम्भावनाहरूको बीउ रोप्ने काम पनि गरेको छ। एमालेले इतरका वामशक्तिहरू आउँदो निर्वाचनमा एकै ठाउँमा जुटेर, गठबन्धन बनाएर वा सिट तालमेल गरेर जान सक्ने सम्भावनालाई प्रबल बनाएको छ। माओवादी केन्द्रका अध्यक्ष प्रचण्डले अध्यक्ष पद त्याग गर्ने र एमाले इतरका वाम शक्ति समेट्ने देखिएको छ। नेकपा माओवादीका नेता मोहन बैद्य किरणको विचार सिद्धान्त नीति र विप्लवको भौतिक नेतृत्वमा नेकपा माओवादी केन्द्रलगायत एमाले इतरका शक्ति एक ठाउँमा उभिन सक्ने देखिएको छ। एकजुट भएर यो शक्तिले सशस्त्र राजनीतिक विद्रोहको घोषणा गरेको थियो। मुलुकमा विगतको राजनीतिक परिणाम र २०७२ सालमा संविधानसभाले दिएको संविधानले माओवादीले चाहेजस्तो राजनीतिक व्यवस्था र पद्धति दिन नसकेको देखिन्छ। माओवादीले आफूले चाहेको पद्धतिका लागि सशस्त्र राजनीतिक विद्रोह अझैं आवश्यक रहेको औंल्याएको छ। कार्यकारी राष्ट्रपति र पूर्णसमावेशी जनप्रतिनिधिसहितको राष्ट्रिय सभाका लागि विद्रोह गर्ने सम्भावना पनि देखिएको छ। उसले आसन्न चुनावमा भाग नलिने अवस्था आउन सक्ने पनि आकलन गर्न सकिन्छ। नेपाली राजनीतिमा पुनः यस्तो संकेत देखिनुको कारण भने कमजोर कांग्रेस र दरिलो हुँदै गएको ओली नेतृत्वको एमाले नै हो। अहिले नेपाली कांग्रेस निकै कमजोर देखिएको छ। देशकै ठूलो प्रजातान्त्रिक पार्टी भएर पनि कांग्रेसले शक्ति प्रदर्शन गर्न सकेको छैन। उता नेकपा एमालेमा हेर्ने हो भने ओलीले एकलौटी रूपमा पार्टी चलाइरहेका छन्। पार्टीमा उनका समर्थक पनि थुप्रै रहेको महाधिवेशनले देखाएको छ। उनी इतर उठेका नेता भीम रावललाई ओलीले जुन मतले हराए, त्यसले पनि उनको एमालेमा निकै दबदबा रहेको संकेत गरेको छ। यसरी एमाले बलियो हुन थाल्यो भन्ने देखेपछि नेकपा माओवादी केन्द्रलगायतका वाम पार्टीमा एक किसिमको त्रास उत्पन्न भएको देखिन्छ। पूर्व एकीकृत नेकपा माओवादीका नेताहरू आआफ्नै पार्टी खोलेर बसिरहेका छन्। उनीहरूबीच विभिन्न संवाद, भेटघाट तथा वार्तालाप हुन थालेको सुनिएको छ। यसले के संकेत गर्छ भने नेकपा माओवादी केन्द्रका अध्यक्ष प्रचण्ड अब आफ्नो पार्टीलाई बलियो बनाउन चाहन्छन्। त्यसका लागि उनी जुनसुकै हदसम्म जान पनि तयार देखिन्छन्। प्रचण्डले यसअघि शक्तिमा आउन सशस्त्र विद्रोह गरेका थिए। अब पनि उनलाई त्यसको आवश्यकता महसुस भयो भने त्यसो गर्दैनन् भन्न सकिँदैन। भित्री रूपमा प्रचण्ड, विप्लव र मोहन वैद्य समूहका बीचमा केही संवाद अगाडि बढेको कुरा पनि सुनिन थालेको छ। संसदीय पद्धतिका लागि नजिकिँदो चुनावमा पूर्ण जनसहभागिता सहितको कांग्रेस एक्लैले बहुमत प्राप्त गर्ने अवस्था नहुने देखिन्छ। ओली नेतृत्वको एमाले सशक्त र ठूलो पार्टी बन्ने सम्भावना भयो भने मुलुकले अर्को दुर्घटना बेहोर्नुपर्ने हुन सक्छ। जसका कारण राजनीतिक अस्थिरता निम्तिने खतरा बढेर गएको छ। जब बहुमत हुँदैन, तब सरकार निर्माणका लागि दुई वा दुईभन्दा धेरै दल मिलेर सरकार निर्माण गर्नुपर्ने अवस्था आउन सक्छ। त्यस्तो अवस्थामा फेरि भागबन्डा र पैसाको खेल चल्न थाल्छ। अर्कातिर एमाले बलियो भएर आउँदा माओवादीलगायत वाम दलहरूले असुरक्षित महसुस गर्छन्। त्यसले पनि उनीहरू सशस्त्र जनयुद्धमा जान सक्ने सम्भावनालाई थप सशक्त बनाउँछ। यदि देशमा यस्तो अवस्था सिर्जना भयो भने अहिलेसम्म भएका राजनीतिक परिवर्तनले कुनै अर्थ राख्दैनन्।देश पुनः द्वन्द्वमा फस्ने खतरा हुन्छ। त्यसको प्रत्यक्ष असर आमनागरिकलाई पर्नेछ। आमजनताले निकै दुःख पाउने अवस्था आउन सक्छ। त्यसैले समयमै नेपाली कांग्रेसले आफ्नो पार्टीलाई समेटेर निर्वाचनको तयारीमा लाग्नु पर्छ। पार्टीलाई सुदृढीकरण गर्नु पर्छ। नयाँ नेतृत्वका साथ चुनावमा जानु पर्छ। युवा वर्गलाई समेट्नु पर्छ। मुलुकको भविष्यका लागि लोकतान्त्रिक व्यवस्थाका लागि, हजारौंको बलिदानपछि प्राप्त भएको संविधानका लागि र संघीय लोकतान्त्रिक गणतन्त्रका लागि नेपाली कांग्रेस राजनीतिको केन्द्रमा रहनु अति आवश्यक छ। नेपालमा कांग्रेस मात्र यस्तो पार्टी हो, जसले सबै दललाई समेट्न सक्छ। सबै दललाई शान्तिपूर्ण रूपमा निर्वाचनमा सहभागी गराउन सक्छ। सँगै लिएर हिँड्न सक्छ। यदि अहिलेको अवस्थामा कांगे्रसले यस्तो गर्न सकेन भने मुलुक गम्भीर दुर्घटनातर्फ जान्छ। कांग्रेसले पार्टीभित्रका गुट र उपगुटलाई समाप्त पार्नुपर्छ। यसो भयो भने पार्टीलाई नयाँ ऊर्जा दिन्छ, एकतावद्घ बनाउँछ। म र मेरो भन्नुभन्दा पनि पार्टी हितलाई केन्द्रमा राख्नुपर्छ। अनावश्यक रूपमा गठबन्धन र गठबन्धनको संस्कार बसाएर आफ्नो नीति र सिद्धान्तबाट भड्किएर राजनीतिक रूपले बाटो बिराउने, अल्मलिने र रुमलिने काम कांग्रेसले गर्नु हुँदैन। यसो हुँदा नेपालको राजनीतिमा स्थिरता आउने र बहुमतको सरकार बन्ने सम्भावना न्यून हुन जान्छ। मुलुक राजनीतिक संकटमा फस्ने, आर्थिक रूपले टाट पल्टिने र विदेशी हस्तक्षेप निम्तिन जाने जस्ता समस्या निम्तिन सक्छन्। त्यसोे हुँदा कांग्रेसले वामराजनीतिमा आएको विग्रह धु्रवीकरण र ओली नेतृत्वको एमालेको सशक्तीकरण र एमाले इतरका वाम शक्तिको क्षयीकरण भएको छ। यस अर्थमा मुलुकलाई बचाउने आफ्नो जिम्मेवारी ठानेर कांग्रेसले आफ्नो नियमित अधिवेशन गर्ने गराउने जिम्मेवारी काँधमा छ। अधिवेशन सम्पन्न गरेर आमकार्यकर्तामा उत्साह ल्याउने र शान्तिपूर्ण ढंगले निर्वाचन सम्पन्न गराउने दायित्व पनि पार्टीको छ। लोकतान्त्रिक संविधान र संघीय गणतन्त्रको सबल कार्यान्वयनका लागि कांग्रेस नेतृत्व आवश्यक छ। त्यसैले सरकार गठनको सम्भावनालाई तीव्र रूपमा सहजीकरण हुने तरिकाले अगाडि बढ्नुपर्छ। निर्वाचनमा जाँदा कांग्रेसले एउटा गुरुयोजना बनाएर अघि बढ्नु पर्छ। योजनाका साथ जानु पर्छ। जनतालाई विश्वास दिलाएर काम गर्नु पर्छ। कांग्रेस मुलुकको सबैभन्दा पुरानो पार्टी हो। देशका राजनीतिक परिवर्तनका आन्दोलनमा नेपाली कांग्रेसको मुख्य भूमिका हुने गरेको विषय जनतालाई अवगत गराउनु पर्छ। तर, त्यतिले मात्र जनताको विश्वास जित्न सकिँदैन। अहिले कांग्रेस नेतृत्वको सरकार छ। समय पनि छ। कांग्रेसले विकास निर्माणका काममा तीव्रता दिनु पर्छ। गाउँगाउँमा विकास निर्माणका कामहरू गर्नु पर्छ। जनताको आवश्यकता के हो ? त्यो पूरा गर्न नेपाली कांग्रेस आजैबाट लाग्नु पर्छ। केही वर्ष पहिले बोलेका कुरा जनताले पत्याउने गर्थे। तर, हरेक वर्ष नेताहरूको झुटो आश्वासन सुनेर जनता फर्किनेवाला छैनन्। त्यसका लागि काम गरेर देखाउनु पर्छ। त्यसको अवसर पनि छ। यो अवसरलाई खेर जान दिनु हुँदैन। त्यसका लागि सबैभन्दा पहिलो कुरा त पार्टीभित्र रहेको गुट र उपगुटलाई समाप्त पार्नु पर्छ। गुट र उपगुटले पार्टीलाई कमजोर बनाउँछ। म र आफू भन्नुभन्दा पनि पार्टीको विषयमा सोच्नु पर्छ। त्यसपछि मात्र पार्टी दरिलो भएर अगाडि बढ्छ। कांग्रेस बलियो भएर चुनावमा गयो भने मात्र चुनावमा बहुमत आउँछ। अन्यथा सम्भावना ज्यादै न्यून बन्दै जान्छ। त्यसैले अबको चुनावपछि कांग्रेसले एकल सरकारको नेतृत्व गर्नु पर्छ। सोही तयारीका साथ कांग्रेस अगाडि बढ्नुपर्ने देखिएको छ।"
"मोदी भेट्न आज भारत पुग्दै पुटिन, सैन्य सहकार्यको तयारी",नयाँ दिल्ली : रुसी राष्ट्रपति भ्लाद्मिर पुटिन एकदिने भ्रमणका लागि सोमबार भारत जाँदै छन् । भारतीय प्रधानमन्त्री नरेन्द्र मोदीसँगको प्रत्यक्ष भेटवार्ताका लागि उनी भारत पुग्न लागेका हुन् । रुसभारतको २१ औं वार्षिक सम्मेलनका अवसरमा राष्ट्रपति पुटिन र मोदीबीच भेटवार्ता हुन लागेको बताइएको छ । यसअघि दुई नेताबीच सन् २०१९ नोभेम्बरमा ब्रिक्स सम्मेलनको अवसरमा ब्राजिलमा भेट भएको थियो । कोभिड १९ को नयाँ भेरियन्टले पुटिनको भ्रमणलाई केहि प्रभावित बनाउने भारतीय मिडियामा खबर छ । सो वार्ताको मुख्य मुद्दा एस४०० डिफेन्स प्रणाली आपूर्तिको रहने बताइएको छ । भारतीय मिडियाका अनुसार पुटिन र मोदीको सो भेटलाई महत्वपूर्ण भेटको रुपमा लिइएको छ । रुस र भारतको सो भेटवार्तामा सैन्य सहकार्यसहित विभिन्न १० वटा सम्झौतामाथि अन्तिम निर्णय गरिने बताइएको छ ।
"६ वटा प्रदेशमा कांग्रेसको नयाँ नेतृत्व, देउवा पक्षको वर्चस्व","काठमाडौं : ६ वटा प्रदेशमा नेपाली कांग्रेसको प्रदेशको निर्वाचन सम्पन्न भएको छ। संघीयता कार्यान्वयनमा आएपछि कांग्रेसले पहिलो पटक प्रदेश तहको अभ्यास गरेको हो। १४ औं महाधिवेशनअन्तर्गत जारी प्रदेश अधिवेशनमा प्रदेश १, बाग्मती, गण्डकी, लुम्बिनी, कर्णाली र सुदूरपश्चिम प्रदेशले नयाँ नेतृत्व पाएको हो। १३ औं महाधिवेशनमा प्रदेश संरचना थिएन। विधानमा उल्लेख भएअनुसार प्रदेश अधिवेशनमा महाधिवेशन प्रतिनिधि र प्रदेश अधिवेशन प्रतिनिधिले मात्र भाग लिन पाउने हुन्। देश संघीयतामा गएपश्चात् २०७५ मा नवौं पटक विधान संशोधन गरेर प्रदेश संरचना बनाएको थियो। प्रदेश १ मा उद्धव थापा, बाग्मती प्रदेशमा इन्द्र बानियाँ, गण्डकीमा शुक्रराज शर्मा, लुम्बिनीमा अमरसिंह पुन, कर्णालीमा ललितजंग शाही र सुदूरपश्चिममा वीरबहादुर बलायरले कांग्रेसको बागडोर सम्माल्ने भएका हुन् निर्वाचन भएको प्रदेशमा संस्थापन पक्षको वर्चस्व देखिएको छ। जिल्लाको अधिवेशनमा वर्चस्व जमाएको संस्थापन पक्ष प्रदेश अधिवेशनमा आफ्ना पक्षका उम्मेद्वार विजयी भएपछि थप हौसिएको छ। देउवाइतरपक्षले साझा उम्मेदवारी दिन नसकेको अवस्थामा १४ औं महाधिवेशनबाट पनि सभापतिमा देउवा नै दोहोरिने सम्भावना बलियो बनेको छ। प्रदेश अधिवेशनमा संस्थापन देउवा पक्ष र कृष्ण सिटौला पक्ष नजिक बनेका छन्। प्रदेश १ कांग्रेस प्रदेश १ को सभापतिमा उद्धव थापा विजयी भएका छन्। पार्टीको केन्द्रीय राजनीतिबाट प्रदेशमा झरेका संस्थापनइतर समूहका नेता गुरुराज घिमिरेलाई २ मतअन्तरले पराजित गर्दै झापा कांग्रेसका पूर्वसभापति थापाले प्रदेशमा पार्टीको पहिलो नेतृत्व सम्हाल्ने अवसर पाएका हुन्। कांग्रेस नेता कृष्णप्रसाद सिटौलाको साथ पाएर सभापतिको उम्मेदवार बनेका थापालाई पार्टीका केन्द्रीय सभापति शेरबहादुर देउवाको पनि समर्थन थियो। निर्वाचनबाट प्राप्त अन्तिम मतपरिणाम अनुसार निर्वाचित बनेका थापाले ८ सय ४४ मत प्राप्त गरे। उनका प्रतिस्पर्धी घिमिरेले ८ सय ४२ मत ल्याए। वरिष्ठ नेता रामचन्द्र पौडेलनिकट घिमिरेलाई डा शेखर कोइरालाको पनि साथ थियो। निर्वाचन समितिका अधिकृत भरतबहादुर थापाका अनुसार निर्वाचनमा १ हजार ७ सय ५३ मत खसेको थियो। प्रदेश १ अधिवेशनमा कांग्रेसका १ हजार ८ सय ५ जना मतदाता प्रतिनिधि थिए। ५२ जना प्रतिनिधि मतदान प्रक्रियामा सहभागी भएनन्। सभापतिमा पराजित बनेपछि नेता घिमिरेले पुनः मतगणना हुनुपर्ने माग राखेका छन्। प्रदेश २ प्रदेश २ मा कांग्रेसको आन्तरिक विवादका कारण प्रतिनिधि छनोट हुन सकेको छैन। जसले गर्दा प्रदेश अधिवेशन हुन सकेको छैन। प्रदेश २ मा क्षेत्रीय अधिवेशन अझै केही स्थानमा बाँकी छ। प्रदेश अधिवेशनका लागि ८ जिल्लामध्ये पर्सा, बारा, रौतहट, महोत्तरी र सप्तरीका मतदाताको नामसमेत आइसकेको छैन। संस्थापन पक्ष र संस्थापनइतर पक्ष पटकपटक विवादका कारण प्रतिनिधि छनोटमा समस्या भएको हो। प्रदेश अधिवेशनको लागि भने धमाधम सभापति पदका आकांक्षी अगाडि देखिएका छन्। बागमती प्रदेश कांग्रेस बागमती प्रदेश सभापतिमा इन्द्रबहादुर बानियाँ निर्वाचित भएका छन्। प्रतिद्वन्द्वि जगदीश्वरनरसिंह केसीलाई हराउँदै बानियाँ प्रदेश सभापतिमा निर्वाचित भएका हुन्। बानियाँ कांग्रेस सभापति देउवा निकटका हुन्। दोस्रो चरणमा भएको मतदानमा बानियाँलाई भीमसेनदास प्रधानले सर्मथन गरेका थिए। बानियाँले १ हजार ८५ मत ल्याएका छन्। उनका प्रतिद्वन्द्वि केसीले ९ सय २७ मत प्राप्त गरेका छन्। गण्डकी प्रदेश नेपाली कांग्रेस गण्डकीको सभापतिमा शुक्रराज शर्मा विजयी भएका छन्। उनले पर्वतका अर्जुन जोशीलाई पराजित गरेका हुन्। कास्कीका पुराना नेता शर्मा पार्टीको संस्थापन इतर समूहका नेता हुन्। जोशीलाई पार्टी केन्द्रीय सभापति देउवाको समर्थन थियो। शर्माले ६१२ मत पाएका थिए। जोशीले ५२८ मत ल्याए। दुईजनाबीच ८४ मतान्तर भएको हो। लुम्बिनी प्रदेश कांग्रेस लुम्बिनी प्रदेशको सभापतिमा अमरसिंह पुन विजयी भएका छन्। संस्थापन पक्षका उम्मेदवार भरत शाहलाई पराजित गर्दै पुन सभापतिमा निर्वाचित भएका हुन्। उनले ८ सय ८२ मत प्राप्त गरे। त्यस्तै संस्थापनका शाहले ७ सय ६७ मत पाएका छन्। रोल्पा जिल्लाका पूर्वसभापति समेत रहेका पुनले सङ्घीय सांसद समेत रहेका रुपन्देहीका भरत शाहलाई ८५ मतले पराजित गर्दै सभापतिमा विजयी भएका हुन्। शनिबार भएको चुनावमा १ हजार ६ सय ३१ मत खसेको थियो। विजयी भएका पुन कांग्रेस रोल्पाका निवर्तमान सभापति हुन्। कर्णाली प्रदेश कांग्रेस कर्णाली प्रदेश सभापतिमा ललितजङ शाही निर्वाचित भएका छन्। उनले प्रतिद्वन्द्वी भूपेन्द्रजङ्ग शाहीलाई १०५ मतान्तरले हराउँदै सभापतिमा निर्वाचित भएका हुन्। निर्वाचन समितिका अनुसार सभापति पदमा विजयी ललितजङ्गले ४२२, उनका प्रतिद्वन्द्वी भूपेन्द्रजङ्गले ३१७ र मोतीराज बमले सात मत प्राप्त गर्नुभएको थियो। सभापतिमा निर्वाचित जुम्ला निवासी ललितजङ्ग दोस्रो संविधानसभामा सदस्य हुन्। कूल ७७१ मतदाता रहेको प्रदेश अधिवेशनमा ७५४ मत खसेको थियो भने आठ मत बदर भएको थियो। सुदूरपश्चिम प्रदेश कांग्रेसको सुदूरपश्चिम प्रदेश सभापतिमा संस्थापन पक्षका वीरबहादुर बलायरको प्यानल नै विजयी भएको छ। प्रदेश अभिवेशनमा कुल १ हजार ३ मत खसेकोमा बलायरले ६८८ मत ल्याउन सफल भए। पौडेल पक्षबाट बलायरसँग भिडेका नारायणदत्त मिश्रले भने २८० मत ल्याए। भौतिक पूर्वाधार तथा यातायातमन्त्रीको जिम्मेवारी सम्हाली सकेका बलायर कांग्रेस केन्द्रीय सदस्य हुन्।"
सभापतिमा पराजित घिमिरेले गरे पुनः मतगणनाको माग,विराटनगर : नेपाली कांग्रेस प्रदेश १ को सभापतिमा पराजित बनेपछि नेता गुरुराज घिमिरेले पुनः मतगणना हुनुपर्ने माग राखेका छन्। संस्थापनइतर समूहका घिमिरे संस्थापन पक्षका उद्धव थापासँग झिनो मतान्तरले पराजित भएका हुन्। मतपरिणाम चित्त नबुझेको भन्दै घिमिरेले पुनः मतगणनाको माग राखेर केन्द्रीय निर्वाचन र प्रदेश निर्वाचन समितिमा निवेदन दिएका छन्। घिमिरले मतपरिणाम चित्त नबुझेपछि अर्को पटक गणनाको माग गरिएको जानकारी दिए। उनी थापासँग २ मतअन्तरले मात्रै पराजित भएका हुन्। ८ सय ४४ मत ल्याएर प्रदेश १ को पार्टी सभापतिमा थापा विजयी बनिरहँदा घिमिरेले ८ सय ४२ मत प्राप्त गरेका छन्। कांग्रेस नेता कृष्णप्रसाद सिटौला समूहका थापालाई संस्थापन पक्ष एवं पार्टी सभापति शेरबहादुर देउवाको समर्थन थियो। वरिष्ठ नेता रामचन्द्र पौडेलनिकट घिमिरेलाई डा शेखर कोइराला लगायतले साथ दिएका थिए। कांग्रेस प्रदेश १ को सभापतिमा उद्धव थापा विजयी को हुन् कांग्रेस प्रदेश १ को सभापतिमा निर्वाचित उद्धव थापा ?
"जानी राखौं, किन नियमित गाजर खाने ?","काठमाडौं : जाडोयाम सुरु भएको छ। रोगबाट प्रभावित हुने बिरामीको संख्या पनि यही मौसममा बढी हुन्छ। यतिबेला खानपानमा विशेष ध्यान दिनुपर्छ। समयमै दैनिकी खानपानशैलीमा ध्यान दिन सकेन भने रोगको शिकार हुन बेर लाग्दैन। त्यसैले सन्तुलित खानापान, शरीरलाई न्यानो राख्ने र सरसफाइमा विशेष ध्यान दिनुपर्छ। साथसाथै नियमित शारीरिक व्यायामलाई पनि प्राथमिकतामा राख्नुपर्छ। उसो त हामीले गाजरलाई सलादको रुपमा खाएकै हुन्छौं। तरपनि जाडो मौसममा यसलाई नियमित खान सक्यौं भने कतिपय रोग लाग्नबाट बच्न सकिन्छ। गाजरमा प्राय सबै किसिमका पौष्टिक तत्वहरु पाइन्छन्। त्यसैले गाजरलाई जाडोको 'सुपरफुड' भनिन्छ। यसमा एन्टिअक्सडेन्ट गुण हुन्छ। जसले फ्रि रेडिकलबाट बचाउँछ। गाजर आँखा, मधुमेह, मुटु र क्यान्सर बिरामीका लागि फाइदाजनक मानिन्छ। यसले कब्जियतको समस्याबाट पनि मुक्ति दिन्छ। आँखाका लागि गाजर : गाजर आँखाका लागि धेरै राम्रो मानिन्छ। यसमा भिटामिन ए प्रशस्त मात्रामा पाइन्छ।भिटामिनले आँखाको स्वस्थ राख्न मद्दत गर्छ। यसले मोतियाविन्दु तथा अरु आँखाजन्य रोग लाग्न बाट बचाउँछ। क्यान्सरबाट बचाउँछ : नियमित गाजर खाँदा क्यान्सर लाग्नबाट बचाउँछ। यसमा पाइने एन्टिअक्सिडेन्टले शरीरको हानिकारक फ्री रेडकल्ससँग लड्न मद्त गर्छ। क्यान्सरसँग लड्नका लागि एन्टीअक्सिडेन्टहरु धेरै महत्वपूर्ण मानिन्छन्। मुटुका लागि फाइदाजनक : गाजर मुटुका लागि पनि फाइदाजनक मानिन्छ। यसमा भएको एन्टिअक्सिडेन्ट मुटुका लागि महत्वपूर्ण हुन्छ। यसका साथसाथै गाजरमा रहेको पोटासियम ब्लड प्रेसरको कन्ट्रोल राख्नमा मद्दत गर्छ। गाजरमा पाइने फाइबरले अनावश्यक तौल बढ्न दिँदैन। अन्य मुटुसम्बन्धी रोग लाग्नबाट बचाउँछ। प्रतिरक्षा प्रणाली बढाउँछ : प्रतिरक्षा प्रणाली बढाउनमा गाजर धेरै फाइदाजनक छ। यसमा रहेको भिटामिन सीले एन्टीबडिज बनाउनमा मद्दत गर्छ जसले प्रतिरक्षा प्रणालीलाई बचाउँछ। भिटामिन सी शरीरमा आइरन लिन, यसको प्रयोग गर्न र संक्रमण रोक्न मद्त गर्छ। कब्जियतको समस्या भगाउँछ: कब्जियतको समस्या भएकाहरुलाई गाजर धेरै फाइदाजनक मानिन्छ। बेलाबेलामा कब्जियतले दु:ख दिइरहन्छ भने नियमित रुपमा काँचो गाजर खाँदा यसबाट मुक्ति पाउन सकिन्छ। यसमा प्रशस्त मात्रामा फाइबर, क्याल्सियम र भिटामिन के हुन्छ। यिनीहरुले हड्डी बलियो बनाउनमा मदद्त गर्छन्। मधुमेह नियन्त्रण गर्छ : गाजरले मधुमेहलाई पनि नियन्त्रणमा राख्छ। त्यसैले मधुमेहका बिरामीलाई जागरलगायत बिना माड भएका तरकारी खान सल्लाह दिइन्छ। गाजरमा रहेको फाइबरले सुगर नियन्त्रण राख्नमा मद्दत गर्छ। स्रोत : एजेन्सी"
गठबन्धन राष्ट्रियसभाको चुनावसम्म मात्र हो : देउवा,"काठमाडौं : प्रधानमन्त्री शेरबहादुर देउवाले पार्टीको महाधिवेशनमा शक्ति प्रदर्शन नगर्ने बताएका छन्। कोरोनाको जोखिम कायम रहेको भन्दै प्रधानमन्त्री देउवाले पार्टीको महाधिवेशनमा शक्ति प्रदर्शन नगर्ने बताएका हुन्। उनले नेकपा एमालेको चितवनमा भएको महाधिवेशनको प्रशंग झिक्दै भने, कांग्रेसले चाहने हो भने त्योभन्दा डबल जनलहर ल्याउन सक्छ । तर अहिले शक्ति प्रदर्शन गर्ने बेला छैन । कोरोनाको तेस्रो लहर आउँदै छ। त्यस मानेमा हामी संवेदनशील छौं।' सोमबार बिहान सञ्चारकर्मीसँग कुरा गर्दै १४ औं महाधिवेशनमा आफू सभापति बन्ने अन्तिम मौका भएकाले योपटक आफूलाई सहयोग गर्न आग्रह गरेका छन् । 'पार्टीको विधानले पनि मलाई अर्को पटक सभापतिमा लड्न दिँदैन।यो अन्तिम पटक हो,' उनले भने। देउवाले सत्ता गठबन्धन राष्ट्रियसभाको चुनावसम्म मात्र भएको दावी गरे। 'मुलुकको व्यवस्थाको रक्षाका लागि गठबन्धनबाट नेतृत्व गरेको छु। यो गठबन्धन राष्ट्रियसभाको चुनाव सम्मलाई मात्र हो।' उनले भने,' मैले पटकपटक भन्दै आएको छु। पार्टीका साथीहरूसँग पनि आग्रह गरिसकेको छु। यो पटक मलाई सहयोग गरिदिनुस् ।'"
नेपालमा पनि भेटियो कोरोनाको ओमिक्रोन भेरियन्ट,काठमाडौं : नेपालमा कोरोना भाइरसको नयाँ भेरियन्ट 'ओमिक्रोन' को संक्रमण पुष्टि भएको छ। ओमिक्रोनबाट दुईजनामा संक्रमण पुष्टि भएको स्वास्थ्य तथा जनसंख्या मन्त्रालयका सहप्रवक्ता समिरकुमार अधिकारीले जानकारी दिए। उनका अनुसार संक्रमित व्यक्तिको स्वास्थ्य अवस्था सामान्य छ। यसअघि छिमेकी मुलुक भारतमा पनि ओमिक्रोन भेरियन्टको संक्रमण देखिएको छ। त्यहाँ करिब दुई दर्जनबढी मानिसमा संक्रमण देखिएको भारतीय मिडियाहरुले जनाएका छन्। नयाँ भेरियन्ट करिब ४० बढी देशमा फैलिइसकेको छ।
कांग्रेस लुम्बिनी प्रदेशमा अमरसिंह पुन विजयी,"रुपन्देही : नेपाली कांग्रेसको लुम्बिनी प्रदेश अधिवेशनबाट सभापति पदमा अमरसिंह पुन निर्वाचित भएका छन् । आइतबार सम्पन्न निर्वाचनबाट उनले ८६७ मत प्राप्त गरे । उनका निकटतम प्रतिद्वन्द्वी भरतकुमार शाहले ७६७ मत प्राप्त गरेको निर्वाचन अधिकृत डा बुद्धबहादुर थापाले जानकारी दिए । उनका अनुसार निर्वाचमा एकहजार ६३१ मत खसेको थियो । सुदूरपश्चिम प्रदेश सभापतिमा वीरबहादुर बलायरसहित प्यानल विजयी गण्डकी सभापतिमा पौडेल समूहका शुक्रराज शर्मा विजयी कांग्रेस वागमती सभापतिमा बानियाँ विजयी कांग्रेस प्रदेश १ को सभापतिमा उद्धव थापा विजयी नवनिर्वाचित पुन रोल्पाका काग्रेस नेता हुन् भने शाह प्रतिनिधि सभा, सार्वजनिक लेखा समितिका सभापति छन् । यसैगरी उपसभापतिद्वयमा राजु खनाल र भुवनप्रसाद श्रेष्ठ, महामन्त्रीद्वयमा विक्रम खनाल र सुरेन्द्र आचार्य, सहमहामन्त्री त्रयमा विष्णु मुस्कान, खगराज पाण्डे र निमा गिरी विजयी भएका छन्। रासस"
चीनमा धर्मको विकास गर्न राष्ट्रपति सीको जोड,"बेइजिङः चिनियाँ राष्ट्रपति सी जिङपिङले मुलुकमा धर्मको विकास गर्न जोड दिएका छन्। चीनको सन्दर्भमा धार्मिक सिद्धान्त कायम राख्न र समाजवादी समाजमा अनुकुल धर्म अनुसरण गर्नुपर्ने भन्दै राष्ट्रपतिले धर्मको विकासमा जोड दिएका हुन्। बेइजिङमा शुक्रबार र शनिबार आयोजित राष्ट्रिय सम्मेलनको अवसरमा सम्बोधन गर्दै राष्ट्रपतिले धार्मिक मामिलामा गृहकार्य गर्नुपर्ने समेत बताएका छन्। विज्ञहरुले राष्ट्रपति सङी जिङपिङको निर्णयको स्वागत गर्दै चीनले समाजवादी समाजको विकासका लागि धार्मिक सिद्धान्तको अनुसरण गर्दा सहि बाटो अपनाउनुपर्ने र सक्रिय निर्देशन उपलब्ध गराउनुपर्ने बताएका छन्। संसारमा धर्मको अवस्था दिन प्रतिदिन झनै जटिल बन्दै गएको अवस्थामा चिनियाँ समाजमा धार्मिक सिद्धान्त लागू गर्नुअघि सोचविचार पुर्याउनुपर्ने समेत विज्ञहरुले बताएका छन्। नयाँ युगमा चिनियाँ कम्युनिष्ट पार्टीको सिद्धान्तले धार्मिक मामिलासम्बन्धी सिद्धान्त लागू गर्ने र धार्मिक नीति, विश्वास र स्वतन्त्रताको कदर गर्नेमा समेत राष्ट्रपति सीले जोड दिएका छन्।  ग्लोबल टाइम्सबाट"
रानीमा छैन सावधानी,"विराटनगर : भारतमा ओमिक्रोनको संक्रमण भेटिएर अवस्था त्रासपूर्ण बनेका बेला नेपालमा भने हेलचेक्राइँ बढिरहेको छ। नेपालका सीमावर्ती क्षेत्रमा सावधानी शून्य छ। स्वास्थ्य मापदण्डको पालना नहुँदा नेपालमा यो भेरियन्ट भित्रने खतरा बढेको छ। भारतको जोगवनी हुँदै विराटनगर प्रवेश गर्ने रानी नाकाबाट दैनिक ५ हजार बढी मानिस नेपाल भित्रने गरेका छन्। नेपालबाट किनमेल तथा कामको सिलसिलामा भारत पुग्नेको संख्या पनि उत्तिकै छ। यसले ओमिक्रोन प्रवेश गर्ने जोखिम बढेको मनोज खड्काले बताए। यसअघि कोरोना कारण रानी नाका डेढ वर्ष बढी बन्द गरिएको थियो। असोज दोस्रो साताबाट खुला गरिएसँगै नाकामा भीडभाड अत्याधिक बढेको छ। नाकामा निर्वाध हिँड्डुल गर्ने तथा सरसफाइमा वास्ता नगर्ने गरिएका कारण जोखिम बढेको खड्का बताउँछन्। उनका अनुसार नाकामा हात धुन राखिएको पानीको ट्यांकी नै भत्काइएको छ। मापदण्ड पालना नगरे पनि भारतबाट आउनेले सहजै प्रवेश पाउने गरेका छन्। ओमिक्रोन भेरियन्ट विश्वभर फैलन थालेकाले सावधानीमा कन्जुस्याइँ गर्न नहुने कोसी अस्पतालका मेसु डा चुमनलाल दासले बताए। संक्रमण कायमै रहेका बेला कोरोनाको नयाँ भेरियन्ट पनि थपिएको छ, उनले भने, सबैले जनस्वास्थ्यका मापदण्ड पालना गरेर सावधानी अपनाउन जरुरी छ। मास्क लगाउने, दूरी कायम गर्ने, साबुनपानीले हात धुने र सेनिटाइजरको प्रयोग नछाड्न दासले सुझाए। सबै क्षेत्र खुला भएकाले जोखिम झन् बढेको उनको भनाइ छ। मोरङका प्रमुख जिल्ला अधिकारी काशीराज दाहाल भने सीमा क्षेत्रमा कडाइ गर्दै उच्च सतर्कता अपनाउन थालिएको बताउँछन्। आवतजावतलाई व्यवस्थित बनाउने, सीमामै एन्टिजेन परीक्षण गर्ने र स्वास्थ्य मापदण्डको पालनामा जोड दिने काम भइरहेको छ, उनले भने। रानी हुँदै भारतबाट आउनेको एन्टिजेन विधिबाट कोरोना परीक्षण गर्ने काम भइरहेको उनले बताए। भारतबाट आउनेहरूले कोरोनाविरुद्धको खोप लगाएनलगाएको पनि जानकारी लिने गरिएको दाहालले बताए। डीसीसीएमसीको बैठक तत्काल बसेर थप रणनीति तयार पर्छौं, उनले भने ।"
कांग्रेस लुम्बिनी सभापतिमा पौडेल समूहका अमरसिंह पुन विजयी,"बुटबल : नेपाली कांग्रेस लुम्बिनी प्रदेशको सभापतिमा संस्थापन इतर पक्षका अमरसिंह पुन विजयी भएका छन् । संस्थापन पक्षका उम्मेदवार भरत शाहलाई पराजित गर्दै पुन सभापतिमा निर्वाचित भएका हुन् ।उनले ८ सय ८२ मत प्राप्त गरे । त्यस्तै संस्थापनका शाहले ७ सय ६७ मत पाएका छन् । रोल्पा जिल्लाका पूर्वसभापति समेत रहेका पुनले सङ्घीय सांसद समेत रहेका रुपन्देहीका भरत शाहलाई ८५ मतले पराजित गर्दै सभापतिमा विजयी भएका हुन् । एकजना उपसभापति राजु खनाल मात्र संस्थापन पक्षबाट विजयी भएका छन् । अरु सबै पदाधीकारीमा पुन प्यानलले जितेको हो । उपसभापतिमा गुल्मीका भुवनप्रसाद श्रेष्ठले ८ सय ४७ र दाङका राजु खनालले ७ सय ९२ मत प्राप्त गरी विजयी भएका छन् । खनालसँग पुन समूहका रुपन्देहीका अष्टभुजा पाठक पराजित भएका हुन्। महामन्त्रीमा नवलपरासीका विक्रम खनाल ८ सय ४४ र कपिलवस्तुका सुरेन्द्रराज आचार्यले ८ सय ३९ मत ल्याएर विजयी भएका छन् । सहमहामन्त्रीमा अर्घाखाँचीका विष्णु खनाल मुस्कान ८ सय ५९ र दाङका खगराज पाण्डे ७ सय ७६ मत ल्याएर निर्वाचित भएका छन् । सहमहामन्त्री महिलातर्फ प्युठानकी निमा गिरी ८ सय ३० मत प्राप्त गरी विजयी भएकी छन् । विजयी ८ जना पदाधिकारीमध्ये एकजना उपसभापति राजु खनालबाहेक सबै अमरसिंह पुनले नेतृत्व गरेको संस्थापन इतर समूहको प्यानलका उम्मेदवार हुन् । शनिबार भएको चुनावमा १ हजार ६ सय ३१ मत खसेको थियो । विजयी भएका पुन कांग्रेस रोल्पाका निवर्तमान सभापति हुन् । पुन कांग्रेसका केन्द्रीय नेता दीपक गिरी, चन्द्र भण्डारी, संजय गौतम लगायतका नेताहरुको समर्थनमा अगाडि बढेका थिए । देउवा समूहबाट रुपन्देहीका प्रभावशाली मानिएका शाह प्रतिनिधिसभामा सार्वजनिक लेखा समितिका सभापति हुन् । उनलाई कांग्रेस नेता तथा गृहमन्त्री बालकृष्ण खाँण, केन्द्रीय सदस्य पुस्पा भुसाल, मानबहादुर विक, देवेन्द्रराज कंडेललगायतका नेताको साथ थियो । तर, निर्वाचनमा उनी पराजित रहे । नेता डाचन्द्र भण्डारी सामाजिक सञ्जालमा लेख्छन्परिवर्तनका सन्देश बाहक गुरु धिमिरे र अष्टभुजा पाठकको मत परिणामबाट रुपान्तरणकारीहरु माथि चुनौती थपिएको छ । नेपालजस्तो देशमा राजनीति विचार र इमान्दारिताबाट मात्र चल्दैन । समय छ।'"
वैज्ञानिक अनुसन्धानमा कहाँ छौं ?,"द नेसनल रिसर्च काउन्सिल क्यानडा, क्यानडाको विज्ञान प्रविधि र अनुसन्धानमा कार्यरत सरकारी संस्था हो। यसअन्तर्गत विभिन्न विभाग छन्। प्रत्येक विभागले यहाँको माटो सुहाउँदो अनुसन्धान गर्ने मात्र होइन, अन्य विश्वविद्यालय र सरोकार संस्थासँग अनुसन्धानमा सहकार्य गर्ने गर्छ। नेपालमा नेपाल विज्ञान तथा प्रविधि प्रज्ञा प्रतिष्ठान (नास्ट) को स्थापना चार दशकपहिले (सन् १९८२) मा स्थापना भएको हो। प्रधानमन्त्री कुलपति र विज्ञान तथा प्रविधिमन्त्री सहकुलपति हुने व्यवस्था छ। चार दशक पार गर्दासमेत ठोस उपलब्धि हुन नसकेको तीतो यथार्थ छ। राष्ट्रले लगानी गरेको एउटा मात्र सरकारी स्तरको अनुसन्धान संस्थाले किन गति लिन सकेन ? प्रज्ञाप्रतिष्ठान स्थापनाका बखत स्थापित उद्देश्यहरू समय अन्तरालसँगै मूल्यांकनसहित परिमार्जन गरिनु पर्छ। तत्कालीन उद्देश्यहरू सो समयमा सान्दर्भिक थिए होलान् तर अहिले ४० वर्षपछि जस्ताको तस्तै उपयोगी नहुन सक्छन्। त्यस बखत र अहिले विश्वमा विज्ञान र प्रविधिका क्षेत्रमा उल्लेख्य प्रगति भइसकेको छ। यसकारण प्रज्ञाप्रतिष्ठानले उद्देश्यलाई समयसापेक्ष बनाउनै पर्छ। परिवर्तित उद्देश्यहरू राष्ट्रिय आवश्यकता परिपूर्तिको दिशामा केन्द्रित हुनुपर्छ। उद्देश्य अनुरूप लक्ष्य प्राप्तिका लागि विद्यमान ऐनकानुनमा आवश्यकताअनुसार समयसापेक्ष परिवर्तन गरिनुपर्छ। परिवर्तित कानुनी संरचना सरल र सहज तरिकाले काम गर्न सक्ने वातावरणको सिर्जना गर्न सक्ने हुनुपर्छ। प्रज्ञाप्रतिष्ठान छाता संस्थाको अवधारणा अनुरूप गठन भएको संस्था हो। यसले विज्ञान प्रविधिका क्षेत्रमा काम गर्ने सम्पूर्ण संस्थालाई समेट्ने गरी कानुनमै व्यवस्था गर्नुपर्छ। नास्टमा अनुसन्धान कार्य सुचारु ढंगले सम्पादन होस् भनेर विज्ञान संकाय र प्रविधि संकायको गठन गरिएको छ। वैज्ञानिकहरूलाई अनुसन्धान कार्यमा सहयोग पुर्याउन प्रशासन महाशाखा अस्तित्वमा छ। वैज्ञानिक क्षेत्रमा भएगरेका नवीनतम अनुसन्धानबारे प्रचारप्रसार गर्ने उद्देश्यका साथ प्रवद्र्घन तथा प्रचार महाशाखाको गठन गरिएको छ। संगठित रूपले कार्य गर्ने नीतिअनुरूप गठित विभिन्न संरचना अस्तित्वमा छन्। तर पनि नेतृत्वको अकर्मण्यताका कारण यी संरचनाले स्वस्फूर्त रूपले कार्य गरेको पाइँदैन। विद्यमान संरचनालाई चलायमान बनाउन सर्वप्रथम नास्ट ऐन र नियमावलीलाई अक्षरशः पालना गर्न, गराउनु पर्छ। पदाधिकारी नियुक्त भएर आएपछि संस्थासँंग सम्बन्धित ऐन, नियमहरूको अध्ययन गरेको हुनुपर्छ। जुन वर्तमानमा भएको पाइँदैन। उल्लेखित संरचनाअन्तर्गत कार्यरत कर्मचारीलाई आवश्यकताअनुसार पुनर्ताजगी तालिम प्रदान गरिनुपर्छ। यसले उनीहरूको कार्यक्षमता अभिवृद्धि हुने मात्र नभई कार्यप्रतिको लगनशीलतासमेत जागरूप हुन जान्छ। पदअनुसार जिम्मेवार र सोहीबमोजिम उत्तरदायीसमेत बनाइनु पर्छ। वैज्ञानिकहरू वृत्तिविकासको अवसरबाट वञ्चित रहँदा उनीहरूबाट थप प्रतिफलको अपेक्षा गर्न सकिँदैन। उनीहरूलाई नियमानुसार वृत्ति विकासका अवसरलगायत कार्यप्रति उत्प्रेरणा जगाउने खालका अवसर प्रदान गरिनु पर्छ। वैज्ञानिक कर्मचारीलाई कार्य गर्न स्वतन्त्रता प्रदान गरिनु पर्छ। वैज्ञानिकलाई हाल विद्यमान १० बजेदेखि ५ बजेसम्म कायम हाजिरी प्रणालीलाई विस्थापित गरी कामको आधारमा समय निर्धारण गर्नुपर्छ। वैज्ञानिकका साथै पारिवारिक जीविकोपार्जनलगायत भरणपोषणको पूर्ण ग्यारेन्टी संस्थाबाटै गर्नुपर्छ। उनीहरूले प्राप्त गर्ने मासिक पारिश्रमिक कमसेकम सार्क राष्ट्रका वैज्ञानिकले प्राप्त गर्नेसरह हुनुपर्छ। वैज्ञानिकलाई यस्ता कुराले अनुसन्धानप्रति एकाग्रता र कार्यप्रति इमान्दारिता कायम गर्न मद्दत गर्नसक्छ। विदेशमा अनुसन्धानरत वैज्ञानिकहरू देशका गहना हुन्। उनीहरूको क्षमता र बुद्धिको देश हितमा उपयोग गर्ने वातावरण बनाउने दायित्व नास्टको हो। नास्टले केही पहिले फर्क है फर्क वैज्ञानिक तिमीलाई डाक्छ नेपाल र हाल अंग्रेजी अनुवाद ब्रेन पुलिङ कार्यक्रममार्फत केही वैज्ञानिकलाई एक वर्ष नास्टमा रही कार्य गर्ने अवसर दियो। निर्धारित समय समाप्तिपश्चात् वास्ता नगरेकाले संलग्न वैज्ञानिकहरू पुनः विदेशी अनुसन्धानशालामै फर्कन बाध्य भए। यदि कार्यक्रमलाई प्रचार मात्रैका लागि सञ्चालन गर्ने हो भने टिप्पणी नगर्नु नै बेस। निश्चित उद्देश्यका लागि कार्यक्रम सञ्चालन गर्ने हो भने दिगोपन हुने गरी कार्यक्रम सञ्चालन गरिनु पर्छ। विदेशमा कार्यरत वैज्ञानिकहरूको स्वदेश प्रेमलाई अवमूल्यन गर्ने र उनीहरूलाई जिस्क्याउने कार्य कदापि स्वीकार्य हुँदैन। उनीहरू अवसर नपाएर विदेसिएका हुन्, रहरले होइन। यदि स्वदेशमै अवसर प्राप्त गरेको खण्डमा सायद उनीहरूले कामलाई पैसासँग तुलना गर्दैनन्। यो सबै वातावरण बनाउने कार्य नास्टको हो। यस दायित्वबाट पन्छिन मिल्दैन। संस्थामा सञ्चालन गरिने अनुसन्धानहरू व्यक्तिविशेषको विशेषज्ञताको आधारमा गर्नुपर्छ। त्यसो नगरी देशको आवश्यकताका आधारमा समन्वयात्मक ढंगले गरिनु पर्छ। देशभित्र क्रियाशील अनुसन्धानशालाबीच समन्वय गर्ने दायित्वसमेत नास्टको हो। सोका लागि नास्ट सक्रिय हुनुपर्छ। नास्टले विज्ञानप्रविधिका क्षेत्रमा उत्कृष्ट कार्य गर्ने वैज्ञानिकमध्ये प्रतिवर्ष केहीलाई प्राज्ञमा नियुक्त गर्छ। प्राज्ञ नियुक्ति राजनीतिक भागबन्डाको आधारमा छ। विश्वमा कतै नभएको घिनलाग्दो प्रचलन नास्टले अवलम्बन गरेको छ। यो प्राज्ञ छनोटको भद्दा मजाक हो र प्राज्ञिक वर्गको उपहास पनि। प्राज्ञ नियुक्त भइसकेपछि अनन्तकालसम्म कायम रहने र जिम्मेवारी खासै नहुने यस्तो प्रचलनको तत्काल अन्त्य गरिनु पर्छ। अनुसन्धानबाट प्राप्त उपलब्धि जनस्तरसम्म पुर्याउन वैज्ञानिकलाई निजी क्षेत्रसँग जोड्ने कार्य संस्थाको हो। वैज्ञानिक अनुसन्धान निरन्तरको प्रक्रिया हो। यो क्षेत्र आर्थिक हिसाबले खर्चिलो र प्रतिफलका दृष्टिकोणले अन्तमा शून्य उपलब्धिसमेत हुन सक्छ। यसकारण यस क्षेत्रबाट आजको भोलि नै उपलब्धिको अपेक्षा गर्नु सर्वथा गलत हुन्छ। वर्षौंसम्म केही हात नलाग्ने हो भने त्यहाँ कुनै न कुनै समस्या छ भन्ने बुझ्नुपर्ने हुन्छ। नास्टको सन्दर्भमा पनि यही र यस्तै भएको हो। अतः समस्याको पहिचान गरी बेलैमा उपाय नखोज्ने हो भने नेपालमा विज्ञान प्रविधिको अवस्था एकादेशको कथा नहोला भन्न सकिन्न। देशको माटो सुहाउँदो अध्ययन र अनुसन्धान गरी राष्ट्र र जनताले प्रत्यक्ष अनुभूति हुने अनुसन्धान गर्न सके नास्टको गरिमा अझै उच्च हुनेछ।"
रिहा भइन् बलिउड अभिनेत्री ज्याकलिन,मुम्बईः विदेश जाने क्रममा मुम्बई विमानस्थलबाट पक्राउ परेकी बलिउड अभिनेत्री ज्याकलिन फर्नान्डेजलाई प्रहरीले रिहा गरेको छ । मुम्बाई प्रहरीले ज्याकलिनलाई आइतबार बेलुकी मनी लन्ड्रिङ मुद्दमा पक्राउ गरेको थियो । प्रहरीले खोजेको बेला उपस्थित हुने सर्तमा ज्याकलिनलाई रिहा गरेको भारतीय संचारमाध्यमहरुमा समाचार छ । भारतको प्रवर्तन निर्देशालयले मनी लान्ड्रिङ मुद्दामा उनीविरुद्ध लुक आउट नोटिस जारी गरेपछि उनी मुम्बई विमानस्थलबाट पक्राउ परेकी थिइन्। प्रवर्तन निर्देशालयले दुई सय करोडको मनी लान्ड्रिङ मुद्दामा सुकेश चन्द्र शेखरविरुद्ध मुद्दा दायर गरेको छ। अनुसन्धानको क्रममा सुकेशले अभिनेत्री ज्याकलिनसँग पैसाको कारोबार गरेको खुलेको छ। प्रहरीअनुसार सुकेशले ज्याकलिनलाई ५२ लाख पर्ने घोडा र ९ लाख पर्ने बिरालो उपहार दिएका थिए। जैकलिन फर्नान्डीज
गोली लागेर युवकको मृत्यु,तनहुँ : तनहुँको शुक्लागण्डकी नगरपालिका१ थप्रेकमा गोली लागेर गए राति एक युवकको मृत्यु भएको छ। मृत्यु हुनेमा सोही ठाउँ बस्ने १७ वर्षीय रोहित मल्ल रहेको जिल्ला प्रहरी कार्यालय तनहुँले जनाएको छ। शिकार खेल्न जङ्गलमा गएको बेला गोली लागेर युवकको घटनास्थलमै मृत्यु भएको प्रहरी नायब उपरीक्षक युवराज खड्काले बताए। प्रहरीले बन्दुकसहित सोही ठाउँका ४७ वर्षीय सुनबहादुर गुरुङलाई पक्राउ गरेको छ। घटनाबारे थप अनुसन्धान भइरहेको प्रनाउ खड्काले जानकारी दिए। पक्राउ पर्ने गुरुङ मृतकका छिमेकी हुन्।
राप्रपामा पुस्तान्तरण,"काठमाडौं : महाधिवेशनको दुई दिनअघि मात्रै राप्रपाका निवर्तमान अध्यक्ष कमल थापाले पार्टीमा युवा नेतृत्व भन्दै नेताहरूलाई ठाडै चुनौती दिए। टुँडिखेलमा दौडौं, मलाई जित्नुभयो भने म अध्यक्ष हुन्न, थापाको चुनौती थियो। त्यसपछि ६६ वर्षीय थापालाई राप्रपाको भावी अध्यक्षका लागि चुनौती दिए, ५६ वर्षीय निवर्तमान महामन्त्री राजेन्द्र लिङ्देनले। लिङ्देनले पार्टीमा पुस्तान्तरण र नयाँ नेतृत्व स्थापित गर्न आफू अध्यक्षको उम्मेदवार बनेको नारासमेत दिए। नभन्दै, एकता महाधिवेशनबाट लिङ्देन राप्रपा अध्यक्षमा निर्वाचित भए। थापाको विरासतमा ब्रेक लाग्यो। राप्रपामा पुरानो पुस्ताबाट नेतृत्व नयाँ पुस्तामा आयो। मत परिणामलाई स्वीकारे पनि थापाले आफ्नो हारको कारण भने, पूर्वराजा र उनका सहयोगी भएको आरोप लगाइरहेका छन्। मत परिणामपछि आइतबार नै नवनिर्वाचित पदाधिकारी र सदस्यहरूको शपथग्रहण तथा प्रमाणपत्र वितरण समारोहमा थापा सहभागी भएनन्। उनले सामाजिक सञ्जालमार्फत पूर्वराजा र उनका सहयोगीप्रति आक्रोश पोखिरहेका छन्। यद्यपि, पार्टीका अन्य पदाधिकारीमा भने थापा प्यानलकै उम्मेदवारले जितेका छन्। जीवनको उत्तरार्धसम्म पनि पार्टीको डोरो नछाड्ने र सत्ताकै आसपासमा रमाइरहने राजनीतिको परिपाटीमा राप्रपा महाधिवेशनले ब्रेक लगाइदिएको छ। राप्रपाका संस्थापक अध्यक्ष सूर्यबहादुर थापाको निधनपछि लोकेन्द्रबहादुर चन्द केही समय हर्ताकर्ता रहे। अहिले पनि उनको बढ्दो उमेर र रोगका कारण पार्टीबाट अलग छन्। उद्घाटन सत्रमा पनि उनी पूरा समय बस्न सकेनन्। अरू अध्यक्षहरू डा प्रकाशचन्द्र लोहनी र पशुपतिशमशेर जबरा एकता महाधिवेशनबाट पार्टीको सक्रिय राजनीतिबाट बाहिर निस्केका छन्। अब थापाले पनि चुनाव हारेपछि राप्रपाको नेतृत्व नयाँ पुस्तामा पुगेको छ। राप्रपालाई प्रतिनिधिसभाको चुनावमार्फत लिङ्देनले संसद्मा प्रतिनिधित्व गराएका थिए। २०७४ को प्रतिनिधिसभा निर्वाचनमा कांग्रेसका पूर्वमहामन्त्री कृष्णप्रसाद सिटौलालाई भारी मतान्तरले हराउँदै सांसदमा निर्वाचित भए। लिङ्देनले थापालाई लक्षित गर्दै भने, यो पार्टीको आन्तरिक चुनाव हो। हिजोसम्म हारजितको कुरा थियो। अब सबै मिलेर जानुपर्छ। कार्यक्रममा निवर्तमान अध्यक्ष डा प्रकाशचन्द्र लोहनीले प्रजातान्त्रिक पद्धति र प्रजातान्त्रिक विकासमा राप्रपाले नयाँ बाटो खोलेको बताए। निर्वतमान अध्यक्ष कमल थापाले भने एकता महाधिवेशनमा पूर्वराजा ज्ञानेन्द्रको ठाडो हस्तक्षेप भएको आरोप लगाउँदै देशमा छिट्टै राजतन्त्र फर्किने कटाक्ष गरेका छन्। उनले राजाप्रति असन्तुष्टि जनाउँदै पराजय आफ्ना लागि पुरस्कार भएको पनि बताए। सिंगो मुलुक गणतन्त्रमय भएका बेला शिरमा कफन बाँधेर २०६३ देखि राजसंस्था बोकेर हिँडेको पुरस्कार आज पाइयो, उनले यसरी पोष्ट गरे। पराजयपछि थापाले आइतबार आफूनिकट कार्यकर्ताहरूको भेला बोलाए। एकता महाधिवेशनमा भने लिङ्देनबाट १ सय ९९ मतले पराजित हुन पुगे। लिङदेनले १ हजार ८ सय १७ र थापाले १ हजार ६ सय १८ मत पाए। पदभार ग्रहण कार्यक्रममा लिङ्देनले भने, पुस्तान्तरण मुद्दा राप्रपामा मात्र होइन। देशभरका अन्य पार्टीमा पनि लागू गर्न दबाब दिनेछु।"
नेप्लिज एसोसियसन अफ मिचिगनको अध्यक्षमा डा बाबुराम सेढाई,"मिचिगन : अमेरिकाको मिचिगन राज्यमा रहेका नेपालीहरुको छाता संस्था नेप्लिज एसोसियसन अफ मिचिगनको अध्यक्षमा डाक्टर बाबुराम सेढाईँ सर्वसम्मत चयन भएका छन्। सोमबार सम्पन्न भएको एशोसिएसनको सभाले मूल घर गोरखा भई हाल अमेरिका बस्दै आएका सेढाईलाइ सर्वसम्मत अध्यक्षमा चयन गरेको हो। एशोसिएसनको सभाले वरिष्ठ उपाध्यक्षमा निरज कार्की, उपाध्यक्षमा जेनस राजभण्डारी र ठाकुर योजन, महासचिवमा सचित पौडेल, सचिवमा सुशील पँगेनीसहित १५ सदस्यीय समिति चयन गरेको हो। नेप्लिज एसोसियसन अफ मिचिगन अमेरिकाकी कानुन अन्तर्गत दर्ता भएको संस्था हो। सामुदायिक भवन बनाउने पवित्र उद्देश्य लिएर स्थापना भएको यो संस्था नेपालीबीच लोकप्रिय छ। एशोशिएसनले यसअघि महावीर पुनले स्थापना गरेका राष्ट्रिय आविस्कार केन्द्रलाई रु १५ लाख रुपैयाँ सहयोग प्रदान गरेको थियो। मिचिगन राज्यमा हजारभन्दा बढी नेपाली हरु बसोबास गर्छन्।"
पलेसालाई स्वर्ण,काठमाडौं : बहराइनको मानमामा आयोजना भएको एसियन युथ पारा गेम्समा तेक्वान्दो खेलाडी पलेसा गोवद्र्धनले स्वर्ण पदक जितेकी छन्। के४४ विधाको ५७ केजीमुनि तौल समूहमा प्रतिस्पर्धा गरेकी पलेसाले फाइनलमा इरानी खेलाडी इब्राहिमी रोजालाई ६० ले पराजित गर्दै स्वर्ण जितेकी हुन्। टोकियो पारा ओलम्पियन पलेसाले बाई पाउँदै फाइनलमा स्थान बनाएकी थिइन्। यसैगरी सिर्जना घिसिङले रजत र विशाल गर्बुजाले कांस्य पदक जिते। के४४ कै ५२ केजीमुनि प्रतिस्पर्धा गरेकी सिर्जना फाइनलमा इरानी खेलाडीसँग पराजित भएकी थिइन्। एकपक्षीय खेलमा इरानी खेलाडी घनबारीकोमिसानीसँग उनी १८० ले पराजित भएकी थिइन्। यसैगरी पुरुषको ५८ केजीमुनिको तौल समूहमा प्रतिस्पर्धा गरेका विशाल सेमिफाइनलमा उज्वेकिस्तानका खेलाडीसँग पराजित भएका थिए। पहिलो अन्तर्राष्ट्रिय प्रतियोगितामा सहभागिता जनाएका विशाल उज्वेकिस्तानका सोनाजारोभ कुद्राटिलोसँग ३२६ ले पराजित भएका थिए।
को हुन् कांग्रेस प्रदेश १ को सभापतिमा निर्वाचित उद्धव थापा ?,"विराटनगर : कांग्रेसको केन्द्रीय राजनीतिमा प्रभाव जमाएका गुरुराज घिमिरेलाई पराजित गर्दै कांग्रेस प्रदेश १ को सभापतिमा उद्धव थापा विजयी बनेका छन्। केन्द्रबाट प्रदेशमा झरेर सभापतिमा उम्मेदवारी दिएका घिमिरेलाई झापाका बासिन्दा थापाले झिनो मतान्तरले पराजित गरेका हुन्। संस्थापन समूहका थापा र इतर पक्षका घिमिरेको मतान्तर २ मात्रै रहेको छ। थापाले ८ सय ४४ मत ल्याएर पार्टीमा प्रदेशको नेतृत्व गर्ने अवसर पाउँदा घिमिरेले ८ सय ४२ मत प्राप्त गरे। कृष्णप्रसाद सिटौला समूहबाट उम्मेदवारी दिएका थापालाई पार्टी सभापति शेरबहादुर देउवाको पनि समर्थन थियो। कांग्रेसका वरिष्ठ नेता रामचन्द्र पौडेल खेमाका घिमिरेलाई डा शेखर कोइराला लगायतले साथ दिएका थिए। घिमिरेलाई सभापतिको उम्मेदवार बनाउनकै लागि संस्थापनइतर समूहमा रहेका कांग्रेस प्रदेश १ संसदीय दलका नेता राजीव कोइरालालाई ब्याक गर्न डा शेखरको ठूलो भूमिका थियो। को हुन् थापा ? पार्टीको प्रदेश सभापतिमा निर्वाचित थापा झापाको अर्जुनधारा नगरपालिकाका बासिन्दा हुन्। कांग्रेसका पुराना कार्यकर्ता थापा नेता सिटौलाको साथ पाएर पार्टीभित्रको राजनीतिमा सफल भइरहेका छन्। झापाबाटै राजनीति गरिरहेका कांग्रेसका केन्द्रीय प्रवक्ता विश्वप्रकाश शर्मासँग लाइन संघर्ष भए पनि थापालाई सिटौलाले सहयोग गरिरहेका छन्। सिटौलाकै संरक्षणमा राजनैतिक प्रभाव जमाइरहेका उनी अन्ततः पार्टीको प्रदेश १ को पहिलो सभापति बन्न सफल भए। विद्यार्थी कालदेखि २०३४ सालबाट कांग्रेसको राजनीति सुरु गरेका थापा पार्टीको दुई पटक झापा जिल्ला सभापति बनिसकेका छन्। २०३५ सालको जनमत संग्रहमा पञ्चायती व्यवस्थाविरुद्धको आन्दोलनमा उनको महत्वपूर्ण योगदान छ। पञ्चायती व्यवस्थाविरुद्धको प्रचार अभियानमा थापाले जननायक बिपी कोइरालाको सुरक्षा दस्ताका रूपमा काम गरेका थिए। कांग्रेस अर्जुनधारा गाउँ समितिको सचिव र सभापतिमा एकएक कार्यकाल काम गरेको अनुभव उनीसँग छ। झापा क्षेत्र नम्बर २ को क्षेत्रीय सभापति भएका उनी जिल्ला सचिव, उपसभापति र दुई कार्यकाल जिल्ला सभापति बन्न सफल भइसकेका छन्। २०६२०६३ को दोस्रो जनआन्दोलनमा होमिएका बेला पक्राउ परेका थापालाई तत्कालीन शाही नेपाली सेनाले झापाको चारआलीस्थित ब्यारेकमा राखेर यातना दिएको थियो। वाणिज्य शास्त्रमा स्नातक गरेका उनलाई पार्टीभित्रको आन्तरिक राजनीतिमा फलिफाप भए पनि संसदीय राजनीति भने अफपशिद्ध जस्तै भएको छ। उनी प्रतिनिधिसभा निर्वाचनमा झापाबाट दुई पटक पराजित बनेका थिए।"
पत्रकारितामा नैतिकता,"पत्रकारितामा निष्पक्ष र सन्तुलनलाई अधिक महत्व दिइन्छ। त्यसैले समाचारमा दलीय पक्षपोषण हुनु राम्रो होइन। अब अभियानकै रूपमा पत्रकारिता क्षेत्रलाई शुद्धीकरण गर्नुपर्छ। हरेक पेसा व्यवसायमा जस्तै पत्रकारिताका पनि नैतिकताका पक्ष छन्। दुःखका साथ भन्नुपर्छ कि हाम्रो पेसा पत्रकारितामा ती नैतिक मूल्यहरू क्रमशः क्षीण हुँदैछन्। चिन्तित हुन सकेनौं भने पत्रकारिताले आर्जन गरेको विश्वास धमिलिँदै जानेछ। सबैको बीचमा पत्रकारिता फगत एउटा झुटसिद्ध हुनसक्छ। पत्रकारिता जनताको विश्वासमा अडिएको हुन्छ। पत्रिका, रेडियो, टेलिभिजन र अनलाइनका दर्शक, स्रोत र पाठकले ती सञ्चारमाध्यमलाई विश्वास गरेका हुन्छन्। उनीहरूकै विश्वास पत्रकारिताको सबैभन्दा ठूलो शक्ति हो। जुन कायम रहनुपर्छ। केही वर्षयता नेपाली पत्रकारिता क्षेत्र विकृत र धमिलो भइरहेको छ। यसलाई सङ्ग्ल्याउने आँट पनि यही क्षेत्रले गर्नुपर्छ। शुद्धीकरणको अभियान अब निर्मम ढंगले सुरु गर्नु पर्छ। नेपाल पत्रकार महासंघ केन्द्रीय समितिले मंसिर ५ गते विज्ञप्ति नै जारी गरेर केही विषयमा सचेत गराएको छ। पेसागत महासंघ बोल्नुपर्ने अवस्था आउनु राम्रो होइन। यद्यपि हाम्रा आचरण र नैतिकतालाई लिएर जनमानस बोलिरहेको छ। हामीले सुनेर पनि नसुनेझैं गरेको मात्रै हो। पत्रकारका पेसाको सुरक्षा र सरोकारका लागि दलीय रूपमा खुलेका सञ्चारसम्बद्ध संघसंगठनमा आबद्ध हुने कुरालाई सामान्य नै मानौं। पेसागत संघसंगठनबाहेक पनि राजनीतिक दलका विभिन्न समितिमा बसेर हामी पत्रकारिता गरिरहेका छौं। पक्कै न्याय गर्न सकेका छैनौं। विभिन्न दलका भ्रातृ संघसंस्थामा पत्रकार अनेकन पदमा निर्वाचित भइरहेका छन्। कोही महाधिवेशन प्रतिनिधि, कोही बुथ प्रतिनिधि, कोही क्षेत्रीय प्रतिनिधिका रूपमा चुनिएका तस्विर सार्वजनिक भइरहेका छन्। कतै उम्मेदवार भएको पोस्टर देखिन्छ भने कोही जिल्ला कमिटी सदस्य वा केन्द्रीय सदस्य बनेका छन्। नेपाल पत्रकार महासंघको विधान २०६० र यसको पाँचौं संशोधन २०७६ ले महासंघका केन्द्रीय समिति, प्रदेश समिति वा शाखा समितिका पदाधिकारी तथा सदस्यहरूले सो पदमा बहाल रहेसम्म कुनै राजनीतिक दल वा भ्रातृ संगठनको कुनै पनि तहको विभाग वा समितिमा रही काम गर्न पाउने छैन भन्ने व्यवस्था गरेको छ। सबैभन्दा लाजमर्दो कुरा त के छ भने महासंघका केन्द्रीय पदाधिकारी नै दलको निर्वाचनमा विभिन्न पदका उम्मेदवार छन्। यो पत्रकारिताको न्यूनतम मूल्य, मान्यता र विधानको व्यवस्थाको प्रतिकूल छ। पत्रकार महासंघमा निर्वाचित भएकाहरूबाट आम पत्रकार र पत्रकारिता क्षेत्रले विशेष प्रकारको योगदानको अपेक्षा गरेको हुन्छ। महासंघमा योग्य व्यक्ति निर्वाचित गरी पठाउन सके उसको नेतृत्वमा पत्रकार र समग्र पत्रकारिताले महत्वपूर्ण योगदान प्राप्त गर्न सक्छ भन्ने अपेक्षा सदस्यहरूको हुन्छ। महासंघमा गएपछि राजनीतिक करियर निर्माणका लागि दलको निर्वाचनमा भाग लिन जाने काम हुन्छ। खुलमखुल्ला दलको विभिन्न समितिमा बस्ने कामले पत्रकारिता क्षेत्र दूषित भइरहेको छ। महासंघका जिल्लादेखि केन्द्रसम्म विभिन्न पदमा रहेकाहरूले यदि राजनीतिक दलमा जिम्मेवारी लिने हो भने राजीनामा दिएर जान सक्छन्। आफूलाई पत्रकार पनि भनिरहन पर्ने अनि दलको जिम्मेवारी पनि लिइरहन पर्ने जरुरी विषय केही पनि छैन। दुईचार वर्ष दलीय राजनीति गरेर त्यहाँ टिक्न नसके पत्रकारितामा आबद्ध हुँदा पनि हुन्छ। पत्रकारितामा जम्न सक्दिनँ भन्ने लाग्छ भने पेसा परिवर्तन गरेर दलको राजनीति गरे हुन्छ। महासंघको नेतृत्व लिने र फेरि अमुक दलको कार्यकर्ताको रूपमा पनि काम गर्ने हो भने पत्रकारिताका लागि लज्जाको विषय हो। हामी हरेक दिन सरकार र अन्य क्षेत्रलाई खबरदारी गरिरहेका छौं। गलत काम नगर्न भनिरहेका छौं। कर्मचारी प्रशासन, न्यायालय, राजनीति, तीनै तहका सरकार सबैलाई पारदर्शी काम गर्न दबाब दिइरहेका छौं। लोकतन्त्र र नागरिक अधिकार स्थापनार्थ पत्रकारिता क्षेत्रले वकालत गर्दै आइरहेको छ। पत्रकारिता भने लिकबाहिर छ। पत्रकारितामा देखिएका यस्ता तमाम गलत प्रवृत्तिका विरुद्ध अरूले त बोल्छन् नै हामीले पनि बोल्न ढिलो भइसकेको छ। पत्रकार महासंघको जिम्मेवारीमा बसेकाहरूले राजनीतिक दलको विभिन्न कमिटीका जिम्मेवारी छोडेको घोषणा गर्नुपर्छ। अनि मात्र पत्रकारिताप्रति जनविश्वास प्राप्त हुनेछ। कसैले पनि हामीलाई धारे हात लगाउने तागत राख्दैनन्। होइन भने हामीले प्रत्येक दिन समाजका विभिन्न तप्काबाट प्रतिरोधहरू खेप्दै जानुपर्ने अवस्था बन्न सक्छ। हामीलाई पत्रकारभन्दा पहिला कुन पार्टीको भनेर सोध्ने जमात बढ्दैछ। यसलाई सामान्य रूपमा हेर्नु हुँदैन। गम्भीर रूपमा कमजोरीहरूको समीक्षा गर्नुपर्छ। महासंघले पनि त्यसरी पार्टीकै केन्द्र, प्रदेश वा जिल्ला समितिमा बस्ने, महाधिवेशन प्रतिनिधि वा अन्य जिम्मेवारीमा रहेकाको पहिचान गरेर उनीहरूको सदस्यता खारेज गर्न सक्नुपर्छ। अहिलेलाई राजनीति नै गर्नुहोस् भनेर महासंघबाट हटाउने आँट गर्नु पर्छ। पेसागत संगठनबाहेक पार्टीकै जिम्मेवारीलाई महासंघले अब स्वीकार्नु हुँदैन। पत्रकारिता क्षेत्रलाई विश्वासनीय बनाउने हो भने पत्रकारिता क्षेत्रलाई शुद्धीकरण गर्नुपर्छ। महासंघको विधान र पत्रकारिताको धर्मले पनि त्यसतर्फ अग्रसर गराउँछ। पत्रकारितामा निष्पक्ष र सन्तुलनलाई अधिक महत्व दिइन्छ। दलमा आबद्ध भएपछि स्वाभाविक रूपमा आफू आबद्ध दलप्रति आशक्त भइन्छ। समाचारमा दलीय पक्षपोषण हुनु राम्रो कुरा होइन।"
ढाँट्दाको परिणाम,"एक रातको कुरा हो। चार जना विद्यार्थी राति अबेर पार्टीमा गए। त्यसैले उनीहरूले अर्का दिनका लागि निर्धारित परीक्षाका लागि अध्ययन गरेनन्। बिहान उठे तर अब के गर्ने ? चारै जना दोधारमा परे। भेला भएर उनीहरूले योजना बनाए। आफूले आफूलाई फोहोर देखिने स्वरूपमा बदले। त्यसपछि उनीहरू डिनको कार्यालय पुगे। चारमध्ये एकले डिनलाई भन्यो, हामी हिजो राति एउटा बिहेमा गयौं। फर्कने क्रममा गाडीको टायर पन्चर भयो। गाडी धकेलेर घरसम्म ल्याउँदा हामी नचिनिने भएछौं। डिनले चारै जना विद्यार्थी परीक्षा दिन सक्ने अवस्थामा नरहेको बुझे। उनले एकछिन सोचे र भने, तिमीहरूले तीन दिनपछि पुनः परीक्षा दिनू। उनीहरूले डिनलाई धन्यवाद दिए। त्यो समयभित्र आफूहरू परीक्षाका लागि तयार हुने पनि बताए। दिन बित्दै गए। डिनले तोकेको दिन पनि आयो। तेस्रो दिन, उनीहरू डिनका अगाडि हाजिर हुन पुगे। उनले विशेष अवस्थाको परीक्षा भएकाले त्यसका लागि चारै जनालाई छुट्टाछुट्टै कक्षाकोठामा बस्न भने। तीन दिनसम्म समय भएकाले तयारी राम्रो गरेकोमा उनीहरू सहमत भए। परीक्षामा एक सय अंकसहित दुई प्रश्न मात्र सोधिएका थिए। पहिलो प्रश्न थियो, तपाईंको नाम ? जसको अंक १ प्राप्त हुने भनी तोकिएको थियो। र दोस्रो प्रश्न, कुन टायर फुट्यो ? यस प्रश्नको वैकल्पिक चार उत्तर पनि लेखिएको थियो। जसमा अगाडि बायाँ, अगाडि दायाँ, पछाडि बायाँ र पछाडि दायाँ। एउटा सही उत्तर दिनुपर्ने थियो। यो उत्तर मिलाए उनीहरूले ९९ नम्बर पाउँथे। नैतिक शिक्षा : हरेक मानिस जिम्मेवार हुनुपर्छ। गैरजिम्मेवार बनेर उत्तर दिनु वा काम गर्नुले आफैंलाई घात गर्नेछ। पाठ आफूले गरेका गल्तीबाटै सिक्न सकिन्छ। चाहिनेभन्दा बढी जान्ने भयो भने दुःख पाइन्छ।"
"उखु गुलियो, व्यथा अमिलो","राजकरण महतोकाठमाडौं, ममता थापाकाठमाडौं, रत्नप्रसाद आचार्यधरान, मनिका झाजनकपुरधाम सबैभन्दा बढी उखु उत्पादन हुने जिल्ला हो सर्लाही। सरकारी तथ्यांकअनुसार यहाँ १८ हजार ९०६ हेक्टरमा उखु खेती हुन्छ। तर, अहिले यसै क्षेत्रका किसान उखु खेती गर्न मन गर्दैनन्। कारण उधारोमा बेच्नुपर्ने बाध्यता, लागत वृद्धि र मलखादको अभाव। बिक्री भए पनि हातमा नगद पार्न आन्दोलन र अनशन बस्नुपर्ने सास्तीले खेती गर्न छाडेको किसान बताउँछन्। पहिला त एक बिघामा खेती गर्थे। अहिले १० कठ्ठामा मात्रै गर्छु, महोत्तरीको गौशाला १ कुसमारीका प्रदीप कार्की भन्छन् । महोत्तरीको रामनगरका ५९ वर्षीय उखु किसान भुवनेश्वर महतो खेतमा लगाएको उखु हेर्दै । २०५० सालदेखि उखु खेती गर्दै आएका उनले उधारोमा बेच्नुपर्ने बाध्यताले खेती घटाउँदै लगेका छन् । तस्बिर : राजकरण महतो सर्लाहीमा सात वर्षअघिसम्म वार्षिक ७०८० लाख क्वीन्टल उखु उत्पादन हुन्थ्यो। गत वर्ष ३५ लाख क्वीन्टलमा सीमित भयो। यो वर्ष ४० प्रतिशतले खेती घटेकाले उत्पादन २० लाख क्वीन्टलको हाराहारीमा झर्न सक्ने बताउँछन् नेपाल उखु उत्पादक महासंघका केन्द्रीय अध्यक्ष कपिलमुनि मैनाली। मूल्य र मलखादकै समस्याले किसान उत्पादन गर्न रुचाउँदैनन्, त्यसैले उत्पादनमा ह्रस आएको हो, मैनालीले भने। नेपालका ४१ जिल्लामा उखु खेती भए पनि तराईका ११ जिल्लामा व्यावसायिक खेती हुन्छ। व्यावसायिक खेती हुने सबै जिल्लाका किसानको पीडा सर्लाहीको भन्दा कम छैन। समस्या एउटै भएकाले किसानले यसको विकल्पमा अन्य खेती रोज्न थालेका हुन्। उनीहरू अहिले उखु खेतीको साटो केरा, धान, मकै र ड्रायगन जस्ता खेती रोज्न थालेका छन्। उद्योग वाणिज्य तथा आपूर्ति मन्त्रालयको तथ्यांकले पनि मुख्य सिजनमा नै उखुको उत्पादन घटेको देखाएको छ। आर्थिक वर्ष २०७७७८ को तथ्यांकअनुसार उखुलाई काटेर मिलमा पुर्याउने समय (क्रिसिङ सिजन) मा ४१६७ प्रतिशतले उत्पादन घटेको छ। यो फागुन र चैतको समय हो। यो समयमा १ लाख ५ हजार मेट्रिक टन मात्रै उत्पादन भएको तथ्यांक छ। आर्थिक वर्ष २०७६७७ को यो सिजनमा १ लाख ८० हजार मेट्रिक टन उत्पादन भएको थियो। किसानले खेती नगरेकै कारण उत्पादन घटेको उद्योग मन्त्रालयकी उपसचिव उर्मिला केसी बताउँछिन्। बजारमा वार्षिक २ लाख ५० हजार मेट्रिक टन चिनीको माग छ। तर, चिनी उत्पादन आधा पनि हुँदैन, केसीले भनिन्। उत्पादन नभएकै कारण भारतबाट चिनी आयात गर्नुपर्ने बाध्यता छ। नेपालमा करिब १ लाख कृषक परिवार उखु उत्पादनमा संलग्न छन्। यसले नेपालको अर्थतन्त्रमा करिब १७ अर्ब रुपैयाँ बराबरको योगदान गर्छ। देशभरिका १२ वटा चिनी मिलहरूमध्ये प्रदेश २ मा ६ वटा मिल छन्। यहाँ करिब पाँच हजार नेपाली कर्मचारी एवं कामदार र ६० हजार कृषक परिवारले प्रत्यक्ष रोजगार पाएका छन्। किसानलाई सधैँ समस्या बजारमा चिनीको मूल्य ८० देखि ९५ रुपैयाँ किलोसम्म छ। मूल्य घटेको कमै सुनिन्छ। तर, किसानले उत्पादन गरेको उखुले बजार पाउँदैन। मिललाई दिए नगद समयमा हात पर्दैन। चिनी उत्पादन हुने भनेकै उखुबाट हो। यसरी चिनी र उखुको मूल्य अन्तरलाई देखेर उखु किसान आफैं छक्क पर्छन्। चिनीको मूल्य ८० रुपैयाँ हुँदा उखु क्वीन्टलको ६ सय हुनुपर्ने हो, महोत्तरी रामनगरका ५९ वर्षीय भुवनेश्वर महतो भन्छन्, मिलले चिनी बनाएर बिक्री गर्छ, मूल्य लिन्छ, हामीलाई रकम दिँदैन, त्यसैले खेती कम गरेको हो। मल, सिँचाइ र विषादीको अभावले पनि किसानलाई कठिनाइ छ। यस कारण बर्सेनि लागत बढे पनि मूल्य पहिलेकै हुँदा किसान उखु खेतीमा खुसी छैनन्। महोत्तरीको गौशाला १ कुसमारीका किसान प्रदीप कार्कीका अनुसार उखु मिल सञ्चालकले पैसा दिन आनाकानी गर्दा किसान निराश बनेका हुन्। किसानलाई बैंकले पनि ऋण नदिँदा साहूकै भर पर्नुपर्छ। बैंकले ऋण दिए पनि कर्मचारीलाई कमिसन दिएपछि मात्रै पाइने उखु किसान गुनासो गर्छन्। गुलियो उखु उत्पादन गर्ने किसान हरेक ठक्कर र झमेलाबाट आजित छन्। कटानी र ढुवानीमै धेरै खर्च हुन्छ। ५ सयमा एक दिन काम गर्ने मजदुर पनि नभेटिने हुँदा खेती गर्नै समस्या भएको महोत्तरी रामनगरका किसान भुवनेश्वर बताउँछन्। अन्य बाली लगाउँदा नगद तुरुन्त पाउने हुँदा उखु खेतीबाट पलायन हुनुपर्ने अवस्था आएको उनको तर्क छ। खेती गर्न, छोराछोरी पढाउन, विवाह र व्रतबन्ध गर्न पटकपटक लिएको ऋणको सीमा २० लाख नाघेको र खेतीबाट पनि आम्दानी नहुँदा विकल्प खोजेको भुवनेश्वर बताउँछन्। अहिले महोत्तरीका उखु किसान मिठ्ठा मिललाई उखु बिक्री गर्दैछन्। चिनी मिल नचलेकाले समयअघि नै प्रतिक्विन्टल ३ सयमा नै बेच्न बाध्य भएको अर्का किसान मुनमा यादव बताउँछन्। गत वर्ष उनले चिनी मिललाई ५ सय ३६ रुपैयाँमा प्रतिक्वीन्टल बेचेका थिए। मिठ्ठा मिलले एकसातामा नै पैसा दिने भएकाले सस्तोमा नै भए पनि बिक्री गरेको यादव बताउँछन्। प्रदेश २ मा उखु खेती बढी हुन्छ। चिनीमा आत्मनिर्भर बन्नका लागि यसले ठूलै योगदान गर्छ। तर, कृषकको आयस्तर वृद्धि गर्न प्रचुर सम्भावना बोकेको प्रदेशमा नै यसको खेती ह्वात्तै घटेको छ। यसको संरक्षण, प्रबद्र्धन तथा बिक्रीमा बढ्दो समस्याले पछिल्लो एकदशक यता किसान हैरान छन्। सरकारी उदासीनताले नगदेबालीको उपमा पाएको उखु खेती घाटाको बाली बनेकोे बताउँछन् रौतहटको दुर्गाभगवती भलोहियाका किसान रामकिशोर झा। धेरै उखु उत्पादन हुने प्रदेश भए पनि प्रदेश २ ले यसको विकास र विस्ताका लागि योजना बनाउन सकेको छैन। प्रादेशिक स्तरमा उखुसम्बन्धी कानुन, निर्देशन वा अनुदानसम्बन्धी कार्यविधि हालसम्म नबनेको प्रदेश २ का नीति तथा योजना आयोगका उपाध्यक्ष भोगेन्द्र झा बताउँछन्। उनले अब मात्रै यसका लागि नीति तथा योजना बनाउने तयारी भइरहेको जानकारी दिए। तस्करीको चिनीले समस्या भारतबाट तस्कारीका चिनी र उखु भित्रिन थालेपछि प्रदेश १ का किसानहरू मारमा परेका छन्। सुनसरी, मोरङ र झापा जिल्लालाई उखु उत्पादनको पकेट क्षेत्र मानिन्छ। खुला सिमानाको मौका छोपेर तस्करले प्रहरीसँगको मिलेमतोमा भारतीय बजारबाट सस्तो चिनी नेपाल भित्र्याउँछन्। नेपाली किसानले भने अनुसारको उत्पादनको मूल्य पाउँदैनन्, झापाको अर्जुनधारा ५ का किसान सन्जु भारतीले भने। एक वर्षअघि इष्र्टन सुगर मिल सुनसरीले उधारोमा उखु लग्यो। वर्षदिन बित्यो तर, भुक्तानी दिन मान्दैन, सुनसरीको भोक्राहा नर्सिङ २ का किसान वाहब मियाँ सुनाउँछन्। झापा, मोरङ र सुनसरीमा करिब ८ हजार किसानले उखु खेती गर्छन्। लागत बढ्यो, मूल्य बढेन २०६३ सालदेखि उखुमा लगानी बढ्न थाल्यो। तर, २०७४ पछि मूल्य भने बढ्न सकेन। २०७४०७५ मा प्रतिक्वीन्टल उखुको मूल्य ५ सय ३६ रुपैयाँ ५६ पैसा तोकिएको थियो। यो क्रम गत वर्षसम्म यथावत रह्यो। यस वर्ष मूल्य तोकिएको छैन। किसानले भने प्रतिक्वीन्टल ६ सय न्यूनतम मागेका छन्। २०६१ सालमा प्रतिक्वीन्टल १ सय ३२ रुपैयाँमा बिक्री भएको थियो। २०६० सालमा भने प्रतिक्वीन्टल १ सय ४० रुपैयाँमा बिक्री भयो। २०६१ सालबाट सुरु भएको ओरालो यात्रा अहिलेसम्म जारी छ। नेपाल उखु उत्पादक कृषक महासंघका केन्द्रीय सदस्य महाशंकर थिङ भन्छन्, उखु उब्जाउने किसान र मूल्य तोक्ने मिल मालिकको प्रवृत्तिले उखु खेतीबाट किसानहरू आजित छन्। उखु खेती बढेपछि चिनी उद्योग पनि थपिँदै गए। उखुको मूल्य निर्धारणमा राजनीतिक चलखेल पनि बढ्न थाल्यो। चार वर्षदेखि उखुको मूल्य अनिश्चित रहँदै आएको छ। एक क्वीन्टल उखु पेल्दा ९१० किलो चिनी उत्पादन हुन्छ। यसबाट बकास ३३ किलो, प्रेसमल ४ किलो, ५ किलो छुवा र बकासबाट १२ युनिट विद्युत् उत्पादन हुने नेपाल उखु उत्पादक कृषक महासंघका केन्द्रीय अध्यक्ष कपिलमुनि मैनाली बताउँछन्। यति नाफादायक उखुको मूल्य भने गत वर्ष अनुदानसहित ५ सय ३६ रुपैयाँ ५६ पैसा मूल्य प्रतिक्वीन्टल तोकिएको थियो। जबकि चिनीको मूल्य नै प्रतिकिलो ६२ रुपैयाँ निर्धारण गरिएको थियो। उखुबाट उत्पादन हुने इथानोल र स्प्रिटको मूल्य छोडेर प्रतिक्वीन्टल ७ सय ५२ रुपैयाँभन्दा बढी हुन आउँछ। तर, यसको बहुउपयोगी फाइदा रहँदा पनि खेतीको विकासमा उद्योगीले ध्यान दिनुको सट्टा मूल्यमा बार्गेनिङ गर्ने गरेको अध्यक्ष मैनाली बताउँछन्। उद्योग बन्द हुँदै कृषि विकास महाशाखाले गरेको अध्ययनअनुसार आव २०७७०७८ मा देशभरिमा ११ चिनी उद्योग सञ्चालनमा रहेको देखिन्छ। तीनवटा चिनी उद्योग उखु नपाएर बन्द छ। उद्योग विभागको दर्ता अभिलेखअनुसार खाँडसारीसहित चिनी उद्योगहरूको संख्या ३१ छ। यी उद्योगले वार्षिक रूपमा ९ लाख ३ हजार १ सय ५५ मेट्रिक टन चिनी उत्पादन गर्ने क्षमता राख्छन्। उद्योगहरूले पूर्ण क्षमतामा उखु क्रसिङ गर्न पाएका छैनन्। सबै उद्योगलाई क्षमताअनुसार क्रसिङ गर्न करिब १० करोड मेट्रिक टन उखु आवश्यक पर्छ, जुन हालको क्रसिङ परिमाणभन्दा झन्डै ५ गुणा बढी हो। हाल सञ्चालनमा रहेका चिनी मिलको पूर्णक्षमता ४४ लाख ६ हजार ५ सय ३९ टन प्रतिवर्ष रहेकोमा १४ लाख ८ हजार ५ सय ५६ टन मात्रै क्रसिङ गरेको तथ्यांक छ। जुन कुल जडित क्षमताको ३३२६ प्रतिशत मात्र हुन आउँछ। नेपाली चिनीलाई चुनौती नेपाल र भारतमा उखु उत्पादन लागत प्रत्येक वर्ष बढ्दै छ। अन्तर्राष्ट्रिय बजारमा भने चिनीको मूल्य निरन्तर घट्दो छ। त्यसले नेपाली उखु किसान प्रभावित छन्। चिनीको मूल्य बिस्तारै घट्दा बजार सन्तुलनको अवस्था विश्वव्यापी रूपमा नै चुनौतीपूर्ण बन्दै छ। आव २०७५०७६ मा उद्योग विभागले गरेको एक अध्ययनअनुसार नेपालमा बाह्य मुलुकबाट आयात गरिने चिनीको मूल्य भन्सार शुल्क र मूल्य अभिवृद्धि करसहित प्रतिकेजी ६२ रुपैयाँ हुन आउँछ। अन्तर्राष्ट्रिय स्तरको तुलनामा नेपालमा उखुको उत्पादकत्व ज्यादै न्यून छ। दक्षिण एसियाका देशहरूको विगत १० वर्षको (सन् २०१० देखि २०१९)सम्मको औसत उत्पादकत्व तुलनामा नेपालको औसत उत्पादकत्व जम्मा ४९६७ टन प्रतिहेक्टर मात्रै छ। यहाँ उखुको प्राकृतिक प्रजननका लागि सुहाउँदो वातावरण नभएकाले आफ्नै उन्नत जातहरू विकास गर्न नसकिएको अध्ययनहरूले देखाउँछ। आन्दोलनले उखुमा अनुदान २०६७ सालमा सर्लाहीको हरिऔनमा लागतअनुसार उखुको मूल्य पाउनुपर्ने माग राख्दै किसानहरू लाक्रा नै लिएर आन्दोलनमा उत्रिए। आन्दोलन चर्केपछि प्रशासनले गोली चलायोकफ्र्यु लगायो। बाध्य भएर सरकार चिनीको मूल्य अभिवृद्धि करको ५० प्रतिशत किसानलाई दिने निर्णयमा पुग्यो। त्यसपछि मूल्यमा वृद्धि भयो। उत्साही भएर किसानले उखु खेती बढाउँदै लगे। तर, उद्योगीले किसानलाई समयमा भुक्तानी नदिदाँ खेती घट्दै गएको छ । २०७१७२ को अवधिमा उत्पादन भएको उखुमा नेपाल सरकारले प्रतिक्वीन्टल २५ रुपैयाँको दरले उखु प्रबद्र्धनात्मक खर्च चिनी उद्योगहरूमार्फत कृषकहरूलाई प्रदान गरेको थियो। २०७४०७५ सम्ममा उद्योगहरूले ९० प्रतिशत मूल्य अभिवृद्धि कर नेपाल सरकारबाट फिर्ता लगि सो बापत प्रतिक्वीन्टल ६५६८ रुपैयाँ थप गरी भुक्तानी गरे। बिचौलियाले अनुदान लिएपछि २०७५ जेठ १५ मा यो व्यवस्था खारिज गरिएको थियो। उखु उत्पादक किसानलाई सिधै अनुदान स्वरूप प्रतिक्वीन्टल ६५२८ रुपैयाँ दिने व्यवस्था छ। आव २०७५७६ मा चिनी मिलमा उखु बिक्री गर्ने कृषकलाई सम्बन्धित चिनी मिलमार्फत वितरण गर्न आव २०७६७७ मा करिब १ अर्ब ३३ करोड रुपैयाँ अनुदान रकम कोष तथा लेखा नियन्त्रक कार्यालयहरूमा पठाइएको थियो। चालू २०७८०७९ मा भने ७७ करोड ९४ लाख ६४ हजार रकम पठाइएको छ। ००० उत्पादन घट्दै, आयात बढ्दै बजारलाई आवश्यक पर्नेभन्दा नेपालमा चिनी उत्पादन आधा धान्ने क्षमता छ। तर, एक वर्षकै अन्तरालमा २३ हजार मेट्रिक टन उखुको उत्पादन घटेको छ। उत्पादन क्षमता घटेसँगै गत वर्षदेखि चिनी आयात बढ्न थालेको हो। भन्सार विभागको तथ्यांकअनुसार आर्थिक वर्ष २०७७७८ असोजसम्ममा २ अर्ब ९५ करोड ७६ लाख रुपैयाँ बराबरको ६० हजार ४ सय ३४ मेट्रिक टन चिनी आयात गरिएको थियो। आर्थिक वर्ष २०७८७९ को असोजसम्ममा २ अर्ब ७५ करोड २८ लाख रुपैयाँ बराबरको ५५ हजार १ सय ६६ मेट्रिक टन चिनी आयात गरिएको छ। अबका दिनमा उखु खेती नबढ्ने हो भने चिनी आयातको ग्राफ बढ्नेछ। उत्पादन र खपतमा सम्भव हुने कृषिजन्य वस्तु उखु खेती घट्दा मुलुक परनिर्भर हुने अर्थविद् शंकर शर्मा औंल्याउँछन्। उनका अनुसार चिनी आयातमा परनिर्भरता बढे विदेशी मुद्रासमेत बाहिरिने र आन्तरिक उद्योग बन्द हुने स्थितिले अर्थतन्त्र प्रभावित हुन्छ। सरकारले ग्यारेन्टी बसेर भुक्तानीदेखि अनुदान रकमसमेत बैंकिङ प्रणालीमार्फत समयमै किसानको हातमा पुर्याउन जरुरी छ। यसोभए चिनीमा परनिर्भरता कम हुने शर्मा बताउँछन्।"
कला मन्दिरमा सिरीमा सिरी,"चितवन : झमक्क परेको साँझमा विस्तारै चिसो बढ्दै थियो। चिसोको प्रवाह नगरी नारायणगढको नारायणी कला मन्दिरको हल दर्शकले भरिएको थियो। गायिका भावना देवान र गायक मधु लामा स्टेजमा देखा परे । उनीहरूको स्वरमा सिरीमा सिरी गीत गुञ्जिन थाल्यो। शान्त माहोल एकाएक तात्न थाल्यो। स्वरसम्राट नारायणगोपाल गुरुवाचार्यको लोकप्रिय गीतले कला मन्दिर गुञ्जयमान भयो। नारायणी कला मन्दिरले आयोजना गरेको नारायणगोपाल स्मृति साँझमा दर्शक निकै रमाएका थिए। प्रविणकुमार श्रेष्ठ र महेन्द्र बरालले म मरे पनि मेरो देश बाँचिरहोस् गाएर राष्ट्रभाव जगाए। एकपछि अर्का कलाकारको प्रस्तुतिले दर्शकलाई निकै मनोरञ्जन दिएको थियो। मधु लामाले वीरताको चिनो, विश्व प्रधानले तिमीलाई म के भनुँ, सपना रैलाले कसरी म भुलें गीत गाएका थिए। सञ्चारकर्मीसमेत रहेकी सूचना गुरुङले यो सम्झिने मन छ गाएर नारायणगोपालको स्मरण गराइन्। यसैगरी प्रकाश पौडेलले अल्झेछ क्यारे पछ्यौरी गीतमा बाँसुरीको धुन बजाउँदा तालीले हल गुञ्जायमान बन्यो। स्थानीय कलाकार बिना सेन्चुरी, शिव कँडेल, कविता शर्मा, उदयकृष्ण श्रेष्ठ, निरेन मोक्तान र सपना रैलाले गीत गाएका थिए। कला मन्दिरले पछिल्लो दुई दशकदेखि नारायणगोपाल स्मृति साँझ आयोजना गर्दै आएको छ। नेपाली संगीतको इतिहास जोगाउन कार्यक्रम आयोजना गरिएको कला मन्दिरका अध्यक्ष उद्धव जोशीले बताए। नारायणगोपालको योगदानको सम्मान गरेका हौं, उनले भने, पछिल्लो पुस्तालाई नारायणगोपाल चिनाउनका लागि पनि यो कार्यक्रम निरन्तर गर्दै आएका छौं।"
कांग्रेस प्रदेश १ को सभापतिमा उद्धव थापा विजयी,"विराटनगर : नेपाली कांग्रेस प्रदेश १ को सभापतिमा उद्धव थापा विजयी भएका छन्। पार्टीको केन्द्रीय राजनीतिबाट प्रदेशमा झरेका संस्थापनइतर समूहका नेता गुरुराज घिमिरेलाई २ मतअन्तरले पराजित गर्दै झापा कांग्रेसका पूर्वसभापति थापाले प्रदेशमा पार्टीको पहिलो नेतृत्व सम्हाल्ने अवसर पाएका हुन्। कांग्रेस नेता कृष्णप्रसाद सिटौलाको साथ पाएर सभापतिको उम्मेदवार बनेका थापालाई पार्टीका केन्द्रीय सभापति शेरबहादुर देउवाको पनि समर्थन थियो। निर्वाचनबाट प्राप्त अन्तिम मतपरिणाम अनुसार निर्वाचित बनेका थापाले ८ सय ४४ मत प्राप्त गरे। उनका प्रतिस्पर्धी घिमिरेले ८ सय ४२ मत ल्याए। वरिष्ठ नेता रामचन्द्र पौडेलनिकट घिमिरेलाई डा शेखर कोइरालाको पनि साथ थियो। ३ जनाबाहेक पदाधिकारीमा पनि संस्थापन पक्षकै उम्मेदवार विजयी भएका छन्। पार्टीको प्रदेश महामन्त्रीमा विजयी भएका उमेश थापा र सहमहामन्त्रीमा निर्वाचित खड्गबहादुर फागो तथा विनोद बस्नेत इतर समूहका हुन्। पार्टीको प्रदेश उपसभापतिमा टंकप्रसाद राई र रमेशजंग रायमाझी विजयी भएका छन्। राईले ८ सय ४७ र रायमाझीले ८ सय ९० मत ल्याए। उपसभापतिका अन्य उम्मेदवार गोविन्दप्रसाद ढुंगानाले ७ सय ६५ र विश्वनाथ रिजाल (त्रिलोचन)ले ६ सय ६९ मत मात्रै ल्याए। महामन्त्रीमा विजयी बनेका उमेश थापाले ८ सय २३ र भूपेन्द्र राईले ८ सय २४ मत प्राप्त गरे। महामन्त्रीका अन्य उम्मेदवारहरु दीपनकुमार श्रेष्ठले ७ सय ६४ र पदमसुन्दर पालुङ्गवाले ८ सय ७ मत ल्याएका छन्। सहमहामन्त्रीमा विजयी फागोले भने पदाधिकारीमध्ये सर्वाधिक मत प्राप्त गरेका छन्। मोरङको उर्लाबारी नगरपालिकाका मेयर उनी १ हजार २६ मत ल्याएर विजयी बनेका हुन्। विनोदकुमार बस्नेत ७ सय ४७ मत प्राप्त गर्दै पार्टीको प्रदेश सहमहामन्त्री बनेका छन्। अन्य प्रतिस्पर्धीमध्ये रोहितकुमार साहले ६ सय ६५, वीरकाजी राईले ६ सय ४७ र शुभचन्द्र राईले ८४ मत मात्रै ल्याउन सके। महिला कोटाबाट सहमहामन्त्रीमा निर्वाचित प्रमिला गच्छदारले ८ सय ३७ मत ल्याइन। उनीसँग प्रतिस्पर्धामा उत्रिएकी उम्मेदवार सीता कार्कीले ७ सय ३३ मत मात्रै प्राप्त गरिन्। पार्टीको १४औं महाधिवेशनअन्तर्गत नेपाली कांग्रेस प्रदेश १ को नेतृत्व चयनका लागि गत शनिबार निर्वाचन भएको थियो। आइतबार राति अवेर मतगणना सकिएको हो। निर्वाचन समितिका अधिकृत भरतबहादुर थापाका अनुसार निर्वाचनमा १ हजार ७ सय ५३ मत खसेको थियो। प्रदेश १ अधिवेशनमा कांग्रेसका १ हजार ८ सय ५ जना मतदाता प्रतिनिधि थिए। ५२ जना प्रतिनिधि मतदान प्रक्रियामा सहभागी भएनन्। प्रदेश १ अधिवेशनमा कांग्रेसको संस्थापन र इतर समूह आआफ्नो प्यानलसहित उम्मेदवारी घोषणा गरेर चुनावी मैदानमा उत्रिएका थिए। कांग्रेस प्रदेश समितिमा रहने १ सभापतिसहित ८ पदाधिकारीका लागि २० जनाको उम्मेदवारी परेको थियो।"
गौरवका सडक गौरवकै बनाऔं,"राष्ट्रिय गौरवका मध्यपहाडी, पूर्वपश्चिम र हुलाकी राजमार्ग निर्माण र स्तरोन्नतिको काम सुरु भएको वर्षौं भयो। तर, अपेक्षाकृत रूपमा काम नहुँदा यी सडक अलपत्र जस्तै छन्। राष्ट्रिय गौरव र प्राथमिकता प्राप्त सडक निर्माणले गति लिन नसक्दा मुलुकको समृद्धिको लक्ष्य पनि पर धकेलिँदै छ। यसले हाम्रो विकासको गति र तौरतरिका झल्काउँछ। बर्सेनि सरकारले पुँजीगत खर्चको ३० प्रतिशत रकम सडक निर्माणमा छुट्ट्याउने गरेको छ। कच्चीलाई पक्की बनाउने, एक लेनका सडकलाई दुई लेन, दुई लेनलाई चार वा ६ लेनमा स्तरोन्नति गर्नेमा सरकारको जोड छ। केन्द्रदेखि स्थानीय तहसम्मका सरकारले सडक निर्माणमै बजेटको ठूलो हिस्सा छुट्ट्याउने गर्छन्। अर्थात, सडक पूर्वाधारले उच्च प्राथमिकता पाएको छ। तर, योजना बनाउने र बजेट छुट्ट्याउने काम जति प्राथमिकतामा पर्छ, काम भने त्यसअनुरूप भइरहेको छैन। मुलुकलाई पूर्वपश्चिम जोड्ने राजमार्गलाई चार लेनमा विस्तार गर्ने सरकारको योजना बनेको वर्षौं भयो। दुई लेनको यो सडकले सवारी चाप धान्न धौधौ छ। ठाउँठाउँमा पहिरो र साँघुरा पुलले पूर्वपश्चिमको यात्रा दिन प्रतिदिन कष्टकर बनिरहेको छ। सरकारले यो राजमार्गलाई चार लेनमा विस्तार गर्ने भन्दै पश्चिममा नारायणगढबुटवल र पूर्वमा कमलादेखि कञ्चनपुर खण्डको चार लेन सडक निर्माणको ठेक्का लगाइसकेको छ। तर, यी खण्डमा निर्माण कार्य भने कछुवा गतिमा भइरहेको छ। एकाध ठाउँमा डोजरले खन्ने, दुई चार ट्रिप बालुवागिट्टी राख्ने र ५०६० जना कामदार खटाउँदा यी सडक निर्माणमा वर्षौं लाग्न सक्छ। उल्टै, निर्माण कार्यले सडक अवरोध भई यात्रा कष्टकर बन्दै गएको छ। धुँवाधुलोको मुस्लो र खाल्डाखुल्डीले दुर्घटना मात्र निम्त्याउने गरेको छ। निर्माण कार्यको तौरतरिका र गतिमा सुधार नहुने हो भने फिलिली चार लेनको सडकमा यात्रा गर्ने चाहना केवल आकाशको फल आँखा तरि मर जस्तै मात्र हुन्छ। हुलाकी सडकको पनि हल्ला बढी, प्रगति न्यून छ। बर्सेनि बजेट छुट्ट्याउने, तर काम नहुने, यो सडकको नियति नै बनिसकेको छ। तराईमधेसको वारपार आवातजावतलाई सहज, छिटो र सुविधाजनक बनाउन रणनीतिक उद्देश्यले यो सडक निर्माणको काम अघि बढाइएको हो। तर, ठेकेदारको लापरबाही र सरकारको उदासीनताले यो सडकको कामले तीव्रता पाउन सकेको छैन। ठाउँठाउँमा बनाइसकेका पुल पनि प्रयोगमा नआउँदा जीर्ण बन्दै गएका छन्। निर्माण कार्यमा सरकारले हस्तक्षेपकारी भूमिका खेल्नैपर्ने देखिएको छ। चुनावका बेला यो सडक भजाएर जनताको मत बटुल्ने र जनता अल्मल्याउने सरकार र राजनीतिक दललाई जनस्तरबाटै घच्घच्याउनुपर्ने बेला भएको छ। चुनाव जिते यो सडक बनाइदिने भनेर बाचा गर्ने दल र नेतालाई प्रश्न गर्न थाल्यांै भने पनि हुलाकी सडक निर्माणले गति लिन सक्छ। पहाडै पहाड पूर्वदेखि पश्चिम जोड्ने उद्देश्यले निर्माण थालिएको मध्यपहाडी लोकमार्गले पनि पूर्णता पाउन सकेको छैन। यो सडकका विभिन्न खण्डमा पुल बन्न र पिच हुन बाँकी छ। निर्माण कार्यलाई तीव्रता दिन र जनतालाई विकासको फलको स्वाद चखाउन सरकारले यो राजमार्ग निर्माणलाई उच्च प्राथमिकता दिनुपर्छ। सरकारले सन् २०३० सम्म ७ लाख किलोमिटर सडक निर्माण गर्ने दीर्घकालीन योजना बनाएको छ। तीमध्ये केहीको स्तरोन्नति गर्ने र केहीको नयाँ निर्माण गर्ने सरकारी योजना छ। तर, निर्माण भइरहेका सडकलाई पूर्णता नदिई आयोजना मात्र थप्दै जाने र परिणाममुखी काममा बजेटको प्रयोग नहुने हो भने त्यसले अपेक्षाकृत फल दिन सक्दैन। समृद्धिको राष्ट्रिय आकांक्षालाई पूरा गर्न सक्दैन। त्यसैले पहिलो चरणमा, निर्माणाधीन राष्ट्रिय गौरव र प्राथमिकता प्राप्त सडक निर्माणलाई पूर्णता दिनेतिर सरकारको ध्यान जान जरुरी छ। सडकको समृद्धि सडक बन्यो, पुल बाँकी सुदूरपश्चिमको मुहार फेर्ने तीन सडक, व्यथा उस्तै जनकपुरढल्केबर सडकखण्ड अन्तिम चरणमा बारपाक सडक गफैमात्र तुलसीपुरघोराही सडक : पेटी ठेकेदारको बदमासी भाइरल सडकमा अर्कै आनन्द सडकबाट देश हेर्दा विस्तृत अध्ययन गरेर मात्र सडक बनाऔं धेरै होइन, गुणस्तरीय सडक सडक नै सहरको मुहार अबको गन्तव्य सडक पूर्वाधार"
दुई समुदायबीच झडप हुँदा २४ को मृत्यु,खार्तोम : सुडानको डार्फुर क्षेत्रमा दुई समुदायबीच झडप हुँदा कम्तिमा २४ जनाको मृत्यु भएको छ । अन्तर्राष्ट्रिय सञ्चारमाध्यमका अनुसार आइतबार अरबी र गैह्रअरबीबीच भएको झडपमा २४ जनाको मृत्यु भएको हो । झगडाको सुरुवात क्रिन्डिङ क्याम्पमा दुई व्यक्तिको आर्थिक मामिलाबाट भएको समाचारमा बताइएको छ । दुई व्यक्तिबीचको झगडा समुदायमा पुगेको हो । लडाकु भनेर पनि चिनिने अरब समुदायले आइतबार सबेरै क्याम्पमा आक्रमण गरेका थिए । उनीहरूले क्याम्पमा आक्रमण गरी धनमाल समेत लिएर गएका थिए । आक्रमणमा थप ३५ जना घाइते भएको बताइएको छ । आइतबार ह्यास्ट्याग क्रिन्डिङ इज ब्लिडिङ ट्वीटरमा ट्रेन्डिङ परेको थियो । ट्वीटरमा ह्यास्ट्याग गर्दै मानव संहारको दर्दनाक फुटेजहरू पोस्ट गरिएका थिए ।
एनआरएनएलाई चुनाव गर्न बाटो खुल्यो,"काठमाडौं : गैरआवासीय नेपाली संघ (एनआरएनए) लाई परराष्ट्र मन्त्रालयको पत्र कार्यान्वयन नगर्न उच्च अदालत पाटनले अन्तरिम आदेश दिएको छ। यससँगै संघको १०औं महाधिवेशन र निर्वाचन प्रक्रियाअघि बढाउन कानुनी बाटो खुलेको छ। न्यायाधीशद्वय श्रीमणकुमार गौतम र नरिश्वर भण्डारीको इजलासले यस्तो आदेश दिएको हो। परराष्ट्र मन्त्रालयका तर्फबाट वरिष्ठ अधिवक्ता शम्भु थापा र सुशील पन्तले बहस गरेका थिए। संघका अध्यक्ष कुमार पन्तले अब १०औं महाधिवेशन र निर्वाचन सहज भएको प्रतिक्रिया दिएका छन्। परराष्ट्रले संघलाई पत्र लेख्दै विवाद समाधान गरी महाधिवेशन गर्ने जिम्मा संरक्षक परिषद्लाई दिएको थियो। असोज २२ र मंसिर ३ गते पठाएको पत्रमा पन्त नेतृत्वको कार्यसमितिको कार्यकाल १८ अक्टोबर २०२१ मै पूरा भइसकेको उल्लेख छ। महासचिव डा हेमराज शर्माले सबैको आत्मसम्मान हुने गरी निर्वाचनको वातावरण तयार गर्न आग्रह गरेका छन्। शर्माले कानुनी सर्वोच्चतालाई स्वीकार गर्न आह्वान गरेका हुन्। अदालतको आदेशपछि पूर्वनिर्धारित समयमा निर्वाचन हुने बाटो खुलेको उनले बताए। अदालतको आदेशलाई कसैको जित र हारका रूपमा नलिई संघभित्रका समस्याको समाधान खोज्न पुनः प्रयत्न गर्नुपर्छ, उनले भने।"
विद्युत् खपत बढाइँदै,"काठमाडौं : नेपाल विद्युत् प्राधिकरणले उत्पादित विद्युत् मुलुकभित्रै खपत गर्ने अभियानअन्तर्गत प्रदेश नं २ मा पर्ने बारापर्सा औद्योगिक करिडोर क्षेत्रमा पाँच वर्ष भित्रमा २००० मेगावाट विद्युत् खपत हुने गरी पूर्वाधार बनाउने भएको छ। बारापर्सा औद्योगिक करिडोरमा पर्ने सिमरा, निजगढ, वीरगन्ज, परवानीपुर, पोखरिया, प्रसौनीलगायतका क्षेत्रमा हाल सञ्चालनमा रहेका तथा आगामी दिनमा खुल्ने उद्योगलाई लक्षित गरी प्राधिकरणले विद्युत् प्रसारण तथा वितरण लाइनका पूर्वाधार बनाउन लागेको हो। प्राधिकरणले उद्योगहरूलाई मागे जति भरपर्दो र गुणस्तरीय विद्युत् दिएर खपत बढाउन अल्पकालीन र दीर्घकालीन योजनाअन्तर्गत पूर्वाधार विस्तार तथा सुदृढीकरणलाई उच्च प्राथमिकतामा राखेको छ। प्राधिकरणले तराई क्षेत्रमा विद्युत् लाइन विस्तारका लागि हुलाकी राजमार्ग हुँदै ४०० केभी प्रसारण लाइन निर्माणको अवधारण अगाडि बढाएको छ। सिमरा र वीरगन्ज क्षेत्रका उद्योगको विद्युत् आपूर्तिलाई विश्वसनीय बनाउन हेटौंडापरवानीपुर ६६ केभी डबल सर्किट प्रसारण लाइनको क्षमता विस्तार तथा सुदृढीकरणका लागि नयाँ टावर थप गर्ने र पुरानो कन्डक्टर निकाली बढी क्षमताको राख्ने काम भइरहेको छ। काम सम्पन्न भएपछि प्रसारण लाइनको क्षमता झन्डै दोब्बर हुने भएकाले उद्योगलाई थप विद्युत् आपूर्ति दिन सकिने जनाइएको छ।"
गठबन्धनमा अल्झिनु हुँदैन कांग्रेस,"पार्टीको १४ औं महाधिवेशन सकेर कांग्रेस निर्वाचनमा केन्द्रित हुन जरुरी छ । नेपाल कम्युनिस्ट पार्टी एमालेले दसौं महाधिवेशन सफलतापूर्वक सम्पन्न गरेको छ। एमालेका अध्यक्ष केपी शर्मा ओली दोस्रो पटक पुनः अध्यक्षमा चुनिएका छन्। चितवनमा महाधिवेशन सुरु गर्दैगर्दा जुन किसिमको तामझाम र स्वस्फूर्त जनसहभागिता देखियो त्यसले अहिले नेपाली राजनीतिको माहोल तताएको छ। एमालेका प्रतिस्पर्धी अन्य शक्तिले एमालेलाई जति कमजोर बनाउन चाहेका थिए, त्यति कमजोर पार्टी नहुने संकेत उक्त महाधिवेशनले पुष्टि गरिदिएको छ। जुन एमाले इतरका कम्युनिस्टहरूका लागि टाउको दुखाइको विषय बनेको देखिन्छ। नेपाली राजनीतिमा यो घटनाले नयाँ सम्भावनाहरूको बीउ रोप्ने काम पनि गरेको छ। एमालेले इतरका वामशक्तिहरू आउँदो निर्वाचनमा एकै ठाउँमा जुटेर, गठबन्धन बनाएर वा सिट तालमेल गरेर जान सक्ने सम्भावनालाई प्रबल बनाएको छ। माओवादी केन्द्रका अध्यक्ष प्रचण्डले अध्यक्ष पद त्याग गर्ने र एमाले इतरका वाम शक्ति समेट्ने देखिएको छ। नेकपा माओवादीका नेता मोहन बैद्य किरणको विचार सिद्धान्त नीति र विप्लवको भौतिक नेतृत्वमा नेकपा माओवादी केन्द्रलगायत एमाले इतरका शक्ति एक ठाउँमा उभिन सक्ने देखिएको छ। एकजुट भएर यो शक्तिले सशस्त्र राजनीतिक विद्रोहको घोषणा गरेको थियो। मुलुकमा विगतको राजनीतिक परिणाम र २०७२ सालमा संविधानसभाले दिएको संविधानले माओवादीले चाहेजस्तो राजनीतिक व्यवस्था र पद्धति दिन नसकेको देखिन्छ। माओवादीले आफूले चाहेको पद्धतिका लागि सशस्त्र राजनीतिक विद्रोह अझैं आवश्यक रहेको औंल्याएको छ। कार्यकारी राष्ट्रपति र पूर्णसमावेशी जनप्रतिनिधिसहितको राष्ट्रिय सभाका लागि विद्रोह गर्ने सम्भावना पनि देखिएको छ। उसले आसन्न चुनावमा भाग नलिने अवस्था आउन सक्ने पनि आकलन गर्न सकिन्छ। नेपाली राजनीतिमा पुनः यस्तो संकेत देखिनुको कारण भने कमजोर कांग्रेस र दरिलो हुँदै गएको ओली नेतृत्वको एमाले नै हो। अहिले नेपाली कांग्रेस निकै कमजोर देखिएको छ। देशकै ठूलो प्रजातान्त्रिक पार्टी भएर पनि कांग्रेसले शक्ति प्रदर्शन गर्न सकेको छैन। उता नेकपा एमालेमा हेर्ने हो भने ओलीले एकलौटी रूपमा पार्टी चलाइरहेका छन्। पार्टीमा उनका समर्थक पनि थुप्रै रहेको महाधिवेशनले देखाएको छ। उनी इतर उठेका नेता भीम रावललाई ओलीले जुन मतले हराए, त्यसले पनि उनको एमालेमा निकै दबदबा रहेको संकेत गरेको छ। यसरी एमाले बलियो हुन थाल्यो भन्ने देखेपछि नेकपा माओवादी केन्द्रलगायतका वाम पार्टीमा एक किसिमको त्रास उत्पन्न भएको देखिन्छ। पूर्व एकीकृत नेकपा माओवादीका नेताहरू आआफ्नै पार्टी खोलेर बसिरहेका छन्। उनीहरूबीच विभिन्न संवाद, भेटघाट तथा वार्तालाप हुन थालेको सुनिएको छ। यसले के संकेत गर्छ भने नेकपा माओवादी केन्द्रका अध्यक्ष प्रचण्ड अब आफ्नो पार्टीलाई बलियो बनाउन चाहन्छन्। त्यसका लागि उनी जुनसुकै हदसम्म जान पनि तयार देखिन्छन्। प्रचण्डले यसअघि शक्तिमा आउन सशस्त्र विद्रोह गरेका थिए। अब पनि उनलाई त्यसको आवश्यकता महसुस भयो भने त्यसो गर्दैनन् भन्न सकिँदैन। भित्री रूपमा प्रचण्ड, विप्लव र मोहन वैद्य समूहका बीचमा केही संवाद अगाडि बढेको कुरा पनि सुनिन थालेको छ। संसदीय पद्धतिका लागि नजिकिँदो चुनावमा पूर्ण जनसहभागिता सहितको कांग्रेस एक्लैले बहुमत प्राप्त गर्ने अवस्था नहुने देखिन्छ। ओली नेतृत्वको एमाले सशक्त र ठूलो पार्टी बन्ने सम्भावना भयो भने मुलुकले अर्को दुर्घटना बेहोर्नुपर्ने हुन सक्छ। जसका कारण राजनीतिक अस्थिरता निम्तिने खतरा बढेर गएको छ। जब बहुमत हुँदैन, तब सरकार निर्माणका लागि दुई वा दुईभन्दा धेरै दल मिलेर सरकार निर्माण गर्नुपर्ने अवस्था आउन सक्छ। त्यस्तो अवस्थामा फेरि भागबन्डा र पैसाको खेल चल्न थाल्छ। अर्कातिर एमाले बलियो भएर आउँदा माओवादीलगायत वाम दलहरूले असुरक्षित महसुस गर्छन्। त्यसले पनि उनीहरू सशस्त्र जनयुद्धमा जान सक्ने सम्भावनालाई थप सशक्त बनाउँछ। यदि देशमा यस्तो अवस्था सिर्जना भयो भने अहिलेसम्म भएका राजनीतिक परिवर्तनले कुनै अर्थ राख्दैनन्।देश पुनः द्वन्द्वमा फस्ने खतरा हुन्छ। त्यसको प्रत्यक्ष असर आमनागरिकलाई पर्नेछ। आमजनताले निकै दुःख पाउने अवस्था आउन सक्छ। त्यसैले समयमै नेपाली कांग्रेसले आफ्नो पार्टीलाई समेटेर निर्वाचनको तयारीमा लाग्नु पर्छ। पार्टीलाई सुदृढीकरण गर्नु पर्छ। नयाँ नेतृत्वका साथ चुनावमा जानु पर्छ। युवा वर्गलाई समेट्नु पर्छ। मुलुकको भविष्यका लागि लोकतान्त्रिक व्यवस्थाका लागि, हजारौंको बलिदानपछि प्राप्त भएको संविधानका लागि र संघीय लोकतान्त्रिक गणतन्त्रका लागि नेपाली कांग्रेस राजनीतिको केन्द्रमा रहनु अति आवश्यक छ। नेपालमा कांग्रेस मात्र यस्तो पार्टी हो, जसले सबै दललाई समेट्न सक्छ। सबै दललाई शान्तिपूर्ण रूपमा निर्वाचनमा सहभागी गराउन सक्छ। सँगै लिएर हिँड्न सक्छ। यदि अहिलेको अवस्थामा कांगे्रसले यस्तो गर्न सकेन भने मुलुक गम्भीर दुर्घटनातर्फ जान्छ। कांग्रेसले पार्टीभित्रका गुट र उपगुटलाई समाप्त पार्नुपर्छ। यसो भयो भने पार्टीलाई नयाँ ऊर्जा दिन्छ, एकतावद्घ बनाउँछ। म र मेरो भन्नुभन्दा पनि पार्टी हितलाई केन्द्रमा राख्नुपर्छ। अनावश्यक रूपमा गठबन्धन र गठबन्धनको संस्कार बसाएर आफ्नो नीति र सिद्धान्तबाट भड्किएर राजनीतिक रूपले बाटो बिराउने, अल्मलिने र रुमलिने काम कांग्रेसले गर्नु हुँदैन। यसो हुँदा नेपालको राजनीतिमा स्थिरता आउने र बहुमतको सरकार बन्ने सम्भावना न्यून हुन जान्छ। मुलुक राजनीतिक संकटमा फस्ने, आर्थिक रूपले टाट पल्टिने र विदेशी हस्तक्षेप निम्तिन जाने जस्ता समस्या निम्तिन सक्छन्। त्यसोे हुँदा कांग्रेसले वामराजनीतिमा आएको विग्रह धु्रवीकरण र ओली नेतृत्वको एमालेको सशक्तीकरण र एमाले इतरका वाम शक्तिको क्षयीकरण भएको छ। यस अर्थमा मुलुकलाई बचाउने आफ्नो जिम्मेवारी ठानेर कांग्रेसले आफ्नो नियमित अधिवेशन गर्ने गराउने जिम्मेवारी काँधमा छ। अधिवेशन सम्पन्न गरेर आमकार्यकर्तामा उत्साह ल्याउने र शान्तिपूर्ण ढंगले निर्वाचन सम्पन्न गराउने दायित्व पनि पार्टीको छ। लोकतान्त्रिक संविधान र संघीय गणतन्त्रको सबल कार्यान्वयनका लागि कांग्रेस नेतृत्व आवश्यक छ। त्यसैले सरकार गठनको सम्भावनालाई तीव्र रूपमा सहजीकरण हुने तरिकाले अगाडि बढ्नुपर्छ। निर्वाचनमा जाँदा कांग्रेसले एउटा गुरुयोजना बनाएर अघि बढ्नु पर्छ। योजनाका साथ जानु पर्छ। जनतालाई विश्वास दिलाएर काम गर्नु पर्छ। कांग्रेस मुलुकको सबैभन्दा पुरानो पार्टी हो। देशका राजनीतिक परिवर्तनका आन्दोलनमा नेपाली कांग्रेसको मुख्य भूमिका हुने गरेको विषय जनतालाई अवगत गराउनु पर्छ। तर, त्यतिले मात्र जनताको विश्वास जित्न सकिँदैन। अहिले कांग्रेस नेतृत्वको सरकार छ। समय पनि छ। कांग्रेसले विकास निर्माणका काममा तीव्रता दिनु पर्छ। गाउँगाउँमा विकास निर्माणका कामहरू गर्नु पर्छ। जनताको आवश्यकता के हो ? त्यो पूरा गर्न नेपाली कांग्रेस आजैबाट लाग्नु पर्छ। केही वर्ष पहिले बोलेका कुरा जनताले पत्याउने गर्थे। तर, हरेक वर्ष नेताहरूको झुटो आश्वासन सुनेर जनता फर्किनेवाला छैनन्। त्यसका लागि काम गरेर देखाउनु पर्छ। त्यसको अवसर पनि छ। यो अवसरलाई खेर जान दिनु हुँदैन। त्यसका लागि सबैभन्दा पहिलो कुरा त पार्टीभित्र रहेको गुट र उपगुटलाई समाप्त पार्नु पर्छ। गुट र उपगुटले पार्टीलाई कमजोर बनाउँछ। म र आफू भन्नुभन्दा पनि पार्टीको विषयमा सोच्नु पर्छ। त्यसपछि मात्र पार्टी दरिलो भएर अगाडि बढ्छ। कांग्रेस बलियो भएर चुनावमा गयो भने मात्र चुनावमा बहुमत आउँछ। अन्यथा सम्भावना ज्यादै न्यून बन्दै जान्छ। त्यसैले अबको चुनावपछि कांग्रेसले एकल सरकारको नेतृत्व गर्नु पर्छ। सोही तयारीका साथ कांग्रेस अगाडि बढ्नुपर्ने देखिएको छ।"
वैज्ञानिक अनुसन्धानमा कहाँ छौं ?,"द नेसनल रिसर्च काउन्सिल क्यानडा, क्यानडाको विज्ञान प्रविधि र अनुसन्धानमा कार्यरत सरकारी संस्था हो। यसअन्तर्गत विभिन्न विभाग छन्। प्रत्येक विभागले यहाँको माटो सुहाउँदो अनुसन्धान गर्ने मात्र होइन, अन्य विश्वविद्यालय र सरोकार संस्थासँग अनुसन्धानमा सहकार्य गर्ने गर्छ। नेपालमा नेपाल विज्ञान तथा प्रविधि प्रज्ञा प्रतिष्ठान (नास्ट) को स्थापना चार दशकपहिले (सन् १९८२) मा स्थापना भएको हो। प्रधानमन्त्री कुलपति र विज्ञान तथा प्रविधिमन्त्री सहकुलपति हुने व्यवस्था छ। चार दशक पार गर्दासमेत ठोस उपलब्धि हुन नसकेको तीतो यथार्थ छ। राष्ट्रले लगानी गरेको एउटा मात्र सरकारी स्तरको अनुसन्धान संस्थाले किन गति लिन सकेन ? प्रज्ञाप्रतिष्ठान स्थापनाका बखत स्थापित उद्देश्यहरू समय अन्तरालसँगै मूल्यांकनसहित परिमार्जन गरिनु पर्छ। तत्कालीन उद्देश्यहरू सो समयमा सान्दर्भिक थिए होलान् तर अहिले ४० वर्षपछि जस्ताको तस्तै उपयोगी नहुन सक्छन्। त्यस बखत र अहिले विश्वमा विज्ञान र प्रविधिका क्षेत्रमा उल्लेख्य प्रगति भइसकेको छ। यसकारण प्रज्ञाप्रतिष्ठानले उद्देश्यलाई समयसापेक्ष बनाउनै पर्छ। परिवर्तित उद्देश्यहरू राष्ट्रिय आवश्यकता परिपूर्तिको दिशामा केन्द्रित हुनुपर्छ। उद्देश्य अनुरूप लक्ष्य प्राप्तिका लागि विद्यमान ऐनकानुनमा आवश्यकताअनुसार समयसापेक्ष परिवर्तन गरिनुपर्छ। परिवर्तित कानुनी संरचना सरल र सहज तरिकाले काम गर्न सक्ने वातावरणको सिर्जना गर्न सक्ने हुनुपर्छ। प्रज्ञाप्रतिष्ठान छाता संस्थाको अवधारणा अनुरूप गठन भएको संस्था हो। यसले विज्ञान प्रविधिका क्षेत्रमा काम गर्ने सम्पूर्ण संस्थालाई समेट्ने गरी कानुनमै व्यवस्था गर्नुपर्छ। नास्टमा अनुसन्धान कार्य सुचारु ढंगले सम्पादन होस् भनेर विज्ञान संकाय र प्रविधि संकायको गठन गरिएको छ। वैज्ञानिकहरूलाई अनुसन्धान कार्यमा सहयोग पुर्याउन प्रशासन महाशाखा अस्तित्वमा छ। वैज्ञानिक क्षेत्रमा भएगरेका नवीनतम अनुसन्धानबारे प्रचारप्रसार गर्ने उद्देश्यका साथ प्रवद्र्घन तथा प्रचार महाशाखाको गठन गरिएको छ। संगठित रूपले कार्य गर्ने नीतिअनुरूप गठित विभिन्न संरचना अस्तित्वमा छन्। तर पनि नेतृत्वको अकर्मण्यताका कारण यी संरचनाले स्वस्फूर्त रूपले कार्य गरेको पाइँदैन। विद्यमान संरचनालाई चलायमान बनाउन सर्वप्रथम नास्ट ऐन र नियमावलीलाई अक्षरशः पालना गर्न, गराउनु पर्छ। पदाधिकारी नियुक्त भएर आएपछि संस्थासँंग सम्बन्धित ऐन, नियमहरूको अध्ययन गरेको हुनुपर्छ। जुन वर्तमानमा भएको पाइँदैन। उल्लेखित संरचनाअन्तर्गत कार्यरत कर्मचारीलाई आवश्यकताअनुसार पुनर्ताजगी तालिम प्रदान गरिनुपर्छ। यसले उनीहरूको कार्यक्षमता अभिवृद्धि हुने मात्र नभई कार्यप्रतिको लगनशीलतासमेत जागरूप हुन जान्छ। पदअनुसार जिम्मेवार र सोहीबमोजिम उत्तरदायीसमेत बनाइनु पर्छ। वैज्ञानिकहरू वृत्तिविकासको अवसरबाट वञ्चित रहँदा उनीहरूबाट थप प्रतिफलको अपेक्षा गर्न सकिँदैन। उनीहरूलाई नियमानुसार वृत्ति विकासका अवसरलगायत कार्यप्रति उत्प्रेरणा जगाउने खालका अवसर प्रदान गरिनु पर्छ। वैज्ञानिक कर्मचारीलाई कार्य गर्न स्वतन्त्रता प्रदान गरिनु पर्छ। वैज्ञानिकलाई हाल विद्यमान १० बजेदेखि ५ बजेसम्म कायम हाजिरी प्रणालीलाई विस्थापित गरी कामको आधारमा समय निर्धारण गर्नुपर्छ। वैज्ञानिकका साथै पारिवारिक जीविकोपार्जनलगायत भरणपोषणको पूर्ण ग्यारेन्टी संस्थाबाटै गर्नुपर्छ। उनीहरूले प्राप्त गर्ने मासिक पारिश्रमिक कमसेकम सार्क राष्ट्रका वैज्ञानिकले प्राप्त गर्नेसरह हुनुपर्छ। वैज्ञानिकलाई यस्ता कुराले अनुसन्धानप्रति एकाग्रता र कार्यप्रति इमान्दारिता कायम गर्न मद्दत गर्नसक्छ। विदेशमा अनुसन्धानरत वैज्ञानिकहरू देशका गहना हुन्। उनीहरूको क्षमता र बुद्धिको देश हितमा उपयोग गर्ने वातावरण बनाउने दायित्व नास्टको हो। नास्टले केही पहिले फर्क है फर्क वैज्ञानिक तिमीलाई डाक्छ नेपाल र हाल अंग्रेजी अनुवाद ब्रेन पुलिङ कार्यक्रममार्फत केही वैज्ञानिकलाई एक वर्ष नास्टमा रही कार्य गर्ने अवसर दियो। निर्धारित समय समाप्तिपश्चात् वास्ता नगरेकाले संलग्न वैज्ञानिकहरू पुनः विदेशी अनुसन्धानशालामै फर्कन बाध्य भए। यदि कार्यक्रमलाई प्रचार मात्रैका लागि सञ्चालन गर्ने हो भने टिप्पणी नगर्नु नै बेस। निश्चित उद्देश्यका लागि कार्यक्रम सञ्चालन गर्ने हो भने दिगोपन हुने गरी कार्यक्रम सञ्चालन गरिनु पर्छ। विदेशमा कार्यरत वैज्ञानिकहरूको स्वदेश प्रेमलाई अवमूल्यन गर्ने र उनीहरूलाई जिस्क्याउने कार्य कदापि स्वीकार्य हुँदैन। उनीहरू अवसर नपाएर विदेसिएका हुन्, रहरले होइन। यदि स्वदेशमै अवसर प्राप्त गरेको खण्डमा सायद उनीहरूले कामलाई पैसासँग तुलना गर्दैनन्। यो सबै वातावरण बनाउने कार्य नास्टको हो। यस दायित्वबाट पन्छिन मिल्दैन। संस्थामा सञ्चालन गरिने अनुसन्धानहरू व्यक्तिविशेषको विशेषज्ञताको आधारमा गर्नुपर्छ। त्यसो नगरी देशको आवश्यकताका आधारमा समन्वयात्मक ढंगले गरिनु पर्छ। देशभित्र क्रियाशील अनुसन्धानशालाबीच समन्वय गर्ने दायित्वसमेत नास्टको हो। सोका लागि नास्ट सक्रिय हुनुपर्छ। नास्टले विज्ञानप्रविधिका क्षेत्रमा उत्कृष्ट कार्य गर्ने वैज्ञानिकमध्ये प्रतिवर्ष केहीलाई प्राज्ञमा नियुक्त गर्छ। प्राज्ञ नियुक्ति राजनीतिक भागबन्डाको आधारमा छ। विश्वमा कतै नभएको घिनलाग्दो प्रचलन नास्टले अवलम्बन गरेको छ। यो प्राज्ञ छनोटको भद्दा मजाक हो र प्राज्ञिक वर्गको उपहास पनि। प्राज्ञ नियुक्त भइसकेपछि अनन्तकालसम्म कायम रहने र जिम्मेवारी खासै नहुने यस्तो प्रचलनको तत्काल अन्त्य गरिनु पर्छ। अनुसन्धानबाट प्राप्त उपलब्धि जनस्तरसम्म पुर्याउन वैज्ञानिकलाई निजी क्षेत्रसँग जोड्ने कार्य संस्थाको हो। वैज्ञानिक अनुसन्धान निरन्तरको प्रक्रिया हो। यो क्षेत्र आर्थिक हिसाबले खर्चिलो र प्रतिफलका दृष्टिकोणले अन्तमा शून्य उपलब्धिसमेत हुन सक्छ। यसकारण यस क्षेत्रबाट आजको भोलि नै उपलब्धिको अपेक्षा गर्नु सर्वथा गलत हुन्छ। वर्षौंसम्म केही हात नलाग्ने हो भने त्यहाँ कुनै न कुनै समस्या छ भन्ने बुझ्नुपर्ने हुन्छ। नास्टको सन्दर्भमा पनि यही र यस्तै भएको हो। अतः समस्याको पहिचान गरी बेलैमा उपाय नखोज्ने हो भने नेपालमा विज्ञान प्रविधिको अवस्था एकादेशको कथा नहोला भन्न सकिन्न। देशको माटो सुहाउँदो अध्ययन र अनुसन्धान गरी राष्ट्र र जनताले प्रत्यक्ष अनुभूति हुने अनुसन्धान गर्न सके नास्टको गरिमा अझै उच्च हुनेछ।"
पत्रकारितामा नैतिकता,"पत्रकारितामा निष्पक्ष र सन्तुलनलाई अधिक महत्व दिइन्छ। त्यसैले समाचारमा दलीय पक्षपोषण हुनु राम्रो होइन। अब अभियानकै रूपमा पत्रकारिता क्षेत्रलाई शुद्धीकरण गर्नुपर्छ। हरेक पेसा व्यवसायमा जस्तै पत्रकारिताका पनि नैतिकताका पक्ष छन्। दुःखका साथ भन्नुपर्छ कि हाम्रो पेसा पत्रकारितामा ती नैतिक मूल्यहरू क्रमशः क्षीण हुँदैछन्। चिन्तित हुन सकेनौं भने पत्रकारिताले आर्जन गरेको विश्वास धमिलिँदै जानेछ। सबैको बीचमा पत्रकारिता फगत एउटा झुटसिद्ध हुनसक्छ। पत्रकारिता जनताको विश्वासमा अडिएको हुन्छ। पत्रिका, रेडियो, टेलिभिजन र अनलाइनका दर्शक, स्रोत र पाठकले ती सञ्चारमाध्यमलाई विश्वास गरेका हुन्छन्। उनीहरूकै विश्वास पत्रकारिताको सबैभन्दा ठूलो शक्ति हो। जुन कायम रहनुपर्छ। केही वर्षयता नेपाली पत्रकारिता क्षेत्र विकृत र धमिलो भइरहेको छ। यसलाई सङ्ग्ल्याउने आँट पनि यही क्षेत्रले गर्नुपर्छ। शुद्धीकरणको अभियान अब निर्मम ढंगले सुरु गर्नु पर्छ। नेपाल पत्रकार महासंघ केन्द्रीय समितिले मंसिर ५ गते विज्ञप्ति नै जारी गरेर केही विषयमा सचेत गराएको छ। पेसागत महासंघ बोल्नुपर्ने अवस्था आउनु राम्रो होइन। यद्यपि हाम्रा आचरण र नैतिकतालाई लिएर जनमानस बोलिरहेको छ। हामीले सुनेर पनि नसुनेझैं गरेको मात्रै हो। पत्रकारका पेसाको सुरक्षा र सरोकारका लागि दलीय रूपमा खुलेका सञ्चारसम्बद्ध संघसंगठनमा आबद्ध हुने कुरालाई सामान्य नै मानौं। पेसागत संघसंगठनबाहेक पनि राजनीतिक दलका विभिन्न समितिमा बसेर हामी पत्रकारिता गरिरहेका छौं। पक्कै न्याय गर्न सकेका छैनौं। विभिन्न दलका भ्रातृ संघसंस्थामा पत्रकार अनेकन पदमा निर्वाचित भइरहेका छन्। कोही महाधिवेशन प्रतिनिधि, कोही बुथ प्रतिनिधि, कोही क्षेत्रीय प्रतिनिधिका रूपमा चुनिएका तस्विर सार्वजनिक भइरहेका छन्। कतै उम्मेदवार भएको पोस्टर देखिन्छ भने कोही जिल्ला कमिटी सदस्य वा केन्द्रीय सदस्य बनेका छन्। नेपाल पत्रकार महासंघको विधान २०६० र यसको पाँचौं संशोधन २०७६ ले महासंघका केन्द्रीय समिति, प्रदेश समिति वा शाखा समितिका पदाधिकारी तथा सदस्यहरूले सो पदमा बहाल रहेसम्म कुनै राजनीतिक दल वा भ्रातृ संगठनको कुनै पनि तहको विभाग वा समितिमा रही काम गर्न पाउने छैन भन्ने व्यवस्था गरेको छ। सबैभन्दा लाजमर्दो कुरा त के छ भने महासंघका केन्द्रीय पदाधिकारी नै दलको निर्वाचनमा विभिन्न पदका उम्मेदवार छन्। यो पत्रकारिताको न्यूनतम मूल्य, मान्यता र विधानको व्यवस्थाको प्रतिकूल छ। पत्रकार महासंघमा निर्वाचित भएकाहरूबाट आम पत्रकार र पत्रकारिता क्षेत्रले विशेष प्रकारको योगदानको अपेक्षा गरेको हुन्छ। महासंघमा योग्य व्यक्ति निर्वाचित गरी पठाउन सके उसको नेतृत्वमा पत्रकार र समग्र पत्रकारिताले महत्वपूर्ण योगदान प्राप्त गर्न सक्छ भन्ने अपेक्षा सदस्यहरूको हुन्छ। महासंघमा गएपछि राजनीतिक करियर निर्माणका लागि दलको निर्वाचनमा भाग लिन जाने काम हुन्छ। खुलमखुल्ला दलको विभिन्न समितिमा बस्ने कामले पत्रकारिता क्षेत्र दूषित भइरहेको छ। महासंघका जिल्लादेखि केन्द्रसम्म विभिन्न पदमा रहेकाहरूले यदि राजनीतिक दलमा जिम्मेवारी लिने हो भने राजीनामा दिएर जान सक्छन्। आफूलाई पत्रकार पनि भनिरहन पर्ने अनि दलको जिम्मेवारी पनि लिइरहन पर्ने जरुरी विषय केही पनि छैन। दुईचार वर्ष दलीय राजनीति गरेर त्यहाँ टिक्न नसके पत्रकारितामा आबद्ध हुँदा पनि हुन्छ। पत्रकारितामा जम्न सक्दिनँ भन्ने लाग्छ भने पेसा परिवर्तन गरेर दलको राजनीति गरे हुन्छ। महासंघको नेतृत्व लिने र फेरि अमुक दलको कार्यकर्ताको रूपमा पनि काम गर्ने हो भने पत्रकारिताका लागि लज्जाको विषय हो। हामी हरेक दिन सरकार र अन्य क्षेत्रलाई खबरदारी गरिरहेका छौं। गलत काम नगर्न भनिरहेका छौं। कर्मचारी प्रशासन, न्यायालय, राजनीति, तीनै तहका सरकार सबैलाई पारदर्शी काम गर्न दबाब दिइरहेका छौं। लोकतन्त्र र नागरिक अधिकार स्थापनार्थ पत्रकारिता क्षेत्रले वकालत गर्दै आइरहेको छ। पत्रकारिता भने लिकबाहिर छ। पत्रकारितामा देखिएका यस्ता तमाम गलत प्रवृत्तिका विरुद्ध अरूले त बोल्छन् नै हामीले पनि बोल्न ढिलो भइसकेको छ। पत्रकार महासंघको जिम्मेवारीमा बसेकाहरूले राजनीतिक दलको विभिन्न कमिटीका जिम्मेवारी छोडेको घोषणा गर्नुपर्छ। अनि मात्र पत्रकारिताप्रति जनविश्वास प्राप्त हुनेछ। कसैले पनि हामीलाई धारे हात लगाउने तागत राख्दैनन्। होइन भने हामीले प्रत्येक दिन समाजका विभिन्न तप्काबाट प्रतिरोधहरू खेप्दै जानुपर्ने अवस्था बन्न सक्छ। हामीलाई पत्रकारभन्दा पहिला कुन पार्टीको भनेर सोध्ने जमात बढ्दैछ। यसलाई सामान्य रूपमा हेर्नु हुँदैन। गम्भीर रूपमा कमजोरीहरूको समीक्षा गर्नुपर्छ। महासंघले पनि त्यसरी पार्टीकै केन्द्र, प्रदेश वा जिल्ला समितिमा बस्ने, महाधिवेशन प्रतिनिधि वा अन्य जिम्मेवारीमा रहेकाको पहिचान गरेर उनीहरूको सदस्यता खारेज गर्न सक्नुपर्छ। अहिलेलाई राजनीति नै गर्नुहोस् भनेर महासंघबाट हटाउने आँट गर्नु पर्छ। पेसागत संगठनबाहेक पार्टीकै जिम्मेवारीलाई महासंघले अब स्वीकार्नु हुँदैन। पत्रकारिता क्षेत्रलाई विश्वासनीय बनाउने हो भने पत्रकारिता क्षेत्रलाई शुद्धीकरण गर्नुपर्छ। महासंघको विधान र पत्रकारिताको धर्मले पनि त्यसतर्फ अग्रसर गराउँछ। पत्रकारितामा निष्पक्ष र सन्तुलनलाई अधिक महत्व दिइन्छ। दलमा आबद्ध भएपछि स्वाभाविक रूपमा आफू आबद्ध दलप्रति आशक्त भइन्छ। समाचारमा दलीय पक्षपोषण हुनु राम्रो कुरा होइन।"
निर्णायक तहमा महिलाको प्रतिनिधित्व,"महिलाले घरभित्रका सम्पूर्ण काम गर्नुपर्ने अवस्था विद्यमान हुनुले लैंगिक भूमिकामा खासै रूपान्तरण भएको देखिँदैन। नोभेम्बर २५ देखि डिसेम्बर १० सम्मको महिला हिंसाविरुद्धको अभियान अरेन्ज द वर्ल्ड मनाइरहेका छौं। नेपालको नीति निर्माण र निर्णय तहमा महिलाको प्रतिनिधित्वलाई जुन स्थान दिइएको छ त्यसको सम्मान गर्नैपर्छ। तर, आवाज उस्तै आइरहनुमा व्यावहारिक चुनौती अझै कायम छन् भन्ने देखिन्छ। अपेक्षा गरेअनुरूप संख्यात्मक र गुणात्मक सहभागिता मात्र बढाउन नसकिएको हो वा मानसिक सोचमै स्थान दिन नसकिएको हो ? प्रश्न अझै बाँकी छन्। राष्ट्रसंघदेखि विधानसम्म महिला नेपालले महिलाविरुद्ध हुने सबै किसिमका भेदभाव उन्मूलन गर्ने महासन्धि १९७९, बेइजिङ घोषणा तथा कार्यनीति १९९५ र दिगो विकास लक्ष्य २०१५ लगायत संयुक्त राष्ट्रसंघीय निकायका निर्णयहरूमा महिलाले हस्ताक्षर गरेका छन्। राज्यका सबै तहको नीति निर्माण र निर्णय प्रक्रियामा उनीहरूको सहभागिता सुनिश्चित गर्ने प्रतिबद्धता जनाइएको छ। महिलाविरुद्ध हुने सबै किसिमका भेदभाव उन्मूलन गर्ने महासन्धिको भाग २ को धारा ७ मा महिलाको सरकारी नीति निर्माण र त्यसको कार्यान्वयन गर्ने तथा सार्वजनिक क्रियाकलाप सम्पादन गर्ने अधिकार सुनिश्चित गरिएको छ। बेइजिङ घोषणा तथा कार्यनीतिले पहिचान गरेको महिलाको सरोकारका १२ वटा क्षेत्रमध्ये शक्ति संरचना र निर्णय प्रक्रियामा महिला महत्वपूर्ण रूपमा महिलालाई उच्च सम्मान गरेको देखिन्छ। निर्णय तहको अधिकार र अवसर पनि छुट्ट्याइएको छ। सन् २०३० सम्मका लागि तय गरिएको दिगो विकास लक्ष्यको लक्ष्य नं ५ को उपलक्ष्य ५५ मा राजनीतिक, आर्थिक तथा सार्वजनिक जीवनको सबै तहको नीति निर्माण र नेतृत्व तहमा महिलाको पूर्ण, प्रभावकारी र समान अवसर सुनिश्चित गर्ने उल्लेख छ। हाल कार्यान्वयनमा रहेका यी तीन दस्तावेजले नीति निर्माण र निर्णय प्रक्रियामा महिला सहभागी हुने र निर्णयमा प्रभाव पार्ने विषय अन्तर्राष्ट्रिय स्तरमै सुनिश्चित गरेको छ। संविधानले संघ, प्रदेश र स्थानीय तहको संसद्मा कम्तीमा ३३ प्रतिशत महिलाको प्रतिनिधित्व हुनुपर्ने अनिवार्य व्यवस्था गरेको छ। संवैधानिक निकायका पदहरू राजदूतलगायत राजनीतिक नियुक्ति हुने पदमा समावेशी सिद्धान्त अवलम्बन गर्ने व्यवस्था संविधानमै छ। नयाँ संविधानअनुसार सम्पन्न तीनवटै तहको निर्वाचनबाट सबै क्षेत्रको सरकारमा भएको महिलाको प्रतिनिधित्वले यसलाई पुष्टि गर्ने प्रयास गरेको छ। राष्ट्रिय रूपमा हेर्दा २०६२६३ सालको जनआन्दोलनपछि पुनस्र्थापित संसद्को २०६३ जेठ १६ मा बैठक बस्यो। यसले समानुपातिक सहभागिताको लक्ष्यमा पुग्ने पक्ष ध्यानमा राखी कम्तीमा राज्यका सबै संरचनामा महिलाको ३३ प्रतिशत सहभागिता ग्यारेन्टी गराउने प्रस्ताव गर्यो। साथै, आमा वा बाबुमध्ये कसैको नामबाट पनि सन्तानले नागरिकता पाउन सक्ने ग्यारेन्टी गर्ने, विभेदकारी कानुन खारेज गर्ने र महिलामाथिका हिंसा अन्त्य गर्ने, सार्वजनिक महत्वको प्रस्ताव पारित गरेको थियो। यसपछि जारी भएको नेपालको अन्तरिम संविधान २०६३ ले पहिलो पटक महिलाको हकलाई मौलिक हकका रूपमा स्थापित गरी राज्यका सबै संरचनामा समानुपातिक समावेशिताको आधारमा सहभागी गराउने नीतिगत व्यवस्था गर्यो। राजनीतिक दलको संगठनात्मक संरचना विधानबमोजिम निर्वाचन, मनोनयन वा नियुक्ति गर्दा नेपालको सामाजिक विविधता प्रतिविम्बित हुने गरी सदस्यमध्ये त्यस्ता समितिमा समानुपातिक समावेशी सिद्धान्तका आधारमा सहभागिता हुने व्यवस्था छ (दफा १५(३)। निजामती सेवा ऐन, २०४९ मा महिलालाई निजामती सेवा प्रवेशमा उमेरको हद ४० वर्ष कायम गरेको, परीक्षणकालको अवधि ६ महिना रहने र बढुवाका लागि एक वर्षको सेवा अवधि कम गरी महिला सहभागितालाई प्रोत्साहन गर्न खोजिएको छ। २०६३ सालमा भएको संशोधनबाट निजामती सेवालाई समावेशी बनाउन खुला प्रतियोगिताद्वारा पूर्ति हुने पदमध्ये ४५ प्रतिशत पद छुट्ट्याएको थियो। त्यस्तो पदमा महिलालाई ३३ प्रतिशत, आदिवासी, जनजातिलाई २७ प्रतिशत, मधेसीलाई २२ प्रतिशत, दलितलाई ९ प्रतिशत अपांगता भएका व्यक्तिलाई ५ प्रतिशत, पिछडिएको क्षेत्रलाई ४ प्रतिशत पद राख्यो। त्यस्तो पदमा सम्बन्धित समूहका उम्मेदवारबीच मात्र छुट्टाछुट्टै प्रतिस्पर्धा गराई पदपूर्ति गरिने व्यवस्था गरिएको छ। महिला सहभागिताका चुनौती नेपाली समाजको संरचना, बनावट, सामाजिक मूल्य, मान्यता, सोच र शैक्षिक अवस्था आदिका कारण नीति निर्माण र निर्णायक तहमा महिलाको सहभागिता अपेक्षा गरेअनुसार बढ्न सकेको छैन। महिला सहभागिताको संख्यात्मक बढोत्तरीअनुसार गुणात्मक र अर्थपूर्ण सहभागिता बनाउने विषय अझै चुनौतीपूर्ण छ। राज्यका निर्णायक तह तथा सार्वजनिक नीति निर्माण तहमा महिलाको सहभागिता स्वतन्त्र निर्वाचन तथा राजनीतिक नियुक्ति वा अर्को सरकारी सेवामा महिलाको प्रवेश गर्ने काम हुन्छ। यीमध्ये जुनसुकै विधिबाट भए पनि यसले उनीहरूको व्यक्तित्व विकास हुनुका साथै नेतृत्व सीप विकास हुन्छ। आत्मसम्मान र आत्मविश्वास पनि बढ्छ। राजनीतिक, आर्थिक र सामाजिक सशक्तीकरणको तहमा समेत वृद्धि हुन्छ। न्यायपालिका, कानुन कार्यान्वयन निकाय र परराष्ट्र सेवामा महिलाको प्रतिनिधित्व न्यून नै छ। दलित महिलाको हकमा संवैधानिक प्रावधानको कार्यान्वयन पनि अपर्याप्त देखिन्छ। ऐन, नियम निर्माण तथा निर्णय प्रक्रियामा महिलाको उल्लेख्य उपस्थिति हुँदा महिलामैत्री ऐननियम बन्ने सम्भावना हुन्छ। यसले समाजमा सारभूत रूपमा समानताको अनुभूति गर्न सकिने वातावरण सिर्जना गर्छ। नेपाली समाजको संरचना, बनावट, सामाजिक मूल्य, मान्यता, सोच र शैक्षिक अवस्था आदिका कारण नीति निर्माण र निर्णायक तहमा महिलाको सहभागिता अपेक्षा गरेअनुसार बढ्न सकेको छैन। किनभने अझै पनि न्यायपालिका, कानुन कार्यान्वयन निकाय र परराष्ट्र सेवामा महिलाको प्रतिनिधित्व न्यून छ। दलित महिलाको हकमा निर्वाचनको आरक्षण र समानुपातिक समावेशितासम्बन्धी संवैधानिक प्रावधानको कार्यान्वयन पनि अपर्याप्त देखिन्छ। संघीय तहमा उपसभामुख र स्थानीय तहमा उपमेयर वा उपाध्यक्षजस्ता पदमा विशेषगरी दलित र आदिवासी जनजाति महिलाको प्रतिनिधित्व देखिँदैन। सामाजिक संरचना र मूल्यमान्यता नेपाली समाज अझै पनि पितृसत्तात्मक सोच, मूल्य र मान्यताबाट निर्देशित छ। संविधान, महिलाको हक अधिकारसम्बन्धी विशिष्टीकृत ऐन नियम तथा कानुन र अन्तर्राष्ट्रिय प्रतिबद्धताले महिला र पुरुषको समान सहभागिताको व्यवस्था गरेको छ। व्यावहारिक रूपमा भने समाजमा छोरालाई बढी मूल्य दिने, छोरीलाई भन्दा छोरालाई बढी अवसर दिने र मुख्य सामाजिक तथा धार्मिक गतिविधिमा छोराको उपस्थितिको अनिवार्यता बोध गर्ने प्रचलन कायमै छ। यस्तै, महिलाले घरभित्रका सम्पूर्ण काम गर्नुपर्ने अवस्था विद्यमान हुनुले लैंगिक भूमिकामा खासै रूपान्तरण भएको देखिँदैन। प्रजनन भूमिका जस्तै बालबच्चाको रेखदेख र परिवारमा वृद्धवृद्धाको स्याहार तथा सामाजिक व्यवहारमा महिलाको संलग्नता बढी हुने गरेको यथार्थ सबैसामु छ। यी कार्यमा पुरुषको पूर्णरूपमा साझेदारी हुन नसकेका कारण पनि महिलाको सहभागिता बढ्न सकिरहेको छैन। नेपालमा पुरुषको तुलनामा महिलाको साक्षरता दर कम छ। अझ उच्च शिक्षा, विशेष ज्ञान तथा सीप चाहिने खालको प्राविधिक शिक्षामा महिलाको सहभागिता न्यून छ। नयाँ गणना २०७८ ले के देखाउँछ हेर्न बाँकी छ। २०६८ सालको जनगणनामा महिला साक्षरता दर ५७ प्रतिशत छ। यसमा पनि गरिब घरपरिवारका, दुर्गम क्षेत्रका, आर्थिक तथा सामाजिक रूपले पिछडिएका वर्ग, समुदाय र क्षेत्रमा रहेका महिला, धार्मिक तथा भाषिक अल्पसंख्यक समूहका महिलाको शैक्षिक स्तर न्यून छ। महिला हुर्केको समाजको सामाजिक संरचना, मूल्यमान्यता, शिक्षा र ज्ञानको न्यून स्तर, आर्थिक परनिर्भरताले प्रभाव पारेकै छ। यी कारणले सार्वजनिक क्षेत्रको नेतृत्व तथा निर्णायक तहमा महिलाको सहभागिता कम छ। आफूमा रहेको सीप, ज्ञान, क्षमताबाट निर्णय गर्न सक्ने पर्याप्त आधार हुँदाहुँदै पनि आत्मविश्वासको कमी छ। त्यसैले महिलामा तत्काल निर्णय गर्न नसक्ने अवस्था छ। समाजमा विद्यमान पितृसत्तात्मक सोच, संरचना आदिका कारण महिलाको सीप र खुबीलाई समाज, संगठन र संस्थाले सहजै स्वीकार नगर्ने प्रवृत्ति छ। कतिपय अवस्थामा कानुनी रूपमा बाध्यकारी भए पनि व्यावहारिक रूपमा महिलाको नेतृत्व र नियन्त्रणलाई पितृसत्ता तथा पुरुषले सहजै स्वीकार गर्न सकेको पाइँदैन। परिणाम महिलामा भएको क्षमतामा पनि शंका उत्पन्न हुने, क्षमता र ज्ञानप्रति नै निराशा पैदा हुने जोखिम छ। घर परिवार र राज्यका लागि नै अव्यावहारिक अभ्यास मान्न सकिन्छ।"
पलेसालाई स्वर्ण,काठमाडौं : बहराइनको मानमामा आयोजना भएको एसियन युथ पारा गेम्समा तेक्वान्दो खेलाडी पलेसा गोवद्र्धनले स्वर्ण पदक जितेकी छन्। के४४ विधाको ५७ केजीमुनि तौल समूहमा प्रतिस्पर्धा गरेकी पलेसाले फाइनलमा इरानी खेलाडी इब्राहिमी रोजालाई ६० ले पराजित गर्दै स्वर्ण जितेकी हुन्। टोकियो पारा ओलम्पियन पलेसाले बाई पाउँदै फाइनलमा स्थान बनाएकी थिइन्। यसैगरी सिर्जना घिसिङले रजत र विशाल गर्बुजाले कांस्य पदक जिते। के४४ कै ५२ केजीमुनि प्रतिस्पर्धा गरेकी सिर्जना फाइनलमा इरानी खेलाडीसँग पराजित भएकी थिइन्। एकपक्षीय खेलमा इरानी खेलाडी घनबारीकोमिसानीसँग उनी १८० ले पराजित भएकी थिइन्। यसैगरी पुरुषको ५८ केजीमुनिको तौल समूहमा प्रतिस्पर्धा गरेका विशाल सेमिफाइनलमा उज्वेकिस्तानका खेलाडीसँग पराजित भएका थिए। पहिलो अन्तर्राष्ट्रिय प्रतियोगितामा सहभागिता जनाएका विशाल उज्वेकिस्तानका सोनाजारोभ कुद्राटिलोसँग ३२६ ले पराजित भएका थिए।
बिराट कोहलीले बनाए कीर्तिमान,"मुम्बई: भारतीय क्रिकेटर बिराट कोहलीले कीर्तिमान बनाएका छन्। क्रिकेटको हरेक 'फर्मेट'मा ५० भन्दा बढी विजयी दिलाउने उनी पहिलो क्रिकेटर बनेका छन्। न्युजील्यान्डविरुद्धको टेस्ट जितेपछि बिराटको यो कीर्तिमान सम्भव भएको छ। भारतीय क्रिकेट बोर्ड बीसीसीआइले पनि बिराटलाई यो कीर्तितमानको लागि बधाइ दिएको छ। क्रिकेटको हरेक फर्मेटमा ५० अन्तर्राष्ट्रिय विजयी बन्न सफल भएको भन्दै बीसीसीआइले बधाइ ज्ञापन गरेको छ। बिराटले कूल ९७ टेस्ट खेलमध्ये ५० मा विजयी, २८ मा पराजित र १९ खेल बराबरीमा रोकिएको थियो। त्यस्तै वान डेतर्फ कूलमध्ये १५३ मा विजयी, ८८ मा पराजय र ५ खेल बराबरीमा रोकिएको थियो। त्यस्तै टी२० तर्फ ५९ खेलमा विजयी र ३१ खेलमा पराजित व्यहोरेका थिए।"
