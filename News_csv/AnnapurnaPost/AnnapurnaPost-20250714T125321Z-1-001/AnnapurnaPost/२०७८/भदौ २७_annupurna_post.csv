शीर्षक,विवरण
"नक्कली नोटका गिरोह पक्राउ: भारतमा नोट छाप्ने, नेपालमा कारोबार चलाउने","वीरगन्जः बारा र रौतहटबाट नक्कली नेपाली नोटको कारोबार गर्ने गिरोहलाई प्रहरीले पक्राउ गरेको छ । प्रहरीले नेपाली नक्कली नोटको कारोबार गर्ने ५ जनालाई पक्राउ गरेको हो । नेपाली नक्कली नोट कारोवार हुँदै गरेको थाहापाएपछि प्रहरीको स्पेसल टास्क फोर्स शनिबार बिहान निजगढ पुगेको थियो । प्रहरीले उनीहरुलाई बाराको निजगढ र रौतहटको चन्द्रनिगाहपुरबाट नक्कली नोट सहित पक्राउ गरेको हो । प्रहरीले शनिबार निजगढको होटल तारा इनबाट ४ र रौतहटको चन्द्रनिगाहपुरबाट १ जना गरी ५ जनालाई पक्राउ गरेको हो । उनीहरु निजगढको तारा इन होटलमा दुई दिन पहिलेदेखि नै बसेका थिए । उनीहरुको सूचनाका आधारमा प्रहरीले रौतहटको चन्द्रनिगाहपुरबाट थप १ जनालाई पक्राउ गरेको हो । प्रहरीले उनीहरुको साथबाट नेपाली एक हजार दरको नक्कली र सक्कली नोट मिसाएर राखिएको ९३ लाख रुपैयाँ बरामद गरेको छ । पक्राउ परेका व्यक्तिहरुले प्रयोग गर्ने बा १४ च ९३८२ नम्बरको स्कार्पियो गाडी पनि प्रहरीले नियन्त्रण लिएको छ । पक्राउ परेका पाँचै जनालाई शनिबार राति होटल तारा इनमै राखेर आइतबार बिहान मात्र बाराको कलैयास्थित जिल्ला प्रहरी कार्यालयमा ल्याइएको छ । पक्राउ परेका व्याक्तिहरुको परिचय भने प्रहरीले गोप्य राखेको छ । प्रहरी श्रोतका अनुसार, भारतमा नेपाली एक हजार दरको नक्कली नोट छापेर प्रदेश २ मा ल्याएर कारोबार गर्ने गिरोह नै पक्राउ परेको हो । बाराका प्रहरी उपरीक्षक दिपेन्द्र शाहीले नक्कली नोटको कारोबारमा संलग्न ५ जनालाई प्रहरीले नियन्त्रणमा लिएको पुष्टि गरे । प्रहरी उपरीक्षक शाहीले अन्नपुर्णसँग भने, नक्कली नोटको कारोबारमा संलग्न ५ जनालाई प्रहरीले नियन्त्रणमा लिएको छ । थप अनुसन्धान भइरहेको छ । शनिबार दिनभर अप्रेशन काठमाडौँस्थित प्रहरी प्रधान कार्यालयबाट नेपाल प्रहरीको स्पेशल टास्क फोर्स शनिबार बिहान ९ बजे नै निजगढ आइपुगेको थियो । शनिबार बिहानैदेखि काठमाडौँबाट आएको प्रहरी टोलीले जिल्ला प्रहरी कार्यालय र इलाका प्रहरी कार्यालय निजगढको सहयोगमा होटल तारा इनमा अप्रेशन सुरु गरेको थियो । बिहान ९ बजे होटेलमा छिरेको प्रहरी टोली बेलुकी ७ बजेसम्म त्यहीँ थियो । होटल तारा इनका सन्चालकका अनुसार, पक्राउ परेकामध्ये केही व्याक्ति जग्गाको कारोबारी बनेर दुई कोठा बुक गरी होटलमा बसेका थिए । र उनीहरु ३ वर्षदेखि नै होटलको नियमित ग्राहक थिए ।"
सशस्त्र प्रहरीका आईजिपीको निर्देशन: सीमा क्षेत्रको तस्करी नियन्त्रण गर्नू,"काठमाडौँ: सशस्त्र प्रहरी बलका महानिरीक्षक (आईजिपी) शैलेन्द्र खनालले सीमा क्षेत्रमा भइरहेको चोरी तस्करी नियन्त्रण गर्न मातहतका सशस्त्र प्रहरी युनिटलाई कडा निर्देशन दिएका छन् । महोत्तरीको मटिहानीमा सशस्त्र प्रहरी बल नेपाल ९ नं गणको उद्घाट गर्दै आइतबार उनले सशस्त्र प्रहरी जवानहरुलाई देश र जनताको सेवामा लाग्न निर्देशन दिएका हुन् । हामी देश र जनताको सेवक हौँ । राम्रो काम गर्नेहरु पुरस्कृत हुन्छन्, कर्तव्य पूरा नगर्ने प्रहरीलाई कारवाही हुन्छ महानिरीक्षक खनालले भने । कार्यक्रममा खनालले कसैको लोभ र लालचमा नपरी अनुशासित भएर काम गर्न निर्देशन दिए । समाजमा शान्ति र सुरक्षा कामय गर्न देशका सबै सुरक्षा निकायहरु समन्वय गरेर काम गर्नु पर्नेमा महानिरीक्षक खनालले जोड दिए । मटिहानी पुगेर महानिरीक्षक खनाल साढे ५ सय वर्ष पुरानो लक्ष्मीनारायण मठको अवलोकन भ्रमण समेत गरेका थिए । मटिहानी नगरपालिकाका मेयर हरिप्रसाद मण्डलले उनलाई दोसल्ला ओढाएर सम्मान गरी मायाको चिनो प्रदान गरेका थिए ।"
राजवंशीको नेतृत्वमा काठमाडौँ फोटोग्राफर संघको नयाँ कार्यसमिति,"काठमाडौँ: काठमाडौँ फोटोग्राफर संघको सातौँ अधिवेशनले डिगम्बर राजवंशीको अध्यक्षतामा १७ सदस्यीय नयाँ कार्यसमिति चयन गरेको छ । समितिको उपाध्यक्षमा भोला काफ्ले, सचिवमा हरि घिमिरे, सहसचिव रेशमराज पण्डित र कोषाध्यक्षमा झक्कु रोका निर्वाचित भएका छन् । समितिको दुई वर्षे कार्यकाल हुनेछ । संघको १३ औं वार्षिक साधारण सभा तथा सातौँ अधिवेशनले नयाँ कार्यसमिति चयन गरेको हो । संस्थाका अध्यक्ष मोतिबहादुर बोगटीको अध्यक्षता एवं बरिष्ठ सिनेम्याटोग्राफर मञ्जुकुमार श्रेष्ठको प्रमुख आतिथ्यमा कार्यक्रम सम्पन्न भएको थियो ।"
इजरायलमा रोजगारीका लागि भाषा परीक्षा सोमबारदेखि,काठमाडौँः इजरायल जान अंग्रेजी भाषा परीक्षा भोलि सोमबारबाट सुरु हुने भएको छ । इजरायल जान ९ हजार बढीले आवेदन दिएकोमा करिब २ हजारको आवेदन अस्वीकृत भएको छ । ७ हजार नेपालीले भोलि सोमबार अंग्रेजी भाषा परीक्षा दिने छन् । इजरायलले १ हजार कामदार लैजाने तयारी गरेको छ । भाषा परीक्षा २८ गते सोमबार १ बजे हुने भएको छ । परीक्षाका लागि काठमाडौँका विभिन्न ११ स्थानमा केन्द्र तोकिएको छ ।
प्रचण्डको चिन्ता: अब एक्लै पो बन्नुपर्ने हो कि !,"काठमाडौँ: नेकपा माओवादी केन्द्रका अध्यक्ष पुष्पकमल दाहाल प्रचण्डले क्रान्तिकारी पार्टीको नेतृत्व गरे पनि एक्लै पर्न सकिने भन्दै चिन्ता व्यक्त गरेका छन् । आइतबार राजधानीमा आयोजित 'नेपाली कम्युनिस्ट आन्दोलनको कार्यदिशा' नामक पुस्तकको विमोचन कार्यक्रममा प्रचण्डले यस्तो कुरा बताएका हुन् । उनले भने, 'माओ त्सेतुङले श्रीमतीको पनि विश्वास छैन भन्नुभयो । कहिले काहीँ मलाई पनि यस्तै यस्तै हुँदो रैछ । म एक दुईवर्षपछि एक्लो पो हुने हो कि ! माओले जस्तै म पनि एक्लै छु भन्नुपर्ने हो कि ! कहिलेकाहीँ त्यस्तो चित्र पनि दिमागमा आउँछ । उनले आफ्नो पुस्ताको नेतृत्व अन्तिमसम्म पदमा बस्न मन नभएको पनि बताए । उनले नयाँ संश्लेषण विना क्रान्तिलाई अगाडि लैजान नसकिने बताए । उनले भने, 'अहिले तीन टुक्रा भएर गलत भयो भनेर यति यान्त्रिक र अवस्तुवादी विश्लेषण सही हुँदैन । त्यहाँभित्र पनि एउटा विषम थियो र उद्देश्य थियो । त्यहाँभित्र कस्तो बहस चल्यो भन्ने त एउटा समीक्षाको जरुरी छ । उनले प्रतिक्रियावादीहरुले गरेका षड्यन्त्र र भूमिकाको समीक्षा हुन जरुरी रहेको पनि बताए । उनले नेकपा बनाउने सपना रहे पनि पूरा हुन नसकेको बताए । यस क्रममा उनले केपी ओलीसँग पार्टी एकता गरेर ज्ञान प्राप्त गरेको बताएका थिए । प्रचण्डले भने, विद्धानहरुले व्याख्या धेरै गरे तर, मुख्य कुरा बदल्ने हो । नेपालको कम्युनिस्ट आन्दोलनमा सामन्तवाद विरोधी, साम्राज्यवाद विरोधी त्याग तपस्यालाई सम्मान गर्न डराउने नाम लिन डराउने त्यो भनेको जात जान्छ जस्तो गर्ने प्रवृत्ति छ । कम्युनिस्ट पार्टीलाई विकास र परिमार्जित गर्नुपर्ने उनको भनाइ थियो । उनले भने, वैज्ञानिक समाजवादको आवश्यकता छैन भन्ने कुराको खण्डन गर्नुपर्छ । नेपालको कम्युनिस्ट आन्दोलनमा उपदेश दिने धेरै देख्यौँ । मिठोसँग अरु सबै खराब म चाहिँ ठीक भनेर उपदेश दिने धेरै भए । मार्क्सवादमा धेरै कुराहरु सत्य छन् उनले भने, क्रान्तिका लागि नेपालको जमिन उर्वर छ । तर, यो भन्ने हैसियत धेरै देशले गुमाएका छन् ।"
चट्याङ लागेर मृत्यु,जाजरकोट : चट्याङ लागेर जाजरकोटमा एक किशोरीको मृत्यु भएको छ। घरमा बसिरहेको अवस्थामा एक्कासी परेको चट्याङले बारेकोट गाँउपालिका १ रामीडाँडा निवासी १७ बर्षिया सर्मिला गिरीको मृत्यु भएको गाँउपालिका अध्यक्ष महेन्द्र शाहले जानकारी दिए। चट्याङ लागेर गिरीको घटना स्थलमै मृत्यु भएको अध्यक्ष शाहले बताए।
यसरी पक्राउ परेका थिए नक्कली नोट छाप्ने गिरोह,"वीरगन्जः प्रहरीले बारा र रौतहटबाट नक्कली नेपाली नोट छाप्ने र त्यसको कारोबार गर्ने गिरोहलाई नै पक्राउ गरेको छ । नेपाल प्रहरीको स्पेशल टास्क फोर्स (एसटीएफ) को टोलीले बाराको निजगढ र रौतहटको गुजरा नगरपालिकाबाट नेपाली नक्कली नोटको कारोबार गर्ने गिरोहका ५ जनालाई पक्राउ गरेको हो । एसटिएफको टोलीले शनिबार बाराको निजगढ ८ स्थित होटल तारा इनमा छापा मारेर त्यहाबाट ३ जनालाई र रौतहटको गुजरा नगरपालिका ३ बलुवाबाट २ जनालाई पक्राउ गरेको हो । पक्राउ पर्नेमा बाराको करैयामाई गाउँपालिका ५ का ३६ वर्षीय विशेश्वर प्रसाद चौधरी, कलैया उपमहानगरपालिका ९ का २४ वर्षीय सागर शुक्ला, बिश्रामपुर गाउँपालिका ५ का २५ वर्षीय राजु कुशवाहा रहेका छन् । यस्तै रौतहटको गुजरा नगरपालिका ३ बलुवा टोलका २४ वर्षीय सुनिल कुमार राम र सोही ठाउँका ३६ वर्षीय रवीन्द्र कुमार चौधरी पनि पक्राउ परेका छन् । उनीहरुको साथबाट एसटिएफको टोलीले नेपाली एक हजारको नक्कली नोट २५ थान, एक हजारकै सक्कली नोट ३९ थान र नक्कली नोट छाप्न तयारी अवस्थामा राखिएको नेपाली एक हजारको नोट आकारकै ९ हजार ३ सय पिस कागजको ९३ वटा गड्डी बरामद गरेको छ । प्रहरी श्रोतका अनुसार, पक्राउ परेकाहरुले नेपाली एक हजार दरको नक्कली नोट, सक्कली नोट जस्तै दुरुस्त छापेर आधा मुल्यमा अन्य कारोबारीलाई बिक्री गर्दैआएका थिए । एसटिएफको टोलीले पक्राउ परेका व्यक्तिहरुले प्रयोग गर्ने बा १४ च ९३८२ नम्बरको स्कार्पियो गाडी तथा नेपाली नम्बर प्लेटका २ वटा र भारतीय नम्बर प्लेटका एक वटा गरी ३ वटा मोटरसाइकल पनि नियन्त्रणमा लिएको छ । एटिएफ टोलीले शनिबार दिनभर अप्रेशन गरेर पक्राउ गरेका पाँचै जनालाई, शनिबार रातभर होटल तारा इनमै राखिएको थियो । आइतबार बिहान मात्र उनीहरुलाई बाराको कलैयास्थित जिल्ला प्रहरी कार्यालयमा ल्याएको हो । नक्कली नोट सहित पक्राउ परेका पाँचै जनालाई मुद्रा सम्बन्धी कसूर (खोटा चलन) मुद्दामा बारा जिल्ला अदालतबाट आइतबार पहिलो पटक दिन ७ को म्याद अनुमति लिई हिरासतमा राखी थप अनुसन्धान भइरहेको बाराका प्रहरी उपरीक्षक दिपेन्द्र शाहीले जानकारी दिए । कसरी पक्राउ पर्यो नक्कली नोटको गरोह ? निजगढको होटल तारा इनमा कोठा भाठामा लिएर एक गिरोहले केही दिनदेखि नक्कली नोटको कारोबार गरिरहेको गोप्य सूचना प्रहरी प्रधान कार्यालयलाई प्राप्त भएको थियो । त्यही सूचनाको आधारमा प्रहरी प्रधान कार्यालयले काठमाडौँबाट एसटिएफको एक टोली शनिबार निजगढमा पठाएको थियो । शनिबार बिहान ९ बजे तिर काठमाडौँबाट सिधै निजगढ आइपुगेको एसटिएफ टोलीले बारा जिल्लाको प्रहरीलाई समेत खबर नगरी निजगढ ८ स्थित होटेल इनमा प्रवेश गरेर अप्रेशन सुरु गरेको थियो । होटलको २ वटा कोठा बुक गरेर बसेको अवस्थामा प्रहरीले बाराका विशेश्वर, सागर र राजुलाई नियन्त्रणमा लिएको थियो । त्यसपछि उनीहरुले नै दिएको बयानका आधारमा एसटिएफको टोलीले शनिबार दिउँसो नै रौतहटको गुजरा नगरपालिका २ मा पुगेर सुनिल र रवीन्द्रलाई पनि नियन्त्रणमा लिएको थियो । शनिबार बिहान ९ बजे होटल तारा इनमा पसेर अप्रेशन सुरु गरेको एसटिएफको टोली, पक्राउ परेका पाँचै जनालाई होटल भित्रै बाराको प्रहरीलाई जिम्मा लगाएर बेलुकी ७ बजे तिर मात्रै होटलबाट निस्किएर काठमाडौँ फर्किएको थियो । नक्कली नोटको गिरोह 'जग्गा कारोबारी' होटल तारा इनका सन्चालकका अनुसार, पक्राउ परेका मध्येका तीन जना विगत तीन वर्षदेखि होटलको नियमित ग्राहक थिए । उनीहरुले आफूहरुलाई जग्गाको कारोबारी भनेर परिचय होटल सन्चालकलाई दिएका थिए । होटल सन्चालकका अनुसार, पछिल्लो पटक उनीहरुले होटलको दुई वटा कोठा बुक गरेर बसेका बेला शनिबार प्रहरीले छापा मारेर उनीहरुलाई पक्राउ गरेको हो । काम गर्ने एसटिएफ, तर जस लिने बाराका एसपी पाँचै जनालाई एसटिएफको टोलीले पक्राउ गरेर जिल्ला प्रहरी कार्यालय बाराको जिम्मा लगाएको भए पनि बाराका प्रहरी उपरीक्षक दिपेन्द्र शाहीले भने आफ्नो मातहतको इलाका प्रहरी कार्यालय निजगढको टोलीले पक्राउ गरेको झुठो दावी गरेका छन् । आइतबार साँझ एक प्रेस विज्ञप्ति जारी गर्दै प्रहरी उपरीक्षक शाहीले विशेष सूचनाको आधारमा इलाका प्रहरी कार्यालय निजगढको टोलीले शनिबार दिउँसो २ बजे होटल तारा इनमा खानतलाशी गरेर गिरोहमा संलग्नहरुलाई पक्राउ गरेको दावी गरेका छन् । जब कि बाराको प्रहरीलाई खबर नै नगरी काठमाडौँबाट एसटिएफको टोली सिधै निजगढ आएर शनिबार बिहान ९ बजे नै होटलमा पसेर अप्रेशन सुरु गरेको थियो । त्यो देखेर स्थानीय प्रत्यक्षदर्शीले खबर गरेपछि त्यसको २ घण्टापछि मात्रै इलाका प्रहरी कार्यालय निजगढको टोली तारा इन होटलमा पुगेको थियो । सुरुमा एसटिएफको टोलीले इप्रकाका प्रहरीलाई समेत होटलमा प्रवेश गर्न दिएको थिएन । तर बाराका प्रहरी उपरीक्षक शाहीले आइतबार जारी गरेको प्रेस विज्ञप्तिमा भने एसटिएफको नाम कहीँ पनि उल्लेख नै गरेका छैनन् । यसले एसटिएफले गरेको कामको जस शाहीले लिन खोजेको पुष्टि हुन्छ । शनिबार एसटिएफले होटल तारा इनमा पसेर दिनभर अप्रेशन गरिरहेकै बेला सन्चारकर्मीले यसबारे जानकारी लिन प्रहरी उपरीक्षक शाहीलाई फोन गरेर शाही आफैँले अप्रेशन बारेमा आफू अनविज्ञ रहेको बताएका थिए ।"
नेपाल र बङ्गलादेशबीचको खेल बराबरी,काठमाडौँ: नेपाली राष्ट्रिय महिला फुटबल टोलीले दोस्रो अन्तर्राष्ट्रिय मैत्रीपूर्ण खेलमा बङ्गलादेशसँग गोलरहित बराबरी खेलेको छ । त्रिपुरेश्वरस्थित दशरथ रङ्गशालामा आइतबार भएको खेलमा निर्धारित समयसम्म दुवै टोलीले गोल गर्न नसकेपछि खेल गोलरहित बराबरीमा सकिएको हो । खेलको विभिन्न समयमा दुवै टोलीले पाएको मौकालाई सदुपयोग गर्न सकेनन् । खेलमा नेपालकी गीता राना मोस्ट भ्यालुएबल खेलाडी घोषित भइन् । एएफसी महिला एशियन कप२०२२ छनोटको तयारीका लागि नेपालले बङ्गलादेशसँग दुई मैत्रीपूर्ण खेल खेलेको हो । यसअघि बिहीबार भएको पहिलो खेलमा नेपालले बङ्गलादेशलाई २१ गोलअन्तरले हराएको थियो । एएफसी महिला एशियन कप२०२२ छनोट खेल उज्बेकिस्तानमा आयोजना हुनेछ । छनोटमा नेपाल समूह एफ मा रहेको छ । नेपालको समूहमा फिलिपिन्स र हङकङ रहेका छन् । रासस
अफिम सहित तीन जना प्रक्राउ,"काठमाडौँ: दुई किलो दुई सय २४ ग्राम अफिम सहित तीनजना प्रक्राउ परेका छन् । महानगरीय प्रहरी वृत लैनचौरको टोलीले अफिम बेचविखनमा संग्लन रहेको आरोपमा रुकुमकोट गाउँपालिका ४ अर्चले रुकुमकी ४१ वर्षीया धनमाया पुन, पूर्वी रकुम स्थायी घर भई हाल रुपन्देही तिलोत्तमा बस्ने ३७ वर्षीय रुद्र राना र ५४ वर्षीय कर्म जोतन पुनलाई पक्राउ गरेको हो । धनमाया पुनलाई ठमेलबाट, रुद्र राना र कर्म जोतन पुनलाई मित्रनगर नयाँबसपार्कबाट प्रक्राउ गरिएको प्रहरीले जनाएको छ । महानगरीय प्रहरी परिसर काठमाडौँका एसएसपी अशोक सिंहका अनुसार अफिम बोकेर ठमेलमा हिँडिरहेको सूचनाको आधारमा धनमाया पुन प्रक्राउ परेकी हुन । उनीबाट १२ सय ग्राम अफिम बनाउन प्रयोग हुने कच्चा पद्धार्थ बरामद गरिएको छ । उनलाई प्रक्राउ गरेर सोधपुछ गर्दा अन्यसँग पनि अफिम रहेको थाहा पाएपछि अन्य दुईलाई मित्रनगरबाट प्रक्राउ गरिएको हो । रुद्र र कर्मको साथबाट एक किलो २४ ग्राम अफिम बरामद गरिएको छ ।"
"अफगान महिलाले शर्तसहित पढ्न पाउने तालिबानको घोषणा, चिनियाँ र रुसी गुप्तचरबीच गोप्य भेट","महिलाले विश्वविद्यालयमा अध्ययन गर्न पाउनेः तालिवान काबुल: अफगानिस्तानको तालिबान सरकारले आइतबार महिला शिक्षा सम्बन्धी नयाँ नियम जारी गरेको छ । तालिबान सरकारले विभिन्न शर्त सहित अफगानिस्तानका महिलाले उच्च शिक्षा हासिल गर्न पाउने अनुमती जारी गरेको हो । तालिबानका शिक्षामन्त्री अब्दुल बाकी हक्कानीले महिलाले शर्तसहित उच्च शिक्षासम्मको अध्ययनलाई निरन्तरता दिन पाउने बताएका छन् । महिला शिक्षाको लागि नयाँ शर्त र नीति जारी गरिएको छ आइतबारको प्रेस सम्मेलनमा हक्कानीले भनेका छन्, महिलालाई पनि विश्वविद्यालयसम्मको पढाइ गर्ने अनुमती दिइएको छ । तर महिला र पुरुषले एउटै कक्षाकोठामा भने पढ्न पाउने छैनन् । साथै अध्ययनका लागि आउने महिलाले अनिवार्य रुपमा हिजाव लगाउनु पर्नेछ । विश्वविद्यालयमा अध्ययन हुने पाठ्य सामग्रीको चाँडै समीक्षा गरिने तालिबान सरकारले जनाएको छ । यसअघि तालिबानले कला र संगीत अध्ययनमा प्रतिबन्ध लगाउने बताउँदै आएको थियो । ००० पाकिस्तानी गुप्तचर एजेन्सीको आयोजनामा चीन र रुसी गुप्तचरहरुको भेट इस्लामाबाद: पाकिस्तानी गुप्तचर एजेन्सी आइएसआईको आयोजनामा विभिन्न मुलुकका गुप्तचर प्रमुखबीच भेटवार्ता भएको छ । आइएसआईद्वारा आयोजित उक्त भेट कार्यक्रममा चीन, रुस, इरान र अन्य मध्य एसियाका गुप्तचर प्रमुखबीच भेटवार्ता भएको पाकिस्तानी मिडियाले जनाएका छन् । यद्यपि, उनीहरुबबीचको भेटबारे आधिकारिक सूचना जारी नभए पनि अफगानिस्तानको अवस्थाबारे छलफल गरिएको पाकिस्तानी मिडियाले जनाएको छ । डन न्युजका अनुसार गुप्तरचर प्रमुखबीच शनिबार राति भेटवार्ता भएको थियो । उक्त भेटमा रुस, चीन, ईरान र अन्य मध्य एसियन मुलुकका गुप्तचर प्रमुखको उपस्थिति रहेको थियो । पाकिस्तानले यस्तोखाले भेट आयोजना गर्नुले अफगानिस्तानमा शान्ति चाहेको भन्ने बुझिन्छ उच्चस्तरीय स्रोतले भनेको छ । ००० चीनले बनायो देशकै पहिलो रेडियोएक्टिभ फोहोर डिस्पोजल उपकरण बेइजिङ: चीनले मुलुकको पहिलो पटक फोहोरमैला डिस्पोजल गर्ने उच्चस्तरीय रेडियोएक्टिभ उपकरण निर्माण गरेको छ । चीनले पहिलो पटक आणविक उद्योगबाट निस्कने तरल फोहोरलाई उचित तरिकाले डिस्पोजल गर्ने उपकरण बनाएको हो । चीनको सिचुआन प्रान्तस्थित गुनग्याउनमा उक्त उपकरण आइतबार आधिकारिक रुपमा जडान गरिएको छ । यस्ताखाले प्रविधिको विकास र उपयोग गर्ने चीन संसारको एकाध मुलुकमा पर्ने ग्लोबल टाइम्सले जनाएको छ । यस प्रविधिले आणविक फोहोरलाई उचित तरिकाले डिस्पोजल गर्ने र भविष्यमा हुने वातावरणीय मानव स्वास्थ्य जोखिमलाई न्यूनिकरण गर्ने विश्वास चिनियाँ विज्ञहरुले गरेका छन् । चीनले आणविक उद्योग सञ्चालन गरेपछि आफूले बनाएको सबैभन्दा ठूलो र उत्कृष्ट परियोजनाको रुपमा लिएको छ । यस्तोखाले प्रविधि अमेरिका, फ्रान्स, जर्मनी र अन्य केही मुलुकले मात्र प्रयोगमा ल्याएका छन् । सन् २००४ मा चाइना एटोमिक ईनर्जी आयोगले सो परियोजना विकास गर्न स्वीकृती दिएको थियो भने चीन र जर्मनको संयुक्त डिजाइनमा सो परियोजना अघि बढेको थियो । ००० परमाणु निगरानी क्यामेरा राख्न ईरानको अनुमती तेहरानः परमाणु प्रतिष्ठानमा निगरानीको लागि क्यामेरा राख्न ईरानले अनुमती दिएको छ । ईरानले आफ्नो परमाणु प्रतिष्ठानको निगरानीका लागि परमाणु हात हतियारसम्बन्धी संयुक्त राष्ट्रसंघको अन्तर्राष्ट्रिय संवेदनशील निकाय इन्टरनेसनल अटोमिक ईनर्जी एजेन्सी (आइएईए)लाई नयाँ मेमोरी कार्डसहितको क्यामेरा राख्न अनुमती दिएको हो । आइएईएका प्रमुख राफेल ग्रोसी र आइएईए ईरानका प्रमुख मोहम्मद इस्लामीबीच आइतबार भेटवार्ता भएको थियो । सो भेटमा सन् २०१५ को परमाणु सम्झौतामा पनि आइएईए ईरानका इस्लामीले आइतबार हस्ताक्षर गरेको अलजजिराले जनाएको छ । सो सम्झौतापछि आइएईए प्रमुख ग्रोसीले निरन्तर ईराकको राजधानी तेहरानको भ्रमण गर्न पाउने बताइएको छ । यसअघि ईरानले आफ्नो परमाणु निगरानीमा कुनै पनि निकायलाई अनुमती दिएको थिएन । ००० रुसी आक्रमणमा दुई युक्रेनी सैनिकको मारिए मस्को: युक्रेनको पूर्वी क्षेत्रमा प्रो रसियनले गरेको आक्रमणमा दुई युक्रेनी सैनिक मारिएका छन् भने अन्य १० घाइते भएका छन् । युक्रेनी सैनिक र प्रो रसियन समूहबीच विगत २४ घण्टामा भएको दोहोरो भीडन्तमा परी दुई सैनिक मारिएको र १० घाइते भएको आइतबार युक्रेन सेनाले बताएको छ । युक्रेनको डोनेस्ट्क क्षेत्रमा विगत २४ घण्टामा प्रो रसियन र विरोधी समूहबीच दोहोरो लडाईँ भएको थियो युक्रेन सेनाले आइतबार जारी गरेको विज्ञप्तिमा भनिएको छ दुश्मनहरुले गरेको आक्रमणमा पनि हाम्रा दुई सैनिक मारिएका छन् भने १० सैनिक घाइते भएका छन् । यद्यपि स्थानीयहरुमा भने कुनै असर पुगेको छैन । सन् २०१४ फेब्रुअरीदेखि प्रो रसियन र सरकार विरोधी समूहले युक्रेनको दक्षिणी र पूर्वी क्षेत्र डोनेस्ट्क र लुगान्स्क क्षेत्रमा युक्रेनले आफ्ना सैनिक खटाएको छ । सन् २०१४ मा रुसले क्रिमियन प्रायद्धिप कब्जा गरेपछि सो समूहबीच युद्ध भड्किएको थियो । त्यसयता विद्रोही समूहको हमलामा ५२ युक्रेनी सैनिक मारिएको युक्रेनले जनाएको छ । सरकारविरोधी समूहलाई हतियार र सैनिक उपलब्ध गराउनुमा रुस दोषी रहेको आरोप युक्रेन र युक्रेन समर्थकहरुले लगाएका छन् । ००० पाकिस्तानमा चट्याङका कारण तीन परिवारका १४ को मृत्यु पेशावरः पाकिस्तानको पख्तुनख्वा प्रान्तमा अवस्थित एक गाउँमा चट्याङका कारण तीन परिवारका १४ को मृत्यु भएको छ । मेघ गर्जनसहित चट्याङ पर्दा एकै गाउँका तीन घरमा चट्याङ लागेको थियो । चट्याङका कारण आइतबार बिहान महिला र बालबालिकासहित तीनै घरका १४ को मृत्यु भएको स्थानीय सञ्चारमाध्यमले जनाएका छन् । चट्याङका कारण माटोबाट बनेका घरहरुमा पूर्ण रुपमा क्षति पुगेको बताइएको छ । पख्तुनख्वा पाकिस्तानको पहाडी क्षेत्र हो । वर्षातको समयमा सो क्षेत्रमा पहिरो, बाढी र चट्याङको चपेटामा पर्ने गर्छ । ००० १८ वर्षीया एम्माले जितिन् युएस ओपन टेनिस लण्डन: बेलायतकी एक किशोरी अमेरिकाको खुला टेनिस प्रतियोगिताो विजेता बनेकी छन् । १८ वर्षीया किशोरी एम्मा राडुकानु अमेरिकामा आयोजित युएस ओपन टेनिस अन्तर्गत ग्रान्ड स्ल्यामको विजेता बनेकी हुन् । ४४ वर्ष लामो कीर्तीमानी तोड्दै उनले सो उपाधी हात पारेको अन्तर्राष्ट्रिय सञ्चारमाध्यमले जनाएका छन् । १९ वर्षीया लेला फर्नान्डिजलाई ६४, ६३ ले हराउँदै एम्माले सो उपाधी जितेकी हुन् । ४४ वर्षअघि ब्रिटेनका लागि ग्रान्ड स्ल्यामको उपाधी भर्जिनिया वेडले जितेकी थिइन् । सो उपाधीसँगै राडुकानुले पुरस्कार स्वरुप १८ लाख अमेरिकी डलर पाएकी छन् । साथै उनी टेनिस खेलमा ब्रिटेनको पहिलो वरियतामा परेकी छन् भने विश्वको २३ औं वरियताको सूचीमा पर्न सफल भएकी छन् । ००० बंगलादेशमा १८ महिनापछि विद्यालय खुले ढाकाः कोरोना महामारीका कारण बन्द भएका बंगलादेशका विद्यालय १८ महिनापछि खुलेका छन् । विश्वमा महामारी भित्रिएदेखि बन्द भएका बंगलादेशका विद्यालयहरु आइतबारदेखि भौतिक रुपमा सञ्चालनमा आएका हुन् । कोभिडका कारण लामो समयसम्म विद्यालय बन्द हुँदा बंगलादेशसहित दक्षिण एसियाका लाखौँ बालबालिकाको पढाइमा असर पुगेको भन्दै युनिसेफले चेतावनी दिएको थियो । युनिसेफको चेतावनी र विश्व स्वास्थ्य संगठनको स्वास्थ्य मादण्डअनुसार बंगालदेशका विद्यालयहरु पुन: सञ्चालमा ल्याएको बताइएको छ । बंगलादेशको राजधानी ढाकामा फूलको गुच्चा र चकलेटले बालबालिकालाई विद्यालयमा स्वागत गरेको बताइएको छ । लामो समयपछि विद्यालय पुगेका बालबालिकाहरुलाई स्वास्थ्य मापदण्ड अपनाउन आग्रह गरिएको छ । बंगलादेशको टेलिकम सेवाका अनुसार मुलुकमा केबल ४१ प्रतिशत मानिसहरु मात्र स्मार्ट फोन र इन्टरनेटको पहुँचमा छन् । इन्टरनेटको पहुँच बाहिरका लाखौँ विद्यार्थीहरुको पढाइ १८ महिनादेखि प्रभावित बन्दै आएको थियो । ००० दक्षिण चीनमा कोरानाको प्रकोप, यातायात र अन्य सेवा बन्द बेइजिङः दक्षिण चीनमा कोरोना संक्रमण पुन: फैलिएको छ । कोरोना संक्रमण उच्च रहेको भन्दै पुतियन शहरमा यातायात, सिनेमा हल लगायत विभिन्न सार्बजनिक सेवा बन्द गरिएको छ । साङघाईदेखि दक्षिण क्षेत्रमा रहेको पुतियन शहरमा २९ लाख जनसंख्या रहेको छ । उक्त शहरबाट बाहिर जाने यात्रुले कोरोना मापदण्ड अपनाउनु पर्ने गरी निर्देशन जारी गरिएको छ । चीनको राष्ट्रिय स्वास्थ्य आयोगका अनुसार पुतियन शहरमा पछिल्लो २४ घण्टामा डेल्टा भेरियन्टका १९ संक्रमित फेला परेका छन् । चीनको स्वास्थ्य आयोगले आइतबार कोरोना नियन्त्रणको लागि विशेषज्ञ टोलीलाई सो क्षेत्रमा खटाएको छ । चीनको वुहानबाट सुरु भएको कोरोना कहर हाल पनि संसारका विभिन्न मुलुकमा विकराल रुप लिइरहेको छ । यद्यपि, चीनले २०२० मै आफूलाई कोरोना भाइरस मुक्त मुलुक घोषणा गरेको थियो । चीनका विभिन्न प्रान्तमा डेल्टा भाइरस देखा परेको थियो । संयोजन: अस्मिता खड्का"
म्यानपावरले ठगेपछि अस्पतालमा बम राखेर फिरौती !,"काठमाडौँ: गत भदौ २४ गते काठमाडौँ पुरानो बानेश्वरस्थित मातृका आँखा अस्पतालमा बम राखिएको खवर फैलियो । उक्त बम अर्को दिन नै सेनाको टोलीले निस्क्रिय बनाएको थियो । अस्पताल प्राङगणमा बम राखेर डा किशोर प्रधानलाई अपरिचित युवाहरुले ३ करोड फिरौती माग्दै पटक पटक फोन गरिरहे । फोन गर्ने धादिङका आशिष कुंवर थिए । कुंवरले डा प्रधानलाई फोन गरेर अस्पताल र घर समेतमा बम राखेको र पैसा नदिए ध्वस्त पारीदिने भन्दै धम्काइरहेका थिए । अस्पतालमा बम राख्ने कुंवरसहित तीन जनालाई प्रक्रेर प्रहरीले आइतबार सार्वजनिक गरेको छ । पक्राउ पर्नेमा धादिङको त्रिपुरासुन्दरी गाउँपालिका घर भई फुटुङ बस्ने २५ वर्षीय आशिष कुंवर, उनका भाई २० वर्षीय अभिषेक कुंवर र रोल्पाको खोलावाङ घर भएका ४० वर्षीय अम्मर बहादुर रोका मगर छन् । महानगरीय प्रहरी परिसर काठमाडौँमा आइतबार आरोपीहरु सार्वजनिक गरिएको छ । परिसरका एसएसपी अशोक सिंहका अनुसार धादिङका आशिष र अभिषेक काठमाडौँ फुटुङमा बसेर विदेश जाने तयारीमा थिए । विदेश जाने प्रक्रियाको लागी १७ लाख बढी खर्च भैसकेको थियो । तर भिसा आएको थिएन । एक महिना अघि आशिष आँखाको लेन्स फेर्नको लागि मात्रृका आँखा अस्पताल बानेश्वर पुगेका थिए । जहाँ ८० हजार खर्च गरेर आँखा उपचार गरे । प्रहरीका अनुसार उपचारको लागि आँखा अस्पताल पुगेका उनीहरु अस्पताल चलेको देखेपछि पैसा कमाउन सकिन्छ भनेर बम राख्ने योजना बनाएका थिए । उनीहरुले युट्यूव हेरेर बम बनाउन सिकेको प्रहरी अनुसन्धानबाट खुलेको छ । डाक्टरलाई फोन गरेर धम्काउनको लागि एनसेल र स्मार्ट फोनको तीन वटा नयाँ सिमकार्ड किनेका थिए । युट्यूब हेरेरै टाइम बम बनाएपछि उनीहरु ट्याक्सीमा बम लिएर गई अस्पतालको तेस्रो तलामा राखेर फर्केका थिए । बम राखेपछि उनीहरुले अस्पतालको एक कर्मचारीलाई फोन गरेर शौचालयमा बम भएको खवर गरेका थिए । १ करोड ७५ लाख लेनदेन गर्ने गरी अम्मर बहादुर रोकाले बार्गेनिङ गरेका थिए । पैसा लिएर नागढुंगा आउनका लागि प्रधानलाई खवर गरेका थिए । यसै क्रममा आशिष र अम्मरबहादुर प्रक्राउ परे । अभिषेकलाई भने प्रहरीले धादिङबाट प्रक्राउ गरेर ल्याएको हो । प्रहरीले उनीहरूमाथि आपराधिक लाभ सम्बन्धी कसुरमा अनुसन्धान गरिरहेको छ । एसएसपी सिंहका अनुसार उनीहरुले बनाएको बम कुन अवस्थामा थियो, सक्कली नै थियो कि नक्कली, दाजुभाई यसअघि पनि आपराधिक घटनामा संग्लन थिए थियनन् भन्ने बारे थप अनुसन्धान गरिँदैछ ।"
बंगलादेशसँग नेपालको कडा प्रतिष्पर्धा (फोटो फिचर),"काठमाडौँ: काठमाडौँको दशरथ रंगशालामा नेपाल र बंगलादेशबीच मैत्रीपूर्ण महिला फुटबल खेल गोलरहित बराबरीमा चलिरहेको छ । खेलको दोस्रो हाफसम्म पनि कुनै टिमले पनि गोल गर्न सकिरहेका छैनन् । खेलको पहिलो हाफमा भने बंगलादेशले दबाब बनाएको थियो । दोस्रो हाफको अन्त्यतिर आइपुग्दा नेपाली टोली थप आक्रामक देखिएको छ । नेपाली टोलीको तर्फबाट अन्जना राना मगर, पुजा राना, गिता राना, अमृता जैसी, हिरा कुमारी भुजेल, सरु लिम्बु, प्रीती राई, रेनुका नगरकोटी, अनिता बस्नेत, रश्मी घिसिङ र विमला चौधरी मैदानमा छन् । यसअघि बिहीबार भएको खेलमा नेपालले बंगलादेशलाई २१ ले पराजित गरेको थियो । खेलामा प्रिती राईले एक गोल गरेकी थिइन् ।"
पत्रकारमाथि हातपातको घटनाप्रति मिडिया एलायन्सको ध्यानाकर्षण,"काठमाडौँ: अमेरिकी परियोजना एमसीसीको विषयमा समाचार संकलननका क्रममा पत्रकारमाथि हातपात भएको छ । खबर संकलनका लागि काठमाडौँको होटल मेरियट पुगेका एभिन्यूज खबरकर्मीमाथि प्रहरीले हातपात गरेको घटनाप्रति मिडिया एलायन्स नेपालको गम्भीर ध्यानाकर्षण जनाएको छ । भदौ २५ गते काठमाडौँको नक्सालस्थित होटलमा खबर संकलनका लागि पुगेका संवाददाता शितल रिजाल र क्यामरा पर्सन सुरेश रजकमाथि प्रहरीले हातपात गरेको भन्दै मिडीया एलाइन्सले आपत्ति जनाएको हो । मिडिया एलायन्सका अध्यक्ष भाष्करराज राजकणिर्कारले जारी गरेको विज्ञप्तीमा भनिएको छ, मिलिनियम च्यालेन्ज कर्पोरेसन (एमसीसी) को विषय अहिले नेपालमा सर्वाधिक चासो र सरोकारको मुद्दा रहँदै आएको छ । सो घटनासँग सम्बन्धित विषयका जानकारी र सूचना जनतालाई पुर्याउनु सञ्चारकर्मीको कर्तव्य हो । तर, शुक्रबार राति मेरियट होटलमा एभिन्युजकर्मीमाथि गरिएको आक्रमण स्वतन्त्र प्रेसमाथिको आक्रमण भएको हाम्रो ठहर छ । मिडिया एलायन्स नेपालले घटनाको छानविन गरी त्यसमा संग्लनलाई तत्काल कारवाही प्रक्रिया अघि बढाउन सरोकारवालासँग माग पनि गरेको छ । समाचार संकलनमा खटिएका सञ्चारकर्मीमाथि आक्रमण हुनुले सरकारले स्वतन्त्र प्रेसमाथि धावा बोल्न खोजेको भन्दै दोषीलाई कारवाही गर्न मिडिया एलायन्स नेपालले माग गरेको छ ।"
स्वास्थ्य मन्त्रालयमा स्वास्थ्य सेवाकै सचिव राख्नुपर्ने माग,"हेटौंडा: बागमती प्रदेशको स्वास्थ्य मन्त्रालयमा स्वास्थ्य समूहबाटै सचिव राख्न माग गर्दै जिल्ला स्वास्थ्य कार्यालय तथा प्रदेशस्थित स्वास्थ कार्यालयका प्रमुखहरुले ध्यानाकर्षण गरेका छन् । उनीहरुले प्रदेशका मुख्यमन्त्री अष्टलक्ष्मी शाक्य, आन्तरिक मामिला तथा कानून मन्त्री अजयक्रान्ति शाह र स्वास्थ्य मन्त्रालयका अधिकारीहरुलाई भेटेर ध्यानाकर्षण गराएका हुन् । प्रशासन समूहको सचिव हुँदा काम बुझ्नै समय लाग्ने र काम गर्न समस्या हुने भएकाले स्वास्थ्य सेवाबाटै सचिव राख्न ध्यानाकर्षण गराइएको जिल्ला स्वास्थ्य कार्यालय काभ्रेका प्रमुख नरेन्द्र झाले बताए । मुख्यमन्त्री शाक्यले मन्त्रीपरिषद विस्तारको क्रममा प्रदेशको सामाजिक विकास मन्त्रालयबाट स्वास्थ्य मन्त्रालय अलग बनाएकी थिइन् । स्वास्थ्य मन्त्री ज्यू हेटौंडा बाहिर हुनुभएकाले फोनमा कुरा भएको छ, मुख्यमन्त्री र आन्तरिक मन्त्री पनि सकरात्मक हुनुभएको छ, जिल्ला स्वास्थ्य कार्यालय काभ्रेका प्रमुख झाले भने, हाम्रो माग सुनुवाई हुन्छ भन्नेमा विश्वस्त छौँ । अहिले सामाजिक विकास मन्त्रालयकै सचिवले स्वास्थ्य मन्त्रालयको काम सम्हालिरहेका छन् । संघीय सरकारले प्रदेशको मन्त्रालयहरुमा उपसचिवलाई सचिव बनाएर पठाउने गरेको छ । डेलिगेशनको लागि ललितपुर, भक्तपुर, काठमाडौँ, काभ्रे, धादिङ, सिन्धुपाल्चोक स्वास्थ्य कार्यालयका प्रमुख तथा प्रदेशस्थित स्वास्थ्य निकायका प्रमुखहरुको उपस्थिति थियो ।"
कोरोना संत्रमणबाट धुलिखेल अस्पतालमा ७ महिने शिशुको मृत्यु,काभ्रे: कोरोना संक्रमित सात महिने शिशुको उपचारको क्रममा धुलिखेल अस्पतालमा आईतबार मृत्यु भएको छ । जिल्ला स्वास्थ्य कार्यालय काभ्रेका प्रमुख डा नरेन्द्र कुमार झाका अनुसार धुलिखेल अस्पतालमा उपचार भइरहेको बुटवल नगरपालिका वडा नं ७ का एक शिशुको उपचारकै क्रममा मृत्यु भएको हो । मृतक शिशुको परिवारले उपचार गराउन ल्याएका शिशुलाई २५ गते शुक्रबार कोरोना संक्रमण पुष्टि भएको थियो । कोरोना संक्रमण पुष्टि भएसँगै आईतबार अस्पतालमा शिशुको मृत्यु भएको डा झाले बताए । सात महिनाको शिशुलाई पेटको समस्या र जन्डिसको मात्र देखिएको थप उपचारकै क्रममा मृत्यु भएको अस्पतालले जनाएको छ । आईताबार मृत्यु भएको शिशुको धुलिखेल नगरपालिकाको स्वास्थ्य शाखाले शव व्यवस्थापन गर्न ठाउँको पहिचान गरेर नेपाली सेनाले आईतबार दिउँसो शव व्ययवस्थापन गरिएको स्वास्थ्य शाखा सह संयोजक सरोज थापाले जानकारी दिए । जिल्लामा कोरोना संक्रमणबाट हालसम्म २ सय ६७ जनाको मृत्यु भइसकेको छ । मृतकमध्ये काभ्रेका १ सय ९१ जना र बाहिरको जिल्लाका ७६ जनाको कोरोना संक्रमणबाट काभ्रेमा मृत्यु भएको छ । केही समयसम्म नेपालकै धेरे संक्रमित हुने जिल्लाको परिचय बनाएको काभ्रेमा पछिल्लो समय संक्रमण दर घटिरहेको छ । जिल्लामा आईतबारसम्ममा सक्रिय संक्रमित १ सय ८७ जना रहेको २० जना विभिन्न अस्पतालहरुको आईसोलेशनमा राखेर थप उपचार भइरहेको स्वास्थ्य कार्यालयको रेकर्डमा उल्लेख छ ।
गोर्खाज् फाइनान्सको बदमासी: खोलाको जग्गामा लगानी गर्दै व्यक्तिको रकम रोका,"विराटनगर: इटहरीस्थित गोर्खाज् फाइनान्सले व्यक्तिले निक्षेप राखेको रकम रोका गर्दै खोला क्षेत्रमा पर्ने जग्गा किन्न दबाब दिने गरेको पाइएको छ । विराटनगरको महालक्ष्मी नारायण रियल स्टेट प्रालिका प्रमुख आनन्द मोहन झाका अनुसार उक्त फाइनान्सको इटहरी शाखामा निक्षेप राखेको ५१ लाख रुपैयाँ ८ महिनादेखि जबर्जस्ती रोकेर खोला क्षेत्रमा परेको जग्गा किन्न दवाव दिने गरेको छ । झाले फाइनान्समा धितो राखेको अर्को व्यक्तिको जग्गा खरिद गर्ने प्रक्रिया अघि बढाउँदा गोर्खाज फाइनान्सले डिपोजिट माग गरेको र सोही बमोजिम फाइनान्समा खाता खोलेर रकम जम्मा गरी रोक्का गरी राखेका थिए । फाइनान्सले भने जग्गाधनी इटहरीका सुवास दुलालको नाम रहेको १५ कठ्ठा जग्गा खरिद गर्ने भए बालिका दुलालको नामको खोलाभित्रको १ कठ्ठा ७ घुर जग्गा समेत किन्नुपर्ने शर्त तेर्स्याएर ८ महिनादेखि आफूलाई अलमल्याएको पीडित झाले बताए । उनले इटहरी उपमहानगरपालिका१२ पकलीस्थित सुवास दुलालको नाममा रहेको १५ कठ्ठा जग्गा खरिदका लागि जग्गाधनी दुलालसँग सहमति गरेका थिए । गोर्खाज फाइनान्समै धितोमा रहेको उक्त जग्गा खरीद गर्नका लागि दुलालकै नाममा रहेको अर्को कित्ताको १ कठ्ठा ७ धुर जग्गा समेत खरीद गर्नुपर्ने भन्दै फाइनान्सले पछि शर्त तेर्स्याएको झाले गुनासो गरे । झाले भने फाइनान्सले खोलाभित्रको जग्गा आफूलाई योजनावद्ध तरिकाले भिडाउने षडयन्त्रमा लागेको छ। फाइनान्सले सुवासको १५ कठ्ठा र डिल्ली सुवेदीको १८ कठ्ठा जग्गा किन्नुहुन्छ भने हाम्रोमा खाता खोलेर पैसा राख्न भनेको थियो, मैले सोही अनुसार ५१ लाख रुपैयाँ बैना स्वरुप बैंकमा खाता खोलेर राखें पीडित झाले भने, तर फाइनान्सकै मिलेमतोमा १५ कठ्ठा जग्गा हामीलाई नसोधी बेचिएपछि खोलाभित्रको जग्गा मलाई किन्न दवाव दिइयो ।' पीडित झाले २०७७ पुस २ गते गोर्खाज फाइनान्सको इटहरी शाखामा खाता खोल्ने र रकम जम्मा गर्ने भन्दै कम्पनीको नामबाट एकल माइन्युट गरेका थिए । उनले फाइनान्सको विश्वासमा परेर ५१ लाख रुपैयाँ जम्मा गरे । उक्त रकम रोक्का राखिदिने निर्णयसँगै डिल्लीप्रसाद सुवेदीको कित्ता नं ७९४ र ७९६ को क्षेत्रफल १८ कठ्ठा, सुवास दुलालको पकलीस्थित कित्ता नं ७९३ र ७९५ को १५ कठ्ठा, सुन्दरहरैंचाको कित्ता नं ३०८७ नम्बरको १ कठ्ठा ७ धुर जग्गा खरीद गर्ने व्यहोरा उल्लेख गरेर फाइनान्सलाई माइन्युट बुझाएका थिए । तर फाइनान्सले धितोमा लिएको १ कठ्ठा ७ धुर जग्गा भने खोलाभित्र रहेको कुरा पछि नापजाँच गर्दा मात्रै थाहा पाएका थिए । एकल निर्णय अनुसार तीनवटै कित्ताको जग्गा ०७७ चैत मसान्तभित्रै पास गर्ने भाका राखेर फाइनान्समा बैना जम्मा गरे पनि फाइनान्सले भने झालाई जानकारी नै नदिई सुवासको नाममा रहेको १५ कठ्ठा जग्गा बिक्री गर्न फुकुवा सहमति दिएको पाइएको छ । फाइनान्सले योजनावद्ध रुपमा १५ कठ्ठा जग्गाको फुकुवा सहमति दुलाल दिएर दिएर झालाई भने खोलाभित्र पर्ने १ कठ्ठा ७ धुर जग्गा भिडाउन खोजेको पाइएको छ । सुवास दुलालको नाममा रहेको सुन्दरहरैंचा र बेलबारी नगरपालिकाको सिमाना छुट्याउने लालभित्ती खोलाभित्रको १ कठ्ठा ७ धुर जग्गा धितो राखेर ४९ लाख रुपैयाँ ऋण लगानी गरेको छ । उक्त खोलामा परेको जग्गासहित खोलाको सिमानाबारे अहिले सुन्दरहरैंचा र बेलबारी नगरपालिकाबीच विवाद कायम छ । सुवासको नाममा रहेको १ कठ्ठा ७ धुर जग्गा सहित सोही जग्गामा जोडिएको बालिका दुलालको नाममा रहेको १ कठ्ठा ६ घुर जग्गामा फाइनान्सले थप ४९ लाख रुपैयाँ लगानी गरेको स्रोतले बताएको छ । खोलाभित्रको उक्त दुईवटा कित्तामा फाइनान्सले ९८ लाख रुपैयाँ लगानी गरेको हो । साथै जग्गामा लगानी गर्ने फाइनान्सका तत्कालीन शाखा प्रमुख अहिले अमेरिका पलायन भएको बताइएको छ । खोलाको जग्गाको भ्यालुऐशन गर्ने भ्यालुऐटर समेत कालो सूचीमा परेका छन् । फाइनान्सले झण्डै ५ वर्षअघि खोलाभित्र अस्वभाविक मुल्याकंन गराई लगानी गरेको र पछि आफू फसेको थाहा पाएपछि जग्गाधनी सुवास दुलालमार्फत सर्वसाधारणलाई बेच्ने गरेको पाइएको छ । फाइनान्सले अहिले खोलाभित्रको (कठ्ठा) धुर जग्गामा गरेको लगानीको सावा व्याजसहित ६५ लाख रुपैयाँ किन्न दवाव दिइरहेको पीडित झाले बताए । खोलाभित्रको जग्गा जानीजानी किन्न नसकिने भन्दै आफूले जम्मा गरेको रकम फिर्ता मागेको उनले बताए । तर फाइनान्सले भने पैसा रोक्न नमिल्ने भन्दै विभिन्न बहाना बनाउने तर जम्मा भएको पैसा अहिलेसम्म झिक्न दिएको छैन ।"
महामारीमा सुस्ताएको मुस्ताङको पर्यटन (फोटो फिचर),जोमसोम: गण्डकी प्रदेशको पर्यटकीय हबको रुपमा परिचित हिमाली जिल्ला मुस्ताङ कोरोना कहरका कारण सुनसान छ । वर्षेनी ३ लाख आन्तरिक र ६० हजार विदेशी पर्यटक भित्रिने मुस्ताङ गत वर्षको पुसदेखि फागुनसम्म खुलेर फेरि लकडाउन भयो । कोरोना माहमारीसँगै प्रभावित बनेको मुस्ताङले ३ महिना खुलेर झन्डै २७ महिना भन्दा बढी पर्यटकीय क्षति गुमाएको हो । पर्यटन क्षेत्रमा परेको असरका कारण मुस्ताङका पर्यटन ब्यवसायी समस्यामा परेका छन् । कुनै बेला आन्तरिक तथा बाह्य पर्यटकले खचाखच हुने मुस्ताङका होटल तथा रेष्टुरेन्टहरु पर्यटकको उपस्थिति नहुँदा रित्तै छन् । कोरोनाको पहिलो लहर क्रमश मत्थर हुँदै गर्दा आर्थिक अवस्था विस्तारै चलायमान बन्दै गइरहेको मुस्ताङमा दोश्रो भेरियन्टले पर्यटन ब्यवसायीलाई पुनः निराश बनाएको हो । मुस्ताङमा लिजमा होटल संञ्चालन गरेका जिल्ला बाहिरका पर्यटन ब्यवसायी पर्यटक नहुँदा विस्थापित हुने अवस्थामा छन् । गण्डकी प्रदेशको पर्यटकीय धरोहरका रुपमा रहेको प्रसिद्ध धार्मिक स्थल मुक्तिनाथ मन्दिर ५ महिनादेखि बन्द छ । स्थानीय प्रशासनले जारी निषेधाज्ञा खुकुलो बनाए पनि अझै मुक्तिनाथ मन्दिर प्राविधिक समस्याका कारण खुल्ला हुन सकेको छैन । यस क्रममा क्यामेरामा कैद गरिएका मुस्ताङका केही झलक:
"नेप्से ७१ अंकले बढ्यो, ९ अर्ब ४४ करोड बराबरको कारोबार","काठमाडौं : साताको पहिलो दिन नेप्से परिसूचक बढेको छ। आइतबार २४८ प्रतिशत अर्थात् ७१४३ अंकले बढेर २९४७४२ बिन्दुमा पुगेको हो। नेप्से परिसूचक बढेसँगै कारोबार रकम पनि वृद्धि भएको छ। गत हप्ताको अन्तिम कारोबार दिन ६ अर्ब ६४ करोड मूल्य बराबरको कारोबार भएको शेयर बजारमा आइतबार ९ अर्ब ४४ करोड बराबरको शेयर खरिदबिक्री भए। यसदिन २३१ कम्पनीको ७१ लाख कित्ता ९ अर्ब ४४ करोड मूल्य बराबरको किनबेच भएको हो। यस्तै ठूला कम्पनीको शेयर मापन परिसूचक सेन्सेटिभ १३ अंकले वृद्धि भएर ५४८२९ बिन्दुमा पुगेको छर सामूहिक लगानी कोषबाहेक सबै समूहको परिसूचक बढेको छ। जलविद्युत,६३७, विकास बैंक ५१३, वित्त ४०८, उत्पादन ४५१, निर्जीव विमा ३२७, होटल र पर्यटन २२३ प्रतिशतले बढेको छ। यस्तै अन्य समूहको शेयर परिसूचक अघिल्लो कारोबारभन्दा बढेको छ। आइतबार १० कम्पनीको शेयर मूल्य १० प्रतिशतले बढेको छ। नेशनल हाइड्रोपावर, राष्ट्रिय बीमा कम्पनी, अपि पावर,लिबर्टी इनर्जी, पाँचथर पावर,छ्याङ्दी हाइड्रोपावर, सानिमा लाइफ इन्स्योरेन्स,अरुण काबेली, फस्ट माइक्रोफाइनान्स,राष्ट्रिय बीमा कम्पनीको शेयरको मूल्य १० प्रतिशत बढेको हो। कारोबार रकमका आधारमा अरुण भ्याली हाइड्रोपावर शीर्ष स्थानमा रह्यो। यो कम्पनीको ७३ करोड ७७ लाखभन्दा बढी शेयर खरिदबिक्री भए। सिटिजन्स म्युचुअल फण्डको शेयर मूल्य घटेर सर्वाधिक ३५८ प्रतिशतले घटेको छ। त्यसैगरी रैराङ्ग हाइड्रोपावर र एनआइसी एसिया ग्रोथ फण्डको मूल्य २ प्रतिशतभन्दा बढीले घटेको छ।"
म्याग्दीमा सामुदायिक बिद्यालय खुल्याे,"बेनी : करिब पाँच महिनापछि म्याग्दीका सामुदायिक बिद्यालयमा बिद्यार्थीको भौतिक उपस्थितिमा पठनपाठन शुरु भएको छ। कोरोना भाइरसको जोखिमकाबीच सदरमुकाम बेनी बजार बाहेक ग्रामीण क्षेत्रका सामुदायिक विद्यालयले पठनपाठन सञ्चालन गरेका हुन्। सरकारले अघि सारेको 'स्मार्ट लकडाउन'को अवधारणा अनुसार सामुदायिक बिद्यालयले भौतिक उपस्थितिमा पठनपाठन सञ्चालन गरेका जनाएका छन्। ग्रामीण विद्यालयमा अनलाइन कक्षा प्रभावकारी नभएपछि निषेधाज्ञा र समुदाय सिल गर्ने स्मार्ट लकडाउन अवधारणाको अभ्यास गरेर बिद्यालय सञ्चालन भएको हो। अन्नपूर्ण गाउँपालिकाका प्रमुख प्रशासकीय अधिकृत सुरण शर्मा पौडेलले कोरोना संक्रमणको जोखिम र प्रभावको आधारमा बिद्यालय सञ्चालन गरिएको बताए। कार्यपालिकाको निर्णयअनुसार १० वटा माविसमेत सबै ३७ वटै विद्यालय खुल्ला गरी भौतिक रूपमा विद्यार्थी बोलाएर अध्ययनअध्यापन भएको छ। ग्रामीण क्षेत्रका अधिकांश सामुदायिक विद्यालयमा विद्यार्थी संख्या न्यून छ। मावि तहका विद्यालयमा १५० जनाको हाराहारीमा विद्यार्थी छन्। एउटा कक्षाकोठामा २०२५ जना बढी विद्यार्थी नभएकाले कोरोना भाइरसको सक्रिय संक्रमण नभएको क्षेत्रमा विद्यालय खोल्न उपयुक्त हुने अभिभावकको तर्क छ। न्यून विद्यार्थी भएको, पातलो बस्ती भएका स्थानका विद्यालय पुरै खुला गरे पनि गाउँपालिका केन्द्र रहेका र अलि बढी विद्यार्थीको चाप भएका विद्यालयले भने विद्यार्थीको जोरबिजोर रोल नम्बरको आधारमा कक्षा सञ्चालन गरेका छन्। केही विद्यालयले भीड हुने भन्दै बार अनुसार कक्षा चलाएका छन्। शिक्षक, विद्यार्थी र समुदायमा संक्रमण देखिए बन्द गर्ने र स्वास्थ्य मापदण्डको पूर्ण पालना गराई भौतिक रूपमै विद्यार्थी राखेर पढाइ सुरु गर्न निर्देशन दिएको जनप्रतिनिधीले बताएका छन्। सदरमुकाम बेनीका विद्यालयमा सञ्चालन गरिएको अनलाइन कक्षा प्रभावकारी देखिएको छैन। गत बैशाख २२ गतेदेखि निषेधाज्ञा भएपछि गाउँका घर फर्केका विद्यार्थी पुनः बिद्यालयको सम्पर्कमा आएका छैनन। केही अभिभावकको बुझाइमा अनलाइन कक्षा शुल्क उठाउने माध्यममात्र भएको छ। तर केही निजी विद्यालयले भने अनौपचारिक पोसाकका विद्यार्थी बोलाएर पढाउन थालेका छन्।"
संसद बैठकमा के हुँदैछ आज ? (लाइभ),"काठमाडौँ: संघीय संसदअन्तर्गत प्रतिनिधिसभाको बैठक सुरु भएको छ। बैठकमा २३ वटा अध्यादेश पेश हुने कार्यसूची छ। गृहमन्त्री बालकृष्ण खाँणले नेपाल नागरिकता (पहिलो संशोधन) अध्यादेश २०७८ निर्णयार्थ प्रस्तुत गर्ने छन् । यस्तै उनले सामाजिक सुरक्षा (पहिलो संशोधन) अध्यादेश २०७८, नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश २०७८ र तेजाब तथा अन्य घातक रासायनिक पदार्थ (नियमन) अध्यादेश २०७८ लाई स्वीकृत गरियोस् भनी प्रस्ताव प्रस्तुत गर्ने बैठकको कार्यसूची छ । सांसद प्रेम सुवालले शपथ सम्बन्धी अध्यादेश २०७८ अस्वीकार गरियोस् भन्ने सूचना प्रस्तुत गर्नेछन् । यस्तै, प्रधानमन्त्री शेरबहादुर देउवाले शपथसम्बन्धी अध्यादेश २०७८ स्वीकृत गरियोस् भन्ने प्रस्ताव पेश गर्नेछन् । कानुन न्याय तथा संसदीय मामिलामन्त्री ज्ञानेन्द्रबहादुर कार्कीले फौजदारी कसुर तथा फौजदारी कार्यविधि सम्बन्धी केही ऐन संशोधन गर्ने अध्यादेश प्रस्तुत गर्ने कार्यसूची छ। स्वास्थ्य तथा जनसंख्या राज्यमन्त्री उमेश श्रेष्ठले कोभिड १९ संकट व्यवस्थापन अध्यादेश स्वीकृतिका लागि प्रस्तुत गर्ने कार्यसूची छ । तर, नेकपा एमालेले भने संसद बैठक सञ्चालनमा अवरोध जनाउने जनाएको छ। तर संसद बैठक सुरु हुनासाथ नेकपा एमालेका सांसदहरुले सभामुखविरुद्ध नारावाजी गर्दै अवरोध गरिरहेका छन् ।"
"मौसमको अवस्था: यस वर्ष धेरै भयो वर्षा, कहिले खुल्छ मौसम ?","काठमाडौँ: मनसुनको अवधि जुनदेखि सेप्टेम्बर पूरा नहुँदै (चार महिना नपुग्दै) मुलुकमा सरदरभन्दा बढी वर्षा भएको छ । अझ उत्तरी भूभागमा बढी वर्षा भएको मौसम विज्ञान विभागले जनाएको छ । मुलुकका विभिन्न मुख्य २० वर्षा मापन केन्द्रलाई आधार मानेर निकालिएको औसत मौसमी विवरणअनुसार उक्त चार महिनामा मुलुकमा सरदर एक हजार ४०३ मिलिमिटर पानी पर्थ्यो तर अहिले १८ दिनअघि नै एक हजार ५२७ मिलिमिटर पानी परिसकेको छ । मौसम विज्ञान विभागको जलवायु विष्लेषण शाखा प्रमुख, वरिष्ठ मौसमविद् डा इन्दिरा कँडेलका अनुसार सेप्टेम्बर १२ अर्थात् आजसम्मको विष्लेषण गर्दा सरदर एक हजार २६८ मिलिमिटर वर्षा हुनुपर्ने थियो तर औसत विवरणअनुसार २६९ मिलिमिटर बढी पानी परिसकेको छ । यो सरदर वर्षाको अनुपातमा आजसम्मको वर्षा विश्लेषण गर्दा १२० दशमलव ४ प्रतिशत हो । उनका अनुसार सरदर वर्षाको अनुपात भने ९० देखि ११० प्रतिशतलाई मानिन्छ । काठमाडौँमा पनि यसपाली बढी वर्षा भइसकेको छ । विभागका अनुसार काठमाडौँमा आजसम्म सरदर एक हजार ७२ दशमलव ५ मिलिमिटर वर्षा हुनुपर्नेमा आजसम्म एक हजार ३५१ दशमलव २ मिलिमिटर पानी परिसकेको छ । मनसुनको अवधि (सेप्टेम्बर अन्तिम) सम्म एक हजार १७६ मिलिमिटर पर्नुलाई सरदर वर्षा मानिन्छ । अहिले नै वर्षा नाघिसकेको छ । काठमाडौँमा आजसम्मको तुलना गर्दा १२६ प्रतिशत पानी परिसकेको छ । चार महिनाको मनसुन अवधिको औसत निकाल्दा भने यो ११५ प्रतिशत हुन आउँछ । प्राप्त विवरणअनुसार जोमसोममा सबैभन्दा बढी वर्षा भएको छ । सरदर १३७ दशमलव १ मिमिमिटर पानी पर्नुपर्नेमा त्यहाँ ३३९ दशमलव ३ मिलिमिटर पानी परिसकेको छ । कँडेलका अनुसार यो सरदरको २५४ दशमलव ८ प्रतिशत हो । यसपाली दोस्रो बढी पानी पर्ने अर्को केन्द्र भैरहवा हो । त्यहाँ १४० दशमलव ७ प्रतिशत वर्षा भएको छ । उनका अनुसार आजसम्म एक हजार २४९ दशमलव ८ प्रतिशत सरदर वर्ष हुनुपर्नेमा एक हजार ९२५ मिलिमिटर पानी परिसकेको छ । मुलुकमा यसपाली औषधभन्दा बढी वर्षा हुने आँकलनकै बीच भारी वर्षापछिको बाढी, पहिरो र डुबानले ७१ जिल्लालाई नराम्ररी प्रभावित बनायो । मुख्यतः सिन्धुपाल्चोक, मनाङ, पाल्पामा, कास्कीमा, दाङ, पर्वतलगायत एक दर्जन जिल्ला मानवीय र भौतिक क्षतिका दृष्टिले बढी प्रताडित छ । सरकारले मनाङ र सिन्धुपाल्चोकलाई त विपद् सङ्कटग्रस्त जिल्ला नै घोषणा गरेर आवश्यक पुनरुउत्थानका कार्य अघि बढाइसकेको छ । मनसुनजन्य घटना (बाढीपहिरो र डुबान) का घटनामा मात्रै यसपाली मुलुकभर १३० को मृत्यु भयो भने अझै ४१ जना हराइरहेका छन् । सबैभन्दा बढी सिन्धुपाल्चोकमा मानवीय क्षति भएको छ । उक्त जिल्ला गत वर्ष पनि विपद्का दृष्टिले सबैभन्दा बढी प्रभावित थियो । जल तथा मौसम विज्ञान विभागले गत वैशाखमै मनसुन अवधिमा सुदुरपश्चिम, कर्णाली गण्डकी, वाग्मती प्रदशेका अधिकांश स्थान तथा प्रदेश १ को मध्य तथा पश्चिम पहाडी, हिमाली भूभागमा सदरदभन्दा बढी (३५ देखि ६५ प्रतिशत) वर्षा हुने अनुमान गरेको थियो । उच्च हिमाली क्षेत्रमा भने ५५ देखि ६५ प्रतिशत वर्षा हुने आँकलन गरिएको थियो । प्रदेश १ को तराई र प्रदेश २ को पूर्वी जिल्लामा सरदरभन्दा कम वर्षा हुने अनुमान गरिएको थियो । विभागले विश्व मौसम सङ्गठनको विश्वभर तथा क्षेत्रीयस्तरको जलवायु सूचना उत्पादन गर्ने केन्द्रको हावापानी प्रारुप, जल तथा मौसम विज्ञान विभागको मनसुनी वर्षा र दक्षिण एसियाली जलवायु दृष्टिकोण मञ्चको आँकलनका आधारमा उक्त निष्कर्ष निकाल्ने गरिन्छ । नेपालको वर्षाको मनसुनी प्रणालीमा प्रभाव पार्ने पूर्वी प्रशान्त महासागरमा विकसित हुने एन्सो, हिन्द महासागरमा विकसित हुने दुई ध्रुवीय प्रणालीको अवस्था, जलवायु प्रारुपको मनसुन अवधिको आँकलन, युरोप तथा एसियामा गत हिउँद तथा प्रिमनसुनको अवधिमा परेको हिउँ, अन्तरऋतु परिवर्तनशिलताका कारकलाई समेत मध्यनजर गरी उक्त आँकलन तयार पारिन्छ । यसपाली गएको वैशाखमै आँकलन गरिएको थियो । त्यसमा नेपाल, भारत, म्यान्मालगायत नौ देशका मौसमविद् सहभागी थिए । के अब मौसम खुलेकै हो ? ठूलाठूला विपद्का घटना निम्तिएपछि पछिल्ला केही दिनदेखि विस्तारै मौसम सफा हुँदै गएको हो कि भन्ने महसुस गराएको छ । कर्णाली प्रदेशबाहेक आज धेरै ठाउँमा घाम लागिरहेको छ । के अब मौसम खुलेकै हो त ? यसपालीको विपद् यति नै हो त रु आम सर्वसाधारणमा प्रश्न खेलिरहेको छ । त्यही प्रश्न मौसमविद्सँग राख्दा त्यो अनुमान गर्न अझै हतारो हुने प्रतिक्रिया प्राप्त भएको छ । उनीहरुका अनुसार अझै विपद् टरिसकेको छैन । जल तथा मौसम विज्ञान विभागका वरिष्ठ मौसमविद् सुमनकुमार रेग्मी भन्छन्, मनसुन नसकिँदासम्म जोखिम कायमै रहन्छ, खुलेको जस्तो देखिए पनि कुनै पनि बेला मनसुन एक्टिभ भएर भारी वर्षा हुनसक्छ, नियमित अपडेटमा रहनुपर्छ । यसपालीको मनसुनका समयमा मुलुकका धेरै जसो भूभागमा सरदरभन्दा बढी वर्षा हुने आँकलन गरिएको थियो । सोहीअनुसार नै वर्षा भएको जनाइएको छ । नेपालमा यसपाली मनसुन दुई दिन ढिला गरी गएको जेठ २८ गते भित्रिएको थियो । आगामी असोज १७ को आसापास मनसुन बाहिरिनेछ । जेठ ३० गतेदेखि देशैभर सक्रिय भयो । त्यसको अर्को दिनबाटै भारी वर्षा सुरु भई जनजीवन प्रभावित बनायो । सुरुआती वर्षाले मनाङ र सिन्धुपाल्चोकलगायत जिल्लामा ठूलो जनधनको क्षति गरायो । असार १ र असार १६ गते पुनःभारी वर्षा हुँदा सिन्धुपाल्चोकमा दोहोरिएर क्षति भयो । अघिल्लो हप्ता तराईका जिल्लामा भारी वर्षा हुँदा बाढी र डुबानको समस्या निम्तियो । गृहमन्त्रालयबाट प्राप्त विवरणअनुसार सिन्धुपाल्चोकमा अहिलेसम्म छ जनाको मृत्यु भएको छ भने २० बेपत्ता भएका छन् । सिन्धुपाल्चोकको मेलम्ची नगरपालिकामा मात्रै २४७ घर बाढीले भत्काएको छ । कूल एक हजार ७०० रोपनीभन्दा बढी जमिन लगेको छ । जग्गामा मात्रै तीन अर्ब बढीको क्षति भएको प्रारम्भिक अनुमान छ । उता जिल्लाको हेलम्बु गाउँपालिकामा २२७ घर बग्यो । कूल दुई हजार १०० रोपनी बढी जग्गा लगेको विवरण प्राप्त छ । यस्तै पाल्पामा छ, कास्कीमा सात, दाङमा १० र पर्वतमा १३ जनाले ज्यान गुमाएको मन्त्रालयले जनाएको छ । यसपाली मनसुनजन्य विपद्का कारण ७१ जिल्ला प्रभावित भएको छ । जल तथा मौसम विज्ञान विभाग मौसम पूर्वाधनुमान महाशाखाका मौसमविद् समीर श्रेष्ठ अहिले मुलुकभर मौसम सामान्य बदली रहे पनि कर्णाली प्रदेशमा छिटफुट वर्षा भइरहेको बताउँछन् । सोमबार पनि मौसम सामान्य नै छ, मङ्गलबार केही बदली हुनसक्छ, श्रेष्ठले भने । उनले पनि तत्कालै भारी वर्षाको सम्भावना भने नदेखिएको बताए । यद्यपि मनसुन नबाहिरिँदासम्म कुनै पनि बेला बदली हुने श्रेष्ठको भनाइ छ । वैशाखयताका घटना र मानवीय क्षति राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार गएको वैशाख यता कूल एक हजार ७६२ विपद्का घटना भएको छ । ती घटनाबाट २३४ जनाको मृत्यु भएको छ । यसमा बाढीपहिरो र डुबान बाहेकका विपद्जन्य घटनासमेत समावेश छ । तीन घटनामा ४१ जना हराइरहेका छन् भने ४६४ घाइते भए । कूल दुई हजार २७८ परिवार प्रभावित छन् । कूल सात अर्ब ७७ करोडको क्षति भएको अनुमान गरिएको छ । जसमा सबैभन्दा बढी ६७९ आगलागीका घटना भए । यद्यपि मानवीय क्षतिका हिसाबले भने सबैभन्दा बढी पहिरोबाट ७७ ले ज्यान गुमाएका छन् । सबैभन्दा बढी बाढीमा परेर ३२ बेपत्ता भएका छन् । प्राप्त विवरणअनुसार आगलागीमा परी १४, पहिरामा ७७, बाढीबाट ३८, अविरल वर्षाका कारण १६, चट्याङबाट ४८, सर्पको टोकाइबाट १६, डढेलोबाट तीन, हावाहुरीका कारण एक र जनावरको आक्रमणबाट २१ जनाले ज्यान गुमाएका छन् । रासस"
संसदमा एमाले सांसदको नाराबाजी,"काठमाडौं : संसद बैठक सुरु हुने वित्तिकै एमाले सांसदहरुले नाराबाजी सुरु गरेका छन्। संसद बैठकमा संसदीय मर्यादा कायम गर्न माग गर्दै नेकपा एमालेका सांसदहरुले नाराबाजी गरेका हुन् । सभामुख अग्नीप्रसाद सापकोटाले नेकपा एमाले फुटाउन भूमिका खेलेको भन्दै एमाले सांसदहरुले संसद बैठक अवरुद्ध गर्दै आएका छन् । सभामुख सापकोटाले प्रतिपक्षलाई सदन चल्न दिन आग्रह गरिरहेका छन् । उनले सहज ढंगले वातावरण चल्न दिन आग्रह गरे । उनले भने, 'संवादतिर अग्रसर हुनुहोस् । विपक्षी दललाई मेरो अपिल छ, सदन चल्न दिनुहोस्, हार्दिक आह्वान गर्छु।'"
संसदको गतिरोध अन्त्यका लागि सभामुखले बोलाए सर्वदलीय बैठक,काठमाडौँ: संसदमा जारी गतिरोध अन्त्यका लागि सभामुख अग्नि प्रसाद सापकोटाले सर्वदलीय बैठक आह्वान गरेका छन् । आइतबारको संसद बैठक स्थगित गरेपछि संसद भवनमै उनले सर्वदलीय बैठक बोलाएका हुन् । संसद बैठकमा एमाले सांसदहरुले निरन्तर अवरोध गरेपछि सभामुख सापकोटाले सोमबार दिउँसो साढे २ बजेका लागि बैठक बोलाएको सभामुखका प्रेस सल्लाहकार श्रीधर न्यौपानेले अन्नपूर्णलाई बताए । नेकपा एमालेका सांसदहरुले बैठकमा निरन्तर अवरोध गर्दैआएका छन् ।
१९ लाख बराबरको अवैध औषधि बरामद,"विराटनगर : सशस्त्र प्रहरीले नेपालभारत सीमा क्षेत्रअन्तर्गत विराटनगर महानगरपालिका१६ रानीबाट लगभग १९ लाख मूल्य बराबरको अवैध औषधि बरामद गरेको छ। सशस्त्र प्रहरी बल मोरङका प्रमुख एसपी तीर्थ पौडेलका अनुसार दुईवटा काटुनमा लुकाएर झाडीमा फ्यालेको अवस्थामा औषधि बरामद गरिएको हो । डेक्समिडाइन, टिगेवेस्ट, टिकोवाक्ट, कुटेनोक्स, डोटामिन, निप्रेस लगायतका ११ प्रकारका औषधि बरामद गरिएको जानकारी पौडेलले दिए। उनका अनुसार औषधि भारतबाट अवैध रूपमा भन्सार छली गरेर ल्याएको हुनसक्छ। तर औषधि कसको हो भन्ने खुलेको छैन। बेवारिसे अवस्थामा औषधि बरामद गरिएको हो। 'भारतबाट भन्सार छली गरेर ल्याएको आशंका छ,' पौडेलले भने, औषधिको तस्करीमा संलग्नको खोजी भइरहेको छ। सशस्त्र प्रहरीलाई देखेपछि तस्करीमा संलग्नहरु औषधि फ्यालेर भागेका हुनसक्छन्। औषधि आवश्यक कारबाहीका लागि आइतबार औषधि व्यवस्था विभाग विराटनगरमा बुझाइएको उनको भनाइ छ। विभागका फार्मेसी निरीक्षक दीपेन्द्र खड्काले बरामद भएका औषधि अति आवश्यकीय रहेको बताए। उनका अनुसार अधिकांश औषधि कोरोना संक्रमित, मुटुको समस्या भएका बिरामीका लागि प्रयोग हुन्छन्। त्यस्तै शरीरमा रगत जम्न नदिने खालका औषधि पनि रहेको खड्काले बताए। यस विषयमा आवश्यक अनुसन्धान सुरु गरिएको जानकारी उनले दिए।"
संसद गतिरोध सभामुखबाटै: सुवास नेम्वाङ,"काठमाडौँ: नेकपा एमाले संसदीय दलका उपनेता सुवासचन्द्र नेम्वाङले संसद गतिरोधको अनिश्चितता सभामुखबाटै भएको बताएका छन् । संसद बैठककपछि आइतबार पत्रकार सम्मेलनमा उनले यस्तो बताएका हुन् । सभामुख हाम्रो नेता हो । तपाइँले नियमावली पल्टाएर हेर्नुहोस्, सम्पूर्ण कुरा सभामुखको हातमा छ । तर, उहाँले निष्पक्ष भुमिका खेल्नुभएन । उहाँले हाम्रो हकमा सूचना टाँस्न आनाकानी गर्नुभयो नेता नेम्वाङले भने । संसदमा हाल देखिएको समस्याको हल निकाल्न सभामुख गम्भीर नभएको नेम्वाङको आरोप थियो । उनले भने, जनता समाजवादी पार्टी, नेकपा माओवादी केन्द्र लगायत नेताहरुको हकमा सूचना दिनासाथ कारबाहीको सूचना आयो । तर हाम्रो हकमा उहाँले सूचना टाँस्नु नै भएन ।' नेकपा एमालेका सांसदहरुले सभामुख सापकोटाले पार्टी फुटाउन सहयोगी भूमिका खेलेको भन्दै संसद बैठकमा निरन्तर नारावाजी सहित अवरोध गर्दैआएका छन् ।"
"थप ९ सय ११ जनामा कोरोना संक्रमण, १३ को मृत्यु",काठमाडौं : ११०१८ नमूना परीक्षणमा ९ सय ११ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ७८ सय ७८ नमूनाको पीसीआर र ३१ सय ४० नमूनाको एन्टिजेन विधिबाट परीक्षण भएको थियो। जसमध्ये पीसीआरबाट ८३८ र एन्टिजेनबाट ७३ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा थप १४ सय २३ जना कोरोनामुक्त भएका छन्। मन्त्रालयका अनुसार कोरोनाबाट थप १३ जनाको मृत्यु भएको छ। हाल सक्रिय संक्रमितको संख्या २६ हजार ७५७ छ। पछिल्लो २४ घन्टामा १०४४९ जनाले कोरोनाविरुद्धको खोप लगाएको मन्त्रालयले जनाएको छ। यस्तै ४५४ जना आइसीयूमा र १४० जनाको भेन्टिलेटरमा उपचार भइरहेको छ।
नदी उत्खननमा भ्रष्टाचार आरोपमा दुई व्यवसायीविरुद्ध मुद्दा,"काठमाडौँः एसआरडी कन्स्ट्रक्सन नवलपरासीका प्रोपाइटर रमेश पराजुली र सन्दीप केसीविरुद्ध गैरकानूनी लाभ तथा हानी नोक्सानी गरी भ्रष्टाचार गरेको भन्दै मुद्दा दायर भएको छ । अख्तियार दुरुपयोग अनुसन्धान आयोगले उनीहरुविरुद्ध ७५ हजार ८० हजार विगो कायम गरी गैरकानूनी लाभ तथा हानी नोक्सानी गरी भ्रष्टाचार गरेको सम्बन्धी आरोपपत्र दायर गरेको छ । अख्तियारले नवलपरासी (बर्दघाट सुस्ता पश्चिम), सुनवल नगरपालिका अन्तर्गत पानभार खोलामा २०७५०७६ को नदीजन्य पदार्थ उत्खनन् तथा निकासीको ठेक्कामा मापदण्ड विपरीत उत्खनन गरेको तथा नगरपालिकाबाट प्रमाणित नगरेको रसिद प्रयोग गरी राजस्व छली गरेको भन्ने उजुरी सम्बन्धमा अनुसन्धान गरेको थिए । अख्तियारको अनुसन्धानमा पराजुली र केसीले नदीजन्य पदार्थ उत्खनन् तथा निकासी गर्दा नगरपालिकाबाट प्रमाणित रसिद प्रयोग गरी रकम उठाउनुपर्नेमा प्रमाणित नगरिएको फर्जी बिल प्रयोग गैरकानूनी लाभ लिएको पुष्टि भएको छ । उनीहरुविरुद्ध भ्रष्टाचार निवारण ऐन बमोजिम सजाय गरी पाउन भनी विशेष अदालत, आरोपपत्र दायर गरिएको अख्तियारका प्रवक्ता नारायणप्रसाद रिसालले जानकारी दिए ।"
"लोसपाका नेता ठाकुर, महतो र फातिमामा बीच भेटवार्ता","काठमाडौं : अमेरिकी मिलेनियम च्यालेन्ज कर्पोरेशन (एमसीसी) उपाध्यक्ष फातिमा सुमारले विभिन्न राजनीतिक दलका शीर्ष नेताहरुसँगको भेटघाटलाई तीव्रता दिएकी छन्। आइतबार मात्रै उपाध्यक्ष फातिमाले लोकतान्त्रिक समाजवादी पार्टीका अध्यक्ष महन्थ ठाकुर र अर्का नेता राजेन्द्र महतोसँग भेटघाट गरेकी हुन्। भेटका क्रममा एमसीसीबारे छलफल भएको जनाइएको छ । यसअघि फातिमाले प्रधानमन्त्री शेरबहादुर देउवा, एमालेका अध्यक्ष केपी ओली,माओवादी केन्द्रका अध्यक्ष पुष्पकमल दाहाल, जसपाका नेता उपेन्द्र यादव र बाबुराम भट्टराईलगायतका नेताहरुसँग भेटावार्ता गरेकी थिइन्। देउवासँगको भेटपछि उनले एमसीसी र नेपालको आर्थिक रुपान्तरणका सम्भावनाहरुबारे छलफल गरेको ट्वीटमार्फत जानकारी दिएकी थिइन् । एमसीसी कम्प्याक्ट र नेपालको आर्थिक रुपान्तरणका सम्भावनाहरुसहित नेपालअमेरिका सहयोगबारे विचार आदान प्रदान गरेको भन्दै खुशी व्यक्त गरेकी थिइन्।"
भारतमा कोरोनाबाट मृत्यु हुनेहरुको लागि नयाँ प्रावधान,"नयाँदिल्ली: भारतको सर्वोच्च अदालतले कोरोनाका कारण मृत्यु हुनेहरुको मृत्यु प्रमाणपत्रको लागि नयाँ प्रावधान जारी गरेको छ । इन्डियन काउन्सिल अफ मेडिकल रिसर्च (आईसीएमआर) र स्वास्थ्य मन्त्रालयसँगको संयुक्त सहकार्यमा कोभिड १९ मृत्यु प्रमाणपत्रको लागि अदालतले नयाँ प्रावधान जारी गरेको हो । कोरोनासँग सम्बन्धित मृत्युको लागि अब भारतमा नयाँ निर्देशनअनुसार आधिकारीक रुपमा मृत्यु प्रमाणपत्र दिइने सर्वोच्च अदालतले जनाएको छ । सर्वोच्च अदालतद्वारा जारी नयाँ निर्देशनअनुसार पीसीआर परीक्षण, मोलिक्युल परीक्षण, र्यापिड एन्टिजेन परीक्षणको क्रममा कोरोना पोजिटिभ देखिएका व्यक्तिको ३० दिनभित्र मृत्यु भएमा नीजको मृत्युको कारण कोरोना संक्रमण मानिने छ । सोही आधारमा कोरोनाको मृत्यु प्रमाण पत्र दिइनेछ । तर यदी कुनै पनि संक्रमितको आत्महत्या वा हत्या, दुर्घटनाजस्ता कारणबाट मृत्यु भएमा नीजको मृत्युको कारण कोरोनासँग सम्बन्धित मृत्यु मानिने छैन । यसरी संक्रमित हुँदाहुँदै अन्य कारणबाट मृत्यु भएका व्यक्तिलाई कोरोनाको मृत्यु प्रमाणपत्र उपलब्ध नगराई केवल मृत्यु प्रमाणपत्रमा मात्र उपलब्ध गराइने समेत नयाँ निर्देशनमा उल्लेख गरिएको छ ।"
एमाले सांसदको नाराबाजीपछि संसद बैठक १५ मिनेटका लागि स्थगित,"काठमाडौं : संसद बैठक १५ मिनेटका लागि स्थगित भएको छ। बैठक सुरु हुनासाथ एमाले सांसदहरुले रोष्ट्रमा आइ करिब २५ मिनेट नाराबाजी गरेपछि सभामुख अग्निप्रसाद सापकोटाले बैठक १५ मिनेटका लागि स्थगित गरेका हुन्। सभामुख सापकोटाले बैठकमा सांसदहरुले नाराबाजी गरिरहँदा संयम भएर आफ्नो सीटमा बस्न आग्र गरेका थिए। तर ,एमाले सांसदहरुले अटेरी गरेपछि सभामुखले १५ मिनेटका लागि बैठक स्थगित गरेका हुन्। सभामुख सापकोटालाई संसदीय मर्यादा कायम गर्न माग गर्दै नेकपा एमालेका सांसदहरुले नाराबाजी गरेका हुन् । एमाले सांसदहरुले संसद बैठक निरन्तर अवरोध गरेपछि सभामुखले सरकारका कामकारबाही अगाडि बढाउन सहयोग गरिदिन आग्रह गरेका छन्। उनले भने, जनताका जल्दाबल्दा समस्याहरु बोल्नका लागि वातावरण बनाइदिनुस् । सत्तापक्ष, विपक्षीलगायत सबै सांसदहरुलाई वातावरण बनाउन आग्रह गर्छु ।"
संसद बैठक मंगलबारसम्मका लागि स्थगित,काठमाडौँ: आइतबार बसेको प्रतिनिधिसभाको बैठक भदौ २९ गते मंगलबारसम्मका लागि स्थगित भएको छ । संसदमा एमालेका सांसदहरुले निरन्तर अवरोध गरेपछि बैठक भदौ २९ गते मंगलबार १ बजेसम्मका लागि स्थगित भएको हो । सभामुख अग्निप्रसाद सापकोटाले एमाले फुटाउन भूमिका खेलेको भन्दै एमाले सांसदहरुले बैठकमा अवरोध सिर्जना गर्दैआएका छन्। आइतबार पनि एमाले सांसदहरुले दोस्रो पटकसम्म बैठक अवरोध गरेपछि सभामुख अग्नि सापकोटाले बैठक सुचारु गराउने बारे विपक्षी दलका नेताहरुसँग परामर्श गरेका थिए । तर सकारात्मक प्रतिक्रिया नआएपछि उनले आगामी बैठक मंगलबार दिउँसो १ बजे बस्ने गरी स्थगित गरेका हुन् ।
बैठक अवरोधपछि विपक्षी दलसँग परामर्श गर्दै सभामुख,"काठमाडौँ: संसद बैठक स्थगित भएपछि सभामुख अग्नि प्रसाद सापकोटा र विपक्षी दल नेकपा एमालेका नेताहरुबीच छलफल सुरु भएको छ । संसदमा अवरोध नगर्नेबारे सभामुखले एमाले नेताहरुलाई छलफलका लागि बोलाएका हुन् । एमाले प्रमुख सचेतक विशाल भट्टराई, सचेतक शान्ता चौधरी र सांसद खगराज अधिकारीसँग सभामुख सापकोटाले बैठक सुचारु गर्नेबारे परामर्श गरेका हुन् । यस्तै कानूनमन्त्री ज्ञानेन्द्रबहादुर कार्की पनि छलफलमा सहभागी छन् । संसद बैठकमा महत्वपूर्ण विधेयकहरु पेस गर्ने तयारी भइरहँदा एमाले सांसदहरुले नाराबाजी नरोकेपछि सभामुखले परामर्श गरेका हुन् । एमाले सांसदहरुले सभामुख सापकोटाविरुद्ध निरन्तर नाराबाजी गर्दैआएका छन् । सभामुखले एमाले फुटाउन भूमिका खेलेको भन्दै एमाले सांसदहरुले निरन्तर रुपमा संसद अवरोध गर्दैआएका छन् ।"
विदुरमा मल कारखाना खोल्ने प्रदेश सरकारको तयारी,"नुवाकोट : बागमती प्रदेश सरकारले किसानहरुका लागि मल कारखाना खोल्ने योजना ल्याउने जनाएको छ। गृहजिल्ला नुवाकोटको विदुरमा भुमि व्यवस्था, कृषि तथा सहकारी राज्यमन्त्री वद्री मैनालीले किसानहरुले मल कारखाना नहुँदा धेरै समस्या झेलिरहेको दावी गर्दै किसानकै उन्नतीका लागि प्रदेश सरकारले संघीय सरकारसँग समन्वय गरेर रासायनिक मल कारखाना सञ्चालन गर्ने योजना रहेको बताए। आफु जति दिन कुर्सिमा बसे पनि जनताको हितमा केन्द्रति हुने दावी गर्दै नेकपा एमाले नुवाकोटका अध्यक्षसमेत रहेका राज्यमन्त्री मैनालीले देशको विकास कृषि तथा सहकारीवटै हुने भएका कारण कृषकहरुको समस्या समाधान गर्नु आफुहरुको दायित्व भएको पनि बताए। किसान लक्ष्यित योजना तथा कार्यक्रमहरु आफ्ना प्राथमिकतामा परेको समेत उनले बताए। संविधानको धारा १६८ को १ अनुसार गठन भएका कारण बागमती प्रदेश सरकारले विस्वासको मत लिइरहनु नपर्ने ठहर गर्दै राज्यमन्त्री मैनालीले कसैले अविस्वासको प्रस्ताव दायर गरे विश्वासको मत लिने प्रक्रिया भने त्यसवेला नै सुरु गर्ने बताए। उनले अधिकार, विद्यमान कानून, ऐनले दिएको अधिकार प्रयोग गरेर कृषि तथा सहकारीको रुपान्तरण गर्नेसमेत जानकारी दिए। राज्यमन्त्री मैनालीले नेपाली जनताको भावनाको कदर गर्नु सरकारको कर्तव्य भएका कारण जनपक्षिय निर्णयहरु गर्ने योजनामा प्रदेश सरकार रहेको बताए। मैनाली राज्यमन्त्री भएपछि पहिलो पटक गृहजिल्ला आएका हुन भने उनलाई नेकपा एमाले जिल्ला कमिटि लगायतका संघसंस्थाले कार्यक्रमसहित स्वागत गरेका छन्।"
संखुवासभा हत्याकाण्ड: घटनाको अघिल्लो रातभर सुतेका थिएनन् अभियुक्त कार्की,"काठमाडौं : संखुवासभाको मादी हत्याप्रकरणका अभियुक्त २५ वर्षीय लोकबहादुर कार्कीलाई प्रहरीले आइतबार सार्वजनिक गरेको छ । अभियुक्त कार्कीले प्रहरीसमक्ष दिएको बयानमा एकै चिरपटले प्रहार गरी ६ जनाको हत्या गरेको स्वीकार गरेका छन् । कार्कीले प्रतिशोध साँध्नका लागि हत्या गरेको घटनाको प्रकृति र घटनास्थलको अवस्थाबारे प्रहरीले सार्वजनिक गरेको रिपोर्टमा उल्लेख छ। उक्त रिपोर्ट अनुसार अभियुक्त कार्की घटनाको अघिल्लो रातभर नसुति विक्षिप्त मानसिक अवस्थामा रहेको खुलेको छ। प्रहरीको रिपोर्ट अनुसार घटनाको प्रकृति र घटनास्थलको अवस्था यस्तो थियो: अभियुक्त कार्कीका बुवाको आर्थिक अवस्था कमजोर रहेकाले मर्ने बेलामा तेजबहादुरलाई छोराको रेखदेख गरिदिन भनेका थिए। त्यसैले तेजबहादुर अभियुक्तको घरमा बेला बेलामा जाने गर्थे। त्यही क्रममा सम्झाउने, काम अराउने मात्रै नभइ हप्काउने समेत गर्थे। यो कुरा लोकबहादुरलाई मन पर्दैनथ्यो। उनले यो कुरालाई गम्भीर रुपमा लिँदै आएको प्रहरीसमक्ष बताएका थिए । उनी बेलाबेलामा आक्रोशित हुने, नजिकमा रहेकाहरुलाई जे पायो त्यहीले आक्रमण गर्न खोज्ने,राति नसुत्ने र एक्लै हिँड्ने र घरका सदस्यसँग झैझगडा गर्ने स्वभावको रहेको प्रहरी अनुसन्धानले देखाएको छ। उनी पटकपटक विदेश गएका थिए। विदेश जाँदा लिएको ऋण, आमाको उपचार र किरिया खर्चको जोहो गर्न नसक्दा जग्गा समेत बेचेका थिए। जुन कुराले उनलाई हिनताबोध गराइरहेको हुन्थ्यो। यी विभिन्न कारणले उनी यतिठूलो अपराधिक घटना घटाउन पुगे। संखुवासभाको मादीमा एकै परिवारका ६ जनाको हत्या संखुवासभा हत्या प्रकरण : ६ जनाकै पोष्टमार्टम सकियो संखुवासभामा हत्या गरिएका ६ जनाको इटहरीमा दाहसंस्कार संखुवासभा हत्या प्रकरणः उपलब्धिविहीन अनुसन्धान मादी हत्या प्रकरण : असहज हुँदै अनुसन्धान संखुवासभा हत्याकाण्डका आरोपित सार्वजनिक प्रहरीलाई दिएको बयानअनुसार सबैभन्दा पहिले उनले तेजबहादुरलाई नै चिरपटले हानेका थिए। पछाडिबाट टाउकोमा पटकपटक प्रहार गर्दा तेजबहादुर अनियन्त्रित भई भीरालो जमिनबाट लडेका थिए। 'लोकेले मलाई मार्यो' भन्दै उठ्न खोज्दा पुन: टाउकोमा प्रहार गरी घोप्टो पारी लडाएका थिए। हारगुहार गरेको आवाज सुनेपछि तेजबहादुरकी श्रीमती कमला र बुहारी रन्जना समेत घटनास्तथतर्फ आए। उनीहरुमाथि पनि लगातार चिरपट प्रहार गरे। त्यसपछि घर नजिकै बाटोको डिलमा आएका दुईजना नाबालक दिपेन र गोमालाई पनि लखेटी लखेटी मारे । त्यसपछि घरको पछाडि खोले पकाउँदै गरेकी पार्वता कार्कीको टाउको भित्तामा ठोक्याई हत्या गरी घर फर्केका थिए। सबैको हत्यापछि लोकबहादुरले घटनामा प्रयोग गरेको चिरपट आफ्नै घरको अगेनामा हाली नष्ट गरे। घटनास्थलमा शवहरु ४ वटा फरकफरक स्थानमा भेटिएका थिए। सबैभन्दा पहिले शारीरिक रुपमा बलिया तेजबहादुरलाई पछाडिबाट आक्रमण गरी हत्या गरेका थिए। त्यसपछि महिलाहरु, नाबालकहरु र वृद्धमाथि एउटै चिरपटले हानेर हत्या गरेको पाइएको प्रहरी अनुसन्धानले देखाउँछ। मादी नगरपालिका१ उमलिङमा गत सोमबार बिहान एकै परिवारका ६ जनाको हत्या भएको थियो । हत्यामा संलग्न आरोपमा प्रहरीले शनिबार बिहान अभियुक्त कार्कीलाई पक्राउ गरेको थियो । अभियुक्त कार्कीले ६ जनालाई आफूले नै हत्या गरेको प्रहरीसमक्ष स्वीकारेका छन् । मादी१ उम्लिङको खोला गाउँमा एकै परिवारका ५२ वर्षीय तेजबहादुर कार्की, ८४ वर्षीया आमा पार्वती कार्की, ५२ वर्षीया श्रीमती कमला कार्की, तेजबहादुरकी बुहारी ३२ वर्षीया रञ्जना कार्की, नाती ११ वर्षीय दीपेन कार्की र नातिनी सात वर्षीया गोमा कार्कीको हत्या भएको थियो। उनी मृतकका परिवारका नाती पर्छन्।"
सर्वोच्चको आदेश: सांसद पाण्डे र भट्टलाई कारवाही नगर्नू,"काठमाडौँ: सर्वोच्च अदालतले नेकपा एमाले सांसद सोमप्रसाद पाण्डे र शारदादेवी भट्टलाई कारवाही नगर्न आदेश दिएको छ । नेकपा (एकीकृत समाजवादी)मा जान चाहेका पाण्डे र भट्टलाई कारवाही नगर्न आदेश दिएको हो । सांसद पाण्डेले आफू नेकपा एकीकृत समाजवादीमा जान चाहे पनि निर्वाचन आयोगले सनाखत गर्न नमानेको भन्दै आयोगलाई विपक्षी बनाई सर्वोच्चमा रिट दायर गरेका थिए । न्यायाधीश मीरा खड्काको एकल इजलासलले आइतबार अल्पकालीन आदेश दिएको हो । आगामी भदौ २९ गतेसम्म सांसद पाण्डे र भट्टलाई सांसद पदबाट कारवाही नगर्न अल्पकालीन अन्तरिम आदेश जारी गरिएको हो । निर्वाचन आयोगले नेकपा एकीकृत समाजवादी पार्टी दर्ताका क्रममा उनीहरुको नाम नभएको भन्दै सनाखत गर्न अस्वीकार गर्दै आएको थियो । आदेशमा भनिएको छ, 'अन्तरिम आदेश माग गरेको सम्बन्धमा विचार गर्दा, दुबै पक्षको उपस्थितिमा छलफल हुन उपयुक्त देखिएकोले भदौ २९ गते अन्तरिम आदेशको छलफलको लागि पेसी तोकी सो दिन उपस्थित हुन विपक्षीहरुलाई सूचना दिनू र सो मितिसम्म निवेदकहरुलाई प्रतिकूल असर पर्ने गरी कुनै काम कारवाही नगर्ने भने बमोजिम विपक्षीहरुका नाममा अल्पकालीन अन्तरिम आदेश जारी गरिदिएको छ ।"
निरन्तर नारावाजीको सामना गर्दै सभामुख,"काठमाडौँ: संसद बैठकमा एमालेका सांसदहरुले निरन्तर अवरोध र नारावाजी गरिरहँदा सभामुख अग्निप्रसाद सापकोटा पनि बोल्न छाडेका छैनन् । सांसदहरु बेलाबेला आक्रोशित हुँदै सुरक्षा घेरा तोडेर रोष्ट्रममा उक्लिन खोज्दा सभामुखले भने उनीहरुलाई संयम भएर बसिदिन आग्रह गर्दैआएका छन् । आइतबार दिउँसो पनि अघिल्ला बैठकमा झैँ बैठक सुरु हुनासाथ एमाले सांसदहरुले सभामुख विरुद्ध चर्को नारावाजी लगाए । सभामुखले बैठक सुरु गर्दै उनीहरुलाई आआफ्नो ठाउँमा बसेर सहज वातावरण बनाइदिन आग्रह गरे । विश्वव्यापी मान्यताः के हो भने आफ्नो अधिकारको कुरा गर्दा अरुको अधिकार हनन गर्नु हुँदैन सभामुख सापकोटाले भने नेपालको संविधान धारा १०५ ले अदालतमा विचारधिन मुद्दाका सन्दर्भमा न्याय निरुपणमा प्रतिकुल असर पार्ने विषयमाथि संघीय संसदको कुनै सदनमा छलफल गर्न बन्देज गरेको कुरा पुनः स्मररण गराउन चाहन्छु । मर्यादा कायम गर्न बारम्बारर अनुरोध गरिरहेको छु । सभामुख सापकोटाले यसअघिका दुईवटा बैठकमा पनि यस्तै झमेला झेल्नुपरेको थियो । यसअघि शुक्रबारको बैठकमा त सांसद रेखा कुमारी झा लगायत सांसदले आक्रमण प्रयास नै गरेका थिए । बैठबपछि सांसद झाले आफूहरुले जे पायो त्यसैले सभामुखमाथि आक्रमण गर्ने योजना बनाएको प्रतिक्रिया दिएकी थिइन् । संसद बैठक सुरु भएको तेस्रो दिन आइतबार पनि पटक पटक स्थगित हुँदै फेरि सञ्चालन हुने अवस्थामा पुगेको छ । कडा अवरोधका बीच शुक्रबार भने अर्थमन्त्री जनार्दन शर्माले संशोधित बजेट प्रस्तुत गरेका थिए । सभामुख सापकोटाले भने संसद सुरु गर्ना साथ एमालेका सांसदहरुको नारावाजी र अवरोधको सामना गर्नु परेको छ । सांसदहरुको नारावाजी भइरहँदा उनी पटक पटक आग्रह गर्न पनि छाडेका छैनन् । आइतबार पनि उनले सांसदहरुलाई आग्रह गरेका छन्, मैले संवैधानिक सर्वोच्चता कायम गर्नकै लागि तपाईँहरुलाई बस्न अनुरोध गरिरहेको छु । बैठक सञ्चालनका लागि आ आफ्नो स्थानमा बसेर सहयोग गरिदिनुहुन अनुरोध गर्दछु । जनताका जल्दाबल्दा समस्याहरु बोल्नका लागि वातावरण बनाइदिनूस् । सत्तापक्ष, विपक्षी लगायत सबै सांसदहरुलाई वातावरण बनाउन आग्रह गर्दछु । एमालेका सांसदहरुले भने सभामुख अग्निप्रसाद सापकोटाले एमाले फुटाउन भूमिका खेलेको भन्दै संसदमा नारावाजी गर्दैआएका छन् । एमाले अध्यक्ष एवं पूर्वप्रधानमन्त्री केपी ओलीले यसअघि नै सभामुख सत्ता गठबन्धनको प्यादा बनेको आरोप लगाएका थिए । एमाले छाडेर नयाँ पार्टी गठन गरेका माधवकुमार नेपाल सहित १४ सांसदलाई एमालेले गरेको कारवाहीको सूचना सार्वजनिक गर्नुपर्ने उनीहरुको माग छ ।"
पर्यटकको पर्खाइमा मुस्ताङ,"जोमसोम : मुस्ताङ अहिले कोरोना कहरका कारण सुनसान छ। वर्षेनि ३ लाख आन्तरिक र ६० हजार विदेशी पर्यटक भित्रिने मुस्ताङ जिल्ला गत वर्षको पुषदेखि फागुनसम्म खुलेर पुन:ब्रेक डाउन भएको हो। कोरोना माहमारीसँगै प्रभावित बनेको मुस्ताङ जिल्लाले ३ महिना खुलेर झन्डै २७ महिनाभन्दा बढी पर्यटकीय क्षति गुमाएको छ। कोरोनाका कारण पर्यटन क्षेत्रमा परेको असरका कारण मुस्ताङका पर्यटन व्यवसायी समस्यामा परेका छन्। कुनै बेला आन्तरिक तथा बाह्य पर्यटकले खचाखच हुने मुस्ताङका होटल तथा रेष्टुरेन्टहरु पर्यटकको उपस्थिती नहुँदा रित्तै छन्। कोरोनाको पहिलो लहर क्रमश मत्थर हुँदै गर्दा आर्थिक अवस्था बिस्तारै चलायमान बन्दै गईरहेको मुस्ताङमा कोरोनाको दोश्रो भेरियन्टले पर्यटन व्यवसायीलाई निराश बनाएको हो। मुस्ताङमा लिजमा होटल सञ्चालन गरेका जिल्ला बाहिरका पर्यटन व्यवसायी पर्यटक नहुँदा बिस्थापित हुने अवस्थामा छन्। गण्डकी प्रदेशको पर्यटकीय धरोहरका रुपमा रहेको प्रसिद्ध धार्मिकस्थल मुक्तिनाथ मन्दिर कोरोनाको दोश्रो भेरियन्टसँगै विगत ५ महिनादेखि बन्द छ। स्थानीय प्रशासनले जारी निषेधाज्ञा खुकुलो बनाएपनि अझै मुक्तिनाथ मन्दिर प्राविधिक समस्याका कारण खुल्न सकेको छैन। मुस्ताङमा पोखराजोमसोम हवाई सेवा, लामो तथा छोटो दुरीका यातायातका साधन निर्वाध सञ्चालन गर्न पाउने अधिकार प्रत्यायोजन गरिएपनि मुक्तिनाथ खुल्ला नहुँदा पर्यटकको उपस्थिती हुन नसकेको हो। त्यसो त बेनीजोमसोम सडक तथा मध्यपहाडी लोकमार्गमा सडक ठाउँठाउँमा अवरुद्ध हुँदा तथा यो समय मुस्ताङको भ्रमण गर्ने अनुकुल मौसम भएपनि पर्यटक मुस्ताङ आउन सकेका छैनन। यो समय मुस्ताङ भ्रमण गर्ने पर्यटकले धार्मिक स्थलको दर्शन गर्ने मात्र नभई यहाँको पर्यटकीय सौन्दर्यताको अवलोकन गर्ने समय पनि हो। स्याउ उत्पादनले प्रसिद्ध मानिएको मुस्ताङका बगैँचामा यतिबेला लटरम्म स्याउ फलेको दृश्य देख्न पाईन्छ। मुस्ताङ आउने पर्यटकले स्याउ बगानको अवलोकन तथा मुस्ताङको स्याउ कोशेलीको रुपमा लैजाने गर्दथे। तर ,कोरोना कहरका कारण मुस्ताङमा पर्यटक नआउँदा स्याउ बगान पर्यटकविहिन बनेको छ। स्याउ बगान अवलोकन गर्न पर्यटकहरु मार्फा गाउँमा पुग्ने गथ्र्ये। तर यसपटक मार्फा गाउँ पनि अहिले सुनसान छ। स्याउ उत्पादन गरेर मुस्ताङले वर्षेनि ७१ करोड आर्थिक आम्दानी लिने गरेको स्याउ जोन मुस्ताङको तथ्याङ्कमा उल्लेख छ। कोरोना कहरका कारण अनुदानमा सञ्चालित मुस्ताङका दर्जनौ होमस्टे सुनसान छन्। ग्रामिण भेकका जनताका आर्थिक अवस्था सवल तुल्याउने उद्देश्यले सञ्चालन गरिएका पर्यटक लक्षित होम स्टे बिस्थापित हुने अवस्थामा छ। मुस्ताङको ठिनी र स्याङ, उपल्लो मुस्ताङको मराङ र लोमान्थाङ होम स्टे सञ्चालनमा रहेपनि पर्यटक नहुँदा स्थानीयको व्यवसाय प्रभावित बनेको छ। यस्तै,कोरोना कहरका कारण मुस्ताङ सदरमुकाम जोमसोम, कागबेनी, मुक्तिनाथ , लोमान्थाङ लगायतका सयौं होटलहरु खाली छन्। कोरोना कहरको संक्रमणकालीन अवस्थाको अन्त्य भएर पुन साविकै अवस्थाको पर्यटकीय गतिमा फर्किनेमा मुस्ताङी आशावादी छन्। मुस्ताङमा पर्यटक नआउँदा मुस्ताङको ढुम्बाताल, कागबेनी धाम, मुक्तिनाथ, दामोदरकुण्ड, लोमान्थाङ, मार्फा लगायतका पर्यटकीय गन्तब्य सुनसान बनेको हो। मुस्ताङमा निषेधाज्ञा खुकुलो भएपनि मुक्तिनाथ मन्दिर खुल्ला नहुँदा पोखराजोमसोम हवाई सेवा समेत स ञ्चालन हुन सकेको छैन। पर्यटक लोभ्याउने फापर फुलको सौन्दर्यता मुस्ताङमा पर्यटकको उपस्थिती हुन नसकेपनि पर्यटक लोभ्याउने रैथाने फापरको फुलले पर्यटकको प्रतिक्षा गरेको छ। मुस्ताङका ५ वटै स्थानीय तहमा फापर खेती हो। वर्षेनि असार महिनामा उवा काटेर किसानले खेतबारीमा फापर छर्ने गर्छन। यसरी छरिएको फापर असोज कार्तिकमा थन्क्याउने गरिन्छ। यतिबेला मुस्ताङका खेतबारीमा फापर फुलेको मनोरम दृश्य देख्न सकिन्छ। समुन्द्री सतहको २ हजारदेखि ४ हजार मिटरसम्मको अग्लो उचाईमा फापर खेती गरिन्छ। यो खेती मुस्ताङको सदियौं वर्षदेखिको रैथाने बाली हो। चिसो हावापानीमा उत्पादन हुने फापर खेती मुस्ताङको पहिचान झल्किने खाद्य बालीको रुपमा लिने गरिन्छ। मुस्ताङको अर्गानिक उत्पादन फापरको ढिडो थकाली परिकारको मुख्य खानाको रुपमा लिने गरिन्छ। मुस्ताङका किसानले तिते फापर र मिठे फापर लगाउने गर्छन्। अन्य खेती भन्दा केही झन्जटिलो भएपनि मुस्ताङका किसानले घरायसी प्रयोजन तथा ईष्टमित्रलाई कोशेली पठाउनका लागि यो खेती गरिदै आईरहेको पाईएको छ। फापरमा कार्बोहाईट्रेड, प्रोटिनर लाईसिन एमिनो एसिड जस्ता खनिज तत्व पाईन गर्छ। सहरबजारमा मुस्ताङमा उत्पादन हुने फापरको पिठोको उक्तिकै माग हुने गर्छ। मुस्ताङमा आलु उत्पादन बढ्यो यस्तै, मुस्ताङमा उत्पादन हुने अर्को महत्वपूर्ण नगदेबाली हो मुस्ताङी आलु। चिसो हावापानी उत्पादन गरिने मुस्ताङी आलुको सहजै बिक्रि हुने गरेको छ। कोरोना कहरको बिषम अवस्थामा समेत मुस्ताङी आलु सहजै बिक्री भएको किसानहरु बताउँछन्। कोरोना कहरको अवस्थामा समेत मुस्ताङी आलुले राम्रो मुल्य पाएको किसानहरुको भनाई छ। गत वर्ष पाथिको १ सय ३० रुपैयाँमा बिक्री भएको मुस्ताङी आलुको मुल्य यस वर्ष २ सय रुपैयाँसम्म परेको ब्यापारीहरुले जनाएका छन्। मुस्ताङमा उत्पादित आलुले राम्रो बजार पाएपछि मुस्ताङमा आलु उत्पादनको मात्रा बढेको छ। मुस्ताङका किसान स्याउ खेती जस्तै आलु खेतीतर्फ आर्कर्षित भएको कृषि ज्ञान केन्द्र मुस्ताङले जनाएको छ। मुस्ताङका किसानले रातो र सेतो आलु लगाउने गरेका छन्। मुस्ताङमा पुसमाघमा आलु लगाएर भदौ र असोजमा निकाल्ने गर्छन्। व्यापारीहरु आलु खरिद गर्न किसानको खेतबारीमै धाउने गर्छन् ।"
आत्मनिर्भर अर्थतन्त्र कहिले ?,"चालू आर्थिक वर्षको पहिलो साउन महिनामा डेढ खर्ब रुपैयाँको आयात भएको छ। गत वर्ष १५ खर्ब ३९ अर्ब ८४ करोडको आयात भएको थियो। यसरी बर्सेनि व्यापारघाटा चुलिँदै गएको छ। तर नेपालमा उत्पादन गरी आयात प्रतिष्ठापन गर्ने, आत्मनिर्भर हुने र निर्यात बढाउनेतर्फ कसैको ध्यान पुगेको छैन। पछिल्लो समयमा निजी क्षेत्रका संगठनहरूले उत्पादन तथा आर्थिक वृद्धिदर विषयमा योजना बनाएरै काम गर्न थालेका छन्। तर सरकार, निजी क्षेत्र तथा सहकारीले उत्पादन बढाएर देशलाई आत्मनिर्भर बनाउनतर्फ सोचेको पाइँदैन। जसले गर्दा देश टाट पल्टने स्थितिमा पुग्न थालेको छ। देशभर ३० हजार सहकारी छन्। अधिकांश सहकारी बचत तथा ऋणमै केन्द्रित भएका छन्। उनीहरूले प्रदान गर्ने ऋण पनि उत्पादनमुखी छैन। विश्वका धेरैजसो मुलुकको विकासको मेरुदण्डको रूपमा औद्योगिक क्षेत्र रहन्छ। तर नेपालको औद्योगिक क्षेत्र धराशायी बन्दै गएको छ। उत्पादन घट्दै गएकाले देश परनिर्भर बन्दै गएको छ। नेपाल कृषि प्रधान देश भनिन्छ। ६७ प्रतिशत जनता कृषिमा आश्रित छन्। तर कृषि तथा कृषिजन्य वस्तुको आयात नै बढ्दै जानु विडम्बना बनेको छ। दुई खर्बभन्दा बढीको कृषिजन्य वस्तुको आयात भइरहेको छ। नेपालमा कृषिमा आत्मनिर्भर भएर निर्यात पनि गर्न सकिन्छ। त्यस्तै गलैँचा, ऊनीलगायत क्षेत्रमा पनि फड्को मार्न सकिने अवस्था छ। नेपाल उद्योग परिसंघले मेक इन् नेपाल स्वदेशी अभियान सुरु गरेको छ। यसले उत्पादन बढ्ने आशा गर्न सकिन्छ। त्यस्तै, नेपाल उद्योग वाणिज्य महासंघले पनि भिजन पेपर सार्वजनिक गरेको छ। त्यसले पनि उत्पादन र रोजगारीलाई दिन खोजेको देखिन्छ। नेपालको अर्थतन्त्र आयातमुखी भएको छ। विदेशका सामान किन्ने र यहाँ बेच्ने गरिन्छ। बैंक तथा वित्तीय संस्थाबाट ऋण लिँदा उत्पादनमा भन्दा कैयौं गुणा आयातीत सामानमा ऋण गएको पाइन्छ। यसले पनि नेपालको वास्तविक चित्र देखाउँछ। नेपालको आर्थिक विकासमा महत्त्वपूर्ण योगदान पुर्याउने वस्तुको खोजी गर्न आवश्यक भइसकेको छ। नेपालमा औद्योगिक क्षेत्रको विकासको प्रचुर सम्भावना रहँदारहँदै पनि यस क्षेत्र हरेक वर्ष धराशायी भइरहेको छ। यस क्षेत्रले रोजगारीको अवसर सिर्जना, गरिबी न्यूनीकरण र निर्यातमा आशातीत उपलब्धि हासिल गर्न सकेको छैन। कृषिमा औद्योगीकरण र व्यवसायीकरण हुन सकेको छैन। नेपालको निर्यात विगत दुई दशकदेखि दिनानुदिन ओरालो लाग्दै आएको छ तर आयात भने दिनप्रतिदिन बढ्दै गइरहेको छ। जसले गर्दा व्यापार असन्तुलन बढ्दै गएको छ। देश परनिर्भरतातर्फ धकेलिँदै आएको छ। नेपाल निर्यात व्यवसायी महासंघका अनुसार आर्थिक वर्ष २०५६०५७ मा कुल गार्हस्थ्य उत्पादनमा उद्योग क्षेत्रको योगदान १६ प्रतिशत थियो। तर अहिले आव २०७७०७८ मा उद्योगको योगदान १३८ प्रतिशतमा झरेको छ। दुई दशकअघि उत्पादनमूलक उद्योगको योगदान १५ प्रतिशत थियो। तर अहिले ५१ प्रतिशतमा सीमित भएको छ। दुई दशकअघि निर्यातको योगदान १३ प्रतिशत रहेकोमा अहिले ३३ प्रतिशतमा सीमित छ। विगत दुई दशकको नेपालको औद्योगिक क्षेत्र र निर्यातको कारुणिक अवस्थाको चित्रण गर्दछ। उत्पादनमूलक उद्योगको योगदान घट्नुको कारण के हो ? किन घटिरहेको छ ? अब कसरी बढाउन सकिन्छ, यसतर्फ कसले ध्यान दिने भन्ने विषय सोचनीय छ। अब नसोचे कहिले सोच्ने ? के नेपालको अर्थतन्त्र व्यापारिक दृष्टिकोणमा मात्रै केन्द्रित हुने। ठूला घरानाहरू विदेशी सामान बेच्नमै रमाइरहने ? स्वदेशी उत्पादनमा नसोच्ने ? सधैं विदेशी सामान आयात गर्न एलसी खोल्नमा ऋण लिने होइन। अब उत्पादित सामान बिक्री गर्नतर्फ ध्यान केन्द्रित गर्नुपर्छ। राज्य, निजी क्षेत्र र सहकारीको साझेदारीमा योजनाबद्ध ढंगले काम गर्न सके देशलाई आत्मनिर्भर बनाउन सकिन्छ। नेपालमा सम्भावित वस्तुको उत्पादन बढाउने, निर्यात विस्तारै घटाउँदै जाने गर्नुपर्छ। नेपालमा सम्भावना नभएका वस्तुको सम्भव भएसम्म कम खपत गर्ने, त्यसको वैकल्पिक प्रयोगमा पनि जोड दिन सकिन्छ। नेपाल अल्पविकसित मुलुकबाट विकासशील मुलुकमा प्रवेश गर्न खोजिरहेको छ। यसतर्फ उक्लिन पक्कै पनि उद्योगको योगदान अझ बढाउनुपर्छ। सार्क क्षेत्रका मुलुकमा उद्योगको योगदान निकै कम छ। अन्य देशमा उद्योगको योगदान उच्च छ। कुल गार्हस्थ्य उत्पादनमा उद्योगको योगदान ५१ प्रतिशत मात्रै छ। तर सार्क क्षेत्रका सबै मुलुकमा कैयौं गुणा बढी देखिन्छ। बंगलादेश ३० प्रतिशत, भुटान २८, भारत १७, श्रीलंका ३०, पाकिस्तान ४० प्रतिशत छ। नेपाल निर्यात महासंघले उपलब्ध गराएको यस्तो तथ्यांकले दक्षिण एसियाली मुलुकसँग तुलना गर्दा नेपालको अर्थतन्त्रमा औद्योगिक क्षेत्र र निर्यातको योगदान अत्यन्त कमजोर रहेको देखाउँछ। नेपालको निर्यात व्यापारको वर्तमान अवस्था कमजोर छ। जसले गर्दा अब निर्यातयोग्य वस्तुहरूको सूची तयार गर्न उच्च प्राथमिकताका साथ उत्पादन बढाउनुपर्छ। ती वस्तुको व्यवसायीकरण गरी अहिलेको भन्दा कैयौं गुणा निर्यात गर्न सकिन्छ। मौलिक वस्तुहरूको बजारीकरण गर्न गर्न सक्नुपर्छ। त्यसका लागि रणनीतिक योजना निर्माण गर्दै ब्रान्डिङका लागि ध्यान दिनै पर्छ। कलेक्टिभ ट्रेडमार्कको बजारीकरणका साथै गन्तव्य मुलुकको माग पहिचान गर्न जरुर भइसकेको छ। बजार अध्ययनमा नियोगहरूको भूमिकाका पनि बढाउनुपर्छ। नेपालको अर्थतन्त्रलाई सबलीकरण गरी सम्मृद्ध नेपाल सुखी नेपालीको राष्ट्रिय आकांक्षा पूरा गर्ने एक मात्र माध्यम आयातको प्रतिस्थापन र निर्यातको प्रवद्र्धन नै हो। आगामी तीन वर्षमा नेपालको निर्यात व्यापारको आकार एक अर्ब अमेरिकी डलरबाट दुई अर्ब डलर र सन् २०२५ को अन्त्यसम्ममा ७ अर्ब डलर बनाउने महासंघले योजना बनाएको छ। नेपाल उद्योग परिसंघले पाँच वर्षमा रूपान्तरण चाहेको छ। यस अवधिमा वार्षिक एक हजार उद्योग स्थापना गर्ने, बर्सेनि १ लाख ५० रोजगारी सिर्जना गर्ने र सन् २०२५ सम्म कुल गार्हस्थ्य उत्पादनमा उद्योगको योगदान २२ प्रतिशत पुर्याउने लक्ष्य राखेको छ। यस अवधिमा ४६ खर्बको निर्यात गर्ने लक्ष्य राखिएको छ। यस अभियानको प्रभावकारी कार्यान्वयन गर्न परिसंघले उत्पादन र उपभोगका सातवटा महत्त्वपूर्ण स्तम्भ पहिचान गरेको छ। नेपाल उद्योग वाणिज्य महासंघले नेट २०३० भिजन सार्वजनिक गरेको छ। महासंघको उक्त भिजनअनुसार २०३० सम्म थप २२ लाख रोजगारी सिर्जना गर्ने लक्ष्य राखिएको छ। त्यस्तै जीडीपीको योगदान सय खर्ब पुर्याउने लक्ष्य छ। नेपालको कृषि र औद्योगिक क्षेत्रको पुनर्संरचना गर्न अपरिहार्य भइसकेको छ। व्यापारघाटा कम गर्न, आयात प्रतिष्ठापन गर्न, निर्यात बढाउन अब ध्यान दिनैपर्छ। त्यसका लागि उत्पादनमा जोड दिनैपर्छ। उत्पादनबिना देशको आर्थिक अवस्था छलाङ मार्न सकिँदैन। कृषिको औद्योगिकीकरणमा पनि जोड नदिई नेपालको अर्थतन्त्र सुधार हुने देखिँदैन। अब आयातमुखी अर्थतन्त्र हटाउनै जरुरी छ। निजी क्षेत्रका खासगरी दुईवटा ठूला संगठनले उत्पादनमा जोड दिनुपर्छ। अब व्यापारमा मात्र ध्यान दिने र विदेशी सामान लिएर बेच्ने परिपाटी अन्त्य हुनुपर्छ। सरकारले पनि राजस्वमुखी भन्दा स्वदेशी उत्पादित वस्तुको कर उठाउन ध्यान दिनुपर्छ। नेपालमा सहकारीको संख्या पनि बढ्दै गएको छ। देशभर ३० हजार सहकारी छन्। अधिकांश सहकारी बचत तथा ऋणमै केन्द्रित भएका छन्। उनीहरूले प्रदान गर्ने ऋण पनि उत्पादनमुखी छैन। सहकारीका सदस्यहरू पनि उत्पादनमा जोडिएका छैनन्। उत्पादनमूलक भनिएका सहकारीले खासै उत्पादनमा योगदान दिन सकेका छैनन्। जसले गर्दा अब पब्लिक प्राइभेट पार्टनरसिपमा राज्य, निजी क्षेत्र र सहकारीले उत्पादनका काम गर्नै पर्छ। संघीय, प्रदेश र स्थानीय सरकारले आफ्नो प्राथमिकताका आधारमा उत्पादन र बजारीकरणसँग जोडिन सके पक्कै पनि व्यापारघाटा कम गर्न सकिन्छ। देशलाई आत्मनिर्भर बनाउन सकिन्छ। उत्पादित वस्तु पर्याप्त मात्रामा विदेशमा निर्यात गरेर डलर कमाउन सकिन्छ।"
अभिभावक गुम्दा बिचल्ली,"हेटौंडा : हेटौंडा१२ को वनस्पतिस्थित दुई कोठे कच्ची घरमा ११ वर्षीय आशिका तिमल्सिना आमाको फोटो हेरेर टोलाइरहन्छिन्। उनी आमासँग सुत्न नपाएको करिब एक महिना भयो। अझै पनि घरको ढोकाबाट घरिघरि नियालिरहन्छिन्। साँझ अबेरसम्म पनि आमा घर नआएपछि उनी निराश बन्छिन्। उपचारका लागि अस्पताल गएकी आमाले सदाका लागि छाडेर गएको उनलाई अझै पनि विश्वास छैन। तर, दुई दिनको फरकमा चार दिदीबहिनीले हजुरबुवा पनि गुमाउनुपर्यो। हेटौंडा अस्पतालकी कार्यालय सहयोगी ४५ वर्षीया तारा तिमल्सिनाले ज्वरो बढेपछि पीसीआर जाँच गराइन्। कोरोना पोजेटिभ देखिएपछि डाक्टरहरूले उनलाई घरमै होमआइसोलेनमा बस्न आग्रह गरे। तर, उनको स्वास्थ्यमा सुधार आएन। स्वास्थ्य थप बिग्रिँदै गएपछि उनी हेटौंडा अस्पतालमा भर्ना भइन्। पाँच दिनको अस्पताल बसाइपछि गत साउन १५ गते तिमल्सिना चार छोरी र श्रीमान्लाई छाडेर सदाका लागि अस्ताइन्। त्यसको दुई दिनअघि मात्र तिमल्सिनाका बुवा ७३ वर्षीय मानबहादुर अधिकारीको कोरोनाकै कारण हेटौंडा अस्पतालमा निधन भयो। हेर्दाहेर्दै श्रीमती र ससुराबुवा गुमाएका ५५ वर्षीय जयबहादुर तिमल्सिना पनि भर्खरै कोरोना संक्रमणबाट तंग्रिएका छन्। परिवारमाथि परेको वज्रपात, गलेको शरीर र छोरीहरूको एकल जिम्मेवारीले उनी चिन्तित छन्। दुई दिनको बीचमा श्रीमती र ससूराबुवा गुमाउनुपर्यो, उनले भने, घरखर्च र छोरीहरूको पढाइ सबै श्रीमतीको जागिरको भरमा थियो। अब मैले कसरी धान्ने सोच्न सकेको छैन। ताराकै भरमा परिवार तीन छोरीको पढाइ र घर खर्च चलेको थियो। पूर्वी मकवानपुरको तत्कालीन धियाँल गाविस (हाल बकैया गाउँपालिका२) बाट २०५० सालको बाढीपहिरोले विस्थापित उनको परिवारको नाममा कुनै सम्पत्ति छैन। उनका सालो राजकुमार अधिकारी सशस्त्र द्वन्द्वको समयमा राज्य पक्षबाट २०६१ सालमा भोजपुरमा मारिएका थिए। त्यसयता जयबहादुर परिवारसहित ससूरा मानबहादुरलाई हेटौंडा१२ स्थित वनस्पतिमा सरकारले सुकुम्बासीका लागि दिएको दुई कोठे घरमा बस्दै आएका छन्।"
जीपको ठक्करबाट बालकको मृत्यु,स्याङ्जा : पुतलीबजार नगरपालिका १० मा जीपले ठक्करबाट छ वर्षीय बालक आयोन गुरुङको मृत्यु भएको प्रहरीले जनाएको छ। राङखोलास्थित भित्री सडक खण्डमा राङखोलाबाट समताटोलतर्फ आउँदै गरेको लु १ च ६०७९ नम्बरको जीपले शनिबार साँझ ठक्कर दिँदा बालकको घटनास्थलमै मृत्यु भएको प्रहरी नायब उपरीक्षक राजेन्द्रप्रसाद अधिकारीले बताए। शव पोष्टमार्टमको लागि जिल्ला अस्पताल स्याङ्जामा पुर्याइएको छ। जीप चालक २८ वर्षीय निरज शाही फरार छन्। जीप प्रहरी नियन्त्रणमा रहेको र फरार चालकको खोजी भइरहेको प्रहरीले जनाएको छ ।
"भारतमा नोट बनाउने, नेपालमा कारोबार","वीरगन्ज : बारा र रौतहटबाट प्रहरीले नक्कली नेपाली नोटको कारोबार गर्ने गिरोह पक्राउ गरेको छ । प्रहरीले नेपाली नक्कली नोटको कारोबार गर्ने ५ जनालाई पक्राउ गरेको हो । नेपाली नक्कली नोट कारोबार हुँदै गरेको थाहा पाएपछि प्रहरीको 'स्पेसल टास्क फोर्स' शनिबार बिहान निजगढ पुगेको थियो । प्रहरीले उनीहरुलाई बाराको निजगढ र रौतहटको चन्द्रनिगाहपुरबाट नेपाली नक्कली नोटसहित पक्राउ गरेको हो । प्रहरीले शनिबार निजगढको होटल तारा इनबाट ४ र रौतहटको चन्द्रनिगाहपुरबाट १ जना गरी ५ जनालाई पक्राउ गरेको हो । उनीहरु निजगढको तारा इन होटलमा दुई दिन पहिलेदेखि नै बसेका थिए । उनीहरुको सूचनाका आधारमा प्रहरीले रौतहटको चन्द्रनिगाहपुरबाट थप १ जनालाइ पक्राउ गरेको हो । प्रहरीले उनीहरुको साथबाट नेपाली एक हजार दरका नक्कली र सक्कली नोट मिसाएर राखिएको ९३ लाख रुपैयाँ बरामद गरेको छ । पक्राउ परेका व्यक्तिहरुले प्रयोग गर्ने बा १४ च ९३८२ नम्बरको स्कारपियो गाडी पनि प्रहरीले नियन्त्रण लिएको छ ।पक्राउ परेका पाँचैजनालाई शनिबार राति होटल तारा इनमै राखेर आइतबार बिहान मात्र बाराको कलैयास्थित जिल्ला प्रहरी कार्यालयमा ल्याइएको छ । पक्राउ परेका व्याक्तिहरुको परिचय भने प्रहरीले गोप्य राखेको छ । प्रहरी श्रोतका अनुसार, भारतमा नेपाली एक हजार दरको नक्कली नोट छापेर प्रदेश २ मा ल्याएर कारोबार गर्ने गिरोह नै पक्राउ परेको हो । बाराका प्रहरी उपरीक्षक दिपेन्द्र शाहीले नक्कली नोटको कारोबारमा संलग्न ५ जनालाई प्रहरीले नियन्त्रणमा लिएको पुष्टि गरे । प्रहरी उपरीक्षक शाहीले अन्नपूर्णसँग भने,नक्कली नोटको कारोबारमा संलग्न ५ जनालाई प्रहरीले नियन्त्रणमा लिएको छ । थप अनुसन्धान भइरहेको छ । शनिबार दिनभर अप्रेशन काठमाडौंस्थित प्रहरी प्रधान कार्यालयबाट नेपाल प्रहरीको स्पेशल टास्क फोर्स शनिबार बिहान ९ बजे नै निजगढ आइपुगेको थियो ।शनिबार बिहानैदेखि काठमाडौंबाट आएको प्रहरी टोलीले जिल्ला प्रहरी कार्यालय र इलाका प्रहरी कार्यालय निजगढको सहयोगमा होटल तारा इनमा अप्रेशन सुरु गरेको थियो ।बिहान ९ बजे होटेल छिरेको प्रहरी टोली बेलुकी ७ बजे सम्म त्यहीं थियो । जग्गा व्यापारी भन्दै नक्कली नोट कारोबार होटल तारा इनका सञ्चालककाअनुसार, पक्राउ परेका मध्येका केही व्याक्ति विगत ३ वर्ष देखि होटलको नियमित ग्राहक थिए । उनीहरुले आफूहरुलाई जग्गाको काराेबारी भएको परिचय दिएका थिए । होटल सञ्चालकका अनुसार पछिल्लो पटक उनीहरुले होटलको दुईवटा कोठा बुक गरेर बसेका थिए ।"
प्रतिशोधमा सरकार,"राजनीतिक नेतृत्वले देशलाई सही दिशातर्फ लैजान सक्नुपर्छ। होइन भने मुलुक नै अस्तव्यस्त हुन पुग्छ। मुलुकमा प्रतिशोधको राजनीति अत्यधिक देखिएको छ। आन्तरिक द्वन्द्वले मासिन थालेका कम्युनिस्ट एकअर्काप्रति प्रतिशोधको राजनीति गरिरहेका छन्। यो राजनीतिले मुलुकलाई अस्तव्यस्त मात्र बनाएको छैन, नेपाली राजनीतिलाई अस्थिरतातर्फ धकेलेको छ। हिजो मिलेर जाने प्रतिज्ञा गर्दै पार्टी एकीकरण गरेका कम्युनिस्टहरू आज एकअर्काले गरेका नियुक्तिहरू खारेज गर्न कम्मर कसेर लागेका छन्। यसअघिका प्रधानमन्त्री केपी शर्मा ओलीले गरेका नियुक्तिहरू आज यसअघि जोडिएका पार्टीकै नेताद्वय पुष्पकमल दाहाल प्रचण्ड र माधवकुमार नेपाललाई देखी नसक्नु भएको छ। उनीहरू कसरी हुन्छ नियुक्ति खारेज गर्नेतर्फ अग्रसर भएका छन्। यस्तै क्रम चल्दै जाने हो भने आज यिनीहरूले नियुक्त गरेका पदाधिकारीहरू पनि भोलि कसैले निकाल्ने अवस्था आउँछ। जसले मुलुकमा अस्थिरता निम्त्याउने तथा मुलुकलाई नै अराजकतातिर धकेल्ने काम गर्छ। त्यसैले पनि प्रतिशोधको राजनीति द्वन्द्वभन्दा कम हुँदैन। जो शक्तिमा जान्छ उसले प्रतिपक्षको विनाश गर्न थाल्छ। उसका निर्णय उल्ट्याउन खोज्छ। जनताका लागि होइन, आफ्नो प्रतिशोध साँध्न हदैसम्मको कोसिस गर्छ। जुन निकै भयानक हुन्छ। मुलुक अहिले गलत दिशामा अग्रसर हुन लागेको छ। यो बडो अशुभ संकेत हो। सरकार बनेको डेढ महिनाभन्दा बढी हुँदा पनि नेतृत्वले सरकारलाई पूर्णता दिन सकेको छैन। मुलुकको बहुमूल्य समय यसै खेर गइरहेको छ। नेपाली राजनीतिमा अहिले देखिएको प्रतिशोधको राजनीतिले न्यायपालिकालाई अस्तव्यस्त बनाएको छ। न्यायपालिकाले हिजोको सरकारको नेतृत्व अनुकूल काम गर्छ भन्ने आशंकामा आजको कार्यपालिका सञ्चालक अर्थात् मुलुकको नेतृत्वले न्यायपालिकाको नेतृत्व परिवर्तन गर्न खोज्नु, न्यायपालिकाले गरेका काम कारबाही अस्वीकार गर्नुले राज्य व्यवस्थाकै धज्जी उडाएको छ। इजलासमा उनीहरूकै मानिस राख्न खोज्नुले न्याय र कानुनको उपहास हुन पुगेको छ। यो नै प्रतिशोधको राजनीतिको परिणाम हो। हिजो राजनीतिक दलका कार्यकर्तालाई न्यायपालिकामा भर्ती गरिनु आज विश्वासको संकट निम्तिनु हो। यसले कस्तो नतिजा दिने रहेछ भन्ने आज दल तथा त्यसका नेताहरूले बुझेको हुनुपर्छ। हो, दलका कार्यकर्ता भर्ती गर्दा विश्वासको संकट निम्तिन्छ। त्यसले मुलुकलाई गलत दिशातर्फ धकेल्छ। यसैलाई मनन् गरेर सबै दलका नेताहरूको समयमा बुद्धि पलाए मुलुक र जनताले दुःख पाउने थिएनन्। आज समाजका बुद्धिजीवी तथा बारका अध्यक्षहरूले आमसञ्चार माध्यममार्फत दिएका प्रतिक्रियाहरू सुन्दा स्वयम् पनि दिग्भ्रमित छन् जस्तो महसुस हुन्छ। उनीहरूका कुराले सर्वसाधारणमा ठूलो भ्रम सिर्जना भएको छ। हालसालै सर्वोच्च बारका अध्यक्षको संंवैधानिक इजलासप्रति जुन प्रतिक्रिया आएको छ। त्यसले मुलुकमा ठूलो भ्रम सिर्जना गरेको छ। राष्ट्रपतिबाट नियुक्ति लिएर शपथ खाइसकेका र काम कारबाही गरिरहेका संवैधानिक नियुक्तिका पदाधिकारीहरूमाथि अहिले आएर संसदीय सुनुवाइ हुनुपर्छ भन्ने कुरा औंल्याउँदै गर्दा समाजमा ठूलो भ्रम सिर्जना भएको छ। यसरी व्यावसायिक बुद्धिजीवी, जिम्मेवार बारको अध्यक्षले सञ्चारमाध्यममा यस्ता कुरा नभन्नु नै गलत हो। यसले मुलुकलाई अस्तव्यस्त र अराजकतातर्फ धकेल्दै एकअर्काप्रति अविश्वासको वातावरण सिर्जना गर्ने मात्र नभएर शंका, उपशंका, झैझगडा, द्वन्द्व र अस्थिरताको चरम उत्कर्षतर्फ लैजाने खतरा निम्त्याउँछ। मुलुक अहिले सोही दिशामा अग्रसर हुन लागेको छ। यो बडो अशुभ संकेत हो। सरकार बनेको डेढ महिनाभन्दा बढी समय भएको छ। यत्रो समयसम्म सरकारको नेतृत्वले सरकारलाई पूर्णता दिन सकेको छैन, मुलुकको बहुमूल्य समय यसै खेर फालिरहेको छ। यही शैलीमा सरकार अघि बढिरहनु भनेको मुलुकका लागि दुर्भाग्य हो। यस्तो राजनीतिक संकटको समयमा सरकारले सही दिशा समात्नु पथ्र्यो। यदि सही दिशा दिन सकिँदैन भने सरकारको नेतृत्व लिन किन तम्सिनु ? प्रश्न उठ्छ। मुलुक चलाउन नसक्ने भए बरु मुलुकको नेतृत्व नै छोड्न सकिन्छ। तर, नेतृत्वमा बसेर सक्रिय बर्बाद पार्ने छुट कसैलाई पनि छैन। चाहे त्यो जो कोही होस्। प्रशासन हाँक्न नसक्ने भए, मुलुकका गतिविधिहरू अगाडि बढाउन नसक्ने भए अरूले चलाइरहेको राज्यसत्ता किन खोस्नु परेको थियो। यसको उत्तर आजको नेतृत्वले दिनुपर्छ। आज समाजमा जताततै सरकारप्रति विभिन्न प्रश्नहरू उठिरहेका छन्। सरकारले भने कामको हिसाबले त्यसको जवाफ दिन सकेको छैन जुन शुभ संकेत होइन। यस्तो सरकारले कसरी वैदेशिक मामिलामा स्पष्ट निर्णय लिन सक्ला ? विकास निर्माण, सुशासन कसरी अग्रता लिन सक्ला ? अझ जनताले यो नेतृत्वप्रति कसरी विश्वास गर्ने ? त्यसैले प्रतिशोधको राजनीति छोडौं। सत्ता आफ्नो हातमा आएको समयमा इमान्दारितापूर्वक चलाऔं। हिजोको सत्ताले गरेका काम कारबाहीप्रति प्रतिशोधपूर्ण व्यवहार गर्ने, भत्काउने, उखेल्ने, हटाउने जस्ता गैरजिम्मेवार र अराजनीतिक काम गर्न बन्द गरौं। यसले मुलुकलाई प्रतिगमनतिर लैजान्छ। कम्युनिस्टहरूको एकअर्कालाई सिध्याउने राजनीति र एकअर्काका मान्छे लखेट्ने प्रवृत्तिले देश अगाडि बढ्दैन। त्यसैले प्रतिशोधको राजनीति छोडौं। यसले जनताको हित गर्छ न राज्यको। आज सभामुख विवादमा तानिएका छन्, न्यापालिकामाथि निरन्तर प्रहार भइरहेको छ। प्रधानन्यायाधीश विवादमा तानिएका छन्, कार्यपालिका निष्क्रिय छ। सरकार आफैंले पूर्णता पाउन सकेको छैन। कम्युनिस्टहरूमा टुटफुट र एकअर्कामा तानातान खोसाखोसको अवस्था सिर्जना भएको छ। यसले मुलुकको हित गर्दैन। यसले उल्टै मुलुकलाई राजनीतिक संकटतिर धकेल्ने काम गर्छ। आजसम्म कुन नेताले देश बनाउने भाषण गरेको छ। गरेको छ त केवल एकअर्कालाई गाली गर्ने र सिध्याउने भाषण। छिमेकी देशहरूसँग सम्बन्ध सुधार गर्ने प्रयास गरेनन्। गरे त केवल त्यसको नाममा राजनीति। आजसम्म कसैको मुखबाट समृद्धिको कुरा सुन्न पाइएको छैन। सुन्न पाइएको छ त केवल घृणा। घृणाको राजनीतिले मुलुक कहिल्यै अगाडि बढ्दैन र बढेको पनि छैन। होला, हाम्रो देशका नेताहरू, पदाधिकारीहरू, कर्मचारीहरू कोही पनि ठीक नहोलान्। तर, यिनीहरूलाई ठीक बनाएर, सुधारेर मुलुकलाई अग्रगमनतर्फ मार्गदर्शन गर्नुपर्छ। राजनीतिक नेतृत्वले यसलाई सही दिशातर्फ लैजान सक्नुपर्छ। अहिले मुलुकको नेतृत्व गरिरहेका प्रधानमन्त्री शेरबहादुर देउवाले त्यो काम गर्न सक्नुपर्छ। होइन भने पार्टी संगठन मात्र नभएर मुलुक नै अस्तव्यस्त हुन पुग्छ।"
प्रतिस्थापन बजेट वक्तव्यबाजी मात्रै हो : ओली,"काठमाडौं : नेकपा एमालेका अध्यक्ष केपी शर्मा ओलीले प्रतिस्थापन बजेट वक्तव्यबाजी मात्रै भएको टिप्पणी गरेका छन् । एमाले संसदीय दलको बैठकमा संसदीय दलका नेता समेत रहेका ओलीले जनताका समस्या सम्बोधन गर्न अर्थतन्त्रलाई माथि उठाउने कुरामा बजेटमा केहि नआएको बताए । उनले भने, 'यो प्रतिस्थापन बजेटमा केहि पनि आएको छैन । यो वक्तव्यबाजी मात्रै हो । उनले यो सरकारले आफ्नो सरकारले ल्याएका सडकलगायतका आयोजना नै गायब गराएको बताए । सर्वदलीय, सहमतीय, सहकार्यतिर लैजानुपर्ने आवश्यकता भएपनि यो सरकारले अस्थिरताको खेति गरेको आरोप लगाए। उनले एमाले विभाजन गराउन सभामुख अग्निप्रसाद सापकोटाको षडयन्त्रपूर्वक संलग्नता रहेको बताए। पार्टीका उपमहासचिव बीष्णु पौडेलले लोकप्रीयताका लागि प्रतिस्थापन बजेट ल्याएको बताए । संसदीय दलको बैठकमा उपमहासचिव पौडेलले यो बजेट जनताको मन छुने प्रकृतिको नभएको भन्दै प्रतिक्रिया दिए।"
संखुवासभा हत्याकाण्डका आरोपित सार्वजनिक,"संखुवासभा : प्रहरीले मादी सामूहिक हत्याकाण्डमा संलग्न अभियुक्तलाई सार्वजनिक गरेको छ। एकै परिवारका ६ जनाको हत्या गरेको आरोपमा लोकबहादुर कार्कीलाई प्रहरीले आइतबार सार्वजनिक गरेको हो। प्रहरीले कार्कीलाई इलाका प्रहरी कार्यालय चैनपुरमा पत्रकार सम्मेलन गरी सार्वजनिक गरेको हो। मादी नगरपालिका१ उमलिङमा गत सोमबार बिहान एकै परिवारका ६ जनाको हत्या भएको थियो । हत्यामा संलग्न भएको आरोपमा प्रहरीले शनिबार बिहान अभियुक्त लोकबहादुर कार्कीलाई पक्राउ गरेको थियो । अभियुक्त कार्कीले ६ जनालाई आफूले नै हत्या गरेको प्रहरीसमक्ष स्वीकारेका छन् । उनी मृतकका परिवारका नाती पर्छन्। मादी१ उम्लिङको खोला गाउँमा एकैपरिवारका ५२ वर्षीय तेजबहादुर कार्की, ८४ वर्षीया आमा पार्वती कार्की, ५२ वर्षीया श्रीमती कमला कार्की, तेजबहादुरकी बुहारी ३२ वर्षीया रञ्जना कार्की, नाति ११ वर्षीय दीपेन कार्की र नातिनी सात वर्षीया गोमा कार्कीको हत्या भएको थियो। संखुवासभाको मादीमा एकै परिवारका ६ जनाको हत्या संखुवासभामा हत्या गरिएका ६ जनाको शव घटनास्थलबाट उठाइयो संखुवासभा हत्या प्रकरण : घटनास्थलतर्फ जाँदै डीआईजी बीसी संखुवासभा हत्या प्रकरण : ६ जनाकै पोष्टमार्टम सकियो संखुवासभामा हत्या गरिएका ६ जनाको इटहरीमा दाहसंस्कार संखुवासभा हत्या प्रकरणः उपलब्धिविहीन अनुसन्धान मादी हत्या प्रकरण : असहज हुँदै अनुसन्धान"
"संसद बैठक बस्दै, के के छन् कार्यसूची ?","काठमाडौं : संघीय संसदअन्तर्गत प्रतिनिधिसभाको बैठक दिउँसो एक बजे बस्दैछ । आइतबारको बैठकमा २३ वटा अध्यादेश पेश हुँदैछन्। गृहमन्त्री बालकृष्ण खाँणले नेपाल नागरिकता (पहिलो संशोधन) अध्यादेश २०७८ निर्णयार्थ प्रस्तुत गर्ने छन् । यस्तै उनले सामाजिक सुरक्षा (पहिलो संशोधन) अध्यादेश २०७८, नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश २०७८ र तेजाब तथा अन्य घातक रासायनिक पदार्थ (नियमन) अध्यादेश २०७८ लाई स्वीकृत गरियोस् भनी प्रस्ताव प्रस्तुत गर्ने बैठकको कार्यसूची छ । सांसद प्रेम सुवालले शपथ सम्वन्धि अध्यादेश २०७८ अस्वीकार गरियोस् भन्ने सूचना प्रस्तुत गर्नेछन् । यस्तै, प्रधानमन्त्री शेरबहादुर देउवाले शपथसम्बन्धी अध्यादेश २०७८ स्वीकृत गरियोस् भन्ने प्रस्ताव पेश गर्नेछन् । कानुन न्याय तथा संसदीय मामिलामन्त्री ज्ञानेन्द्रबहादुर कार्कीले फौजदारी कसुर तथा फौजदारी कार्यविधि सम्बन्धी केहि ऐन संसोधन गर्ने अध्यादेश प्रस्तुत गर्ने कार्यसूची छ। स्वास्थ्य तथा जनसंख्या राज्यमन्त्री उमेश श्रेष्ठले कोभिड १९ संकट व्यवस्थापन अध्यादेश स्वीकृतिका लागि प्रस्तुत गर्ने कार्यसूची छ । तर, नेकपा एमालेले भने संसद बैठक सञ्चालनमा अवरोध जनाउने जनाएको छ। सभामुख अग्नी प्रसाद सापकोटाले एमाले फुटाउन भूमिका खेलेको भन्दै बैठक सञ्चालनमा अवरोध गर्ने बताएको छ । सभामुख सापकोटाले भने आफूले जवाफ दिइसकेको बताएका छन् । उनले एमालेको विरोधकाबीच बैठक कार्यसञ्चालन अगाडि बढाइरहेका छन् ।"
मादी घटनाका हत्यारा सार्वजनिक गर्दै प्रहरी,संखुवासभा :प्रहरीले मादी हत्याकाण्डमा संलग्न अभियुक्तलाई आज सार्वजनिक गर्दै छ । प्रहरीले एकै परिवारका ६ जनाको हत्या गर्ने लोक बहादुर कार्कीलाई आज(आइतवार) इलाका प्रहरी कार्यालय चैनपुरमा पत्रकार सम्मेलन गरी सार्वजनिक गर्ने तयारी गरेकाे छ । अभियुक्त कार्कीलाई प्रहरीले चैनपुर ल्याइसकेको छ । संखु्वासभाका डीएसपी लालध्वज सुवेदीले पत्रकार सम्मेलन मार्फत हत्यारा सहित घटना विवरण सार्वजनिक गर्ने वताए । मादी नगरपालिका१ उमलिङमा गत सोमवार बिहान एकै परिवारका ६ जनाको हत्या भएको थियो । हत्यामा संलग्न भएको आरोपमा प्रहरीले शनिवार बिहान अभियुक्त लोक बहादुर कार्कीलाई पक्राउ गरेको थियो । अभियुक्त कार्कीले ६ जनालाई नै आफुले हत्या गरेको स्विकारेका छन । उनी मृतकका परिवारका नाती पर्छन ।
दाता मोटाउने सहायता,"वैदेशिक सहायता भित्र्याउनु र नेपालमा लगानी गर्नुलाई सरकारले आफ्नो उपलब्धिको सूचीमा राख्छ। जसको नेतृत्वमा सरकार बने पनि प्राथमिकतामा वैदेशिक सहायताको विषय पर्छ नै। बजेट बनाउँदा यो सहायतालाई पनि लक्ष्यमा राखेर बजेट निर्माण हुन्छ। तर, वैदेशिक सहायताको नाममा भित्रिने रकमले नेपालमा जति उपलब्धि हासिल गर्नुपर्ने हो त्यो छैन। कारण यस्तो रकम र खर्च हालसम्म पारदर्शी र व्यवस्थित नहुनु नै हो। ऐनअनुसार बाहिरबाट आउने खर्च नेपालले नै परिचालन गर्नुपर्छ। लेखापरीक्षण गरेर सबै कुरा पारदर्शी र चुस्त राख्नुपर्छ। तर, न यस्तो रकम खर्च गर्न बनाइएका ऐन नियमको पालना हुन्छ, न पारदर्शी नै। अन्तर्राष्ट्रिय विकास सहायता परिचालन नीतिमा वैदेशिक सहायता राष्ट्रिय बजेटमार्फत मात्र खर्च गर्नुपर्ने उल्लेख छ। नीतिले राष्ट्रिय हित र प्राथमिकतालाई ध्यानमा राखी सहायता लिने र राष्ट्रिय बजेटमार्फत पारदर्शी रूपमा खर्च गर्नुपर्ने व्यवस्था गरेको छ। तर, विभिन्न दातृ निकाय र आईएनजीओले आफ्नो स्वार्थअनुकूल रकम खर्च गर्दै आएका छन्। दातृ निकायले त अझै दुई देशका सरकारलाई थाहै नदिई प्रत्यक्ष एजेन्सीमार्फत खर्च गर्न चाहन्छन् र गर्दै आएका पनि छन्। यस्तो प्रवृत्तिले नेपालको आवश्यकता एकातिर, सहयोग अर्कैतिर हुने गरेको छ। यसबाट नेपालले लाभ लिन सकेको छैन। गैरबजेटरी रकम राज्यको नीति तथा प्राथमिकताभन्दा बाहिर पनि खर्च हुन सक्छ। यस्तो रकम धर्म प्रचारलगायत विभिन्न स्वार्थका नाममा समेत आउने गरेको अर्थविद् बताउँछन्। यसले नेपालको राष्ट्रियतालाई पनि गम्भीर असर पार्न सक्छ। महालेखापरीक्षकको प्रतिवेदनले सहायताको ४७ प्रतिशत रकम सरकारी कोषभन्दा बाहिरबाट खर्च भएको देखाएको छ। यसलाई आधार मान्दा विभिन्न स्वार्थमा पनि सहायताका नाममा रकम भित्रिएको पुष्टि हुन्छ। सरकारले विदेशी दातासँग कस्तो आर्थिक सहायता कसरी लिने भन्नेबारेमा विधि (मोडालिटी) पनि तयार पारेको छ। तर, दाताले भने नेपाललाई आफ्नो स्वार्थ पूरा हुनेगरी सहायता उपलब्ध गराउँदै आएका छन्। अर्थ मन्त्रालयले हालै विकास सहायता प्रतिवेदन सार्वजनिक गर्यो। जहाँ दातृ निकायले नेपाल सरकारले तोकेको प्राथमिकताभन्दा बाहिर गई आर्थिक सहायता उपलब्ध गराउँदै आएको देखाइएको थियो। यो प्रतिवेदनले सरकार आफैंले समस्या बुझेको प्रष्ट्याउँछ। तर, घटना दोहोरिँदा अझै सचेत नबनेको पुष्टि पनि हुन्छ। किनकि दातृ निकायले अझै बजेट र प्रक्रिया छलेकै छन्। दातृ निकाय र आईएनजीओले २०७६७७ मा बजेट छलेर ४६ करोड १८ लाख डलर खर्च गरे। सरकारले २०७६७७ मा १ खर्ब ५७ अर्ब ५ करोड सहायता मात्रै परिचालन गरेको छ। यो कुल सरकारी खर्चको १४३९ प्रतिशत हो। सरकारले २०७६ सालमा नै खर्च गर्ने नीति बनाएको थियो। तर यस्तो अवस्थाले नीति अझै कार्यान्वयन नभएको पुष्टि गर्छ। सरकारले निर्धारण गरेको प्राथमिकता सूची र दातृ निकायको प्राथमिकता सूची ठीक उल्टो छ। यस्ता समस्या रोक्न सरकारले आर्थिक कार्यविधि नियमावली २०६४ र अन्तर्राष्ट्रिय विकास सहायता परिचालन नीति २०७६ कार्यान्वयनमा कडाइ गर्नुपर्छ। दातृ निकायको स्वार्थ अनेक हुने भएकाले नीतिअनुसार हिँडाउन सरकारले आँट गर्नुपर्छ। दातृ निकायबाट हुने खर्चलाई बजेट प्रणालीमै समावेश गर्न पहल गर्नुपर्छ। आफ्नै एजेन्सी तथा निकायबाट खर्च हुने रोक्दै राज्य प्रणालीबाटै खर्च गर्ने व्यवस्था अनिवार्य कार्यान्वयन हुनुपर्छ। अब नेपाललाई सहायता गरेजस्तो देखाएर दातृ निकाय तथा उनीहरूका एजेन्सी नै मोटाउने काममा चाँडो लगाम लगाउन आवश्यक छ।"
सुनचाँदीको मूल्य घट्यो,"काठमाडौं : नेपाली बजारमा सुनको मूल्य ४ सय रुपैयाँले घटेको छ। आइतबार सुन तोलामा ४ सयले घटेर ९० हजार ३ सय रुपैयाँमा कारोबार भइरहेको नेपाल सुनचाँदी महासंघले जनाएको छ। शुक्रबार सुनको मूल्य ९० हजार ७ सय रुपैयाँ थियो। तेजावी सुनको मूल्य ८९ हजार ८ सय रुपैयाँ कायम गरिएको छ। शुक्रबार तेजावी सुन ९० हजार २ सयमा कारोबार भएको थियो। यस्तै, चाँदीको मूल्यमा पनि आज सामान्य गिरावट आएको छ। आज चाँदी तोलाको एक हजार १ सय ९५ रुपैयाँमा कारोबार भइरहेको महासंघले जनाएको छ।"
प्रहरी हिरासतमा रहेका अभियुक्त अस्पतालबाट फरार,"वीरगन्ज : वीरगन्जमा प्रहरीको हिरासतमा रहेका एक अभियुक्त फरार भएका छन् । लागुऔषध मुद्दामा पक्राउ परि जिल्ला प्रहरी कार्यालय पर्साको हिरासतमा रहेका चितवनको भरतपुर महानगरपालिका ३ का १४ वर्षीय विक्की सोनार आइतबार बिहान फरार भएका हुन् । भदौ १६ गते भारतको रक्सौलबाट आउँदै गरेका बेला वीरगन्जको इनर्वा नाकाबाट सोनारलाई प्रहरीले लागुऔषधसहित पक्राउ गरेको थियो । उनको साथबाट लागुऔषध नुर्फिन ७ , डाइजेपाम ७ र फेनारगन ७ गरि २१ एम्पुल बरामद भएको थियो । लागुऔषधसहित पक्राउ परेपछि उनलाई जिल्ला प्रहरी कार्यालय पर्साको हिरासतमा राखिएको थियो । पर्साका प्रहरी उपरीक्षक बेलबहादुर पाण्डेका अनुसार , प्रहरी हिरासतमै रहेका बेला भदौ २२ गते अचानक सोनारले रगत छाद्न थालेपछि उपचारका लागि त्यहि दिन नारायणी अस्पतालमा भर्ना गरिएको थियो । अस्पतालमा एकजना प्रहरी हवल्दारको निगरानीमै उपचाररत रहेका सोनार, आइतबार बिहान ८ बजेतिर प्रहरी हवल्दारलाई झुक्यार अस्पतालबाट फरार भएको प्रहरी उपरीक्षक पाण्डले बताए । प्रहरी हवल्दारको लापरवाहीकै कारण अभियुक्त सोनार फरार भएकाले ती प्रहरी हवल्दारलाई विभागीय कारबाही गरिने पनि पाण्डले बताए । फरार भएका अभियुक्तको खोजी कार्य जारी रहेको उनले जानकारी दिए ।"
बीपी प्रतिष्ठानका उपकुलपति ज्ञानेन्द्र गिरी प्राध्यापक नभएको ठहर,"काठमाडौं : धरानस्थित बीपी कोइराला स्वास्थ्य विज्ञान प्रतिष्ठानका उपकुलपति प्राध्यापक नभएको पाइएको छ । स्वास्थ्य तथा जनसंख्या मन्त्रालयले उपकुलपति डाज्ञानेन्द्र गिरी प्राध्यापक भएको भन्ने प्रमाण प्राप्त नभएकाले प्रचलित कानुन बमोजिमको प्रक्रिया सुरू भइसकेको जनाएको छ । प्रतिष्ठानमा शुद्धिकरणको माग राख्दै लामो समयदेखि आन्दोलन भइरहेको छ । स्वास्थ्य मन्त्रालयका प्रवक्ता डाकृष्ण पौडेलका अनुसार चिकित्सा शिक्षा आयोग र मेडिकल काउन्सिलको बीपी कोइराला स्वास्थ्य विज्ञान प्रतिष्ठान अध्ययन प्रतिवेदन तत्काल सार्वजनिक गर्न प्रयास गरिनेछ । अख्तियार दुरुपयोग अनुसन्धान आयोगले प्रतिष्ठानमा भएका भ्रष्टाचारको छानबिन गर्न सबै कागजात लिइसकेको र छानविन भइरहेको स्वास्थ्य मन्त्रालयले जनाएको छ । विश्वविद्यालय र प्रतिष्ठानका पदाधिकारी नियुक्ति मापदण्ड तय गर्न प्राध्यापकसहितको समिति गठन भइ उक्त समितिले आफ्नो कार्य अघि बढाइसकेको र यथाशीघ्र समितिले मापदण्ड तयार गर्ने कुरा विश्वास दिलाउने बताइएको छ । यस्तै, बीपीका रजिस्ट्रार डामोहनचन्द्र रेग्मीको राजीनामा स्वीकृत भइसकेको छ । स्वास्थ्य मन्त्रालयका अनुसार उच्चस्तरीय छानबिन आयोग सिनेट बैठकबाट नै गठन हुनेछ । स्वास्थ्य मन्त्रालयले बीपी कोइराला स्वास्थ्य विज्ञान प्रतिष्ठानका आन्दोलनरत पक्षले उठाएको माग पूरा गर्ने प्रक्रिया अगाडि बढाइसकेको जनाएको छ । स्वास्थ्य मन्त्रालयले जारी गरेको विज्ञप्तिमा भनिएको छ, हाललाई आन्दोलन पक्षले उठान गर्नुभएका मागहरू धेरैहदसम्म सम्बोधन भइसकेको र कति सम्बोधन के क्रममा रहेकाले हाल कोभिड महामारीलगायत सबै कुरालाइ मध्यनजर गर्दै बिरामीहरू र विद्यार्थीहरूलाई प्रत्यक्ष प्रभाव पार्ने एवम् स्वास्थ्य सेवा अवरुद्ध हुने किसिमका कुनैपनि अन्दोलनका कार्यक्रम फिर्ता लिँदै काममा फर्किन हार्दिक अपिल गर्दछौं ।"
सहकारी नियमन गर्न छुट्टै संयन्त्र,"काठमाडौं : सहकारीको नियमन गर्न छुट्टै संयन्त्र निर्माण हुने भएको छ। अर्थमन्त्री जनार्दन शर्माले प्रतिस्थापन विधेयकमार्फत् सहकारीको नियमन गर्न छुट्टै संयन्त्र बनाउने बताए। गतिलो नियमन हुन नसक्दा सहकारी क्षेत्र अस्तव्यस्त छ। देश संघीयतामा गएसँगै तीन तहका ७ सय ६१ वटा सरकारले सहकारीको नियमन गर्छन्। तर, अहिलेसम्म कुनै पनि सरकारले सहकारीको प्रभावकारी नियमन गर्न सकेका छैनन्। नियमनको अभावमा भद्रगोल भएको सहकारी अब भने दायरामा आउने भएको छ। नियमन हुन नसक्दा सहकारी क्षेत्रमा मनपरीतन्त्र बढेको छ। जसले गर्दा सहकारीप्रति आम मानिसको विश्वास गुम्दै गएको छ। सहकारी विभागका अनुसार देशभर ३० हजार सहकारी छन्। सहकारी विभागले १ सय २५ वटा सहकारी मात्रै नियमन गर्छ। त्यो पनि प्रभावकारी छैन। अधिकांश सहकारी स्थानीय तहको मातहत छन्। अधिकांश तहले सहकारी बेवास्ता गर्दै आएका छन्। सहकारीका अगुवाहरूले पनि सहकारीको नियमन गर्न छुट्टै आवश्यकता महसुस गरेका थिए। जनार्दन शर्माले अर्थमन्त्रीको जिम्मेवारी सम्हालेसँगै छुट्टै नियमन संयन्त्र बनाउने उद्घोष गरेका थिए। प्रतिस्थापन विधेयकमार्फत संयन्त्र बनाउने घोषणा गरेका छन्। देश संघीयतामा जानुअघि विभागअन्तर्गत ३८ डिभिजन सहकारी कार्यालयले नियमन गर्थे। पछिल्लो समयमा नियमक निकायको संख्या उल्लेख्य बढाए पनि सहकारीको कसैको प्राथमिकतामा परेको छैन। २०६८ सालमै गठन भएको राष्ट्रिय योजना आयोगका उपाध्यक्षको संयोजकत्वमा गठित कार्यदलले सहकारीको नियमनका लागि छुट्टै निकाय चाहिने निष्कर्ष निकालेको थियो। उक्त सुझाव सरकारलाई दिएको एक दशक पुगिसक्दा पनि सरकार कानमा तेल हालेर बसिरहेको थियो। यस अवधिमा त त सहकारी विभागको क्षमता बढाउन ध्यान दिइयो। न त अर्को छुट्टै नियमनकारी निकाय जन्माउन जोड दिइयो। नियमन अभावकै कारण सहकारी धराशायी भइरहेका छन्। सदस्यको बिल्लीबाठ भइरहेको छ। सदस्यले नियमन निकाय प्रभावकारी भएमा सहकारीप्रति विश्वास बढ्ने र कारोबार गर्दा जोखिम नहुने बताउँछन्। लामो समयसम्म सरकार मूकदर्शक भएर बसिरहे पनि चालू आर्थिक वर्ष २०७८०७९ मा छुट्टै संयन्त्र बन्ने घोषणा गरेपछि सहकारीकर्मी खुसी छन्। सहकारी स्थानीय तहको जिम्मामा गएपछि अभिभावकविहीनजस्तै भएका छन्। कतै त डिभिजनले हस्तान्तरण गर्दा दिएको पोकासमेत खोलिएको छैन। सहकारी ऐन तथा नियमावलीमा ५० करोडभन्दा माथिको सहकारी नियमन गर्दा राष्ट्र बैंकको समन्वयमा नियमन गर्ने उल्लेख छ। तर, राष्ट्र बैंकले सहकारी हेर्ने चेष्टा राखेको छैन। राष्ट्र बैंक ऐन र बैंक तथा वित्तीय संस्था ऐन संशोधन नभई राष्ट्र बैंकले सहकारीको नियमन नगर्ने बारम्बार भन्दै आएको छ। यद्यपि, प्राविधिक सहयोग मागेमा सहकारी विभागलाई दिने उसले जनाइरहेको छ। साउनमा जारी गरिएको मौद्रिकनीतिले पनि सहकारी विभागलगायत नियमनकारी निकायलाई प्राविधिक सहयोग गर्ने घोषणा गरेको छ। विभागमा ३१ जना कर्मचारी हुँदा एउटा पनि सीए तथा आरए छैनन्। विभागले सघन अनुगमन गर्न नसकिरहेको अवस्थामा नियमनका लागि छुट्टै संयन्त्र बनाइने भएपछि सहकारीका विकृति निराकरण हुने देखिएको छ। सहकारी स्वनियमनमा चल्ने भनिए पनि दुई चार जनाले कम्पनीका रूपमा सहकारी चलाएका छन्। सदस्यले सहकारी कुन रूपमा चल्दैछ भनेर चासो नराखेकाले पनि केही सीमित सञ्चालकहरूको मनोमानी बढ्दै गएको छ। त्यसकारण सहकारीमा बलियो र सशक्त नियमन चाहिन्छ भन्ने विषयमा सहकारी क्षेत्रबाटै आवाज उठिरहेको थियो। सहकारी प्राधिकरण, प्रतिष्ठान, आयोग के बनाउने भन्ने विषयमा अर्थमन्त्री शर्मा स्पष्ट बोलेका छैनन्। सहकारीको नियमनका लागि छुट्टै संरचना अत्यावश्यक भएकाले उपयुक्त संयन्त्र बनाउन लाग्न अर्थ मन्त्रालय अधिकारीहरू बताउँछन्। राष्ट्र बैंकजत्तिकै बलियो निकाय बनाएर सहकारीको नियमन गर्नुपर्ने सहकारी अभियानकै उच्च पदस्थ नेताहरू बताउँछन्। नेफ्स्कुनका पूर्वअध्यक्ष ऋषिराज घिमिरे राष्ट्र बैंक या राष्ट्र बैंक जत्तिकै बलियो निकायले सहकारीको नियमन गरे प्रभावकारी हुने बताउँछन्।"
नेकपा एस स्याङ्जाको अध्यक्षमा रामचन्द्र भट्टराई,"स्याङ्जा : नेकपा एमालेबाट विद्रोहीगरी बाहिरिएको नेपाल कम्युनिस्ट पार्टी (एकीकृत समाजवादी) पार्टी स्याङ्जामा रामचन्द्र भट्टराईको अध्यक्षतामा १ सय ५१ सदस्यीय जिल्ला कमिटी गठन भएको छ। नेकपा एमालेमा विवाद सुरु भएपछि नै जिल्लामा समानन्तर कमिटी गठन भएको थियो। सोही कमिटीलाई पार्टीमा रुपान्तरण गरिएको अध्यक्ष भट्टराईले जानकारी दिए। नेकपा एस पार्टी गठन भएपछि सोही कमिटीलाई रुपान्तरण गरेर ४९ सदस्यीय सचिवालय कमिटी पनि बनेको छ। नेकपा एसले पहिलो विस्तारित बैठक पनि सम्पन्न गरेको जनाएको छ। नेकपा एसका केन्द्रीय सदस्य एवं पूर्वसांसद चुडामणी जंगलीले केपी शर्मा ओलीको दम्भ र विभेदका कारण आफूहरु अलग बस्नु्पर्ने अवस्था आएको बताए। स्याङ्जाको विस्तारित बैठकलाई सम्बोधन गर्दै केन्द्रीय सदस्य जंगलीले नवौं राष्ट्रिय महाधिवेशनले पारित गरेका कार्यदिशालाई वेवास्ता गर्दै अघि बढेकाले अहिलेको अवस्था आएको उनको भना्इ थियो। कार्यक्रममा नेकपा एस केन्द्रीय विभाग सदस्य महाप्रसाद सुबेदी, केन्द्रीय सदस्य सर्मिला पौडेल, पूर्वसांसद महेन्द्र थापा, इन्जिनियर ओम शर्मा, उपसचिव टिकाराम नेपाली, सचिवलाय सदस्य बिष्णु गिरी, पुतलीबजार नगर अध्यक्ष श्री गुरुङ, युवा संघ जिल्ला अध्यक्ष सन्तोष सापकोटालगायतले नेकपा एस गठनका आवश्यकताका बारेमा आआफना धारणा व्यक्त गरेका थिए। सोही बैठकले जिल्लाका ११ वटै पालिका र वडा कमिटी गठन गर्ने, पार्टीका भावी योजनालाई गाउँ केन्द्रित र पार्टी संगठन विस्तार एवं मजबूत बनाउने निर्णय भएको प्रवक्ता टिकाराम नेपालीले जानकारी दिए। यसैगरी, स्याङ्जाका ७ जनप्रतिनिधिले नेकपा एस रोजेका छन्। निर्वाचन आयोगले भदौ २२ गते सम्म दल रोज्न पाउने समय सिमा तोकेको थियो। सो समयावधीमा नेकपा (एस) रोज्नेमा आँधीखोला गाउँपालिकाकी उपाध्यक्ष शर्मिला पौडेललगायत सोही पालिका वडा २ का वडा अध्यक्ष रामचन्द्र पौडेल, कार्यपालिका सदस्य खड्कबहादुर नेपाली, विन्दु विक हुन। यसैगरी, जिल्ला समन्वय समिति सदस्य गुमान सिंह थापा, हरिनास गाउँपालिका ७ का वडा सदस्य ऋषिराम गौतम र पुतलीबजार नगरपालिका ४ का वडा सदस्य दोलराज गौतम छन्। नेकपा एमालेको ५७ सदस्यीय जिल्ला कमिटी नेकपा माओवादी केन्द्रसँग एकिकरणपछि १ सय ४५ पुरयाइएको थियो। एकीकरण हुँदा नेकपा एमालेका ८७ र माओवादी केन्द्रका ५८ सदस्य राखिएका थिए।"
प्रविधिले उजिल्याएको आमाको संसार,"आफूसँग भएको ज्ञानलाई आवश्यक परेको बेलामा बुद्धिमा परिणत गरी त्यसबाट परिणाम निकाल्ने क्षमताको विकासका लागि नै शिक्षा आर्जन गरिन्छ। कोरोना कहरका कारण लामो दूरीको यातायात फेरि बन्द भयो। हवाई उडानहरू पनि लामो समयसम्म ठप्पै भए। केही समयका लागि काठमाडौं आउनुभएकी आमा पनि परिस्थितिको यो भुँमरीमा पर्नु भयो। उहाँ इलामको फुयतप्पा जन्मेर त्यहीँ हुर्कनु भएको हो। चारखोला भनेर समेत चिनिने त्यो ठाउँको भुगोल जता हेरे पनि दृष्टि नछेकिने खुला किसिमको छ। यसर्थ काठमाडौंको जता हेरे पनि घरैघर मात्र देखिने परिवेशले उहाँलाई पूर्णबन्दी बनायो। हवाई यातायात सुचारु भएपछि आमाले उर्लाबारी जाने निधो गर्नुभयो। विराटनगरको हवाई टिकटको व्यवस्था गरिदिएँ। विराटनगरबाट उर्लाबारी जान पनि समय लाग्ने भएकाले बिहान १० बजेको उडान चयन गरेको थिएँ। बिहीबार बेलुका घर आइपुगेपछि आमालाई सोधें ट्राभल एजेन्सीले टिकट मोबाइलमा पठाइदिएको छ। तपाईंलाई कसरी पठाइदिउँ ? मेसेन्जरमा पठाइदे। समकक्षीहरूको तुलनामा आमाले मोबाइल राम्ररी चलाउन सक्नुहुन्छ। फेसबुक पेज छ। आफन्तसँग मेसेन्जरमा कुरा गर्नुहुन्छ। आमाले सहज र सपाट उत्तर दिनुहोला भन्ने लागेको थिएन। गएको आमाको मुख हेर्ने दिनमा मोबाइल आमालाई उपहार दिएको थिएँ। केही महिनाअघि बहिनीले अर्को मोबाइल किनिदिएकी रहिछ। आमासँग दुईवटा स्मार्ट मोबाइल फोन देखेर केही हप्ताअघि सोधेको थिएँ, आमा, तपाईंका त दुईवटा पो मोबाइल छन् ? एउटामा भजन सुन्छु। अर्कामा अरू काम गर्छु। चकित परें। आमाका उमेरका महिलासँग भेट हुनासाथ मोबाइल चलाउने प्रसंग निकाल्छु। सिद्धान्तकै रूप धारण गरेको मेरो प्रश्न आमाहरूलाई तेर्सिन्छ। भक्तराज आचार्यले एक समर्पण भजनमा गाएका छन् शब्द ब्रह्माको नाद नभइकन ज्ञान बुद्धिको मेल हुँदैन। ज्ञान बुद्धिको मेल नभइकन महाज्ञानको उदय हुँदैन। यहाँनेर हाम्रो शिक्षा नीति र मौजुदा पद्धतिसँग जोडिएको एक बडो महत्वपूर्ण विषय छ। मोबाइल फोन चलाउनु हुन्छ ? केहीको उत्तर हुन्छ आएको फोन उठाउन मात्र सक्छु। थप केहीको अलि फरक हुन्छ। चलाउँछु तर सहयोगी चाहिन्छ। अधिकांशले असमर्थताको संकेत दिन्छन्। सक्दिनँ त। बुबा र आमाका बारेमा कुराकानी हुँदा साथीभाइलाई पनि यही प्रश्न सोध्छु। स्कुल पढ्न जान पाउनु भएन र ? पाएको भए किन यो हविगत हुन्थ्यो त ? प्रायःको उत्तर यस्तो हुन्छ। अनि विद्यालय जान नपाएका कारणहरू छताछुल्ल हुन्छन्। घाँसदाउरा र मेलापात गर्दै ठिक्क भो। सानैमा बिहे गरेर पठाइदिए। नजिकमा विद्यालय थिएनन्। छोरीलाई पढाउने चलन थिएन। आदि। यसरी अनिवार्य प्राथमिक शिक्षाको महत्त्व अकासिन्छ। भाग्यवश मेरी आमा भने अपवादको सानो समूहमा पर्नुभयो। हजुरबुबा राणाशासनकालको उत्तरार्धमा मुखियाको पदको जागिर खानु हुन्थ्यो रे। मेरी आमा कान्छी छोरी। आमाभन्दा पछिको कान्छो मामा नाबालक हुँदै हजुरआमा बित्नु भएछ। अनि हजुरबुवाले फेरि विवाह गर्नुभएछ। नजिकै विद्यालय भएको र माथि उल्लेखित त्यसबेलाको परिस्थितिका केही अनुकूल कारकहरूका कारण आमाले ५ कक्षासम्म पढ्ने मौका पाउनु भएछ। केही समयअघि खप्तड बाबाद्वारा लिखित धर्म विज्ञान नामक पुस्तकको एक खण्ड आमाको हातमा राखिदिएँ। केही दिनपछि भन्नुभयो यो किताब राम्रो लाग्यो। आधाउधी पढेर सकें। उहाँ गीता पाठ गर्नुहुन्छ। रामायण, महाभारतका पुस्तक पढ्नु हुन्छ। उहाँको बैंकमा निजी खाता पनि छ। आफैं सञ्चालन गर्नुहुन्छ। यसरी शिक्षाको अलिकति मात्र भएनि उज्यालोले भेटेका कारण आमाको जीवनयापन सहज भएको छ। विद्यालय गएर ५ कक्षासम्म अध्ययन गरेको पृष्ठभूमिले अन्य धेरै विषयमा महत्त्वपूर्ण योगदान छ। यीमध्ये पहिलो थियो, मलाई बाह्रखरी चिनाउने काम। मैले अक्षर चिन्ने बेलामा पिताजी घरमा हुनुहुन्थेन। उहाँ तराईमा जागिरे हुनुहुन्थ्यो। आमाले काठको पाटीमा माटो हालेर छेस्को ठिक पारिदिनु हुन्थ्यो। त्यसबेला आमालगायत घरका महिला सदस्यहरूको नियमित गतिविधि हुन्थ्यो घाँस काट्न वा अन्य कामका लागि झिसमिसेमै हिँड्ने। उहाँ आइपुग्दा मैले मेरो कापीरूपी पाटीमा अक्षर लेखेर ठिक्क पार्नुपथ्र्यो। कुनै कारणले नलेखेमा दण्ड सजाय पाइन्थ्यो। लेखेको मिलेमा आमाले वनबाट ल्याएका मौसमी फलफूल खान पाइन्थ्यो। त्यसरी पुरस्कारको रूपमा ऐंसेलु खाएको अझै स्मरणमा छ। दोस्रो, नयाँ नौलो ठाउँमा जाने आउने काम। यो पनि कतिपय बा आमाका लागि कठिन कार्य हुन गएको छ। आफ्नै बलबुतामा गन्तव्यमा पुगेर काम फत्ते गरी घर आइपुग्नु ठूलो कार्य हो। आमा काठमाडौंको अपरिचित कुनामा पुगेर पनि एक्लै फर्किन सक्नुहुन्छ। हुन त हामीले वृद्धवृद्धा या बालबालिकामैत्री यातायात व्यवस्थाको परिकल्पना नै गरेका छैनौं। गौंडागौंडामा नक्सा राखेर वरिपरिका मुख्य ठाउँहरू, आस्थाका केन्द्र या सार्वजनिक स्थलहरूको विवरण राखेका छैनौं। यसकारण सार्वजनिक यातायात चढेर निर्धारित समयसीमामा कुनै ठाउँमा पुगेर फर्कन वयस्कलाई पनि कठिन हुन्छ। सीमान्तकृतको त के कुरा भयो र ? आमा घर गएको दुई दिनपछि अर्थात् भदौ ६ गते विद्यालय शिक्षासँग जोडिएको एकअर्को प्रसंग सिर्जना भयो। साँझको समय थियो। पुल्चोकस्थित कार्यालयबाट कोटेश्वर आउन पठाओ ट्याक्सी मगाएँ। उनी जीपीएस खोलेर ठ्याक्क मेरो कार्यालयभित्र छिर्ने मुख्य गल्लीमा आइपुगे। उनको विवरणमा व्यावसायिक भनेर लेखेको थियो। सदाझैं वार्तालाप सुरु गरें। कता पर्यो नि तपाईंको घर ? बर्दिवास हो। पुरानो घर नि ? म त बर्दिवासमै जन्मेको हुँ। बाउबाजेहरूको रामेछाप हो रे। तपाईंले सही तरिकाले पठाओ एप चलाउनु हुँदोरहेछ। विषयान्तर गर्न चाहें। उनको शैक्षिक पृष्ठभूमिबारे जान्ने इच्छा पलायो। चार वर्ष विदेशमा ट्याक्सी चलाएँ। यहाँ चलाउन थालेको पनि चार वर्ष पुग्न लाग्यो। त्यही भएर होला सिपालु हुनु हुँदोरहेछ। कतिजनालाई लोकेसनमा आउन नै महाभारत हुन्छ। पठाओ सेवा दिने चालकहरूका अनुभव सुनाएँ। नपढेका कारण नक्सा हेर्न नजान्ने र अंग्रेजीमा भनेको पनि नबुझ्ने बाध्यता कतिपयमा छ। कतिपयलाई विद्यालय वा कलेजमा पढ्ने छोराछोरीसँग सिक्ने सल्लाह दिएको कुरा सुनाएँ। कतिपयलाई सडकमा हिँड्दा वा बिसौनीमा रोकिएका बेला वरिपरिका विज्ञापनका वा अन्य बोर्डमा लेखिएका कुरा पढ्न सल्लाह दिएको बारे भनें। उनलाई मेरो पछिल्लो कुराले छोएछ। हामीलाई अंग्रेजी पढाउने सर पनि त्यही भन्नुहुन्थ्यो। बाटोका वरिपरि देखिए जति र भेटिए जति सूचना सबै पढ्नू। यूएनपार्क हुँदै शंखमूल भएर बागमती र मनोहरा दोभानतिर हुइँकिएका थियौं। देब्रेतिर गुरु रविशंकरको आर्ट अफ लिभिङको परिसर देखियो। लेखेको थियो दि आर्ट अफ लिभिङ, नेपाल। ल हेर्नुहोस्। यही त हो अंग्रेजी नजान्ने चालकहरूको सामग्री। आर्ट अफ लिभिङसम्बन्धी गतिविधि हुने ठाउँ पनि यहाँ रहेछ भन्ने थाहा भयो। अर्को घरमा गएर यसको अर्थ के हो भनेर छोराछोरीलाई सोधे भयो। हो सर। सही भन्नुभयो। भक्तराज आचार्यले एक समर्पण भजनमा गाएका छन् शब्द ब्रह्माको नाद नभइकन ज्ञान बुद्धिको मेल हुँदैन। ज्ञान बुद्धिको मेल नभइकन महाज्ञानको उदय हुँदैन। यहाँनेर हाम्रो शिक्षा नीति र मौजुदा पद्धतिसँग जोडिएको एक बडो महत्त्वपूर्ण विषय छ। के हाम्रो शैक्षिक पद्धतिले ज्ञान र बुद्धिको मिलन गराएको छ ? किनभने आफूसँग भएको ज्ञानलाई आवश्यक परेको बेलामा बुद्धिमा परिणत गरी त्यसबाट परिणाम निकाल्ने क्षमताको विकासका लागि नै शिक्षा आर्जन गरिन्छ। व्यवहारमा प्रयोग गर्न नसकिने ज्ञान अधुरो र अपुरो हुन्छ। कोरोना कहर कालखण्डमा मोबाइल फोनकै प्रयोग गरी वैकल्पिक विधिवाट कसरी विद्यार्थीलाई पढाउन सकिन्छ भन्ने विषयमा धेरै कार्यक्रम गरिए। देशविदेशमा रहेका अध्येताहरूले समेत यो पुण्य कार्यमा अथक योगदान गरे। हाल जापानमा कर्मक्षेत्र बनाएका डा वेद काफ्लेले जापानमा प्रचलित शिक्षण विधिसम्बन्धी घतलाग्दो विषय सुनाउनु भयो। पहिलो पटक किलोमिटरको बारेमा पढाउँदा विद्यार्थीलाई एक किलोमिटर हिँडाइन्छ। दूरी मापन गर्ने विषयको बारेमा पढाउन ज्ञान र बुद्धि मिसाएको यो तरिका सायद संसारमा नै उत्कृष्ट होला। पूर्वपश्चिम राजमार्ग बनिसकेपछि सबैभन्दा रोमाञ्चित गर्ने वस्तु थियो उर्लावारी चोकको पश्चिममा राखिएको किलोमिटर स्तम्भ। यसको पूर्वी पाटोमा लेखिएको थियो इटहरी, ३६। पश्चिम पाटोमा थियो दमक, ७। अर्थात् यसले बोकेको सूचना थियो यो स्तम्भबाट इटहरी ३६ किलोमिटर पश्चिममा पर्छ भने दमक ७ किलोमिटर पूर्वमा। दमक पुग्न मावा खोलाको पुल काटेर चिया बगान हुँदै जानु पथ्र्यो। यता इटहरी जान भने बक्राहा, सोल्टी, चिसाङ र लोहन्द्रा आदि खोला काटेर जानु पथ्र्यो। लामो दूरीलाई भाँचेर टुक्राटाक्रीको पनि अन्दाज गर्न सकिने गरी भौतिक तथा प्राकृतिक संरचना बाक्लै थिए। आज पनि एक किलोमिटर दूरी कति हुन्छ होला ? भन्ने प्रश्न कुनै कारणले मनमा उब्जियो। उर्लाबारी चोकबाट पश्चिममा रहेको त्यो किलोमिटर स्तम्भ सम्झिन्छु। अनि डा काफ्लेले दिनुभएको दृष्टान्तसँग ठोकिन्छु। जापानिजहरूले विद्यालय शिक्षामा ठूलो अनुसन्धान गरेका छन्। उनीहरूका पाठ्यपुस्तक पनि ज्ञान र बुद्धिलाई जोड्ने सेतुमार्गलाई सकेसम्म समेट्ने गरी तयार गरिएका छन्। पठाओ ट्याक्सीका चालकहरूसँग ठट्टा गर्ने गर्छु। गन्तव्यमा पुग्न चालकलाई मोबाइल एपमा महिला आवाजले निर्देशन दिन्छ। कति हजार होलान् त पठाओमा दर्ता भएका ट्याक्सी ? प्रायःको उत्तर दस हजारको आसपासमा हुन्छ। ल ! हेर्नु त यो एउटी केटीले हजारौं चालकलाई फनफनी घुमाएकी ? मोबाइल एपमा बोल्दै गरेकी युवतीतर्फ संकेत गर्दै भनें। हो हजुर सही भन्नु भो। यसो भन्ने चालक मुस्कुराउँछ। म फेरि उसलाई उधिन्छु। तपाईंको विचारमा यो एउटै केटीले कसरी गरेकी होला यो काम ? खै हजुर त्यता त सोचिएकै छैन। कम्प्युटर प्रविधिमा भएको अभूतपूर्व प्रगतिले यो सम्भव भएको हो। आधा शतकअघि पाटीमा माटो हालेर क ख चिनेको म र समकक्षीहरूले यो भेदनकारी प्रविधिको रस चाख्न पाएका छौं। अहिलेका पुस्ताले कल्पना पनि गर्न सक्दैन अबको ५० वर्षमा उनीहरूले कस्तो सुविधाको प्रयोग गर्न पाउँलान् ! मेरा लागि योभन्दा पनि गहन चिन्ताको विषय अर्को छ। मानौं ! मलाई बाह्रखरी चिनाउने आमाले कुनै दिन यस्तो प्रश्न सोध्नुभयो हाम्रा पालामा यस्तो सुविधा थिएन। ल भन त बाबु यो मेसेन्जरले कसरी काम गर्छ ? अल्बर्ट आइन्सटाइनलाई उनैले प्रतिपादन गरेको सापेक्षतावादको सिद्धान्त भनेको के हो भनेर कुनै सामान्य व्यक्तिले सोध्यो रे। उनले ती व्यक्तिले बुझ्ने गरी सामान्य भाषामा प्रश्नको उत्तर दिए रे। विज्ञान र प्रविधिले दिएका यस्ता पछिल्ला सुविधाले कसरी काम गर्छन् भनेर सामान्य भाषाशैलीमा बुझाउन सक्ने संयन्त्रहरूको निर्माण भएको छ कि छैन ? मलाई यकिन छैन। तर अहिलेसम्म आमाले मलाई यो प्रश्न सोध्नु भएको छैन। सोध्नुभए आमाको प्रश्नलाई थाँती राखेर कुनै आईटीविज्ञलाई सोध्नुपर्ला भन्ने धारणा बनाएको छु।"
सोमनाथ पाण्डे र शारदादेवी भट्टको रिटको सुनुवाइ न्यायाधीश खड्काको इजलासमा,काठमाडौं : सांसद सोमप्रसाद पाण्डे र शारदादेवी भट्टले सर्वोच्च अदालतमा दायर गरेको रिटमाथि आइतबार सुनुवाइ हुने भएको छ। न्यायाधीश मिरा खड्काको इजलासमा उक्त रिटको पेशी तोकेको अदालत प्रशासनले जनाएको छ। नेकपा एकीकृत समाजवादीमा अद्यावधिक गराउनुपर्ने माग गर्दै प्रतिनिधिसभा सदस्य पाण्डे र राष्ट्रियसभा सदस्य भट्टले सर्वोच्च अदालतमा रिट दायर गरेका थिए। यसअघि शुक्रबार न्यायाधीश आनन्दमोहन भट्टराईको एकल इजलासमा पेशी तोकिए पनि सुनुवाइ हुन सकेको थिएन। दुवैजनाले नेकपा एकीकृत समाजवादीमा समावेश हुन पाउ भन्दै निर्वाचन आयोगलाई विपक्षी बनाइ सर्वोच्चमा रिट दायर गरेका थिए । नेकपा एकीकृत समाजवादीमा सनाखत गर्न खोज्दा निर्वाचन आयोगले आफूहरुको विवरण नपठाएको उनीहरुको आरोप छ ।
काठमाडौंबाट सवारी भाडामा लिइ लुट्ने दुईजना पक्राउ,जनकपुरधाम : संघीय राजधानी काठमाडौंबाट गाडी बुक गरी बीच बाटोबाट लुट्ने दुईजनालाई प्रहरीले पक्राउ गरेको छ । काठमाडौंबाट बा २ ज ३९४० नम्बरको सुजूकी अल्टो गाडी घर पुर्याइ दिन भनी भाडामा ल्याएर सर्लाहीस्थित बाँके जङगल गाडी लुटेर भाग्ने दुईजनालाई जिल्ला प्रहरी कार्यालय धनुषाले पक्राउ गरेको हो । काठमाडौंबाट घर पुर्याइ दिन साढे १२ हजार भाडा तय भएको थियो। आउने क्रममा आइतबारर बिहान ५ बजे सर्लाहीको बाँकेस्थित जङगलमा चालकलाई रडले टाउको प्रहार गरी बेहोस् भएपछि गाडी लिएर भागेका उनीहरु पक्राउ परेका हुन् । उनीहरु गाडी लिएर भाग्ने क्रममा धनुषाको क्षिरेश्वरनाथ नगरपालिका हरिहरिपुर स्थित अनियन्त्रित भई गाडी दुर्घटना भएपछि ईरिक्सा चढेर भागेका थिए । यता सूचना पाएलगत्तै प्रहरीको विशेष टोलीले अनुसन्धान गर्दै जादा ईरिक्सा चढी भाग्दै गरेको अवस्थामा धनुषाको धनुषाधामबाट पक्राउ गरेको जिल्ला प्रहरी कार्यालय धनुषाले जनाएको छ । पक्राउ पर्नेमा सुनसरी जिल्लाको भोक्राहा ५ बस्ने २७ वर्षीय मुरुदिन मियाँ र नविब आलम रहेको प्रहरीले जनाएको छ । उनीहरु नातामा मामाभान्जा हुन् । पक्राउ परेका दुवैजनालाई प्रहरी हिरासतमा ल्याइ थप अनुसन्धान प्रक्रिया अगाडि बढाइएको छ । उनीहरु जिल्ला अदालत धनुषाबाट म्याद थप गरी अनुसन्धान अगाडि बढाइने प्रहरी उपरीक्षक प्रकाश रानाभाटले जानकारी दिए ।
झन्डै दुई दर्जन संस्था मर्ज हुँदै,"काठमाडौं : संस्था थप बलियो बनाउन हाल झन्डै दुई दर्जन बैंक तथा वित्तीय संस्थाहरू गाभ्नेगाभिने प्रक्रियामा जुटेका छन्। यसमध्ये दुई वाणिज्य बैंकहरू हिमालयन र नेपाल इन्भेस्टमेन्ट बैंक छिटोमा दसैंतिहारको बीचमा एकीकृत कारोबार गर्ने गरी प्रक्रियामा रहेका छन्। तर बैंकले गत वर्षको लाभांश बाँडेर मात्रै एकीकृत कारोबार गर्ने भएकाले केही समय लम्बिन सक्नेछ। हिमालयन बैंकका प्रमुख कार्यकारी अधिकृत अशोकशमशेर राणा सबै तयारी सकिए पनि बैंकले गत आवको लाभांश वितरण गरेर मात्रै मर्ज गर्ने कुरा भएपछि केही समय लाग्ने भएकाले नेपाल राष्ट्र बैंकसँग थप समय मागेको बताउँछन्। सबै तयारी सकियो तर वार्षिक साधारणसभा (एजीएम)मा लाभांश पारित गरेर वितरण गर्नुछ। यसका लागि अडिट गर्न बाँकी छ, उनले अन्नपूर्णसँग भने, यसकारण केही ढिला हुने हो कि भनेर समय थप्न केन्द्रीय बैंकमा आवेदन दिएका छौं। मिल्यो भने छिटोमा दसंैपछि तिहार अघि एकीकृत कारोबार पनि गर्न सक्छौं। हिमालयनको हबिबको नाममा रहेको २० प्रतिशत संस्थापक सेयर मर्जर अघि यसभित्रका संस्थापकहरूले खरिद गर्ने भएको सीईओ राणाले जानकारी दिए। मर्जरपछि दुवै बैंकको स्वाप रेसिया १ बराबर १ (१ः१) रहेको छ। नेपाल राष्ट्र बैंकमा विसं २०७७ असोज २ गते मर्जरको आवेदन दिएको सो बैंकले सैद्धान्तिक सहमतिपत्र (एलओआई) गत जेठ २० गते पाइसकेको छ। सो बैंकको नाम मर्जपछि हिमालयन र नेपाल इन्भेस्टमेन्ट बैंक रहनेछ। यसै क्रममा प्राप्तिको प्रक्रियामा दुई वटा विकास बैंक रहेका छन्। जस्मा गरिमा विकास बैंकले सहारा विकास बैंकलाई प्राप्ति गर्दैछ। पछिल्लो समय वाणिज्य बैंकको संख्या विकास बैंकको भन्दा कम भएर १८ ओटा पुगेका छन्। यससँगै, राष्ट्र बैंकको तथ्यांकअनुसार पछिल्लो समय वाणिज्य बैंक, विकास बैंक र लघुवित्त गरेर मर्जर तथा प्राप्ति प्रक्रियामा २३ ओटा बैंक तथा वित्तीय संस्था रहेका छन्। यसअन्तर्गत लघुवित्त वित्तीय संस्थाहरूको सहभागिता अधिक रहेका छन्। पछिल्लो समय मर्जर तथा प्राप्ति प्रक्रियामा १९ ओटा लघुवित्त वित्तीय संस्था रहेका छन्। लघुवित्तको संख्या अधिक भएको भन्दै राष्ट्र बैंकले चालू आवको मौद्रिक नीतिमार्फत सेयर दोहोरिएकाहरूलाई मर्जर तथा प्राप्तिमा जान बाध्यकारी बनाएको छ। यसैले अझै लघुवित्तहरू यस्तो प्रक्रियामा आउन सक्ने देखिएको छ। पछिल्लो समय मर्जर तथा प्राप्तिमा अधिक देखिएका लघुवित्त संस्थाहरू कुनै समय ९० ओटाभन्दा बढी थिए । तर गत असारसम्मको तथ्यांकमा यस्तो संख्या घटेर ७० वटा पुगेको छ। अझै लघुवित्तको संख्या घटाएर ३० वटासम्म कायम गर्दा मुलुक अनुुकूल हुने नेपाल लघुवित्त बैंकर्स संघका अध्यक्ष वसन्तराज लम्साल बताउँछन्। यद्यपि गत चैत्र ११ गते मर्जरमा जान आवेदन दिएको युनिक नेपाल र घोडाघोडी लघुवित्त वित्तीय संस्थाले सैद्धान्तिक सहमतिपत्र (एलओआई)का लागि प्रक्रियामा रहेका छन्। यता इन्फिनिटी लघुवित्तले एग्रो लघुवित्तलाई प्राप्ति गर्न अन्तिम स्वीकृतिको आवेदन दिएको राष्ट्र बैंकले जनाएको छ। यसैगरी आरम्भ चौतारीले बीपीडब्लू लघुवित्त र देउराली लघुवित्तलाई प्राप्ति गर्न अन्तिम स्वीकृतिको प्रक्रियामा रहेको छ। यस्तै अन्तिम स्वीकृतिमा मर्जरमा जुटेका विन लघुवित्त वित्तीय संस्था लिमिटेड र नेपाल सेवा लघुवित्त वित्तीय संस्था लिमिटेड रहेका छन्। यसैगरी विजया लघुवित्तले खप्तड लघुवित्त वित्तीय संस्थालाई, मर्मिरे लघुवित्तले सिर्जनशील लघुवित्त वित्तीय संस्था लिमिटेलाई प्राप्ति गर्ने प्रक्रियामा रहेको छ। यस्तै, डिप्रोक्स लघुवित्तले नाडेप लघुवित्तलाई प्राप्ति गर्न सैद्धान्तिकपत्र पाइसकेको छ। यसबाहेक, स्वस्तिक लघुवित्त वित्तीय संस्थाले समाज लघुवित्त वित्तीय संस्थालाई र ओमीले ग्रामीण स्वयम्सेवक लघुवित्त वित्तीय संस्थालाई मर्जरको प्रक्रियामा जुटिरहेका छन्। तर यसबीच मर्जर गर्ने सम्झौता भएर केन्द्रीय बैंकमा आवेदन दिइसकेका धौलागिरि र आँधीखोला लघुवित्त वित्तीय संस्था भने डिमर्जर गर्ने पक्षमा देखिएको छ। राष्ट्र बैंकका अनुसार यसमध्ये एक संस्थाले मर्जरमा नजान आवेदन दिएको छ। एकतर्फी आवेदनले डिमर्जर गर्न नमिल्ने केन्द्रीय बैंकले बताएको छ। नीतिगत व्यवस्थाअनुसार यसरी डिमर्जर भएमा विभिन्न छुट तथा सुविधाबाट समेत वञ्चित गर्ने व्यवस्था छ।"
लिम्पियालाई उपाधि,"काठमाडौं : लिम्पिया र गोकर्णेश्वरले प्रथम स्कलर्स एसईई एपियर्ड थ्री बाई थ्री बास्केटबल प्रतियोगिताको उपाधि जितेको छ। लिम्पिया छात्र र गोकर्णेश्वर छात्रामा च्याम्पियन बनेका हुन्। सामाखुसशस्थित आयोजक स्कलर्स होम एकेडेमीको कोर्टमा भएको छात्र फाइनलमा लिम्पियाले नेरिक एकेडेमीलाई २०१८ ले पराजित गर्यो। लिम्पियाको जितमा संगम तामाङले नौ अंकको योगदान गरे। लिम्पियाका विवेक यादव मोस्ट भ्यालुएबल प्लेयर घोषित भए। विजेताले सात हजार र उपविजेताले चार हजार नगद पुरस्कार प्राप्त गरे। छात्राको उपाधि भिडन्तमा गोकर्णेश्वरले न्यु मिलिनियमलाई १०९ ले हरायो। गोकर्णेश्वरका विनामणि योञ्जनले ६ स्कोर गरिन्। उनी नै मोस्ट भ्यालुएबल प्लेयर चुनिइन्। लिम्पियाले पाँच हजार तथा गोकर्णेश्वरले तीन हजार नगद पुरस्कार पाए। विजेतालाई नेपाल बास्केटबल संघका महासचिव नरेन्द्र थापा, आयोजक स्कलर्सका प्रिन्सिपल सूर्यप्रसाद पण्डित, विद्यालय व्यवस्थापनका अध्यक्ष श्यामराज पण्डितलगायतले पुरस्कृत गरे। प्रतियोगितामा छात्रतर्फ २८ टोलीले नकआउट आधारमा प्रतिस्पर्धा गरेका थिए। लिग कम नकआउट आधारमा भएको छात्राको प्रतिस्पर्धामा नौ टोली सहभागी थिए।"
सर्यो एमाले विधान महाधिवेशन,"काठमाडौं : एमालेको विधान महाधिवेशन ११ दिन पर सरेको छ। स्थायी कमिटीको शनिबारको बैठकले थप छलफल गर्नुपर्ने भन्दै झण्डै दुई साता पर महाधिवेशन सार्ने निर्णय गरेको छ। असोज १५, १६ र १७ गते काठमाडौंमा विधान महाधिवेशन गर्ने निर्णय भएको प्रचार विभाग प्रमुख योगेश भट्टराईले जानकारी दिए। यसअघि असोज ४, ५ र ६ गते तोकिएको थियो। बहुमत पदाधिकारी फरक धारबाट निर्वाचित भएपछि अध्यक्षलाई काम गर्न अप्ठ्यारो भएको भन्दै पार्टीमा अध्यक्षलाई शक्तिशाली बनाउने गरी एमालेले विधान संशोधन गर्न लागेको हो। महाधिवेशनबाट अध्यक्ष र केन्द्रीय कमिटी मात्र निर्वाचित हुने गरी साउन २५ गतेको केन्द्रीय कमिटी बैठकले विधान संशोधनको निर्णय गरिसकेको छ। उक्त निर्णयलाई अनुमोदन गर्न विधान महाधिवेशन बोलाइएको हो। केन्द्रदेखि स्थानीय तहका ३ हजार प्रतिनिधि विधान अधिवेशनमा उपस्थित हुने प्रचार विभाग प्रमुख भट्टराईले जानकारी दिए। यसअघि महाधिवेशनबाट निर्वाचित हुँदै आएका उपाध्यक्ष, महासचिव, उपमहासचिव र सचिवहरू अब मनोनीत हुनेछन्। नवौं महाधिवेशनबाट अध्यक्षमा केपी ओली निर्वाचित भए पनि बहुमत पदाधिकारी माधव नेपाल निकट निर्वाचित भएका थिए। थप छलफल गर्नुपर्ने भएकाले विधान संशोधनको मिति संशोधन गरेका भट्टराईले भने। उनले भने, असोज ३ र ४ गते स्थायी कमिटी र ८ र ९ गते केन्द्रीय कमिटी बैठक बस्ने निर्णय गरेका छौं। स्थायी कमिटीले विधान संशोधनसम्बन्धी प्रस्ताव र सांगठनिक एवं राजनीतिक प्रतिवेदन विषयमा छलफल गर्ने भट्टराईले बताए। संसद् अवरोध कायमै सरकारले छापामार शैलीमा बजेट प्रतिस्थापन गर्ने विधेयक संसद्मा पेस गरेको भन्दै एमालेले आपत्ति जनाएको छ। पार्टीले कारबाही गरेका १४ सांसदलाई कारबाही नगरेर सभामुख अग्नि सापकोटाले पार्टी फुटाउन भूमिका खेलेको भन्दै एमालेले संसद् अवरोध गरिरहेको छ। एमालेको अवरोधबीच शुक्रबार संसद्मा बजेट प्रतिस्थापन विधेयक पेस भएको थियो। संसदीय मूल्य मान्यताविपरीतका काम भएका छन्, भट्टराईले भने, संसद्मा हाम्रो पार्टीको विरोध जारी रहन्छ। संसदीय प्रक्रिया पूरा नगरी छापामार शैलीमा बजेट प्रतिस्थापन विधेयक ल्याइएको भन्दै एमाले आफ्नो सरकारका लोकप्रिय कार्यक्रम कटौती गरेको आरोप लगाएको छ। संसद्मा पार्टीको भूमिकाबारे छलफल गर्न आइतबार संसदीय दलको बैठक बोलाइएको भट्टराईले जनाए।"
कांग्रेसमा गुटैगुट,"काठमाडौं : महामन्त्रीमा उम्मेदवारी घोषणा गरेकै भोलिपल्ट कांग्रेस प्रवक्ता विश्वप्रकाश शर्मा विमलेन्द्र निधि निवास पुगे। शुक्रबार निधिको पारिवारिक पूजामा सहभागी भए र आफू निधि गुटमा प्रवेश गरेको जनाउ दिए। १३ औं महाधिवेशनदेखि शर्मा पार्टी सभापति शेरबहादुर देउवा निकट थिए। देउवाले विश्वास गरेर प्रवक्ताको जिम्मेवारी दिएका शर्माले गुट परिवर्तन गरे। देउवाकै विश्वासपात्र निधि यसअघि नै अलग गुटको अभ्यासमा जुटिसकेका छन्। देउवा गुटबाट महामन्त्रीमा सुरक्षित नठानेपछि प्रवक्ता शर्माले गुट फेरेको कांग्रेसी नेताहरू बताउँछन्। महामन्त्रीको उम्मेदवारका लागि आफूले सबै नेतासँग सल्लाह गरेको शर्माको भनाइ छ। गुट र टिम बनाउने कुरा सभापतिमा उठ्नेले हो, उनी भन्छन्, महामन्त्रीमा उठ्नेले होइन। १४ औं महाधिवेशनको रन्कोसँगै कांग्रेसमा गुट अदली बदली सुरु भएको छ। देउवालाई यतिबेला १३ औं महाधिवेशनका सारथीहरू जोगाउनुपर्ने आवश्यक्ता रहेको उनी निकट नेताहरू बताउँछन्। गोपालमान श्रेष्ठले पनि सभापतिमा इच्छा देखाएका छन्। तर, सभापति नपाए पनि श्रेष्ठले देउवालाई नै साथ दिने कांग्रेसी नेताहरूको बुझाइ छ। विगतमा देउवाविरुद्ध एकगठ भएको रामचन्द्र पौडेल गुटमा पनि विभिन्न चिरा देखिएका छन्। गुटलाई कायम राखेर एक जना मात्र सभापतिको उम्मेदवार छान्न यो गुटलाई हम्मेहम्मे छ। शेखर कोइराला, प्रकाशमान सिंह, डा शशांक कोइराला र सुजाता कोइरालाले पनि सभापतिमा दाबी गरेका छन्। धेरै आकांक्षी देखिएपछि पौडेल गुटबाट एक जना मात्र सभापति उम्मेदवार बन्ने सम्भावना कम छ। शेखरलाई गगन थापा, गुरुराज घिमिरे, चन्द्र भण्डारी, धनराज गुरुङलगायत युवा नेताहरूको समर्थन छ। १३ औं महाधिवेशनमा कृष्ण सिटौला गुटबाट महामन्त्रीमा उम्मेदवार बनेका गगन यतिबेला शेखर निकट छन्। शेखरले पनि गगनलाई महामन्त्रीमा सघाउने वचन दिएको नेताहरू बताउँछन्। आफ्नो गुटबाट सभापतिमा पौडेल सर्वसम्मत नभए प्रकाशमानले पनि सभापतिमा दाबी गर्ने बताएका छन्। प्रकाशमानलाई बलबहादुर केसीसहितका नेताहरूको साथ दिएका छन्। पौडेल गुटबाट शशांक पनि सभापतिका जबर्जस्त उम्मेदवार हुन्। बीपीपुत्र शशांकलाई सभापतिको उम्मेदवार बनाउन डा मीनेन्द्र रिजाल, दीपक गिरी, दीपक खड्का लगायतका नेताहरूले जोडबल गरिरहेका छन्। शशांकले शनिबार चितवनमा पत्रकार सम्मेलन गरी आफू सभापतिमा उठ्ने घोषणा गरेका छन्। पौडेल गुटबाट सुजाताले पनि सभापतिमा उठ्ने घोषणा गरेकी छिन्। बीपीपुत्र र गणेशमानपुत्र मिलेर आफूलाई बेवास्ता गरेको भन्दै उनले फरक मोर्चा कस्न थालेकी छिन्। म पछि हट्दिन, सुजाता भन्छिन्, मैले पहिला पनि छाडेकै हो। १३ औं महाधिवेशनमा छुट्टै गुट बनाएर सभापतिमा प्रतिस्पर्धा गरेका कृष्ण सिटौला पर्ख र हेरको अवस्थामा छन्। यद्यपि, सिटौलाले आफू सभापतिको उम्मेदवार बन्ने आफू निकट नेताहरूलाई बताउँदै आएका छन्। सिटौला गुटका सशक्त गगनले गुट परिवर्तन गरेका कारण सिटौला अप्ठ्यारोमा छन्। सिटौला गुटबाट महामन्त्रीमा चुनाव जित्न कठिन हुने विश्लेषणसहित गगनले गुट परिवर्तन गरेको युवा नेताहरू बताउँछन्। आफूसँगै गुटका प्रदीप पौडेल र भीमसेनदास प्रधानलाई जसरी पनि सेटल गर्नुपर्ने दबाबमा सिटौला छन्। भीमसेनदास प्रकाशमानका विपक्षमा भएकाले सिटौलालाई देउवासँगै समीकरण बनाउन सहज हुने अनुमान गर्न थालिएको छ। देउवा गुटका सशक्त निधिले छुट्टै गुटको अभ्यास गरिसकेका छन्। तामझामसहित बानेश्वरमा सम्पर्क कार्यालय खोलेर निधिले महाधिवेशनको तयारी गरिरहेका छन्। युवा नेता एवं प्रवक्ता शर्मा थपिएसँगै निधिको गुट पनि बलियो बनेको विश्लेषण गरिएको छ। अरू नेताहरू पनि थपिँदै जाने निधिको विश्वास छ। निधिलाई १४ औं महाधिवेशनमा सभापति बनाउने भनेर प्रदीप गिरीले अघिल्लै महाधिवेशनमा वचन दिएका थिए। गिरीले सभापतिमा निधिलाई सघाउने नेताहरू बताउँछन्। २०७५ पुसमा बसेको महासमिति बैठकले पार्टी विधान संशोधन गर्दै कोषाध्यक्षबाहेक सबै पदाधिकारी निर्वाचित गर्ने व्यवस्था गरेको थियो। प्रत्यक्ष निर्वाचन हुने भएपछि उपसभापति र महामन्त्री दुवै पदमा पनि नेताहरू उम्मेदवार बन्न दौडधुपमा छन्। नेता महेश आचार्य पनि माहोल हेरेर आफू उम्मेदवार बन्ने बताउँछन्। चुनावका बेला प्रभावशाली गुटमा लाग्नु अनौठो होइन, आचार्य भन्छन्, माहोल हेरेर मात्र उम्मेदवारी घोषणा गर्छु। सभापतिमा कल्याण गुरुङले पनि उम्मेदवारी घोषणा गरेका छन्। पार्टीका युवा, जनजाति, मधेसी र पिछडिएका क्षेत्रका जनताको समर्थन पाउने आशा गरेको छु, गुरुङले भने। युवा नेता पनि अदल बदलमा १४औं महाधिवेशनको मुखमा युवा नेताका गुट अदली बदलीले महाधिवेशनको नजितालाई प्रभावित पार्ने आँकलन गर्न थालिएका छन्। देउवा गुटका सम्भावित महामन्त्रीका उम्मेदवार प्रवक्ता शर्माले गुट परिवर्तन गरिसकेका छन्। गगनले पनि सिटौला गुट छोडेका छन्। मेरो उद्देश्य संस्थापन इतर पक्ष एक हौं भन्ने हो, गगनले भने। देउवालाई खुमबहादुर खड्का गुटले महामन्त्रीका लागि दबाब दिइरहेको छ। पूर्णबहादुर खड्का, मोहन बस्नेत, शंकर भण्डारी, देवेन्द्रराज कँडेल, पुष्पा भुसाललगायतका खुमबहादुर गुटका नेताहरूले महामन्त्री र सरकारमा मन्त्रीका लागि देउवालाई दबाब बढाएका छन्। यो गुटको व्यवस्थापनसँगै महामन्त्रीमा देउवा गुटकै बालकृष्ण खाँण, प्रकाशशरण महत, ज्ञानेन्द्रबहादुर कार्की, एनपी साउद, रमेश लेखकको व्यवस्थापन पनि देउवाका लागि चुनौतीपूर्ण छ। यसपटक विधानमा दुई जना महामन्त्रीको व्यवस्था भएका कारण व्यवस्थापनमा सहज हुने नेताहरू बताउँछन्। महामन्त्री पूर्णबहादुर खड्काले वडा र स्थानीय तहको अधिवेशनपछि आफूले उम्मेदवारी घोषणा गर्ने बताए। अहिले नै उम्मेदवारी गर्न हतार छैन, उनले भने। पौडेल गुटमा पनि महामन्त्रीको उम्मेदवारका लागि युवा नेताहरूबीच हानथाप छ। गगन, गुरुराज, डामीनेन्द्र रिजाल, धनराज गुरुङ, चन्द्र भण्डारीलगायतका नेताहरू महामन्त्री उम्मेदवारका आकांक्षी छन्। यो गुटबाट सभापतिमा को उम्मेदवार बन्छ भन्ने कुराले महामन्त्रीका लागि सहज हुने नेताहरूको बुझाइ छ। देउवा गुटका भीष्मराज आङ्दम्बेलेपनि महामन्त्रीमा इच्छा व्यक्त गरेका छन्। आङ्दम्बेले भने, मेरो उम्मेदवारी बार्गेनिङका लागि होइन। युवा, आदिवासी, महिला र पिछडिएका प्रतिनिधिहरूको भोटले मलाई जिताउने विश्वास छ। अरू नेता पनि उस्तै विगतमा कोइराला परिवार निकट आनन्द ढुंगाना यसपटक देउवा गुटमा खुलेका छन्। गिरिजाप्रसाद कोइरालापछि शेखर, त्यसपछि निधि हुँदै ढुंगाना यसपटक देउवा गुटमा प्रवेश गरेका छन्। निधिले यसपटक ढुंगानाको साथ पाउने विश्वास गरेका थिए। फरमुल्लाह मन्सुर पनि कोइराला परिवार छोडेर १३ औं महाधिवेशनदेखि देउवा गुटमा प्रवेश गरेका हुन्। विगतमा देउवा छोडेर कोइराला गुटमा प्रवेश गरेका डा नारायण खड्का पुनः देउवा गुटमै फर्केका छन्। मीनेन्द्र रिजाल पनि देउवा छोडेर गिरिजाप्रसाद कोइराला हँुंदै शशांकतिर लागेका छन्। अर्जुन जोशी कोइराला गुट छोडेर देउवातिर फर्केका छन्। सुुरुवात नै गुटबाट गुटगुट मिलेर कांग्रेस पार्टी गठन भएको विश्वास गरिन्छ। गुटकै कारण कांग्रेस दुई पटक विभाजित पनि भएको थियो। नेपाली राष्ट्रिय कांग्रेसको स्थापनापछि बीपी कोइराला र डा डिल्लीरमण रेग्मीले गुट चलाएका थिए। त्यसपछि २००७ सालको क्रान्ति लगत्तै पार्टीमा मातृकाप्रसाद कोइराला र बीपी गुट देखियो। सहोदर दाजुभाइ मातृका र बीपीबीचको गुटबन्दीले अन्ततः पार्टी विभाजन नै भयो। तर, त्यसयता कांगे्रसले गुटबन्दीकै बीच आफ्नो एकता कायम राखेको थियो। एकताकै कारण कांग्रेसले २०१५ सालको आम चुनावमा विजय हुन सफल भएको थियो। तर, ०१७ साल पुस १ मा पार्टी सत्ताच्युत र प्रतिबन्धित भयो। प्रतिबन्धित पार्टी निर्वाशित हुँदै प्रतिबन्धकालमा पनि कांग्रेसभित्र बीपी र सुवर्णशमशेर राणा गुट देखा परे। बीपी र सुवर्णबीच प्रजातान्त्रिक संघर्षको सञ्चालन, राष्ट्रिय मेलमिलापको नीति, राजासँग सम्बन्धका विषयमा मतान्तर देखिँदै आएको थियो। फेरि ०४७ सालमा बहुदलीय व्यवस्था पुनःस्थापनापछि प्रतिबन्धकालको गुटबन्दी र बैमनस्यको पुनरावृत्ति देखियो। नेताहरू गणेशमान सिंह, कृष्णप्रसाद भट्टराई र गिरिजाप्रसाद कोइरालाबीचमा मतभेद थियोे। कांग्रेस केन्द्रीय सदस्य देवेन्द्रराज कँडेल भन्छन्, त्यतिबेला पनि नेताहरू अंकमाल गर्ने, सँगै फोटो खिचाउने र हात उठाउने चलन थियो। उनले भने, गुटका कारण अरू बेला ठूला कुरा गर्ने युवाहरू खुट्टा कमाउँछन्। गुटका कारण पदप्रतिको मोह बढेको हो। जो शक्तिमा हुन्छ त्यो प्रतिगुटको झुण्डनै लाग्छ। यो संस्कार खराब छ। गुटकै कारण सिंह र भट्टराई पार्टी परित्याग गर्ने अवस्था आयो। यस्तै गिरिजा र वर्तमान सभापति देउवाबीच पनि गुटगत लडाइँकै कारण पार्टी नै विभाजन हुन पुग्यो। बीपी कोइरालाको निधनपछि सिर्जित तीन गुट भट्टराई रहुन्जेल यथावत रह्यो। तर, फेरि सुशील कोइरालाको निधनपछि कांग्रेसमा तीन गुट प्रष्ट रूपमा सतहमा आएका छन्। साथै देउवा गुटभित्र पनि अनेक उपगुट सिर्जना भएका छन्। यता पौडेल गुटभित्र पनि उपगुटहरू हाबी छन्। देउवापौडेलमाथि चुनौती दिँदै सिटौला आफ्नै रफ्तारमा गुट सञ्चालन गरिरहेका छन्। राजनीतिक विश्लेषक कृष्ण खनाल कांग्रेसको राजनीति १४ औं महाधिवेशनमा शेरबहादुर देउवा र रामचन्द्र पौडेलमा गएर नरोकिने बताउँछन्। जति गुट बढ्छन् त्यतिनै असन्तुष्टि पार्टीमा देखिन्छ। अभै पार्टी फुट्ने क्रम बढ्न सक्छ। १४ औंमा आइपुग्दा दोस्रो पुस्ताका नेतालाई कार्यकर्ताले रुचाएको देखिन्छ। यद्यपि युवाले आफू पदाधिकारीमै लड्ने आँट नगरे पनि वैकल्पिक नेतृत्व खोजेको देखिन्छ, उनले भने। सदस्यताकै भारी, कार्यतालिका हेरफेर महाधिवेशन नजिकिँदै गर्दा कांग्रेसले क्रियाशील सदस्यताको टुंगो लगाउन सकेको छैन। देशभर एकै दिन (भदौ १८ गते) वडा अधिवेशन गर्ने घोषणा गरेको कांग्रेसले २० जिल्लाको विवाद टुंग्याउन सकेको छैन। १८ गतेदेखि वडा अधिवेशन सुरु भए पनि वडा अधिवेशन नै कहिलेसम्म टुंग्याउने हो भन्ने अन्योल छ। निर्वाचन समितिका अनुसार ५७ जिल्लामा मात्रै वडा अधिवेशन भएको छ। सदस्यताको टुंगो नलागेपछि कांग्रेस महाधिवेशनको कार्यतालिका हेरफेर गरेको छ। अब बाँकी जिल्लाका वडा अधिवेशन असोज ५ गते गर्ने घोषणा गरिएको छ। गाउँपालिकानगरपालिका अधिवेशन एक साता पर सार्दै असोज ९ गते गर्ने, प्रदेशसभाक्षेत्रीय अधिवेशन असोज ११ र प्रतिनिधिसभा क्षेत्रीय अधिवेशन तथा एक मात्रै प्रतिनिधिसभा निर्वाचन क्षेत्र भएको जिल्ला अधिवेशन असोज १३ गते गर्ने संशोधित कार्यतालिका सार्वजनिक भएको छ। वरिष्ठ नेता पौडेलले देशभर एकैदिन गाउँनगर अधिवेशन गर्न सभापति देउवालाई दबाब दिएका छन्। तर, सदस्यताको टुंगो नलागेसम्म एकै दिन गाउँपालिकानगरपालिका स्तरमा अधिवेशन हुन कठिन हुने कांग्रेसी नेताहरू बताउँछन्। कांग्रेसले यसअघि भदौ २७ गते गाउँनगर अधिवेशन, असोज १ गते प्रदेशसभा, क्षेत्रीय अधिवेशन र असोज ५ गते एकै दिन प्रतिनिधिसभाक्षेत्रीय अधिवेशन गर्ने कार्यतालिका सार्वजनिक गरेको थियो। वडातहदेखि नै अधिवेशनको मिति धकेलिँदै जाँदा मंसिर ९ देखि १३ सम्म घोषणा गरिएको १४ औं महाधिवेशन पनि समयमै सम्पन्न हुनेमा नेताहरू आशंका व्यक्त गर्न थालेका छन्। महाधिवेशनप्रति आशंका कायमै कांग्रेसका १२ युवा नेताको विज्ञप्ति प्रकाशित गर्दैै वडा र गाउँनगरपालिका स्तरीय अधिवेशन पर सारेकोमा आपत्ति जनाएका छन्। महाधिवेशनको कार्यतालिका सर्दै जाँदा महाधिवेशन नै तोकिएको समयमा हुँदैन कि भन्ने आशंका व्यक्त गरेका छन्। चन्द्र भण्डारी, धनराज गुरुङ, कमला पन्त, रत्ना शेरचन, गुरुराज घिमिरे, गगन थापा, बद्री पाण्डे, सरिता प्रसाईं, जीवन परियार, प्रदीप पौडेल, रामकृष्ण यादव, किरण यादवलगायतले संयुक्त वक्तव्य जारी गरी तोकिएको मितिमा १४ औं महाधिवेशन सुनिश्चित गर्न ध्यानाकर्षण गरेका छन्। ००० युवा नेता को कता ? देउवा गुटका सम्भावित महामन्त्रीका उम्मेदवार प्रवक्ता शर्माले गुट परिवर्तन गरिसकेका छन्। गगनले पनि सिटौला गुट छोडेका छन्। देउवालाई खुमबहादुर खड्का गुटले महामन्त्रीका लागि दबाब दिइरहेको छ। पूर्णबहादुर खड्का, मोहन बस्नेत, शंकर भण्डारी, देवेन्द्रराज कँडेल, पुष्पा भुसाललगायतका खुमबहादुर गुटका नेताहरूले महामन्त्री र सरकारमा मन्त्रीका लागि देउवालाई दबाब बढाएका छन्। देउवा गुटकै बालकृष्ण खाँण, प्रकाशशरण महत, ज्ञानेन्द्रबहादुर कार्की, एनपी साउद, रमेश लेखकको व्यवस्थापन पनि देउवाका लागि चुनौतीपूर्ण छ। पौडेल गुटमा पनि महामन्त्रीको उम्मेदवारका लागि युवा नेताहरूबीच हानथाप छ। गगन, गुरुराज, डा मीनेन्द्र रिजाल, धनराज गुरुङ, चन्द्र भण्डारीलगायतका नेताहरू महामन्त्री उम्मेदवारका आकांक्षी छन्। विगतमा कोइराला परिवार निकट आनन्द ढुंगाना यसपटक देउवा गुटमा खुलेका छन्। फरमुल्लाह मन्सुर पनि कोइराला परिवार छोडेर १३ औं महाधिवेशनदेखि देउवा गुटमा प्रवेश गरेका हुन्। विगतमा देउवा छोडेर कोइराला गुटमा प्रवेश गरेका डा नारायण खड्का पुनः देउवा गुटमै फर्केका छन्। मीनेन्द्र रिजाल पनि देउवा छोडेर गिरिजाप्रसाद कोइराला हुँदै शशांकतिर लागेका छन्। अर्जुन जोशी कोइराला गुट छोडेर देउवातिर फर्केका छन्।"
बजेट सकारात्मक,"काठमाडौं : अर्थमन्त्री जनार्दन शर्माले आयात र विप्रेषणमा आधारित अर्थतन्त्रलाई स्वदेशी उत्पादन र आन्तरिक आयमुखी अर्थतन्त्रमा रूपान्तरण गर्ने नीतिसहित चालू आर्थिक वर्षको बजेटको प्रतिस्थापन विधेयक प्रस्तुत गरेकोमा नेपाल उद्योग परिसंघले स्वागत गरेको छ। नेपालको औद्योगीकरण र उत्पादनमूलक अर्थतन्त्रको विकासका लागि परिसंघले मेक इन् नेपाल स्वदेशी अभियानअघि बढाएकोमा प्रतिस्थापन विधेयकमार्फत् सरकारले यस विषयलाई प्राथमिकता दिएको छ। यसलाई परिसंघले सकारात्मक रूपमा लिएको छ। स्वदेशी उत्पादनको संरक्षण, निर्यातयोग्य एवम् तुलनात्मक लाभका वस्तुको पहिचान र प्रतिस्पर्धात्मक क्षमतामा वृद्धि गरी व्यापार घाटा न्यूनीकरण गर्ने सरकारको घोषणा छ। कच्चा पदार्थदेखि अन्तिम उत्पादनसम्म स्वदेशमै सम्पन्न हुने गरी वस्तु उत्पादन गर्ने उद्योगलाई स्वदेशी उत्पादन अभियानमा सहभागी गराई आवश्यक प्रोत्साहन गर्ने विषयलाई परिसंघले स्वागत गरेको छ। बहुआयामिक गरिबी न्यूनीकरण, अर्थतन्त्रको पुनरोत्थान गरी उच्चदरको आर्थिक वृद्धि र समावेशी एवं समाजवाद उन्मुख अर्थतन्त्र निर्माण गर्ने मूलभूत उद्देश्य राखिएको विधेयकले अर्थतन्त्र चलायमान बनाउने प्रमुख यन्त्रको रूपमा निजी क्षेत्रलाई लिएको छ। यो घोषणा स्वागतयोग्य भएको परिसघंघले भनेको छ। विधेयकमा औद्योगिक उत्पादनको लागत कम गरी अन्तर्राष्ट्रिय बजारमा प्रतिस्पर्धी बनाउन उच्चस्तरीय सहजीकरण समिति गठन गर्ने व्यवस्थाले नेपालको उत्पादनको लागत कम गर्न नीतिगत सुधारका लागि सहयोग गर्ने परिसंघको बुझाइ छ। व्यावसायिक सहजता सूचकमा सुधारका लागि नीतिगत र कानुनी व्यवस्था गर्ने सरकारको घोषणाले नेपालमा सहज व्यावसायिक वातावरण निर्माणमा सहयोग पुग्ने परिसंघको विश्वास छ। परिसंघको सुझावअनुसार लघु, साना तथा मझौला उद्योग, व्यावसायिक कृषि, युवा उद्यम, महिला उद्यम, वैदेशिक रोजगारबाट फर्किएका व्यक्ति, दलित समुदाय व्यवसाय विकास कर्जालगायत उत्पादनका क्षेत्रमा स्वरोजगार बनाउन बिना धितो प्रदान गरिने सहुलियतपूर्ण कर्जामा ब्याज अनुदान कार्यक्रमलाई विस्तार गरिएको छ। पूर्वाधार विकासमा सार्वजनिक निजी साझेदारीलाई थप प्रभावकारी बनाउन इन्जिनियरिङ, खरिद, निर्माण, लगानी (ईपीसीएफ) विधि अवलम्बन गरिने घोषणाले निजी क्षेत्रलाई ठूला पूर्वाधारमा आकर्षित गर्ने परिसंघको बुझाइ छ। ब्लेन्डेड फाइनान्स र परिसंघले उठाउँदै आएको पूर्वाधार बन्डजस्ता आधुनिक वित्तीय उपकरण परिचालन गर्ने घोषणा सकारात्मक भएको परिसंघले भनेको छ। जलाशययुक्त र अर्धजलाशययुक्त विद्युत् आयोजनालाई १५ वर्षसम्म आयकर छुट दिने घोषणाले यस्ता आयोजनामा लगानी बढ्ने विश्वास परिसंघले लिएको छ। अक्सिजन, स्यानिटरी प्याड र स्यानिटाइजर उद्योगलाई तीन वर्षका लागि आयकर छुट र त्यसपछिको दुई वर्षका लागि ५० प्रतिशत छुटको व्यवस्था सकारात्मक छ। कोभिड१९ बाट अतिप्रभावित पर्यटन क्षेत्रका लागि थप राहत प्याकेज ल्याउने घोषणा हुनुलाई परिसंघले सकारात्मक रूपमा लिएको छ। चालू खर्च कटौती गरी बच्ने रकम कोभिड१९ विरुद्धको खोप खरिदमा प्रयोग गर्ने विषय सकारात्मक छ। परिसंघले यसअघिदेखि नै उठाउँदै आएको कृषि तथा कृषिमा आधारित उद्योगमा १० वर्षका लागि आयकर छुट दिनुपर्ने विषयमा विधेयक मौन रहेको परिसंघले जनाएको छ। विदेशी बजारमा स्वदेशी वस्तुको प्रवद्र्धनका लागि उद्योगले कर तिरेपछिको नाफाबाट १० प्रतिशत रकम विदेशमा लगानी गर्न दिने व्यवस्था गर्नु उपयुक्त हुने परिसंघको बुझाइ छ।"
अनुसन्धानमा सहयोग गर्ने नै अभियुक्त,"संखुवासभा : मादी१ उमलिङको खोला गाउँमा एकै परिवारका ६ जनाको हत्या भएपछि २५ वर्षीय लोकबहादुर कार्की अनुसन्धान टोलीलाई खाना पकाउन सघाइरहेका थिए। उनले उक्त घटना आफूले पहिले देखेको भन्दै त्यसको प्रकृतिबारे सुनाइरहेका थिए। उनले बडाबाबु (तेजबहादुर कार्की)सहित ६ आफन्त गुमाउनुपरेकोमा बिलौना गर्ने गरेका थिए। तेजबहादुरको कोहीसँग रिसइबी नभएको, मिलनसार भएको बताउने गरेका थिए। सामाजिक काममा अग्रसर भएर काम गर्ने व्यक्ति रहेको उनको भनाइ थियो। तर, उनका भाइ घटनाका बेला लगाएको सर्ट लगाएर बाहिर निस्किएपछि अनुसन्धान उनको परिवारमै केन्द्रित भयो। उक्त कपडा धोए पनि रगतको टाटा देखिएपछि गोप्य रूपमा अनुसन्धान गर्दा सफलता मिलेको स्रोत बताउँछ। उक्त कपडासहित घटनामा हत्यामा प्रयोग गरेका सामान प्रहरीले बरामद गरेको छ। संखुवासभाका डीएसपी लालध्वज सुवेदीले भने थप अनुसन्धान भइरहेकाले आज (आइतबार) इलाका प्रहरी कार्यालय चैनपुरमा पत्रकार सम्मेलन गरी घटना विवरण सार्वजनिक गरिने जानकारी दिएका छन्। लोकबहादुरले बौदमान कार्कीको परिवारका चार पुस्ताको हत्यामा आफ्नो संलग्नता स्वीकार गरेको अनुसन्धानमा संलग्न अधिकारीले बताएका छन्। उनी बौदमानका जेठो दाजुका नाति हुन्। उनको घर घटनास्थलबाट करिब डेढदुई सय मिटर दूरीमा छ। तेजबहादुर सोमबार बिहान खेताला खोज्न निस्किएका बेला बाटो ढुकेर आक्रमण गरी हत्या गरेको स्वीकार गरेको अनुसन्धानमा संलग्न अधिकारीको दाबी छ। उक्त घटना देखेपछि बडीआमा कमला, भाउजू रञ्जना, हजुरआमा पार्वता, भतिज दीपेन र भतिजी गोमा कार्कीको हत्या गरेको बयान दिएको अधिकारी बताउँछन्। तेजबहादुरले हेपेर बोली व्यवहार गर्ने गरेकाले उनको ज्यान लिएको बताएको जनाइएको छ। रणबहादुरका अनुसार छोरा (लोकबहादुर)ले हजुरआमा (पार्वता) बिरामी हुनुहुन्छ अरे, हेर्न जाऊँ भनेका थिए। त्यसपछि जाने क्रममा लोकबहादुर एक्कासि मेरो बडीबुबा भनेर चिच्याए। छोराले तेजबहादुर सडकको भित्तामा मृत अवस्थामा देखेको रणबहादुरले प्रहरीसँग बताएका थिए। त्यसपछि लोकबहादुरले नै बडीआमा कमला र भाउजू रञ्जनाको शव देखेको बताएको जनाइएको छ। उनीहरू बाबुछोराले नै तेजबहादुर, कमला र रञ्जना मृत भेटिएको खबर गाउँलेलाई गरेका थिए। अरूको शव देख्नुभन्दा पहिले छिमेकीले पार्वतालार्ई मुच्र्छा परेको होला भनेर घरमा लगेर राखेको जनाइएको छ। उनमा बेलाबेला बेहोस भइरहने समस्या थियो। प्रहरी पुग्दा उनको शव ओछ्यानमै थियो। उनका पति बौदमानले घटनाबारे चाल नपाएको बताए। बौदमान कान कम सुन्ने, आँखा मधुरो देख्ने जनाइएको छ। तेजबहादुरको शव सडकछेउ घोप्टो परेको, कमला र रञ्जना घरनजिक खोल्सीमा अनि दीपेन र गोमा घरमाथि खरबारीमा मृत भेटिएका थिए । प्रदेश १ का प्रहरी प्रमुख डीआईजी अरुणकुमार बीसी, संघीय प्रहरी इकाइ धरानका एसपी भीम दाहाल, केन्द्रीय अनुसन्धान ब्युरोबाट डीएसपी रुगम कुँवर र संखुवासभाका डीएसपी लालध्वज सुवेदीसहितका अधिकारी अनुसन्धानमा खटिएका थिए। यत्रो नरसंहार एक्लै ? एकै परिवारका ६ जनाको हत्या सोमबार बिहान एकै समयमा भयो। उक्त घटनामा संलग्न भएको आरोपमा प्रहरीले शुक्रबार आफन्त लोकबहादुलाई पक्राउ गरेको छ। तर, एक जनाबाट बिहान यस्तो घटना कसरी सम्भव भयो भन्ने प्रश्न उब्जिएको छ। घटनामा कुनै धारिलो तयार प्रयोगसमेत भएको छैन। मृतकको टाउकोमा सामान्य चोट देखिन्छ। ६ जनाको शव चार स्थानमा करिब सय मिटर आसपास भेटिएको थियो। घटना बिहान भए पनि कसैले देखेको र कराएको आवाजसमेत नसुनेको बयान स्थानीयले दिएका थिए। छरछिमेक पनि काममा निस्किने समयमा एक्लै लोकबहादुरले कसरी गरे ६ जनाको हत्या ? एक्लै छोटो समयमा यस्तो घटना गर्न नसक्ने अनुसन्धानले देखाउँछ। अन्य व्यक्ति पनि संलग्न भएको आशंकामा अनुसन्धानलाई जारी राखिने प्रहरीले जनाएको छ। के गर्थे लोकबहादुर ? लोकबहादुर दुईपटक वैदेशिक रोजगारीमा गएका थिए। फर्किएर खेती किसानीमा लागे। कक्षा ८ सम्म पढेका उनी ६ वर्षअघि मलेसिया गए। त्यहाँबाट १० महिनामा घर फर्केर डेढ वर्षपछि कतारतिर उडे। त्यहाँबाट पनि नौ महिना नपुग्दै फर्किए। आमाको गत चैत २६ गते निधन भएपछि बुवा र भाइसहित तीन जना बस्दै आएका थिए।"
जोकोभिचको लक्ष्य,"न्युयोर्क : विश्व नम्बर एक टेनिस स्टार नोभाक जोकोभिच अमेरिकी (यूएस) ओपन टेनिसको फाइनलमा पुगेका छन्। २१औं ग्रान्डस्लाम उपाधिको अभियानमा रहेका सर्बियन स्टार जोकोभिचले अलेक्जेन्डर जुरेभलाई पाँच सेटको भिडन्तमा पाखा लगाउँदै फाइनलमा स्थान बनाएका हुन्। जोकोभिचले शनिबार बिहान भएको सेमिफाइनलमा जर्मन खेलाडी जुरेभसँग पाँच सेटसम्म संघर्ष गर्दै उपाधि नजिक पुगेका हुन्। निकै प्रतिस्पर्धात्मक खेलमा जोकोभिचले ४६, ६२, ६४, ४६, ६२ को जित निकालेका थिए। पहिलो सेट गुमाएका जोकोभिचले त्यसपछि दुई सेट सहज रुपमा जिते पनि चौथो सेटमा भने पराजय बेहोरेका थिए। अन्तिम तथा पाँचौं सेटमा उत्कृष्ट पुनरागमन गर्दै उनी उपाधि नजिक पुगेका हुन्। सोमबार बिहान हुने फाइनलमा जोकोभिचले दोस्रो वरीयताका ड्यानिल मेडभेडेभसँग प्रतिस्पर्धा गर्नेछन्। सोमबार बिहान मेडभेडेभलाई पराजित गरेमा जोकोभिच सर्वाधिक ग्रान्डस्लाम उपाधि जित्ने खेलाडी बन्ने छन्। जोकोभिचले सन् २०२१ मा मात्रै तीन ग्रान्डस्लामको उपाधि जितिसकेका छन्। उनले अस्ट्रेलियन ओपन, फ्रेन्च ओपन र विम्बल्डनको उपाधि जितिसकेका छन्। जोकोभिचले यही वर्ष बेलग्रेड ओपनको उपाधि पनि उनैले जितेका थिए। उनी वर्षका चार वटै ग्रान्डस्लाम जित्ने ५२ वर्ष पुरानो इतिहासलाई पुनर्लेखन गर्ने अभियानमा पनि छन्। सन् १९६९ मा अस्ट्रेलियाका रड लाभरले वर्षका चार वटै ग्रान्डस्लाम जित्नै कीर्तिमान बनाएका थिए।"
