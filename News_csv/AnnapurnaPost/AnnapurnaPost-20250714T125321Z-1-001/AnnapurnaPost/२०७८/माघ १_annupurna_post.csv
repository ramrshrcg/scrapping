शीर्षक,विवरण
समीपले ल्याए अक्षर अक्षरमा देश,"पोखरा : कवि तथा गजलकारका रुपमा परिचित दीपक समीपले मुक्तक संग्रह ल्याएका छन्। समीपको मुक्तक संग्रह अक्षर अक्षरमा देश शनिबार पोखरामा विमोचन भएको छ। साहित्यकारद्वय सरुभक्त र तीर्थ श्रेष्ठले उक्त कृति विमोचन गरे। साहित्यकार समीपले झन्डै २ दसकअघि भूगोलमा नोकोरिएको देश कृति ल्याएका थिए। कृति विमोचनपछि साहित्यकार सरुभक्तले गजलकारका रुपमा सशक्त उपस्थिति जनाइरहेका समीपको मुक्तककारका रुपमा भएको उपस्थिति आफूहरुका लागि पनि सन्तोषको कुरा भएको बताए। कवि तीर्थ श्रेष्ठले मुक्तकको साधना लामो कविता लेख्नुभन्दा कठिन हुने सुनाए। श्रेष्ठले २०३४३५ सालतिर पोखरेली युवा सांस्कृतिक परिवारले हरिभक्त कटुवाललाई प्रमुख अतिथि बनाएर टिकटमा मुक्तक कार्यक्रम गरेको सम्झना गरे। उनले भने, उनका मुक्तक सुनेरै हामीले मुक्तक कसरी लेख्ने र कसरी वाचन गर्ने भन्ने कुरा सिक्यौं। कवि श्रेष्ठले मुक्तक लेखन सिन्धुलाई बिन्दुमा अटाउनु जत्तिकै कठिन कार्य भएको विचार राखे। मुक्तक लेख्नु भनेको चौतारीमा बसेर गफ गरेजस्तो होइन, उनले भने, छोटो लेख्नु भनेको कठिन कुरा हो। कृतिमाथि समीक्षा गर्दै नेपाली लेखक संघ कास्की अध्यक्ष सञ्जीव पौडेलले समीपका मुक्तकमा खास गरी ५ थरी विषय समेटिएको जानकारी दिए। उनले मानवता, प्रेम, देशभक्ति, अस्तित्ववाद, यथार्थवाद समीपको मुक्तकका विशेषता रहेको सुनाए।वर्तमान राजनीतिक परिदृश्यप्रति व्यङ्ग्य उनका मुक्तकमा छ, पौडेलले भने, नेता नांगै सत्ताको भर्याङ चढ्छ र मुक्तककार ठाउँको ठाउँको विद्रोह बोल्छन्। पौडेलले मुक्तककार समीपले यथार्थको परिदृश्यमात्रै नदेखाई खबरदारी पनि गरेको सुनाए। उनले मुक्तकको धर्म पूरा बुझेका छन्, पौडेलले भने, भाव र संरचनाको गठजोडले मात्रै मुक्तक सशक्त हुन्छ भन्नेमा समीप सचेत छन्। पौडेलले समीपका मुक्तकमा कौतुहलता निर्माण र चोटिलो प्रहार उत्कृष्ट रहेको जानकारी दिए। उठान, विस्तृती, कौतुहलता निर्माण र मारक प्रहार मुक्तकका विशेषता हुन् भन्ने समीपले बुझेका छन् भन्ने प्रमाण उनकै मुक्तक हुन्, पौडेलले भने, व्यङ्ग्य प्रधान स्वर दीपकका मुक्तकको प्रधान स्वर हो। भाषिक जादु, शब्द शिल्प र लयचेत समीपको मुक्तक संग्रहको विशेषता रहेको पनि समीक्षक पौडेलले सुनाए। उनले भने, भाव सबैभन्दा महत्वपूर्ण हो र त्यसपछि संरचना भन्नेमा सचेत छन्। सर्जक समीपले यसपालि भएका त्रुटि र कमजोरी आगामी दिनमा सच्च्याउँदै जाने वचनबद्धता गरे। कवि ईश्वरमणि अधिकारीले समीप विचारले प्रजातान्त्रिक, लेखनले प्रगतिशील र व्यवहारले समाजवादी भएको विचार राखे। उलने भने, दीपकले जे लेख्छ, जिम्मेवार भएर लेख्छ, कविता र गजल लेखे पनि उसको जेठो विधा मुक्तक हो। पद र पुरस्कार अनि नचाहिँदो प्रचारको पछि नलाग्ने विशेषता समीपमा रहेको अधिकारीको भनाइ थियो। अधिकारीले लामा कथामा भन्दा छोटा कथामा समीप सशक्त प्रस्तुत हुने गरेको अनुभव साट्दै आफूलाई भने समीपले लेखेको लामो आख्यान पढ्ने रहर भएको सुनाए। कविद्वय रमेश श्रेष्ठ र जीवनसागर भण्डारीले पनि समीपका मुक्तक र उनको व्यक्तिगत विशेषताबारे अनुभव साटे। कवि रुपिन्द्रप्रभावी जोशीले समीपका ३ मुक्तक पढेर सुनाए। पोखरेली युवा सांस्कृतिक परिवारले आयोजना गरेको कार्यक्रममा साहित्य संयोजक रीता अधिकारीले संग्रहमा १ सय १ वटा एकसे एक मुक्तक समेटिएको जानकारी दिइन्। अध्यक्ष मोती भुजेल अध्यक्षताको कार्यक्रममा कोषाध्यक्ष अर्जुन अधिकारीले स्वागत गरेका थिए।"
वीरेन्द्रनगर भूकम्पको उच्च जोखिममा !,"सुर्खेत : कर्णालीको राजधानी वीरेन्द्रनगर भूकम्पको उच्च जोखिममा रहेको एक अध्ययनले देखाएको छ। एक वर्ष लगाएर गरिएको यहाँको भौगर्भिक अध्ययनले यस्तो देखाएको हो। भूकम्प आएको खण्डमा वीरेन्द्रनगरमा बाढी र पहिरोसमेत आउने र त्यसले थप क्षति पुग्ने उक्त अध्ययनको निस्कर्ष छ। वीरेन्द्रनगर नगरपालिकाले तयार नेपाल नामक संस्थासँगको सहकार्यमा यो अध्ययन गरेको हो। त्यसक्रममा जियो इन्जिनियरिङ कन्सल्टेन्टले एकवर्ष लगाएर वीरेन्द्रनगरमा अध्ययन गरेको थियो। सोही अध्ययन प्रतिवेदन सार्वजनिक गर्दै अध्ययनकर्ताले वीरेन्द्रनगर भूकम्पको उच्च जोखिममा रहेको बताएका हुन्। भूकम्पले मुख्य बजार क्षेत्र रहेको नगरको वडा नम्बर ६ मा धैरे भवनहरुमा क्षति गर्ने अध्ययन प्रतिवेदनमा उल्लेख छ। नगरको भौगोलिक बनावट र भवन निर्माण संहिता कार्यान्वयनको कमजोर अवस्थाले पनि वीरेन्द्रनगरमा भूकम्पको जोखिम बढी देखिएको हो। नगरका वडा नं २, ३, ९ र १० बाढीको उच्च जोखिममा रहेको उक्त अध्ययनले औंल्याएको छ। साथै बहुप्रकोप (बाढी, पहिरो र भूकम्प) को उच्च जोखिममा रहेको क्षेत्रमा अब भवन लगायतका भौतिक संरचनाको निर्माणमा कमी ल्याउन विज्ञले सुझाव दिएका छन्। अध्ययनमा संलग्न कन्सल्टेन्टका टिमलिडर डा दिपक चौलागाईले नगरको उत्तरी क्षेत्रमा पहिरो र दक्षिणी क्षेत्रमा बाढीका साथै भूकम्पको उच्च जोखिम रहेको पाइएको बताए। उनले भने,नगरका ९, १३, १४, १५ र १६ नम्बर वडामा पहिरोको उच्च जोखिम छ, फोरलेन सडकभन्दा दक्षिणी क्षेत्रमा कालोमाटो बढी हुनाले भूकम्पको उच्च जोखिम छ। भूकम्प आएको खण्डमा पहिरो र बाढी पनि आउने जोखिम रहेकाले क्षति धेरै हुनसक्छ। यसकारण पनि सम्भावित नोक्सानलाई न्यूनिकरण गर्न अहिलेबाटै नगरपालिकाले भौतिक पूर्वाधार निर्माणको काममा कमी ल्याउनुपर्ने उनले सुझाव दिए। उनका अनुसार फोरलेन सडकभन्दा उत्तरी क्षेत्रमा भने केही चट्टानयुक्त माटो हुँदा भूकम्पको जोखिम कम रहेको पाइएको छ। प्रदेश राजधानी बनेपछि वीरेन्द्रनगरमा भवन र घर निर्माणको संख्या बढेको छ। जसमा धेरैजसो भवनहरु भवनसंहिता मापदण्डअनुसार निर्माण नगरिएको अध्ययनको क्रममा पाइएको हो। वडा नं ६ का मात्र एकहजार आठ सय ४९ वटा घरको अध्ययन गर्दा धेरैजसोले भवन निर्माण संहिताअनुसार निर्माण नगरेको पाइएको टीम लिटर डा चौलागाईले बताए। भवन संहिताअनुसार अब पनि घरहरु निर्माण नभए भूकम्प आउँदा वडा नं ६ मा मात्रै करिब पाँच अर्बको क्षति हुने अनुमान गरिएको छ। यो क्षति भवनको मात्रै हो। उक्त अध्ययनले अब भवन निर्माणसंहिता कार्यान्वयन गराउने, घर निर्माणको बर्गीकरण गर्न, जोखिमयुक्त भवनको सवलीकरण र भूउपयोग योजना तयार गर्न सहयोग पुग्ने दावी गरिएको छ। अध्ययन प्रतिवेदन बुझ्दै वीरेन्द्रनगरका मेयर देवकुमार सुवेदीले प्रतिवेदनले दिएका सुझावका आधारमा नीति बनाएर कार्यान्वयन गरिने बताए। सम्भावित क्षतिलाई कम गर्न नगरपालिकाले भवनसंहितालाई कडाइका साथ कार्यान्वयन गराइने उनको भनाइ छ। उनले कर्णालीको राजधानी सहर वीरेन्द्रनगरको सुन्दरतालाई कायमै राख्नका लागि बहुप्रकोपको उच्च जोखिममा रहेका क्षेत्रलाई ध्यान दिँदै भवन निर्माणलगायतका काममा कमी ल्याउने प्रतिबद्धता जनाए। नगरको एक्लो प्रयासले मात्र जोखिम न्यूनिकरणको प्रयास सफल हन नसक्ने भन्दै उनले नगरबासीहरुलाई अब घर निर्माण गर्दा संवेदनशील बन्नसमेत आग्रह गरे।"
एनआरएनएको चुनाव गराउने जिम्मा घलेलाई,"काठमाडौं : गैरआवासीय नेपाली संघ (एनआरएनए)को विवाद मिलाउने जिम्मे शेष घलेले पाएका छन्। संघको शनिबार भएको बैठकले संरक्षक परिषद्का अध्यक्ष शेष घलेलाई महाधिवेशन गराउने जिम्मा दिएको हो। घलेको अध्यक्षमा विवाद समाधान समिति बनाएको छ। दशौं महाधिवेशन तथा आइसीसीको नयाँ नेतृत्व चयनका लागि संघले घलेको संयोजकत्वमा सात सदस्यीय समिति गठन गरेको हो। समितिमा पूर्वअध्यक्ष र वर्तमान अध्यक्ष कुमार पन्त सदस्य छन्। समितिको सदस्यमा संस्थापक अध्यक्ष डा उपेन्द्र महतो, संरक्षक जीवा लामिछाने, देवमान हिराचन, भवन भट्ट, राम प्रताप थापा र वर्तमान अध्यक्ष कुमार पन्त छन्। बैठकले संघको दशौं महाधिवेशन तथा आइसीसी निर्वाचनको कार्यतालिका पनि तय गरेको छ। आगामी २८ फेब्रुअरीमा नयाँ आइसीसीको चुनाव गर्ने गरी यही जनवरी २६ सम्ममा महाधिवेशन प्रतिनिधिको नामावली संरक्षक परिषदमार्फत निर्वाचन समितिलाई उपलब्ध गराउने निर्णय गरेको छ। परराष्ट्रको निर्देशनविरुद्ध एनआरएनए अदालतमा एनआरएनएलाई चुनाव गर्न बाटो खुल्यो राजनीतिक खिचातानीमा एनआरएनए राजनीतिको फेरोमा एनआरएनए एनआरएनएको एजेन्डा बनोस् नेपाली सिनेमा"
आठौं अन्नपूर्ण पोस्ट् कर्पोरेट ब्याडमिन्टन : विशालले जिते मेन्स सिंगलको उपाधि,"काठमाडौं : आठौं अन्नपूर्ण पोस्ट् कर्पोरेट ब्याडमिन्टन रेगुलर मेन्स सिङगल्स उपाधि विन्दवासिनी प्रिन्टिङ एन्ड प्रेसका विशाल खड्काले जितेका छन्। बीएनएम सप्लायर्सका विश्वास नेपाललाई २११४, २११३ ले पराजित गर्दै खड्का विजयी गएका हुन्। खेल लगनखेलस्थित सैनिक शारीरिक तालिम तथा खेलकुद केन्द्रको कबर्ड हलमा भएको थियो। यो विधामा युनिक स्पोर्टका अनिल लाखे र जेस्ट सेभिङका सुजन थापा सेकेन्ड रनरअप भए। विजेताले एक तोला सुनको मेडल, रनरअपले आधा तोला र सेकेन्ड रनरअपले चौथाई सुनको मेडलसहित प्रमाण पत्र प्राप्त गरेका छन्। अन्नपूर्ण मिडिया नेटवर्कका अध्यक्ष क्याप्टेन रामेश्वर थापा, नेपाल बैंकर्स एसोसिएसनका अध्यक्ष अनिलकुमार उपाध्याय, अन्नपूर्ण पोस्ट्का सम्पादक अखण्ड भण्डारी, ईन्जिनीयर सागर थापा र नेपाल ब्याडमिन्टन संघका अध्यक्ष रामजीबहादुर श्रेष्ठले पुरस्कार प्रदान गरेका थिए। विजेतासहित सहभागि सबै खेलाडीले पुरस्कार ग्रहण गरेपछि अन्नपूर्ण मिडिया नेटवर्कको जलवायु परिवर्तन विरुद्धको अभियानमा ऐक्यबद्धता जनाउँदै हस्ताक्षरसमेत गरेका थिए।"
कति छन् काठमाडौं उपत्यकामा सक्रिय संक्रमित ?,"काठमाडौं : काठमाडौं उपत्यकामा सक्रिय संक्रमितको संख्या बढ्दो क्रममा रहेको छ। स्वास्थ्य तथा जनसंख्या मन्त्रालयका अनुसार शनिबारसम्म काठमाडौंमा ९ हजार ६१, ललितपुरमा २ हजार ३८२ र भक्तपुरमा १ हजार ३७१ जना सक्रिय संक्रमित रहेका छन्। देशभर सात जिल्लामा कोरोनाको पाँच सय बढी सक्रिय संक्रमित रहेका छन्। काठमाडौं उपत्यकासहित, मोरङ, सुनसरी, चितवन र कास्कीमा कोरोनाको पाँच सय बढी सक्रिय संक्रमित छन्। मन्त्रालयका अनुसार देशभरि १४ हजार ५५५ जनाको नमूना परीक्षण गर्दा पीसीआरबाट ३७०३ र एन्टिजेनबाट ९३३ जना संक्रमित देखिएको मन्त्रालयले जनाएको छ। सरकारले जारी गरेको कोभिड १९ महामारी र व्यवस्थित बन्दाबन्दीमा जनस्वास्थ्यका मापदण्ड, २०७७ कार्यान्वयनमा आउन सकेको छैन। उपत्यकाका बजारमा किनमेल गर्नेको भीड लाग्ने गरेको छ। किनमेल गर्नेले सावधानी अपनाएको भेटिंदैन। सवारी साधनमा पनि मापदण्ड पालना भएको पाइँदैन। केहीले मास्क लगाए पनि सावधानी अपनाएको देखिंदैन। कोरोनाको संक्रमणदर बढिरहेपनि स्वास्थ्य मापदण्ड समेत पालना नहुँदा चिकित्सक चिन्ता व्यक्त गरेका छन्। डब्लूएचओले विश्व पुनः कोभिडको नयाँ लहरमा प्रवेश गरेकाले कमजोर ठान्नु भूल हुने चेतावनी दिइसकेको छ। नेपाल र भारत खुला सीमाका कारण रोकथामका उपायमा चुनौती थपिएको विज्ञहरू बताउँछन्। खुला सीमा भएकाले बिना व्यवधान आवागमन हुँदा सीमा क्षेत्रमा कडाइ गर्न कठिनाइ भइरहेको छ। त्रिभुवन अन्तर्राष्ट्रिय विमानस्थललगायत १३ स्थानमा मात्रै हेल्थ डेस्क छन्। एकैदिन ४ हजार ६३६ जनामा कोरोना संक्रमण, चारको मृत्यु प्रधानमन्त्रीको खोप, खोप, खोप अभियान सुस्त"
सुर्खेतमा निस्सासिएर एकै परिवारका चारको मृत्यु,"वीरेन्द्रनगर : वीरेन्द्रनगर नगरपालिका१० सुर्खेतस्थित बुद्बुदी गाउँमा निस्सासिएर एकाघरका चार जनाको मृत्यु भएको छ। मृत्यु हुनेमा शिवालय गाउँपालिका४ जाजरकोट स्थायी निवासी ३५ वर्षीय कल्पा बुढा, उनका आठ वर्षीय छोरा नीरज र नौ वर्षीय अर्का छोरा चीरञ्जीवी र कल्पाकै दाजुको पाँच वर्षीय छोरा सम्राट शनिबार घरमै मृत अवस्थामा भेटिएको जिल्ला प्रहरी कार्यालय सुर्खेतका सूचना अधिकारी एवं प्रहरी नायब उपरीक्षक रामप्रसाद घर्तीले जानकारी दिए। शनिबार बेलुका सूचना पाउने वित्तिकै त्यहाँ पुगेको प्रहरीको प्रारम्भिक अनुसन्धानअनुसार घरमा कोइला बाली झ्याल ढोका थुनेर बस्दा उनीहरूको मृत्यु भएको हुन सक्ने आशङ्का गरिएको छ। प्रहरी नायब उपरीक्षक घर्तीका अनुसार मृतक कल्पाका श्रीमान् कृष्ण बुढा जाजरकोटबाट आउँदै गरेकाले चारै जनाको शव परीक्षण हुन सकेको छैन। रासस"
"प्रधानमन्त्रीको खोप, खोप, खोप अभियान सुस्त","काठमाडौं : प्रधानमन्त्री शेरबहादुर देउवाले साउन ३ मा विश्वासको मत लिदैं भनेका थिए, सरकारको पहिलो प्राथमिकता खोप, दोस्रो प्राथमिकता खोप र तेस्रो प्राथमिकता पनि खोप नै हो। सरकारले कोरोनाविरुद्ध खोप अभियानलाई प्राथमिकता दिएपनि लक्ष्यअनुसार खोप अभियान तीव्र गतिमा अघि बढ्न सकेको छैन। आगामी चैत मसान्तसम्म लक्षित सबै नागरिकलाई कोरोनाविरुद्ध खोप लगाउने लक्ष्य राखेको थियो। तर, सो लक्ष्यमा पुग्न सरकारलाई सकस परेको छ। माघ ७ गतेदेखि लागू हुने गरी सरकारले सार्वजनिक सेवा प्रदान गर्न खोप कार्ड अनिवार्य हुने आदेश जारी गरिसकेको छ तर कतिपय जिल्लामा खोप अभावले खोप अभियान अगाडि बढिरहेको छैन। नेपालमा कुल जनसंख्याको ५२ दशमलव १ प्रतिशतले कोभिडविरुद्धको पहिलो मात्रा लगाएका छन्। स्वास्थ्य मन्त्रालयका अनुसार शनिबारसम्म पूर्ण खोप लगाउने ३९८ प्रतिशत छन्। सरकारले ३ करोड ३ लाख ७८ हजार ५५ जनालाई कोरोनाविरुद्ध खोप लगाउने लक्ष्य राखिएको छ। हालसम्म १ करोड २० लाख ९६ हजार आठ सय जनाले पूर्ण खोप लगाएको स्वास्थ्य मन्त्रालयले जनाएको छ। नेपाललाई ४ करोड ३ लाख ८८ हजार ८ सय ४० मात्रा खोप प्राप्त भएको छ। शनिबार चार लाख ३५ हजार एक सय ९३ जनाले कोरोना भाइरसविरुद्ध खोप लगाएका छन्। सरकारले दैनिक पाँच लाखलाई कोरोनाविरुद्धको खोप लगाउने लक्ष्य सार्वजनिक गरेको थियो।"
सबै मेडिकल कलेजमा ताला लगाउनुको विकल्प देखिएन,"काठमाडौं : निजी मेडिकल कलेज सञ्चालकहरुले मेडिकल कलेजहरु संकटमा रहेको भन्दै सबै मेडिकल कलेजहरु ताला लगाउनुको विकल्प नरहेको बताएका छन्। एशोसिएसन अफ प्राइभेट मेडिकल एण्ड डेण्डल कलेज अफ नेपालले शनिबार एक विज्ञप्ति जारी गर्दै मेडिकल कलेजका सञ्चालकमाथि आक्रमण जारी रहेकाले मेडिकल व्यवसायीसँग धैर्यताको बाँध फुटिसकेको बताएका हुन्। संस्थाका अध्यक्ष बसरुद्धिन अन्सारीले जारी गरेको विज्ञप्तिमा भनिएको छ, हामीले शान्तिपूर्ण रुपमा पटकपटक राज्यका अंगहरुसँग श्रृंखलाबद्ध रुपमा मेडिकल कलेज व्यवसायीहरुमाथि भइरहेको आक्रमण रोक्न आग्रह अनुरोध गरेपनि कुनै सम्बोधन नगरेको ठहर गरेका छौं। निजी क्षेत्रबाट सञ्चालित मेडिकल व्यवसायीसँग धैर्यताको बाँध फुटिसकेको अवस्थामा अब हाम्रा सबै मेडिकल कलेजहरुमा ताला लगाउनुको विकल्प देखिएन। तसर्थ, कोरोना भाइरसको तेश्रो चरणको महामारी सन्निकट रहेको समयमा हामीले हाम्रा स्वास्थ्य संस्थाहरुमा ताला लगाएर चाबी सरकारलाई बुझाउने परिस्थिति सृजना नहोस्। राज्य निजी क्षेत्र मैत्री छैन् भन्ने कुरा मेडिकल कलेज सञ्चालकहरुमाथि गरेको व्यवहारबाट प्रष्ट भइसकेको कुरा हो। नेपालमा निजी क्षेत्रबाट सञ्चालित मेडिकल कलेजहरुलाई धरासायी बनाएर वर्षेनी हजारौं नेपाली विद्यार्थीहरुलाई अरबौं रुपैया बोकेर विदेशीभूमीमा पठाउन राज्य संयन्त्र नै सक्रिय रहेको छ। पर्दा पछाडी रहेर अमुक विदेशी शक्ति र तिनका एजेण्टहरुको इशारामा नेपालको मेडिकल शिक्षा र स्वास्थ्य सेवालाई तहसनहस बनाउने सड्यन्त्र स्वयं राज्यका नियामक निकाय तथा मेडिकल शिक्षा सुधारको नाममा अमूक विदेशी एजेण्टको भरिया बनेर कुर्लनेहरुले गरेका छन्। विज्ञप्तिमा भनिएको छ,जब राज्य नै एजेण्टहरुको संरक्षक बन्छ भने त्यहाँ कुनैपनि व्यक्ति, व्यवसायी सुरक्षित रहन सक्दैनन्। विश्वका ठूल्ठूला देशहरु विकसित राष्ट्र बन्नुमा निजी क्षेत्रको लगानी र तिनले तिर्ने करबाट सम्भव भएको हो। तर, यहाँ त सरकारी संस्थाहरुलाई त कोल्याप्स पारिएको छ नै निजी क्षेत्रबाट अरबौं ऋण लिएर सञ्चालित संस्थाहरुलाई समेत सिध्याउने कार्य भइरहेको छ। यसअघि अनेरास्ववियूले शुक्रबार शिक्षा मन्त्रालयमा काठमाडौं मेडिकल कलेजका सञ्चालक सुनील शर्मालाई मोसो दलेको थियो। अतिरिक्त १५ लाख मागेपछि काठमाडौं मेडिकल कलेजमा विद्यार्थीको प्रदर्शन काठमाडौं मेडिकल कलेजविरुद्ध जिल्ला प्रशासनमा उजुरी मेडिकल कलेजको असुलीमा आयोग मूकदर्शक अतिरिक्त शुल्क लिने मेडिकल कलेजलाई आयोगको ध्यानाकर्षण अतिरिक्त शुल्क लिने मेडिकल कलेजलाई ठगी मुद्धामा कारबाही गर्ने तयारी अवैध शुल्कमा मेडिकल कलेजको दादागिरी कायमै, विद्यार्थी रिले अनसनमा गैह्रकानुनी शुल्कविरुद्ध मेडिकल कलेजका विद्यार्थी आन्दोलित (फोटोफिचर) गैरकानुनी शुल्क लिने मेडिकल कलेजलाई कारबाही हुन्छ : शिक्षा मन्त्रालय केएमसी मेडिकल कलेजको अनुगमनमा पुगे शिक्षामन्त्री पौडेल नोवेल मेडिकल कलेजले अतिरिक्त शुल्क तिरेकालाई समेत अध्यापन नगराउने काठमाडौं मेडिकल कलेजका सञ्चालक सुनिल शर्मालाई विद्यार्थीले दले कालोमोसो कालोमोसो दल्नुअघि सुनिल शर्माले के भनेका थिए? (भिडियोसहित)"
आठौं अन्नपूर्ण पोस्ट् कर्पोरेट ब्याडमिन्टन : बैंकिङ इन्स्योरेन्स मेन्स सिङगल्सको उपाधि रायमाझीलाई,"काठमाडौं : आठौं अन्नपूर्ण पोस्ट् कर्पोरेट ब्याडमिन्टन बैंकिङइन्स्योरेन्स मेन्स सिङगल्सको उपाधि लुम्बिनी जेनेरल इन्स्योरेन्सका गणेश रायमाझीले हात पारेका छन्। प्रतिद्धन्द्वि घाइते भएर खेल्न नसकेपछि उनी विजेता बनेका हुन्। फाइनल पुगेका सिटिजन लाइफका अभिषेक बोश डबल्सतर्फको सेमिफाइनल खेलका क्रममा घाइते भएपछि खेल्न सकेनन्। लगनखेलस्थित सैनिक शारीरिक तालिम तथा खेलकुद केन्द्रको कबर्ड हलमा शनिबार सकिएको खेलमा नेपाल एसबिआई बैंकका नवराज जोशी र कृषि विकास बैंका टक्कर कुँवर सेकेन्ड रनरअप भए। विजेताले एक तोला सुनको मेडल, रनरअपले आधा तोला र सेकेन्ड रनरअपले चौथाई सुनको मेडलसहित प्रमाण पत्र प्राप्त गरेका छन्। आठौं अन्नपूर्ण पोस्ट् कर्पोरेट ब्याडमिन्टन : मेन्स डबल्सको उपाधि विशाल र विश्वासलाई आठौं अन्नपूर्ण पोस्ट् कर्पोरेट ब्याडमिन्टन : विशालले जिते मेन्स सिंगलको उपाधि अन्नपूर्ण मिडिया नेटवर्कका अध्यक्ष क्याप्टेन रामेश्वर थापा, नेपाल बैंकर्स एसोसिएसनका अध्यक्ष अनिलकुमार उपाध्याय, अन्नपूर्ण पोस्ट्का सम्पादक अखण्ड भण्डारी, ईन्जिनीयर सागर थापा र नेपाल ब्याडमिन्टन संघका अध्यक्ष रामजीबहादुर श्रेष्ठले पुरस्कार प्रदान गरेका थिए। विजेतासहित सहभागी सबै खेलाडीले पुरस्कार ग्रहण गरेपछि अन्नपूर्ण मिडिया नेटवर्कको जलवायु परिवर्तनविरुद्धको अभियानमा ऐक्यबद्धता जनाउँदै हस्ताक्षरसमेत गरेका थिए।"
पनौतीमा १२ वर्षमा लाग्ने मकर स्नान आजबाट सुरु,"पनौती : काभ्रेको पनौतीमा हरेक १२ वर्षमा लाग्ने मकर स्नान आज माघ १ गतेबाट सुरुभएको छ। माघ महिना भर लाग्ने मकर यो वर्ष अलि फरक तरिकाले मनाउने भएको छ। देशमा फैलिरहेको कोरोनाको कारण मकर मेला नहुने स्नान मात्र हुने भएको छ। जिल्ला प्रशासान कार्यालय र पनौती नगरपालिकाले सूचना जारी गर्दै मकर मेला नहुने स्वास्थ्यको मापदण्ड पालन गरेर स्नान मात्र हुने सूचना जारी गरिएको थियो। यो वर्ष मकर मेला नहुने भएको छ। नगरपालिकाले सबैखाले संरचनाहरु निर्माणसँगै स्नानको लागि व्यवस्थापन गरिएको छ। आज माघ १ गतेदेखि यो महिना भर स्वास्थ्यको नियमहरु पालना गरेर मकर स्नान हुने भएको छ। पनौतीमा उत्तरप्रयाग तीर्थ यो वर्षको मकर मेला पहिलाको जस्तो नहुने पनौती नगरपालिका प्रमुख मेयर भिम न्यौपानेले जानकारी दिए। समाजमा कोरोनको त्रास यथावत रहेको र दिन दिनै कोरोनाका बिरामीहरु बढिहरेका कारण यो वर्षको मकर मेला सिमित हुन पुगेको मेयर न्यौपनले जानकारी दिए। कोरोनाकै कारण मकर मेलालाई मकर स्नानको रुपमा लिएको जो कोहिपनि दर्शनार्थीहरुले स्वास्थ्यको पुर्ण पालना गरेर मकर स्नान गर्न सक्ने मेयर न्यौपानेले बताए। हरेक १२ वर्षमा जिल्लाको पनौतीमा रहेको त्रिवेणि घाटमा मेला हुने गर्दछ। तीन नदिको संगमस्थल लिलावती, पद्यमावती र रुद्रवाती रहेको पनौती त्रिवेणि घाटमा मेला भर्नको लागि दर्शनार्थीहरु आउने गरेको पाइन्छ। नगरपालिकाले मकरस्थानको लागि लीलावती र पुण्यमाता खोलामा स्नान गर्न मिल्ने बनाइएको छ। एकै पटक धेरै जना हुँदा स्नान गर्न सहज होस् भनी खोलाभित्र बाँस राखिएका छन्। त्रिवेणीघाटमा नुहाएर त्यहाँको जल हत्केलामा राखेर उत्तरपट्टि रहेको कुञ्जगिरी पर्वत अर्थात् गोरखनाथ डाँडास्थित् गारखनाथलाई चढाउँदा पून्य मिल्ने र मनोकांक्षा पूरा हुने जनविश्वास रहेको छ। माघ महिनाभर हर्षोल्लासका साथ मनाइने मकर मेलामा भारतीय तीर्थलुसमेत पनौतीमा आइपुगेका छन्।"
तीव्रगतिमा फैलने नयाँ भेरियन्टले चुनौती थप्यो : देउवा,"काठमाडौं : प्रधानमन्त्री शेरबहादुर देउवाले कोरोना नियन्त्रणमा नयाँ भेरियन्टले चुनौती थपेको बताएका छन्। देउवाले शनिबार नेपाल मेडिकल काउन्सिल, नेपाल मेडिकल एशोसिएशनका पदाधिकारी तथा सङ्क्रामक रोग विशेषज्ञसँग कोरोना नियन्त्रणका बारेमा छलफल गर्दै यस्तो बताएका हुन्। तीव्रगतिमा सङ्क्रमण फैलने नयाँनयाँ भेरियन्टले ठूलो समस्या ल्याएको उनको भनाइ थियो। आगामी चैत मसान्तभित्र सबै नेपालीलाई खोप सरकारले लक्ष्य रहेको उल्लेख गर्दै प्रधानमन्त्री देउवाले खोप अभियानलाई प्रभावकारी बनाएर लैजाने बताए। 'ओमिक्रोनजस्ता भाइरस डरलाग्दो तरिकाले आइरहेको छ, सबै नागरिकलाई खोपको पूर्ण मात्रा दिएर कुनै पनि हालतमा नागरिकलाई कोरोनाविरुद्धको बुस्टर डोज लगाउनुपर्ने, सीमा क्षेत्रमा होल्डिङ सेन्टरको स्थापना र चिकित्सकको व्यवस्था गर्नुपर्ने अवस्था छ', उनले भने। कोरोनाविरुद्धको महामारीमा अग्रपङ्क्तिमा खटिने स्वास्थ्यकर्मीको जीवन बिमा र सुरक्षाकर्मीलाई प्रोत्साहित गरिनुपर्ने प्रधानमन्त्री देउवाको भनाइ थियो। परीक्षणको दायरा बढाउन चिकित्सकको सुझाव नेपालमा कोरोना सङ्क्रमणको विद्यमान अवस्था, आगामी दिनमा कसरी अगाडि बढ्ने तथा बढिरहेको सङ्क्रमणदरलाई कसरी रोक्ने भन्ने विषयमा विशेषज्ञले सुझाव राखेका थिए। छलफलमा सहभागी चिकित्सकले अत्यन्तै तीव्रगतिमा फैलिरहेको ओमिक्रोन भेरियन्टलाई नियन्त्रणमा लिन सरकारले चाल्नुपर्ने कदमका बारेमा ध्यानाकर्षण गराए। सहभागी विशेषज्ञ चिकित्सकले कोरोना सङ्क्रमण परीक्षणको दायरा बढाउनुपर्ने, काठमाडौँ उपत्यकामा मात्र नभई प्रत्येक जिल्लामा डेडिकेटेड कोभिड अस्पतालल बनाउनुपर्ने, आइसोलेशन सेन्टर, होल्डिङ सेन्टर बनाउनुपर्ने, महामारीविरुद्ध लड्न पर्याप्त जनशक्तिको व्यवस्थापन गर्नुपर्नेमा जोड दिए। पछिल्ला केही दिनयता सङ्क्रमितको उपचारमा संलग्न चिकित्सकसमेत सङ्क्रमणको मारमा परेका छन्। त्रिवि शिक्षण र वीरलगायत अस्पतालका स्वास्थ्यकर्मीमा ठूलो सङ्ख्यामा कोरोना सङ्क्रमण देखिएको छ। स्वास्थ्यकर्मीमा सङ्क्रमण फैलँदा नागरिकले उपचार नपाउने जोखिम बढेको छ। केही अस्पतालका चिकित्सक, नर्समा सङ्क्रमण देखिएको, जनशक्तिको अभाव भएको, दक्ष जनशक्तिको अभाव कसरी पूरा गर्ने र स्वास्थ्यकर्मीको स्वास्थ्य स्थितिलाई कसरी मजबुत बनाउने भन्नेबारेमा चिकित्सकहरूले सुझाव दिनुभएको छलफलमा सहभागी पाटन अस्पतालका सङ्क्रामक रोग विशेषज्ञ डा जनक कोइरालाले जानकारी दिए। सरकारले कोरोना नियन्त्रणका लागि विभिन्न आदेश जारी गरेको छ। सरकारले जारी गरेका आदेशको कार्यान्वयन गर्न क्रियाशील हुनुपर्ने उनीहरूको सुझाव थियो। अनावश्यक भीडभाड नगर्ने, अत्यावश्यक अवस्थामा बाहेक घर बाहिर ननिस्कने भनी सरकारले भनिरहेपनि अझै पनि भीडभाड देखिएको भन्दै चिकित्सकहरूले चिन्ता व्यक्त गरेका थिए। जनस्वास्थ्यका मापदण्ड पालनामा सरकारले कडाइ गर्नुपर्ने चिकित्सकको सुझाव थियो। चिकित्सकहरूले लकडाउन गर्नुपरे पनि देशव्यापीरूपमा नभई स्मार्ट लकडाउनका रूपमा गर्न सकिने सुझाव राखेका थिए। कोरोनाविरुद्धको खोप अभियानलाई तीव्र बनाउनुपर्नेमा जोड दिँदै चिकित्सहरूले खोप लगाउने क्रममा देखिएको भीड कम गर्न सरकारलाई सुझाव दिए। रासस"
वर्षभरका लागि समुदायको नेतृत्व चयन गर्दै मनाए थारू समुदायले माघी,"काठमाडौं : तराई क्षेत्रमा बसोबास गर्ने थारू समुदायले नयाँ वर्षका रूपमा समुदायका लागि नयाँ नेतृत्व गर्दै माघीपर्व मनाएका छन्। थारू समुदायले नयाँ वर्षमा स्नान, दान गर्नुका साथै मीठा खानेकुरा खानुका साथै वर्षभर विभिन्न कामको नेतृत्व गर्ने गाउँको अगुवा चुनेरसमेत माघीपर्व मनाउने परम्परा बसालेका छन्। स्थानीयस्तरमा लोकतन्त्रको अभ्यास हुनुअघिदेखि थारू समुदायमा लोकतान्त्रिक विधिबाट मुखियालगायत वर्षभर समुदायबाट नेतृत्व गर्ने विभिन्न पदको चयन हुन्छ। परापूर्वकालदेखि थारू समुदायले लोकतान्त्रिक विधिबाट नेतृत्व चयन गर्दै आएका छन्। यो समुदायमा आज गरिएको सहमति अकाट्य हुने मान्यतासमेत छ। यसैले आजका दिन नयाँ नेतृत्व चयन गर्ने परम्परा बसालिएको हो। माघ १ गते स्नानको विधि भने सबै क्षेत्र एवं जातिका मानिसमा समानरूपमा रहेको पाइन्छ। बिहानै तीर्थस्थलमा गई स्नान गरेर तिल दान गर्नाले सुन दान गरेसरहको पुण्य प्राप्त हुने धार्मिक विश्वास छ। यसैगरी मगर र छन्त्याल जातिका मानिसले पनि आज नयाँ वर्षका रूपमा माघी पर्व मनाएका छन्। रासस"
तारुका मेला स्थगित भएपनि किसानले आफैँ जुधाए गोरु,"तारुका : स्पेनको बुल फाइटको झल्को दिने नुवाकोट तारुकाको माघे संक्रान्ति गोरु मेला पहिलो पटक यस वर्ष महामारीको रुपमा रहेको कोरोनाका कारण रोकिएको छ। औपचारिक रुपमा शनिबार गोरु नजुधाइएपनि किसानहरु आफैंले स्वतफुर्त रुपमा गोरु जुधाएका छन्। नुवाकोटको गोरु जुधाई मेला स्थगित भएपनि किसान आफैँले चन्दनीको ठुलो वारीको पाटोमा गोरु ल्याएर जुधाए। गत वर्ष विजेता तथा उपविजेता गोरुधनीले पुरस्कार थाप्ने गरेको भएपनि यस पटक कसैले पनि गोरु जुधाई मेला औपचारिक रुपमा नगरेका कारण किसानले एकआपसमा गोरु जुधाएर परमपराको निरन्तरता र मनोरन्जनमात्रै लिएका छन्। सदियौंदेखि नुवाकोटकै पहिचानको रुपमा रहेको प्रसिद्ध गोरु जुधाई मेला कोरोनाको तेस्रो भेरियण्टका कारण रोकिएको हो। किसानहरुले तारुकाको चन्दनीमा भने आफैं गोरु जुधाएका हुन्। मेला सन्चालनको लामो अवधिमा पहिलो पटक गोरु जुधाई मेला रोकिएको हो। स्थानीयवासीले आफैं जुटेर सामाजिक दुरी कायम गर्दै १५ हल गोरु जुधाएको तारुकाका युवा सामाजिक कार्यकर्ता दिपेश शाक्यले जानकारी दिए। गोरु जुधाई हेर्न नुवाकोटलगायत आसपासका सर्वसाधारण तारुकाको चन्दनी पुगेका थिए। स्वास्थ्य मापदण्डको पालना र सामाजिक दुरी पालना गर्दै यस वर्षको गोरु जुधाई अवलोकन गरेको शाक्यले बताए। पहिलो पटक नुवाकोटको पहिचानको रुपमा रहेको गोरु जुधाई मेला रोकिदा सर्वसाधारण तथा संस्कृतिप्रेमीहरु भने चिन्तित भएका छन्। सदियौदेखी प्रत्येक वर्षको माघे संक्रान्तिका दिन नुवाकोटको दक्षिणी भेगमा रहेको तारुका गोरु जुधाउने मेलाको रुपमा देशकै एकमात्र नमूना र पहिचानको रुपमा परिचित भइसकेको छ। तारुकाको पर्यटकिय गाउँ चन्दनीमा गरिदै आएको गोरु जुधाउने मेला यसवर्ष स्थगित भएपनि किसानले आफैं १५ हल गोरु जुधाइदै आफ्नो गाउंको मौलिक परम्परालाई निरन्तरता दिएका हुन्। माघे संक्रान्तिका अवसरमा नेपालकै मुख्य स्थान तारुकाको चन्दनीमा विशेष मेलाको रुपमा गोरु जुधाई मेला गरिदैं आएको थियो। तारुकाका गोरु पालक किसानहरुले गोरु जुधाइलाई राष्ट्रिय पर्व मनाउन माग गर्दै आएको स्थानीयवासी तथा तारकेश्वर ३ का वडाध्यक्ष सुर्यमान श्रेष्ठले जानकारी दिए। उनका अनुसार नेपालको एकमात्र स्थान नुवाकोटमा प्रत्येक वर्षको माघे सङ्क्रान्तिमा नमूना, पर्व र पहिचानको रुपमा गोरु जुधाइने गरिएको छ। गोरु पालक किसानहरुले तारुकामा गोरु जुधाउने मेलाको अस्तित्व रक्षा र निरन्तरताका लागि कोषको स्थापना गरेर आफ्ना गतिविधिलाई प्रवद्र्धन गरिरहेका छन्। वडाध्यक्ष श्रेष्ठले किसानहरुले स्थानीय पर्वको रुपमा विस्तार भइरहेको गोरु जुधाई मेलालाई निकै सक्रियता अपनाइरहेको बताए। किसानहरुले मेलाको निरन्तरताका लागि एकलाख ११ हजार एकसय ११ रुपैयाको कोष स्थापना गरेर गाउंको मौलिकताको उजागर गरिरहको उनले जानकारी दिए। सरकारले २५ जनाभन्दा बढी भेला भएर मेला, पर्व तथा कार्यक्रमहरु भौतिकरूपमा उपस्थित हुन नमिल्ने भएकाले यस पटक शनिबारको मेला स्थगित गरिएको आयोजक तारुका चन्दनी माघे सङ्क्रान्ति गोरु जुधाई संरक्षण संस्थाका अध्यक्ष सूर्यमान श्रेष्ठले जानकारी दिए। नुवाकोटको विभिन्न स्थानमा हुँदै आएको गोरु जुधाई मेलाको लागी गोरु दर्ता गराउने काम प्रायः स्थानमा सकिएको अवस्थामा तीन दिन अगाडि मात्र मेला स्थगित भएको हो। प्रत्येक वर्ष माघ १ गते नुवाकोटको तारुका (तारकेश्वर गाउँपालिका), बेत्रावती (विदुर नगरपालिका), पञ्चकन्या, लिखु, तादी गाँउपालिकालगायतका स्थानमा गोरु जुधाई प्रतियोगिता गरिँदै आएको थियो। माघे सङ्क्रान्तिमा नुवाकोटको शिवपुरी गाउँपालिकास्थित सेराबगरमा गोरु जुधाउने मेला पनि स्थगित भएको छ। कुनै कुनै स्थानमा स्वतफुसर्त रुपमा पिकसान आफैंले अनौपचारिक रुपमा गोरु जुधाएको स्थानीयले बताएका छन्।"
"एकैदिन ४ हजार ६३६ जनामा कोरोना संक्रमण, चारको मृत्यु",काठमाडौं : नेपालमा एकैदिन ४ हजार ६ सय ३६ जना कोरोना संक्रमित भएका छन्। स्वास्थ्य तथा जनसंख्या मन्त्रालयका अनुसार देशभरि १४ हजार ५५५ जनाको नमूना परीक्षण गर्दा पीसीआरबाट ३ हजार ७०३ र एन्टिजेनबाट ९३३ जना संक्रमित देखिएको मन्त्रालयले जनाएको छ। नेपालमा सक्रिय संक्रमितको संख्या बढेर २१ हजार ५८४ पुगेको छ। त्यस्तै पछिल्लो २४ घण्टामा थप ३५० जना संक्रमित कोरोनामुक्त भएका छन् भने थप चार जना संक्रमितको मृत्यु भएको छ। पछिल्लो एक हप्तादेखि नेपालमा कोरोना संक्रमितहरुको संख्या ह्वातै बढेको छ। शुक्रबार एकैदिन
महिलातर्फ एपीएफ र पुरुषतर्फ नेपाल आर्मी च्याम्पीयन,"पोखरा : दोस्रो संस्करणको टाइगर कप आमन्त्रित महिला तथा पुरुष भलिबल प्रतियोगितामा त्रिभुवन आर्मी क्लबलाई सोझो सेटमा पराजित गर्दै महिलातर्फ सशस्त्र प्रहरीको एपीएफ क्लब च्याम्पियन बनेको छ। पोखरा रंगशालाको भलिबल कोर्टमा शनिबार सम्पन्न खेलमा विभागीय टोली सशस्त्र प्रहरीको एपीएफ क्लबले अर्को विभागीय टीम नेपाल आर्मीलाई लिग चरणमा भोगेको हारको समेत बदला लिँदै सोझो सेटमा पराजित गर्दै च्याम्पियन बनेको हो। एपीएफले आर्मीलाई २५२३, २५१५ र २५२० को सोझो सेटमा हराउन सफल भयो। पुरुष तर्फको खेलमा नेपाल आर्मीले टिपटप हेल्प नेपाल स्पोर्टस क्लबलाई ३१ सेटमा पराजित गर्दै उपाधि उचाल्यो। आर्मीले टिप टप हेल्प नेपाललाई २५१८, २४२६, १८२५ र २५१९ ले हराउँदै उपाधि जिनेको हो। लिगचरणमा हार व्यहोरेको नेपाल आर्मीले टिपटप हेल्प नेपाल स्पोर्टस क्लबलाई फाईनलमा पराजित गरेको हो। प्रतियोगितामा विजेता महिला तथा पुरुष टोलीले ३३ लाख रुपैयाँ राशीसहित च्याम्पियन ट्रफी प्राप्त गरेका छन्। उपविजेता टोलीले समान १ लाख ५० हजार पाउँदा तेस्रो भएका दुवै टोलीले समान ७५ हजार प्राप्त गरे। त्रिभुवन आर्मी क्लबका स्पाइकर धनबहादुर भट्ट क्षेत्री दोस्रो संस्करणको टाइगर कप आमन्त्रित खुल्ला क्लब च्याम्पियनसिप महिला तथा पुरुष भलिबल प्रतियोगितामा पुरुषतर्फ सर्वोत्कृष्ट खेलाडी चुनिए। टिप टप हेल्प नेपालका विनित कुमार प्रतियोगिता कै उत्कृष्ट स्पाइकर घोषित भए। हेल्प नेपालकै अमित उत्कृष्ट ब्लकर, नेपाल पुलिसका कप्तान इम रानामगर उत्कृष्ट सर्भर, आर्मीका हरि हजुर थापा उत्कृष्ट सेटर घोषित भए। ईश्वर थापा मगर उत्कृष्ट डिफेन्डर चुनिए। आर्मीका जगतबहादुर सिंह उत्कृष्ट प्रशिक्षक चुनिए। यसैगरी महिलातर्फ एपीएफकी सरस्वती चौधरी सर्वोत्कृष्ट खेलाडी घोषित भइन्। आर्मीकी शान्तीकुमार थारु उत्कृष्ट स्पाइकर, एपीएफकी हिरा केसी उत्कृष्ट ब्लकर, निरुता ठगुन्ना उत्कृष्ट सर्भर, आर्मीकी कृपा अधिकारी उत्कृष्ट सेटर र होङ्गान्जी न्यु डायमन्ड स्पोर्टसकी सलिना श्रेष्ठ उत्कृष्ट डिफेन्डर चुनिन्। एपीएफका महेशबहादुर चौधरी महिलातर्फ उत्कृष्ट प्रशिक्षक चुनिए। महिला तथा पुरुषतर्फको सर्वोत्कृष्ट खेलाडीले समान २५ हजार प्राप्त गरे। उत्कृष्ट स्पाइकर, सेटर, ब्लकर, सर्भर, लिवेरो र प्रशिक्षकले समान १०१० हाजार रुपैयाँ पाए।"
आठौं संस्करणको अन्नपूर्ण पोस्ट् कर्पोरेट ब्याडमिन्टनको भव्य समापन,"काठमाडौं : अन्नपूर्ण पोस्ट् कर्पोरेट ब्याडमिन्टनको आठौं संस्करण शनिबार भव्य समारोहबीच सम्पन्न भएको छ। लगनखेलस्थित सैनिक शारीरिक तालिम तथा खेलकुद केन्द्रको कबर्ड हलमा तीन दिन चलेको प्रतियोगिता समापन भएको हो। कार्यक्रममा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले अतिथिलाई पुष्प गुच्छा र बिरुवा दिएर स्वागत गरे। समापन समारोहमा बोल्दै प्रमुख अतिथि नेपाल बैंकर्स एसोसिएसनका अध्यक्ष अनिलकुमार उपाध्यायले अन्नपूर्ण कर्पोरेट ब्याडमिन्टनले कर्पोरेट जगतमा छुट्टै छाप पारेको बताए।यो प्रतियोगिताले नेपालमा मात्र नभएर विदेशमा पनि पहिचान बनाउन सफल भएको छ। यति मात्रै नभएर अन्नपूर्णले सञ्चालन गरेको जलवायुविरुद्धको अभियानले विश्वभर फरक सन्देश दिएको छ, उपाध्यायले भने, यसरी विविध क्षेत्रबाट समाज र राष्ट्रलाई योगदान दिनुभएका अध्यक्ष क्याप्टेन रामेश्वर थापाबाट हामीले पनि सिक्न जरुरी छ। अन्नपूर्ण कर्पोरेट ब्याडमिन्टनलाई आफ्नो बैंकले पनि सहयोग गर्ने उनले बताए। ब्याडमिन्टनको विकास गर्न नेपालको बैंकिङ क्षेत्र नै सहयोग गर्न तयार रहेको उनको भनाइ थियो। आठौं अन्नपूर्ण पोस्ट् कर्पोरेट ब्याडमिन्टन : मेन्स डबल्सको उपाधि विशाल र विश्वासलाई आठौं अन्नपूर्ण पोस्ट् कर्पोरेट ब्याडमिन्टन : विशालले जिते मेन्स सिंगलको उपाधि आठौं अन्नपूर्ण पोस्ट् कर्पोरेट ब्याडमिन्टन : बैंकिङ इन्स्योरेन्स मेन्स सिङगल्सको उपाधि रायमाझीलाई नेपाल ब्याडमिन्टन संघका अध्यक्ष रामजीबहादुर श्रेष्ठले प्रतिकुल अवस्थामा पनि प्रतियोगिता सफल गरेको भन्दै खुसी व्यक्त गरे। भविष्यमा पनि राष्ट्रिय तथा अन्तराष्ट्रिय प्रगियोगितामा अन्नपूर्णसँग सहकार्य गर्ने श्रेष्ठले बताए। कार्यक्रममा स्वाग मन्तव्य राख्दै अन्नपूर्ण पोस्ट्का सम्पादक अखण्ड भण्डारीले स्वस्थ राष्ट्र बनाउने अभियानमा अन्नपूर्ण मिडिया नेटवर्क चौतर्फि ढंगले लागेको बताए। राजनीतिको प्रदूषण, जलवायु परिवर्तनको प्रदूषणदेखि मान्छेको शरिरभित्र हुने प्रदूषण अर्थात् अस्वस्थतालाई हटाउने अभियानमासमेत काम गर्दै आएका छौं, भण्डारीले भने, यसै क्रममा यो ब्याडमिन्टन प्रतियोगिता आयोजना गरिएको हो। समाजलाई सचेतनातर्फ लैजाने र नयाँ कुरा दिने काम समाचारबाट मात्र नभई अरु माध्यमबाट पनि गरिरहेका छौं भन्ने उदाहरण यो कार्यक्रम भएको उनको भनाइ थियो। समापन मन्तव्य राख्दै नेटवर्कका चिफ मार्केटिङ अफिसर प्रनिल अर्यालले आगामी वर्ष अझ भव्य प्रतियोगिता गर्ने बताए। उनले कार्यक्रम सफल पार्न सहयोग गर्ने सबैलाई धन्यवाद दिए। कर्पोरेट ब्याडमिन्टनअन्तर्गत् कर्पोरेट रेगेलर मेन्स डबल्स, कर्पोरेट मेन्स सिंगल्स र स्पेसियल्ली बैंकिङइन्स्योरेन्स मेन्स सिंगल्स गरी तीन विधामा प्रतिस्पर्धा भएको थियो। पुस २९ गते सुरु भएको प्रतियोगितामा दुई दर्जन कर्पोरेट हाउसका ५४ जना खेलाडीको सहभागिता थियो। विजयी खेलाडीलाई अन्नपूर्ण मिडिया नेटवर्कका अध्यक्ष क्याप्टेन रामेश्वर थापा, नेपाल बैंकर्स एसोसिएसनका अध्यक्ष अनिलकुमार उपाध्याय, अन्नपूर्ण पोस्ट्का सम्पादक अखण्ड भण्डारी, इन्जिनीयर सागर थापा र नेपाल ब्याडमिन्टन संघका अध्यक्ष रामजीबहादुर श्रेष्ठले पुरस्कार प्रदान गरेका थिए। अफिसियल, रेफ्री, म्याच कन्ट्रोल, अम्पायरहरूलाई प्रमाणपत्र र मायाको चिनो प्रदान गरिएको थियो। प्रतियोगितामा सहभागि सबैले अन्नपूर्ण मिडिया नेटवर्कको जलवायु परिवर्तनविरुद्धको अभियानमा ऐक्यबद्धता जनाउँदै हस्ताक्षरसमेत गरेका थिए। प्रभु बैंक, एनसेल, यामाह फ्यासिनो, महालक्ष्मी पेन्ट्स, एभरेष्ट बैंक, रियल जुस, योनेक्स, शिखर इन्सुरेन्स, म्याजिक ह्यान्डवास, गोदरेज, अल्का हस्पिटल, यमयम क्याफे र काठमाडौं जिल्ला ब्याडमिन्टन संघले सहयोग गरेका थिए। कभर्डहलमा प्रवेश गर्दा माक्स र खोप कार्ड अनिवार्य गरिएको थियो। मेन्स डबल्सको उपाधि विशाल र विश्वासलाई आठौं अन्नपूर्ण पोस्ट् कर्पोरेट ब्याडमिन्टन रेगुलर मेन्स डबल्सको उपाधि विशाल खड्का र विश्वास नेपालले जितेका छन्। विन्दवासिनी प्रिन्टिङ एन्ड प्रेसका खड्का र बीएनएम सप्लायर्सका नेपालको जोडिले फाइनलमा केआरएस ट्रेडिङका रामकुमार बानियाँ र जेस्ट सेभिङ एन्ड क्रेडिटका सुजन थापालाई २११९, २२२० ले पराजित गरे। शनिबार लगनखेलस्थित सैनिक शारीरिक तालिम तथा खेलकुद केन्द्रको कबर्ड हलमा भएको खेल निकै प्रतिस्पर्धात्मक बनेको थियो। यो विधामा सिटिजन लाइफ इन्स्योरेन्सका अभिषेक बोश र नाइग्रा फल्सका सुशिल श्रेष्ठ तथा इसा एन्ड इसिकाका नारायणप्रसाद गौतम र न्यु बिएस इन्टरप्राइजका अभिषेक गुरुङ सेकेन्ड रनरअप भए। विजेताले एक तोला सुनको मेडल, रनरअपले आधा तोला र सेकेन्ड रनरअपले चौथाई सुनको मेडलसहित प्रमाण पत्र प्राप्त गरेका छन्। बैंकिङ इन्स्योरेन्स मेन्स सिङगल्सको उपाधि रायमाझीलाई आठौं अन्नपूर्ण पोस्ट् कर्पोरेट ब्याडमिन्टन बैंकिङइन्स्योरेन्स मेन्स सिङगल्सको उपाधि लुम्बिनी जेनेरल इन्स्योरेन्सका गणेश रायमाझीले हात पारेका छन्। प्रतिद्धन्द्वि घाइते भएर खेल्न नसकेपछि उनी विजेता बनेका हुन्। फाइनल पुगेका सिटिजन लाइफका अभिषेक बोश डबल्सतर्फको सेमिफाइनल खेलका क्रममा घाइते भएपछि खेल्न सकेनन्। लगनखेलस्थित सैनिक शारीरिक तालिम तथा खेलकुद केन्द्रको कबर्ड हलमा शनिबार सकिएको खेलमा नेपाल एसबिआई बैंकका नवराज जोशी र कृषि विकास बैंका टक्कर कुँवर सेकेन्ड रनरअप भए। विजेताले एक तोला सुनको मेडल, रनरअपले आधा तोला र सेकेन्ड रनरअपले चौथाई सुनको मेडलसहित प्रमाण पत्र प्राप्त गरेका छन्। विशालले जिते मेन्स सिंगलको उपाधि आठौं अन्नपूर्ण पोस्ट् कर्पोरेट ब्याडमिन्टन रेगुलर मेन्स सिङगल्स उपाधि विन्दवासिनी प्रिन्टिङ एन्ड प्रेसका विशाल खड्काले जितेका छन्। बीएनएम सप्लायर्सका विश्वास नेपाललाई २११४, २११३ ले पराजित गर्दै खड्का विजयी गएका हुन्। खेल लगनखेलस्थित सैनिक शारीरिक तालिम तथा खेलकुद केन्द्रको कबर्ड हलमा भएको थियो। यो विधामा युनिक स्पोर्टका अनिल लाखे र जेस्ट सेभिङका सुजन थापा सेकेन्ड रनरअप भए। विजेताले एक तोला सुनको मेडल, रनरअपले आधा तोला र सेकेन्ड रनरअपले चौथाई सुनको मेडलसहित प्रमाण पत्र प्राप्त गरेका छन्। तस्बिर : अशोक दुलाल दीपेन श्रेष्ठ"
हत्याका आरोपित १७ वर्षपछि साउदीअरबबाट पक्राउ,उदयपुर : १७ वर्ष अघि छिमेकीको हत्या गरी फरार रहेका उदयपुरको बेलका नगरपालिका६ कात्तिकेका गोविन्द मगरलाई प्रहरीले साउदीअरबबाट पक्राउ गरेको छ। गत २०६१ साल मंसिर १३ गते राति ८ बजे स्थानीय मानबहादुर तामाङको हत्या गरी वैदेशिक रोजगार साउदीअरब पुगेका मगरलाई त्यहाँको प्रहरीको सहयोगमा पक्राउ गरेको हो। तामाङको हत्या गरेलगत्तै फरार रहेका उनको खोजीगर्दा साउदीमा रहेको भन्ने पत्ता लागेपछि उदयपुर प्रहरीले रेडकर्नर नोटिस जारी गर्न प्रहरी प्रधान कार्यालयसँग आग्रह गरेको थियो। सोही अनुसार प्रहरी प्रधान कार्यालयले २०७७ माघ २७ गते मगरविरुद्ध इन्टरपोलमार्फत रेडकर्नर नोटिस जारी गरेको थियो। सोही आधारमा साउदी प्रहरीको सहयोगमा नेपालबाट गएको प्रहरी टोलीले साउदी पुगेर पुस २६ गते पक्राउ गरी मगरलाई नेपाल ल्याएको जिल्ला प्रहरी कार्यालय उदयपुरका डीएसपी बेदप्रसाद गौतमले बताए। उनकाअनुसार मगरलाई अड्डा सार गर्दै शुक्रबार उदयपुर ल्याइएको हो। डीएसपी गौतमका अनुसार मानबहादुरकी १६ वर्षीया छोरीलाई सोही ठाउँका जयवीर राईले प्रेम विवाह गरी भगाउन लागेको थाहा पाएपछि अर्कै केटासँग बिहे गरिदिन खोजेपछि राई र गोबिन्द मानबहादुरको घरमा पुगेका थिए। त्यहीँ विषयमा विवाद हुँदा गोबिन्दले झोलामा लुकाई राखेको खुकुरीले प्रहार गर्दा मानबहादुर गम्भीर घाइते भएका थिए। घाइते मानबहादुरलाई उपचारार्थ वीपी स्वास्थ्य विज्ञान प्रतिष्ठान धरान लगिएकोमा ४ दिनपछि ०६१ मंसिर १७ गते उपचारकै क्रममा निधन भएको थियो। साउदीबाट ल्याइएका मगरलाई इलाका प्रहरी कार्यालय रामपुरमा राखेर थप अनुसन्धान सुरु गरिएको डीएसपी गौतमले बताए। उनीविरुद्ध उदयपुर जिल्ला अदालतबाट १० दिनको म्याद थप गरी अनुसन्धान सुरु गरिएको गौतमले बताए।
ट्याक्टर मजदुरको मृत्यु,राजविराज : ट्रयाक्टर लिएर माटो लिन गएका एक मजदुरको दुर्घटनामा परेर मृत्यु भएको छ। ट्याक्टरका चालक खाना खाइरहेको बेला स १ त २७६ नम्बरको ट्याक्टर लिएर माटो लिन जानेक्रममा अनियन्त्रित भई दुर्घटना हुँदा हनुमानगर कंकालिनी नगरपालिका६ का रामसेवक सदाको छोरा २३ वर्षीय धिरज सदाको मृत्यु भएको हो। ट्याक्टर गुडाएर माटो लिन गएका सदालाई ट्याक्टरले नै थिचेर पानीबाट निक्लन नपाएको स्थानीयवासीले बताए। ट्याक्टर अनियन्त्रित भई हनुमानगर कंकालिनी नगरपालिका६ स्थित कोशीको पश्चिमी नहरमा पल्टिएर हुबेको अवस्थामा फेला परेको डिएसपी माधवप्रसाद काफ्लेले जानकारी दिए। पानीमा डुबेको शव प्रहरीले शनिबार बाहिर निकालेको छ। मृतकको शव पोष्टमार्टमका लागि राजविराजस्थित गजेन्द्रनारायण सिंह अस्पताल ल्याइएको छ। ट्याक्टरलाई नियन्त्रणमा लिएर अनुसन्धान भइरहेको प्रहरीले जनाएको छ।
"मर्यादपुरमा एकीकृत दलित बस्ती, २५ परिवारले पाए पक्की घर","रौतहट : मौलापुर नगरपालिकाले वडा नम्बर २ मर्यादपुरमा विपन्न चमार समुदायलाई २५ वटा पक्की घर हस्तान्तरण गरेको छ। वर्षौदेखि फुसको घरमा बस्दै आएका दलितहरु पक्की घरमा बस्न थालेका हुन्। शनिबार एक कार्यक्रममा नेकपा एमालेका उपमहासचिव प्रदिप ज्ञवालीले उनीहरुलाई घर हस्तान्तरण गरेका छन्। पक्की घर पाएपछि मर्यादपुरका छट्ठु राम चमारले खुसी व्यक्त गरे। नगरपालिकाले एउटा घर सातलाख ५० हजारको दरले निर्माण गरेर शनिबार समुदायलाई हस्तान्तरण गरेको हो। एक करोड ८७ लाख ५० हजारको लागतमा एकीकृत दलित बस्ती निर्माण गरिएको मौलापुर नगरपालिकाकि मेयर रिनाकुमारी साहले जानकारी दिइन्। दुई वटा कोठा, शौचालय, धारासहितको घर निर्माण गरिएको हो। मुख्य सडकमा सात धुर र भित्र ८ र ९ धुर जमिनमा घर बनाइ फुसको घरमा बस्दै आएका चमार समुदायलाई घर हस्तान्तरण गरिएको हो। शैक्षिक संस्था, स्वास्थ्य सस्था, सरकारी कार्यालय, सार्वजनिक पूर्वाधार एवं एकीकृत बस्ती विकास, नगरपालिकाको कार्यालय स्थापना जस्ता दीर्घकालीन पूर्वाधार निर्माणको लागि १३ करोड ५६ लाखको लगानीमा जमिन खरिद गरिएको नगरपालिकाले जनाएको छ। मौलापुर नगरपालिकाले १२ बिगाह, १८ कठ्ठा १० घुर जमिन विभिन्न वडामा खरिद गरेको छ। कार्यक्रममा नेकपा एमालेका स्थायी समिति सदस्य प्रभु साह, नगरपालिकाकि मेयर रिनाकुमारी साहलगायतका नेताहरुको उपस्थिति रहेको थियो।"
आठौं अन्नपूर्ण पोस्ट् कर्पोरेट ब्याडमिन्टन : मेन्स डबल्सको उपाधि विशाल र विश्वासलाई,"काठमाडौं : आठौं अन्नपूर्ण पोस्ट् कर्पोरेट ब्याडमिन्टन रेगुलर मेन्स डबल्सको उपाधि विशाल खड्का र विश्वास नेपालले जितेका छन्। विन्दवासिनी प्रिन्टिङ एन्ड प्रेसका खड्का र बीएनएम सप्लायर्सका नेपालको जोडिले फाइनलमा केआरएस ट्रेडिङका रामकुमार बानियाँ र जेस्ट सेभिङ एन्ड क्रेडिटका सुजन थापालाई २११९, २२२० ले पराजित गरे। शनिबार लगनखेलस्थित सैनिक शारीरिक तालिम तथा खेलकुद केन्द्रको कबर्ड हलमा भएको खेल निकै प्रतिस्पर्धात्मक बनेको थियो। यो विधामा सिटिजन लाइफ इन्स्योरेन्सका अभिषेक बोश र नाइग्रा फल्सका सुशिल श्रेष्ठ तथा इसा एन्ड इसिकाका नारायणप्रसाद गौतम र न्यु बिएस इन्टरप्राइजका अभिषेक गुरुङ सेकेन्ड रनरअप भए। विजेताले एक तोला सुनको मेडल, रनरअपले आधा तोला र सेकेन्ड रनरअपले चौथाई सुनको मेडलसहित प्रमाण पत्र प्राप्त गरेका छन्। अन्नपूर्ण मिडिया नेटवर्कका अध्यक्ष क्याप्टेन रामेश्वर थापा, नेपाल बैंकर्स एसोसिएसनका अध्यक्ष अनिलकुमार उपाध्याय, अन्नपूर्ण पोस्ट्का सम्पादक अखण्ड भण्डारी र नेपाल ब्याडमिन्टन संघका अध्यक्ष रामजीबहादुर श्रेष्ठले पुरस्कार प्रदान गरेका थिए। विजेतासहित सहभागि सबै खेलाडीले पुरस्कार ग्रहण गरेपछि अन्नपूर्ण मिडिया नेटवर्कको जलवायु परिवर्तनविरुद्धको अभियानमा ऐक्यबद्धता जनाउँदै हस्ताक्षरसमेत गरेका थिए।"
भारतीय दूतावासले भन्यो : सीमाबारे भारतको धारणा यथावत्,"काठमाडौं : नेपालभारत सीमा विवादबारे आफ्नो धारणा नेपाल सरकारलाई जानकारी गराइसकेको भारतले बताएको छ। नेपाली भूमि लिपुलेक क्षेत्रमा भारतीय पक्षले सडकलगायतका संरचना बनाउँदा पनि सरकार मौन बसेको भन्दै चर्को आलोचना भइरहेको बेला भारतीय दूतावासले विज्ञप्ति जारी गरेको हो। काठमाडौंस्थित भारतीय दूतावासले शनिबार वक्तव्य जारी गर्दै भारतनेपाल सीमाका सम्बन्धमा भारत सरकारको धारणा सार्वजनिक रुपमा यथावत र स्पष्ट रहेको जनाएको हो। भारतले सीमा सम्बन्धि विषयहरुलाई निकट तथा मैत्री द्विपक्षीय सम्बन्धको मर्मका आधारमा सम्बोधन गर्न सकिने बताएको छ। दुई मुलुकबीच स्थापित अन्तरसरकारी संयन्त्रहरु वार्ता तथा संवादका लागि सबैभन्दा उपयुक्त माध्यम हुन् भन्ने हाम्रो धारणा रहेका छ। भारतीय दूतावासले जारी गरेको विज्ञप्तिमा भनिएको छ,दुई पक्षबीच सुल्झाउन बाँकी रहेका सीमा सम्बन्धि विषयहरुलाई सधै हाम्रो निकट तथा मैत्री द्विपक्षीय सम्बन्धको मर्मका आधारमा सम्बोधन गर्न सकिन्छ। प्रमुख प्रतिपक्षी दल एमाले, कांग्रेस, माओवादी, राप्रपालगायतका दलले भारतीय पक्षबाट नेपाली भूभागमा सडकसहितका संरचना निर्माणलाई तीव्रता दिइरहेकोप्रति गम्भीर ध्यानाकर्षण भएको जनाएका छन्। नेपाली भूमि लिपुलेक कालापानी क्षेत्रमा भारतले एकतर्फी रुपमा सडक निर्माण गरिरहेको र भारतीय प्रधानमन्त्री नरेन्द्र मोदीले सो कुराको खुलासा गरेको विषय गम्भीर, आपत्तिजनक र नेपाली सार्वभौमिकताको विरुद्ध भएको उनीहरुको ठहर छ। तर सरकारले भने यसबारे औपचारिक रुपमा आफ्नो धारणा राखेको छैन। नेपाली भूभागमा सडकलगातका संरचना बनाउने कार्य तत्काल रोक्न एमालेले माग गरेको छ। भारतसँग अविलम्ब गम्भीर संवाद गर्न सबैखाले बलमिच्याइँ रोक्न लगाउन र नेपाली भूभागमा नेपालको व्यवहारिक स्वामित्व स्थापनाका लागि सार्थक पहल गर्न सरकारसँग एमालेको माग छ। ओली नेतृत्वको सरकारको पालामा २०७७ जेठ ७ मा लिम्पियाधुरासहित नक्सा जारी भएको थियो। भारतीय पक्षबाट नेपाली भूभागमा सडक निर्माणप्रति एमालेको आपत्ति नेपाली भूमीमा भारतले सडक बनाउँदा गठबन्धनले आँखामा पट्टी बाँधेको छ भारतीय प्रधानमन्त्री मोदीको अभिव्यक्तिप्रति माओवादी केन्द्रको आपत्ति लिपुलेकमा भारतले सडक निर्माण गर्नु आपत्तिजनक, भारतीय सैनिक फिर्ता गर्न कांग्रेसको माग भारतको हस्तक्षेपप्रति सरकार र गठबन्धनको मौनता रहस्यमय : राप्रपा"
एमाले स्थायी कमिटी सदस्य ढकाललाई कोरोना संक्रमण,काठमाडौं : एमाले स्थायी कमिटी सदस्य एवं जनसंगठन समन्वय संयन्त्रका प्रमुख भानुभक्त ढकाललाई कोरोना संक्रमण पुष्टि भएको छ। उनलाई कोरोना संक्रमण पुष्टि भएपछि होम आइसोलेसनमा बसिरहेको ढकालले जानकारी दिए। ढकाल र उनकी पत्नी इन्दिरा फूयाँललाई पनि यस अगाडि गत बैशाखमा कोरोना संक्रमण भएको थियो । एमाले नेताहरु जिल्ला अधिवेशनमा सक्रिय रहेका शीर्ष नेतालाई कोरोना संक्रमण भएको हो। प्रचण्डलाई कोरोना संक्रमण नारायणकाजी श्रेष्ठलाई कोरोना संक्रमण प्रचण्डका स्वकीय सचिवलाई पनि कोरोना संक्रमण कोरोना जोखिमका कारण प्रधानमन्त्री देउवाले गरे भेटघाट बन्द शिक्षामन्त्री पौडेललाई कोरोना संक्रमण माधव नेपाललाई कोरोना संक्रमण पुष्टि महाधिवेशनपछि नेताहरूमा कोरोना एमाले महासचिव शंकर पोखरेललाई कोरोना एमाले उपाध्यक्ष विष्णु पौडेललाई कोरोना
भक्तजनहरु माघे संक्रान्ती मनाउन रुरु क्षेत्र रिडीमा,"तानसेन : माघे संक्रान्तीको अवसरमा भक्तजनहरु सावधानी अपनाउँदै पाल्पा, गुल्मी र स्याङ्जाको संगमस्थल रुरु क्षेत्र धाम रिडीमा कालीगण्डकी स्नान धर्मकर्ममा जुटेका छन। माघे संक्रान्तीको अवसरमा परम्परादेखि नै कालीगण्डकी रुरु क्षेत्रधाम रिडीमा जेठी, माईली र कान्छी संक्रान्तीको रुपमा धार्मिक मेला लाग्दै आएको छ। रमाईलो मेलाको तयारी भएपनि ओमिक्रोन कोरोना भेरियन्टको सक्रमण बढेपछी रमाईलो मेला स्थगित भएपनि धार्मिक मेला भने रोकिएको छैन। रुरु क्षेत्र क्षेत्र धाम रिडीमा भक्तजनहरु विहानै देखि स्नान गर्ने र ऋषिकेश भगवानको दर्शनको लागि जुटेका छन। माघे संक्रान्तीको अवशरमा काली गण्डकीमा स्नान गर्नाले अन्जानमा गरेका सम्पूर्ण पाप नाश हुने, मृत्युपछी स्वर्गमा बास हुने जनविश्वास रहेको पाईन्छ। पाल्पा, गुल्मी, अर्घाखाची, स्याङ्जा, रुपन्देही जिल्लाबाट रुरु क्षेत्र रिडीमा कालीगण्डकी स्नानगरी भगवानको दर्शन गर्न जाने परम्परा नै रहेको छ। रुरु क्षेत्रधाम नेपालको चार धाम मध्ये एक भएकोले यसको विशेष धार्मिक महत्व रहेको छ। धार्मिक मेलामा रुकुम, रोल्पा, डोल्पाबाट, मनाङ, मुस्ताङबाट काम्लो, कम्मल, राडी, पाखी, बासबाट उत्पादित विभिन्न किसिमका डाला, पाथी, काइयो लगायतका घरेलु सरसमान बिक्रीको लागी रुरु क्षेत्रमा आएका छन। भक्तजनहरुको चहल पहलमा कमी भएकोले रिडी बगरमा बसेका राडी पाखी व्यापारीहरु भने चिन्तित भएका छन। धार्मिक मेलामा गुल्मीको गुड, पाल्पाको सुन्तला विक्रिको लागि राखिएको छ।"
भोलिदेखि कोरोनाविरुद्ध बुस्टर मात्राको खोप दिइने,"काठमाडौं : सरकारले भोलि आइतबारदेखि कोरोना भाइरसविरुद्धको बुस्टर मात्रा खोप दिने भएको छ। अग्रपङ्क्तिमा काम गर्ने व्यक्तिलाई माघ २ गतेदेखि र ६० वर्षभन्दा माथिका सबै ज्येष्ठ नागरिक र खोपको पूर्ण मात्रा लगाएको ६ महिना पूरा भएका व्यक्तिलाई माघ १४ गतेदेखि बुस्टर मात्राको खोप दिइने स्वास्थ्य तथा जनसङ्ख्या मन्त्रालयले जनाएको छ। बुस्टर डोजका लागि मन्त्रालयले प्रदेश स्वास्थ्य निर्देशनालय, प्रदेश स्वास्थ्य आपूर्ति व्यवस्थापन केन्द्र र ७७ वटै स्वास्थ्य कार्यालयलाई निर्देशन दिइसकेको छ। बुस्टर डोज कोरोना भाइरसविरुद्धको पूर्ण मात्रा खोप लगाएका छ महिना पूरा भएका व्यक्ति, अग्रपङ्क्ति र ६० वर्षभन्दा माथिका तथा रोग प्रतिरोधात्मक क्षमता कम भएका सबैलाई दिइने मन्त्रालयका सहप्रवक्ता डा समीरकुमार अधिकारीले जानकारी दिए। रोग प्रतिरोधात्मक क्षमता कम भएका बिरामीमा सक्रिय क्यान्सर रोगी, अङ्ग प्रत्यारोपण गरेका बिरामी, एचआइभी भएका बिरामी, उपचारका क्रममा रोग प्रतिरोधात्मक क्षमता कम गराउने औषधि सेवन गरेका बिरामी पर्दछन्। कोरोना भाइरस सङ्क्रमण बढेसँगै सरकारले बुस्टर डोज दिन थालेको हो। हिजो पुस ३० गते पाँच हजार ८७ जनामा कोरोना भाइरस सङ्क्रमण पुष्टि भएको थियो। बुस्टर डोजमा पहिले जुन खोप लगाएको हो सोही खोप लगाउनुपर्ने हुन्छ। कोभिड१९ खोप सल्लाहाकार समितिले बुस्टर डोज खोप लगाउन सरकारलाई सुझाव दिइसकेको छ। रासस"
प्रहरी चौकी नजिकैको पसलबाट २० लाखको सामान चोरी,"ढल्केवर(धनुषा) : महोत्तरीको गौशाला बजारमा प्रहरी कार्यालय नजिकै रहेको एउटा मोबाइल पसलबाट बीस लाख बराबरको सामान चोरी भएको छ। रातीको समयमा गौशाला बजारस्थित मिथिलाञ्चल कम्प्युटर कम्पलेक्सबाट मोबाइल तथा इलेक्ट्रोनिक्स समान चोरी भएका हुन्। पक्राउ पर्ने डरले पसलमा जडान गरिएको सिसिक्यामेराको बक्स पनि चोरी गरेर लगेको इलाका प्रहरी कार्यालयका प्रहरी निरीक्षक विष्णु प्रदिप बस्यालले जानकारी दिए। पसलको मूल गेटको ढोका फुटाएर अज्ञात समूहले चोरी गरेको उनले बताए। घटना स्थलबाट प्रहरी कार्यालय करिब २ सय मिटरको दुरीमा छ। चोरले विभिन्न किसिमका २ सय ३१ थान मोबाइल चोरी गरेर लगेको पसल सञ्चालक संजित यादवले बताए। उनका अनुसार पेनड्राइभ २४ थान, मोबाइलको व्याट्री २६ थान, मेमोरी कार्ड ४५ थान, स्मार्ट वाच १ थान, सीसीटीभी डीभीआर १ थान, ल्यापटप १ थान, क्यामराको डीएचएलआर १ थान गरी झण्डै २० लाख २२ हजार ८ सय सयको सरसमान चोरी भएको हो। घटना अनुसन्धानको क्रममा प्रहरीले बृखेष यादवलाई नियन्त्रणमा लिएको प्रहरी निरीक्षक बस्यालले जनाए। चोरहरुको चहलपल सिसिटिभीमा देखिन्छ। हामीले घटनाको अनुसन्धान थालेका छौं, प्रनि वस्यालले भने। पसलमा काम गर्ने चार कर्मचारीको पनि मोबाइल नियन्त्रणमा लिएर प्रहरी अनुसन्धान थालेको दावी गरेका छन्। पसल सञ्चालक यादवका अनुसार चोरले पसलको मेन ढोकाको चार वटा ताल्चाको हुक फुटाएर भित्र पसेका देखिन्छन्। बजारभरि जडान भएको सीसीटिभी क्यामराको कन्ट्रोल इलाका प्रहरी कार्यालयमा छ। त्यहाँ कैद भएको दृश्य अनुसार पसलमा २ जना चोर पस्छन्। चोरी गरिरहँदा प्रहरी गाडी आउँदा उनीहरु लुक्छन्। प्रहरीको भ्यान गएपछि चोर्न थाल्छन्। चोरेको उनीहरु समान बोरामा हाल्छन्। चोरले अरु साथीहरुलाई फोन गर्छ। मोटरसाइलकामा दुई जना आउँछन्। एक जना मोटरसाइकल लिएर बाटोमा रोकिन्छन्। अर्को जान्छन्। यसरी पालोपालो तीन वटा बोरामा पसलको समान लगेको देखिन्छन्। यस अघि पसलमा चोरीको सानो घटना भएको थियो। यसपालि त चोरले पसल बढारेरै लग्यो, पीडित पसले यादवले भने।"
प्रस्तावित निर्वाचन मितिबारे नेपाल मुुस्लिम सङ्घको आग्रह,"काठमाडौं : नेपाल मुस्लिल सङ्घले निर्वाचन आयोगले आगामी वैशाखमा प्रस्ताव गरेको स्थानीय तहको निर्वाचनको मितिमा पूर्नविचार गर्न आग्रह गरेको छ। निर्वाचन आयोगले शुक्रबार आयोजना गरेको सर्वदलीय बैठकमा स्थानीय तहको निर्वाचन आगामी विसं २०७९ वैशाख १४ र २० गते प्रस्ताव गरेकामा त्यस समयमा मुस्लिम समुदायको रमजान ब्रत तथा इद पर्वपर्ने भन्दै सो मितिमा पूर्नविचार गर्न नेपाल मुस्लिम सङ्घले आग्रह गरेको हो । सो सङ्घका उपसभापति अताबुल मन्सुरीले विज्ञप्ति प्रकाशन गरी आगामी चैतको १९ गतेदेखि वैशाखको २० गतेसम्म एक महिनासम्म मुस्लिम समुदायको रोजा उपासना र इद पर्व परेकाले प्रस्तावित निर्वाचनमा उम्मेदवार बन्न तथा मतदानकै लागि पनि मुस्लिम समुदायलाई गाह्रो पर्ने बताएका छन्। त्यसैले प्रस्तावित उक्त निर्वाचनको मितिमा पूर्नविचार गर्न सङ्घले निर्वाचन आयोग र नेपाल सरकारसँग आग्रह गरेको हो। नेपाली कांग्रेसका केन्द्रीय सदस्य तथा नेपाल मुस्मिल सङ्घका निवर्तमान सभापति अब्दुल सतारले नेपालको करिब पाँच प्रतिशत रहेको मुस्लिम समुदायका नागरिकलाई उक्त प्रस्तावित मितिको निर्वाचनमा उम्मेदवार बन्न तथा मतदानकै लागि पनि गाह्रोपर्ने भन्दै सो मितिमा पूर्नविचार गर्न आग्रह गरे। उनले भने, मतदान गर्नै गाह्रो हुने त होइन तर पनि महिना दिनसम्म उपासनाको पर्व परेकाले उम्मेदवार बन्न या निर्वाचन प्रचारकै लागि पनि समस्या हुने भएकाले यस व्यावहारिकतालाई मध्यनजर गरी यसमा पुनर्विचार होस् भनी म निर्वाचन आयोग र नेपाल सरकारलाई आग्रह गर्दछु ।"
सेफभित्र प्राचीन पाण्डुलिपि,"२००७ सालअघि राजपरिवार र राणाहरूका लागि मात्रै औषधि उत्पादन हुन्थे। २००९ देखि राजा त्रिभुवनले सर्वसाधारणका लागि खुला गरेका हुन्। नेपालको राजनीतिक इतिहासमा राणाकाल तुलनात्मक रूपमा शान्त र स्थिर थियो।तर पनि नागरिक अधिकार, विकास र समृद्धिका हिसाबले भने निकै पछाडि परेको पाइन्छ।तर, केही राणा प्रधानमन्त्रीको दीर्घकालीन तथा महत्वाकांक्षी सोचका कारण थुप्रै महत्वपूर्ण र ऐतिहासिक काम भएका छन्।राणा प्रधानमन्त्री वीरशमशेरको प्रोत्साहन र चन्द्रशमशेरको चातुर्यपूर्ण सोच र महत्वाकांक्षाको उपज हो, प्राचीन पाण्डुलिपि चन्द्रनिघण्टु। आयुर्वेदमा स्वस्थको स्वास्थ्य रक्षा एवं रोगीको रोगोपचारमा प्रयोग गरिने द्रव्यहरूको स्वरूप परिचय, उपयोग, गुण कर्म आदि विवेचनासहितको संग्रहयुक्त कोषलाई निघण्टु भनिन्छ।यस्ता निघण्टुहरू सम्बन्धित विशेषज्ञद्वारा प्रत्यक्ष अवलोकन तथा लामो अनुभवको आधारमा निस्वार्थभावले तयार गरिएका प्राचीन अभिलेखहरू भएकाले यी महत्वपूर्ण ज्ञानका स्रोत मानिन्छन्।संस्कृत भाषामा नि शब्दको अर्थ शेष अर्थात् बाँकी नरहनु हो भने घण्टु को अर्थ सँगालो हो। इतिहासविद् प्रा दिनेशराज पन्त आयुर्वेदहरूको कोषलाई निघण्टु भनिने बताउँछन्। नेपालमा प्राचीनकालदेखि नै आयुर्वेदिकका काम हुँदै आएको र चन्द्रशमशेरले आफ्नो पालामा देश तथा विदेशका प्रख्यात कविराजहरू सहभागी गराएर हस्तलिखित ग्रन्थ चन्द्रनिघण्टु निर्माण गरेको पाइन्छ।प्राचीनकालदेखि नै आयुर्वेदको काम भइरहन्थ्यो।श्री ३ चन्द्रशमशेरको पालामा विद्वान् कविराजहरूलाई सहभागी गराएर आयुर्वेदका विभिन्न पक्षलाई समेटेर पाण्डुलिपि निर्माण गर्न लगाए।तत्कालीन समयमा राणाहरूले आफ्नो नामलाई निकै महत्व दिने भएकाले त्यो हस्तलिखित पाण्डुलिपि आफ्नो नाममा चन्द्रनिघण्टु नामकरण गराए, नेपाल प्रज्ञा प्रतिष्ठानका सदस्यसमेत रहेका पन्त भन्छन्, काम त वीरशमशेरकै पालामा सुरु भएको हो।तर, त्यो कामले पूर्णता भने चन्द्रशमशेरको पालामा पायो। सुधारमुखी राणा प्रधानमन्त्रीको छवि बनाएका वीरशमशेर विभिन्न नयाँनयाँ काम गर्न चाहन्थे।उनी आफ्ना कामले राणा र राजपरिवारलाई मात्र होइन, आम जनतालाई पनि प्रभाव पारोस् भन्ने सोच्थे।त्यही क्रममा उनले विभिन्न जडीबुटीका बारेमा विज्ञ टोली खटाएर अध्ययन एवं अनुसन्धानको काम सुरु गरेका थिए।त्यो काम उनको पालामा पूरा हुन सकेन।सुधारवादी कामका कारण जनताका प्रिय बनेका वीरशमशेर तत्कालीन सत्ता राजनीतिको कसिंगर बन्न पुगेका थिए।त्यसैले उनी त्यतिखेरको राजनीतिक दाउपेजको सिकार भए।उनीपछि चन्द्रशमशेर श्री ३ महाराज बने।उनले पनि वीरशमशेरले सुरु गरेको अध्ययन अनुसन्धानको कामलाई निरन्तरता दिएका थिए।उनले नेपालसँगै भारतबाट समेत आयुर्वेद शास्त्रका जानिफकारलाई झिकाएर आयुर्वेदको हस्तलिखित ग्रन्थ तयार पार्न लगाएका थिए। चन्द्रशमशेरका पालामा लेखिएको हुनाले शीर्षकमा उनकै नाम जोडेर पाण्डुलिपिको नाम चन्द्रनिघण्टु राखिएको सिंहदरबार वैद्यखाना विकास समितिका पूर्वअध्यक्ष डा रामचन्द्र अधिकारी बताउँछन्।चन्द्रशमशेरले बंगाल र बम्बईबाट विज्ञसहितको कालिगढ झिकाएर त्यतिखेर जडीबुटीलगायतका विषयमा अध्ययन अनुसन्धान गरेको इतिहासमा पाइन्छ, समितिका पूर्वअध्यक्ष डा अधिकारी भन्छन्, उनले आफ्नै नाममा चन्द्रनिघण्टु नाममा हस्तलिखित पाण्डुलिपि निर्माण गर्न लगाएका थिए। चन्द्रशमशेरको पालामा निर्मित प्राचीन हस्तलिखित ग्रन्थ चन्द्रनिघण्टु प्रताप मल्लको पालामा स्थापना भएको वैद्यखानाको दराजमा लामो समयसम्म थन्कियो।त्यति मात्र नभई त्यो ऐतिहासिक ग्रन्थ विभिन्न समयमा देश बाहिर लैजाने षड्यन्त्र सुरु भएपछि त्यो षड्यन्त्रलाई परास्त पार्न आफैंले प्रकाशन गरेर सर्वसाधारण जनतामाझ पुर्याउन प्रकाशन आरम्भ गरिएको पूर्वअध्यक्ष अधिकारी बताउँछन्। १० भागमा रहेको चन्द्रनिघण्टुलाई वैद्यखानाले करिब डेढ सय वर्षदेखि निकै सुरक्षाका साथ राखेको थियो।तर, ती महत्वपूर्ण दस्तावेज मासिने मात्रै होइन, पटकपटक अन्यत्रै लैजाने षड्यन्त्र पनि हुन थालेपछि मेरै पहलमा पाण्डुलिपिलाई पुस्तकका रूपमा प्रकाशन गर्न सुरु भएको हो, पूर्वअध्यक्ष अधिकारी थप्छन्, म वैद्यखानाको चार वर्ष अध्यक्ष हुँदा १० भागमध्ये तीन भाग प्रकाशन गर्न सफल भएँ।आम मानिसले कहिलेकाहीँ मात्रै सुन्दै आएको र सेफमा राखिएको चन्द्रनिघण्टुका बारेमा सर्वसाधारणले पनि जान्ने र बुझ्ने मौका पाएका छन्। अधिकारीको पालामा प्रकाशन सुरु भएको चन्द्रनिघण्टुको अहिले ७ भाग प्रकाशन भइसकेको छ।सिंहदरबार वैद्यखाना विकास समितिका निमित्त कार्यकारी निर्देशक डा सबरी साहका अनुसार अहिलेसम्म चन्द्रनिघण्टु ७ भागसम्म प्रकाशन भइसकेको छ।निकै पुरानो दस्तावेजका रूपमा रहेको चन्द्रनिघण्टुको अहिलेसम्म ७ भाग प्रकाशन भइसकेको छ।५ संस्करणसम्मलाई हामीले सर्वसाधारणका लागि बिक्री वितरणमा राखिसकेका छौं।६ र ७ भागको विमोचन पनि सकिएको छ।अब बोर्ड बैठक बसेर ती पुस्तकको पनि बिक्री वितरण सुरु गछौं, उनी भन्छन्, बाँकी रहेका ३ भाग पनि चाँडै नै प्रकाशन गर्नेछौं।यसका लागि स्वास्थ्य मन्त्रालयसँग पनि कुरा भइरहेको छ। चन्द्रनिघण्टुको सबै भाग प्रकाशन गरेपछि पुराना पाण्डुलिपिहरूलाई संग्रहालयमा राख्ने कि अहिलेजस्तै आफैंले सुरक्षित राख्ने भन्ने विषय भने टुंगो लागेको छैन।चन्द्रनिघण्टुलाई नेपालको मात्र नभएर आयुर्वेद क्षेत्रकै एक अमूल्य ग्रन्थका रूपमा लिइन्छ।यस ग्रन्थ मूलतः संस्कृत भाषामा लेखिएको भए पनि नेपाली, नेवारी, हिन्दी, अंग्रेजी र ल्याटिन भाषामा पनि अनुवाद गरिएको छ।पाण्डुलिपिको मौलिकता नष्ट नहुने गरी पछिल्लो समयमा वनस्पतिका विषयमा भएका अनुसन्धानसँगै विभिन्न भाषामा पनि अनुवाद गरिएको छ।चन्द्रनिघण्टु सम्पादन समिति नै बनाएर काम गर्दै आएका छौं।समितिका विद्वान्हरूले पाण्डुलिपिको मौलिकता नष्ट नहुने गरी पुस्तकलाई आधुनिकता दिने काम गर्नुहुन्छ, उनी भन्छन्, विदेशीका लागि पनि पुस्तक उपयोगी होस् भनेर अंग्रेजी, ल्याटिनलगायतका भाषामा अनुवाद गरिएको छ। यसमा विभिन्न जडीबुटीका रंगीन चित्रहरू, तिनका विशेषता, कर्म र उपयोगीका बारेमा वर्णन गरिएको छ।वीरशमशेर र चन्द्रशमशेरका पालामा सुरु भए पनि चित्रहरू बनाउने र लेख्ने काम कसले गरे भन्ने स्पष्ट उल्लेख र तिथिमिति भने चन्द्रनिघण्टुमा कहीँ पनि उल्लेख भएको पाइँदैन।तर, नेपालमा त्यतिबेला उपलब्ध आठ सयभन्दा बढी जडीबुटी र दुई सय खनिज एवं द्रव्यहरूका परिचय, उत्पत्ति भएको स्थान, औषधोपयोगी भाग, गुण र कर्म, प्रयोज्य कल्प एवं मात्राका बारेमा सचित्र वर्णन गरिएको छ।वैद्यखानाका अनुसार, चन्द्रनिघण्टु तयार गर्दा धन्वन्तरीनिघण्टु, मदनपाल, भावप्रकाश, राजनिघण्टु, कैयदेवनिघण्टु र अमरकोशलाई मुख्य आधार मानिएको छ।निघण्टुहरूको निर्माण क्रम संहिताकालदेखि नै प्रचलित भएको तथ्य प्राचीन चरकसंहिता, सुश्रुतसंहिता आदि ग्रन्थहरूमा द्रव्यहरूको वर्गीकरण तथा गुणकर्महरूको वर्णनबाट प्रमाणित हुन्छ, चन्द्रनिघण्टु सम्पादन समितिका पूर्वसदस्य डा काशीराज सुवेदीले चन्द्रनिघण्टुको परिक्रमा गरिहेर्दा लेखमा भनेका छन्। चन्द्रनिघण्टु आयुर्वेदका विद्यार्थी र नेपालका जडीबुटी र आयुर्वेदका विषयमा अध्ययन अनुसन्धान गर्न चाहनेहरूका लागि पनि निकै उपयोगी सन्दर्भ ग्रन्थ भएको राष्ट्रिय आयुर्वेद अनुसन्धान तथा तालिम केन्द्रका कार्यकारी निर्देशक डा रामअधार यादवले बताए।उनका अनुसार, नेपालमा पाइने जडीबुटी र औषधिजन्य द्रव्यहरूको संकलन गरेर राखिएको पौराणिक ग्रन्थको नाम चन्द्रनिघण्टु हो।यसमा नेपालमा पाइने वनस्पति द्रव्य, जान्तव द्रव्य र खनिज द्रव्यहरूको सम्मिश्रण रहेको छ।नेपालको हिमाली, पहाडी र तराई भेगमा पाउने वनस्पति, जान्तव र खनिजका बारेमा प्रष्ट रूपमा उल्लेख गरिएको छ, त्रिभुवन विश्वविद्यालय परिसर कीर्तिपुरमा अवस्थित केन्द्रका कार्यकारी निर्देशक यादव भन्छन्, पहिले कुनकुन जडीबुटी कुनकुन रोगको उपचारमा प्रयोग गरिन्थ्यो भनेर चन्द्रनिघण्टुमा सन्दर्भसूचीसहित वर्णन गरिएको छ। यी आधारमा हेर्दा यो आयुर्वेद चिकित्सा विज्ञानका विद्यार्थी, वैज्ञानिक, अनुसन्धानकर्ता, वनस्पतिविज्ञहरूका लागि निकै उपयोगी देखिन्छ। पौराणिक ग्रन्थ भएकाले चन्द्रनिघण्टुलाई डिजिटल रूपमा प्रकाशित गर्नुपर्ने जानकार बताउँछन्।नेपालको अमूल्य सम्पदा चन्द्रनिघण्टु र नेपालको आयुर्वेदका बारेमा प्रचार गर्न डिजिटल रूपमा प्रकाशित गर्नु आवश्यक छ, यादव भन्छन्, यसले नेपालको जडीबुटी र आयुर्वेदका विषयमा अध्ययन तथा अनुसन्धान गर्न चाहनेका लागि सहज हुन्छ। चन्द्रनिघण्टुलाई आयुर्वेद क्षेत्रको अन्तर्राष्ट्रिय सन्दर्भ ग्रन्थका रूपमा पनि हेरिन्छ।सिंहदरबार वैद्यखानाका पूर्वअध्यक्ष डा अधिकारी सेफमा थुनिएर राखिएको ज्ञानको अथाह भण्डारलाई आफूहरूले पुस्तकका रूपमा प्रकाशन गरेको बताउँदै अब डिजिटलाइज गर्नुपर्नेमा जोड दिन्छन्।वर्षौंसम्म सेफमा थुनिएको ज्ञानको अथाह भण्डारलाई पुस्तकका रूपमा सबैका सामु ल्याउन सफल भयौं, उनी भन्छन्, अब यसको प्रचारप्रसारसँगै सुरक्षित साथ राख्न पनि डिजिटलाइज गर्नै पर्छ। १० वटै भाग प्रकाशित भएपछि त्यसलाई अनलाइनमा राख्ने योजना बनाएका छौं।पुस्तक विभिन्न भाषामा प्रकाशित भएकाले विदेशीले पनि पढ्न सक्नेछन्, साह भन्छन्।निश्चित शुल्क राखेर पढ्न सकिने व्यवस्था गर्ने योजना बनाइएको छ।चन्द्रनिघण्टुमा त्यतिबेला नेपालमा उपलब्ध आठ सयभन्दा बढी जडीबुटी र झन्डै दुई सय खनिज एवं जान्तव्य द्रव्यहरूको परिचय तथा उपयोगितासम्बन्धी सचित्र जानकारी दिइएको छ।यसका १० भागमध्ये ८ खण्ड जडीबुटी र वनस्पति, नवौं खण्ड जान्तव्य (जनावर) र १०औं खण्ड खनिज (धातुजन्य)का बारेमा उल्लेख छ। नवौं खण्डमा विभिन्न जनावर र तिनका अंगहरूको आयुर्वेदमा उपयोगिताका बारेमा उल्लेख छ।कस्तुरी, मृग, भालु, गैंडा, मयूरलगायत जान्तव्यको उपयोगिताका बारेमा सचित्र प्रकाश पारिएको छ।१०औं खण्डमा सुन, चाँदी, हीरा, मोती, फलाम, तामा, पित्तल र काँसजस्ता सप्तधातुका बारेमा वर्णन गरिएको बताइन्छ।१० खण्डमध्ये ८ खण्डमा जडीबुटीका बारेमा चर्चा गरिएको छ।नवौं खण्डमा जान्तव्य र १०औं खण्डमा खनिजका विषयमा लेखिएको छ, पूर्वअध्यक्ष डा अधिकारी भन्छन्, जम्मा १९१८ पृष्ठको पाण्डुलिपिमा ९९३ द्रव्यहरूको वर्णन गरिएको छ।पाण्डुलिपिमा १०९८ रंगीन चित्र छन्।जसमध्ये ७३६ पृष्ठमा एकएक चित्र छन् भने बाँकी ३५३ चित्र १२६ पृष्ठमा कोरिएका छन्। आयुर्वेदलाई आयु (जीवन) र वेद (ज्ञान) को मेल मानिन्छ।जीवनको आयु बढाउने बुटी जडीबुटी हो र यसको उपयोगिताबारे जान्नु नै ज्ञान हो भन्ने गरिन्छ।आयुर्वेदको प्रयोजन स्वस्थ व्यक्तिको स्वास्थ्यको रक्षा र रोग लाग्दा त्यसको निवारणद्वारा आयु अर्थात् जीवनलाई सुखमय र चिरस्थायी बनाउनु नै हो, चरकसंहिताको सूत्र स्थानमा उल्लेख छ।अर्थात्, आयुर्वेदमा स्वास्थ्यको रक्षा एवं रोगीको रोगोपचारमा प्रयोग गरिने द्रव्यहरूको स्वरूप, परिचय, उपयोग, गुण कर्म आदि विवेचनासहितको संग्रहयुक्त कोष नै निघण्टु हो।नेपालको मौलिक ग्रन्थका रूपमा रहेको चन्द्रनिघण्टु सरकारी तथा गैरसरकारी निकायलगायत आयुर्वेद चिकित्सा विज्ञानका विद्यार्थीका लागि उपयोगी ग्रन्थमध्येको एक हो। सिंहदरबार वैद्यखाना नेपालको प्राचीनतम् स्वास्थ्य संस्थाको सिंहदरबार वैद्यखानालाई मानिन्छ।राजा प्रताप मल्ल (१६९८१७३१) को पालामा हनुमानढोका दरबारमा स्थापना भएको मानिन्छ।अर्थात्, यो संस्थाले स्थापनाको ३७८ वर्ष लामो गौरवमय इतिहास पूरा गरिसकेको छ।वैद्यखानाको वार्षिक प्रकाशन धन्वन्तरिका अनुसार कान्तिपुरका राजा प्रताप मल्लले राणा प्रधानमन्त्री जंगबहादुरले थापाथली सारेको यो वैद्यखाना चन्द्रशमशेर राणाले सिंहदरबारमा सारेका हुन्। सिंहदरबार वैद्यखाना नेपालमा आयुर्वेदीय औषधि उत्पादनको प्रमुख केन्द्र पनि हो।राष्ट्रकै अमूल्य निधिका रूपमा रहेको चन्द्रनिघण्टुलाई संरक्षकत्व प्रदान गरेर वैद्यखानाले अमूल्य गुण पनि लगाएको छ।कान्तिपुरका तत्कालीन राजा प्रताप मल्लको पालामा स्थापना भएको सिंहदरबार वैद्यखाना राजनीतिक परिवर्तनको साक्षी मात्रै बनेको छैन, यसले आफ्नै पनि स्वर्णिम इतिहास निर्माण गरेको छ, इतिहासविद् दिनेशराज पन्त भन्छन्।२००७ सालअघि राजपरिवार र राणाहरूका लागि मात्रै औषधि उत्पादन हुन्थे।२००९ देखि राजा त्रिभुवनले सर्वसाधारणका लागि खुला गरेको वैद्यखानाका पूर्वअध्यक्ष डा अधिकारी बताउँछन्।उनका अनुसार, २०१६०१७ सालदेखि यहाँ उत्पादित औषधिहरू देशका सम्पूर्ण सरकारी आयुर्वेद औषधालयमा निःशुल्क वितरणका लागि पठाउन थालियो। नेपाल सरकारको आयुर्वेदिक औषधि उत्पादक संस्था वैद्यखानाले करिब ७५ भन्दा बढी खनिज एवं जान्तव द्रव्य, ५० भन्दा बढी मसला द्रव्य र ३०० भन्दा बढी जडीबुटी द्रव्यहरू प्रयोग गरी १ सय ७५ प्रकारका औषधि निर्माण गर्ने गरेको निमित्त निर्देशक साहले बताए।वैद्यखाना २०५२ सालदेखि भने सिंहदरबार वैद्यखाना विकास समितिमार्फत सञ्चालन हुँदै आएको छ।समितिले उत्पादन गर्ने प्रमुख औषधिमध्ये च्यावनप्रास पनि एक हो।जाडो मौसममा समितिद्वारा उत्पादित च्यावनप्रासको निकै माग हुने गरेको उनी बताउँछन्।हाम्रा प्रमुख उत्पादनमध्ये एक च्यावनप्रास हो।अघिल्लो वर्ष ४ हजार किलो मात्रै उत्पादन भएकोमा यस वर्ष ९ हजार किलो उत्पादन गरेका छौं, साह भन्छन्, बजारमा हाम्रा उत्पादनको ठूलो माग छ।तर, माग अनुरूप भने अझै उत्पादन गर्न सकेका छैनौं।"
"भारतमा कोरोना संक्रमित बढे, एकै दिन ६ हजार ४१ जनामा ओमिक्रोन",नयाँ दिल्ली : भारतमा पछिल्लो २४ घण्टामा २ लाख ६८ हजार जना कोरोना संक्रमित थपिएका छन्। ती मध्ये ६ हजार बढीमा ओमिक्रोन संक्रमण देखिएको छ। शुक्रबारको तुलनामा शनिबार भारतमा कोरोनाबाट संक्रमित हुनेको संख्या बढेको भारतीय संचारमाध्यहरुमा समाचार छ। यस्तै भारतमा पछिल्लो २४ घण्टामा १ लाख २२ हजार ६ सय ८४ जना संक्रमित निको भएका छन्। भारतमा अहिले सक्रिय संक्रमितको संख्या १४ लाख १७ हजार ८ सय २० पुगेको छ। शुक्रबार भारतका विभिन्न राज्यहरुमा कोरोनाको नयाँ भेरियन्ट ओमिक्रोनका ६ हजार ४१ जना संक्रमित थपिएका छन्। भारतको महाराष्ट्रमा सवै भन्दा बढी कोरोना संक्रमित देखिएका छन्।
अमेरिकाको रासायनिक कारखानामा आगलागी,"न्यूजर्सी : संयुक्त राज्य अमेरिकाको न्यु जर्सी राज्यको पासाकमा रहेको एक रासायनिक कारखानामा शुक्रबार भीषण आगलागी भएको छ। फक्स न्युजले जनाएअनुसार शुक्रबार राति पासाइकको एक रासायनिक प्लान्टमा आगो लागेको थियो। पासाइक मेयर, हेक्टर लोराले सबै नजिकका बासिन्दाहरूलाई उनीहरूको झ्यालहरू बन्द गर्न आग्रह गरेका छन्। 'हामी सबै बासिन्दाहरूले झ्याल बन्द गर्न र नजिकको क्षेत्रबाट टाढा रहन आवश्यक छ', लोराले भने। लोराका अनुसार प्लान्ट भित्रको रसायनमा आगो नपुगेको तर नजिकैबाट फैलिएको फक्स न्युजले बताएको छ।"
अफगानिस्तानलाई सहयोग गर्दै नेपाल,"काठमाडौं : तालीबान सरकारले सत्ता कब्जा गरेसँगै मानविय संकट उत्पन्न भएको अफगानिस्तानलाई नेपाल सरकारले सहयोग सामग्री पठाउने भएको छ । परराष्ट्र मन्त्रालयका अनुसार मानवीय सहायता सामग्रीसहित आइतबार परराष्ट्र मन्त्रालयको नेतृत्वमा टोली काबुल जानेछ। आइतबार बिहान ७:४५ मा परराष्ट्रमन्त्री नारायण खड्काले पत्रकार सम्मेलनमार्फत अफगानिस्तानलाई उपलब्ध गराउने सहयोगका बारेमा जानकारी गराइने परराष्ट्र प्रवक्ता सेवा लम्सालले अन्नपूर्णलाई जानकारी दिइन् ।उनले भनिन्, आइतबार बिहान पत्रकार सम्मेलन छ । सो कार्यक्रममा परराष्ट्रमन्त्री ज्यूले अफगानिस्तानलाई केके सामग्री सहयोगस्वरूप उपलब्ध गराउने जानकारी गराउनुहुनेछ । औषधि, लत्ताकपडा र अन्य सामग्रीसहित टोली अफगानिस्तानको काबुल जाने परराष्ट्र मन्त्रालयले जनाएको छ । सार्क अध्यक्ष नेपालले सदस्य राष्ट्र अफगानिस्तानलाई सहयोग पठाउन लागेको हो। राष्ट्रसंघले समेत अफगानिस्तानलाई मानवीय सहयोगका लागि आह्वान गरेको छ। तालिबानले सत्ता कब्जा गरेपछि अफगानिस्तानमा मानविय संकट उत्पन्न भएको छ । अफगानिस्तानमा तालिबानीले सत्ता कब्जा गरेपछि त्यहाँका नेपालीमाथि सुरक्षा जोखिम बढेकाले सरकारले उद्दार कार्य गरेको थियो।"
प्रधानमन्त्रीलाई एमालेको प्रश्न : प्रतिवद्धताअनुसार खोप लगाउन किन नसकिएको?,"काठमाडौं : प्रधानमन्त्री शेरबहादुर देउवाले विश्वव्यापी महामारीको रुपमा फैलिएको कोभिड१९ नियन्त्रणका लागि सबै एक जुट हुनेपर्ने बताएका छन्। प्रम देउवाले कोरोना महामारी नियन्त्रण गर्ने प्रयासमा कसैले राजनीति गर्न नहुने बताएका हुन्। एमालेका नेताहरुले प्रधानमन्त्री देउवालाई खोप भएर पनि जनताले प्रयोग गर्न नपाएको प्रति ध्यानाकर्षण गराएका थिए। शनिबार प्रमुख प्रतिपक्ष नेकपा एमालेले कोभिड नियन्त्रणका विषयमा ज्ञापन पत्र बुझाएपछि बोल्दै प्रधानमन्त्रीले सबै मिलेर कोरोनाको तेस्रो लहरलाई परास्त गर्नुपर्ने बताए। कोरोना नियन्त्र र रोकथामका लागि तेरो पार्टी, मेरो पार्टी नभनी हामी सबै एक हुनुपर्छ, प्रधानमन्त्रीले भने, सबैको सहकार्य र एकताबाट कोरोना नियन्त्रण र रोकथाम गर्न सकिन्छ। प्रधानमन्त्री देउवाले तेस्रो लहरसँग आएको ओमिक्रोन भाइरस धेरै संक्रमक भएकाले सवधानी अपनाउन र सचेतना फैलाउन सरकारले पहल गरिरहेको पनि बताए। उनले आफूले सरकारको नेतृत्व गरेपछि कोभिड विरुद्धको खोप लगाउने संख्या वृद्धि भएको बताउँदै सबै खोप लगाउन योग्य नागरिकलाई दुबै डोज खोप लगाउने गरी सरकार अघि बढेको पनि बताए। नेकपा एमालेका नेता शुभाष नेम्वाङको नेतृत्वमा आएको प्रतिनिधिमण्डलले प्रधानमन्त्रीलाई कोभिड रोकथाम र उपचारका बारेमा ज्ञापनपत्र बुझाएको छ।"
पाल्पाको रानीमहल सङ्ग्रहालयमा परिणत,"पाल्पा : नेपालकै ताजमहलका रुपमा चिनिएको पाल्पाको रानीमहल दरबार सङ्ग्रहालयका रुपमा विकसित गरिएको छ। खड्ग शम्शेरले निर्माण गरेका सो दरबारमा उनले प्रयोग गरेका भाडा, मूर्ति, शङ्ख, शालिग्रामजस्ता सामग्री राखिएको छ। तानसेन नगरपालिकाका प्रमुख अशोककुमार शाहीले पहिलो चरणमा सरसफाइ, खानेपानी, विद्युत्, इन्टरनेट क्यामेरालगायतका सामग्रीको व्यवस्थापन भएको बताए। १५ लाखबाट थालनी भएको काम हाल करिब ३५ देखि ४० लाख खर्च भइसकेको बताउदै नगरप्रमुख शाहीले सो रकमले नपुग्ने हुँदा बजेट बढाउँदै जाने बताए। उनले रानीमहलको सम्पूर्ण विकास गर्न अनुमानित रु १० करोडभन्दा बढी बजेट आवश्यक पर्ने हुँदा त्यसलाई क्रमशः बजेट व्यवस्थापन गरेर विकास गर्दै जाने बताउछन्। नगरपालिकाका अधिकृत शङ्कर भण्डारीले करिब दुई महिनाको निरन्तर मेहनतले दरबारलाई सङ्ग्रहालयको रुपमा विकास गर्न सकिएको बताए। उनले हराएका पुरातात्विक सामग्री १६६ थान फिर्ता ल्याई सङ्ग्रहालयमा राखिएको बताए। विसं १९५० मा पाल्पा गौडाका तैनाथवाला प्रधान सेनापति खड्ग शम्शेरले आफ्नी दिवङ्गत रानी तेजकुमारीको सम्झनामा रानीमहल निर्माण गरेका थिए। विसं १९५० मा शिलान्यास गरी १९५४ मा कालीगण्डकीको चट्टानमाथि पश्चिमी कला कौशलको बेजोड नमूनाले सिँगारेर महल बनाइएको छ। विसं १९६० मा खड्ग शम्शेरले श्री ३ को पद र उपत्यका कब्जा गर्ने षड्यन्त्र गरे भन्ने श्री ३ चन्द्र शम्शेरले थाहा पाए । चन्द्र शम्शेरले पाल्पामा सेना पठाई तैनाथी आफ्नो हातमा लिए। आफूमाथि खतराको घण्टी बज्ने लक्षण देखा परेपछि सरकारी ढुकुटी लिएर उनी भारत पलायन भए भन्ने ऐतिहासिक कथन छ तानसेन नगरपालिकाको बौघागुम्हा र बगनासकाली गाउँपालिकाको खानीगाउँ गाउँको बीचमा अवस्थित रहेको रानीमहल युवापुस्ताको पहिलो रोजाइमा पर्ने गरेको छ। धार्मिक र पर्यटकीयरुपले अति महत्वपूर्ण रानीमहल पाल्पाको सदरमुकाम तानसेनदेखि १३ किलोमिटरको दूरीमा अवस्थित छ।"
"संक्रमण बढदै, त्रिविको पठनपाठन के होला ?","काठमाडौं : कोरोना संक्रमण बढेपछि शैक्षिक संस्थामा पठनपाठन प्रभावित बनेको छ। त्रिभुवन विश्वविद्यालय मातहतका सबै विभाग र आंगिक क्याम्पसले माघ १० गतेसम्म पठनपाठन स्थगित गरेको हो। हिउँदे वा वर्षे विदाबाट कट्टा गर्ने गरी विदा दिइएको हो। विश्वविद्यालयको रजिस्ट्रारको कार्यालयले शुक्रबार सूचना जारी गरी परीक्षा भने यथावत सञ्चालन गर्ने जनाएको छ। त्रिवीले जारी गरेको सूचनामा भनिएको छ, निकटमै परीक्षा हुने भई पठनपाठन अनिवार्य देखिएका कार्यक्रमहरूको कक्षा विद्युतीय माध्यमबाट विदाका दिनहरूमा समेत यथावत सञ्चालन गर्ने र सोकालागि सबै शिक्षककर्मचारीविद्यार्थीहरूको इमेल आईडी बनाइराख्ने। हाल सञ्चालनमा रहेका सबै परीक्षाहरू यथावत सञ्चालन गर्ने। परीक्षा केन्द्रहरूमा संक्रमण नियन्त्रणकालागि पूर्ण सावधानी अपनाउँदै तोकिएको भौतिक दूरी कायम गरी सञ्चालन गर्ने व्यवस्था गर्ने। स्थानीय निकायबाट जारी सूचना समेतलाई मध्यनजर गरी ती निकायहरूसंग आवश्यक समन्वयगरी दैनिक प्रशासनिक कार्य सञ्चालन गरीने त्रिविले जनाएको छ। विश्वविद्यालय अन्तर्गतका सम्पूर्ण निकायकार्यालयहरूमा सावुन पानी र सेनिटाइजरको व्यवस्थागरी आवश्यक सावधानीका उपायहरू अपनाई सुरक्षित रूपमा कार्यगर्ने वातावरण मिलाउने त्रिवीले जनाएको छ। यस्तै, शिक्षा विज्ञान तथा प्रविधि मन्त्रालयले आगामि माघ १५ सम्म विद्यालय तहको पठनपाठन स्थगित गर्ने निर्णय गरेको थियो। यस्तै, त्रिभुवन विश्वविद्यालयले पनि माघ १० गते सम्म पठनपाठन स्थगित गरेको छ। शिक्षा मन्त्रालयका प्रवक्ता दीपक शर्माले कोरोना संक्रमण बढ्दै गएका कारण विद्यार्थीको स्वास्थ्य, सुरक्षा तथा बचावटको विषयलाई ध्यान दिँदै देशभरका विद्यालयहरू बन्द गर्ने निर्णय भएको बताए। उनले भने,वार्षिक विदामा मिलान हुने गरी यही २०७८ पौष २७ गते देखि २०७८ माघ १५सम्म विदा दिने निर्णय गरिएको छ। विदाको उक्त अवधिमा १२ वर्ष देखि १७ वर्ष उमेर समूहका विद्यार्थीहरूलाई सबै स्थानीय तहमा रहेको स्वास्थ्य चौकी मार्फत् खोप लगाउने कार्यक्रम रहेकोले विद्यालयसँग सम्पर्कगरी तोकिएको दिनमा खोपलगाउने कार्यमा आफ्ना बालबालिकाहरूलाई पठाईदिनुहुन सबै अभिभावकहरूमा अनुरोध गर्दछौं।"
एमाले उपाध्यक्ष विष्णु पौडेललाई कोरोना,काठमाडौं : नेकपा एमालेका उपाध्यक्ष विष्णु पौडेललाई कोरोना संक्रमण पुष्टि भएको छ। पौडेलले शनिबार कोरोना परीक्षण गर्दा कोरोना संक्रमण पुष्टी भएको जानकारी दिएका छन्। उनले स्वास्थ्य अवस्था सामान्य रहेको र होम आइसोलेसनमा रहेको बताए। पछिल्लो केहिदिनयता कोरोना संक्रमणदर बढ्दो क्रममा रहेको छ।
एकै गाउँका छ जनाको मृत्युपछि शोकमा डुब्यो बन्दीपुर,"तनहुँ : तनहुँको बन्दीपुर गाउँपालिका६ धरमपानीस्थित बाक्सेमा शुक्रबार राति भएको जीप दुर्घटनाले गाउँ शोकमा डुबेको छ। साराङघाटबाट धरमपानी भित्री सडकखण्डमा बाक्सेतर्फबाट धरमपानी जाँदै गरेको ग१ज ६५५५ नम्बरको जीप दुर्घटनामा छ जनाको मृत्यु भएपछि बन्दीपुर शोकमा डुबेको हो। माघे सङ्क्रान्ति पर्वको अघिल्लो दिन भएको दुर्घटनाले सबैलाई दुखित तुल्याएको गाउँपालिकाका अध्यक्ष पूर्णसिं थापाले बताए। चाडपर्वका बेला भएको दुर्घटनाले बाक्से, हटिया मात्र नभई सिङ्गो पालिका शोकमा डुबेको छ, उनले भने। अध्यक्ष थापाका अनुसार आँबुखैरेनीको घुमाउनेबाट बुद्धसिंह मार्ग हुँदै बन्दीपुरतर्फ गुडेको जीप हटिया गाउँ आइपुग्नुभन्दा केही नजिक उकालोबाट व्याक भएर खसेको थियो। जीपको स्टार्ट बन्द भएर पुनःस्टार्ट गर्न खोज्दा पछाडि हटेपछि जीप दुर्घटना भएको उनले बताए। चालक सिकारु रहेको बुझिन आएको छ, चालक फरार छ, उनले भने। दुर्घटनाको खबर पाएलगत्तै जनप्रतिनिधि, प्रहरी र स्थानीयवासी उद्धारमा जुटेका थिए। अध्यक्ष थापाका अनुसार बन्दीपुर र आसपासबाट आठ वटा एम्बुलेन्स उद्धारका लागि पठाइएको थियो। घाइतेको उपचारका लागि बन्दीपुरमा रहेका सबै चिकित्सकलाई परिचालन गरिएको थियो। घाइतेको उपचारमा कुनै कसर बाँकी राखेका छैनौँ, घाइते भएका आठ जनालाई थप उपचारका लागि राति नै भरतपुर अस्पताल पठाएका छौँ, अध्यक्ष थापाले भने। बन्दीपुर गाउँपालिका६ का वडाध्यक्ष सन्तबहादुर गुरुङले दुर्घटनाले वडावासी शोकमा डुबेको बताए। उनका अनुसार मृतकमध्ये एक दम्पती पनि छन् । एकैघरका आमा छोराको पनि दुर्घटनामा मृत्यु भएको छ । चार जनाको शव घटनास्थलबाट निकालेका थियौँ, थप दुईको उपचारका क्रममा मृत्यु भयो, उनले भने। प्रहरीका अनुसार दुर्घटनामा परी बन्दीपुर गाउँपालिका६ का ५३ वर्षीय हरि न्यौपाने, ४८ वर्षीया सुशीलादेवी न्यौपाने, २४ वर्षीय रोशन गुरुङ, नौमहिने बालिका आरुबी थापा, ४८ वर्षीय सन्तबहादुर गुरुङ र ५० वर्षीया विममाया गुरुङको मृत्यु भएको छ। दुर्घटनामा २१ वर्षीया जमुना थापा, ४८ वर्षीया ममकुली गुरुङ, २२ वर्षीया कुमारी गुरुङ, १६ वर्षीया सनिसा थापा, सात महिनाकी बालिका विविशा थापा, १८ वर्षीय कुमार थापा, २० वर्षीय दानबहादुर थापा र २१ वर्षीय विपीन थापा घाइते भएका छन्। घाइतेलाई थप उपचारका लागि भरतपुर पठाइएको प्रहरी नायब उपरीक्षक युवराज खड्काले जानकारी दिए।"
आज पहाडी भूभागमा वर्षा हुने,"काठमाडौं : पश्चिमी वायुको सामान्य प्रभावले शनिबार देशमा पहाडी भूभागमा वर्षा हुने भएको छ। दिउँसो प्रदेश १, बागमती प्रदेश र गण्डकी प्रदेशमा आंशिक बदली भइ वर्षा हुने सम्भावना रहेको मौसम विज्ञान पूर्वानुमान महाशाखाले जनाएको छ। प्रदेश १, बागमती तथा गण्डकी प्रदेशका पहाडी भूभागका एक वा दुई स्थानमा हल्का वर्षा वर्षा भए पनि बाँकी प्रदेशमा मौसम सफा रहने छ। त्यस्तै शनिबार राती प्रदेश नं १, बागमती प्रदेश र गण्डकी प्रदेशमा आंशिक बदली तथा बाँकी प्रदेशमा मौसम सामान्यतया सफा रहने छ। भोली आइतबार गण्डकी, लुम्बिनी, कर्णाली तथा सुदुरपश्चिम प्रदेशमा आंशिकदेखि सामान्य बदली तथा बाँकी प्रदेशमा मौसम आंशिक बदली रहने छ। देशभर चिसो अझै बढ्ने क्रममा रहेकोले चिसो बाट बच्न र त्यसको प्रभावबाट जोगिन आवश्यक सुरक्षा तथा सतर्कता अपनाउन महाशाखाले अनुरोध गरेको छ।"
एउटै लक्ष्य सगरमाथा,"इलाम : उमेरले २८ मात्रै टेकेकी इलामको सूर्योदय नगरपालिका१० की युवन्तिका तामाङ काठमाण्डौ हिड्नु अघि भन्दैथिन् पचास लाखको खाँचो छ, जसरी पनि सर्वोच्च शिखर चुम्नु छ। उनको जाँगर सुन्नेहरु उनलाई साथमै बसेर सघाई रहेका छन्। सूर्योदय नगरपालिकाका मेयर रण बहादुर राईले अभियानमा नगरपालिकाको साथ रहने भन्दै शुभकामना दिए। उनीभन्दै थिए यो युवाहरुका लागि प्रेरणको कदम हो। तामाङ अहिले इलाइट हिमालय एक्सपिट ट्रेकमार्फत आरोहण अभ्यास गरिरहेकी छन्। सगरमाथाको लोबुचे पिकसम्मको ६ हजार १ सय १९ मिटरको उचाइको आरोहण गरेर फर्किएकी उनमा सगरमाथा जित्ने उत्साहा देखिएको उनको अभियानमा सहयोग गरिरहेको सूर्योदय महिला मञ्चकी कोषध्यक्ष हेममाया (रामु) प्रधान बताउँछिन्। उनका अनुसार मञ्चले उनको अभियानलाई सहज बनाउन पहल गरिरहेको छ। लोबुचेसम्मको अनुभव नै आफ्नो माथिल्लो यात्राको शत्तिा ठान्ने उनले भनिन् सबैको साथले मलाई सगरमाथा पुयाउनेमा विश्वस्त छु । तीन महिने थप कोर्सकालागि काठमाडौंमा रहेकी उनी आउने अप्रिल महिनामा सगरमाथाको यात्रामा जानेछन्। साहसिक खेल र बाइक राइडिङमा युवाहरुसंग प्रतिस्प्रधामा आउन रुचाउने तामाङले इलामको पर्यटन प्रवर्दनका लागि सगरमाथा आरोहणको यात्रामा निस्कन लागेको बताइन्। बंगुर पालन व्यवसाय गरेर व्यवसायीक महिलाको उदाहरण बन्ने प्रयास गरिरहेकी उनले महिला र युवाका अभियानहरुमा सकृय साथ दिदै आएकी छन्। सगरमाथा आरोहणकालागि उनी जिल्लाकै पहिलो महिलाको रुपमा सगरमाथा आरोहणको प्रयासमा छन्। सगरमाथा आरोहण गर्ने जस्तो साहसिक काममा लागेकी उनलाई घर परिवार र स्थानीयबाट पनि उत्साह थपिएको उनको अनुभव छ। सगरमाथा आरोहण खर्चिलो हुने भएकाले विभिन्न संघसंस्था र सरोकारवालासँग आवश्यक खर्च व्यवस्थापनकालागि पहल गरिरहेको उनले जानकारी गराइन्। प्रदेश न १ का मुख्यमन्त्री राजेन्द्र कुमार राई समेतलाई भेट गरेर अभियानमा साथ दिन आग्रह गरेकी तामाङले मन भएका सबैलाई सहयोगका लागि आव्हान समेत गरेकी छन्। उनी भन्छिन् अहिले इलामकै पहिलो महिलाकोरुपमा सगरमाथा आरोहण गर्ने अभियानमा छु, इलामको पर्यटन विकासमा योगदान पुर्याउँदै जिल्लाको प्रतिष्ठा बढाउने उदेश्यले मैले यो हिम्मत गरेकी हुँ। यो अभियानमा मलाई धेरैले साथ र सहयोग गरिरहनुभएको छ। अझै पनि मलाई सफलता चुम्न यहाँहरुको उल्लेख्य सहयोगको खाचो छ। कृपया एउटी चेलीको हिम्मत, आट र समग्र जिल्लाको पहिचानकालागि अगाडी बढेका पाइलाहरुलाई प्रोत्सहान गर्दै आगामी दिनमा पनि साहसिक गतिविधिलाई अगाडी बढाउने हौसला प्रदान गरिदिनु हुन विनम्र अनुरोध गर्दछु । तस्विर ः इलामकी युवन्तिका तामाङ ।"
भारतको हस्तक्षेपप्रति सरकार र गठबन्धनको मौनता रहस्यमय : राप्रपा,"काठमाडौं : राष्ट्रिय प्रजातन्त्र पार्टी नेपालले भारतले एकतर्फी रुपमा सडक निर्माण गरिरहेकोबारे सरकार र सत्तारूढ गठबन्धनको मौनताबारे आश्चर्य व्यक्त गरेको छ । राप्रपाका महामन्त्री भुवन पाठकले शनिबार एक विज्ञप्ति जारी गर्दै नेपाली भूमिमाथि भइरहेको अतिक्रमण र हस्तक्षेपका विरुद्ध नेपाल सरकारले प्रतिवाद गर्नुपर्ने बताएका छन्। जारी विज्ञप्तिमा भनिएको छ, कालापानी, लिपुलेक नेपाली भूमि हो, आफ्नो भूमि माथि भइरहेको अतिक्रमण र हस्तक्षेपका विरुद्ध नेपाल सरकारले प्रतिवाद गर्नुपर्दछ । जारी विज्ञप्तिमा भनिएको छ,तर, भारतले सार्वजनिक रुपमा सडक निर्माण गरिरहेको अभिव्यक्ति दिइरहँदा नेपाल सरकार र सत्तारूढ गठबन्धनको पनि आश्चर्यजनक मौनता दुःखद र रहस्यमय छ। नेपाली भूमि लिपुलेक कालापानी क्षेत्रमा भारतले एकतर्फी रुपमा सडक निर्माण गरिरहेको र केही दिन अघि भारतीय प्रधानमन्त्री नरेन्द्र मोदीले सो कुराको खुलासा गर्नुभएको विषय गम्भीर, आपत्तिजनक र नेपाली सार्वभौमिकताको विरुद्ध भएको राप्रपाको ठहर छ। राप्रपाले भारतसँग कुटनैतिक र राजनीतिक तहमा संवाद गरि अविलम्ब निर्माण कार्य रोक्न र आफ्नो भूमिको रक्षा हुने सरकारसँग माग गरेको छ। विज्ञप्तिमा भनिएको छ, नेपाली भूमिमा भइरहेको हस्तक्षेपकाबारे नेपाल सरकारले भारतसँग कुटनैतिक र राजनीतिक तहमा संवाद गरि अविलम्ब निर्माण कार्य रोक्न र आफ्नो भूमिको रक्षा हुने गरि समाधान निकाल्न नेपाल सरकार समक्ष राप्रपा जोडदार माग गर्दछ।"
नेपाली सेनाको पहलमा निःशुल्क स्वास्थ्य शिविर,"जोमसोम : मुस्ताङको थासाङ गाउपालिकालाई केन्द्रीत गरी नेपाली सेनाको पहलमा शनिबार निःशुल्क स्वास्थ्य शिविर तथा सचेतना कार्यक्रम गरिएको छ। थासाङ३को लेते प्राथमिक स्वास्थ्य केन्द्रमा शिविर आयोजना भएको थासाङ गाउँपालिकाका स्वास्थ्य संयोजक सिताराम कार्कीले जानकारी दिए । सेनाको पहलमा भएको स्वास्थ्य शिविरका लागि थासाङ गाउँपालिका,जिल्ला प्रशासन कार्यालय मुस्ताङ,स्वास्थ्य कार्यालय र जिल्ला अस्पताल जोमसोमले समन्वय गरेका थिए। शिविरमा नेपाली सेनाका चिकित्सकसहित पालिका र अस्पतालमा कार्यरत एक दर्जन बढी बिषयगत चिकित्सकहरुले स्वास्थ्य चेकजाच गरेको स्वास्थ्य संयोजक कार्कीले बताए। हिउँदयामको चिसो मौसममासमेत मुस्ताङको तल्लो क्षेत्रका उल्लेख्य स्थानीयवासीले स्वास्थ्य सेवा लिन सहभागीता जनाएका थिए। चिसो मौसमको परवाह नगरी स्थानीयले स्वास्थ्य सेवा लिन शिविरमा उपस्थित भएको स्वास्थ्य संयोजक कार्कीले उल्लेख गरे। नेपाली सेनाको पहलमा भएको निःशुल्क स्वास्थ्य शिविरमा ओपिडी सेवा, बाल रोग, नेत्र रोग, आँखा रोग, दन्त रोग, महिलाको पाठेघर रोग र भिडियो एक्सरे लगायतका स्वास्थ्य सेवा प्रदान गरिएको थियो। शिविरमा नेत्र रोग सम्बन्धि १ सय ५०, बाल रोग सम्बन्धि ३७, महिलाको पाठेघर सम्बन्धि ३०, दन्त सम्बन्धि ३२ र भिडियो एक्सरे ८४जनागरी कुल २ सय ६३ जना बिरामी लाभान्वित भएको स्वास्थ्य संयोजक कार्कीले जानकारी दिए। हिउँदयामको माईनस डिग्री तापक्रममासमेत अपेक्षा गरिएको भन्दा उल्लेख्य मात्रामा स्थानीयको सहभागी रहेको उनले बताए। यस्तै नेपाली सेनाको पहलमा भएको निःशुल्क स्वास्थ्य शिविरमा आउने बिरामीका लागि थासाङ गाउपालिकाले यातायात र खाना खाजाको व्यवस्था उपलब्ध गराएको स्वास्थ्य संयोजक कार्कीले बताए। शिविरमा आएका बिरामीकालाई नेपाली सेना, स्वास्थ्य कार्यालय र थासाङ गाउँपालिकाको स्वास्थ्य शाखाले निःशुल्क औषधिको व्यवस्था मिलाएका थिए। कोरोनाको भाईरसको तेश्रो लहर बढिरहेको बेला शिविरमा आउने बिरामीलाई स्वास्थ्य सचेतना सम्बन्धि जानकारी गराईएको थियो। स्वास्थ्यकर्मीले कोरोनाको जोखिममा सुरक्षित रहन अनिवार्य माक्स र सेनेटाईजरको प्रयोग गर्न, भीडभाडका कार्यक्रम नजान, सामाजिक दूरी कायम गरी कोरनाबाट सुरक्षित रहने सकिने स्थानीयलाई सुझाएका थिए। हिउँदयामको चिसो मौसम भएकाले मुस्ताङ सुनसान छ।"
सिनेमामा महिला,"चलचित्र निर्माण सिर्जनात्मक कार्य हो भने त्यति नै हदमा संरचनात्मक कार्य पनि हो। यस कार्यमा समूहगत उपस्थिति अनिवार्य छ। सन् १८९५ डिसेम्बर २८ तारिखमा विश्वमा पहिलो पटक प्रदर्शित मूक सिनेमा दि ट्रेन अराइभल टु स्टेसन फ्रान्सका लुमाएर दाजुभाइले बनाएका हुन्। यसमा कुनै पनि महिला पात्रको भूमिका थिएन। निर्माणमा पनि कुनै अहम् भूमिका महिलाको रहेन। सन् १८९५ देखि सन् १९२५ सम्म सिनेमा निर्माण गर्ने प्रमुख राष्ट्रमा फ्रान्स, अमेरिका, इटाली, रुस, डेनमार्क, बेलायत र भारत भए पनि यो लामो दौरान सिनेमाले मूक युगमा आवाज खोजे। सोही क्रममा धेरै कोसिसका बाबजुद रुसका केही सिनेकर्मीमध्ये सजग रूपमा सर्जेइ आइन्स्टाइनले महिलाको अहम् भूमिकामा सन् १९२६ मा मदर नामक सिनेमा बनाए। यसअघि सन् १९१५ मा अमेरिकी निर्देशक डेविड वार्क ग्रिफिथले द वर्थ अफ नेसन मा नेपथ्यबाट महिलाको उपस्थिति देखाए। त्यसपछि त्यसलाई सन् १९२५ मा रुसका फिल्मकर्मी सर्जेई आइजेन्स्टाइनले ब्याट्लसिप पोटेम्पिकिन निर्माण गरे। जसमा अस्पतालबाट ट्रलीमा बच्चा लिएर आउँदै गरेकी आमा र उनको संवेदनालाई क्लोज अपमा अभिव्यक्त गर्ने प्रयास गरिएको थियो। सिनेमा निर्माणक्रममा पहिलो सिनेमा दि ट्रेन अराइभल टु स्टेसनदेखि ब्याटलसिप पोटेम्पिकिनका बीचमा लामो समय महिलाको उपस्थिति र स्वर शून्यबराबर रह्यो। सन् १९१६ मा रुसमा राष्ट्रियकरण भएपछि लेनिनको शासनकालमा उदाएका तीन फिल्मकार कुलेशाव, डबजेन्को र आइजेन्स्टाइनमध्ये आइजेन्स्टाइनले सशक्त रूपमा महिलाको स्वरलाई पर्दामा उठाए, यो सिनेमा नै विश्वमा महिलाको विषय तत्व लिएर बनाइएको पहिलो कथानक सिनेमा थियो। यही सिनेमाले नै विश्वका आमूल सिनेकर्मीको विचारलाई बदल्न सघाउ पुर्यायो। यही सिनेमाको प्रभावमा भारतमा महबुब खानले सन् १९५७ मा मदर इन्डिया बनाए। मदर इन्डिया प्रदर्शन भएर सफल भएको नौ वर्षपछि नेपालमा सन् १९६५ को मार्चमा आमा नेपाली चलचित्र निर्माणको घोषणा भयो। सरकारी लगानीमा यो नेपालीमा बनिएको नेपालको पहिलो सिनेमा मानिन्छ। यसै सिनेमाको प्रदर्शनसँगै सन् १९६५ मै निजी क्षेत्रबाट पहिलोपटक माइतीघर नामक सिनेमा बन्यो। बीएस थापाद्वारा निर्देशित यस सिनेमामा भारतीय अभिनेत्री माला सिन्हाको प्रमुख भूमिका थियो। जसमा उनकै जीवनको समस्या, संकट र चुनौती वरिपरि यो सिनेमा केन्द्रित थियो। माइतीघर निर्माणको १८ वर्षपछि बल्ल सन् १९८२ मा निजी क्षेत्रबाट जुनी नामक सिनेमा बन्न सक्यो। निजी क्षेत्रका निर्माताको लगानीमा बनेको यस चलचित्रमा निर्माता मञ्जु राणा स्वयं एक महिला थिइन्। महिला भएकै कारणले यस फिल्मको ब्यानरको नाम पनि महिलाकै नामबाट सुजाता फिल्मस् राखिएको थियो। यसमा सम्पूर्ण कथावस्तु नायिका मीनाक्षी आनन्द वरिपरि घुमेको थियो। यसमा नारीको जीवनमा आउने समस्या, उनले पार गर्ने सत्तासंघर्ष र समन्वयका बारेमा कथा केन्द्रित थियो। माइतीघर, परालको आगो, जुनीपछि निजी क्षेत्रबाट चलचित्र बनाउने क्रममा काठमाडौं उपत्यका, पोखरा र विराटनगरका धेरै निर्माता निर्देशक सक्रिय देखिए। भारतको मुम्बई र कोलकत्ता अनि भारतकै २२औं राज्य सिक्किम पनि अत्यन्त सक्रिय देखिए। त्यसमध्ये निजी क्षेत्रका प्राय: निर्माता निर्देशक आफ्नी आमा, पत्नी वा छोरीबाट प्रेरित भएर सिनेमा बनाउने गरेको पाइयो। त्यसो हुनाले प्राय:ले आफ्नो सिनेमाको ब्यानरको नाम देवी, भगवती, काली राखेको पाइन्छ भने कतिले आफ्नै पत्नी वा आमाको नाममा पनि राखिएको पाइन्छ। उदाहरणार्थ, निजी क्षेत्रबाट दोस्रो चरणमा सिनेमा बनाउने चलचित्र उद्यमी डीबी थापाले सन् १९६० मा चलचित्र मायाप्रीति बनाउँदा आफ्नो ब्यानरको नाम शान्ति फिल्मस् राखे। नायक एवं निर्माता भुवन केसीले पनि छोरीको नाममा काजोल फिल्मस् राखेका थिए। यसबाहेक कैयन् निर्माता र निर्देशकले विवाहपछि सिनेमामा सक्रिय बनाउन अनेक सृजनात्मक कार्यमा सम्बद्ध पनि बनाएका छन्। निर्देशक तुलसी घिमिरेले पत्नी भारती गजमेरलाई सहायक निर्देशकमा र निर्माता निर्देशक शम्भु प्रधानले पत्नी नूतन प्रधानलाई संवाद लेखकका रूपमा प्रवेश गराएको पाइन्छ। मूलत: नेपाली सिनेमाका निर्माता, निर्देशक वा उद्यमी यस व्यवसायलाई लक्ष्मीले धान्ने भएको भएर पनि महिलाको सहभागितालाई प्रमुख मान्छन्। यस्ता कैयन् उदाहरण निजी क्षेत्रका चलचित्र उद्योगले दिएका छन्। कैयन् सुधारहरू गर्नुपर्ने अहिलेको परिप्रेक्ष्यमा देखा पर्दै आए पनि सिनेमाको पर्दामा महिलाको तस्बिर अस्पष्ट र धूमिल देखिन्छ। यसै विषयलाई अभियोजन गरेर यो विषय तयार पारिएको छ। विषय : १ काल्पिनिकीमा तिनी निकै उच्च महत्ववमा रहेकी तर वास्तविकीमा तिनी परिचयहीन बनेकी छिन्। तिनले कवितालाई आदिदेखि अन्त्यसम्म सामीप्य दिएकी छिन् तर तिनी इतिहासबाट गायब छिन्। विश्वप्रसिद्ध उपन्यासकार भर्जिनिया उल्फकृत्त अ रुम अफ ओन्ज्ओनका यी पंक्ति पढ्दा विपर्यास लाग्छ, महिलाको जीवन। पुरुष तिनलाई चाहन्छ, माया गर्छ, तिनको पूजा गर्दछ र तिनका बारेमा लेख्छ तर उनीहरूले ती सबै आफ्नो अस्तित्ववका निम्ति गरेको देखिन्छ (जैन र राई, पृ १०६ : २०२०)। उद्धृत मन्तव्यले समाजमा महिलाको स्थितिलाई स्पष्ट दर्शाउँछ, त्यो चाहे उच्च घरानामा होस् वा निम्न कोटीमा। तर, त्यसमा महिलाले आफैं सक्रियता देखाउनका निम्ति पहिलो सहभागिता आफैं नै एक विषय वा आग्रह बन्न जरुरी छ। र, आफैंलाई सहभागी बनाउन महिलाले सृजनात्मक सहभागिता र समन्वय हुने क्षेत्रमा आफूलाई उभ्याउन आवश्यक देखिन्छ। नेपाली चलचित्रका क्षेत्रमा महिला चलचित्रकर्मीको शून्यबराबर उपस्थिति रहेको क्षेत्र हो, सिर्जनात्मक क्षेत्र। सिर्जनात्मक क्षेत्रलाई सिनेमाले तीन प्रकारमा विभक्त गरेको देखिन्छ : क कथा लेखन, ख संवाद लेखन र ग गीत लेखन। यी तीनै क्षेत्रमा महिला चलचित्रकर्र्मीको उपस्थिति हुन सकेको छ, अभियान यहींबाट सुरु हुन्छ। सिनेमा खाली पानाको कालो अक्षरबाट थालिन्छ। र, खाली पानामा जस्तो विषयलाई पनि उठाउन सकिन्छ। जस्तै, कथावस्तुको चयन, पात्रको नाम वा चरित्र चित्रण। यसमा महिलाको सहभागिता हुन सकेको छ। महिलाका विषयमा जिउँदाजाग्दा विषवस्तुको प्रकटन हुन सक्छ। सिनेमा निर्माण वा लेखन सामाजिक स्रोतको प्रेरणा वा उपज भएको हुनाले हाम्रो समाजमा भएका सबल पक्षलाई हामीले वरण गर्न सक्छौं। नेपाली समाज हिन्दू राष्ट्रवादबाट अत्यधिक प्रभावित भएकाले यसले दुर्गा, कालीजस्ता शक्तिरूपी पात्रलाई पर्दामा रूपान्तरित गर्न महिलाको कलमको सहायता लिन सक्छ। दोस्रो, संवाद लेखन पनि महत्ववपूर्ण पक्ष हो। दुई घण्टाको सिनेमा हेरिसकेर दर्शकको मन र दिमागमा बस्ने पछिल्लो चिज संवाद नै हो। यसले वर्षौंसम्म प्रभाव पारिरहन्छ। उदाहरणका लागि, माइतीघरमा सुनीता रेग्मीले बोलेको घैंटोभित्र घाम लागे मात्र आइमाईले संसार देख्न पाउँछ वा सिन्दूर चलचित्रमा खलनायक नीर शाहले बोलेको संवाद गजब छ, यो घर एउटा स्टेज हो र तँ मेरी स्वास्नी। वा जीवनरेखा चलचित्रमा खलपात्र अर्जुनजंग शाहीले बोलेको संवाद, मलाई त्यही माल चाहिन्छ। वा, नायिका रेखा थापाले बनाएको कसले चोर्या मेरो मनमा रेखाले आर्यन सिग्देललाई तिमी राम्रो माल छौ भन्ने जस्ता संवाद महिलाले लेखेको भए अझै स्तरीकृत वा सम्पादित हुन सक्थ्यो। तेस्रो पक्ष हो, गीत लेखन। जसमा नारीको उपस्थिति चलचित्रमा बौद्धिक शून्यबराबर छ। पुरुषले लेखिएका गीतमा महिलाको रूप, साजसज्जा र लावण्यको मात्र चित्रण भएको पाइन्छ, मस्तिष्क वा मानसिकता कतै देखिन्न। यसलाई एक रुचि सम्पन्न महिलाले सहभागिता दिन सके तटस्थ नभए पनि तर्कातीत हुन सक्छ। विषय : २ चलचित्र निर्माण सिर्जनात्मक कार्य हो भने त्यति नै हदमा संरचनात्मक कार्य पनि हो। संरचनात्मक कार्यमा समूहगत उपस्थिति अनिवार्य छ। यदि सिनेमालाई एकल पद्धतिमा नसोचेर अघि बढाउन समूहको सामीप्य राख्ने हो भने लेखनमा जस्तै छायांकन, सम्पादन र संगीत संरचनामा महिला चलचित्रकर्मीले गतिलो भूमिका निर्वाह गर्न सक्छन्। तर यो जत्तिकै प्रभावकारी कदम अर्को पनि हुन सक्छ, हरेक चलचित्र निर्माण कम्पनीले निर्देशन विभागमा निर्देशकका सहायकका रूपमा महिला सहायक निर्देशक राख्ने पद्धति बनाउनु। यसरी बनाएमा ती महिलाबाट निर्देशकले वा दृश्यांकनमा समन्विति वा सहभागिता सम्मानपूर्वक पाउन सक्छन्। भेषभूषा, केशविन्यास, साज सजावटलगायत रंग संयोजनमा समेत उल्लेखनीय सहभागिता पर्दामा हुन सक्छ। नेपाली चलचित्र बन्न थालेदेखि आजसम्मको परिवेशमा चेतन कार्कीले यो परम्परालाई थाले। तर पनि अरू निर्देशकले न्यून रूपमा पनि यसको पालना गरेको देखिन्न। निजी क्षेत्रका निर्माताले यस पद्धतिलाई गम्भीर रूपमा हेर्न वा सोच्न सकिन्छ। विषय : ३ चलचित्रको लेखन, निर्देशन, निर्माण छोडेर तेस्रो अत्यन्त प्रभावकारी पक्ष हो, प्रचार। चलचित्र जुनसुकै विचार वा विषयमा बनाइए पनि यसलाई बाहिर प्रदर्शनमा ल्याउने बेलामा गरिने प्रचारले समाजमा शीघ्रतीशीघ्र प्रभाव पार्छ। त्यही प्रभावले समाजमा नयाँ शक्ति समीकरण बनाउँछ। सिनेमा, एउटा सम्मानित दुनियाँको वास्तविक छवि हो, सिनेमाले एउटा काल्पनिकी संसार त अवश्य बनाउँछ साथमा सिनेमा स्वयंमा वास्तविकता हो। यही वास्तविकतालाई सिनेमा रुचि राख्नेले पनि, नराख्नेले पनि आफ्नो अवधारणा बनाउन सक्छ। जनस्थानमा जाने प्रचार, प्रसार एवं प्रवद्र्धन सामग्रीमा वामाशक्ति भागी हुन सके। त्यस्ता सामग्रीमा पनि महिलाको गरिमा न घट्ने, समाजलाई कुत्सित नबनाउने सत्कार्य गर्न सकिन्छ। यसले जीवनको गौरव जोगाइराख्न सकिन्छ। पोस्टर, क्यासेटको ज्याकेट, टीभी वा पत्रपत्रिकाका निम्ति बन्ने प्रकाश्य सामग्री वा टिजरअपमा महिलाको सोचबाट नयाँ ढंगबाट न्यायपूर्ण काम हुन सक्छ। विषय : ४ सिनेमा मनोरञ्जनको माध्यम भए पनि यो शिक्षाको जग पनि हो। तर, सिनेमा हेर्नुअघि नै जनसाधारणमा सिनेमा हेर्ने चेतना वा शिक्षा हुन जरुरी छ। सिनेमा के लागि बनाउनेभन्दा पनि केका लागि के हेर्ने भन्ने ज्ञान वा विवेक हुन जरुरी छ। सिनेमा महिलाका निम्ति केके कारण शिक्षा हुन सक्छ ? दर्शकका रूपमा बुझ्न जरुरी छ। यसका लागि सिनेमालाई पाठ्यपुस्तकमा राख्न जरुरी छ। तर यो हाम्रो जनजीवन, भावभूमि र परिवेशमा आधारित हुन जरुरी छ। यस खण्डलाई हामीले सन् १९७८ को युनेस्कोको मिडिया शिक्षा साधारण पाठ्यसामग्रीको प्रस्तावना हेर्ने हो भने स्पष्ट हुन सक्छ : सिनेमा वा शिक्षा, एक खाद्य पदार्थ नभइकन यो एउटा मानसिक उपलब्धि हो। यो सबै ठाउँमा एउटै स्वादमा नजान सक्छ। युनेस्को यो प्रतिवेदन राम्रो भइकन पनि सकारात्मक भएन किनकि युनेस्कोको गतिविधि र सक्रियता पश्चिमी मुलुकको अनुभव र औद्योगिक राष्ट्रको उपलब्धिका आधारमा हुने हुनाले पूर्वीय मुलुकमा यसको ठीक उल्टो प्रभाव पर्न गयो। सिनेमाशिक्षा यसकारण असफल हुन पुग्यो। यसलाई वैज्ञानिक वा शिष्ट तरिकामा लाने हो भने यसबाट अझै महिला चलचित्रकर्मी लाभान्वित हुन सक्छन्। सिनेशिक्षा स्कूली माध्यमबाट नभइकन रोजेरियन पद्धतिमा जान सके सिनेमा सिधै महिलाको रुचिको विषय बन्न सक्छ। सिनेमा हेरेपछि त्यसमा अन्तरक्रिया वा छलफल गरेर निम्न विषयमा स्त्री विषयक खोजखनिज गर्न सकिन्छ : सिनेमा हेर्ने, सिनेमामा के छ, के छैन सामूहिक छलफल गर्ने, हेरिएको सिनेमाको जनजीवनमा प्रभाव हेर्ने र त्यसको वस्तुपरक मूल्यांकन गरेर महिलालाई अभिप्रेरित गर्ने। अन्त्यमा, प्रतिबद्धता जरुरी छ। चार विषयमा गरिएको यो छलफलले एउटा राम्रो निष्कर्ष दिन सक्छ, चलचित्रकर्मी महिला सशक्तीकरणका लागि। हामी आफ्नो छलफल र अन्तरक्रियामा उठेका कुरामा जिम्मेवार हुन जरुरी छ। हामी अरूलाई आफ्नो भूयथार्थको व्याख्या गर्न लालायित नगरौं। प्रक्रिया  सिनेमा हुनुको यथार्थ हो तर यसमा नहुनुका सत्यता धेरै छन्। यसमा आममान्छे रुचि पैदा गर्न सक्ने क्षमता हुन जरुरी छ। त्यसका निम्ति विविध शैलीका नयाँ धारणा र नयाँ प्रविधिमा यो सन्निकट हुन जरुरी छ।  रुचि र रहरका आधारमा महिलावर्ग आकर्षित हुने क्षेत्रमा सिनेमाको प्रविष्टि हुन जरुरी छ। त्यो चाहे सुन्दरी प्रतियोगिता होस् वा अन्य सामाजिक संघसंस्था।  श्रव्यदृश्य माध्यम विशेषत: टेलिभिजनबाट रूपसारमा ध्यानपूर्वक जान जरुरी छ। प्रणालीगत रूपमा सिनेमा र समाजको सम्बन्धले केही अर्थ राख्छ। तर पनि यसलाई गुण र दोषका आधारमा मात्र हेरिने दृष्टिकोण फेरिनुपर्छ। अपेक्षा  हामीले यसबाट सिनेमाका अरू सम्भावनाका मार्ग प्रशस्त गर्न सक्छौं वा यसैकै कारण शक्तिमा आर्थिक रूपान्तरण हुन सक्छ।  सिनेमाले धेरैको जीवन र गति बदल्न सक्छ। हामीलाई यो पनि थाहा छ कि सिनेमाका निम्ति हामीले बाटो बदल्न सक्यौं भने स्वाभावत: सिनेमा पनि बदल्न सक्छ। भनिन्छ, राइट लिभिङ एट राइट टाइम। त्यसैको प्रतीक्षामा नेपालीय सिनेमाले खोजेको परिवर्तन महिला चलचित्रकर्मीबाट भएमा दक्षिण एसियाली भूखण्डमा राम्रो सन्देश जान सक्छ।"
प्रधानमन्त्रीद्वारा माघीको शुभकामना,"काठमाडौं : प्रधानमन्त्री माधवकुमार नेपालले माघी तथा मकर संक्रान्तिको शुभकामना दिएका छन्। उनले ट्विट मार्फत स्वदेश तथा विदेशमा बस्ने सम्पूर्ण नेपालीलाई शुभकामना दिएका हुन्। 'माघी तथा माघे सङ्क्रान्ति पर्वको अवसरमा स्वदेश तथा विदेशमा बस्नुहुने सम्पूर्ण दिदीबहिनी तथा दाजुभाईहरुलाई हार्दिक शुभकामना व्यक्त गर्दछु', उनको ट्विटमा उल्लेख छ। माघी तथा माघे सङ्क्रान्ति पर्वको अवसरमा स्वदेश तथा विदेशमा बस्नुहुने सम्पूर्ण दिदीबहिनी तथा दाजुभाईहरुलाई हार्दिक शुभकामना व्यक्त गर्दछु ।     ()  ,"
अब अनलाइनबाट मात्र पुनः श्रम स्वीकृति दिइने,"काठमाडौं : वैदेशिक रोजगार कार्यालय काठमाडौंले आइतबारदेखि अनलाइन प्रणालीबाट मात्र पुनः श्रम स्वीकृति दिने भएको छ। २०७७ पुसबाट भौतिक उपस्थिति र अनलाइन दुबै माध्यमबाट पुनः श्रम स्वीकृतिको काम भइरहेकामा अबदेखि अनलाइनबाट मात्र पुनः श्रम स्वीकृतिको काम हुनेछ। श्रम, रोजगार तथा सामाजिक सुरक्षामन्त्री कृष्णकुमार श्रेष्ठका अनुसार अनलाइन प्रणालीबाट मात्र पुनः श्रम स्वीकृति जारी हुने व्यवस्थाले वैदेशिक रोजगारीका लागि विभिन्न मुलुकमा पुगेर घर बिदामा आएका नेपाली कामदारले पुनः श्रम स्वीकृति लिन वैदेशिक रोजगार कार्यालयमा पुगेर घन्टौँसम्म लाइनमा बस्नुपर्ने बाध्यात्मक अवस्थाको अन्त्य भएको छ। मन्त्रालयका सचिव एकनारायण अर्यालले जिम्मेवारी सम्हालेलगत्तै सूचना प्रविधिको अधिकतम उपयोग गरी श्रम स्वीकृतिलाई पेपरलेस बनाइ सहजरूपमा सेवा प्रदान गर्न सरकारले यस्तो व्यवस्था मिलाउने बताएका थिए। श्रम स्वीकृतिलाई फेसलेस, पेपरलेस र क्यासलेस बनाई छिटो, छरितो र पारदर्शीरुपमा गुनासोरहित सेवाप्रवाह गर्न अनलाइन प्रणालीबाट मात्र पुनः श्रम स्वीकृतिको काम गर्न लागिएको वैदेशिक रोजगार कार्यालयका प्रमुख रमेश अर्यालको भनाइ छ। श्रम, रोजगार तथा सामाजिक सुरक्षा मन्त्रालयले वैदेशिक रोजगारीमा जाने श्रमिकलाई विना झन्झट आधुनिक प्रविधिको प्रयोग गरी सहज र सरल तरिकाबाट सेवा प्रदान गर्न निर्देशन गरेसँगै पुनः श्रम स्वीकृतिको काम अनलाइन प्रणालीबाट मात्र गर्न लागिएको उनले बताए। कसरी लिने पुनः श्रम स्वीकृति? पुनः श्रम स्वीकृतिको अनलाइन सेवा लिन सेवाग्राहीले वैदेशिक रोजगार विभागको वेबसाइटको वैदेशिक रोजगार सूचना व्यवस्थापन प्रणालीमार्फत आवश्यक सबै कागजातसहित फाराम भर्नुपर्नेछ। यसका लागि सुरुमा विभागको वेबसाइट डब्लुडब्लुडब्लु डट डिओएफइ डट जीओभी डट एनपीमा गई अनलाइन श्रम स्वीकृतिमा क्लिक गर्नुपर्ने हुन्छ। अथवा सिधै एफइआइएमएस डट डिओएफइ डट जीओभी डट एनपीमा गएर पनि खोल्न सकिनेछ। श्रम स्वीकृतिको कागजात जाँच गर्दा कुनै कारणले आवेदन अस्वीकृत भएमा सो को कारणसहितको सूचना आवेदकको मोबाइल नं र आवेदन गर्दाको युजर एकाउण्टमा जाने हुँदा आफ्नो व्यक्तिगत मोवाइल नं र इमेल ठेगाना अनिवार्यरुपमा भर्नुपर्नेछ। युजरनेम र पासवर्ड प्रयोग गरी अर्कोपटक श्रम स्वीकृति लिन श्रम स्वीकृतिको अवस्था थाहा पाउन, विवरण हेर्न र उजुरी वा गुनासो गर्न सकिने भएकाले आवेदन गर्दाको युजरनेम र पासवर्ड सुरक्षित राख्नुपर्ने हुन्छ। अनलाइनमा कागजात जाँच गर्न समय लाग्ने भएकाले कम्तीमा तीन दिन अगाडि अनलाइन फाराम भर्न र श्रम स्वीकृति लिइसकेपछि मात्र हवाई टिकटको प्रबन्ध गर्न कार्यालयले आग्रह गरेको छ। उडान हुने मितिसम्म श्रम स्वीकृतिको म्याद ९० दिनभन्दा बढी हुनुपर्ने भएकोले सो बमोजिम भए नभएको यकिन गर्न पनि कार्यालयले भनेको छ। पुनः श्रम स्वीकृतिका लागि म्यादी जीवन बीमा र वैदेशिक रोजगार कल्याण कोषको रकम अनलाइन भुक्तानी प्रदायकमार्फत भुक्तानी गर्नुपर्ने हुन्छ। पुनः श्रम स्वीकृतिको लागि पासपोर्ट साइजको फोटोको स्क्यान कपी, राहदानीको स्क्यान कपी, सम्बन्धित देशबाट आएको भिसाको स्क्यान कपी, पुरानो श्रम स्वीकृतिको स्क्यान कपी र पुरानो भिसा भए सोको स्क्यान कपी आवश्यक पर्छ। त्यस्तै अध्यागमन कार्यालयले राहदानीमा लगाएको डिपार्चर र अराइभल स्टाम्प भएको राहदानीको स्क्यान कपी, यसअघि श्रम स्वीकृति लिएको भन्दा फरक काम गर्न जाने भएमा कामदारका लागि रोजगारदाताले उपलब्ध गराएको जब अफर लेटर वा सम्झौतापत्रको स्क्यान कपी पनि आवश्यक पर्ने कार्यालयले जनाएको छ। घरेलु कामदारको हकमा वैदेशिक रोजगारमा घरेलु कामदार पठाउनेसम्बन्धी निर्देशिका, २०७२ को दफा १८ घ बमोजिम सम्बन्धित देशस्थित नेपाली राजदूतावास वा कूटनीतिक नियोगको अनुसूची ८ बमोजिमको सिफारिस पत्रको स्क्यान कपी आवश्यक पर्दछ। कार्यालयले संस्थागत श्रम स्वीकृति, पुनः श्रम स्वीकृति र व्यक्तिगत श्रम स्वीकृति दिने गरेको छ। संस्थागत श्रम स्वीकृतिका लागि सेवाग्राही कार्यालय आइरहनुपर्दैन, सम्बन्धित म्यानपावर व्यवसायी मात्र आउने गर्छन। वैदेशिक रोजगार कार्यालयबाट चालु आर्थिक वर्षको पुससम्ममा पुनः श्रम स्वीकृतितर्फ करिब एक लाख जना, संस्थागततर्फ एक लाख ८० हजार र व्यक्तिगततर्फ आठ हजार जनाभन्दा बढीले सेवा लिएको कार्यालयले जनाएको छ। रासस"
बाथटबमा विलिन विजयशमशेर,"जवाहरलाल नेहरूले भोजको आयोजना गरेका थिए। त्यहाँ नेहरूले विजयलाई तेन्जिङको राष्ट्रियताबारे सोधे। तेन्जिङलाई राष्ट्रपति भवनमा राख्ने प्रयास भए पनि विजयले नेपाली दूतावासमा राखेका थिए। नेपालको कूटनीति क्षेत्रमा विजय शमशेर जंगबहादुर राणा परिचित नाम हो। नेपालमा औद्योगिकीकरण परराष्ट्रसम्बन्ध, राष्ट्रसंघको सदस्यता, सन् ५० को सन्धि र दिल्ली सम्झौतासँग पनि विजयशमशेरको नाम जोडिएर आउँछ। छोटो आयु बाँचेका विजयशमेशरलाई नेपालको सफल कूटनीतिज्ञ मान्ने गरिएको छ। कार्यसम्पादनका क्रममा उनले देखाएको कार्यकुसलताको अहिले पनि चर्चा हुने गर्दछ। राजदूत रहकै बेला विजयशमशेरको ६८ वर्षअघि २०१० पुस १५ गते दिल्लीमा निधन भएको थियो। निधन हुँदा उनी मात्र ३८ वर्षका थिए। लेखमा विजयशमशेरले गरेका महत्वपूर्ण काम र उनीसित जोडिएका प्रसँगहरू समेट्ने प्रयास गरिएको छ। प्रधानमन्त्री मोहनशमशेर र दीक्षाकुमारीका कान्छा छोरा विजयशमशेर १९७१ पुस ८ गते जन्मेका थिए। उनले कलकत्ता विश्वविद्यालयबाट अँग्रेजीमा एमए गरेका विजयशमशेरको विवाह १९९५ वैशाखमा भारत, सुकेतका रजौटाकी छोरी सरलाकुमारीसँग भएको थियो (गोप, १९९५ वैशाख ३१)। विजय दम्पत्तिबाट छोरा पशुपतिशमशेर तीन छोरी थिए। यद्यपि, विजयशमशेरको विवाह भएको १५ वर्ष बित्दा पनि सन्तान नभएपछि आफूलाई छोराका रूपमा अँगालेको र त्यसको अर्को वर्ष अर्थात् विसं १९९७ मा पशुपतिशमशेरको जन्म भएको दाबी दोखलाका दीपबहादुर बस्न्यातको छ (काठमाडौँप्रेसडटकम, २०७६ चैत ९)। तर, विहे भएको दुईवर्षमै विजय दम्पत्तिबाट पशुपतिशमशेर जन्मकाले बस्नेतको दाबी सत्य देखिँदैन। पढाइ पूरा गरेपछि विजयशमशेर सन् १९४१ देखि ४६ सम्म घरेलु तथा वनस्पति विभागका डाइरेक्टर जनरल रहे। उद्योग, वाणिज्य, गोरखापत्र, जनसंख्या, तथ्यांक, परराष्ट्र र आकाशवाणी विभागहरूको डाइरेक्टर जनरलको जिम्मेवारी पनि उनले सम्हाले। १९३९ देखि ५१ सम्म उनी नेपाल ब्यांक लिको अध्यक्ष रहे। सन् १९५० देखि ५१ सम्म आर्थिक योजना आयोगका अध्यक्ष भए (गोप, २०१० पुस १६)। भीमबहादुर पाँडेले तयार गरेको नमूना आर्थिक सर्वेक्षण उनैले श्री ३ जुद्धसमक्ष पेश गरेका थिए। ल्याण्ड मोर्टगेज बैंक र कोअपरेटिभ सोसाइटी स्थापनाका लागि जुद्धशमशेरलाई मनाउने उनै थिए। २००१ सालको औद्योगिक प्रदर्शनीमा श्री ३ जुद्धको भाषण विजयले नै लेखेका थिए। भाषणमा नेपालमा औद्योगिक विकास नभए देशको भविष्य अन्धकार हुनेछ भन्ने वाक्य पारेका थिए (कुँवर राणाजीहरूको बृहत वंशावली, ०५२ : ९८)। भीमबहादुर पाँडेका अनुसार विजयशमशेरल चालेका पाँच उल्लेखनीय कदमहरूमा नेपालको आर्थिक सर्भे रिपोर्ट, भूबन्धक बैंक र सहयोगी संस्था, प्रथम अखिल नेपाल औद्योगिक प्रदर्शनी, नेपालमा पंचवर्षीय योजनाको कल्पना र नेपालमा सर्वप्रथम औद्योगिक सर्भे थिए। अन्तर्राष्ट्रिय सम्बन्ध विस्तार र राष्ट्रसंघमा आवेदन १९४७ मार्च २३ देखि अप्रिल २ सम्म भारतको नयाँदिल्लीमा एशियन रिलेसन्स कन्फ्रेन्स सम्पन्न भएको थियो। कन्फ्रेन्समा ८ जना सहभागी थिए (शरण, १९९७ : ११)। कन्फ्रेन्समा नेपाली प्रतिनिधिमण्डलको नेतृत्व विजयशमशेरले गरेका थिए। नेपालले अन्तर्राष्ट्रिय मंचमा भाग लिएको यो नै पहिलोपटक थियो। कन्फ्रेन्सले सहभागी राष्ट्रहरूमा मुनाफारहित संस्थाका रूपमा एशियन रिलेसन्स अर्गनाइजेन स्थापना गर्ने निर्णयअनुसार सन् १९४८ मा विजयशमशेरको अध्यक्षता नेपाल काउन्सिल अफ् वल्र्ड अफेयर्स गठन भएको थियो। प्रधानमन्त्री मोहनशमशेरले २००५ वैशाख १४ गते आफ्नो सिन्दूरयात्रा गरेका थिए। सिन्दूरयात्राका क्रममा मोहनशमशेरले दिएको लामो भाषण विजयशमशेरले लेखेका थिए। भाषणमा भारतसँग सौहार्द सम्बन्ध रहेको, बेलायतसँग सन् १९२३ को सन्धिमा हस्ताक्षर भएको, अमेरिकासँग २००४ सालमै राजदूत आदानप्रदान भएको र चीन फ्रान्स, नेदरल्याण्डस् र बेल्जियमसँग सद्भाव राख्ने प्रयत्न भइरहेको उल्लेख थियो। राष्ट्रसंघको सदस्य प्राप्तिबारे आजकलको युगमा कुनै देशले पनि संसारव्यापी कुराहरूबाट सम्पूर्णतया अलग रहनु न असल कुरा हो, न सम्भव नै छ, तसर्थ हामीले पनि हाम्रो मित्रता खोज्ने अरू मुलुकहरूसँग राजनैतिक सम्बन्ध कायम गर्ने नीति लिइबक्सेका छौँ। सोही विचार मनमा लिएर हामीबाट नेपालले संयुक्त राष्ट्र संस्था (संघ)को सदस्य बन्नाले त्यसबाट लाभ हानि के कति छ त्यस कुराको राम्रोसँग विचार र छलफल गर्न लागि बक्सेका छौँ भनिएको थियो (गोप, २००५ वैशाख ४)। नेपाललाई राष्ट्रसंघको सदस्यका लागि पहलकर्ता विजयशमशेर नै थिए। २००५ भदौमा प्रचार विभाग ४ नंले विज्ञप्ति जारी गर्दै संयुक्त राष्ट्रसंघमा नेपाल प्रवेश गर्ने निर्णय गरेको जनाएको थियो। विज्ञप्तिमा संयुक्त राष्ट्रसंस्था (संघ)को सदस्य हुने प्रश्नका उपर नेपाल सरकारले विचार गरेको केही समय भयो। यो प्रस्तावका बारेमा मुलुकमा व्यक्तिगत तथा सामूहिक रायको अध्ययन पनि सरकारबाट भइसकेकोले अब सकेसम्म छिटो यो संस्थाको सदस्य हुनाका निमित्त नियमानुसारको दरखास्त पठाउने निर्णय गरिएको छ भनिएको थियो (गोप, २००५ भदौ २४)। २००५ मंसिर १४ गतेदेखि अष्ट्रेलियाको ल्याप्सटनमा संयुक्त राष्ट्रसंघको एशिया र सदूरपूर्वको आर्थिक कमिशन (एक्याफे)को चौथो अधिवेशन शुरु भएको थियो। अधिवेशनमा नेपाल एशोसिएट मेम्बर नियुक्त भएको थियो (गोप, २००५ मंसिर १८)। अधिवेशनमा नेपालबाट मृगेन्द्रशमशेर, तारामानसिंह स्वार र प्रा साम्वदेव पन्त सहभागी थिए (स्वार, २०३७ : २७)। पूर्वनिर्णयनुसार २००६ साउन ७ गते विजयशमशेरले संयुक्त राष्ट्रसंघको सदस्यताका लागि नेपालका तर्फबाट आवेदन दिएका थिए। आवेदनमा नेपाल सार्वभौम स्वतन्त्र मुलुक रहेको तथ्यप्रमाण र सन्धिसम्झौता पेश गरेका थिए। तर, सोभियत संघको भीटोका कारण नेपाल राष्ट्रसंघको सदस्यता पाउनबाट बंचित रहेको थियो। नेपालले संयुक्त राष्ट्रसंघको सदस्यता ०१२ मंसिर ३० गतेमात्रै पायो (गोप, २०१२ पुस १)। सन् ५० को सन्धिका वार्ताकार नेपालभारतबीच ३१ जुलाई १९५० मा हस्ताक्षर शान्ति तथा मैत्री सन्धिमा हस्ताक्षर भयो। नेपालका तर्फबाट सन्धिलाई अन्तिमरूप दिने काम विजयशमशेर, गुन्जमान सिंह, नरेन्द्रमणि दीक्षित र भीमबहादुर पाँडेले गरे। पाँडेका अनुसार मस्यौदा सन्धिमा नेपाली पक्षद्वारा व्यक्त असन्तुष्टि भारतीय पक्षबाट बेवास्ता भएको थियो। सन् ५० को सन्धिमाथि नेपालमा अहिले पनि प्रश्न उठिरहेको छ। नेपालको अहितको उक्त सन्धि प्रधानमन्त्री मोहनशमशेरले किन स्वीकारे भन्नेमा विश्लेषकहरूको आआफ्नै मत छ। भीमबहादुर पाँडेका अनुसार राणाशासन धरमराउन लागेका बेला उक्त सन्धि भएको थियो। त्यतिबेला राणाहरू सबैको सम्पत्ति भारतमा थियो। सोही कारण भारतद्वारा प्रस्तावित सन्धि लत्याउनसक्ने अवस्थामा मोहनशमशेर थिएनन् (त्यसबखतको नेपाल)। कानुनविद शम्भुप्रसाद ज्ञवालीले भने सन् १९२३ को नेपालबेलायत मैत्री सन्धिमा नेपाल सार्वभौम राष्ट्र हो भन्ने प्रस्ट बेहोरा नभएकोले नेपालको राष्ट्रसंघको सदस्यता रोकिएका कारण सो सन्देह दूर गर्न मोहनशमशेरले त्रुटिसहितको सन् ५० को सन्धि स्वीकारेको बताएका छन् (कानुन द्वैमासिक, ०५७ वैशाख)। २००७ सालको परिवर्तनका सहयोगी मोहनशमशेरको शासनकालमा सुरक्षाको जिम्मा उनका जेठा छोरा शारदाशमशेरको काँधमा थियो। हैदराबाद कब्जाका लागि भारतले नेपालसँग सैन्य सहयोग माग्दा शारदाशमेर २००५ साउन २० गते भारत गएका थिए। त्यसपछि सुरक्षाव्यवस्था विजयशमशेरले सम्हालेका थिए। २००५ कात्तिकमा काठमाडौँ आएका बीपी कोइराला भूमिगतरुपमा संगठन बिस्तारमा थिए। सो कुराको चाल पाएर पनि विजयशमशेरले आँखा चिम्लेका थिए। विजयसँग मोहनशमशेर रिसाएपछि मात्रै बीपी पक्राउ परेका थिए। २००७ कात्तिकमा राजा त्रिभुवनले भारतीय दूतावासमा शरण लिए, त्यसपछि सपरिवार दिल्ली पुगे। त्रिभुवनको भारतगमनसँगै राणाशासन धर्मराउन थाल्यो। नेपाली कांग्रेसको सशस्त्र क्रान्ति जारी त्यसपछि राणा, राजा र कांग्रेसबीच दिल्लीमा भारतको मध्यस्थतामा सम्झौता भएको थियो। सम्झौताताका विजयशमशेरले प्रधानमन्त्री मोहनशमशेरको प्रतिनिधिका रुपमा वार्तामा संलग्न थिए। सम्झौतापछि राणाशासन अन्त्य भएको थियो। राजदूत नियुक्त दिल्ली सम्झौतापछि प्रधानमन्त्री मोहनशमशेर नेतृत्वको राणाकांग्रेस सरकार बन्यो। तर, परिवर्तित राजनीतिक परिस्थिति स्वीकार्ने पक्षमा राणाहरू थिएनन्। राणाहरू अस्थिरता फैलाउन उद्यत थिए। भरतशमशेरद्वारा गठित गोरखा दल खुकरी दलका नामबाट गृहमन्त्री बीपी कोइरालामाथि आक्रमण गरेको थियो। आक्रमणमा भरतशमशेरको संलग्नता पुष्टि भएको थियो। भरतशमशेर बहालवाला रक्षामन्त्री बबरशमशेरका नाति थिए। सोही कारण बबरशमशेरलाई हटाई उनको ठाउँमा भारतमा राजदूत रहेका सिंहशमशेरलाई वनमन्त्री बनाइएको थियो। त्यसपछि विजयशमशेर भारतका लागि राजदूत नियुक्त भएका थिए। उनले २००८ साउन २३ गते भारतीय राष्ट्रप्रतिसमक्ष ओहदाको प्रमाणपत्र पेश गरेका थिए (गोप, २००८ साउन २६)। भारतमा रहँदा विजयशमशेरले सफल राजदूतको भूमिका निर्वाह गरेका थिए। तेन्जिङको तिकडम राजदूत रहँदा विजयशमशेरले झेलेको एउटा प्रकरण थियो, तेन्जिङनोर्गेको बेलायतयात्रा। तेन्जिङनोर्गे शेर्पा र एडमण्ड हिलरीले २९ मे १९५३ मा सगरमाथा चढेपछि उनीहरूको चर्चा चुलिएको थियो। हिन्दूस्तानी मिडियाहरू भने तेन्जिङलाई भारतीय भएको भनिरहेका थिए। नेपालमा त्यसको विरोध भइरहेको थियो। यसैबीच तेन्जिङ २८ जुनमा दिल्ली पुगे। विमानस्थलमा उनको स्वागतार्थ राजदूत विजयशमशेर, भारतीय शिष्टाचार महापाल चोप्रालगायत उपस्थित थिए। सोही साँझ भारतीय प्रधानमन्त्री जवाहरलाल नेहरूले भोजको आयोजना गरेका थिए। भोजका क्रममा नेहरूले विजयशमशेरलाई तेन्जिङको राष्ट्रियताबारे सोधेका थिए। तेन्जिङलाई राष्ट्रपति भवनमा राख्ने प्रयास भए पनि विजयशमशेरले नेपाली दूतावासमा राखेका थिए। २८ जुनमै भारतीय शिक्षामन्त्री मौलाना अब्दुलले तेन्जिङको बेलायत भ्रमणबारे कुरा गर्न आफ्ना सचिवलाई नेपाली दूतावास पठाएका थिए। तेन्जिङ भने दार्जीलिङ गएर बेलायत जान चाहन्थे। तेन्जिङ र सर जन हण्टबीचको मतभेद मिडियामा आएकाले दार्जीलिङपछि बेलायत जाँदा उनले सम्मान नपाउने बताए। नेहरू पनि मौलानाकै लाइनमा बोले। त्यसपछि तेन्जिङ बेलायत जान राजी भए, तर परिवारका साथ। तेन्जिङको शर्तमा सहमति जुट्यो। नेहरूले तेन्जिङ नेपालीभारतीय जे भए पनि सगरमाथा आरोहणलाई मानवजातिको प्रकृतिमाथिको विजय सम्झनुपर्ने बताए। विजयले तेन्जिङबारे भारतीय मिडियाले भ्रम फैलाएपनि उनी नेपाली रहेको बताए। नेहरूले ये सब क्या है भन्दा तेन्जिङले मै तो कुछ नही जानता साहेब, मै तो नेपालका भी हुँ, हिन्दुस्ताका भी हुँ भने। तेन्जिङ आफ्ना सचिव लाक्पालाई पनि बेलायत लैजान चाहन्थे। तर, नेहरूले नलैजान भने। नेहरूले तेन्जिङको राहदानीबारे सोध्दा विजयशमशेरले नेपाली राहदानी बनाइसकेका बताए। त्यसपछि तेन्जिङका लागि विजयशमशेरले लुगा सिलाउन लगाए। त्यतिबेलासम्म तेन्जिङ लाक्पालाई बेलायत नलैजानेमा राजी थिए। फेरि तेन्जिङले राजदूत विजयलाई भेटे र लाक्पालाई बेलायत लैजाने कुरा उप्काए। लाक्पा नगए आफू पनि बेलायत नजाने बताए। सो कुरा विजयले शिष्टाचार महापाल चोप्रालाई सुनाए। चोप्राले नेहरूलाई खबर गरे। चोप्राले सम्झाउँदा तेन्जिङले मानेनन्। पछि उनले नेपालभारत दुबै देशको राहदानी पाए लाक्पालाई बेलायत नलैजाने बताए। राजदूत विजयले त्यसो गर्दा अप्ठेरो पर्छ भन्दा तेन्जिङले फेरि बेलायत नजाने भने। विजयले फेरि चोप्रालाई खबर गरे। चोप्राले नेहरूलाई सुनाए। त्यसपछि नेहरूले तेन्जिङलाई आफ्नो निवासमा बोलाए र पुराना कपडा थमाए। उक्त भेटमा तेन्जिङले लाक्पालाई बेलायत लैजान पाउँ भन्दा नेहरूले हुन्छ भने। सो कुरा तेन्जिङले विजयशमशेरलाई सुनाए। त्यसपछि तेन्जिङले लाक्पाका लागि लुगा मागे। विजयले नमिल्ने बताए। तेन्जिङले फेरि बेलायत जान्न भने। लुगामा के अल्झनु भनेर विजयले लाक्पालाई लुगा हालिदिए। अनेक तिकडमबीच तेन्जिङ १९५३ जुलाइ १ का दिन परिवार र लाक्पाका साथ लण्डन उडे। बेलायतबाट फर्केपछि भने उनले भारतीय नागरिकता रोजे। राजदूत विजयशमशेरले उक्त प्रकरणको फेहरिस्त ३ जुलाइ १९५३ मा प्रधानमन्त्री मातृकाप्रसाद कोइरालालाई पठाएका थिए (कोइराला, २००८ : २७०२७३)। हृषीकेशको बात हृषीकेश शाह राष्ट्रसंघका लागि प्रथम नेपाली स्थायी प्रतिनिधि हुन्। शाहको एकताका अन्तर्राष्ट्रिय कूटनीतिक वृत्तमा छुट्टै पहिचान थियो। सोहीकारण राष्ट्रसंघका महासचिव ड्याग ह्यामरसोल्डको हवाइ दुर्घटनामा निधन हुँदा शाहको अध्यक्षतामा छानबिन समिति बनेको थियो। शाह २०१७ पुस १ पछि अर्थमन्त्री बनेका शाहलाई भारतीय संस्थापननजीको आरोप लाग्ने गरेको थियो। पंचायतको अन्त्यतिर भने शाह गैससमार्फत मानवअधिकारका मुद्दामा सक्रिय थिए। शाहको ०५९ कात्तिकमा निधन भएका शाहको सन् २०१४ मा प्रारब्ध र पुरुषार्थनामक आत्मकथा प्रकाशित छ। हिमाल किताबद्वारा प्रकाशित उक्त आत्मकथा हरि अधिकारीले सम्पादन गरेका छन्। तर, आत्मकथाको भाषाशैली हेर्दा उक्त पुस्तक कुनै एकजना पूर्वराजदूतको हो भनेर स्वीकार्न गाह्रो पर्छ। पुस्तकमा शाहले बीपी कोइरालाको चरित्रमाथि प्रश्न उठाएका छन्। विजयशमशेरमाथि संगीन आरोप लगाएका छन्। शाहका भनाइ यहाँ उल्लेख गर्नै नसकिने खालका छन् (शाह, २०१४ : १५५१६७)। दु :खद निधन २०१० पुस १५ गते बिहान विजयशमशेर दूतावास निवासमा नुहाउन बाथरुम पसेका थिए। बाथरुममा पानी तताउन विद्युतीय रड बाथटबमा जोडिएको थियो। सोही टबमा पसेका विजयशमशेरलाई एकाएक करेन्ट लाग्यो। करेन्ट लागेर चिच्चाएपछि दूतावासका कर्मचारीहरूले ढोका खोेल्दा उनी बेहोस थिए। डाक्टर बोलाएर डेढ घण्टा अक्सिजन दिँदा पनि होसमा फर्केनन्। त्यसपछि उनलाई मृत घोषणा गरिएको थियो (गोप, २०१० पुस १६)। विजयशमशेरको निधनको खबरसँगै भारतीय प्रधानमन्त्री नेहरू, राष्ट्रपतिका सैनिकसचिव, भारतीय विदेशसचिव नेपाली दूतावास पुगेका थिए। नेपाल सरकारले विजयको निधनमा झण्डा आधा झुकाएको थियो। नेपाली सेनाले सोही साँझ ५ :३० बजे टुँडिखेलमा ३८ तोपको शोकसूचक सलामी दिएको थियो। भारत सरकारले पनि विजयको निधनमा झण्डा आधा झुकाएको थियो (गोप, २०१० पुस १६)। विजयशमशेरको अन्त्यष्टी भने २०१० पुस १७ गते साँझ दिल्लीको निगमबोधघाटमा राजकीय सम्मानसाथ भएको थियो। दुई माइल लामो विजयशमशेरको शवयात्रामा भारतीय प्रधानमन्त्री नेहरू, भारतीय केन्द्रीय मन्त्रीहरू, दिल्लीस्थित विदेशी कूटनीतिज्ञहरू सहभागी थिए (गोप, २०१० पुस १८)। विजयशमशेरको निधनमा प्रधानमन्त्री मातृकाप्रसाद कोइरालाले मोहनशमशेर, उनकी श्रीमती र दूतावास कर्मचारीलाई समवेदना सन्देश पठाएका थिए (गोप, २०१० पुस १६)। आफ्ना पूर्वअध्यक्षको निधनमा गोरखापत्रले २०१० पुस १८ गते राजदूत श्री विजय शीर्षकमा सम्पादकीय लेखेको थियो। कतिपयले भने विजयशमशेरको मृत्युलाई रहस्यमय घटनाका रूपमा लिने गरेका छन्। अन्त्यमा मृद्धुभाषी विजयशमशेरले दिल्लीको कूटनीतिक वृत्तमा विशिष्ट पहिचान बनाएका थिए। उनको भारतीय प्रधानमन्त्री नेहरू र इन्दिरा गान्धीसँग सुमधुर सम्बन्ध थियो। नेहरू विजयशमशेरको प्रतिभाबाट अति प्रभावित थिए। नेहरूले उनलाई आफूसँगै काश्मिर भ्रमणमा लगेका थिए (गोप, २०१० पुस १८)। नेपाली दूतावासमा हुने कार्यक्रमहरूमा नेहरू र इन्दिरा गान्धी सहभागी हुने गरेका थिए। विजयशमशेरले दिल्लीको कूटनीतिक वृत्तमा विशेष छाप छोडेका थिए। उच्च छबी कायम गरेका थिए। यद्यपि, उनै विजयशमशेर वार्ताकार रहँदा नेपालको हितप्रतिकूल सन् ५० को सन्धिमा हस्ताक्षर हुनु सुखद पक्ष थिएन।"
थारु समुदायमा आज माघीको रौनक,"काठमाडौं : थारु समुदायका मानिसले माघ १ गतेलाई नयाँ वर्षका रुपमा धुमधामका साथ स्नान, दान, एवम् खानपिन र रमाइलो गरेर माघी पर्व मनाउँदै छन् । सूर्य उत्तरायण प्रवेश गर्ने दिन माघ १ गते थारु समुदायको नयाँ वर्ष अर्थात् माघी पर्व पर्दछ । यो पर्वलाई ठाउँअनुसार विभिन्न नाम पनि दिने गरिएको छ । माघ १ गतदेखि पाँच दिनसम्म धुमधामका साथ तराई क्षेत्रमा यो पर्व मनाइन्छ । माघ १ गते बिहानै जलाशयमा गई स्नान, पूजा गरी ठूला बडाकहाँ गएर आशीर्वाद लिने परम्परा थारु समुदायको छ । बेलुका घरमा ठूला मुढा बालेर धुनी जगाउँछन् । धुनीको चारैतिर घरपरिवार र पाहुना बसेर खानपीन गर्छन् । यस दिनदेखि पाँच दिनसम्म उनीहरुले आफू स्वतन्त्र भएको अनुभव गर्छन् । यस अवसरमा सक्ने चारधाम जाने र नसक्नेहरुले नजिकको तीर्थमा गई गच्छेअनुसार दीनदुःखीलाई दान गर्ने चलन छ । कुनै कारणवश श्राद्ध कर्म रोकिएकाले आजैका दिन श्राद्ध गर्नुपर्छ भन्ने मान्यता रहेको छ । तिलले स्नान गर्नु, तिलको तेल घस्नु, पितृलाई तिल युक्त जल दिनु, तिल हवन गर्नु, तिल दान गर्नु र तिल खानु गरी जम्मा छ प्रकारले तिलको प्रयोग यस दिन जसले गर्छ त्यो असफल हुँदैन भन्ने विश्वास यस समुदायमा छ । तिलको तेल घस्नाले शरीरको तापक्रम बढ्न गई जाडो कम हुन्छ भन्ने वैज्ञानिक मत छ । गाउँका मुखिया सबै मिलेर छनौट गर्ने चलन छ । यस पर्वका अवसरमा महतो, गुरुबा, पूजारी, धामी, झाँक्री, चौकीदार, कमैया, हली, गोठालो, घरायसी काम गर्ने, आदि सबै पदवीको आजै लोकतान्त्रिक विधिबाट निर्वाचन हुने गर्छ । धेरै ठाउँमा माघीका दिन आपसी सहमतिबाट एक वर्षका लागि मुखियालगायत वर्षभर काम गर्ने पदको छनौट गर्छन् । सहमति नहुने स्थानमा भने निर्वाचन नै हुन्छ । थारु जातिमा यस दिन गरिएको सहमति एक वर्षका लागि अकाट्य हुन्छ । बीचमा फेरबदल हुँदैन । यस प्रथालाई माघी देवानी भनिन्छ । विशेष गरी तराईका थारुले चामल र मासको दालबाट बनाइएको खिचडी खाने हुनाले यस चाडलाई खिचडी भन्ने चलन पनि छ । थारु समुदायका मानिसले माघीका दिन खानका लागि पुसकै दिन अनदी चामलको जाँड बनाएर राख्ने गर्छन् । विवाह, यात्रा, बसाइँ सराइका लागि माघीका समयमा साइत हेर्न नपर्ने चलन पनि थारु समुदायमा छ । सरकारले विसं २०७२ साउन २ गते निर्णय गरेर कमैया प्रथा उन्मुलन गरी त्यसै वर्ष माघ १ गतेदेखि कार्यान्वयनमा ल्याएपछि यस पर्वलाई स्वतन्त्रता दिवसका रुपमा समेत मनाइन्छ । थारु बस्तीमा माघीको रौनक थारुहरुको महान् चाड माघीपर्वले पश्चिमी तराईका थारु बस्तीमा रौनक देखिएको छ । सुदूरपश्चिम प्रदेशमा कैलाली र कञ्चनपुरमा बसोबास रहेको थारु बस्तीमा माघीको उल्लास छाएको छ । कोरोना सङ्क्रमण बढिरहेको जोखिमका बीच थारु समुदायले परम्परागत रुपमा मनाइँदै आएको पर्वलाई निरन्तरता दिइरहेका छन् । कञ्चनपुरमा थारु समुदायको बसोबास रहेको बेलौरी, पुर्नवास, कृष्णपुर, शुक्लाफाँटा, बेदकोट र भीमदत्त नगरपालिकामा विभिन्न माघी मिलन कार्यक्रम सञ्चालन भएका छन् । कञ्चनपुरको शुक्लाफाँटा नगरपालिका१ का रामप्रसाद चौधरीले माघीले एक सातायता बस्तीमा चलहपहल बढेको बताए। हाम्रो मौलिक अनि विशेष पर्व विगत दुई वर्षयता कोरोना कहरले संत्रासका बीच मनाउँदै छौँ, चौधरीले भने, यस पटक पनि पर्वसँगै सावधानी अपनाउनुका साथै स्वास्थ्य सुरक्षामा समेत ख्याल गर्न जरुरी छ । वर्ष दिनमा थारु समुदायको सबैभन्दा विशेषरुपमा मनाइने माघीका अवसरमा यहाँका विभिन्न थारु बस्तीमा परम्परागत नृत्यसहित रमाइलो गरी मनाइँदै छ । माघी पर्व थारु समुदायले नयाँ वर्षका रुपमा समेत मनाउने गरेका छन । हर साल आउँछ माघी, माघी जान्छ आफ्नै सुरमा खुसियाली छ दाङमा, खुसियाली कञ्चनपुरमा हर साल आउँछ माघी, माघी जान्छ आफ्नै सुरमा थारु समुदायको गीतमा भनिएझैँ यस समुदायमा बालबालिकादेखि पाका पुस्तासम्म माघीकै रौनकता छ । माघ १ गतेदेखि सुरु हुने सप्ताहव्यापी योे पर्वमा यो समुदायले विभिन्न खानाका परिकारलाई बढी जोड दिन कुटानीपिसानी गर्ने, नयाँ लत्ताकपडा किन्ने र गाउँघरको सरसफाइ गर्ने गरेको चौधरीको भनाइ छ । त्यसैगरी यहाँको बेलौरी नगरपालिका३ का स्थानीय घुम्मन चौधरीले परम्परागत रुपमा मनाउँदै आएको पर्वको रौनकता रहेपनि पहिले जस्तो नरहेको बताए । माघीपर्वलाई जुन महत्व दिएर संरक्षण र सम्वद्र्धन हुनुपर्ने हो त्यो भएको छैन, उनले भने, माघीपर्व मात्रै नभई हाम्रो संस्कृति पनि हो । माघी पर्वको अवसरमा यहाँको शुक्लाफाँटा नगरपालिकाले माघ ३ गते एक दिन बिदा दिने निर्णय गरेको शुक्लाफाँटा नगरपालिकाका नगरप्रमुख दिलबहादुर ऐरले जानकारी दिए। दीर्घकालीन रुपमा माघीको पर्व र संस्कृतिको जगेर्नाका लागि हाम्रो पनि सहयोग रहन्छ, ऐरले धने, थारु संस्कृति र पहिरन पर्यटकीय दृष्टिकोणले पनि महत्वपूर्ण छन्, संरक्षण गर्नै पर्छ । थारु समुदायले माघीपर्वकै अवसरमा बडघर र भलमन्सा छनोट गर्ने, छोराछोरीको बिहे, अंशबन्डा र खेतीपातीको वार्षिक योजना निर्माणसमेत गर्ने अवसरका रुपमा लिने प्रचलन रहेको छ । त्यसैगरी माघीमा विशेषतः ढिक्री, तरुल, सखरखण्ड र फर्सी उसिनेर खाने गरिन्छ । माघीको अघिल्लो रात सुँगुर काटेर मासु खाने गरिन्छ, जसलाई थारु भाषामा जिता मरना भन्ने प्रचलन रहेको बेलौरीकै सुकराम चौधरीले बताए। माघीको अघिल्लो दिन राति थारु समुदाय मासु, जाँड र ढिक्री खाएर रातभर जाग्राम बसेर मघौटा नृत्यमा रमाउने गर्दछ । माघीको दिन (माघ १ गते) झिसमिसेमै उठेर नदी, जलाशयमा गई लोटामा सिक्का राखिएको पानीले नुहाउने र नुहाइसकेपछि सिक्का लुटाउने प्रचलन रहेको चौधरीको भनाइ छ । सो अवसरमा तिलको आगो ताप्नाले वर्षभरि अन्जानवश गरिएको पाप नाश हुने धार्मिक मान्यतासमेत रहेको छ । माघीमा मनोरञ्जनका लागि घरमै मादकपदार्थसमेत उत्पादन गरेर खाने प्रचलन रहिआएको छ । यहाँको शुक्लाफाँटा नगरपालिका२ का परदेशी चौधरीले कोरोना कहरले गर्दा माघीमा सचेत भएर मनाउनुपर्नेमा जोड दिनुभयो । घरछिमेकमै विधि प्रक्रिया पूरा गरी रमाइलो गरी मनाउने हो, उनले भने, धेरै तामझाम र भीडभाड गर्ने माहोल कोरोनाका कारण छैन । यता स्थानीय प्रशासनले पनि भीडभाड कोरोना नियन्त्रणका लागि स्वास्थ्य मापदण्ड पालना गर्न र भीडभाड नगर्न यसअघि नै भनिसकेको छ ।"
तोडियो हिमालयन र इन्भेस्टमेन्टको मर्जर,"काठमाडौं : लामो समयदेखि प्रक्रियामा जुटेका हिमालयन बैंक र नेपाल इन्भेस्टमेन्ट बैंकको मर्जर तोडिएको छ। हिमालयन बैंकभित्रै मर्जरमा नजान आन्तरिक किचलो बढ्दै आएको थियो। गत वैशाख ३० गते उक्त बैंकबीच मर्जर गर्न सम्झौता भएको थियो। तर हिमालयन बैंकको २९औं वार्षिक साधारणसभाले मर्जरको प्रस्तावलाई अस्वीकार गरेपछि भंग भएको हो। मर्जर प्रक्रियामा रहेको आठ महिनामा आएर तुहियो। बैंकका अध्यक्ष प्रचण्डबहादुर श्रेष्ठ बैंकले नेपाल इन्भेस्टमेन्ट बैंकसँग हुन लागेको मर्जसम्बन्धी विशेष प्रस्ताव स्वीकार गर्न कोरम नपुगेकाले अस्वीकार भएको बताउँछन्। उनका अनुसार सभामा उपस्थित सेयरधनीमध्ये ७५ प्रतिशत सेयरको प्रतिनिधित्व गर्ने सेयरधनीले प्रस्तावको पक्षमा मत दिएमा मात्र सो प्रस्ताव स्वीकृत भएको मानिने व्यवस्था छ। तर यसअनुसार आवश्यक मत नपुगेको कारण अस्वीकृत भएको उनको भनाइ छ। मर्जर गर्ने प्रस्ताव धेरैले रुचाएनन्। एनआईबीएलसँगको स्वाप रेसियो १ बराबर १ भन्ने थियो। यसमा चित्त बुझाइएन, अध्यक्ष श्रेष्ठले अन्नपूर्णसँग भने, विशेष प्रस्तावअन्तर्गत मर्जरको पक्षमा ४३६३ प्रतिशत मात्रै सहमत भए। बाँकी ४२२९ प्रतिशत यसको विपक्षमा भए र १४०९ प्रतिशत मत नहाल्ने रहे। यसकारण मर्जर भंग भएको हो। अध्यक्ष श्रेष्ठका अनुसार नेपाल इन्भेस्टमेन्ट बैंकको सम्पत्ति र दायित्व मूल्यांकन (डीडीए) वास्तविक नभएको र यथास्थितिमा १:१ को अनुपातमा मर्जरमा जान नसकिने भएकाले हामी मर्जरको पक्षमा थिएनौं। नेपाल इन्भेस्टमेन्ट बैंकले थप सार्वजनिक निष्कासन (एफपीओ) जारी गर्दा तिनुपर्ने कर नतिरेकोमा महालेखाले बेरुजु देखाएको छ। यस्ता धेरै कारणले पनि सो बैंकसँग मर्जरमा जान अस्वीकार गरिएको हो, उनले भने। अब अर्को बैंक खोज्नेतर्फ लाग्ने उनले जानकारी दिए। हिमालयन बैंकभित्र मर्जर नहुने पक्षमा सरकारी स्वामित्वको संंस्था कर्मचारी सञ्चय कोषसमेत रहेको छ। बैंकमा कोषको १४८७ प्रतिशत सेयर स्वामित्व रहेको छ। वाणिज्य बैंकबीच मर्जर गर्न पहल गर्ने राष्ट्र बैंकको नीतिमाथि अर्थमन्त्री जनार्दन शर्माले हस्तक्षेप गरेको स्रोतले आरोप लगाएका छन्। जनार्दन शर्मा अर्थमन्त्री बनेलगत्तै सञ्चय कोषले अध्यक्ष पद गुमाए र प्रचण्ड श्रेष्ठ ४३ मतले बोर्ड अध्यक्ष भए। वास्तवमा, श्रेष्ठलाई अध्यक्ष बन्ने बाटो बनाउन कर्मचारी सञ्चय कोषले अध्यक्ष पदबाट राजीनामा दिए, स्रोतको दाबी छ, अर्थमन्त्री शर्माको स्पष्ट निर्देशनमा कर्मचारी सञ्चय कोषका कार्यवाहक प्रशासक जितेन्द्र धितालले हिमालयन र नेपाल इन्भेस्टमेन्टबीचको मर्जरको विपक्षमा मतदान गर्ने निर्णय गरेका हुन्। यसैले असफल मर्जरको नतिजा राष्ट्र बैंकको निर्देशन विपरीत भएको स्रोतको तर्क छ। सरकारी निकाय कर्मचारी सञ्चय कोषले स्थायी सरकारको मौद्रिक नीतिको विरुद्धमा मतदान गर्न नहुने र यसमाथि छानबिन गर्नुपर्नेमा स्रोतले जोड दिए। यता बैंकको साधारणसभाबाट २६ प्रतिशत लाभांशको प्रस्ताव पारित भएको छ। बैंकको साधारणसभाले २१३८ प्रतिशत बोनस सेयर र ४६२ प्रतिशत नगद लाभांश दिने प्रस्ताव पारित गरेको छ। तर मर्जर प्रस्ताव अस्वीकार भएकाले उक्त लाभांश वितरणमा रोक लाग्ने देखिन्छ। किनभने नेपाल राष्ट्र बैंकको मर्जर तथा प्राप्तिसम्बन्धी विनियमावलीले सम्झौतापछि मर्जर तथा प्राप्ति नभएमा कार्बाही गर्ने व्यवस्था छ। जस्मा लाभांश बाँड्न पाइँदैन। यस्तो जरिवानाबाट आम लगानीकर्ताको अधिकार खोसिने काम हुने भएको तर्फ ध्यान नगएकोमा स्रोतले टिप्पणी गरे। एउटा समूहलाई नाफामा पुर्याउन अर्थ मन्त्रालयले आन्तरिक व्यापारहस्तक्षेप गरेको छ, स्रोतले भने। नेपाल राष्ट्र बैंकका सहप्रवक्ता नारायणप्रसाद पोखरेल यदि बैंकहरूबीच मर्जर गर्ने प्रक्रिया अघि बढेर बीचैमा नभै मर्जर तथा प्राप्ति विनियमावली जरिवाना व्यहोर्नुपर्ने बताउँछन्। यसर्थ अब मर्जर बीचैमा तोड्ने हिमालयन बैंकलाई कार्बाही बढी पर्ने भएको छ। विनियमावलीअनुसार बैंकलाई तीन वर्षसम्म थप शाखा कार्यालय खोल्न पाउने छैन। साथै केन्द्रीय बैंकबाट पाउन पुनर्कर्जा, स्थायी तरलता सुविधालगायतका नियामकीय सुविधाबाट पनि वञ्चित हुनुपर्ने हुन्छ। सैद्धान्तिक सहमति प्राप्त गरेपछि वा अन्तिम स्वीकृति प्राप्त गरेपछि ऐन तथा यस विनियमावलीबमोजिम गाभ्ने, गाभिने वा प्राप्ति एक्विजिसन) सम्बन्धी कार्य तोकिएको समयमा कार्यान्वयन नगरेमा ऐन तथा यस विनियमावली बमोजिम राष्ट्र बैंकको स्वीकृति लिएर गर्नुपर्ने कार्य स्वीकृति नलिई गरेको वा विशेष परिस्थिति देखिएको अवस्थामा त्यस्ता संस्थाका पदाधिकारीहरूलाई नेपाल राष्ट्र बैंक ऐन, २०५८ को दफा १०० अनुसारको कारबाही गर्न, आधारभूत सेयरधनीहरूलाई सेयर खरिदबिक्री तथा हक हस्तान्तरणमा रोक लगाइनेछ। त्यस्तो संस्थाको सञ्चालक हुन अयोग्य) मान्न र त्यस्तो संस्थालाई राष्ट्र बैंकले गाभ्ने, गाभिने वा प्राप्ति (एक्विजिसन) प्रक्रियामा सामेल हुन निश्चित अवधिसम्म रोक लगाउन सक्नेछ। साथै, त्यस्तो संस्थालाई तीन वर्षसम्म थप शाखा कार्यालय खोल्न वा यस बैंकले प्रदान गर्ने सुविधाहरू प्राप्त गर्न वा दुवैमा रोक लगाउन सक्नेछ। विनियमावलीमा उल्लेख छ। यद्यपि गाभ्ने, गाभिने वा प्राप्ति (एक्विजिसन) मा संलग्न संस्थाहरूबीच कुनै विवाद परेमा राष्ट्र बैंकले ऐनको दफा ७८ बमोजिम त्यस्तो विवाद समाधान गर्न मध्यस्थता गर्न सक्नेछ ।"
माधव नेपालद्वारा मकर संक्रान्ति तथा माघीको शुभकामना,"काठमाडौं : नेकपा एकीकृत समाजवादी पार्टीका अध्यक्ष माधवकुमार नेपालले मकर संक्रान्ति तथा माघीको शुभकामना दिएका छन्। अध्यक्ष नेपालले विज्ञप्ति जारी गर्दै मकर संक्रान्ति तथा माघीको शुभकामना दिएका हुन्। 'थारु समुदायको महान् चाड माघी तथा मगर समुदाय लगायत अन्य समुदायले मनाउने मकर संक्रान्ति २०७८ को अवसरमा सम्पूर्ण नेपाली दाजुभाइ, दिदीबहिनीहरुमा सुख, शान्ति, समृद्धि, सुस्वास्थ्य एवम् उत्तरोत्तर प्रगतिका लागि हार्दिक शुभकामना व्यक्त गर्दछु', शुभकामना दिंदै उनले भने, 'बहुजातीय, बहुभाषिक, बहुसांस्कृतिक र बहुधार्मिक विशेषताले सम्पन्न नेपालका विभिन्न जातजाति र धर्मावलम्बीहरुका आआफ्नै सांस्कृतिक महत्व बोकेका मौलिक चाडपर्व छन्।' चाडपर्वहरुले आपसमा एकता तथा भाइचारा स्थापित गर्न महत्वपूर्ण भूमिका खेल्दै आएको नेपालले उल्लेख गरे। मुलुकमा मनाइने यस्ता चाडपर्व र संस्कृतिको संरक्षण तथा संबर्द्धन गर्नु सबैको दायित्व भएको उनले बताए । कोरोना संक्रमणको जोखिम उच्च रहेकोले स्वास्थ्य सतर्कता अपनाउन पनि उनले आग्रह गर्दै उनले भने, 'विविधताले सम्पन्न नेपाली संस्कृतिभित्र महत्वपूर्ण रहेको 'मकर संक्रान्ति तथा माघी पर्व, २०७८' ले सबै नेपालीबीच शान्ति, एकता, सद्भाव र सहिष्णुता कायम गर्दै समुन्नत समाजवादी मुलुक निर्माणमा एकताबद्ध हुन प्रेरणा मिलोस् भन्ने कामना गर्दछु।'"
२५ वर्षअघि मानव शरीरमा सुँगुरको मुटु राख्ने भारतीय डाक्टरलाई जेल हालिएको थियो,"नयाँ दिल्ली : 'मैले २५ वर्षअघि मानिसको शरीरमा सुँगुरको मुटु राखेको थिएँ, त्यस क्रममा मैले अनुसन्धानको आधारमा सुँगुरका हरेक अंग मानिसको शरीरमा प्रत्यारोपण गर्न सकिन्छ भन्ने कुरा विश्वलाई बताएको थिएँ तर मलाई कसैले साथ दिएनन्। सरकारले मलाई जेल हाल्यो। अब यति पछि अमेरिकी डाक्टरहरुले सुँगुरको मुटु प्रत्यारोपण गरेको चर्चालाई विश्वले सफल प्रयोगका रुपमा हेरिरहेको छ', प्रत्यारोपण शल्यचिकित्सक ७१ वर्षीय डा धनीराम बरुआ रिसले टेबुलमा मुक्का ठोक्न थाल्छन्। सन् २०१६ मा ब्रेन स्ट्रोक भएपछि डा धनिराम बरुवाले स्पष्ट बोल्न सकेका छैनन्। वर्षौंदेखि उनीसँग काम गरिरहेकी डालिमी बरुआहले उनको अस्पष्ट बोली बुझ्छिन् र अनुसन्धानको क्रममा आफूले भोग्नुपरेको अत्याचारप्रति आफ्नो रिस उद्धृत गर्छिन्। वास्तवमा, हालै अमेरिकी डाक्टरको टोलीले आनुवंशिक रूपमा परिमार्जित सुँगुरको मुटु प्रत्यारोपण गरेको छ। युनिभर्सिटी अफ मेरिल्याण्ड मेडिकल सेन्टरका डाक्टरहरूले यस प्रकारको शल्यक्रिया विश्वमा पहिलो पटक गरिएको र सुँगुरको मुटु पाएका डेभिड बेनेट नामका ५७ वर्षीय पुरुष अहिले ठीक भएको दाबी गरेका छन्। पहिलो पटक सुँगुरको मुटु प्रत्यारोपण गरेको दावीबारे अमेरिकी डाक्टरहरूले सोध्ने बित्तिकै डा धनीरामले असन्तुष्टि व्यक्त गरेका थिए। तर उनी २५ वर्षपछि चिकित्सा विज्ञानका मानिसले मानव शरीरमा सुंगुरको अंग प्रत्यारोपण गर्न सकिने कुरा स्वीकार गरेकोमा भने खुसी छन्। सन् १९९७ मा अपरेशन भयो, त्यसपछि जेल हालियो आसामको सोनापुरमा रहेको डा धनिराम बरुवा हार्ट सिटी र सिटी अफ ह्युमन जेनोम नामक मेडिकल इन्स्टिच्युट सञ्चालक डा बरुआका अनुसार अमेरिकी डाक्टरहरूले जेनेटिकली मोडिफाइड सुँगुरको मुटु प्रत्यारोपण गर्नु कुनै नयाँ कुरा होइन। उनले वर्षौं अघि आफ्नो अनुसन्धानबाट सुँगुरको मुटु प्रत्यारोपणका लागि प्रयोग गरेको त्यही प्रविधिका आधारमा अमेरिकी चिकित्सकले यो उपलब्धि हासिल गरेको उनको दाबी छ। मानव शरीरमा सुँगुरको मुटु प्रत्यारोपण गर्ने बारे डा बरुआले भने, 'मैले पहिलोपटक सन् १९९७ जनवरी १ मा ३२ वर्षीय मानिसको शरीरमा सुँगुरको मुटु प्रत्यारोपण गरेको थिएँ। यो शल्यक्रियाअघि १०० भन्दा बढी अनुसन्धान गरि मानव शरीरले सुँगुरका धेरै भागहरू स्वीकार भन्ने थाहा भएको थियो।' मुटु प्रत्यारोपणपछि बिरामी  दिनसम्म जीवित थिए। तर बिरामीमा धेरै संक्रमण भएकाले उनको ज्यान बचाउन सकिएन। वास्तवमा, बिरामीको मुटुको तल्लो कक्षमा प्वाल थियो, जसलाई भेन्टिकुलर सेप्टल डिफेक्ट भनिन्छ। जसका कारण बिरामीमा धेरै किसिमको संक्रमण भएको थियो। हङकङका शल्यचिकित्सक डा जोनाथन हो केशिङसँग मिलेर सोनापुरस्थित उनको हृदय संस्थानमा डा धनिराम बरुआले यो शल्यक्रिया गरेका थिए। करिब १५ घन्टाको यो शल्यक्रियामा डाक्टर बरुआले सुँगुरको मुटु र फोक्सोलाई बिरामीमा राखेका थिए। तर बिरामीको मृत्युपछि यो प्रत्यारोपणलाई लिएर ठूलो विवाद खडा भएको थियो। घटनाको खबर स्थानीय सञ्चारमाध्यममा फैलिएपछि दुवै चिकित्सकलाई पक्राउ गरिएको थियो । स्कटल्याण्डको रोयल कलेज अफ ग्लास्गोबाट कार्डियो सर्जरी अध्ययन गरेका डा धनिराम उक्त घटना सम्झँदै भन्छन्, आज संसारभर सुँगुरको मुटु प्रत्यारोपणको चर्चा छ तर मलाई त्यतिबेला जेलमा राखिएको थियो, संस्थानमा तोडफोड भयो। ४० दिन जेल बस्नुपर्यो। सरकारी वा चिकित्सा क्षेत्रमा काम गर्ने कसैले पनि मलाई सहयोग गरेनन्। आज पनि मविरुद्ध मुद्दा चलिरहेको छ।' एक प्रश्नको जवाफ दिँदै डा धनीराम भन्छन्, ग्लासगोमा कार्डियो शल्यक्रिया गरेपछि बेलायत, अबुधाबीलगायत धेरै देशमा काम गरेँ। तत्कालीन प्रधानमन्त्री इन्दिरा गान्धीको आदेशमा म स्वदेश फर्किएँ। तर त्यस क्रममा एजीपी सरकारले मलाई नराम्रो गर्यो। जेलबाट बाहिर आएपछि मैले आफ्नो अनुसन्धान जारी राखें। अहिलेसम्म मैले मुटु, एचआईभी, मधुमेह जस्ता रोगहरूको उपचारमा प्रयोग हुने  वटा औषधी आविष्कार गरिसकेको छु।' डा धनीरामले आफूले इन्जेक्सन लगाएर मुटुका बिरामीलाई कुनै पनि प्रकारको शल्यक्रिया गर्न नपर्ने औषधीको विकास गरेको बतए। उनी भन्छन्, मैले तयार पारेको मुटुको औषधिले मानिसको शरीरमा सुँगुरको मुटु हाल्नु पर्दैन। मुटु रोगीलाई मुटु प्रत्यारोपणको आवश्यकता नपर्ने भन्दै यो औषधि इन्जेक्सनको रुपमा तयार गरिएको हो।' डा धनिरामसँग लामो समयदेखि सहकार्य गरिरहेकी डा गीता भन्छिन्, 'यी औषधीहरू लामो समयको अनुसन्धानपछि तयार पारिएका हुन्। यसका लागि इन्डियन काउन्सिल अफ मेडिकल रिसर्च (आइसीएमआर) लगायतका अन्य एजेन्सीहरूसँग सम्पर्क गर्नुपर्छ, यो लामो प्रक्रियाको एक हिस्सा हो जस पछि अनुमति दिइन्छ। हामीले कोरोना भ्याक्सिन पनि तयार पारेका थियौं र आइसीएमआरलाई लेखेका थियौं तर हामीले अनुमति पाएनौं र पर्खन भनियो।' उनी भन्छिन्, 'डा धनिरामले एचआईभीको औषधि पनि डिजाइन गरेका छन् जसमा बिरामीले १० दिनको कोर्स गर्नुपर्छ। बिरामीलाई दिनहुँ इन्जेक्सन दिइन्छ। जसमा एचआइभीको औषधि नलिइ सामान्य जीवन बिताउन सकिन्छ। २५ प्रतिशत बिरामीको उपचारपछि एचआइभी परीक्षणको रिपोर्ट नेगेटिभ आउँछ।' तर, डा बरुवाले गरेको दाबीमाथि पहिले जस्तै प्रश्न उठेको छ। आसामकी एचआईभी एड्स कार्यकर्ता जाह्नबी गोस्वामीले डा धनिराम बरुआले एचआईभीको उपचार सुई लगाएपछि राज्यमा चार जनाको मृत्यु भएको आरोप लगाएकी छन्। जाह्नबी गोस्वामी भन्छिन्, 'म डा धनिराम बरुआको अनुसन्धानमा प्रश्न गर्न चाहन्नँ, तर हामीले उहाँलाई धेरै पटक भनेका थियौं कि तपाइँ आफ्नो एचआईभीको औषधि विश्व स्वास्थ्य संगठनमा पठाउनुहोस्। आइसीएमआरबाट अनुमति लिनुहोस् तर उनीहरूले कसैको कुरा सुनेनन्। हामीले एड्स कन्ट्रोल सोसाइटीको तर्फबाट डा धनिरामले बनाएको एचआईभी औषधिको अनुसन्धान गर्न असम सरकारलाई पनि आग्रह गरेका छौं। नौगाउँमा एचआइभीको सुई लगाएर एक बिरामीको मृत्यु भएको छ। आर्थिक रूपमा पिछडिएका र गरिब मानिसहरू विशेषगरी एड्सबाट मृत्यु भएपछि यस विषयमा खासै पछ्याउँदैनन्। कडा सुरक्षा बीच अनुसन्धान सोनापुरस्थित डा धनिराम बरुवा हार्ट सिटी र सिटी अफ ह्युमन जिनोम बाहिर कुनै किसिमको साइन बोर्ड छैन। लामो र अग्लो चार पर्खालले घेरिएको पहाडमा अवस्थित यस हृदय संस्थानमा डा धनिरामको अनुमतिबिना कोही पनि प्रवेश गर्न सक्दैनन्। उनको संस्थानमा २०० भन्दा बढी कुकुर छन् जसले कुनै अपरिचित व्यक्तिलाई प्रवेश गर्न दिँदैनन्। कुकुरको बारेमा सोध्दा डा धनिराम मुस्कुराउँदै भन्छन्, मैले चिकित्सा विज्ञानको दुनियाँमा निरन्तर नयाँनयाँ अनुसन्धान गरिरहेको छु, तर हामीलाई सरकारबाट कुनै सुरक्षा दिइएको छैन, अहिले मलाई यी कुकुरले मात्र सुरक्षा दिन्छन्।' बीबीसी हिन्दीबाट"
अन्नपूर्ण कर्पोरेट ब्याडमिन्टन : विशाल र विश्वास फाइनलमा,"काठमाडौं : आठौं अन्नपूर्ण पोस्ट् कर्पोरेट ब्याडमिन्टनको रेगुलर मेन्स सिंगल्सको उपाधिका लागि विन्ध्यवासिनी प्रिन्टिङका विशाल खड्का र बीएनएम सप्लायर्सका विश्वास नेपाल भिड्ने भएका छन्। शुक्रबार भएको सेमिफाइनलमा खड्काले जेस्ट सेभिङका सुजन थापालाई २११८ र २२२० ले पराजित गरे। नेपाल युनिक स्पोर्टस्का अनिल लाखेलाई २१८ र २११६ ले हराए। बैंकिङइन्स्योरेन्स मेन्स सिंगल्समा सिटिजन्स लाइफका अभिषेक बोस र गणेश रायमाझी उपाधि नजिक पुगेका छन्। बोसले नेपाल एसबीआई बैंकका नवराज जोशीलाई २११९ र २११८ तथा रायमाझीले कृषि विकास बैंकका टक्कर कुँवरलाई २१८ र २११३ को सेटमा पाखा लगाएका छन्। रेगुलर मेन्स डबल्समा विन्ध्यवासिनीका खड्का र बीएनएमका नेपाल तथा केआरएस टेडिङका रामकुमार बानियाँ र जेस्ट सेभिङका ईसा एन्ड इसिका इन्भेस्टमेन्टका सुजन थापाको जोडी फाइनल प्रवेश गरेका हुन्। खड्का र नेपालले सिटिजन्सका बोस र नाइग्रा फल्सका सुशील श्रेष्ठविरुद्ध १५२१ र १४११ को जित निकाले। यसैगरी बानियाँ र थापाले ईसा एन्ड इसिकाका नारायणप्रसाद गौतम र न्यु बीएस इन्टरप्राइजका अभिषेक गुरुङलाई २२२० र २११६ को सेटमा पाखा लगाएका छन्। यसअघि क्वाटरफाइनलमा खड्का र नेपालले एसबीआईका जोशी र युनिकका लाखेलाई २११४ र २११६ तथा बोस र श्रेष्ठले कुँवर र थापाको जोडीलाई २१७ र २१७ ले पराजित गरेका थिए। गौतम र गुरुङले महालक्ष्मी लाइफका सञ्जय कपाली र डेभिड फरेइन रिक्युरमेन्टका एस कटुवाललाई २११४ र २११० तथा बानियाँ र थापा राष्ट्रिय वाणिज्य बैंकका पुष्प र राजु थापालाई २१९ र २११४ ले पाखा लगाउँदै सेमिफाइनल पुगेका थिए। लगनखेलस्थित सैनिक शारीरिक तालिम तथा खेलकुद केन्द्रमा जारी प्रतियोगिताको फाइनल खेल शनिबार हुनेछन्। प्रतियोगितालाई प्रभु बैंक, एनसेल, यमाहा फ्यासिनो, महालक्ष्मी पेन्ट्स, एभरेस्ट बैंक, रियल जुस, योनेक्स, शिखर इन्सुरेन्स, म्याजिक ह्यान्डवास, गोदरेज, अल्का हस्पिटल, यमयम क्याफे र काठमाडौं जिल्ला ब्याडमिन्टन संघले सहयोग गरेका छन्। दुई दर्जन कर्पोरेट हाउसका १ सय ५७ जना खेलाडीले यस खेलमा सहभागिता जनाएका छन्। पहिलो, दोस्रो र तेस्रो स्थान हात पार्ने खेलाडीलाई सुनको पदक प्रदान गरिनेछ। कोभिड१९ को सम्पूर्ण मापदण्ड पूरा गरेर प्रतियोगिता आयोजना गरिएको छ। कभर्ड हलमा प्रवेश गर्दा माक्स र खोप कार्ड अनिवार्य गरिएको छ।"
जनकपुरमा बिक्यो किसानको धान,"जनकपुरधाम : खाद्य व्यवस्था तथा व्यापार कम्पनी लिमिटेड प्रादेशिक कार्यालय जनकपुरधामले किसानको धान खरिद सुरु गरेको छ। चालू आर्थिक वर्षको माघ १५ सम्म तोकिएको कोटाअनुसार १५ सय मेट्रिकटन खरिद गर्नेगरी धानको कोटाअनुसार खरिद सुरु गरिएको हो। धान खरिदको पहिलो दिन गत बुधबार जनकपुर शाखाले ४ सय ६११ क्विन्टल धान खरिद गरेको छ। धान खरिदका लागि पहिलो चरणमा झन्डै दुई सय किसानसँग टोकन सिस्टमबाट सरकारले धान खरिद गरिरहेको छ। खाद्य व्यवस्था तथा व्यापार कम्पनी लिमिटेड जनकपुरधाम शाखाले गत वर्ष सोना मन्सुली १५ सय मेट्रिकटन र बासमती ३ सय मेट्रिकटन खरिद गरे पनि यस वर्ष सोना मन्सुली धान खरिदको कोटा मात्र पाएको निमित्त कार्यालय प्रमुख उपेन्द्र लिङ्देलले बताए। सोना मन्सुली धानको मूल्य निर्धारण संघीय सरकारले नै गर्ने गरेको छ। अन्य जातका धान खरिदमा प्रमुख जिल्ला अधिकारी नेतृत्व संयोजक रहेको स्थानीय प्राथमिक खरिद समितिले मूल्य निर्धारण गर्ने गरेको छ। गत वर्ष कम्पनीले धान खरिदमा पाएको कोटाभन्दा यस वर्ष कम छ। गत वर्ष सोना मन्सुलीको खरिद मूल्य २ हजार ८ सय ८५ र बासमती झन्डै ९५ सयमा किसानबाट किनेको थियो। तुलनात्मक रूपमा गत वर्षको मूल्य र चालू आर्थिक वर्षको मूल्यमा धेरै भिन्नता नरहे पनि बजारको मूल्यभन्दा महँगोमा खरिद गरिरहेको निमित्त प्रमुख लिङ्देलले जानकारी दिए। धान बिक्री गर्न गाउँगाउँबाट किसान उत्साहपूर्ण रूपमा व्यापार कम्पनीमा आउने गरेका छन्। धान बिक्री गर्न आउँदा किसानलाई स्थानीय पालिकाबाट सिफारिसपत्र सँगै लिएर आउनु भनेका छौं, निमित्त प्रमुख लिङ्देलले भने, पालिकाको स्थानीयवासी हुन् र वास्तविक किसान भए पालिकाले सिफारिस दिने भएकाले व्यापारी तथा बिचौलियालाई धान बिक्रीबाट प्रतिबन्ध लगाउन यो वर्षदेखि नियम लागू गरेका हौं ।"
सातौँ राष्ट्रिय योग दिवस मनाइँदै,"काठमाडौँ : सर्वाङ्गीण विकासका लागि योग भन्ने नाराका साथ सातौँ राष्ट्रिय योग दिवस देशभर भर्चुअल माध्यमबाट विभिन्न कार्यक्रम गरी मनाइँदैछ । नयाँ भेरियन्टसहितको कोरोना सङ्क्रमण बढ्न थालेपछि शिक्षा, विज्ञान तथा प्रविधि मन्त्रालयले दिवस भर्चुअल माध्यमबाट गर्न निर्देशन गरेको छ । योगको नियमित अभ्यास गर्नेमा रोग प्रतिरोधी क्षमता वृद्धि हुने भएकाले कोरोनाबाट बच्नसमेत सहयोग पुग्ने विश्वास गरिएको छ । मन्त्रिपरिषद्को विसं २०७२ साउन २८ गतेको बैठकले माघ १ गते राष्ट्रिय योग दिवस मनाउने औपचारिक निर्णय गर्दै यसको संयोजन गर्ने जिम्मेवारी शिक्षा मन्त्रालयलाई सुम्पेको थियो । तत्कालीन शान्ति तथा पुनःनिर्माणमन्त्री नरहरि आचार्यको प्रस्तावमा मन्त्रिपरिषद्ले माघ १ गतेलाई राष्ट्रिय योग दिवस घोषणा गरेको हो । यसअघि विसं २०३६ देखि उत्तरायण शुरु हुने दिन पारेर नेपालमा डा हरिप्रसाद पोखरेलको सक्रियतामा योगको क्षेत्रमा काम गरेका संस्थाको सहभागितामा विश्व योग दिवस मनाउन थालिएको थियो । वैदिक कालमा हिमालयको काखमा ऋषिमुनिले अध्ययन अनुसन्धान गरी प्रतिपादन गरेको योग नेपालमै लुप्तप्रायः बनेको थियो । यही क्षेत्रबाट पुनर्जागरण गर्न दिवस घोषणा गरी जनचेतना जगाउने काम शुरु भएको हो । प्राचीनकालमा योग, ध्यान र आयुर्वेदका माध्यमबाट मानसिक शान्ति एवम् स्थिरता र आरोग्यताको प्राप्ति हुन्थ्यो । आधुनिक युगको प्रभावमा यसलाई चटक्क बिर्सिएका नेपाली युरोप र अमेरिकामा उपचार र सुख शान्तिका लागि बढी प्रयोगमा आउन थालेपछि योगतिर आकर्षित हुन थालेका हुन् । जुन २१ मा अन्तर्राष्ट्रिय योग दिवस भारतीय प्रधानमन्त्री नरेन्द्रदामोदरदास मोदीले संयुक्त राष्ट्र सङ्घको ६९ औँ महासभामा योग सबैका लागि सधैँका लागि आवश्यक भएकाले अन्तर्राष्ट्रिय योग दिवसको घोषणा गर्न प्रस्ताव गर्नुभएको थियो । सो प्रस्तावमा नेपालका तत्कालीन प्रधानमन्त्री सुशील कोइरालाले पहिलो समर्थन गरेपछि युरोपियन युनियन लगायत संयुक्त राष्ट्र सङ्घका स्थायी सदस्य राष्ट्रले समर्थन गरेका थिए । सङ्घले घोषणा गरेका दिवसमध्ये ९० दिनमा १७७ देशले यो दिवसप्रति समर्थन जनाए । सन् २०१६ देखि २१ जुनमा अन्तरराष्ट्रिय योग दिवस विश्वभर मनाइएकोे थियो । माघ १ गते मनाउने गरिएको विश्व योग दिवस २१ जुनमा मनाइएपछि नेपालका अभियानकर्मीहरुले माघ १ लाई राष्ट्रिय योग दिवस घोषणा गर्न शान्ति तथा पुनर्निर्माण मन्त्रालय मार्फत् मन्त्रिपरिषद्मा प्रस्ताव गरेका थिए । योगको सुरुवात शिव र पार्वतीको संवादबाट सुरु भएको मानिन्छ, शिव पार्वतीको वास नेपालकै हिमालय क्षेत्रमा थियो, नेपाल माहात्म्यको हिमवत्खण्डमा यसको चर्चा छ, योग दिवसका अभियानकर्मी डा पोखरेलले भने । आयुर्वेदलाई योगसँग जोड्न वि सं २०४८ चैत १५ गतेदेखि नरदेवी आयुर्वेद अस्पतालमा योग अभ्यास सुरु गरिएको थियो । वि सं २०५८ देखि क्षेत्रीय आयुर्वेद चिकित्सालय विजौरी दाङमा पनि योगको अभ्यासबाट स्वास्थ्य लाभ गराउन शुरु गरिएको छ । योग वैदिक चिकित्सा पद्धति भएकाले अथर्ववेदमा योगश्चित्तवृत्ति निरोधः अर्थात् मनमा आउने विभिन्न विषयलाई रोक्ने अभ्यास गर्नु नै योग हो भनिएको छ । इसापूर्व १६०० मा रचना गरिएको आयुर्वेदिक ग्रन्थ चरकसंहितामा मनलाई जित्ने सत्वावजय चिकित्सा पद्धतिको विकास हिमालय क्षेत्रको वनमा ऋषिमुनिले योग, ध्यान साधना र तपस्याद्वारा गरेको उल्लेख छ । योग दिवस मनाउन थालेपछि नेपालमा योग र आयुर्वेदको क्षेत्र विकसित हुने यस क्षेत्रमा लाग्नुभएका स्नातकोत्तर योग विज्ञान एसोसियसन नेपालका अध्यक्ष क्षितिज बराकोटीको विश्वास छ ।नेपालमा योग र प्राकृतिक चिकित्साको औपचारिक अध्ययन अध्यापन नेपाल संस्कृत विश्वविद्यालयको वाल्मीकि विद्यापीठमा हुँदै आएको छ । प्रवेशिका गरेकालाई छ महिनाको योग र प्राकृतिक चिकित्साको तालिम दिने गरिएको हो । जुनसुकै विषयमा स्नातक गरेकालाई प्राच्य स्वास्थ्य शिक्षामा दुई वर्षे स्नातकोत्तरको पाठ्यक्रमसमेत स्वीकृत भएकोे विद्यापीठका योग र प्राकृतिक चिकित्सा विभाग प्रमुख डा पोखरेल बताउदछन । यही शैक्षिक सत्रदेखि पढाइ शुरु गर्न खोजिएकामा कोरोनाका कारण सम्भव नभएको उनले बताए। स्वास्थ्य विषयमा स्नातक गरेकालाई प्राथमिकता दिएपनि जुनसुकै विषयमा स्नातक पूरा गरेकाले स्नातकोत्तर कक्षामा सहभागी हुन सक्नेछन् । विसं २०५१ देखि पाठ्यक्रम विकास केन्द्रले कक्षा नौ र दशमा इच्छाधीन विषयका रुपमा योग शिक्षा, प्राकृतिक चिकित्सा र आयुर्वेद राखेपनि यस विषयमा स्नातक गरेका जनशक्ति नभएपछि शुरु हुन सकेको छैन । मानवभित्र भएका सम्पूर्ण सम्भावनालाई उजागर वा प्रकटीकरण गर्न सक्ने ज्ञान विज्ञानलाई योग भनिन्छ । प्रारम्भिक कालमा योग सबैका लागि सधैँका लागि भएकामा मध्यकालमा दाह्री, कपाल पालेका वैरागी एवम् साधु सन्तका लागि मात्र योग भन्ने अर्थमा बुझिन्थ्यो । अहिले स्वास्थ्यसँग जोडिएर योग आएको छ । जुन मान्छे जहाँ छ, त्यसबाट व्यवस्थितरुपमा अघि बढ्ने माध्यम योग हो, यसले कार्यक्षमता वृद्धि गर्छ, यसलाई पश्चिमी देशले जीवन व्यवस्थापन शास्त्र भन्न थालेका छन्, डा पोखरेलले भने। योगभित्र मनोविज्ञान, परामनोविज्ञान र भावातीत मनोविज्ञान भएको उनले बताए। अमेरिकाका क्याम्पसमा परामनोविज्ञान र भावातीत मनोविज्ञानको अध्ययन अध्यापन सुरु भएको छ । योग र ध्यान साधनाका लागि उत्तरायण महत्वपूर्ण मानिने भएकाले उत्तरायण सुरु हुने पहिलो दिन मकर सङ्क्रान्ति अर्थात् माघ १ गतेलाई सरकारले राष्ट्रिय योग दिवस घोषणा गरेको हो ।"
तनहुँ जीप दुर्घटना : छ जनाको मृत्यु,"तनहुँ : तनहुँको बन्दीपुर गाउँपालिका६ धरमपानीमा शुक्रबार साँझ भएको जीप दुर्घटनामा परी मृत्यु हुनेको सङ्ख्या छ पुगेको छ। ग १ ज ६५५५ नम्बरको जीप दुर्घटनामा परी चार जनाको घटनास्थलमै र दुई जनाको उपचारका क्रममा मृत्यु भएको प्रहरीले जनाएको छ। मृत्यु हुनेमा बन्दीपुर६ धरमपानी बस्ने नौ महिने बालिका आरुबी थापा, सोही ठाउँ बस्ने २४ वर्षीय रोशन गुरुङ, ५३ वर्षीय हरिबहादुर न्यौपाने, ४८ वर्षीया सुशीलादेवी न्यौपाने, ७६ वर्षीया विममाया गुरुङ र ४३ वर्षीय सुकबहादुर गुरुङ रहेको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए। दुर्घटनामा परी सोही ठाउँका २१ वर्षीया जमुना थापा (मृतक बालिकाको आमा), ४८ वर्षीया मम्कुली थापा, २२ वर्षीया कुमारी गुरुङ, १६ वर्षीया समिसा थापा र सात महिने बालिका विविशा थापा घाइते भएको प्रहरीले जनाएको छ। घाइतेको बन्दीपुर अस्पतालमा उपचार भइरहेको छ। जीप सडकबाट १०० मिटर तल खसेको छ। दुर्घटनाको कारण खुल्न नसकेको प्रहरीले जनाएको छ।"
स्वास्थ्य मापदण्ड पालना गरेर चाडपर्व मनाउन राष्ट्रपतिको आग्रह,"काठमाडौं : राष्ट्रपति विद्यादेवी भण्डारीले स्वास्थ्य सुरक्षाको मापदण्ड अपनाएर चाडपर्व मनाउन आग्रह गरेकी छन्। माघी र मकर संक्रान्तीको अवसरमा शुभकामना दिँदै राष्ट्रिपति भण्डारीले आआफ्नो स्वास्थ्यको ख्याल गरी चाडपर्व मनाउन आग्रह गरेकी हुन् । उनले शुभकामना दिँदै विविध चाडपर्वले नेपाली समाजलाई बृहत राष्ट्रिय एकताको भावनामा आवद्ध गर्ने बताइन् । माघे संक्रान्ति वा मकर संक्रान्ति पर्वलाई नेपालका विभिन्न जातजातिले हर्षोल्लास पूर्वक मनाउने परम्परा रही आएको छ । थारू समुदायमा माघी पर्वलाई नयाँ वर्षका रूपमा धुमधामसँग मनाइन्छ । मगर समुदायमा यस दिन तीरको निशाना लगाउने खेल प्रचलनमा छ । पवित्र नदी एवम् त्रिवेणीहरूमा स्नानपश्चात् पूजा अर्चना तथा घिउ, चाकु, तरुल, सेलरोटी, तिलको लड्डु, ढिक्री र खिचडी जस्ता खाद्य परिकार सेवन गर्ने परम्परा रहेको छ । विविधतापूर्ण नेपाली समाजलाई वृहत् राष्ट्रिय एकताको भावनामा आवद्ध गर्न यस पर्वले योगदान गरिरहेको छ ।"
हृदयरोग निवारणमा न्यौपाने,"काठमाडौं : नेपाल हृदयरोग निवारण प्रतिष्ठान केन्द्रको अध्यक्षमा बलराम न्यौपाने चयन भएका छन्। केन्द्रीय कार्यसमितिको बैठकले उनलाई केन्द्रको १०औं अध्यक्षका रूपमा सर्वसम्मत चयन गरेको हो।केन्द्रको अध्यक्षमा बलराम न्यौपाने चयन भएका छन्। केन्द्रीय कार्यसमितिको बैठकले उनलाई केन्द्रको १०औं अध्यक्षका रूपमा सर्वसम्मत चयन गरेको हो। डा मृगेन्द्रराज पाण्डे संस्थापक अध्यक्ष रहेको प्रतिष्ठानमा डा गोपालप्रसाद आचार्य, डा लोकविक्रम थापा, दीपेन्द्रपुरुष ढकाललगायत अध्यक्ष भइसकेका छन्। ललितपुरमा जिल्ला सदस्यबाट प्रवेश गरेका न्यौपाने यसअघि एक कार्यकाल महासचिव र चार वर्ष उपाध्यक्षको भूमिकामा थिए। झापा गौरादहका उनले केन्द्रमा १२ लाखको कोष स्थापना गरेका छन्। ७७ वटै जिल्लामा शाखा रहेको केन्द्रमा मुटुरोगसम्बन्धी उत्कृष्ट कार्य गर्ने शाखालाई यही कोषबाट पुरस्कृत गर्ने नवनिर्वाचित अध्यक्ष न्यौपानेले जानकारी दिए।"
स्थानीय निर्वाचनको मिति माघ पहिलो हप्तामै,"काठमाडौं : निर्वाचन आयोगले माघको पहिलो हप्ताभित्र स्थानीय तहको निर्वाचनको मिति तोक्नुपर्ने प्रस्ताव गरेको छ। प्रमुख दलहरूसँग शुक्रबार गरेको छलफलमा प्रमुख निर्वाचन आयुक्त दिनेश थपलियाले माघ पहिलो हप्ता निर्वाचनको मिति तोक्नुपर्ने प्रस्ताव गरेका हुन्। निर्वाचनको तयारीका लागि १ सय २० दिन आवश्यक पर्ने भएकोले माघको पहिलो हप्ताभित्रै निर्वाचनको मिति नतोकिएमा प्राविधिक, व्यवस्थापकीय एवं व्यावहारिक दृष्टिले निर्वाचन गर्न कठिन हुन्छ, प्रवक्ता पौडेलले दलहरूसँगको छलफलपछि भने। यो विषयलाई गम्भीरताका साथ लिन पनि उनले दलका प्रतिनिधिलाई आग्रह गरे। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदै छ। दलहरूका सुझाव लिएर सरकार समक्ष प्रस्ताव गरिने प्रवक्ता पौडेलले जानकारी दिए। योगले आगामी वैशाख १४ गते बुधबारका दिन एकै चरणमा स्थानीय तहको निर्वाचन गर्ने गरी मिति तोक्न सरकारसँग यसअघि नै प्रस्ताव गरिसकेको छ। एकै चरणमा सम्भव नभए वैशाख १४ गते पहिलो र वैशाख २२ गते दोस्रो चरणको निर्वाचन मिति तोक्ने आयोगको प्रस्ताव छ। आयोगको प्रस्तावप्रति दलका प्रतिनिधिहरूले पनि सकारात्मक प्रतिक्रिया दिएका थिए। कांग्रेसका केन्द्रीय सदस्य रमेश लेखकले संवैधानिक, कानुनी र राजनीतिक जटिलताका कारण आयोगले राखेको प्रस्ताव सकारात्मक भएको भन्दै सरकारलाई ठोस प्रस्ताव पेस गर्न सुझाव दिइएको बताए। स्थानीय तहको मितिबारे सरकारले पनि चाँडै निर्णय गर्नुपर्छ, लेखकले भने। बैठकमा एमालेका उपमहासचिव विष्णु रिमालले निर्वाचनबाहेक अर्को विकल्प नभएको भन्दै वैशाखमा नै स्थानीय तहको निर्वाचन गर्नुपर्ने धारणा राखेका थिए। उनले स्थानीय तहका पदाधिकारीको म्याद थप्न नपाइने भएकाले आगामी जेठ ५ गतेभन्दा अगाडि पदबहाल गर्ने गरी निर्वाचन गर्नुपर्ने बताएका थिए। माओवादी केन्द्रका लीलामणि पोखरेलले तीनै तहको निर्वाचन एकै पटक गर्नेमा आयोगको ध्यान जानुपर्ने सुझाव दिए। उनले सबै निर्वाचन एकैपटक गर्दा आर्थिक रूपमा पनि राम्रो हुने तर्क गरेका थिए। प्रमुख निर्वाचन आयुक्त थपलियाले राष्ट्रियसभा निर्वाचन, मतदाता नामावली संकलनबारे पनि प्रस्तुति गरेका थिए। स्थानीय तहको निर्वाचनको तयारीका लागि आयोगका पदाधिकारीले यसअघि प्रधानमन्त्री शेरबहादुर देउवालाई पनि भेट गरेर निर्वाचनको मिति तोक्न सुझाव दिइसकेका छन्।"
स्वर्गद्वारीको १८० बिघा बिचौलियाको कब्जामा,"दाङ : दाङको स्वर्गद्वारी आश्रमको १ सय ८० बिघा जमिन भूमाफियाको कब्जामा छ । लमही नगरपालिकाको अर्नहवा र घोराही उपमहानगरपालिकाको रामपुर क्षेत्रमा रहेको आश्रमको जमिन बढी अतिक्रमणमा परेको हो । ती जग्गामा ठूल्ठुला घर बनेका छन् । अतिक्रमित जग्गाको मूल्य खर्बोपर्ने आश्रमका अधिकारीहरू बताउँछन् । आश्रमका प्रमुख प्रशासकीय अधिकृत हरिप्रसाद अधिकारीले आश्रमको करिब दुई सय बिघा जमिन भूमाफियाको कब्जामा रहेको बताए । अधिकारीका अनुसार, आश्रमको नाममा १२ सय बिघा जमिन छ । त्यसमध्ये १ सय ५० बिघा सार्वजनिक बाटोमा परेको छ । केही जमिनमा मोही छन् । ६० बिघा जमिन आश्रमले प्रयोग गरेको छ । बाँकी १ सय ८० बिघा जमिन भूमाफियाको कब्जामा रहेको प्रशासकीय अधिकृत अधिकारीले जनाए । दाङको लमही, घोराही र तुलसीपुरमा रहेको आश्रमको जग्गा कब्जा गर्नेहरूको संख्या आठ सयभन्दा बढी रहेको आश्रमका कर्मचारीहरू नै बताउँछन् । माओवादीको दसवर्षे सशस्त्र द्वन्द्व सुरु भएदेखि आश्रमको जग्गा कब्जा हुन थालेको हो । अतिक्रमण गर्नेहरू कुनै पनि हिसाबले आश्रमसँग जोडिएका छैनन्, प्रशासकीय अधिकृत अधिकारीले भने, कुनै प्रकारले नजिक नभएका अवैध व्यक्तिहरूको कब्जामा जग्गा परेको छ । कानुनी रूपमा उनीहरूसँग केही प्रमाण छैन । स्वर्गद्वारी आश्रमको दाङमा रहेको खर्बौं मूल्य पर्ने जग्गा अतिक्रमणबाट जोगाउनु अहिले चुनौती बढिरहेको अधिकारीहरूको भनाइ छ । वास्तविक मोहीलाई आश्रमले सम्मान गर्नुपर्छ तर अतिक्रमणमा परेको जग्गालाई फर्काउन सक्नुपर्छ, अधिकारीले भने, जग्गा फर्काउनु धेरै चुनौतीपूर्ण छ । अन्य जिल्लामा पनि आश्रमको जग्गा धेरै छ । रोल्पा र प्यूठानमा २६ हजार रोपनी पाखो जग्गा छ । रोल्पाको रुन्टीमा मात्रै १३ रोपनी छ । १ सय ४० रोपनी खेत दाङकै देउखुरीमा छ । अतिक्रमणमा परेको जमिनबाट वार्षिक १ देखि ५ क्विन्टलसम्म अन्न दिने सम्झौता किसान र आश्रमबीच भएको थियो । तर, कसैले पनि दिएका छैनन् । २०२८ सालमा मोहीलाई केही जग्गा नामसारी गरिएबाहेक कागजमा स्वर्गद्वारीको जग्गा जत्तिको त्यत्ति छ । तर, व्यवहारमा भने जग्गा पूरै कब्जामा परेको छ । जग्गाको तिरो आश्रमले नै व्यहोर्ने गरेको छ । तर, त्यसबाट आम्दानी भने शून्यप्रायः नै छ । स्वर्गद्वारीको जग्गामा करिब ४५ हजार किसान परिवार आश्रित छन् । त्यसमा ९० प्रतिशतभन्दा बढी थारू छन् । आश्रमको जग्गा फिर्ता गर्न बेलाबेला स्थानीयले आवाज उठाउने गरेका छन् । प्रमुख जिल्ला अधिकारी (प्रजिअ)को नेतृत्वमा पटकपटक छलफल भए पनि जग्गा फिर्ता हुन सकेको छैन । सर्वोच्च अदालतले २०६४ मा निजी गुठी भनेर आश्रमको जग्गामा मोहियानी हक नलाग्ने फैसला गरेको थियो । भक्तजनको दानदक्षिणा संकलन गरेर आश्रमले जग्गा जोडेकाले खण्डीकरण र हस्तान्तरण गर्न नमिल्ने अदालतको फैसलामा उल्लेख गरिएको छ । आश्रमको जग्गामा ठूलाठूला संरचना बनिसकेको अवस्था रहेकाले अहिले नै सबै हटाउन सक्ने अवस्था नरहेको लमही नगरपालिकाका नगरप्रमुख कुलबहादुर केसी बताउँछन् । उनले सुरुमा अतिक्रमण हुँदा आश्रमको चासो कम भएको र पूर्वाधार निर्माण भइसकेपछि रोक्ने प्रक्रिया थालिँदा सहज रूपमा व्यवस्थापन हुने समस्या जटिल भएर आएको बताए । अहिलेकै अवस्थामा जग्गामा बसेकाहरूलाई निस्केर जाउँ भन्न सक्ने अवस्था नरहेको उनको भनाइ छ । जग्गाको उचित मूल्य लिएर उपभोग गरेकाहरूलाई नै दिनुपर्छ, उनले भने, अहिले पनि अतिक्रमण बढिरहेको छ, यसलाई भने रोक्नुपर्छ । आश्रमले गुठी ऐन संशोधन गरेर मूल्य तोकी पैसा लिएर जग्गा उनीहरूलाई नै छोडिदिँदा समस्या हल हुने केसीको तर्क छ । अहिले पनि जग्गा अतिक्रमण बढिरहेको र स्थानीय सरकारसँग आश्रमले छलफल गरिरहेको उनी बताउँछन् । नेकपा माओवादी केन्द्रका केन्द्रीय सदस्य निर्मल आचार्यले राजनीतिक समस्याबाट बढेको अतिक्रमणलाई राजनीतिक निकास दिनुपर्ने बताए । राजनीतिक रूपमा नै समाधान खोज्नुपर्ने उनको भनाइ छ । भोटको अपेक्षा गरेर अतिक्रमण बढाउने राजनीतिक दलहरूले नै त्यसको समाधान खोजेर आश्रमको जग्गा सुरक्षित गर्नुपर्ने तर्क उनको छ । दाङका प्रमुख जिल्ला अधिकारी हीरालाल रेग्मी पछिल्लो समय स्वर्गद्वारी आश्रमबाट प्रशासनमा त्यस्तो जानकारी केही नभएको बताए । उनले सार्वजनिक, निजी, संस्थागत, सरकारी, संघसंस्था कसैको पनि जग्गा अतिक्रमण गर्न नपाइने र जस्को हो त्यसैले उपभोग गर्नुपर्ने बताए ।"
"मुक्त भनिए, मुक्त गरिएनन्","काठमाडौं : कमैया र कमलहरीले पहिला माघ १ गते अर्थात् माघी पर्वका दिन मात्रै छुट्टी पाउँथे। जतिबेला कमैया प्रथा कायमै थियो। माघीकै बेला कमैया र कमलहरी साटफेरको चलन थियो। सरकारले २०५७ साउन २ गते भने पाँच जिल्लामा कमैया मुक्तिको घोषणा गर्यो। त्यसपछि पुरानो चलन हराउँदै गयो। तर, मुक्त कमैया पुनःस्थापनाको काम २१ वर्षसम्म सकिएको छैन। बिनायोजना र तयारी मुक्त घोषणा गरिएका कारण यति लामो समयसम्म पनि पुनस्र्थापनाको काम अधुरै रहेको हो, पूर्वकमलहरीसमेत रहेकी सांसद शान्ता चौधरी भन्छिन्, पहिला गरिबीको अन्त्य आवश्यक छ। गरिबी र जमिनसँग जोडिएका विषय समाधान गर्न नसकेसम्म समस्या ज्यूँका त्यूँ रहने प्रतिनिधिसभा सदस्य चौधरी बताउँछिन्। संघीय सरकारले सुरु गरेको पुनस्र्थापनाको बाँकी काम स्थानीय तहमा हस्तान्तरण भए पनि यसले प्राथमिकता पाएको देखिँदैन। यसलाई संघीय सरकारले नै पूर्णता दिनुपर्ने माग मुक्त कमैया र कमलहरीको छ। मुक्त कमैया समाजका अध्यक्ष पशुपति चौधरी स्थानीय सरकारलाई बिनाअधिकार जिम्मेवारी हस्तान्तरण गरेपछि समस्या भएको बताउँछन्। संघले २०७५ सालमा यो अधिकार स्थानीय तहलाई हस्तान्तरण गरेको थियो। मुक्त कमैया पुनस्र्थापनाको बजेट असार १५ गते मात्रै पठाइएको थियो, उनी भन्छन्, त्यसअघि पुनस्र्थापनाको काम गर्दै आएका मालपोत र भूमिसुधार कार्यालयले तथ्य तथ्यांक नदिएका कारण त्यो वर्षको बजेट फ्रिजसमेत भएको थियो। कमैयाले जमिनदारकहाँ बिनापारिश्रमिक काम गर्नुपथ्र्यो। ऋण तिर्न नसकेको वा जमानी बसेका कारण कमैया बस्नुपर्ने बाध्यता थियो। उनीहरूले जीवनयापनका लागि अन्नपात र लुगाफाटो पाउँथे। मूलतः थारू जातिका व्यक्ति वा परिवार कमैया बस्थे। मानवअधिकारसम्बन्धी अन्तर्राष्ट्रिय घोषणापत्रलगायत नेपाल पक्ष भएका विभिन्न सन्धिसम्झौता विपरीत छ यो प्रथा। नेपालको संविधान र कानुनले पनि यसलाई बर्जित गरेको छ। तर, अझै सरकारले पुनस्र्थापना कार्य सम्पन्न गरेको छैन। पुनस्र्थापना नभएकाहरू खोलाकिनार, सुकुम्बासी बस्ती, जंगल आसपास कष्टकर रूपमा जीवन गुजारा चलाइरहेका छन्। कञ्चनपुर, कैलाली, बर्दिया, बाँके र दाङमा यो प्रथा कायम थियो। सरकारको घोषणाबमोजिम पुनस्र्थापना गर्नुपर्ने कमैया परिवारको संख्या २७ हजार ५ सय ७० थियो। कञ्चनपुर ४ हजार ४ सय १८, कैलाली ८ हजार ९ सय ७५, बर्दिया ११ हजार ५ सय ५१, बाँके १ हजार ९ सय २१, दाङ ७ सय ५ कमैया थिए। कञ्चनपुरमा ४ हजार ३ सय ८१, कैलाली ८ हजार ५ सय ३३, बर्दिया ११ हजार ५ सय ९, बाँके १ हजार ८ सय ८३ को पुनस्र्थापना भएको छ। दाङमा सबैको पुनस्र्थापना भएको छ। कमैया श्रम ९निषेध० गर्नेसम्बन्धी ऐन, २०५८ र नियमावली २०६८ बन्यो। २०६५ पुस १७ गते मुक्त कमैया पुनस्र्थापना समस्या समाधान आयोग गठन आदेश जारी भयो। तत्कालीन भूमिसुधारमन्त्रीको अध्यक्षतामा आयोग बन्यो। मन्त्रालयमा भूमि व्यवस्थापन महाशाखा प्रमुखको संयोजकत्वमा सरोकारवाला मन्त्रालयका प्रतिनिधिसहित कार्यान्वयन समिति बन्यो। जिल्ला समन्वय समिति संयोजकको संयोजकत्वमा मुक्त कमैयाका प्रतिनिधि सम्मिलित जिल्ला समिति बन्यो। मुक्त कमैयालाई चार वर्गमा वर्गीकरण गरी परिचयपत्र उपलब्ध गराइयो। घर र जग्गा नभएकालाई क, सरकारी जग्गामा बसोबास गरेको र जग्गा नभएकाहरू ख, दुई कट्ठासम्म घरजग्गा भएकाहरू ग र त्योभन्दा बढी भएकाहरू घ वर्गमा परे। क वर्गमा परेकालाई सहरी क्षेत्रमा १ कट्ठा, राजमार्गसँग जोडिएको क्षेत्रमा २ कट्ठा र ग्रामीण क्षेत्रमा ५ कट्ठासम्म जग्गा उपलब्ध गराउने वा २ लाखसम्मको जग्गा उपलब्ध गराउन अनुदान दिने व्यवस्था गरियो। क वर्गमा परेकालाई घर बनाउन ५५ हजार रुपैयाँ र ३५ क्युबिक फिट काठ ९हाल १ लाख० उपलब्ध गराउने काम भयो। बसोबास गरेकै स्थानमा जग्गा उपलब्ध गराउन नसकेको अवस्थामा ख वर्गलाई समेत क वर्गको सुविधा पाए। यो अझै पूर्णरूपमा कार्यान्वयन छैन। थरू जातिकै अधिकांश अविवाहित महिला कमलहरी बस्न बाध्य थिए। पश्चिम तराईका मूलतः कमैया परिवारका छोरीहरू कमलहरी बस्नुपथ्र्यो। जुन प्रथा उन्मूलन गर्न कम्लरी संयुक्त संघर्ष समितिले २०७० जेठमा आन्दोलन गर्यो। सरकारी वार्ता टोली र संघर्ष समितिबीच २०७० जेठ २४ मा १० बुँदे सम्झौता भयो। सरकारले २०७० असार १३ गते कम्लहरी मुक्तिको घोषणा गर्यो। दाङ, बाँके, बर्दिया, कैलाली, कञ्चनपुर र सुर्खेतबाट ९ हजार ४ सय ९० मुक्त कमलहरी रहेको विवरण महिला, बालबालिका तथा समाज कल्याण मन्त्रालयले उपलब्ध गराएको थियो। जसमा दाङमा २ हजार ९ सय ४१, कैलाली २ हजार ७ सय ६७, बर्दिया २ हजार ४ सय ९५, कञ्चनपुरमा ७ सय ४१, बाँकेमा ५ सय ३० र सर्खुेतमा १६ कमलहरी थिए। पछि थपिएका समेत गरी हालसम्म ११ हजारभन्दा बढीलाई परिचयपत्र उपलव्ध गराएको जनाइएको छ। मन्त्रालयको नाम परिवर्तन भएकाले नयाँ परिचयपत्र छपाइ गरेर वितरण गर्न जिल्लामा निर्देशन दिएको जनाइएको छ। यस कार्यका लागि सबै जिल्लाहरूमा बजेट उपलव्ध गराइएको मन्त्रालयले जनाएको छ। अझै ४ हजार हलिया सुदूरपश्चिम र कर्णाली क्षेत्रका १२ जिल्लामा हलिया छन्। पहाडी जिल्लाका भूमिहीन केही मुक्त घोषणा पनि भएका छन्। यसमा दलित जातिका व्यक्ति वा परिवार बढी छन्। अन्य जातिका व्यक्ति वा परिवार पनि हलियाका रूपमा कायम छन्। सरकारले २०६५ भदौ २१ गते हलिया मुक्त घोषणा गरेको थियो। तत्कालीन शान्ति तथा पुनर्निर्माण मन्त्रालयले हलियाको लगत संकलन गरी २०६७ माघ १२ मा तत्कालीन भूमिसुधार तथा व्यवस्था मन्त्रालयलाई १६ हजार ९ सय ५३ परिवारको सूची बुझाएको थियो। २०६८ वैशाख १९ मा मुक्त हलियाको पुनस्र्थापनाका लागि हरि श्रीपाइलीको संयोजकत्वमा केन्द्रीय कार्यदल बन्यो। प्रमुख जिल्ला अधिकारीको संयोजकत्वमा जिल्ला मुक्त हलिया पुनस्र्थापना तथा अनुगमन कार्यदल गठन गरियो। २०७० चैत ७ मा मन्त्रिपरिषद्को निर्णयअनुसार मुक्त हलिया पुनस्र्थापना कार्यक्रम सुरुआत गरिएको थियो। नेपाल सरकार ९मन्त्रिपरिषद्० बाट २०७० चैतमा ७ मा गठन आदेश स्वीकृत भएर तत्कालीन भूमिसुधारमन्त्रीको अध्यक्षतामा योजना आयोगका सदस्य तथा सरोकारवाला मन्त्रालयका अधिकारी र मुक्त हलियाका प्रतिनिधि सम्मिलित १७ सदस्यीय निर्देशक समिति बन्यो। भूमि व्यवस्थापन महाशाखा प्रमुखको संयोजकत्वमा सरोकारवाला मन्त्रालयका प्रतिनिधिसहित ९ सदस्यीय समन्वय समिति बन्यो। मुक्त हलियालाई चार वर्गमा वर्गीकरण गरी परिचयपत्र उपलब्ध गराइएको छ। घर र जग्गा नभएकाहरू क, ९सरकारी वा साहुको जग्गामा० घर भएको जग्गा नभएको ख, थोरै जग्गा भएका र घर नभएकाहरू ग तथा थोरै जग्गा भएका र मर्मत गर्नुपर्ने जीर्ण घर भएकाहरू घ वर्गमा परे। क वर्गमा परेकालाई हिमाल पहाडमा ३ रोपनी वा तराईमा २ कठ्ठा जग्गा वा जग्गा खरिद गर्न २ लाख नगद र घर बनाउन हिमाल, पहाडमा ३।२५ लाख वा तराईमा २।२५ लाख उपलब्ध गराउने व्यवस्था गरिएको छ। ख वर्गमा परेकालाई हिमाल पहाडमा ३ रोपनी वा तराईमा २ कट्ठा वा जग्गा किन्न २ लाख नगद तथा गमा परेकालाई घर बनाउन हिमाल पहाडमा ३।२५ लाख वा तराईमा २।२५ लाख उपलब्ध हुन्छ। घ वर्गका लागि घर बनाउन १।२५ लाख दिने व्यवस्था छ। दार्चुला, बैतडी, डँडेलधुरा, कञ्चनपुर, बझाङ, बाजुरा, डोटी, अछाम, कैलाली, हुम्ला, जाजरकोट, सुर्खेतमा गरी १६ हजार ९ सय ५३ हलिया छन्। जसमा १२ हजार ८ सय २० को मात्रै पुनस्र्थापना भएको छ। अझै चार हजारभन्दा बढी हलियाको पुनस्र्थापना हुन सकेको छैन। राष्ट्रिय मुक्त हलिया समाज महासंघ नेपालका राष्ट्रिय अध्यक्ष ईश्वर सुनार सरकारले पुनस्र्थापनामा ध्यान नदिएको बताउँछन्। मुक्त घोषणा गरेर झारा टार्ने मात्रै काम गरेको आरोप अध्यक्ष सुनार लगाउँछन्। यो सामाजिक मुद्दा हो। यो प्रथा सामाजिक, सांस्कृतिक र आर्थिक हिसाबले कायम रहँदै आएको हो, उनी भन्छन्। आफूले हलियाको समस्या समाधान गर्न ९ बुँदे माग सरकारसमक्ष राखेको उनको भनाइ छ। बाँकीलाई तत्काल पुनस्र्थापना गर्नुपर्ने, कार्ड प्रमाणीकरण गर्नुपर्ने, पुरानो प्याकेज परिवर्तन गर्नुपर्ने, सीपमूलक, आयमूलक काममा मुक्त हलियालाई जोड्नुपर्नेलगायत माग छन्। सुदूरपश्चिमका ९ र कर्णालीका १० वटै जिल्लामा हलिया रहेको उनी सुनाउँछन्। कर्णालीका तीन जिल्लामा मात्रै लगत लिएकाले यो काम बाँकी सात जिल्लामा गर्नुपर्ने उनको माग छ। उनका अनुसार सरकारले जमिन किन्न दिने २ लाख र तराईमा घर बनाउन २ लाख २५ हजार र पहाडमा ३ लाख २५ हजार रकम कम भएको छ। यो समयनुकु्ूल बनाउनु पर्ने उनको भनाइ छ। हरूवाचरुवाबारे बेखबर १ कृषि वा पशुपालनका लागि राखिएका घरेलु श्रमिकलाई हरूवाचरुवा भनिन्छ। यो प्रथा मध्य तथा पूर्वी तराई क्षेत्रमा कायम छ। विस्तृत सर्वेक्षण, गणना र परिवार संख्या आधिकारिक रूपमा पहिचान नभएको सरकारी अधिकारी बताउँछन्। उनीहरूको पुनःस्थापनाको प्रयाससमेत भएको छैन। मुक्त कमैया, मुक्त हलियाजस्तै समस्याको सम्बोधन हुनुपर्ने माग सरोकारवाला गर्छन्। भूमिव्यवस्था, सहकारी तथा गरिबी निवारण मन्त्रालयले मुक्त कमैया, कमलरी, हलिया, हरूवा र चरुवाहरूको समस्या समाधान गर्न पाँच सदस्यीय अध्ययन समिति गठन गरेको छ। समितिका संयोजक सांसद तथा नागरिक अगुवा श्याम श्रेष्ठ छन्। यसमा हरि श्रीपाइली, गणेश विक, मन्त्रालयका उपसचिव चन्द्रबहादुर शिवाकोटी सदस्य र शाखा अधिकृत रेमान सिंह राना सदस्य सचिव छन्। सरकारले सञ्चालन गरेका पुनस्र्थापनालगायत कार्यक्रमको प्रगति, त्यसबाट सम्बोधन भएका विषय, पुनस्र्थापना भएका परिवारको संख्या र अवस्थालगायतको यकिन विवरण तयार गर्ने कार्यादेश समितिले पाएको छ। यस विषयमा प्रदेश सरकार, स्थानीय तहबाट कुनै नीतिगत एवं कार्यक्रमगत व्यवस्था भए, नभएको समेत अध्ययन गरी प्रतिवेदन पेस गर्न समितिलाई एक महिनाको समय दिइएको मन्त्रालयका प्रवक्ता एवं सहसचिव जनकराज जोशीको भनाइ छ। सम्बोधन हुन बाँकी रहेका मुक्त कमैया, हलिया, कमलरी र हरूवाचरुवाहरूको एकीकृत विवरण तयार गर्ने, पुनस्र्थापनाका लागि संघीय सरकार र प्रदेश सरकार र स्थानीय तहबाट के, कस्ता नीतिगत एवं कार्यक्रमगत व्यवस्था गर्न उपयुक्त हुन्छ स्पष्ट जिम्मेवारी किटान गरी कार्यक्रम कार्यान्वयन गर्न कार्य योजना तयार गरी पेस गर्ने कार्यादेशसमेत समितिलाई दिइएको छ। मन्त्रालयले पुनस्र्थापना हुन छुट भएका मुक्त कमैया, मुक्त हलियाको पहिचान, मुक्त कम्लरीहरूको अवस्था पहिचान, परिचयपत्र वितरण हरूवाचरुवाको अवस्था अध्ययन, स्थलगत अवलोकन, अध्ययन गर्न कार्यदल गठन स्थानीय तह र सरोकारवालासँग छलफल परामर्शको काम गरिरहेको छ।"
"बढ्यो साइबर अपराध, निसानामा बालबालिका","काठमाडौं : इमेल, इन्टरनेटसँगै विकास भएको सामाजिक सञ्जालले नागरिकको दैनिकीलाई सहज बनाएको छ। छिनभरमै विश्वको जुनसुकै कुनामा भएकासँग पनि सहजै कुराकानी हुन्छ। विशाल विश्वलाई खुम्च्याएर एउटा गाउँजस्तो बनाएको छ। तर, यसले सहजता मात्रै दिएन, अपराध पनि बढाउँदै लगेको प्रहरीको तथ्यांकले देखाउँछ। प्रहरी प्रधान कार्यालय साइबर ब्युरो भोटाहिटीको तथ्यांकअनुसार आर्थिक वर्ष २०७७०७८ मा ३ हजार ९ सय ६ वटा साइबर क्राइम (विद्युतीय अपराध)का मुद्दा दर्ता भए। यीमध्ये २ हजार ३ जना महिला साइबर क्राइमबाट पीडित छन्। १ हजार ४ सय ७१ जना पुरुष निसानामा परे। १८ वर्षमुनिका बालबालिका पनि पीडित बन्नेमा धेरै छन्। यो अवधिमा १ हजार ५२ जना बालिका साइबर क्राइमबाट पीडित बन्दा ५६ जना बालकले पीडा भोगे। प्रहरी प्रधान कार्यालय साइबर ब्युरोका प्रमुख नवीन्द्र अर्यालका अनुसार साइबर क्राइम बढ्नुमा लोभ लालच र छिटो पैसा कमाउने उद्देश्य देखिन्छ। प्रविधिको सदुपयोग यसमा बढी भएको छ। धेरैले सामान्य ठानेर सोसल मिडिया दुरुपयोग गरिरहेका हुन्छन्। प्रत्यक्ष भेट्न, कुराकानी गर्न नपर्ने हुँदा यस्तो अपराध बढिरहेको हो, उनले भने यस्ता उजुरी नआएको दिन हुँदैनन्। प्रहरीको अनुसन्धानअनुसार आर्थिक वर्ष २०७७०७८ मा ३ हजार ४ सय ५१ जना फेसबुकको माध्यमबाट साइबर क्राइममा परेका छन्। आव २०७८०७९ को पहिलो तीन महिनामा नै १ हजार ५ सय ४७ वटा साइबर क्राइमका घटना भए। यो तथ्यले यो आर्थिक वर्षमा यस्ता प्रकृतिको घटना अझै बढ्ने देखिन्छ। पछिल्लो घटनामा १८ वर्षमुनिका ४९ जना बालिका र २५ जना बालक पीडित छन्। बालबालिका पनि सामाजिक सञ्जाल र इन्टरनेटको पहुँचमा सहजै पुग्न सक्ने भएकाले उनीहरू बढी पीडित हुन थालेको प्रहरीको दाबी छ। आजकल इन्टरनेटको सुविधा भएको स्थानमा बालबालिकाले सामाजिक सञ्जाल नचलाएको घर हुँदैन, साइबर ब्युरोका प्रमुख अर्याल भन्छन्, अञ्जानमा अपराधसम्म पुग्ने बालबालिका धेरै छन्। फेसबुक, भाइबर, इमो, युट्युब, ह्वाट्सअप, ट्विटर, इन्ट्राग्राम, टिकटक, इमेल, ईसेवालगायतका सामाजिक सञ्जालबाट हुने अपराध बढ्दो क्रममा छ। ब्युरोका प्रमुख अर्याल साइबर क्राइम बढ्नुमा लोभ लालच र छिटो पैसा कमाउने उद्देश्य पनि मुख्य कारण देखिन्छ। धेरैले सामान्य ठानेर सोसल मिडिया दुरुपयोग गरिरहेका हुन्छन्। नेपालमा प्रयोग भएका सामाजिक सञ्जाल विदेशबाट सञ्चालन हुने हुँदा अपराध गर्ने मानिससम्म सजिलै पुग्न नसकिने अर्यालले बताए। यसका साथै अपराधका घटना भएपछि सम्बन्धित आईडीको डिटेल्स् माग्ने, मुख्य कार्यालयमा पत्राचार गर्ने, जवाफ माग्ने, सहयोग आदानप्रदान गर्ने गरिएको छ। अनुसन्धानका लागि प्रहरीले इन्टरपोलको सहयोग लिएर काम गरिरहेको जानकारी दिँदै अर्यालले कतिपय मुद्दाहरूमा सामाजिक सञ्जालका आधिकारिक निकाय आफ्नो क्षेत्राधिकारभन्दा बाहिरको विषय भनेर पन्छिने गरेको अनुभव सुनाए। उनी भन्छन्, साइबर क्राइमका मुद्दाहरू त सबै नै समाधान गरेका छौं। अर्यालका अनुसार ७० प्रतिशतभन्दा बढी व्यक्ति अहिले इन्टरनेटको पहुँचमा छन्। इन्टरनेट चलाउनेमध्ये ९५ प्रतिशतले स्मार्ट फोन प्रयोग गर्छन्। प्रविधिको दुरुपयोगले गर्दा पनि अपराध बढको छ। निसानामा बालबालिका हेटौंडाकी १४ वर्षीया बालिकाको अनलाइन गेम फ्रिफायर खेल्ने क्रममा बागलुङका केसी थरका युवकसँग चिनाजानी भयो। चिनाजानी प्रेममा परिणत भयो। भेटघाट बाक्लिन थाल्यो। भेटघाटका क्रममा फोटा तथा अन्तरंग भिडियो पनि युवकले हात पारे। जब सम्बन्धमा समस्या आउन थाल्यो युवकले बालिकाको फेसबुक ह्याक गरेर उक्त फोटो र भिडियोहरू अपलोड गरिदिए। जाहेरी प्रहरीमा पुग्यो। भक्तपुरकी एक बालिकाको भिडियो बनाएर म्यासेन्जरको स्टोरीमा एक युवकले पोस्ट गरे। बालिकाले हटाउन भनिन्, तर युवकले मानेन्। फेसबुक र ह्वाट्सअपमा कुराकानी हुने युवकले नै उनलाई त्यसो गरेका थिए। बालिकाले धेरै आग्रह गर्दा युवकले मान्नुको त परको कुरा धम्की दिन थाले। उनी बाध्य भएर प्रहरीसम्म पुगिन्। यी दुई घटना प्रहरी प्रधान कार्यालय साइबर ब्युरो भोटाहिटीमा एकै दिन दर्ता भएका हुन्। दैनिक यस्ता उजुरी लिएर अभिभावकको साथमा बालबालिका पनि पुगेकै हुन्छन्। विद्युतीय अपराधमा पर्नेमा बालबालिकाको संख्या बढ्दो क्रममा छ। कोही संलग्न छन् त कोही पीडित। युट्युबमा हेरेको भिडियो, नाटक वा प्रेङ्क (छक्याउने) खेललाई आफूले पनि नक्कल गर्दा अञ्जानमा अपराध गर्न पुग्ने बालबालिकाको संख्या दैनिक बढ्दै गएको प्रहरीको तथ्यांकले देखाउँछ। विभिन्न खेल र म्यासेजका कारण बालबालिका पीडित र पीडक दुवै बन्ने गरेको प्रहरी प्रधान कार्यालय साइबर ब्युरोका प्रमुख नवीन्द्र अर्याल बताउँछन्। अहिले भोटाहिटीमा रहेको नेपाल प्रहरीको साइबर ब्युरोमा विद्यालय पोसाकमा नै उजुरी दिन पुग्ने दर्जनौं भेटिन्छन्। प्रहरीले अनुसन्धान पछि पक्राउ गरेर ल्याएका पीडक बालबालिका पनि उत्तिकै भेटिन्छन्। यसमा १८ वर्षभन्दा कम उमेरका बालबालिकाको संख्या उच्च छ। प्रहरीको अनुसन्धानअनुसार आर्थिक वर्ष २०७७७८ मा ३ हजार ४ सय ५१ जना फेसबुकको माध्यमबाट साइबर क्राइममा परेका थिए। जसमा १८ वर्षमुनिका ४९ जना बालिका र २५ जना बालक नै पीडित भेटिए। सानै उमेरमा सामाजिक सञ्जालको प्रयोगबाट चिनजार हुँदै प्रेम सम्बन्धमा पुग्ने र अपरिपक्व उमेरमा नै सही निर्णय गर्न नसक्दा झगडा हुँदै सामाजिक सञ्जालबाटै अपराध गर्नसम्म बालबालिका पुग्ने गरेको छन्। साइबर ब्युरोका अनुसन्धान अधिकारी बुद्धि सुवेदीले विद्युतीय कारोबार ऐन २०६३ अनुसार नै अहिले अनुसन्धान र मुद्दा चल्ने गरेको बताए। सामाजिक सञ्जाललाई नियन्त्रण र नियमन गर्ने कानुन अहिलेसम्म नेपालमा बन्न सकेको छैन। ३५ दिने हदम्यादका कारण कतिपय घटनामा प्रभावकारी अनुसन्धान गर्न प्रहरीले सकेको छैन। साइबर क्राइमको जोखिमबाट बालबालिकालाई बचाउनको लागि परिवारभित्रकै सदस्यले ख्याल गर्नुपर्ने बालमनोविश्लेषक बासु आचार्य बताउँछन्।"
