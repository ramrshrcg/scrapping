शीर्षक,विवरण
"जोखिमपूर्ण समय आउँंदैछ, जोगिऔं","स्वास्थ्यविज्ञ भन्छन् अबको तीन सातामा कोरोना संक्रमणको उच्च जोखिम छ। केही दिनयता देशभर संक्रमणको दर अकासिँदै गएको छ। दैनिक १० हजारभन्दा बढी संक्रमित भइरहेका छन्। जाँच गर्नेमध्ये ५० प्रतिशतमा कोरोना संक्रमण भेटिन थालेको छ। सर्वसाधारणदेखि चिकित्सकसम्म संक्रमणमा परेका छन्। अबका केही साता निकै जोखिमपूर्ण हुने विज्ञहरूको अनुमान छ। विश्व स्वास्थ्य संगठन र स्वास्थ्यका विभिन्न टुल को प्रयोग गरेर संक्रमण फैलावटको आकलन गर्ने गरिएको छ। काठमाडौं उप्पत्यकामा संक्रमितको संख्या दोब्बरले बढ्दै गएको छ। प्रमुख सहर र भारतसँगका सीमा जोडिएका सहरमा संक्रमितको संख्या उच्च छ। संक्रामक दर बढ्दै गएकाले केही साता उच्च जोखिमपूर्ण छन्। महामारीबाट बच्न स्वास्थ्य सतर्कता अपनाउने र मापदण्ड लागू गर्नुको विकल्प छैन। छिमेकी भारतमा कोरोनाको नयाँ भेरियन्ट ओमिक्रोन व्यापक फैलिँदा सरकारले सीमा नाकामा पर्याप्त चेकजाँच र स्वास्थ्य सुरक्षाका मापदण्ड लागू गर्न सकेन। केहीको चेकजाँच गरे पनि अधिकांश त्यसै घर फर्किए। ससाना नाकामा निर्वाध आवत्जावत् भयो। भारतबाट फर्किनेमा कोरोना पोजेटिभ भेटिए पनि सीमा नाकामा होल्डिङको व्यवस्था हुन सकेन। अर्को विडम्बना, कैलाली, कञ्चनपुरलगायतका सीमा नाकाका बन्दै गरेका होल्डिङको निर्माणकार्य अझै सकिएको छैन। ती होल्डिङ सेन्टर कहिले बन्ने हुन् ? यसै भन्न कठिन छ। होल्डिङ सेन्टर नबन्दा संक्रमितहरू होम आइसोलेसनमा बस्ने भन्दै सीधै घर फर्के। स्वास्थ्य मादपण्ड पालना गराउन नसक्दा उनीहरूले सार्वजनिक यातायातको प्रयोग गरे। त्यही कारण कोरोना गाउँगाउँ पुग्यो। समुदायमै फैलिँदा नियन्त्रणभन्दा बाहिर गयो। बेलैमा सचेतना अपनाउन नसक्दाको परिणाम आज मुलुकले भोग्दैछ। सीमा नाकामा चेकजाँच र स्वास्थ्य मापदण्डको पालना नहुँदा वीरगन्ज, कैलाली, कञ्चनपुरलगायतका सीमा सहर कोरोना हटस्पट बनेका छन्। सर्वसाधारण मात्र होइन, स्वास्थ्यकर्मी संक्रमितको दर पनि उच्च छ। शिक्षण अस्पताल महाराजगन्ज, निजामती अस्पताल, गण्डकी अस्पतालमा ठूलो संख्यामा स्वास्थ्यकर्मी संक्रमित बनेका छन्। संक्रमित स्वास्थ्यकर्मी बढ्दै जाँदा बिरामीले उपचारै नपाउने हुन् कि भन्ने चिन्ता व्यक्त गर्न थालिएको छ। स्वास्थ्यकर्मी अभावले मेडिकल आईसीयु वार्ड नै बन्द गर्नुपर्ने अवस्था आइसकेको स्वास्थ्यकर्मी बताउन थालेका छन्। उपचार गर्ने डाक्टर, नर्स र स्वास्थ्यकर्मी नै बिरामी परेपछि सर्वसाधारणको उपचार कसले गर्ने ? सोचनीय र गम्भीर प्रश्न खडा भएको छ। अर्कोतिर, संक्रमण दर बढेसँगै अस्पतालमा बिरामी भर्नाको संख्या बढ्दै गएको छ। अस्पताल भरिभराउ हुन थालेका छन्। यस्तो बेला, झन् बढी स्वास्थ्यकर्मी चाहिन्छन्। तर, स्वास्थ्यकर्मी नै बिरामी परेपछि सर्वसाधारणले उपचार नै नपाई मृत्युवरण गर्नुपर्ने त होइन भन्ने प्रश्न खडा भएको छ। सरकारले कोरोना रोकथाम र नियन्त्रणका लागि केही आदेश जारी गरे पनि सहरबजार र उपचारमा मान्छेको भीडभाड घटेको छैन। दुई वर्षदेखि कोरोनाका कारण आर्थिक रूपमा हानि व्यहोरेका सर्वसाधारणका लागि अब घरभित्रै बसेर मुखमा माड लगाउन पनि गाह्रो भइरहेको छ। त्यसैले कोभिडबाट बच्दै दैनिकी चलाउनुपर्ने बाध्यता अर्कोतिर छ। यस्तो बेला काम पर्दा वा अत्यावश्यक कामका लागि मात्र बाहिर निस्कने र सुरक्षित भएर काम फत्ते गर्नेतिर सर्वसाधारणको ध्यान जानैपर्छ। महामारीलाई सरकार एक्लैले मात्र पनि पराजित गर्न सक्दैन। प्रत्येक नागरिक अनुशासित र सुरक्षित भएर यो महामारीबाट पार पाउन सकिन्छ। सरकारले पनि नागरिकलाई खोपको व्यवस्था गर्नैपर्छ। यस्तो विपत्को बेला अस्पतालसम्म आउन नसक्नेका लागि सरकारले घरघरमै पुगेर पनि खोप लगाउने व्यवस्था गर्नुपर्छ। त्यसका लागि नागरिक समाज, राजनीतिक दल, समाजसेवीको सहयोग लिएर सरकारले खोपलाई अभियानकै रूपमा सञ्चालन गर्न सक्छ।"
अन्ततः फेरि बढ्यो पेट्रोलको मूल्य,"काठमाडौं: नेपाल आयल निगमले पेट्रोलियम पदार्थको मूल्य बढाएको छ। पेट्रोलियम पदार्थको कारोबारबाट चर्को घाटा बेहोरेको निगमले इन्डियन आयल कर्पोरेशन (आइओस)लाई इन्धन खरिदबापतको रकम अपुग भएपछि डिजेल, पेट्रोल, मट्टितेल र हवाई इन्धनको मूल्यवृद्धि गरेको हो। निगमले आजराति १२ बजेदेखि लागू हुनेगरी डिजले, मट्टितेल र पेट्रोलमा प्रतिलिटर तीन रुपैयाँ तथा आन्तरिकतर्फको हवाई इन्धनमा प्रतिलिर रु पाँच तथा अन्तर्राष्ट्रियतर्फको हवाई इन्धनको मूल्यमा प्रतिकिलोलिटर १०० अमेरिकी डलर वृद्धि गरेको हो। मूल्यवृद्धि भएसँगै डिजेल र मट्टितेलको मूल्य प्रतिलिटर १२२, पेट्रोलको मूल्य १३९, हवाई इन्धन (आन्तरिक)को प्रतिलिटर रु १०६ र हवाई इन्धन (अन्तर्राष्ट्रियतर्फ) प्रतिकिलोलिटर ९९५ अमेरिकी डलर पुगेको छ। एलपी ग्यासमा अत्यधिक घाटा भए पनि ग्यासको मूल्य यथावत राखिएको निगमले जनाएको छ। पेट्रोलियमको मूल्य बढे पनि अझै निगमलाई १५ दिनमा रु एक अर्ब ८८ करोड घाटा हुने प्रवक्ता विनितमणि उपाध्यायले जानकारी दिए। निमलाई अझै पेट्रोलमा प्रतिलिटर १० रुपैयाँ ७२ पैसा, डिजेलमा छ रुपैयाँ ३३ पैसा र एलपी ग्यासमा प्रतिसिलिण्डर ६४६ रुपैयाँ १६ पैसा घाटा छ। निगमलाई हवाई इन्धन आन्तरिकतर्फ प्रतिलिटर नौ रुपैयाँ ६३ पैसा, अन्तर्राष्ट्रियतर्फ प्रतिलिटर २९ रुपैयाँ तीन पैसा र मट्टितेलमा प्रतिलिटर २२ रुपैयाँ ६४ पैसा नाफा रहेको छ।"
काठमाडौं जिल्ला अदालतको नियमित सेवा स्थगित,"काठमाडौंः काठमाडौं जिल्ला अदालतले नियमित सेवा स्थगित गरेको छ। अदालतले विज्ञप्ति जारी गर्दै १८ गतेसम्म सेवा संकुचन गर्ने निर्णय गरेको हो। ओमिक्रोन लगायतका विभिन्न भेरियन्टका कारण उत्पन्न विषम् र असहज परिस्थित उत्पन्न भएको साथै न्यायाधीशहरु र कर्मचारीलगायत गरी हालसम्म करिब ३० जना जनशक्तिमा संक्रमण देखिएको छ। धेरै न्यायाधीश, कर्मचारीहरुमा कोभिड १९ को मिल्दोजुल्दो लक्षणहरु देखिएको सन्दर्भमा सेवाग्राही, अदालतमा कार्यरत जनशक्ति र कानुन व्यवसायी एवं अदालतमा आउने अन्य सरोकारवालाहरुमा कोभिड संक्रमणको जोखिम न्युनीकरण गर्न अत्यावश्यक देखिएको र सम्मानित सर्वोच्च अदालतको माघ ४ को पूर्ण बैठकको निर्णयबाट स्थानीय परिस्थिति एवं जोखिमको अवस्था तथा संक्रमित भएको अवस्थासमेतको मूल्याकंनको आधारमा उपयुक्त देखिएको कामकारवाही र सेवा प्रवाहको व्यवस्था सम्बन्धित अदालतले मिलाउने भनी निर्देशन समेत प्राप्त भएको एवं जिल्ला सरकारी वकिल कार्यालय र जिल्ला बार इकाईका पदाधिकारीहरु सँगको छलफलबाट प्राप्त सुझाव समेतलाई मध्यनजर गरी यस अदालतको १८ गतेसम्म सेवा संकुचन गर्ने समेतका निर्णयहरु भएका छन्। अभियुक्तलाई अनुसन्धानको लागि हिरासतमा राख्न अनुमित दिने (म्याद थप), पक्राउ पुर्जि अनुमति, कल डिटेल अनुमति र जरुरी पक्राउ पूर्जीको समर्थनसम्बन्धी कार्यहरु भने नियमित हुनेछन्। त्यस्तै थुनुवा प्रतिवादी भएका मुद्दाको पेशी र सुनुवाई, ३अभियोगपत्र दर्ता गर्ने, अभियोगपत्रसाथ पेश भएका अभियुक्तको बयान लिने, थुनछेक, आदेश गर्ने, प्रहरीद्वारा पक्राउ परी आएका फरार प्रतिवादीको बयान तथा थुनछेक सम्बन्धी कार्य, बन्दीप्रत्यक्षीकरण सम्बन्धी निवेदन, मुद्दा फिर्ता, मिलापत्र, डिसमिस सम्बन्धी काम कारवाही, मुलुकी फौजदारी कार्यविधित संहिताका कार्यहरु हुनेछन्।"
भारतमा फेब्रुअरी २८ सम्म व्यवसायिक अन्तर्राष्ट्रिय उडान स्थगित,"कोभिड१९ महामारी पुनः फैलिन थालेपछि फेब्रुअरी २८ सम्मका लागि भारतबाट बाहिर जाने र अन्य मुलुकबाट यहाँ आउने अन्तर्राष्ट्रिय उडान स्थगित भएको भारतीय उड्डयन अधिकारीहरूले बुधबार बताएका छन्। मुलुकको नागरिक उड्डयन महानिर्देशनालय (डीजीसीए)ले जारी गरेको परिपत्रअनुसार डीजीसीएले तोकेरै स्वीकृत गरेको अन्तर्राष्ट्रिय सबै कार्गो सञ्चालन तथा उडानका लागि यो प्रतिबन्ध लागू हुने छैन। भारतको नागरिक उड्डयन महानिर्देशनालय जारी गरेको आदेशमा भनिएको छ, 'सन् २०२१ को नोभेम्बर २६ मा गरिएको महानिर्देशनालयको परिपत्रमा आंशिक परिमार्जन गरिएको छ।' 'पछिल्लो निर्णय अनुसार भारतबाट विदेश जाने र विदेशबाट यहाँ आउने अन्तर्राष्ट्रिय वाणिज्य यात्रु सेवालाई फेब्रुअरी २८ को राति २३:५९ बजेसम्मका लागि विस्तार गर्ने निर्णय गरिएको छ,' परिपत्रमा उल्लेख छ, 'तथापि, एअर बबल प्रबन्धअन्तर्गत हुने सबै उडानहरू भने यस निर्णयबाट प्रभावित हुने छैनन्।' बढ्दो कोभिड सङ्क्रमणको फैलावटलाई नियन्त्रण गर्न भारतले मार्च २०२० को अन्त्यतिर राष्ट्रव्यापी लकडाउनका साथै अन्तर्राष्ट्रिय तथा राष्ट्रिय उडानहरू स्थगित गरेको थियो। तर झण्डै दुई महिनाको अवरद्धतापछि २५ मे, २०२० देखि घरेलु उडान पुनः सञ्चालनमा आउन सुरु भएको थियो। ओमिक्रोनले अमेरिकी आर्थतन्त्र कमजोर बन्दैन : एलेन कोरोनाभाइरसको पछिल्लो भेरिएन्ट ओमिक्रोनले आगामी महिनाहरूमा अमेरिकी आर्थिक वृद्धिलाई सामान्य प्रभाब पारेपनि यसका कारण अमेरिकी अर्थतन्त्र कमजोर नबन्ने अर्थमन्त्री जेनेट एलेनले बताएका छन्। 'ओमिक्रोनले अमेरिकी अर्थतन्त्रको तौल गर्नेछ तर यसलाई कमजोर गर्ने छैन,' विभिन्न शहरबाट वासिङ्टनमा भेला भएका नगरप्रमुखहरूसँगको छलफलपूर्व मन्त्री एलेनले बुधबार बताए। उनले भने, 'पक्कै पनि, ओमिक्रोनले एउटा चुनौती प्रस्तुत गरेको छ आगामी महिनाहरूमा केही तथ्याङ्कलाई असर गर्ने सम्भावना छ, तर म विश्वस्त छु कि यसले एक शताब्दीको सबैभन्दा बलियो आर्थिक अर्थतन्त्रलाई कमजोर पार्ने छैन।' ओमिक्रोनको सङ्क्रमणले गर्दा थुप्रै अमेरिकीहरूले आफ्नो रोजगारीलाई निरन्तरता दिन कठिन परेको छ। कर्मचारीहरूको अभावले गर्दा एयरलाइन्सले क्रिसमसदेखि हजारौं उडानहरू रद्द गरेका छन्। कोभिड१९ को वृद्धिको परिणामस्वरूप सन् २०२२ को पहिलो चौमासिकमा आर्थिक वृद्धि सुस्त हुने अनुमान अर्थशास्त्रीहरूले गरेका छन्। तर एलेनले आफ्नो ह्वाइट हाउसको नियुक्तिको केही हप्तापछि मार्च २०२१ मा कांग्रेसद्वारा पारित अमेरिकी उद्धार योजनालाई अघि बढाउने देखिएको छ। संसारका सबैभन्दा पाका व्यक्ति ग्रासियाको ११२ वर्षमा निधन काठमाडौं: विश्वका सबैभन्दा पाका व्यक्ति स्पेनिस साटर्निनो डे ला फुएन्टे गार्सियाको ११२ वर्षको उमेरमा निधन भएको छ। गिनिज वर्ल्ड रेकर्ड्सले बुधबार सो जानकारी दिएको हो। करिब चार महिना पहिले ११२ वर्ष २११ दिन हुँदा उहाँ जीवितमध्ये उनी विश्वकै सबैभन्दा पाको व्यक्ति घोषित भएका थिए। उनको आगामी महिना ११३औं जन्मदिन मनाउन लागिएको थियो। फेब्रुअरी ११, १९०९ मा लियोनको पोन्टे क्यास्ट्रोमा जन्मेका गार्सिया १५ मिटर (४९ फिट) अग्लो थिए। सन् १९३६ मा भएको स्पेनी गृहयुद्धमा सामेल हुन उनको होचो कदका कारण भर्ति हुन नपाएपछि पछि उनी एक सफल जुत्ता व्यवसायी बनेका थिए। सात छोराछोरी, १४ नातिनातिना र २२ पनातिपनातिनीहरूका अभिभावक उनी पछिल्लो समय उमेरका कारण सक्रिय जीवनबाट टाढा थिए। गिनिज बुक्स अफ वल्डए रेकर्डको वेवसाइट अनुसार अहिलेसम्म रेकर्ड गरिएको सबैभन्दा पाको व्यक्ति फ्रान्सकी जीन लुइस कालमेन्ट थिए। सन् १८७५ फेब्रुअरीमा जन्मएकी कालमेन्टको सन् १९९७ मा १२२ वर्ष १६४ दिनको उमेरमा निधन भएको थियो। ओमिक्रोन भेरियन्टप्रति सजक रहन डब्ल्यूएचओको आग्रह विश्व स्वास्थ्य संगठनका महानिर्देशक डा टेड्रोस एडानोम गेब्रेयससले कोभिड१९ को नयाँ भेरिएन्टलाई सामान्यरूपमा लिइनु सही नहुने बताएका छन्। जेनेभामा आयोजित नियमित पत्रकार सम्मेलनमा गेब्रेयससले ओमिक्रोन भेरिएन्टले यसअघिको डेल्टाभन्दा कम जटिल प्रकारको कोभिड गराउँछ भनेर बेवास्ता नगर्न विश्व समुदायलाई आग्रह गरेका हुन्। ओमिक्रोन अन्य भेरियन्टभन्दा कम घातक हुनसक्ने भए पनि यसलाई नजरअन्दाज गर्न नहुने उनको सुझाव छ। गेब्रेयसले ओमिक्रोनका कारण मानिसहरू अस्पताल भर्ना भइरहेको र मत्यु पनि भएकाले स्वास्थ्य केन्द्रमा अत्यधिक भीडभाड बढेको सम्मेलनमा बताए। संसारभर ओमिक्रोनको अस्वभाविक वृद्धिसँगै नयाँ भेरिएन्ट देखिनसक्ने भन्दै तत्काल कोभिड महामारी अन्त्य नहुने भन्दै यसका लागि निगरानी तथा मूल्याङ्कन गर्न आवश्यक रहेको उनले बताए। ओमिक्रोनका कारण गत हप्ताभित्रै विश्वभर एक करोड ८० लाख नयाँ संक्रमित थपिएको भन्दै उनले खोप नलगाएका मानिसहरू गम्भीर सङ्क्रमित र मृत्यु हुने उच्च जोखिममा रहेको बताए। ओमिक्रोन भेरिएन्ट फैलिएयता युरोप र एशियामा दैनिक सङ्क्रमितको सङ्ख्या ह्वात्तै बढेको छ। अमेरिकाले अफगानिस्तानलाई कोरोनाविरुद्धको खोप दिने अमेरिकाले अफगानिस्तानलाई कोरोना भाइरसविरुद्ध लड्न सहयोगी हुने सामग्रीहरु उपलब्ध गराउने भएको छ। अफगानिस्तानलाई दिने सहयोग बन्द गरेको अमेरिकाले मानवीय नाताले कोरोनासम्वन्धी सामग्रीहरु उपलब्ध गराउन लागेको हो। अफगानिस्तालाई अहिले दश लाख खोप उपलब्ध गराउने निर्णय भएको अधिकारीहरुले जानकारी दिएका छन्। अमेरिकी विदेश मन्त्री एन्टोनी ब्लिन्केनले कोभ्याक्समार्फत् खोप उपलब्ध गराउन लागेको स्पष्ट पारे। उपलब्ध गराउन लागिएको खोपमध्ये आठ लाख ४० हजार खोप जोनसन एण्ड जोनसन खोप रहेको पनि उनले जानकारी दिए। विदेशमन्त्री एन्टोनीले सामाजिक सञ्जाल ट्वीटरमा लेख्दै अमेरिकाको सहयोगले अफगानिस्तानका जनतालाई ठूलो राहत पुग्ने विश्वास व्यक्त गरे। अमेरिकाले अफगानिस्तानलाई ३० करोड ८० लाख अमेरिकी डलर बरावरको विभिन्न सहयोग गर्ने घोषणा यसअघि नै गरेको थियो। अफगानिस्तानमा तालिबान विद्रोहीहरुले सत्ता कब्जा गरेपछि रुष्ट भएको अमेरिकाले अन्य सहयोग बन्द गरेपनि कोरोना महामारीबाट बचाउन आवश्यक पर्ने केही सहयोग भने गरिरहेको छ।"
नुवाकोटमा एकैदिन ४० महिलासहित ७४ संक्रमित,"नुवाकोट : काठमाडौसंगै जोडिएको नुवाकोटमा कोरोना सङ्क्रमणदर बढ्दै गएको छ। संक्रमणको तुलनामा निको हुनेहरु कमि रहेका छन्। १२ स्थानीय तह रहेको पहाडि नुवाकोटमा समुदायस्तरमा कोरोनाको सङ्क्रमण फैलिएर नियन्त्रणमा लिने प्रयास भइरहेको समयमा बिरामीको उपचारमा खटिने स्वास्थ्यकर्मीदेखि सार्वजनिक सेवा प्रवाह गर्ने कार्यालयका कर्मचारीमासमेत कोरोना सङ्क्रमण पुष्टि हुनेदर बढेसँगै रोगबाट उच्च सावधानी अपनाउन अपिल गरिएको छ। पछिल्लो २४ घण्टामा ४० महिलासहित ७४ जना संक्रमित भएका छन्। सोही अवधिमा २ जनामात्रै संक्रमित निको भएको स्वास्थ्य कार्यालय नुवाकोटले जनाएको छ। सक्रिय संक्रमितमध्ये ५ जना अस्पतालमा, ४ जना अस्पतालको कोभिड वार्डमा र १ जना आइसियुमा रहेका छन् भने अन्य सवै होम आइसोलेसनमा रहेको अस्पतालका वरिष्ठ जनस्वास्थ्य प्रशासक महेन्द्रध्वज अधिकारीले जानकारी दिए। उनका अनुसार वुधवार नुवाकोटमा ७४ जना आरटिपिसिआर र ८९ जनाको एन्टिजेन परिक्षण गर्दा ८९ जना सक्रिय संक्रमित भएको पुष्टि भएको छ। १२ मध्ये ककनी गाउंपालिकामा मात्रै शुन्य संक्रमित रहेका छन्। नुवाकोट जिल्ला अस्पताल त्रिशूलीमा दुई विशेषज्ञ चिकित्सक, चार मेडिकल अधिकृतसहित ३० स्वास्थ्यकर्मीलाई कोरोना सङ्क्रमण देखिएको मेडिकल सुपरिटेन्डेण्ट डा दीपेन्द्र पाण्डेले जानकारी दिए। उनका अनुसार कोरोना नियन्त्रणका लागि अग्रपङ्क्तिमा रहेर सेवा पुर्याउने अधिकांश चिकित्सकस्वास्थ्यकर्मी भाइरसबाट सङ्क्रमित भएका छन्। अस्पतालका विशेषज्ञ चिकित्सक, मेडिकल अधिकृत, नर्स, पारामेडिक्स, प्रयोगशालाकर्मीलाई लक्षणसहितको समस्या देखिएसँगै गरिएको परीक्षणमा कोरोना सङ्क्रमण पुष्टि भएको छ। अस्पतालका मेसु पाण्डेले अगाडि भने जाँच गराउन आउने बिरामीको दर बढिरहेको समयमा स्वास्थ्यकर्मी आफै सङ्क्रमित भएकाले सेवा दिन कठिनाइ भएको छ। अस्पतालको स्त्रीरोग तथा प्रसूति सेवा विभागमा कार्यरत तीन विशेषज्ञ चिकित्सकलाई कोरोना सङ्क्रमण भएपछि सेवा प्रभावित भएको छ। अस्पतालले सूचना जारी गर्दै उक्त विभागबाट उपलब्ध गराइने विशेषज्ञ सेवा केही दिनका लागि प्रभावित भएको जानकारी दिएको हो। मानिसको भीडभाड बढेको र स्वास्थ्य मापदण्डको पालना नहुँदा सङ्क्रमणदर बढेसँगै सामान्य प्रकृतिका बिरामी तथा केही समयपछि शल्यक्रिया गर्दा पनि हुने बिरामीलाई हाल अस्पतालमा नआउन अनुरोध गरिएको छ। वुधबारसम्म ८७ महिलासहित एकसय ७७ जना सक्रिय संक्रमित रहेका छन्। जिल्लाको प्रमुख कार्यालय विदुरस्थित जिल्ला प्रशासन कार्यालयका कर्मचारी पनि सङ्क्रमित भएका छन्। जिल्ला प्रशासन कार्यालय नुवाकोटका केही कर्मचारीमा कोरोना सङ्क्रमण पुष्टि भएको तथा केहीलाई रोगसँग मिल्दोजुल्दो लक्षणसहितको स्वास्थ्यमा समस्या देखिएको छ। जिल्लामा सेवा प्रवाहका लागि महत्वपूर्ण निकायका रूपमा रहेको प्रशासनका कर्मचारीमा कोरोना देखिएकाले अत्यावश्यक परेकाका लागि मात्रै सेवा लिन आउन अनुरोध गरिएको छ। प्रशासन कार्यालयले सूचना जारी गर्दै कार्यालयको अग्रस्थानमा रहेर सेवा पुर्याउँदै आएका केही कर्मचारीमा लक्षणसहितको स्वास्थ्यमा समस्या देखिएकाले सोमबार गरिएको परीक्षणमा कोरोना पुष्टि भएको हो। सङ्क्रमणका कारण कर्मचारी आइसोलेसनमा बसेसँगै जनशक्ति नहुँदा सेवा थप प्रभावित हुनसक्ने भएकाले अत्यावश्यक सेवाका लागि मात्रै आउन सेवाग्राहीलाई आग्रह गरिएको छ। अत्यावश्यक सेवा लिनका लागि मात्र आउन प्रशासनले अनुरोध गरे पनि फोटोसहितको मतदाता नामावलीमा नाम दर्ता, राष्ट्रिय परिचयपत्र, लामो समय रोकेर एक साताअघिदेखि सुरु गरिएको विद्युतीय राहदानी बनाउनेको सङ्ख्या भने दैनिक १ सय जना भन्दा बढी पुग्ने गरेका छन्। नुवाकोटमा कोरोनाका कुल सङ्क्रमित वुधबारसम्म तीनहजार चारसय ७१ जना महिलासहित आठहजार ५ सय ७६ जना पुगेको छ। जसमध्ये आठहजार तीनसय ४७ जना निको भएको स्वास्थ्य कार्यालय नुवाकोटले जनाएको छ।"
मुस्ताङको एक किराना पसलमा आगलागी,"जोमसोम : मुस्ताङको एक किराना पसलमा आगलागी भएको छ। घरपझोङ गाउपालिका३ पुथाङ एअरपोर्टस्थित सहारा फ्रेस हाउस तथा किराना पसलमा बुधबार साझ करिब ७ः ४५ बजेको समयमा अचानक आगलागी भएको जिल्ला प्रशासन कार्यालय मुस्ताङले जनाएको छ। पुथाङ एअरपोर्टस्थित देव तामाङको पसलमा आगलागी भएको प्रमुख जिल्ला अधिकारी नेत्रप्रसाद शर्माले जानकारी दिए। किराना पसलमा आगलागी भएको सूचना प्राप्त भएपछि नेपाल प्रहरी, सशस्त्र प्रहरी र नेपाली सेनाको टोली आगो नियन्त्रणमा लिन घटना स्थलमा पुगेका थिए। प्रजिअ शर्माले सुरक्षा निकाय र स्थानीयबासीको सहयोगमा अहिले आगो नियन्त्रणमा आईसकेको बताए। यसअघि सुरक्षा निकाय र स्थानीयले आगलागी भएको पसलबाट ग्यास सिलिन्डरसहित अन्य सामान बाहिर निकालेले थिए। पसलमा अचानक आगलागी भयो, अहिले आगो नियन्त्रणमा आईसकेको छ ,प्रजिअ शमौले भने, आगलागीबाट भएको क्षति विवरण संकलन हुँदैछ। प्रजिअ शर्माले आगलागीको कारण खुल्न नसकेको बताए । यस्तै पसलमा अचानक आगलागी भएपछि पसल सञ्चालक तामाङको आधा जसो सामान जलेर नष्ट भएको स्थानीय पेमा छेतेन बिकले जानकारी दिए। उनका अनुसार सुरक्षा निकाय र स्थानीयको सहयोगमा आगो नियन्त्रणमा लिएको र अन्य घरमा फैलिन नपाएको उल्लेख गरे।"
ठूलापोखरामा चौवाह सामुदायिक स्वास्थ्य इकाइको स्थापना,सन्धिखर्क : अर्घाखाँचीको छत्रदेव गाउँपालिका६ ठुलापोखरामा चौवाह सामुदायिक स्वास्थ्य इकाइको स्थापना गरिएको छ। स्वास्थ्य सेवाको पहुँच नपुगेको स्थानमा सामुदायिक स्वास्थ्य इकाइको स्थापना भएपछि स्थानीयहरु खुशी भएका छन्। उक्त स्थानमा कुमाल समुदायको बढी बसोबास रहेको छ। वडा नम्वर ६ ठूलापोखराको चौवाह आसपासका स्थानीयलाई स्वास्थ्य सेवा लिन सहजता होस भन्ने उदेश्यले सामुदायिक स्वास्थ्य इकाइको स्थापना गरिएको वडा अध्यक्ष कमल पौडेलले बताए। सामुदायिक स्वास्थ्य इकाइको बुधबार एक कार्यक्रमकाबीच छत्रदेव गाउँपालिकाका अध्यक्ष लेखनाथ पोख्रेलले समुद्धाटन गरेका हुन्। सामुदायिक स्वास्थ्य इकाइको उद्धाटन गर्दै अध्यक्ष पोख्रेलले चौवाह आसपासका स्थानीयलाई स्वास्थ्य सेवा लिन सजिलो होस भन्ने उद्धेश्यका साथ सामुदायिक स्वास्थ्य इकाइको स्थापना गरिएको बताए। प्राथमिक स्वास्थ्य केन्द्र र स्वास्थ्य चौकीहरुको पहुँच भन्दा टाढा रहेका स्थानहरु पालिकाका ४ स्थानमा सामुदायिक स्वास्थ्य इकाइ स्थापना गरिएको उनको भनाई छ। उनले छत्रदेव गाउँपालिकालाई नेपालकै नमुना गाउँपालिका हुने गरी काम गरिरहेको बताउँदै निर्वाचनको समयमा जनतासामु गरेको वाचा पूरा गरेको जानकारी दिए। प्रमुख प्रशासकीय अधिकृत भेषराज पन्थले सामुदायिक स्वास्थ्य इकाइबाट प्राप्त हुने स्वास्थ्य सेवाको भरपुर उपयोग गर्न स्थानीयलाई आग्रह गरे। उनले उर्वर भूमी चौवाहको विकासका लागि गाउँपालिकाले प्राथमिकताका साथ काम गरेका बताएका छन्।
चिडियाखाना आउँदै हुनुहुन्छ? खोप कार्ड नबिर्सिनुहोला,"काठमाडौं: पछिल्लो समय कोरोना भाइरस सङ्क्रमितको सङ्ख्या बढ्दै गएपछि जावलाखेलस्थित सदर चिडियाखाना अवलोकनका लागि खोप कार्ड अनिवार्य गरिएको छ। कारोना सङ्क्रमित बढेकाले चिडियाखाना अवलोकनका लागि आजदेखि उक्त नियम लागू गरिएको हो। 'अवलोकनकर्ताले अनिवार्यरूपमा सरकारले जारी गरेको स्वास्थ्य मापदण्ड पालना गर्नुका साथै कोरोना भाइरसविरुद्धको खाप काड पनि साथमा लानु पर्नेछ,' चिडियाखानाका सूचना अधिकारी लीना चालिसेले भने। सामान्य अवस्थामा जति पनि मानिसलाई अवलोकनका लागि प्रवेशमा पनि रोक लगाइएको छ भने एकपटकमा ५०० मात्र प्रवेश गर्न पाउने नियम बनाइएको छ। त्यसैगरी अवलोकनकर्ताले अब मास्क अनिवार्य, चिडियाखानाभित्र बसेर खान र जीव जनावरलाई खुवाउन छुन नपाउने, सेनिटाइजर अनिवार्य प्रयोग गर्नुपर्ने, आफू गएको समूहसँग मात्रै घुलमिल हुन मिल्ने जस्ता मापदण्डको पालना गर्नुपर्ने छ। आगामी दिनमा कोरोना बढ्दै गए थप स्वास्थ्य सुरक्षा पालना गर्ने आवश्यक परे २०० मा अवलोकनकर्तालाई प्रवेश गराइने पनि जनाइएको छ। स्वास्थ्यमापदण्ड पालना गर्दै यसअघि झै हरेक दिन बिहान १० देखि साँझ ५ बजेसम्म अवलोकनका लागि सञ्चालन हुनेगरी नै मापदण्ड तयार गरिएको छ। हालः चिडियाखानामा ११० प्रजातिका एक हजार ६८ जीवजनावर छन्। जहाँ मुख्य आकर्षणका रूपमा बाघ, भालु, चितुवा, रेडपाण्डा (रातो हाब्रे) छन्। ती प्रजातिमध्ये ३३ स्तनधारी, ६१ चरा, आठ उभयचर र १७ प्रजातिका माछा छन्। नेपालमा लोप हुन लागेको भनी सूचीकृत ३८ दुर्लभ वन्यजन्तुमध्ये १५ लाई चिडियाखानाले संरक्षण गरी प्रदर्शनीमा राखेको छ। उक्त स्थानमा अवलोकनका गर्न विदेशीलाई रु १०००, सार्क राष्ट्रका पाहुनालाई रु ५००, नेपालीलाई रु २००, विद्यार्थीलाई रु १३५ र ज्येष्ठ नागरिकका लागि रु ९० शुल्क निर्धारण गरिएको छ। तत्कालीन राणा प्रधानमन्त्री श्री ३ जुद्धशम्शेर जंगबहादुर राणाले सन् १९३२ मा निजी चिडियाखानाका रूपमा स्थापना गरेका थिए।"
प्रधानन्यायाधीश विरुद्ध बारले अब 'भर्चुअल' आन्दोलन गर्ने,"काठमाडौं: नेपाल बार एशोसिएसनले प्रधानन्यायाधीश चोलेन्द्र शमशेर रानाविरुद्ध निरन्तर आन्दोलन जारी रहेको बताएको छ। बारले एक विज्ञप्ती जारी गर्दै सर्वोच्च अदालत प्राङ्गणमा गरिँदै आएको विरोध अब भर्चुअलरुपमा गर्ने जनाएको छ। माघ १५ गतेसम्मका लागि स्वरुप परिवर्तन गरी भर्चुअल माध्यमबाट अन्तरक्रिया गर्ने बारले जनाएको छ। कोभिड संक्रमण र सेवा संकुचन गरिएको अवस्थामा मौका छोपेर समग्र प्रक्रियामा सहभागी हुनसक्ने सम्भावना समेतलाई मध्यनजर गरी नेपाल बारको आन्दोलन फरकरुपमा जारी राख्दै प्रधानन्यायाधीश चोलेन्द्र शम्शेर जबराले बोलाउने न्यायपरिषद, न्याय सेवा आयोग समेतका बैठकमा सहभागी नहुन सम्बन्धित पदाधिकारीहरुलाई पुनः ध्यानाकर्षणका साथ अनुरोध गर्दै मिति २०७८ माघ गतेदेखि विरोध कार्यक्रमको वर्तमान स्वरुपलाई परिवर्तन गरि भर्चुअल माध्यमबाट कानुन व्यवसायी, नागरिक समाज, राजनीतिक दल, सांसद समेतसँग व्यापक जनमत सिर्जना गर्ने, राजीनामा दिन वा महाअभियोग लगाउन बाध्य पार्ने वातावरण बनाउने र यसैबीच प्रधान न्यायाधीश चोलेन्द्र शम्शेर जबराले थप सक्रिय भई थप भूमिका लिन लागेमा भौतिकरुपमा नै सशक्त विरोध कार्यक्रम गरिने व्यहोरा सम्बन्धित सबैमा जानकारी गराउँदै हालसम्म नेबाएको अभियानलाई साथ, सहयोग र समर्थन गरिरहन भएका सबैलाई हार्दिक धन्यवाद तथा आभार व्यक्त गर्दै भर्चुअल माध्यमबाट गरिने कार्यक्रममा सक्रिय सहभागी हुन र नेबाएले अनुरोध गरेको समयमा भौतिक रुपमा समेत सहभागी हुनका लागि हार्दिक अनुरोध गरिन्छ। कोभिड संक्रमणबाट पीडित कानून व्यवसायीहरु, न्यायाधीशहरु तथा कर्मचारीहरु सबैको शिघ्र स्वास्थ्य लाभको कामना गर्दै यहाँहरुको निरन्तर सहयोग र सद्भावका लागि हार्दिक धन्यवाद, सूचनामा भनिएको छ।"
कोरोना त्रास : सुनसान पर्यटकीय क्षेत्र,"पोखरा : द्रुत गतिमा कोरोना संक्रमण फैलन थालेपछि यहाँका पर्यटकीय क्षेत्र सुनसान भएका छन्। दोस्रो लकडाउन हटेपछि असोज महिनाको दोस्रो सातादेखि पोखराका पर्यटकीय क्षेत्रमा चहलपहल बढेको थियो। यहाँ सञ्चालनमा रहेका सहासिक खेलहरु प्याराग्लाइडिङ, बन्जी जंप, जिपलाइन लगायतका गतिविधि गर्ने पर्यटकको पनि उस्तै चाप थियो। अंग्रेजी नयाँ वर्ष र त्यसपछिका केही दिनसम्म पनि दैनिक ३ सयभन्दा बढीले पोखराको आकाशमा प्याराग्लाइडिङ गरेको नेपाल हवाई खेलकुद संस्थाका अध्यक्ष कृष्ण भण्डारीले बताए। ओमिक्रोन त्रासका कारण यति बेला भने पर्यटन उद्योग सुनसान रहेको भण्डारीले सुनाए। अंग्रेजी नयाँ वर्षमा पोखरामा भएको सडक महोत्सव अघि देखि नै भारतीय पर्यटक पनि निजी गाडीमा आउने क्रम बढेको पोखरा पर्यटन परिषदका अध्यक्ष गोपीबहादुर भट्टराईले बताए। यति बेला भने पर्यटकको संख्या ५ प्रतिशत पनि नरहेको उनले बताए। यहाँ भएका पर्यटक पनि जान थालेको र मार्च, अप्रिल महिनाकालागी विदेशी पर्यटकले गरेको बुकीङ पनि क्यानसिल गर्न थालेको परिषदका अध्यक्ष भट्टराईले बताए। नयाँ वर्षको तीन दिन पोखराको लेकसाइड, बेगनासताल किनार मात्र होइन धम्पुस र सराङ्कोट लगायतका क्षेत्रमा पनि पर्यटकको चहलपहल बढेको थियो। न्यू इयर इभको दिन लेकसाईडका ८० प्रतिशतभन्दा बढी होटलमा अकुपेन्सी रहेको पश्चिमाञ्चल होटल संघ पोखराका अध्यक्ष लक्ष्मण सुवेदीले बताए। सन् २०२२ लाई स्वागत गर्न रेस्टुरेन्ट एण्ड बार एसोसियसन (रेबान) पोखराले सडक महोत्सव आयोजना गरेकोले नयाँ वर्षको अघिल्लो रात लेकसाइड र पोखरा वरपरका होटल पनि भरिभराउ भएका थिए। त्यसपछि पनि भारतीय र आन्तरिक पर्यटक चहलपहल भइरहेको थियो। कोभिड विरुद्धको खोप लगाएर पर्यटक घुम्न निस्कन थालेका थिए। पछिल्लो समयमा द्रुत गतिमा फैलिएको कोरोना भाइरसका कारण लामो समय थला परेर चलायमान हुँदै गरेको पर्यटन उद्योग पुन पर्यटक बिहीन भएको पोखरा पर्यटन परिषदका पूर्व अध्यक्ष सोमबहादुर थापाले बताए। यति बेला पोखराको सबैभन्दा व्यस्त रहने बिजीबी क्याफे सुनसान रहेको छ। मंगलबारदेखि क्याफे सुनसान रहेको क्याफेका सञ्चालक मध्येका एक योगेश भट्टराईले बताए। जिल्ला प्रशासन कार्यालय कास्कीले कास्की जिल्लामा कोरोना संक्रमण दर ५० प्रतिशत रहेको जनाएको छ। यसैले कोरोना संक्रमण नियन्त्रण गर्न सिनेमा हल, पार्टीप्यालेस, दोहारी डान्सबार लगायत सञ्चालन नगर्न जिल्ला प्रशासन कार्यालय कास्कीले सूचना जारी गरेको छ।"
टिपर चालक पक्राउ,काठमाडौं : गएराती कोटेश्वर चोकमा मोटरसाइकललाई ठक्कर दिई फरार भएका टिपर चालक सुब्बा श्रेष्ठ बुधबार पक्राउ परेका छन्। गएराती करिब ११ः१५ मा ना१क ४५०२ नम्बरको टिपरले प्रदेश नं ३०२०२६ प १८२४ नम्बरको मोटरसाइकललाई ठक्कर दिएको थियो। महानगरिय प्रहरी परिसर काठमाण्डौका प्रबक्ता दिनेशराज मैनालीका अनुसार दुर्घटनामा घाइते भएका मोटरसाइकल चालक मोरङ पथरी घर भै हाल भक्तपुर सल्लाघारी बस्ने २७ वर्षीय प्रकाश लिम्वुको उपचारका क्रममा ट्रमा सेन्टरमा मृत्यु भएको थियो। मोटरसाइकलमा सवार काभे्रपलान्चोकका देव लामाको उपचार भैरहेको छ। दुर्घटना लगत्तै फरार रहेको ना१क ४५०२ नम्वरको टिपर किर्तिपुर सुन्दरीघाटस्थित दोभानमा छिपाइ राखिएको थियो। टिपरसंगै तनहु भानु नगरापालिका १० घर भै हाल रमन कन्स्ट्रक्सन क्याम्प किर्तिपुरमा बस्ने ५२ वर्षीय टिपर चालक सुब्बा श्रेष्ठ पक्राउ परेका हुन्।
मेडिकल कलेजविरुद्ध थप एक्सन लिन गृहमन्त्रीलाई शिक्षामन्त्रीको अनुरोध,"काठमाडौं: शिक्षा, विज्ञान तथा प्रविधिमन्त्री देवेन्द्र पौडेल र गृहमन्त्री बालकृष्ण खाँडबीच आन्दोलित एमबीबीएस विद्यार्थीको विषयमा छलफल भएको छ। बुधबार साँझ दुई मन्त्री बीच चिकित्सा शिक्षा आयोगले तोकेको शुल्क भन्दा बढी शुल्क लिने शिक्षण संस्थाहरुमाथि कारबाही अघि बढाउने विषयमा छलफल भएको हो। पुस ३० गते राष्ट्रिय चिकित्सा शिक्षा आयोग, त्रिभुवन विश्वविद्यालय, काठमाडौं विश्वविद्यालय, काठमाडौं मेडिकल कलेज, नोबेल मेडिकल कलेज, अभिभावक तथा विद्यार्थीबीच भएएको निर्णय कार्यान्वयन नभएपछि कानुनी कारबाही अघि बढाउने विषयमा छलफल भएको छ। शिक्षामन्त्रालय विद्यार्थीको पक्षमा रहेको भन्दै आन्दोलित विद्यार्थीको समस्या समाधान गर्न गृहमन्त्रालयले आवश्यक सहजीकरण गरिदिन मन्त्री पौडेलले आग्रह गरे। पटक पटक विद्यार्थीको गुनासो सुन्न मेडिकल कलेजमा पुगेको छु, शिक्षामन्त्री पौडेलले भने, केही दिनअघि गरेको निर्णय कार्यान्वयन भएन थप एक्सन लिन पर्यो। छलफलमा गृहमन्त्री खाँडले विद्यार्थीको पक्षमा रहेको भन्दै तत्काल काठमाडौं, भक्तपुर र मोरङ जिल्लाका सिडिओ मार्फत त्यहाँको यार्थत स्थिति बुझेर अघि बढ्ने बताए। पुस ३० गते शिक्षामन्त्री पौडेलको अध्यक्षमा बसेको बैठकले राष्ट्रिय चिकित्सा शिक्षा ऐन २०७५ बमोजिम चिकित्सा शिक्षाको स्नातक तहको एमबीबीएस कार्यक्रमका लागि चिकित्सा शिक्षा आयोगबाट निर्धारित शुल्क भन्दा बढी लिन नपाइने, छात्राबास सम्बन्धी समस्यालाई सम्बन्धित शिक्षण संस्थाले तथा अभिभावक एवम् विद्यार्थीबीच आपसी छलफल गरी सहमतिमा निरुपण गर्ने र यसको सहजीकरण विश्विद्यालयले गर्ने र ऐन कार्यान्वयनका सन्दर्शमा देखिएका असहजता निरुपणका लागि सम्बन्धित निकाय, विज्ञ तथा अन्य सरोकारका पक्षहरुसँग छलफल गरी संशोधनका लागि राय परामर्श उपलब्ध गराउनेलगायतका विषयमा निर्णय भएको थियो।"
प्रत्येक उडानपछि अब जहाज निसंक्रमित गर्नुपर्ने,"काठमाडौं: कोरोना संक्रमणको जोखिमलाई मध्यनजर गर्दै आन्तरिक उडान गर्ने वायु सेवा कम्पनीहरुले प्रत्येक उडानपछि जहाज र व्यागेज निसंक्रमित गर्नुपर्ने भएको छ। वायुसेवा सञ्चालक संघ, नेपालले बुधबार वायु सेवा कम्पनीहरुका लागि चार बुँदे सूचना जारी गरेको छ। सूचनाअनुसार अब हवाई जहाजभित्र सेनिटाइजरको व्यवस्था गर्नुपर्ने, प्रत्येक उडानपछि हवाई जहाज र व्यागेज निसंक्रमित गर्नुपर्ने, चेकइन, बोर्डिङ र व्यागेज क्लेम गर्ने स्थान तथा प्रतिक्षालयमा भिडभाड हुन नदिने र हवाई यात्रुरुले विमानस्थल प्रवेश गर्दा कोभिड१९ विरुद्धको खोप लगाएको कार्ड देखाउनुपर्ने भएको हो। यसअघि पनि सरकारले हवाई यात्रा गर्दा खोप कार्ड अनिवार्य देखाउनुपर्ने निर्णय गरेको थियो।"
भक्तपुर प्रशासनद्वारा सबै सेवा बन्द,"काठमाडौं: कोरोना संक्रमण जोखिमलाई मध्यनजर गर्दै भक्तपुर प्रशासनले सबै सेवा स्थिगत गरेको छ। कर्मचारी तथा सेवाग्राहीको नियमित र प्रत्यक्ष सम्पर्क हुने सेवा स्थगित गरेको हो। बिहीबारदेखि लागू हुनेगरी नागरिकता, नागरिकता प्रतिलिपी, नाबालक परिचयपत्र, राष्ट्रिय परिचयपत्र र राहदानी फाँटका सेवाहरु अर्को सूचना जारी नभएसम्म स्थगित गरेको जनाएको छ। यस कार्यालयको शान्ति सुरक्षा, मुद्दासम्बन्धी अत्यावश्यक सेवा वाहेक कर्मचारी तथा सेवाग्राहीको नियमीत र प्रत्यक्ष सम्पर्क हुने नागरिकता, नागरिकता प्रतिलिपी, नाबालक परिचयपत्र, राष्ट्रिय परिचयपत्र र राहदानी फाँटका सेवाहरु अर्को सूचना जारी नभएसम्म भोलि बिहीबारदेखि लागू हुनेगरी हाललाई स्थगित गरिएको व्यहोरा सम्बन्धित सबैको जानकारीका लागि अनुरोध छ, सूचनामा भनिएको छ।"
कोशी अस्पतालका चिकित्सकसहित ७५ जना कर्मचारीमा कोरोना,"विराटनगर : विराटनगरस्थित कोशी अस्पतालका ७५ जना कर्मचारीमा कोरोना संक्रमण पुष्टि भएको छ। पछिल्लो स्वास्थ्य परीक्षणमा ७५ जनामा संक्रमण पुष्टि भएको हो। एउटै लटमा यति धेरै कर्मचारीमा संक्रमण पुष्टि भएपनि अस्पतालको सेवा प्रभावित भएको छैन। अस्पतालका मेडिकल सुपरिटेन्डेन्ट(मेसु) डाचुमनलाल दासले यति धेरैमा कोरोना संक्रमण देखिएपछि नियमित स्वास्थ्य सेवा दिँदै आएको बताए। उनले केही समस्या भएपनि सेवामा कुनै कठिनाइ नभएको जानकारी दिए। अस्पतालको ५सयको हराहरीमा जनशक्ति कार्यरत्त रहेका छन्। उनका अनुसार ११ जना चिकित्सक र १३ जना परामेडिकलसहित ७५ संक्रमित भएको छ। अहिलेसम्म सवैसंग सवन्वय गरेर सेवा सञ्चालन गरिरहेका छौं, उनले भनेसंक्रमित बढेपछि समस्या हुनेछ। हाल कोशी अस्पतालमा नियमित कोरोना परीक्षण भइरहेको छ। चिकित्सकहरु नै संक्रमित बनेपछि अस्पताललाई बिरामी जाँच्नसमेत समस्या भएको बताएको छ। त्यसैगरी प्रदेश सरकारले सञ्चालन गरेको कोभिड १९ अस्पतालमा कार्यरत एकसहित ३ जनाका कोरोना संक्रमण भएको छ। अस्पतालका प्रवक्ता अनुपम राववंशीले ७८ जना कर्मचारी कार्यरत्त रहेका एक जना नर्स र २ जना कार्यालय सहयोगी संक्रमण भएको जानकारी दिए। सबैजना होम आइसोलेन्सनमा रहेको उनले जानकारी दिए।"
"एक हप्तामा झण्डै ५० हजार कोरोना संक्रमित थपिए, १९ जनाको मृत्यु","काठमाडौं : स्वास्थ्य तथा जनसंख्या मन्त्रालयका अनुसार एक हप्ताको अवधिमा ४६ हजार ५ सय ८१ संक्रमित थपिएका छन् । बुधबार अहिलेसम्मकै सबैभन्दा धेरै ११ हजार ३ सय ५२ संक्रमित थपिएका हुन्। स्वास्थ्य मन्त्रालयका अनुसार गत बिहीबार ३५ सय ५३, शुक्रबार ५ हजार ८७, शनिबार ४६ सय ३६, आइतबार ४९ सय ६१, सोमबार ६७ सय ३४, मंगलबार १० हजार २५८ संक्रमित थपिएका थिए। सोहि अवधिमा एक लाख २९ हजार ३० जनाको कोरोना परीक्षण गरिएको छ । गत बिहीबारदेखि आज बुधबारसम्म १९ संक्रमितको मृत्यु भएको स्वास्थ्य मन्त्रालयले जनाएको छ । त्यस्तै, पछिल्लो २४ घन्टामा थप ६१३ जना संक्रमित कोरोनामुक्त भएका छन् भने थप चारजना संक्रमितको मृत्यु भएको मन्त्रालयले जनाएको छ। स्वास्थ्य मन्त्रालयका अनुसार बुधबार कूल संक्रमितमध्ये ६ हजार २६३ संक्रमित काठमाडौं उपत्यकामा हुन्। तीमध्ये सबैभन्दा धेरै काठमाडौंका ४६६६, ललितपुरका १०१९ र भक्तपुरका ६७८ जना रहेका छन्।"
म्याग्दीमा दश दिनका लागि शैक्षिक संस्था बन्द,"बेनी : कोरोना भाइरसको संक्रमण तीव्ररुपमा फैलिएपछि म्याग्दीका विद्यालय, धार्मिकस्थल र तातोपानीका कुण्डहरु दश दिनका लागि बन्द गरिएको छ। जिल्ला प्रशासन कार्यालयमा बुधबार बसेको कोभिड१९ जिल्ला संकट ब्यवस्थापन केन्द्रको बैठकले माघ ६ देखि १५ गतेसम्म जिल्लाभरका शैक्षिक संस्था, धार्मिकस्थल र तातोपानीका कुण्डहरु बन्द गर्ने निर्णय गरेको हो। सहायक प्रमुख जिल्ला अधिकारी धिरेन्द्रराज पन्तले कोरोनाको तेस्रो भेरियन्ट ओमिक्रोनसहितको संक्रमण नियन्त्रणका लागि शैक्षिक संस्था, धार्मिकस्थल र तातोपानीका कुण्डहरु दश दिनका लागि बन्द गर्ने निर्णय भएको जानकारी दिए। यसअघि बेनी नगरपालिका र रघुगंगा गाउँपालिकाले पनि बुधबारदेखि माघ १५ गतेसम्म शैक्षिक संस्था बन्द गर्ने निर्णय गरेका थिए। नगर प्रमुख हरिकुमार श्रेष्ठले प्रधानाध्यापकहरुसँगको बैठकपछि बिद्यालय बन्द गर्ने निर्णय लिएको बताए। जिल्लाभर २६० भन्दा बढी शैक्षिक संस्थामा करिब ३५ हजार विद्यार्थी अध्ययनरत छन्। म्याग्दीमा बुधबार थपिएकासहित सक्रीय संक्रमितको संख्या एक सय जना नाघेको छ। स्वास्थ्यकर्मी, चिकित्सक, जनप्रतिनिधी, कर्मचारी, ब्यापारी र बिद्यार्थीहरु संक्रमित भएका छन्। सिनेमाहल, डान्सबार, नाचघर, हेल्थ क्लब, जिमखाना, स्विमिङ पुल, फुटसल, पटके हाटबजार र मानिसहरुको भिडभाड हुने अन्य सबै प्रकारका कार्यक्रम पनि बन्द गरिएको छ। बेनी नगरपालिका४, अन्नपूर्ण गाउँपालिका१, २, ४ र ६, धवलागिरी गाउँपालिकाको वडा नम्बर ४ मा रहेका प्राकृतिक तातोपानीका कुण्ड पनि बन्द गरिएको छ। मठ, मन्दिर, मस्जिद, गुम्बा, चर्च लगायतका धार्मिक स्थलमा जनस्वास्थ्यका मापदण्ड पालना गर्ने गरी माघ मसान्तसम्म नित्य पुजा, ध्यान र प्रार्थना मात्र गर्ने गराउने निर्णय भएको सहायक प्रजिअ पन्तले बताए। यसैगरी जिल्ला भित्र खोप नपाएका ब्यक्तिहरु प्हिचान गरी कोभिड बिरुद्ध खोप अभियानलाई तिव्रता दिने र शैक्षिक क्रियाकलाप बन्द भएता पनि विद्यालयका लक्षित विद्यार्थीहरुलाई स्थानीय तहका स्वास्थ्य शाखासँग समन्वय गरी कोभिड बिरुद्धको खोप लगाउने व्यवस्था मिलाउने निर्णय भएको छ।"
एकैदिन ११ हजार ३५२ जनामा कोरोना संक्रमण,काठमाडौं: नेपालमा कोरोना संक्रमण दर ह्वातै बढेको छ। स्वास्थ्य तथा जनसंख्या मन्त्रालयका अनुसार आज एकैदिन ११ हजार ३५२ जनामा कोरोना संक्रमण देखिएको छ। कूल २३ हजार ४०९ नमुना परीक्षण गर्दा यी संक्रमित देखिएको मन्त्रालयले जनाएको छ। नेपालमा यो अहिलेसम्मकै धेरै संक्रमण हो। मंगलबार पनि उच्च संख्यामा संक्रमित देखिएका थिए। मन्त्रालयका अनुसार मंगलबार १० हजार २५८ जनामा संक्रमण देखिएको थियो। त्यस्तै पछिल्लो २४ घन्टामा थप ६१३ जना संक्रमित कोरोनामुक्त भएका छन् भने थप चार जना संक्रमितको मृत्यु भएको मन्त्रालयले जनाएको छ।
नेपालीलाई इजरायलको निर्माण क्षेत्रमा काम गर्न पठाउनका लागि कार्यदल गठन,काठमाडौं: नेपाल सरकार र इजरायल सरकारले नेपाली नागरिकलाई इजरायलमा निर्माण क्षेत्रमा काम गर्न पठाउने द्विपक्षीय सम्झौताको तयारी गर्न संयुक्त कार्यदल गठन गर्ने निर्णय गरेको छ। परराष्ट्रमन्त्री डा नारायण खड्का र नेपालका लागि इजरायलका राजदूत हानान गोडरगोल्डबर्गरबीच आज दिउँसो भएको भेटवार्तामा यस्तो निर्णय भएको हो। कामदार छनोटका सम्बन्धमा आवश्यक सबै प्रक्रिया पूरा भएकोमा दुवै पक्षले सन्तोष व्यक्त गरे। जसअन्तर्गत ९९ जना कामदारको पहिलो टोली आज इजरायल प्रस्थान गरेका छन्। छनोट गरिएका एक हजारभन्दा बढी कामदारहरू आगामी हप्ताहरूमा इजरायल प्रस्थान गर्ने बताइएको छ।
"गठबन्धन बैठक : निर्वाचनसम्मै सहकार्य, बेथितिविरुद्ध भण्डाफोर","ओखलढुंगा : सत्ता साझेदार दलहरुको बैठकले ओखलढुंगामा गठबन्धन प्रभावकारी बनाउन एकजुट हुने निर्णय गरेको छ। सत्तारुढ दलहरुका जिल्लास्थित प्रमुख नेताहरु सहभागी बैठकले माघ १२ मा हुने राष्ट्रिय सभा निर्वाचनमा गठबन्धनका उम्मेवारलाई मतदान गर्ने, विकासका योजनामा भएका आर्थिक अनियमितता र वेतिथिका विरुद्ध भण्डाफोर अभियान संयुक्त रुपमा चलाउने भएको हो। गठबन्धलाई स्थायी र दिगो बनाउँदै निर्वाचनसम्मै गठबन्धन कायम राखेर विकास निर्माणका काममा सहकार्य गर्ने बैठकले निर्णय गरेको वैठकमा सहभागी नेकपा एकीकृत समाजवादीका जिल्ला अध्यक्ष हंशराज वाग्लेले जानकारी दिए। नेपाली काँग्रेसको जिल्ला कार्यालयमा भएको बैठकमा काँग्रेस जिल्ला सभापति तेजेन्द्र खनाल, उपसभापति कमल तामाङ, सचिव अजय लुइटेल, नेकपा माओवादी केन्द्रका नेता निशान्त शर्मा र गुणकुमार राई, एकीकृत समाजवादीका जिल्ला अध्यक्ष हंशराज वाग्ले, जनता समाजवादीका धीरेन्द्र रुम्दाली र खेमराज खड्का, राष्ट्रिय जनमोर्चाका धनराम श्रेष्ठ लगायत नेताहरु सहभागी थिए। बैठकमा एमाले सरकारमा हुँदा बजेट परेका योजनामा अहिले व्यापक भ्रष्टाचार भएको, सांसदहरुको संरक्षणमा योजनामा कमिसन असुल्ने काम भइरहेको गुनासा आएकाले प्रभावकारी अनुगमन तथा भण्डाफोर अभियान चलाउने विषयमा छलफल केन्द्रीत भएको नेकपा माओवादीका प्रदेश सदस्य निशान्त शर्माले बताए। स्थानीय तह र प्रदेश कार्यालयबाट भएका काममा अनियमितता भएको चौतर्फी गुनासो आएको अनियमितता मा जनप्रतिनिधि नै मुछिएको विषयमा आगामी बैठकमा थप छलफल हुने नेताहरुले बताएका छन्।"
निर्वाचन मिति तोक्न प्रधानमन्त्री देउवा र प्रचण्डबीच 'वान टु वान' वार्ता,"काठमाडौं: स्थानीय तहको निर्वाचनको मिति तोक्न सत्ता गठबन्धनलाई टाउको दुखाइको विषय बनेको छ। मंगलबार बसेको सत्ता गठबन्धको बैठकले वैशाखमै निर्वाचन गर्ने सहमति भए पनि मितिको टुंगो लगाउन सकेको छैन। सोही विषयमा छलफल गर्न आज प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड'बीच छलफल भएको छ। प्रधानमन्त्री निवासमा बालुवाटारमा भएको छलफलमा चुनाव केन्द्रीत वार्ता भएको बताइएको छ। 'प्रधानमन्त्री देउवा र प्रचण्डबीच स्थानीय तहको निर्वाचन केन्द्रीत छलफल भएको हो। वैशाखमै गर्नुपरे कति गते गर्ने वा सार्नपरे कहिलेलाई सार्ने विषयमा छलफल केन्द्रीत रहेको थियो,' खुमलटार स्रोतले अन्नपूर्णसँग भन्यो। भोलि बिहीबार मन्त्रिपरिषद् बैठकमा निर्वाचन मिति तोक्ने विषयमा छलफल हुने बताइएको छ। सोही कारण आज प्रचण्डसँग वार्ता भएको बताइएको छ। त्यस्तै दुईबीच नेपाल प्रहरीतर्फ प्रहरी अतिरिक्त महानिरीक्षक (एआइजी)को दरबन्दीको विषयमा पनि छलफल भएको छ। कोसलाई एआइजीमा ल्याउने विषयमा छलफल भएको स्रोतले बतायो। प्रमुख प्रतिपक्षी दलले स्थानीय तहको निर्वाचन मिति तोक्न सरकारलाई दबाब दिँदै आएको छ। निर्वाचन आयोगले पनि कानुनअनुसार वैशाखमा जसरी पनि स्थानीय तहको निर्वाचन गराउन सरकालाई ताकेता गर्दै आएको छ।"
नुसान्तरामालाई इन्डोनेसियाको राजधानी बनाउने कानुन संसदबाट पारित,"जाकार्ता: इन्डोनेसियाको केन्द्रीय राजधानी सर्ने कानुन संसदबाट पारित भएको छ। जाकार्तामा रहेको अहिलेको राजधानी सारेर कालिमान्तान टापुको नुसान्तरामा लैजाने कानुन संसदबाट मंगलबार पारित भएको हो। यसलाई राष्ट्रपति जोको विडोडोको कार्यकालको महत्वपूर्ण उपलब्धीको रुपमा दाबी गरिएको समाचारमा जनाइएको छ। इन्डोनेसियाको राजधानी सार्ने विषय पहिलेदेखि नै मुख्य चुनावी एजेण्डा र मुख्य योजनाका रुपमा रहदै आएको थियो। राजधानी सर्नेसम्बन्धी अवधारणा विगतमा केही पूर्व राष्ट्रपतिहरुले पनि उठाउँदै आएका थिए। जाकार्ताको जनसङ्ख्या अत्यधिक धेरै हुनु, जमिनको अभाव हुनुलगायतका कारणले राजधानी सार्नुपर्ने आवाज उठेको थियो। राजधानी सार्न थालिएको ठाउँ नुसान्तारा सहर झण्डै दुई लाख ५६ हजार हेक्टर क्षेत्रफलमा फैलिन्छ। यो ठाउँको छनौट भने पूर्व राष्ट्रपति जोकोवीले छनौट गरेको राष्ट्रिय विकास तथा योजनामन्त्री सुहार्सो मोनोअर्राफले जानकारी दिए। इन्डोनेसियामा आफैँमा विश्वको चौथो धेरै जनसङ्ख्या भएको मुलुक हो। इन्डोनेसियामा अहिले २७ करोडभन्दा बढी जनसङ्ख्या रहेको छ।"
खोप बेच्नेलाई कडा कारबाही गरिने,"काठमाडौं: सरकारले कोरोना भाइरसविरुद्धको खोप अवैधरूपमा बेचबिखनको पाइएमा कारबाही गर्ने जनाएको छ। स्वास्थ्य तथा जनसङ्ख्या मन्त्रालयका सहप्रवक्ता डा समिरकुमार अधिकारीले आज सूचना जारी गर्दै कोरोना भाइरसविरुद्धको खोप सरकारले निःशुल्क लगाइरहेकाले अवैधरूपमा बेचबिखन गरेको पाइएका कारबाही गर्ने जनाए। 'अवैधरूपमा खोप बेच्ने र किनेर लगाउने दुवैलाई प्रचलित कानुनबमोजिम कडा कारबाही हुने छ,' उनले जारी गरेको सूचनामा भनिएको छ, 'कोरोनाविरुद्धको खोप बेचबिखन भएको थाहा पाउने जो कोहीले स्थानीय प्रशासन, प्रहरी कार्यालय, पालिका वा स्वास्थ्य कार्यालयमा जानकारी गराउन अनुरोध गरिएको छ।' सरकारले खोप अभियान सञ्चालन गरी सबै नागरिकलाई खोप लगाइरहेको छ। अहिले १२ देखि १७ वर्ष उमेर समूहका विद्यार्थीलाई र १८ वर्षभन्दा माथि सबैलाई खोप लगाइरहेको छ।"
चिकित्सा शिक्षा आयोगको कार्य सम्पादनमा हस्तक्षेप नगर्न माग,"काठमाडौं : चिकित्सा शिक्षा सुधारका अभियन्ता प्राडागोविन्द केसीले चिकित्सा शिक्षा आयोगको कार्य सम्पादनमा कुनै किसिमको हस्तक्षेप नगर्न माग गरेका छन् । बुधबार विज्ञप्ति जारी गर्दै केसीले आयोगको कार्य सम्पादनमा कुनै किसिमको हस्तक्षेप नगर्न माग गरेका हुन् । नाजायज मागसहित चिकित्सा शिक्षा आयोगका पदाधिकारीहरुलाई दबाब दिने, धम्क्याउने र आक्रमणको प्रयास गर्ने तथा आयोगको कार्य सम्पादनमा अवरोध गर्ने काम भइरहेको भन्दै ध्यानाकर्षण गरेका हुन् । डाकेसीले बिहीबार जारी गरेको विज्ञप्तिमा भनिएको छ, शिक्षा मन्त्रालयले नेपाल सरकारको निर्णय भन्दै चीनलगायत विभिन्न मुलुकमा चिकित्सा शिक्षाको स्नातक अध्ययन गरेका विद्यार्थीको बाँकी अध्ययन, प्रयोगात्मक अभ्यास र इन्टर्नसीप नेपालमै गर्ने व्यवस्था गर्नका लागि चिकित्सा शिक्षा आयोगलाई लेखी पठाएको कुरा हाम्रो जानकारीमा आएको छ । त्यस्तो व्यवस्था कानुनीरुपमा अवैध तथा व्यवहारिकरुपमा असम्भव भएको कुरा हामी नेपाल सरकारलगायत सम्बन्धित सबैलाई स्मरण गराउन चाहन्छौं,' विज्ञप्तिमा भनिएको छ, चिकित्सा शिक्षा ऐन जारी भइ एकीकृत प्रवेश परीक्षा लागू भइसकेको अवस्थामा त्यो प्रक्रियाबाहिरबाट आउने कुनै पनि विद्यार्थीले नेपालभित्र कुनै पनि चरणको पठनपाठनमा संलग्न हुने कानुनी बाटो रहँदैन । त्यस्ता विद्यार्थीको हकमा चिकित्सा शिक्षा आयोगले गर्न सक्ने र मिल्ने भनेकै आगामी साझा प्रवेश परीक्षामा उनीहरुलाई संलग्न हुन लगाएर योग्यताक्रमअनुसार फेरि पढाइ सुरु गर्न लगाउने हो । नेपालबाहिरका शिक्षण संस्थाहरुमा पढाइ शुरु गर्ने विद्यार्थीहरुसामु इन्टर्नसीपसहित पूरा पढाइ तिनै संस्थामा सकेर फर्कनुको विकल्प छैन।"
"पीसीआर परीक्षण मूल्य घट्यो : सरकारीमा ८००, निजीमा १५०० रुपैयाँ",काठमाडौं : सरकारले कोरोना परीक्षण शुल्कमा परिमार्जन गरेको छ। स्वास्थ्य तथा जनसंख्या मन्त्रालयका अनुसार सरकारी प्रयोगशालामा ८ सय र निजी प्रयोगशालामा एक हजार पाँच सय अधिकतम शुल्क निर्धारण गरिएको हो । यसअघि सरकारी प्रयोगशालामा पीसीआर परीक्षणका लागि एक हजार र निजीमा २ हजार रुपैयाँ तोकेको थियो। यसअघि संसदको शिक्षा तथा स्वास्थ्य समितिले कोरोना परीक्षण शुल्क अत्यधिक भएको भन्दै घटाउन निर्देशन दिएको थियो । स्वास्थ्य मन्त्रालयका सहप्रवक्ता डासमीरकुमार अधिकारीले शुल्क परिमार्जन गरिएको जानकारी दिए।
बजारमा पारासिटामलको अभाव छैन : स्वास्थ्य मन्त्रालय,"काठमाडौं : स्वास्थ्य तथा जनसंख्या मन्त्रालयले १ करोड १० लाखभन्दा बढी मात्रामा सिटामोल मौज्दात रहेको जनाएको छ। बुधबारको प्रेस ब्रिफिङमा मन्त्रालयका सहप्रवक्ता डा समीरकुमार अधिकारीले बजारमा पारासिटामोललगायत कुनै पनि अत्यावश्यकीय औषधिको अभाव नभएको बताए। सरकारी स्टोर र औषधि बिक्री केन्द्रमागरी अहिले १ करोड १० लाखभन्दा बढी मात्रामा सिटामोल मौज्दात छ। डाअधिकारीले भने, पारासिटामोललगायत अत्यावश्यक औषधिको विवरण तत्काल अध्यावधिक गर्न सम्पूर्ण सरकारी अस्पताल, प्रादेशिक आपूर्ति व्यवस्थापन केन्द्रलाई निर्देशन गरिसकिएको छ। कुनै सरकारी अस्पतालमा पारासिटामोल कम हुन सक्ने अवस्था आएमा नेशनल औषधि लिमिटेडसँग सीधै सम्झौता गरेर खरिद गर्न सकिन्छ। यद्यपी अहिले बजारमा पारासिटामोल पाउन मुस्कील छ।"
कोरोना संक्रमणबाट थप चार जनाको मृत्यु,काठमाडौं: कोरोना संक्रमणबाट पछिल्लो २४ घन्टामा थप चार जनाको मृत्यु भएको छ। योसँगै नेपालमा कोरोना संक्रमणबाट मृत्यु हुनेको संख्या ११ हजार ६२८ पुगेको छ। नेपालमा आज थप ११ हजार ३५२ जनामा कोरोना संक्रमण देखिएको छ। कूल २३ हजार ४०९ नमुना परीक्षण गर्दा यी संक्रमित देखिएको मन्त्रालयले जनाएको छ। नेपालमा यो अहिलेसम्मकै धेरै संक्रमण हो। मंगलबार पनि उच्च संख्यामा संक्रमित देखिएका थिए। मन्त्रालयका अनुसार मंगलबार १० हजार २५८ जनामा संक्रमण देखिएको थियो। त्यस्तै पछिल्लो २४ घन्टामा थप ६१३ जना संक्रमित कोरोनामुक्त भएका छन् भने थप चार जना संक्रमितको मृत्यु भएको मन्त्रालयले जनाएको
यी हुन् भारतीय क्रिकेट टोलीका टेस्ट कप्तानका दाबेदार,काठमाडौं : विराट कोहलीले भारतीय क्रिकेट टिमबाट टेष्ट खेलको कप्तानी छोडेसँगै भारतीय टेष्ट टिमको कप्तान को होला भन्ने विषय हाल क्रिकेट जगतमा चर्चा परिचर्चाको विषय बनिरहेको छ। भरतीय क्रिकेट निर्णय बोर्ड(बिसीसीआइ) र छनौट समितिले जसरी रोहित शर्मालाई दक्षिण अफ्रिकासंग टेष्ट टिमको उपकप्तान बनाएका थिए। त्यसरी हेर्ने हो भने त अब भारतीय टिमको कप्तान को हुन् सक्छ भन्ने लगभग पक्कापक्की नै रहेको छ। रोहित शर्मा टेस्ट फर्र्मायाटको उपकप्तान बन्दा विराट कोहलीले यति चाँडौ टेस्ट फर्मायटको क्रिकेट टिमको कप्तानबाट राजीनामा देलान भन्ने कसैले अनुमान पनि गर्न सकेका थिएनन्। तर अहिले अवस्था परिवर्तन भइसकेको छ। अब रोहित शर्माका साथै केएल राहुल र रिसभ पतं पनि कप्तानीका लागि दाबेदारीमा आएका छन्। अब बिसीसीआइ टेस्ट र ट्वान्टी २० क्रिकेटको अलगअलग कप्तान बनाउन चाहान्छ वा कोहली जस्तै तीनै फरमा्याटका लागि एकै कप्तान राख्न चाहान्छ साथै बीसीसीआई तत्कालिन रुपमा समस्या सामाधान गर्न चाहान्छ वा भविष्य ध्यानमा राखेर फैसला गर्छ। अब यो हेर्न भने बाँकी नै छ। रोहित शर्मा हुन सक्छन् पहिलो रोजाइ रोहित शर्मा एक अनुभवी कप्तान हुन्। उनले आफ्नो नेतृत्वमा आइपील क्रिकेटमा पनि मुम्बइ इंडियनलाई सबैभन्दा बढी पाँच पटक च्याम्पीयन बनाइसकेका छन्। यस्तै विराट कोहलीको अनुपस्थितीमा टी२० र एक दिवसीय खेलमा पनि सफलतापूर्वक कप्तानी भूमिका निभाइसकेका छन्। उनले १० एकदिवसीय खेलमा कप्तानी गरेर ८ खेलमा जित हासिल गरेका छन्। यस्तै २२ ओटा टी२० खेलमा कप्तानी गर्दै १८ खेल जित दिलाइसकेका छन्। राहुल पनि दाबेदारमा केएल राहुल सन् २०१९बाट टेस्ट टीमबाट बाहिरिए पनि जब उनी गत वर्षबाट टिममा फर्किए तब उनले अहिले पाएको मौकाको सहि तरिकारले निभाउनका लागि टेस्ट टीमको कप्तानीका लागि आफ्नो मजबुत दोबदारी गरिरहेका छन्। उनले इग्ल्यांन्ड र हालै दक्षिण अफ्रिकासंग भएको खेलमा शतकिय पारी खेलेर आफ्नो छवी मजबुत पारेका छन। यसै कारण विराट अशक्त हुँदा उनलाई टेस्ट खेलमा कप्तानी गर्नका लागि मौका मिलेको थियो। केएल राहुलसंग अन्तराष्ट्रिय क्रिकेटमा कप्तानी गरेको धेरै अनुभव त छैन तर उनीले आइपीएलमा पंजाब किंग्सको तर्फबाट सफल नेतृत्व सम्हाली सकेका छन। रोहितको अनुपस्थीतीमा उनले दक्षीण अफ्रिकाविरुद्धको वान डे सीरीजमा कप्तानी पनि गर्दैछन। ग्वास्कर भने पंतको पक्षमा भारतीय महान क्रिकेटर सुनील ग्वास्कर क्रृषभ पतंलाई टेस्ट क्रिकेटको कप्तान बनाउने पक्षमा उभिएका छन। पंतलाई टेस्ट क्रिकेटको जिम्मेवारी दिए राम्रो प्रदर्शन गर्ने पक्षमा रहेको छन् ग्वास्कर । पंतले दक्षिण अफ्रिका विरुद्धको केपटाउन टेस्टमा नाजुक अवस्थामा पुगेको भारतीय टीमका लागि शतकिय पालि खेल्दै टीमलाई राम्रो अवस्थामा ल्याएका थिए। उनीमा संघर्षको क्षमता धेरै रहेको छ। उनको यही क्षमता कप्तानीमा काम आउन सक्ने अनुमान रहेको छ। यस्तै उनी पछिल्लो सिजनको आइपिएलमा दिल्ली केपिटल्सको कप्तानी पनि गरिसकेका छन। सो समयमा उनले कोच रिकी पोन्टिंगसंग धेरै कुरा सिकेका पनि छन्। पंतसंग अनुभवको भने कमी हुन् सक्छ। उनी अहिले २४ वर्षको मात्र छन। तर भारतमा यस्तो छैन की उनीभन्दा कम उमेरमा मंसुर अली खाँ २१ वर्षको उमेरमा नै कप्तान बनेका थिए र देशको सफल कप्तानमा मानिन्छन्। कुनै समय रहाणे थिए विराटको विकल्पमा भारतीय टिमको पछिल्लो अस्ट्रेलियासंगको खेलमा अजिंक्य रहाणेले जसरी कप्तानको तवरले भारतलाई जित दिलाए। त्यसबेला उनको उचाई धेरै माथि पुगेका थियो। त्यो सिरिजमा जित यसकारण पनि महत्वपूर्ण थियो की एडिलेडमा खेलिएको खेलमा भारत हारेको मात्र थिएन् भारतको पारी ३६ रन भन्दा कम रनमा सिमेटिएको थियो। त्यो हारको सामानापछि विराट घरायसी कारणले घर फर्केका थिए। त्यसपश्चात रहाणेले भारतीय टिमकाको भविष्य नै बदलेका थिए। दक्षिण अफ्रिका विरुद्धको सिरिजमा रहाणेको ब्याटिगंमा कमजोर प्रदशनले उनको अवस्था तल झर्न पुग्यो। यसपछि खेलेको १३ टेस्ट खेलमा उनी २० रनको औसत आसपासमा रहेका छन्। त्यस्को परिणाम स्वरुप दक्षिण अफ्रिका भ्रमण भन्दा पहिले उनी बीसीसीआईको टेस्ट कप्तानको हिस्सा रहेनन् र उनीलाई उपकप्तानबाट पनि हटाएर रोहित शर्मालाई कप्तान बनाइएको थियो। बीसीसीआई सोच विचार गरेरे कप्तानीको विषयमा कदम उठाउन चाहान्छ। बीसीसीआई श्रीलंकासंगको घरेलु टेस्ट सिरीज भन्दा पहिला नै कप्तानको घोषणा गर्न सक्छ किनकी अगामी वर्ष भारतले २ ओटा विश्वकप खेल्नुपर्नेछ। यसका साथै धेरै अन्तराष्ट्रिय खेलहरु पनि खेल्न बाँकी रहेका छन्। यस्तो अवस्थामा धेरै सम्भावना रहेको छ कि बीसीसीआइले रोहित शर्मालाई टेस्ट कप्तानीको जिम्मेवारी दिएर केएल राहुललाई उपकप्तानमा घोषणा गर्न सक्छ।
लोकसेवा आयोगका निर्धारित परीक्षाबारे भोलि निर्णय हुने,"काठमाडौं : देशभर कोरोना संक्रमण बढेपछि लोकसेवा आयोगले पूर्वनिर्धारण गरेका परीक्षा सञ्चालनबारे छलफल थालेको छ । यस विषयमा शुक्रबार बस्ने आयोगको नियमित बैठकमा छलफल हुने लोकसेवा आयोगका सहप्रवक्ता देवीप्रसाद सुवेदीले अन्नपूर्णलाई जानकारी दिए । सम्भवतः भोलि बस्ने बैठकले परीक्षा स्थगितको निर्णय गर्ने बताइएको छ । सहप्रवक्ता सुवेदीले भने, अहिले कोरोना संक्रमणदर अत्यधिक बढेको छ । प्रशासनले भीडभाड नगर्न पनि भनेको छ । हामीले जनस्वास्थ्यका मापदण्ड पालना गरेर परीक्षा सञ्चालन गरिरहेका छौं । तर, संक्रमण तीव्र बढेका कारण परीक्षा स्थगित या सञ्चालनबारे भोलिको बैठकमा छलफल हुन्छ । आयोगले हाल संगठित संस्थाहरुको परीक्षा सञ्चालन गरिरहेको छ। आजै लोकसेवा आयोग बागमती प्रदेशले माघ ८ गतेदेखि संचालन हुने परीक्षा स्थगित गर्ने निर्णय गरेको छ।"
काठमाडौं उपत्यकामा ६ हजार बढी संक्रमण,"काठमाडौं: नेपालमा कूल संक्रमितमध्ये अधिकांश काठमाडौं उपत्यकाका रहेको पाइएको छ। स्वास्थ्य मन्त्रालयका अनुसार बुधबार कूल संक्रमितमध्ये ६२६३ संक्रमित काठमाडौं उपत्यकाका रहेका छन्। तीमध्ये सबैभन्दा धेरै काठमाडौं जिल्लाका ४६६६, ललितपुर जिल्लाका १०१९ र भक्तपुर जिल्लाका ६७८ जना रहेका छन्। आज देशभरि ११ हजार ३५२ जनामा कोरोना संक्रमण देखिएको थियो।"
पूर्व प्रधानन्यायाधीश मोहनप्रसाद शर्माको निधन,काठमाडौंः पूर्वप्रधानन्यायाधीश मोहनप्रसाद शर्माको निधन भएको छ। सर्वोच्च अदालत स्रोतका अनुसार आज बुधबार १:४५ मा शर्माको निधन भएको हो। शर्मा २०५४ देखि २०५६ सम्म प्रधानन्यायाधीश भएका थिए। शर्माका छोरा विदेश रहेकाले नेपाल फर्किएपछि मात्रै दाहसंस्कार गरिने बताइएको छ।
कूटनीतिक नोट पठाउन सरकारले ढिलाई गर्यो : काँग्रेस उपसभापति गुरुङ,"चितवन : नेपालको लिपुलेकमा भारतले सडक बनाएको विषयमा सरकारले छिटो कूटनीतिक नोट पठाउन ढिलाई गरेको आरोप लगाएका छन्। राष्ट्रियता र स्वाधिनताको विषयसंग जोडिएको विषयमा सरकारले छिटो कुटनीतिक नोट पठाएर समस्या समाधानको लागि तत्काल पहल गर्नुपर्ने बताएका छन्। बुधबार भरतपुर विमानस्थलमा अन्नपूर्ण पोष्ट्संगको कुराकानीमा उपसभापति गुरुङले कूटनीतिक तहमा वार्ता गरेर नेपालले आफ्नो भूभाग उपयोग गर्ने वातावारण बनाउनुपर्ने बताएका छन्। सरकारले यति धेरै गम्भिर विषयमा कूटनीतिक नोट पठाउन केही ढिलाई गरेको भन्ने लागेको छ,उनले भने,सरकारले छिटोभन्दा छिटो कूटनीतिक तहमा वार्ता गरेर समाधान खोज्नुपर्छ। नेपालको भूभाग नेपालीले उपयोग गर्ने सन्दर्भमा कूटनीतिक पहलबाटै समाधान गर्नपर्छ। ऐतिहासिक तथ्य र प्रमाणले लिपुलेक, लिम्यिाधुरा, कालापानी नेपालकै भन्ने प्रमाण भएको भन्दै उनले कालापानीमा भारतीय सेना बस्दै आएकोमा आपत्ति जनाउदै सेना फिर्ता पठाउन सरकारले अग्रसरता देखाउनुपर्ने सुझाव दिएका छन्। राष्ट्रिय स्वाधिनतासंग जोडिएको विषयमा सरकार उदासिन नभएको कुरा ब्यवहारमा देखिनुपर्ने बताए। पार्टीको धारणा महामन्त्रीले लहरले नभई जनताकोबीचमा पार्टीको धारणा जनताकोबीचमा राखेको बताए। संसद अवरुद्ध भएको कारण छलफल हुन नसकेको मिलिनियम च्यालेन्ज कर्पोरेसन (एमसिसि) पार्टीगत धारणाको रुपमा मात्रै चर्चा गरेर हलुकारुपमा लिइएको बताए। नेपालको भूराजनीतिसंग जोडिएको विषय भएको बताउँदै उपसभापति गुरुङले सर्वदलिय समिति मार्फत निर्णय गर्नुपर्ने धारणा राखेका छन्। एमसिसि भनेको भूराजनीतिसंग जोडिएको राष्ट्रिय एजेण्डा हो। पार्टीले समिति बनाएर पार्टीगतगत धारणा भन्दै सार्वजनिक गर्दै हिड्ँयौ। यो झन गम्भिर हो, गुरुङले भने सरकारले सर्वदलिय समिति बनाएर एमसिसि लागू गर्ने हुन्छ कि हुन्न भनेर निर्णय गर्नुर्छ। हुन्न् भने फिर्ता गर्नुपर्यो, हुन्छ भने के के संसोधन गर्नुपर्ने हो त्यही समितिले निक्र्यौल गर्नुपर्छ। विधान अनुसार अनुसार तोकिएको ६ महिना भित्र विभाग तथा अन्य समिति गठन हुने बताए। पार्टीलाई विधान र पद्धतिबाट अघि बढाउने बताएका छन्।"
ललीतपुर प्रशासनमा अत्यावश्यक बाहेक सबै सेवा स्थगित,"काठमाडौं : कोरोना संक्रमण बढ्दै गएपछि जिल्ला प्रशासन कार्यालय ललितपुरले अत्यावश्यक बाहेकका सेवाहरु बिहीबारदेखि स्थगित गर्ने भएको छ। महामारीको रुपमा फैलिएको कोभिड१९ को नयाँ भेरियन्ट ओमिक्रोन सहितको संक्रमण बढ्दै गएको अवस्थामा कार्यालयका कर्मचारीहरु समेत संक्रमित भइ उपचार एवम् होम आइसोलेशनमा रहेकाले सेवा कटौती गरेको हो। ललीतपुरका प्रमुख जिल्ला अधिकारी घनश्याम उपाध्यायका अनुसार कार्यालयको नागरिकता, नागरिकता प्रतिलिपि, संघसंस्था, नाबालक परिचयपत्र, राष्ट्रिय परिचयपत्र र राहदानी सम्बन्धी फाँटतर्फको सेवा अर्को सूचना जारी नभएसम्म माघ ०६ गतेदेखि लागु हुने गरी हाललाई स्थगित गरिएको छ। शान्ति सुरक्षा र मुद्दा सम्बन्धी अत्यावश्यक सेवा नियमित रहने ललीतपुर प्रशासनले जनाएको छ।"
"सेयर बजारमा उतारचढाव : कुन कम्पनीका लगानीकर्ताले कमाए, कसले गुमाए ?","काठमाडौं : सेयर कारोबारको चौथो दिन नेप्से परिसूचक फेरि ओरालो लागेको छ। यसदिन नेप्से ३८३५ अंकले ओरालो लाग्दा कारोबार रकम ६ अर्बमा सिमित भएको छ। यस्तै सेन्सेटिभ इन्डेक्स पनि ७८१ अंकले घटेको छ। मंगलबार ८ अर्ब बढीको सेयर कारोबार भएको बजारमा बुधबार ६ अर्ब रुपैयाँ बराबरको सेयर कारोबार भएको छ। यसदिन १ करोड १८ लाख ३७ हजार २१५ कित्ता सेयर ६ अर्ब २ करोड १३ लाख ११ हजार ८८१ रुपैयाँमा कारोबार भयो। कारोबारमा आएका १३ वटै समूहको सूचक घटेको छ। व्यापार, फाइनान्स, विकास बैंक समूहको सूचक उच्च घटेको हो। नेप्से दोहोरो अंकले घटे पनि बुद्धभूमि हाइड्रोपावरको सेयर मूल्य सबैभन्दा धेरै ९९७ प्रतिशतले बढेको छ। यस्तै सामलिङ्ग पावरको ९९६ प्रतिशत, सांग्रिला डेभलपमेन्ट बैंकको ४२९ प्रतिशत र सेञ्चुरी बैंकको २७९ प्रतिशतले बढेको हो। घलेम्दी हाइड्रोपावरको मूल्य सबैभन्दा धेरै ४३४ प्रतिशतले घट्दा कालिका लघुवित्तको ४२३ प्रतिशत, मध्य भोटेकोशी हाइड्रोपावरको ३८३ प्रतिशत र गुह्वेश्वरी फाइनान्सको ३६७ प्रतिशतले घटेको छ। यसदिन अपि पावरको सबैभन्दा धेरै २० करोड ३२ लाख रुपैयाँ बराबरको सेयर कारोबार भएको छ।"
कांग्रेस महामन्त्री शर्मालाई कोरोना संक्रमण,"काठमाडौं : नेपाली कांग्रेसका महामन्त्री विश्वप्रकाश शर्मालाई कोरोना भाइरस संक्रमण भएको छ। कोरोनासँग मिल्ने लक्षण देखिएपछि मेडिसीटी अस्पतालमा पीसीआर परीक्षण गर्दा कोरोना संक्रमण पुष्टि भएको उनले जानकारी दिए। शर्माका अनुसार ८ महिनापछि फेरि सपरिवार पुन: संक्रमित भएका हुन्। उनी हाल चिकित्सक परामर्शमा होम आइसोलेसनमा बसेर प्रतिरोधि क्षमता बढाउन औषधि सेवन गरिरहेका छन्। 'सार्वजनिक कार्यक्रममा सतर्कता नराख्नुको परिणाममा संक्रमण भएकाले आत्मालोचित छु।' उनले भने, 'भेट र सम्पर्क असुविधाप्रति सबैसँग बिनम्रतापुर्वक क्षमा चाहन्छु।' पछिल्लो समय मंगलबार मात्रै सबैभन्दा उच्च १० हजार २ सय ५८ जनामा संक्रमण पुष्टि भएको छ। परीक्षण गरेकामध्ये झन्डै ५० प्रतिशतमा संक्रमण पुष्टि हुने गरेको स्वास्थ्य तथा जनसंख्या मन्त्रालयको तथ्यांकले देखाएको छ।"
भक्तपुरका सिडीओ सार्वजनिक सवारी साधनको अनुगमनमा,"काठमाडौं : सार्वजनिक यातायातभित्र जनस्वास्थ्य मापदण्ड पालना नगर्दा जोखिम फैलिएको विज्ञहरुले औंल्याएका छन्। यसै सन्दर्भमा भक्तपुरका प्रमुख जिल्ला अधिकारी रुद्रादेवी शर्मा सहितको टोली सार्वजनिक सवारी साधनको अनुगमनमा निस्कीएको छ। भक्तपुरका सहायक प्रमुख जिल्ला अधिकारी सिता परियारले सिडीओ शर्मा सहितको टोली भक्तपुर क्षेत्र भित्रका यातायातहरुमा जनस्वास्थ्य मापदण्ड पालना भए नभएको अनुगमनमा निस्किएको अन्नपूर्णलाई जानकारी दिइन्। उनले भनिन्, सार्वजनिक सवारी साधनमा जनस्वास्थ्यका मापदण्ड पालना भए नभएको बारे अनुगमन गर्न टोली निस्किएको छ। टोलीले मास्क, सेनिटाइजर, भौतिक दुरी बारे अनुगमन गर्नेछ। काठमाडौं उपत्यकाका प्रमुख जिल्ला अधिकारीहरूले सार्वजनिक यातायातको भीडले संक्रमण फैलने जोखिम बढाएको निष्कर्ष निकालेको थियो।"
अफगानिस्तानका लागि मानवीय सहायता सामग्री हस्तान्तरण,"काठमाडौं : नेपाल उद्योग परिसंघले सार्क सदस्य राष्ट्र अफगानिस्तानका लागि मानवीय सहायता हस्तान्तरण गरेको छ। परिसंघका अध्यक्ष विष्णुकुमार अग्रवालले परराष्ट्रमन्त्री डा नारायण खड्कालाई परिसंघको तर्फबाट राहत सामग्री हस्तान्तरण गरेका हुन्। सहयोग सामग्री ग्रहण गर्दै परराष्ट्रमन्त्री खड्काले छिमेकी देशमा परेको संकटमा नेपाल सरकार र निजी क्षेत्र मिलेर उदाहरणीय सहयोग गरेको बताए। सरकारले निजी क्षेत्रलाई आव्हान गर्यो, तपाईंहरूले सहयोग जुटाइदिनुभयो, मन्त्री खड्काले भने, यो क्रियाकलापले सरकार र निजी क्षेत्रको सहकार्य थप बलियो बनाएको छ। मन्त्री खड्काले नेपाल सन् २०२६ बाट अतिकम विकसित राष्ट्रबाट विकासशील राष्ट्रमा स्तरोन्नती हुन लागेको भन्दै त्यसपछि आइपर्ने चुनौति पनि सरकार र निजी क्षेत्र मिलेर सामना गर्नुपर्ने बताए। कार्यक्रममा परिसंघका अध्यक्ष अग्रवालले नेपालको कुटनीतिक क्षेत्रमा यो महत्वपूर्ण काम भएको उल्ललेख गरे। उनले सरकारको आव्हानमा निजी क्षेत्रले मानवीय सहायतामा सधैं काम गरिरहेको पनि उनले बताए। हाम्रो छिमेकमा परेको अफ्ठ्यारो अवस्थाबाट माथि उठ्न सरकार र निजी क्षेत्र मिलेर यो उदाहरणीय काम भएको छ, उनले भने। अफगानिस्तानमा परेको मानवीय संकट समाधानमा सहयोग गर्ने उद्देश्यले परिसंघले करिब २३ लाख मूल्य बराबरको औषधी हस्तान्तरण गरेको छ। परिसंघसहित निजी क्षेत्रबाट हस्तान्तरित सहयोग आइतबार काबुल पठाइनेछ। हिमालयन एयरलाइन्सको च्यारिटी उडानमार्फत सहयोग सामग्री काबुल पुर्याइने परराष्ट्र मन्त्रालयले जनाएको छ। कार्यक्रममा परिसंघका उपाध्यक्ष राजेश अग्रवाल र नेपालका लागि सेसल्सका अवैतनिक दूत एवं परिसंघ प्रदेश नं २ का संयोजक नरेश दासको उपस्थिति थियो।"
प्रिमियर स्कुलद्वारा आधारभूत विद्यालयलाई शैक्षिक सामग्री हस्तान्तरण,"काठमाडौं : प्रिमियर इन्टरनेशनल आई बी वल्र्ड स्कुल सातदोबाटो खुमलटारले विद्यालय साझेदारी शीर्षक अन्तर्गत ललितपुर महानगरपालिकाका आधारभुत विद्यालयहरुलाई शैक्षिक सामग्री हस्तान्तरण गरेको छ। ललितपुर महानगरपालिकाका प्रमुख श्री चिरीबाबु महर्जनको प्रमुख आतिथ्य तथा विद्यालय व्यवस्थापन समितिका अध्यक्ष श्री वसन्त थापाको सभापतित्वमा आयोजना गरिएकको कार्यक्रममा विद्यालय साझेदारी शीर्षक अन्तर्गत विद्यालयले गर्ने आगामी कार्यक्रमको बारेमा प्रकाश पार्दै विद्यालयकी निर्देशिका पवित्र लिम्बुले स्वागत मन्तव्य राखेका थिए। कार्यक्रममा ललितपुर महानगरपालिकाका शिक्षा महाशाखाका अधिकृत नवराज रिजालले विशिष्ट श्रेणी कायम गरिएका विद्यालयद्वारा सामुदायिक विद्यालयसँग सहकार्य गरि बालकेन्द्रित अभ्यास सम्वन्धि क्षमता विकास गर्नका लागि आवश्यक शिक्षक तालिम, शैक्षिक सामग्री तथा अन्य शैक्षिक क्रियाकलापले शैक्षिक गुणस्तर वृद्धि गर्नमा महत्वपूर्ण सहयोग पुर्याउने भएकाले यस्तो कार्यमा अग्रसर भइ महत्वपूर्ण भूमिका निर्वाह गरेकामा स्कुल परिवारप्रति धन्यवाद ज्ञापन गरे। कार्यक्रममा बोल्दै ललितपुर प्याब्सनका अध्यक्ष निरोज महर्जनले निजी स्तर र सामुदायिक स्तरका विद्यालयबिचमा सहकार्य हुनु पर्ने र यस्ता कार्यक्रमले विद्यालय शिक्षाको गुणस्तरमा वृद्धि गर्ने कुरामा जोड दिए। उक्त कार्यक्रममा प्रदान गरिएका शैक्षिक सामग्रीहरुले आधारभुत विद्यालयलाई प्रविधिमैत्री बनाउन सुरु गर्ने र समग्र सार्वजनिक शिक्षा प्रणालीलाई सुधार गर्दै बालबालिकाको शैक्षिक गुणस्तर वृद्धि हुने अपेक्षा महानगरपालिकाले राखेको ललितपुर महानगरपालिकाका शिक्षा महाशाखा प्रमुख महेन्द्र क्षेत्रीले प्रष्ट पारे। कार्यक्रममा आफ्नो मन्तव्य राख्दै प्रमुख अतिथि नगरप्रमुख चिरीबाबु महर्जनले शैक्षिक राजधानीका रुपमा स्थापित रहेको ललितपुर महानगरपालिका भित्रका विद्यालयले सञ्चालन गर्ने यस्ता किसिमका गतिविधिले महानगरपालिकाको शीर उच्च बनाएको र आगामी दिनमा अरु स्कुलका लागि पनि यो कार्य प्रेरणादायी हुने विश्वास लिएको बताए। प्रिमियर स्कुल छिर्दा अन्तर्राष्द्रिय स्तरको झझल्को दिने विद्यालयका रुपमा पाउँदा आफू अत्यन्तै हर्षित भएको बताए। यसका साथै प्रमख चिरीबाबु महर्जनले समग्र ललितपुरको विकासका लागि चालिएका कदमहरुकोबारेमा चर्चा गरेका थिए। प्रमुख कार्यकारी अधिकृत राजेश शर्माले सञ्चालन गरेका उक्त कार्यक्रमा अभिभावक, पत्रकार, शिक्षकहरुको उपस्थितिमा ललितपुर जिल्लाका आधारभूत विद्यालयहरु श्री चोईना विना गुरुगणेश लोहाचोक, श्री बाखेल कुमारी फर्सीडोल, श्री ललितकल्याण केन्द्र भोलढोका, श्री चुनिदेवी शिक्षा मन्दिर चुनिखेल, श्री मिननाथ आदर्श शिक्षा सदन टंगाल, श्री बालकुमारी सैंबु, श्री सचेतना धोविघाट र श्री मोतिविनायक ढोलाहिटीलार्ई एक एक थान कम्प्युटर र प्रिन्टर प्रदान गरिएको थियो। कार्यक्रमका सभापति श्री वसन्त थापाले यो कार्यक्रम शुरुवात मात्र भएको र आगामी दिनमा अझ थप कार्यक्रमहरु विद्यालयले ल्याउदै जाने प्रतिवद्धता व्यक्त गदै सम्पुर्ण महानुभाव प्रति आभार व्यक्त गदै उक्त कार्यक्रको समापन गरे।"
लक्ष्यभन्दा राम्रो नतिजा निकाल्दै उदयपुर सिमेन्ट उद्योग,"उदयपुर : सरकारी स्वामित्वमा रहेको देशकै सबैभन्दा ठूलो उदयपुर सिमेण्ट उद्योगले पछिल्लो एक वर्षमा लक्ष्यभन्दा राम्रो नतिजा निकालेको छ। एक वर्षअघि मन्त्रीपरिषद्को निर्णयबाट उद्योगको महाप्रबन्धकको जिम्मेवारी सम्हाल्न आईपुगेका गोपिकृष्ण न्यौपानेले कार्यकालको पहिलो वर्षमा उद्योगले क्लिंकर उत्पादन, सिमेन्ट बिक्री र राजश्व योगदान राम्रो नतिजा निकालेका हुन्। यसकासाथै व्यवस्थापकीय र प्राविधिक पंक्षमा निकै सुधार ल्याएका छन्। उद्योगले पछिल्लो एक वर्षमा गरेको प्रगति विवरण सार्वजनिकमा १ लाख ४ हजार १ सय ८५ मेट्रिक टन क्लिंकर उत्पादन गरेको छ। त्यसैगरी १९ लाख ६९ हजार ३ सय ८३ बोरा सिमेन्ट बिक्री गरेको छ। सिमेन्ट बिक्रीबाट १ अर्ब २८ करोड ५७ लाख ८७ हजार रुपैयाँ उद्योगलाई प्राप्त भएको जनाइएको छ। सिमेन्ट बिक्रीबाट मात्रै यसबीचमा सरकारलाई करिब १० करोड राजश्वसहित २३ करोड हाराहारी वित्तीय योगदान पुुर्याएको उद्योगका प्रशासन महाशाखा प्रमुख कमलप्रसाद पौडेल र प्रवक्ता लक्ष्मण पोखरेलद्वारा जारी विज्ञप्तिमा उल्लेख छ। त्यसैगरी मूल्य अभिवृद्धि करबापत ७ करोड ९१ लाख २ हजार २ सय ९३ रुपैयाँ, अन्तःशूल्क ९९ लाख ३८ हजार ८ सय ९६ रुपैयाँ र अग्रिम कर तथा अन्य कर वापत उद्योगले ८२ लाख ६९ हजार ३ सय २८ रुपैयाँ बुझाएको जनाइएको छ। उद्योगले विद्युत महसुलवापत १३ करोड २४ लाख ६ हजार ५४ रुपैयाँ भुक्तानी गरेको देखिएको छ। विद्युत महसुल तथा भ्याट, अन्तःशूल्क, अग्रिम करलगायत विभिन्न कर गरी एक वर्षमा २२ करोड ९७ लाख १६ हजार ५ सय ६१ रुपैयाँ उद्योगले राज्यलाई सहयोग गरेको प्रवक्त पोखरेलले बताए। ३० वटा बुँदामा तयार गरिएको प्रगति विरणमा साउनदेखि पुस मसान्तसम्म ५० हजार २ सय मेट्रिक टन क्लिंकर उत्पादन गर्ने लक्ष्य लिएको उद्योगले २० दशमलव ८३ प्रतिशत बढी अर्थात ६० हजार ६ सय ५५ टन उत्पादन गर्न सफल भएको दावि गरिएको छ। त्यस्तै ७ लाख ९९ हजार ९ सय २० बोरा सिमेन्टको लक्ष्य लिएको उद्योगले यो अवधिमा ९ लाख २ सय बोरा सिमेन्ट उत्पादन गरेको छ। त्यसैगरी कोइला खरिदमा बोलपत्रको माध्यमबाट प्रतिष्पर्धा गराइनुको साथै गुणस्तरमासमेत ध्यान दिएकाले परिणामस्वरूप पहिले १ टन कोइलाबाट ३ दशमलव ५ मेट्रिकटन क्लिंकर पाक्ने गरेकोमा अहिले १ टन कोइलाबाट ५ टन पाक्न थालेको जनाएको छ। न्यौपानले कार्यकालको एकवर्ष भित्रै १४ वर्षदेखि हुन नसकेको उद्योगको वार्षिक साधारण सभा, सेयर वाँडफाँड गर्न सफल भएका छन्। १४ वर्षको साधारणसभा सम्पन्नगरी २०४४४५ देखिको सम्पूर्ण विवरण कम्पनी ऐन, २०६३ बमोजिम कम्पनी रजिस्ट्रारको कार्यालयमा अभिलेख गराइ सेयरधनी लगत, प्रबन्ध पत्र नियमावलीमा संशोधन, पुँजी वृद्धी गरी अधिकृत पूँजी १० अर्ब कायम गर्ने कार्यहरु सम्पन्न भएको प्रवक्ता पोखरेलले बताए। त्यसैगरी सामान्य भोल्टेज स्टेवलाइजर प्रकरणमा अदालतको आदेशबाट लिलाम भएको २ कठा १७ धुर जग्गासमेत ३३ बिगाह जग्गा फुकुवागरी उद्योगको सबै जग्गा हालसाविक गरिएको जनाइएको छ। लोडसेडिङको बेला उद्योगको लाइन छिमेकका बस्तिमा दिँदा मासिक ५ लाख डिमाण्ड शुल्क तिर्दै आएको उद्योगले पछिल्लो समय कटौती गरी उक्त रकम वचत गर्न सफल भएको पोखरेलले बताए। विज्ञप्तिमा उद्योगको अल्पकालीन तथा दीर्घकालीन कार्ययोजनासमेत सारिएको छ। अल्पकालीनमा उद्योगको दैनिक क्षमता ८ सय मेट्रिक टनलाई विस्तार गरी ११ सय मेट्रिक टन पुर्याईने लक्ष्य लिइएको छ। त्यस्तै दीर्घकालीनमा उद्योगको खानीलाई तीस वर्षमा सक्नेगरी जनसमुदायको सहभागितामा अर्को प्लाण्ट स्थापना गरी राजस्व र रोजगारीको प्रमुख श्रोत सृजना गर्ने गरी अध्ययन भईरहेको बताइएको छ। कवाडीबाट ५ करोड बढी आम्दानी २९ वर्षदेखि यत्रतत्र छरिएर रहेका कवाडी सामानको व्यवस्थापनबाट उद्योगले ५ करोड ४९ लाख आम्दानी हात पारेको छ। कानूनी जटिलताकाकारण यसअघि लिलामविक्रीका लागि खासै चासो नदिएको उद्योगले नयाँ व्यवस्थापन आएसँगै प्रकृया अघि बढाएको हो। महाप्रबन्धक न्यौपानेले भने, करोडका सामान वर्षौदेखि खुल्ला आकासमुनी यत्रतत्र छरिदा कुहेर, सडेर खेर गएको अवस्था थियो, उद्योगको आम्दानी कमजोर भएको अवस्थामा कानुनी प्रकृया अघि बढाएर वोलपत्रको माध्यमबाट लिलामविक्री गरी ठूलो रकम भित्र्याएका हौ। उपदान कोषमा १० करोड जम्मा कर्मचारी सेवानिवृत भएसँगै पाउने रकमका लागि अव सिमेण्ट विक्रीको समय कुर्नु नपर्ने भएको छ। यसअघि उपदान कोष खडा नगर्दा कहिले सिमेण्ट विक्री हुन्छ र लिने भन्ने समस्यालाई उद्योग प्रशासनले यो पटक सुधार गरेको छ। यसका लागि उद्योगले भर्खरै १० करोडको कोष स्थापना गरेको छ। महाप्रबन्धक न्यौपाने उद्योगमा हाजिर हुनु अघि अवकाश प्राप्त २१ जना कर्मचारीको उपदान तथा औषधि उपचार खर्चवापत र २०७७ माघपछि सेवानिवृत २३ जना कर्मचारीमा मृत्यु भएका ३ जनाको उपदान, औषधिउपचार र बाँकीले औषधि उपचारगरी जम्मा १० करोड ६८ लाख ७२ हजार भुक्तानी गरिएको छ। कोषको अभावमा भुक्तानीका लागि पर्खिरहेका सेवानिवृत कर्मचारीलाई १० करोड रकम उपदान कोषमा जम्मा गरि भुक्तानी गरेको उद्योगका प्रवक्ता लक्ष्मण पोखरेलले बताए। त्यसैगरी २०७७ माघपछि अवकाश प्राप्त कर्मचारीलाई उपदान पालो सिस्टम राखी पुस अन्तिमदेखि भुक्तानी गर्ने गरी प्रकृया अघि बढाइएको उनले बताए। उनले भने, विगतका महाप्रबन्धकले यो कोषको स्थापना गरी जम्मा गरिदिएको भए यो अवस्था आउने थिएन्, सेवानिवृत हुनसाथ सुविधा लिएर जान सक्थे, त्यसो नगरी आफुखुशी चलाउँदा मजदुर मर्कामा परेका छन्। उक्त कोषमा मासिक अहिले एक करोड जम्मा हुने गरेको उनले बताए।"
बाइडेनका चिकित्सक फौचीले नेपालीलाई भने कोरोना खोप लगाउन नछुटाउनुहोस्,काठमाडौं : अमेरिकी राष्ट्रपति जो बाइडेनका प्रमुख चिकित्सा सल्लाहकार डाएन्थोनी फौचीले सबै नेपालीलाई कोरोनाविरुद्धको खोप लगाउन आग्रह गरेका छन्। राष्ट्रपति बाइडेनका प्रमुख चिकित्सा सल्लाहकार फौचीले कोरोना खोप प्रतिकूल घटनाहरू एकदमै नगण्य रूपमा भएको भन्दै सबैजनालाई खोप लगाउन आग्रह गरेका हुन्। नेपालस्थित अमेरिकी राजदूतावासले आफ्नो फेसबुक पेजमा फौचीको सन्देश राखेको छ। उनले कोभिड १९ को खोपले प्रदान गर्ने सुरक्षा यसबाट हुनसक्ने संभावित नगण्य प्रतिकूल घटनाहरू भन्दा अत्यन्तै उच्च रहेकाले खोप लगाउन योग्य व्यक्तिलाई सुरक्षित तरिकाले खोप लगाउन भनेका हुन्। डा फौचीले अमेरिकाबाट उपलब्ध गराएको फाइजर खोप नेपालमा १२ देखि १७ वर्ष उमेर समूहका बालबालिकालाई दिन लागेकोमा खुशी व्यक्त गरेका छन्। यस्तै डा फौचीले अमेरिका र नेपालबीच सहकार्यको ७५ वर्ष पुगेको स्मरण गर्दै दुवै देशबीचको सुमधुर सम्बन्धले नै विश्वव्यापीरुपमा फैलिएको महामारीमा जुट्न संभव भएको बताएका छन्। उनले कोरोना महामारीलाई परास्त गर्न दुवै देश मिलेर अझै धेरै काम गर्न बाँकी रहेको बताएका छन्। विश्व नै कठिन अवस्थामा रहेको भन्दै उनले खोप लगाएको भएपनि स्वास्थ्यसम्बन्धी मापदण्ड पालना गर्न आग्रह गरेका छन्।
उदयपुरमा १ सय ४३ जनामा कोरोना संक्रमण,"उदयपुर : उदयपुरमा कोरोना भाइरस समुदायस्तरमा नै फैलिएको छ। संक्रमण पहिचानका लागि जिल्लाका ८ वटै स्थानीय तहले स्वास्थ्य संस्थामार्फत पछिल्लो ६ दिनयता २ सय १९ जनामा गरिएको परीक्षणमा १ सय ४३ जनामा संक्रमण देखापरेको हो। जिल्ला स्वास्थ्य कार्यालयले तयार पारेको तथ्यांकअनुसार संक्रमित मध्ये ४९ जना महिला र बाँकी सबै पुरुष छन्। विरामी भएर आएकाहरुको कोरोना परीक्षण गर्दा जिल्ला अस्पतालमा २१ महिला र ४३ पुरुषगरी ६४ जनामा संक्रमण देखिएको हो। त्यसैगरी त्रियुगा नगरपालिकामा ११ महिला १६ पुरुषगरी २७ जना, कटारी नगरपालिकामा ६ महिला १५ पुरुषगरी २१ जना, उदयपुरगढी गाउँपालिकामा २ महिला ५ पुरुषगरी ७ जना, बेलका नगरपालिकामा ९ महिला १४ पुरुषगरी २३ जनामा संक्रमण देखिएको स्वास्थ्य कार्यालयका सूचना अधिकारी चिरन्जिवी निरौलाले बताए। उनीहरुसबै सकृय संक्रमित हुन्। उनीहरु मध्ये १ महिला र २ पुरुषगरी ३ जना कोभिड अस्पताल बेल्टारमा भर्ना भएका छन् भने बाँकी होमआईसोलेसनमा रहेको उनले बताए। यसबीचमा कोरोनाबाट उदयपुरमा एक जनाको ज्यान गईसकेको छ। संक्रमण दर हेर्दा कोरोना समुदायस्तरमा नै फैलिएको हुन सक्ने अनुमान गरिएको छ। यता जिल्ला प्रशासन कार्यालयले भने भेला कार्यक्रमहरु सबै स्थगन गर्न आदेश दिएको छ।"
युएन पार्क नजिकको साउन्ड सिस्टम स्टोरमा आगलागी,ललितपुर : ललितपुरको युएन पार्क नजिक रहेको स्टोरमा आगलागी भएको छ। बुधबार दिउँसो २ बजेतिर लाइभ वर्कसको साउन्ड सिस्टम स्टोरमा आगलागी भएको प्रहरीले जनाएको छ। आगलागी लगत्तै प्रहरीले आगो नियन्त्रणमा लिएको हो। आगलागीबाट स्टोर रुपमा राखिएका साउन्ड सिस्टम जलेर नष्ट भएका छन्। क्षतिबारे एकिन विवरण प्राप्त भएको छैन।
वालिङमा निःशुल्क मृर्गौला डायलाइसिस सेवा सुरु,"स्याङ्जा : वालिङ् नगरपालिकामा निःशुल्क मृर्गौला डायलाईसिस सेवा सुरु भएकोे छ। रोटरी क्लव अफ वालिङले यसैसातादेखि निःशुल्क मृर्गौला डायलाइसिस सेवा सुरु गरेको हो। वालिङ नगरपालिका१० फूलबारीमा डायलाइसिस सेन्टर स्थापना गरिएको छ। नगरपालिकाले उपलब्ध गराएको भवनलाई पुननिर्माण गर्दे सेवा प्रवाह गरिएको छ। दुई वर्षअघिदेखिको प्रक्रिया अहिले सम्पन्न भएर संचालनमा ल्याइएको सन् २०१९ का तत्कालिन अध्यक्ष राजेन्द्र डुम्रेले जानकारी दिए। उनका अनुसार, रोटरी क्लव अफ वालिङ र गौतम बुद्ध सामुदायिक मुटु अस्पतालको सहकार्यमा सेवा सञ्चालनमा ल्याईएको हो। रोटरी क्लव वालिङ र रोटरी क्लव बुटवलको २ करोड र रोटरी फाउडेशन (अन्र्तराष्ट्रिय) को ३ करोडगरी ५ करोडको लागतमा निर्मित सुविधा सम्पन्न केन्द्र मार्फत सेवा उपलब्ध भएका छौं। सेन्टरमा ८ वटा डायलायसिसका मेशिन, एउटा भेन्टिलेटरसहितको र एउटा एमजेन्र्सीगरी १० वटा डायलायसिस मेशिन छन्। यहाँबाट ८ देखि १० जनाले नियमित उपचार लिएका छन्। यहाँबाट वालिङ् लगायत पर्वत र पाल्पाका केही वडाका मृर्गौला पिडितलाईसमेत सेवा लिन सहज पुग्छ। यसअघि भने यहाँका मृर्गोेला पिडितहरु डायलायसिसका लागि पोखरा, पाल्पा, बुटवल, पोखरा जाने गर्दथे। सेन्टरमा मृर्गौला विशेषज्ञ र एमबीव्बीएस डाक्टर एकएकसहित ११ जना कर्मचारी कार्यरत छन्। मासिक खर्च ३ लाख भन्दा बढी हुने बताइएको छ। भेन्टिलेटरसहित सबै ल्याबका सुविधा उपलब्ध छ यहाँ। डायलायसिस बाहेकका अन्य थप सेवा तथा औषधी भने विरामी तथा सम्बन्धित खरिद गर्नुपर्ने हुन्छ। पछिल्ला केही वर्षयता नेपालभर मृगौला रोगीका संख्या दिनानुदिन बढ्दो छ। सोही अनुरुप स्याङ्जामा पनि मृर्गौला रोगीको संख्या धेरै छ। वालिङ् नगरपालिकामा मात्र १ सय ६० जना रहेको नगरप्रमुख दिलिपप्रताप खाँण बताउछन्। अत्यावश्यक सेवा संञ्चालनमा आएको छ। सेवालाई जीवन्त राख्नु हामी सबैको कर्तव्य र दायित्व हो। मानवीय कार्यमा नगरपालिकाको सधैं सहयोग रहन्छ। नगर प्रमुख खाँणले बताए। बढ्दो विषादी मिश्रित खाद्य पदार्थ, जथाभावी औषधीको सेवन र स्वास्थ्यप्रतिको बेवास्ताका कारण मृर्गोैलामा खराबी देखिने क्रम बढ्दो रहेको डा रजत कायस्थ बताउछन्। चिकित्सकहरु भन्छन्, स्वच्छ र स्वस्थ्य खानपान, आहार बिहार र विचारमा ध्यान दिएमा मृर्गोला स्वस्थ्य राख्न सकिने केही उपाय हुन। आफनो नगरभित्र डायलायसिस गर्न पाउदा मृर्गौला पिडितले राहत मिलेको बताएका छन्। अन्यत्र जिल्लामा जानुपर्दाका खर्च, कठिनाई र समय बचत भएकोमा खुशी ब्यक्त गर्छन उपचारमा संलग्न बिरामीहरु।"
सरकारीसहित ४० वटा प्रयोगशालाले गरेनन् कोरोना परीक्षण,"काठमाडौंः देशभरि कोरोना परीक्षणको अनुमति पाएका ४० प्रयोगशालाले कोरोना परीक्षण नगरेको पाइएको छ। स्वास्थ्य तथा जनसंख्या मन्त्रालयको अद्यावधिक विवरणअनुसार सरकारी तथा निजी गरी ४१ प्रयोगशालामा शून्य परीक्षण भएको हो। जसअन्तर्गत् विराटनगरस्थित नोबेल मेडिकल कलेज शिक्षण अस्पताल, राजविराजस्थित गजेन्द्रनारायण सिंह अस्पताल, प्रादेशिक जनस्वास्थ्य प्रयोगशाला जनकपुर रहेका छन्। त्यस्तै कलैया अस्पताल, मलंगवा अस्पताल, वीर अस्पताल, स्टार अस्पताल, नेपाल कोरियामैत्री नगरपालिका अस्पताल, बीपी कोइराला मेमोरियल क्यान्सर अस्पताल चितवन, त्रिशुली अस्पताल, भक्तपुर अस्पताल ल्याब, जनमैत्री अस्पताललगायत छन्। राष्ट्रिय जनस्वास्थ्य प्रयोगशालाले ५९ सरकारी र ४५ निजी गरी १०४ वटा ल्याबलाई कोरोना परीक्षणको अनुमति दिएको थियो।"
चिडियाखानाका सिंहहरुमा कोरोना संक्रमण,"जोहानेसबर्ग : दक्षिण अफ्रिकाको एक निजी चिडियाखानामा सिंहहरुमा कोरोना संक्रमण पुष्टी भएको छ। सिंहहरु कोरोनाको डेल्टाभेरियन्टबाट सङ्क्रमित भएका हुन्। संक्रमित सिंहमा श्वासप्रश्वासमा समस्या, नाक बग्ने र सुख्खा खोकी जस्ता लक्षण पनि देखिएका छन्। युनिभर्सिटी अफ प्रिटोरियाका वैज्ञानिकहरुको टोलीले हालै गरेको एक अध्ययनमा सिंहमा संक्रमण भएको खुलासा गरेको हो। जर्नलमा भर्खरै प्रकाशित यस अध्ययनमा अन्वेषकहरूले मानिसहरूलाई आफ्नो घरपालुवा बिराला र कुकुरमा कोरोना संक्रमण हुने सम्भावना रहेकोले सचेत रहन आग्रह गरेका छन्। उक्त टोलीको नेतृत्व विश्वविद्यालयको मेडिकल भाइरोलोजी विभागको अर्बोएन्ड रेस्पिरेटरी भाइरस कार्यक्रम, जुनोटिकका प्रमुख प्रोफेसर मारिटजी भेन्टर र पशु चिकित्सा विज्ञान संकायमा वन्यजन्तु स्वास्थ्यका सहयोगी प्राध्यापक कटजा कोप्पेलले गरेका थिए। उनीहरूले सन् २०२१ को अन्त्यमा दक्षिण अफ्रिकामा कोभिड१९ विश्वव्यापी महामारीको तेस्रो लहरमा चिडियाखानामा रहेका तीन बिरामी सिंहको अध्ययन गरेका थिए। विश्वविद्यालयले एक विज्ञप्तिमा भनेको छ, 'ट्रान्सडिसिप्लिनरी (अन्तरविषय) वैज्ञानिकहरूको टोलीले गौतेङ (प्रान्त) को एक निजी चिडियाखानामा कोभिड१९ को कुनै लक्षण नदेखिएका संक्रमित चिडियाखाना सञ्चालकहरू 'कोरोना भाइरसको डेल्टा' बाट संक्रमित भएको पत्ता लगाएको छ। उनीहरुबाटडेल्टाभेरियन्ट जनावरमा संक्रमण भयो। यसले अर्को गम्भीर रोग निम्त्याउन सक्छ । जनावर बिरामी परेको सात सातासम्म पिसिआर परीक्षण गर्दा पोजिटिभ देखिएको थियो।' लामो समयसम्म संक्रमण भएका कारण जोखिम बढेको र संक्रमित नभएको पुष्टि नभएसम्म उनीहरुलाई आइसोलेसनमा राखिएको वैज्ञानिकहरुले बताएका छन् । कोप्पेलले सिंहमा १५ दिनसम्म श्वासप्रश्वासमा समस्या, नाक बग्ने र सुख्खा खोकी जस्ता लक्षण देखिएको बताए । उनीहरुमाथि कडा निगरानी राखिएको थियो र १५ देखि २५ दिनपछि तीनवटा सिंह पूर्ण रुपमा निको भएका थिए । सबै कर्मचारी र सिंहको नमूनाको जीनोम सिक्वेन्सिङ गरिएको थियो, जसले डेल्टा भेरियन्टबाट संक्रमित भएको पुष्टि गरेको थियो। चिडियाखानामा करिब एक वर्षअघि अन्य दुई जनावर पनि कोरोना भाइरसबाट संक्रमित भएका थिए ।"
थारु आरक्षणको माग गर्दै थप चार सरकारी निकायविरुद्ध सर्वोच्चमा रिट,"काठमाडौं: थारु कल्याणकारिणी सभा (थाकस)ले थारु आरक्षणको माग गर्दै थप चार सरकारी निकायविरुद्ध मुद्दा दायर गरेको छ। थाकसका महामन्त्री प्रेमीलाल चौधरीले थप चार सरकारी नियकाविरुद्ध सर्वोच्च अदालतमा मुद्दा दायर गरिएको बताए। उनका अनुसार शिक्षक सेवा आयोग, नेपाली सेना, बीमा कम्पनी र प्रदेशसभा १ विरुद्ध मुद्दा दायर गरिएको हो। हालसालै प्रकाशित विभिन्न विज्ञापनमा थारु आरक्षण नुछट्याएको भन्दै मुद्दा दायर गररिएको महामन्त्री चौधरीले बताए। उनले शुक्रबार रिटको सुनुवाइ हुने बताए। उनले संविधानमै थारु समुदायका लागि आरक्षणको व्यवस्था गरिनुपर्ने व्यवस्था भए पनि सरकारले हालसम्म अटेरी गर्दै आएकाले मुद्दा दायर गरिएको बताए। थाकसले यसअघि नेपाल राष्ट्र बैंक, वाणिज्य बैंक, नेपाल प्रहरी र नेपाल टेलिकमविरुद्ध मुद्दा दायर गरेको थियो। उक्त रिटमा सर्वोच्च अदालतले गत पुस २० गते अल्पकालीन अन्तरिम आदेश जारी गरेको थियो। न्यायाधीश बमकुमार श्रेष्ठको एकल इजलासबाट आएको फैसलामा भनिएको थियो, 'निवेदकले अन्तरिम आदेशसमेत जारी गरिपाउँ भन्ने माग गरेको सम्बन्धमा विचार गर्दा सुविधा र सन्तुलनको दृष्टिबाट दुई पक्षको बीचमा छलफल गराई अन्तरिम आदेश जारी हुने नहुने विषयमा निर्णयमा पुग्दा मनासिब हुने देखिएकोले मिति २०७८९२६ गतेका दिन छलफलमा उपस्थित हुन विपक्षीहरुलाई सो सूचना दिनु।' फैसलामा गत पुस २६ गते नै विपक्षीसँग छलफल गराउने भनिए पनि त्यो मिति सारेर माघ १० लाई तोकिएको बताइएको छ। संविधानमा व्यवस्था रहेको सामाजिक न्यायको हकमा आर्थिक, सामाजिक वा शैक्षिक दृष्टिले पछाडि परेका महिला, दलित, आदिवासी जनजाति, मधेसी, थारू, मुस्लिम, पिछडावर्ग, अल्पसंख्यक, सीमान्तकृत, अपांगता भएका व्यक्ति, लैंगिक तथा यौनिक अल्पसंख्यक, किसान, श्रमिक, उत्पीडित र पिछडिएका क्षेत्रका नागरिक तथा आर्थिक रूपले विपन्न खसआर्यलाई समानुपातिक समावेशी सिद्धान्तका आधारमा राज्यका निकायमा सहभागिताको हक हुनेछ भनिएको छ । हक कार्यान्वयनका लागि संविधान जारी भएको मितिले तीन वर्षभित्र कानुन बनाई लागू गरिने भनिए पनि थारू क्लस्टर नै नराखी स्थायी पदपूर्ति खोलिएको भन्दै थारू कल्याणकारिणी सभाका महामन्त्री प्रेमीलाल चौधरीसहितले सर्वोच्चमा रिट दायर गरेका हुन् । निर्वाचन आयोग ऐन, २०७४ को थारू समुदायबाट उम्मेदवारको बन्दसूचीको समावेशी आधारमा ६६ प्रतिशत निर्धारण गरिएको छ। संघीय निजामती सेवा ऐनलगायत कानुनमा पनि सोही आधारमा थारूलाई छुट्टै क्लस्टर छुट्याउनुपर्ने थाकसको माग छ।"
कांग्रेस महामन्त्री विश्वप्रकाश शर्मालाई आठ महिनापछि फेरि कोरोना संक्रमण,"काठमाडौं : नेपाली कांग्रेस महामन्त्री विश्वप्रकाश शर्मालाई कोरोना संक्रमण पुष्टि भएको छ। प्रवक्ता शर्मा सामाजिक सञ्जालमार्फत् आफूलाई आठ महिनापछि फेरि कोरोना संक्रमण भएको जानकारी दिएका छन्। प्रवक्ता शर्माले स्वास्थ्यमा समस्या देखिएपछि मेडिसिटी अस्पतालमा स्वाब परीक्षण गराउँदा कोरोना संक्रमण देखिएको जानकारी गराएका हुन्। उनीसहित उनकी श्रीमती, दुईजना छोराछोरीलाई समेत कोरोना संक्रमण देखिएको हो। उनीहरु सबैजना घरमै आइसोलेसनमा बसेका छन्। प्रवक्ताले चिकित्सकको परामर्शमा औषिध र आइसोलेसनमा बसेको जानकारी गराएका छन्।"
प्रधानमन्त्री कप क्रिकेट प्रतियोगिताको उपाधि एपिएफलाई,"काठमाडौं: प्रधानमन्त्री कप टीट्वान्टी राष्ट्रिय क्रिकेट प्रतियोगिताको उपाधि सशस्त्र प्रहरी बल (एपिएफ)ले जितेको छ। कीर्तिपुरस्थित त्रिवि अन्तर्राष्ट्रिय क्रिकेट मैदानमा आज भएको अन्तिम खेलमा एपिएफले नेपाल पुलिस क्लबलाई २१ रनले पराजित गर्दै उपाधिमाथि कब्जा जमाएको हो। यस जीतसँगै एपिएफले रु पाँच लाख प्राप्त गरेको छ। त्यस्तै, दोस्रो स्थान हासिल गरेको पुलिसले भने रु तीन लाख प्राप्त गर्यो। एपिएफले पुलिसलाई जीतका लागि १५८ रनको विजयी लक्ष्य दिएको थियो। जवाफमा पुलिसले निर्धारित २० ओभरमा सात विकेट गुमाउँदै १३६ रनमा समेटियो। पुलिसका लागि दीपेन्द्र सिह ऐरीले सर्वाधिक ६५ रनको योगदान गरे तापनि त्यो जीतका लागि पर्याप्त भएन। ५४ बल खेलेका दीपेन्द्रले तीन चौका र दुई छक्काको मद्दतमा ६५ रनको योगदान दिएका हुन्। त्यसैगरी, दिलीप नाथले २३, आरिफ शेखले १२ तथा अनिल साहले १० रन जोड्नुबाहेक अन्य खेलाडीले दोहोर अंक जोड्न सकेनन्। गुल्सन झाले ५, रासिद खानले ४, अमृत श्रेष्ठले ३ तथा योगेन्द्र सिंह कार्कीले एक रन जोडे। एपिएफका किशोर महतोले तीन विकेट लिए भने अविनाश बोहोरा, अमर रौटेला र दीपक बोहराले समान एकएक विकेट हात पारे। त्यसअघि टस हारेर पहिले ब्याटिङ थालेको एपिएफले १९ दशमलव ५ ओभरमा सबै विकेट गुमाउँदै १५७ रनको योगफल बनायो। एपिएफका अमर रौटेलाले सर्वाधिक २९ रनको योगदान दिए। उनले १५ बलमा ३ छक्का र २ चौका प्रहार गरे। त्यस्तै लोकेश बमले २७ रन जोड्दा सन्दीप जोराले २४ रन बनाए। कप्तान शरद भेषवाकर १९ रन बनाएर आउट भए। भुवन कार्कीले १७ रन जोडे। आसिफ शेखले ९, प्रदीप ऐरीले ७, दीपक बोहराले ६ रन तथा पुरण विक शून्य रनमा आउट भए। त्यस्तै, किशोर महतो ८ रनमा आउट हुँदा अविनास बोहरा १ रनमा अविजित रहे। बलिङतर्फ पुलिसका दीपेन्द्र सिंह ऐरी र सागर ढकालले समान तीनतीन विकेट लिए भने गुलशन झाले २ विकेट लिए । त्यस्तै आरिफ शेख र योगेन्द्र सिंह कार्कीले समान एकएक विकेट झारे। सेमिफाइनल खेलमा एपिएफले त्रिभुवन आर्मी क्लबलाई ४७ रनले पराजित गर्दै फाइनलमा पुगेको थियो भने पुलिसले बागमती प्रदेशलाई ५० रनले पराजित गर्दै फाइनल यात्रा तय गरेको हो। गत पुस २६ गतेदेखि सुरुआत भएको उक्त प्रतियोगितामा तीन विभागीय टोली र सात प्रदेश गरी दश टोलीको सहभागिता थियो।"
फ्रान्समा एकै दिन अहिलेसम्मकै बढी ४ लाख ६४ हजारमा कोरोना सङ्क्रमण,"सिन्ह्वा : फ्रान्समा एकै दिन ठूलो संख्यामा कोरोना सङ्क्रमित भेटिएका छन्। पछिल्लो केही दिन यता युरोपेली देशहरुमध्येकै सबैभन्दा बढी सङ्क्रमित फेला पर्दै आएको फ्रान्समा पछिल्लो २४ घन्टामा ४ लाखभन्दा बढीमा सङ्क्रमण देखिएको हो। फ्रान्सका सरकारी अधिकारीहरुले दिएको जानकारीअनुसार यहाँ गएको २४ घन्टामा कम्तीमा पनि ४ लाख ६४ हजार ७७९ जनामा संक्रमण देखिएको हो। फ्रान्समा कोभिडको नयाँ भेरियन्ट ओमिक्रोन फैलिएसँगै सङ्क्रमितको संख्या दैनिक बढिरहेको अधिकरीहरुको भनाइ छ। यहाँका स्वास्थ्य मन्त्रीले अहिले करिब चार हजार जना सङ्क्रमित आइसियुमा भर्ना भएका जानकारी दिएका छन्। यहाँका अस्पतालका करिब ७० प्रतिशत बेडहरु कोभिडका बिरामीले भरिएका पनि जानकारी दिइएको छ। फ्रान्समा पछिल्लो सयममा दिन प्रतिदिन कोभिडका सङ्क्रमित बढेका छन्। फ्रान्सबाहेक अन्य युरोपेली मुलुकहरू बेलायत, इटाली, ग्रीस, पोर्चुगललगायतमा पनि अहिलेसम्मकै उच्च संख्यामा सङ्क्रमित भेटिएका छन्। युरोपमा खासगरी क्रिसमस बिदा र नयाँ वर्षको पूर्वसन्ध्यामा मानिसको जमघट बढेकाले कोरोना तीव्र रूपमा फैलिएको बताइएको छ।"
"भारतमा एकैदिन २ लाख ८२ हजारमा कोरोना संक्रमण , ४४१ जनाको मृत्यु","नयाँ दिल्ली : भारतमा पछिल्लो २४ घन्टामा कोरोना भाइरस (कोभिड१९) संक्रमणबाट थप ४४१ जनाको मृत्यु भएको छ। योसहित भारतमा कोरोनाबाट मृत्यु हुनेको संख्या ४ लाख ८७ हजार २०२ पुगेको छ। स्वास्थ्य मन्त्रालयका अनुसार पछिल्लो २४ घन्टामा २ लाख ८२ हजारभन्दा बढी नयाँ संक्रमित थपिएका छन्। सोमबार र मंगलबार भने संक्रमण दर कम देखिएको थियो। यस्तै पछिल्लो २४ घन्टामा थप १ लाख ८८ हजार १५७ जना कोरोनामुक्त भएका छन्। देशमा संक्रमण तीव्र फैलिए पनि निको हुने दर भने बढिरहेको छ। भारतमा पाँच राज्यमा सबैभन्दा बढी कोरोना संक्रमण देखिएको छ। कर्नाटकमा ४१ हजार ४५७ जनामा संक्रमण देखिएको छ। यस्तै महाराष्ट्रमा ३९ हजार २०७, केरलामा २८ हजार ४८१,तमिलनाडुमा २३ हजार ८८८ र गुजरातमा १७ हजार ११९ जनामा संक्रमण पुष्टि भएको छ। भारतमा कोरोनासँगै नयाँ भेरियन्ट पनि तीव्ररुपमा फैलिरहेको छ। हालसम्म ओमिक्रोनबाट ८ हजार ९६१ जनामा संक्रमण देखिएको हो।"
विशेष अदालतको सेवा प्रभावित,"काठमाडौं : कोरोना संक्रमण बढेसंगै विशेष अदालतले थुनुवा, आरोपपत्र, अभियोगपत्र दर्ता बाहेकका सबैसेवा स्थगित गरेको छ। विशेष अदालतले सूचना जारी गर्दै थुनुवा बाहेकका मुद्धा नहेर्ने जनाएको हो। विशेष अदालतले थुनुवा बाहेकका सबै मुद्दाको सुनुवाइ रोकेको छ। बुधबार जारी गरेको सूचनामा भनिएको छ, यस अदालतमा कार्यरत केही कर्मचारी एवं नियमित बहस पैरवीमा उपस्थित हुने केही सरकारी वकिल र कानून व्यवसायीसमेत संक्रमित हुनुभएका र अन्यसमेत संक्रमितको सम्पर्कमा रहन पुगेको परिस्थितिमा नियमित कार्यसंचालन गर्दा थप सरोकारवालामासमेत प्रत्यक्ष जोखिम हुन सक्ने परिस्थितिको मूल्याङ्कनगरी आवश्यक सावधानी अपनाउनु पर्ने भएकोले यस अदालतको मिति २०७८ माघ ५ को पूर्ण बैठकको निर्णय अनुसार १८ गतेसम्म यस अदालतवाट प्रवाह हुने अत्यावश्यक बाहेकका सेवामा देहायबमोजिम संकुचन र स्थगन गर्ने निर्णय भएकोले सम्बन्धित सवैको जानकारीको लागि यो सूचना प्रकाशन गरिएको व्यहोरा अनुरोध छ। थुनुवा भएका मुद्दा बाहेकका अन्य मुद्दाको साप्ताहिक तथा दैनिक पेशी र सो को सुनुवाई, पेशी एवं साधारण तारिख, साक्षीको बकपत्र, हाजिर हुन आउने एवं वारेस अनुमति लगायतका निवेदन पेशी, धरौटी फिर्ता र रोक्का फुकुवा सम्वन्धी सेवाहरु, फैसला र आदेश र कागजातहरुको प्रमाणित प्रतिलिपी सम्बन्धी सेवाहरु स्थगन गरीएको हो ।"
प्रदेश १ का १३ जिल्लामा बुस्टर डोज खोप प्रभावित,"उदयपुर : प्रदेश १ मा कोभिड१९ लक्षित बुस्टर मात्रा खोप कार्यक्रम प्रभावित बनेको छ। खोप मौजादको अवस्थाको विश्लेषण नै नगरी स्वास्थ्य तथा जनसंख्या मन्त्री विरोध खतिवडाले हचुवाकोभरमा निर्णय गर्दा खोप कार्यक्रम प्रभावित बनेको हो। मन्त्रीको निर्णयसँगै खोप लगाउन पुगेका सर्वसाधरण स्वास्थ्य संस्थाबाट त्यसै फर्किएका छन्। खोप नै नलगाई फर्किनु परेपछि कतिपय ठाउँमा सर्वसाधरणले आक्रोश नै पोखेका छन्। सर्वसाधरणको आक्रोश बढ्न थालेपछि प्रदेश १ को सुनसरी जिल्ला स्वास्थ्य कार्यालयले वुस्टर डोजको लागि खोप प्राप्त भएपछि सार्वजानिक सूचना दिईने छ भन्दै सामाजिक संजालबाट जानकारी दिएको छ। प्रदेश १ का स्वास्थ्य निर्देशनालय धनकुटाका खोप अधिकृत उदेश श्रेष्ठले प्रदेश १ का १४ जिल्ला मध्ये उदयपुरमा मात्र बुस्टर मात्राको खोप लगाउन ४ गतेबाट लगाउन सुरु गरिएको बताए। बाँकी १३ जिल्लामा बुस्टर डोज उपलब्ध नभएपछि जोनसोन र भेरोसिलको दोस्रो खोप लगाउन सुरु गरिएको उनले बताए। उनले भने, उदयपुरमा पहिलोचरणमा खोप लगाउने सबैका लागि पुग्ने मौजाद देखिएकाले लगाउन सुरु गरिएको हो, बाँकी १३ जिल्लामा खोप नै छैन्, माथिबाट आएकै छैन्। विभागले माघ २ गतेबाट बुस्टर मात्राको खोप लगाउन परिपत्र गरेपनि हालसम्म खोप नै उपलब्ध नभएकाले लगाउन नसकिएको उनको भनाई छ। श्रेष्ठले भने, खोप मौजाद भएकैकारण तोकिएको २ गते नसकिएपनि उदयपुरमा ४ गतेबाट सुरु भयो, बाकी जिल्लाका लागि बुधबार खोप लिन विभाग पठाएका छौ, आएपछि लगाउन सुरु गर्छौ। मन्त्री र विभागबीचको समन्वयको अभावमा निर्धारित मितिमा खोप लगाउन नसकिएको उनले स्वीकारे। हामीसँग दंक्ष जनशक्ति छ, त्यही किसिमका संरचना पनि छ तर लगाउनु पर्ने खोप नै नभएपछि कसरी सुरु गर्ने ? प्रश्न गर्दै उनले भने, निर्णयपूर्व एकपटक विभागसँग समन्वय भएको भए यस्तो समस्या हुँदैन थियो। बुस्टर मात्राको खोप प्रदेश नम्बर १ मा पहिलोचरणमा ३ लाखको हाराहारीमा खर्च हुने उनको भनाई छ। त्यसमध्ये उदयपुरमा ७ हजार ७६ डोज खर्च हुने स्वास्थ्य कार्यालय उदयपुरका खोप शाखाका प्रमुख चिरन्जिवी निरौलाले बताए। ७ हजार भेरोसिल र २ हजार १ सय कोभिसिल्ड गरी ९ हजार १ सय खोप मौजाद रहेको मध्ये भेरोसिलका ५ हजार ७६ र कोभिसिल्डका २ हजार जनाले पहिलोचरणमा बुस्टर मात्राको खोप लगाउने तयारी गरिएको उनले बताए। बाकी २ हजार २४ डोज माघ १४ गतेदेखि दोस्रोचरणमा खर्च गरिने उनले बताए। पुस २८ गतेको मन्त्रीस्तरीय निर्णय भन्दै स्वास्थ्य सेवा विभाग परिवार कल्याण महाशाखाका जनस्वास्थ्य अधिकृत अन्जु बस्नेतले पुस ३० गते ७ वटै प्रदेशका स्वास्थ्य निर्देशनालय, प्रदेश स्वास्थ्य आपूर्ति व्यवस्थापन केन्द्र र ७७ वटै स्वास्थय कार्यालयलाई वुस्टर मात्रा खोप दिन परिपत्र गरेकी थिईन्। परिपत्रमा भनिएको छ स्वास्थ्य तथा जनसंख्या मन्त्रालयको मिति २०७८ पुस २८ को मन्त्री स्तरीय निर्णयअनुसार २०७८ माघ महिनाको पहिलो हप्ता (२ गते) देखि अग्रपंतिमा खटिने व्यक्ति र दोस्रो साता माघ १४ देखि ६० बर्ष र माथिका नागरिकलाई कोभिड१९ विरुद्धको पहिले लगाएकै खोपको पूर्ण मात्रा लगाईसकेका साथै ६ महिना पूरा भईसकेका नागरिकलाई बुस्टर मात्रा लगाउन आवश्यक व्यवस्थाका लागि निर्देशानुसार अनुरोध छ।"
संघीयताको मर्म अनुसार मधेस प्रदेश नामाकरण : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले संघीयताको मर्म अनुसार नै प्रदेश नं२ को नामाकरण भएको बताएका छन्। उनले प्रदेश सभा बैठकले प्रदेशको नाम मधेस प्रदेश र प्रदेशमुकामराजधानी जनकपुर बनाउन सफलता प्राप्त गरेकोमा बधाई दिएका हुन्। उनले भनेका छन्, 'हाम्रो पार्टीले उठाउदै आएको पहिचान सहितको संघीयताको मर्म अनुसार नै प्रदेश नं२ को प्रदेश सभा बैठकले प्रदेशको नाम मधेस प्रदेश र प्रदेशमुकामराजधानी जनकपुर बनाउन सफलता प्राप्त गरेकोमा माननीय प्रदेशसभाका सम्पूर्ण सदस्यहरु र मधेस प्रदेशका सबै न्यायप्रेमी जनसमुदायमा हार्दिक बधाई एवं शुभकामना व्यक्त गर्दछु।' चार वर्षसम्मको रस्साकस्सीपछि सोमबार प्रदेश २ को नाम मधेस र स्थायी राजधानी जनकपुर तय भएको हो। १ सय ४ सांसदमध्ये ९९ जना मतदानमा सहभागी थिए। जनकपुर राजधानी हुनुपर्ने पक्षमा ७८ मत खसेको थियो। सभामुख सरोज यादवले यो प्रस्ताव दुईतिहाइभन्दा बढी मतले पारित भएको घोषणा गरेका थिए। यस्तै, प्रदेशको नाम मधेस हुनुपर्ने प्रस्ताव पनि दुईतिहाइभन्दा बढी मतले पारित भएको हो। मतदानमा सहभागी ९९ सांसदमध्ये ८० जनाले यो प्रस्तावको पक्षमा मत दिएका थिए। जनता समाजवादी पार्टी, लोकतान्त्रिक समाजवादी पार्टी र माओवादी केन्द्रले यसलाई साझा प्रस्तावका रूपमा दर्ता गरेका थिए। जसलाई एमाले र नेकपा (एस)का सांसदले समर्थन गरेका थिए। कांग्रेसका १९ सांसदले पार्टी निर्णयअनुसार विपक्षमा मतदान गरेका थिए। कांग्रेसले मिथिलाभोजपुरा नाम राख्नुपर्ने प्रस्ताव दर्ता गरेको थियो। बारा र पर्साका केही सांसदले भने मध्य मधेस भनेर छुट्टै प्रस्ताव गरेका थिए। राजधानी र नामसम्बन्धी पहिलो प्रस्तावमै दुईतिहाइभन्दा बढी मत जुटेपछि अन्य प्रस्ताव स्वतः खारेज भएको सभामुख यादवले बताए। संविधानको धारा २९५ (२) मा प्रदेशको नामकरण सम्बन्धित प्रदेशसभाको सम्पूर्ण सदस्य संख्याको दुईतिहाइ बहुमतबाट हुने उल्लेख छ। प्रदीप यादवलाई मन्त्री नबनाएको भन्दै वीरगञ्जमा उपेन्द्र यादवको पुत्ला दहन प्रदेश २ को नाम मधेस, राजधानी जनकपुर स्थायी राजधानी जनकपुर भएपछि मुख्यमन्त्री राउतको पुत्ला दहन प्रदेशको नाम र राजधानी तोकिएको खुसियालीमा आज सार्वजनिक बिदा मधेश प्रदेश घोषणा गरेको विरोधमा सांसदको पुतला दहन"
झापामा २५ हजारलाई बुस्टर डोज लगाइने,"झापा : जिल्लामा अग्रपङ्तिमा कार्यरत करिब २५ हजार व्यक्तिलाई यसै साताभित्र बुस्टर डोज लगाउने तयारी छ। स्वास्थ्य कार्यालयले गत असार मसान्तसम्ममा कोरोनाविरुद्धको दुवै खोप लगाइसकेकालाई मात्र पहिलो चरणमा बुस्टर खोप लगाउने तयारी गरेको छ। स्वास्थ्य कार्यालय झापाको तथ्याङ्क अधिकृत चुडामिण लुइँटेलका अनुसार दुवै डोज कोभिशिल्ड लगाएका आठ हजार ८४० र भेरोशिल्ड लगाएका करिब १५ हजार जनालाई बुस्टर डोज दिने तयारी छ। उनले पूर्ण खोपको रूपमा जसले पहिलो जे लगाएको छ, उसलाई बुस्टर डोजका रूपमा पनि त्यही खोप दिइने बताए। जिल्लामा १० लाख जनालाई खोप लगाउने लक्ष्यअनुसार चार लाख ७२ हजार ७२९ जनाले खोपको पहिलो मात्रा लगाएका छन् भने दुवै मात्रा लगाउने तीन लाख ८८ हजार ७८१ रहेका छन्। हाल जिल्लाका १५ वटै पालिकामा १८ वर्ष माथिकालाई खोप लगाउने काम धमाधम भइरहेको छ। जिल्लामा बुस्टर डोज दिन थप ६० हजार डोज खोप स्वास्थ्य मन्त्रालयसँग माग गरिएको लुइँटेलले बताए। खोपको दुवै मात्रा लगाएको ६ महिना पुगेकालाई मात्र बुस्टर डोज दिइनेछ।"
"द्रुत गतिमा फैलिदै कोरोना भाइरस, कुनकुन जिल्ला रेड जोन मा ?","काठमाडौं : नेपालमा कोरोना भाइरस संक्रमण द्रुत गतिमा फैलिन थालेको छ। काठमाडौं उपत्यका, सीमावर्ती जिल्ला र मुख्य सहरमा दैनिक संक्रमितको संख्या उच्च छ। काठमाडौं उपत्यकाका तीन जिल्ला काठमाडौं, ललितपुर र भक्तपुरमा संक्रमितको संख्या दोब्बरले वृद्धि हुँदै गएको छ। मुलुकभर दैनिक पुष्टि हुने संक्रमितमध्ये उपत्यकामा झन्डै ५० प्रतिशत हुने गरेको स्वास्थ्य मन्त्रालयकी प्रवक्ता डा संगीता कौशल मिश्राको भनाइ छ। मंगलबार काठमाडौंमा मात्रै ४ हजार ४ जनामा संक्रमण पुष्टि भएको छ। ललितपुरमा ९ सय ४७ र भक्तपुरमा ५ सय ७० जना संक्रमित थपिएका छन्। पछिल्लो समय मंगलबार मात्रै सबैभन्दा उच्च १० हजार २ सय ५८ जनामा संक्रमण पुष्टि भएको छ। परीक्षण गरेकामध्ये झन्डै ५० प्रतिशतमा संक्रमण पुष्टि हुने गरेको स्वास्थ्य तथा जनसंख्या मन्त्रालयको तथ्यांकले देखाएको छ। बढ्दो सहरकेन्द्रित संक्रमणले गाउँमा पनि फैलिने जोखिम देखिएको छ। पुस दोस्रो सातासम्म संक्रमणदर दुई प्रतिशत हाराहारी थियो। उपत्यका बाहिरका मोरङ, सुनसरी, चितवन, मकवानपुर, काभ्रेपलाञ्चोक, कास्की, रुपन्देही र कैलाली जोखिमको सूचीमा परेका छन्। यी जिल्लामा ५ सयभन्दा माथि संक्रमित अस्पताल भर्ना भएका छन्। भारतबाट फर्केकाहरू सीमा नाकामा होल्डिङनहुँदा कतिपय सीमावर्ती जिल्ला हटस्पट बनिरहेका छन्। खुला सीमाका कारण नरोकिएको आवातजावत र भीडभाडले कोरोना संक्रमण बढेको हो। धनुषा, पर्सा, नवलपरासी पुर्व, बाँके, दाङ र कञ्चनपुरमा पनि कोरोना संक्रमित दैनिक बढिरहेका छन्। आगामी तीन साता संक्रमणको हिसाबले जोखिमपूर्ण हुने स्वाथ्यविज्ञ बताउँछन्। भीडभाड र सरकारले तोकेका स्वास्थ्यका मापदण्ड पूरा नगर्नाले पनि संक्रमण बढेको हो। संक्रमितहरू सार्वजनिक सवारीसाधनमा यात्रा गर्दा संक्रमण झन् बढेको छ। तर, अधिकांश स्थानीयवासीले मास्कसमेत लगाएका छैनन्। मुख्य सहर संक्रमणको हटस्पट"
बलिउडका ५ महँगा डिभोर्स : एउटा डिभोर्सको ३८० करोडसम्म खर्च,"नयाँ दिल्ली: बलिउड सेलीब्रेटी आफ्नो प्रेम जीवनभन्दा आफ्नो सम्बन्ध विच्छेद र ब्रेकअपका समाचारले अधिक चर्चामा रहन्छन्। बलिउडमा जति चाँडो सम्बन्ध बन्दछ, त्यति नै चाँडो छुट्टिन्छ पनि। जस्तै हालसालै साउथ इन्डियाका चर्चित अभिनेता र रजनीकान्तका ज्वाइँ धनुषले आफ्नी श्रीमती ऐश्वर्यासँग अलग हुने घोषणा गरेका छन्। उनीहरु आपसी समझदारीबाट अलग हुँदैछन्। बलिउडमा यस्ता धेरै सेलिब्रेटी छन् जसले आफ्नो पार्टनरसँग अलग हुनको लागि चर्को रकम तिरेका छन्। तीमध्ये अधिक रकम खर्च गरेर सम्बन्ध बिच्छेद गर्ने ५ जोडीहरु निम्नानुसार रहेका छन्: आमिर खानरीना दत्त आमिर खानले सन् १९८६ मा रीना दत्तसँग विवाह गरेका थिए। उनले परिवारको विरुद्धमा विवाह गरेका थिए। उनले सन् २००२ मा सम्बन्धविच्छेद गरे। यस सम्बन्ध विच्छेदका लागि आमिर खानले ५० करोड रुपैयाँ तिर्नुपर्ने बताइएको छ। सैफ अली खानअमृता सिंह सैफ अली खानले आफूभन्दा १३ वर्ष जेठी अमृता सिंहसँग विवाह गरेका थिए। सन् २००४ मा उनीसँग अलग भए। सैफ आफैँले एक अन्तर्वार्तामा उनीसँग ५ करोडको माग गरिएको बताएका थिए। यससँगै उनले बालबालिकाको हेरचाह गर्न महिनामा लाखौं रुपैयाँ दिने गरेका छन्। ऋतिक रोशनसुजैन खान ऋतिक रोशन र सुजैन खानको सम्बन्धविच्छेद बलिउडको सबैभन्दा महँगो सम्बन्धविच्छेद थियो। ऋतिकले सुजैनसँग छुट्टिनका लागि उनलाई ३८० करोड दिएका छन्। तर, ४ सय करोडको माग गरिएको थियो। फरहान अख्तरअधुना भवानी १६ वर्ष सँगै रहेपछि फरहान र अधुनाको सम्बन्ध टुट्यो। सम्बन्ध विच्छेदको सट्टामा उनकी श्रीमतीले मुम्बईमा १००० स्क्वायर फिटको बंगला मागेकी थिइन्। यससँगै फरहानले छोरीको हेरचाह गर्न अधुनालाई हरेक महिना ठूलो रकम दिन्छन्। आदित्य चोपडापायल खन्ना भनिन्छ, रानी मुखर्जीसँग विवाह गर्न आदित्य चोपडाले आफ्नी पहिलो पत्नी पायल खन्नासँग सम्बन्धविच्छेद गरेका थिए। सम्बन्ध विच्छेदपद्छि उनले ५० करोड दिएका थिए।"
कर्मचारीलाई कोरोना देखिएपछि काठमाडौं प्रशासनका कुनकुन सेवा भए बन्द ?,"काठमाडौं : जिल्ला प्रशासन कार्यालय काठमाडौंका कर्मचारीलाई कोरोना संक्रमण भएपछि सेवा कटौती भएको छ। कार्यलयमा कार्यरत २० जना कर्मचारीलाई कोरोना संक्रमण पुष्टि भएपछि अत्यावश्यकबाहेकका सेवा कटौती गरिएको सहायक प्रमुख जिल्ला अधिकारी उमाकान्त अधिकारीले जानकारी दिए । मुख्य सहर संक्रमणको हटस्पट द्रुत गतिमा फैलिदै कोरोना भाइरस, कुनकुन जिल्ला रेड जोन मा ? काठमाडौं प्रशासनका २० कर्मचारीलाई कोरोना, अत्यावश्यकबाहेकका सेवा कटौती सेवा प्रदायकको रुपमा कार्यरत कर्मचारी तथा सेवाग्राहीबीचको नियमित र प्रत्यक्ष सम्पर्कका कारण कर्मचारीलाई कोरोना संक्रमण भएको जिल्ला प्रशासन कार्यालयले जनाएको छ। बुधबारबाट लागु हुने गरी नागरिकता, नागरिकता प्रतिलिपि, नावालक परिचयपत्र, राष्ट्रिय परिचयपत्र र राहदानी फाँटको काम अर्को सूचना जारी नभएसम्म स्थगित गरिएको हो।"
"एमाले जिल्ला अधिवेशन : ६४ जिल्लामा नयाँ नेतृत्व, १३ जिल्लामा बाँकी (सूचीसहित)","काठमाडौं : प्रमुख प्रतिपक्ष एमालेको अधिकांश जिल्ला अधिवेशनको परिमाण आएको छ। एमालेका ६४ जिल्ला अधिवेशन र दुई विशेष जिल्ला अधिवेशनबाट नयाँ नेतृत्व चयन भएका हुन्। पर्सा, सिन्धुपाल्चोक, चितवन र दैलेख गरी चार जिल्लामा अधिवेशन उद्घाटन भएपछि नेतृत्व चयन गर्न बाँकी रहेको एमालेले जनाएको छ। धनुषा, महोत्तरी, सर्लाही, मनाङ, मुस्ताङ, रुकुम पूर्व, रोल्पा, हुम्ला र बझाङ गरी नौ जिल्लामा अधिवेशनका मितिहरु कोभिङ१९ महामारीको संक्रमणलाई ध्यानमा राखेर तय गरिने बताइएको छ। एमालेले पार्टी तथा जनसंगठनका २५ जनाभन्दा बढी सहभागिता रहने सबै कार्यक्रमहरू स्थगित गरेको हो। एमाले पार्टी केन्द्रीय कार्यालयले सोमबार आन्तरिक सर्कुलर जारी गर्दै कोभिड१९ को बढ्दो संक्रमणलाई ध्यानमा राख्दै पार्टी तथा जनसंगठनका २५ जनाभन्दा बढी सहभागिता रहने सबै कार्यक्रमहरू स्थगित गर्न निर्देशन दिएको छ। त्यसैगरी, विद्यार्थी विशेष र उद्योगव्यवसायी विशेष जिल्ला कमिटीका अधिवेशनहरु पनि पछि आयोजना हुनेछन्। जिल्ला कमिटी सरहका सम्पर्क कमिटीहरुहरुमध्ये मधेस प्रदेशबाहेक छ वटै प्रदेश कमिटीका अधिवशेन पनि एमालेले सम्पन्न गरेको छ। नेकपाको निरन्तरको रूपमा हेरिएको यो अधिवेशनलाई सर्वसम्मत नेतृत्व चयन गरेर पूर्वमाओवादी केन्द्र र १० बुँदे पक्षधर केही जिल्लामा नेतृत्वमा आएका छन्।"
पश्चिम वायुको प्रभाव कायमै : फेरि वर्षा र हिमपातको संभावना,"काठमाडौं : हाल देशमा पश्चिम वायुको सामान्य प्रभाव रहेको छ। जसले गर्दा केही दिन हल्का वर्षा र हिमपातको संभावना रहेको जल तथा मौसम विज्ञान विभागअन्तर्गतको मौसम पूर्वानुमान महाशाखाले जनाएको छ। महाशाखाका अनुसार आज प्रदेश १ र मधेश प्रदेशलगायत पहाडी भूभागमा आंशिक बदलीको अवस्था रहेको छ भने तराईका धेरै स्थानहरुमा हुस्सु कुहिरो लागिरहेको छ। महाशाखाले आगामी २४ घन्टाको चेतावनी तथा परामर्श जारी गर्दै देशको पहाडी भूभागका केही स्थानमा हल्का वर्षाका साथै देशका उच्च पहाडी तथा हिमाली भूभागका केही स्थानमा हिमपातको संभावनाका साथै देशभर चिसो अझै बढ्ने क्रममा रहेको भन्दै त्यसको प्रभावबाट बच्न आवश्यक सुरक्षा तथा सतर्कता अपनाउन अनुरोध गरेको छ। यस्तो छ तीनदिनको मौसम बुधबार दिउँसो : सुदूर पश्चिम प्रदेश, कर्णाली प्रदेश र लुम्बिनी प्रदेशलगायत अन्य प्रदेशहरुको पहाडी भूभागमा आंशिकदेखि सामान्य बदली रहने छ र बाँकी भूभागको मौसम सामान्यतया सफा रहनेछ। देशका उच्च पहाडी तथा हिमाली भूभागका थोरै स्थानमा हल्का हिमपातको संभावना छ। राती : देशको पहाडी भूभागलगायत लुम्बिनी प्रदेशमा आंशिकदेखि सामान्य बदली रही बाँकी भूभागमा आंशिक बदली रहने छ। सुदूरपश्चिम प्रदेश, कर्णाली प्रदेशलगायत देशको पहाडी भूभागका केही स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानमा हल्का हिमपातको संभावना छ। बिहीबार दिउँसो : देशभर आंशिकदेखि सामान्यतया बदली रहनेछ। हरेक प्रदेशका थोरैथोरै स्थानमा हल्का वर्षाको संभावना रहेको छ। देशका उच्च पहाडी तथा हिमाली भूभागका केही स्थानमा हल्का हिमपातको संभावना छ। राती : देशभर आंशिकदेखि सामान्यतया बदली रहनेछ। प्रदेश नं १, बाग्मती प्रदेश, गण्डकी प्रदेश, कर्णाली प्रदेश तथा सुदूरपश्चिम प्रदेशका एकदुई स्थानहरुमा हल्का वर्षाको संभावना रहेको छ। देशका उच्च पहाडी तथा हिमाली भूभागका केही स्थानमा हल्का हिमपातको संभावना छ। शुक्रबार दिउँसो : देशभर आंशिकदेखि सामान्यतया बदली रहनेछ। हरेक प्रदेशका केही स्थानमा हल्का वर्षाको संभावना रहेको छ। देशका उच्च पहाडी तथा हिमाली भूभागका केही स्थानमा हल्का हिमपातको संभावना छ। राती : देशभर आंशिकदेखि सामान्यतया बदली रहनेछ। देशका पहाडी भूभागका केही स्थानमा हल्का वर्षाको संभावना रहेको छ। देशका उच्च पहाडी तथा हिमाली भूभागका केही स्थानमा हल्का हिमपातको संभावना छ।"
बागमती प्रदेश लोकसेवाद्वारा सम्पूर्ण परीक्षा स्थगित,"काठमाडौं : लोकसेवा आयोगले पूर्व निर्धारित परीक्षाहरु स्थगित नहुने बताएपनि केहि प्रदेशले परीक्षा स्थगित गरेका छन् । आयोगले निर्धारण गरेको परीक्षा कही स्थगित त कही सञ्चालन हुँदा परीक्षार्थीहरु मर्कामा परेका छन् । लोकसेवा आयोगले पूर्वनिर्धारित परीक्षाहरु स्थगित नहुने बताएको छ । आयोगका प्रवक्ता तोयनारायण सुवेदीले तोकिएका परीक्षाहरु नरोकिने बताए । उनले अन्नपूर्णसँग भने, 'जनस्वास्थ्यका मापदण्ड पालना गर्ने गरी परीक्षा सञ्चालन गर्छौं । तोकिएका परीक्षाहरु स्थगित हुँदैनन् । परीक्षार्थीहरुलाई धेरैमा संक्रमण भएको अवस्थामा थप निर्णय गर्ने आयोगको तयारी छ । तर, बागमती प्रदेश लोकसेवा आयोगसहित केहिले पूर्वनिर्धारीत परीक्षा स्थगित गरेका छन् । बागमती प्रदेश लोकसेवा आयोगका सचिब रामकृष्ण अधिकारीले संक्रमण जोखिमलाई मध्येनजर गर्दै परीक्षा स्थगनको निर्णय गरिएको अन्नपूर्णलाई बताए । आयोगले माघ ८ गतेदेखि १५ गतेसम्म संचालन हुने परीक्षाहरु अर्को सूचना जारी नभएसम्मका लागि स्थगित गरेको जनाएको छ। उनले भने, 'परिस्थिति हेरे यहाँका पदाधिकारीले निर्णय गर्नुभएको हो । स्वास्थ्य संवेदनशिलता हेरेर स्थगन गरिएको हो । अधिकांश मानिस बाहिरबाट आउँछन् । होटेलमा बस्नुपर्छ । होटेलको संख्या सिमित छ । आयोगले आफ्नै अधिकार प्रयोग गरेर निर्णय गरेको हो। लोकसेवा आयोगले उम्मेदवारले नाक, मुख राम्रोसँग छोपिने गरी अनिवार्य रूपले मास्क लगाउनुपर्ने जनाएको छ । कोभिड१९ संक्रमण भएको वा लक्षण भएको उम्मेदवारले परीक्षा सुरू हुनुभन्दा अगाडि अनिवार्य रूपले परीक्षा सञ्चालन गर्ने कार्यालयशाखामा जानकारी गराउनु पर्ने बताएको छ । परीक्षा केन्द्रमा उम्मेदवारले भीडभाड नगरी लाइनवद्धरूपमा आफ्नो नाम र कोठा नम्बर एकिन गरी तोकिएको स्थानमा पालैपालो प्रवेश गर्नुपर्ने बताएको छ । आयोगले जारी गरेको सूचनामा भनिएको छ,उम्मेदवारले परीक्षाको समय अघि वा पछि समूहमा बस्ने र कुराकानी गर्नु हुँदैन । परीक्षा सम्पन्न भएपछि सुरक्षितरूपमा परीक्षा भवनबाट बाहिर जानु पर्नेछ । उम्मेदवारले आफ्ना लागि पिउने पानीलगायत स्वास्थ्य सुरक्षा सामाग्रीको प्रबन्ध आफै गर्नुपर्नेछ । सबै उम्मेदवारले आफ्नो स्वास्थ्य अवस्थाको बारेमा आयोगको वेबसाइडमा गइ विद्युतीय माध्यमबाट कोभिडसम्बन्धी स्वयम् घोषणा फाराम अनिवार्य रूपमा भर्नुपर्नेछ । साथै सुरक्षा निकाय तथा संगठित संस्थाको परीक्षामा सामेल हुने उम्मेदवारले सम्बन्धित सुरक्षा निकाय तथा संगठित संस्थामा आफ्नो स्वास्थ्यसम्बन्धी अवस्थाको बारेमा अग्रिम जानकारी गराउनुपर्नेछ।"
मानवीय खुसीका आयाम,"विश्व प्रसन्नता सूची अनुसार नेपाली निकै खुसी रहने गरेको पाइएको छ। उक्त प्रतिवेदन अनुसार नेपाली दक्षिण एसियामै सबैभन्दा धेरै खुसी छन्। एउटा मनुष्य किन अर्कोभन्दा धेरै खुसी रहन्छ ? के सबैको खुसीको स्रोत एउटै हो ? किन कुनै मुलुकको नागरिक अर्को मुलुकको नागरिकभन्दा खुसी या दुःखी छ, हुन्छ ? के खुसीको पनि देश, धर्म, संस्कृति, जलवायु र भूगोल हुन्छ ? के अधिकतम जनतालाई खुसी राख्ने खालको संस्कृति निर्माण गर्नु सम्भव छ ? के खुसी हुनु पनि एक कला हो ? जीवनमा यस्ता केही कला सिक्ने व्यक्तिले दुःख पाउँदैन। उत्कृष्ट जीवन कलाकै कारण मानिस खुसी देखिएको हो। पूर्वीय दर्शनले मूलतः मनुष्य जीवनलाई दुःखदायी मानेको छ। सांख्य दर्शन भन्छ, यो संसार दुःखको महासागर हो। योग भन्छ, मनुष्यको चित्त अत्यन्त चञ्चल र अस्थिर छ। सांसारिक खुसीका लागि चञ्चल बन्न खोज्ने चित्तवृत्तिलाई निरोध गर्नु पर्छ। न्याय दर्शन भन्छ, राग, द्वेष र मोहको नाश गर। सुख र दुःख दुवैबाट उम्कनु नै मुक्ति हो। जो दुःखबाट छुट्टी चाहन्छ, उसले सुखलाई पनि त्याग गर्नु जरुरी छ। मीमांसा भन्छ, देवतालाई खुसी पार्नु मै मनुष्यको खुसी निहित छ। मीमांसा दर्शनले स्वर्गलाई आनन्द र प्रफुल्लताको लोक मान्दै स्वर्ग प्राप्ति नै मनुष्य जीवनको अभीष्ट मान्यो। वेदान्त भन्छ, हे मनुष्य ! अद्वय ब्रह्मलाई जान। त्यति जान्न सके न अर्को जान्न बाँकी केही रहन्छ, न त पाउन नै। ब्रह्ममय मनुष्य आफंैमा पूर्ण हुन्छ। पूर्णका लागि के खुसी के दुःख ? कृष्ण भन्छन्, समदुःखसुखः स्वस्थः समलोष्टाश्मकाञ्चनः। तुल्यप्रियाप्रियो धीरस्तुल्यनिन्दात्मसंस्तुतिः। जो सुख र दुःखमा समान रहन्छ, जो माटो, ढुंगा र सुनलाई समतुल्य देख्दछ। कृष्ण सुख दुःख र जय पराजयमा समान भाव लिएर आफ्नो कर्ममार्गमा सरिक हुन प्रेरित गर्छन्। बुद्धले मानव चोलालाई दुःखदायी मान्दै भन्छन्, जीवनमा दुःख छ। यो दुःखबाट पार पाउने एउटै बाटो छ, त्यो हो निर्वाण अर्थात्् बारम्बार हुने जन्म र मृत्युुको बन्धनबाट मुक्ति। पूर्वीय दर्शनमध्ये केवल चार्वाक अर्थात् लोकायत दर्शनले मात्र यही जीवनलाई खुसी राख्ने प्रेरणा दिन्छ। वर्तमान जीवन नै वस्तुतथ्य हो, पूर्वजन्म र पुनर्जन्मको काल्पनिक कुरामा लागेर संयोगले मिलेको मानव जीवनलाई दुःखी पार्नुको के प्रयोजन ? लोकको अभिमत बोलिएको हुँदा यसलाई चारुवाक (मीठो वाक्य या सन्देश) भनिएको हो। किन्तु यो दर्शनको प्रभाव लोकमा परे तापनि बौद्धिक र शासकीय वर्गबाट यसको उपेक्षा नै भयो। आस्तिक र बौद्धमतको त्यागमय जीवन र लोकायतको सुखापेक्षी जीवनबीच समन्वय गर्न सकेको भए मानवीय खुसीसम्बन्धी सोचको आयाम नै अर्कै हुने थियो। सबै धर्मले भन्छन्, सुरुसुरुमा मनुष्य निष्पाप र पवित्र थियो। त्यहाँ अशुभ थिएन, दुःख थिएन। मनुष्य शुद्धचित्त र सदाचारी थियो। पूर्वीय सनातन दर्शनमा सत्य, निष्ठा र शुभको आधारमा सभ्यतालाई चार युगमा विभाजन गरिएको छ। चार युगमध्ये सबैभन्दा दुःखी जीवन कलि युगमा हुनेछ भनेर परिकल्पना गरिएको छ। जीवन जति दुराचारी, भ्रष्ट, व्यभिचारी, कपटी र स्वार्थी हुँदै जानेछ, त्यति नै दुःखमा समेत अभिवृद्धि हुँदै जानेछ भन्ने सनातन दर्शनको निचोड हो। हामी अशालीन, अशान्त र अतिशय अनैतिक भनिएको कलियुगको प्रथम चरणमा छौं। जीवनका खुसी र दुःख सापेक्ष कुरा हुन्। मनुष्य भएर जन्मेपछि जन्म, जरा, रोग र मृत्यु जस्ता अपरिहार्य दुःखको सामना गर्नै पर्छ। आधिभौतिक, आधिदैविक र आध्यात्मिक समेतका त्रिविध ताप अर्थात् दुःखको सामना अवश्य गर्नु पर्छ। काम, क्रोध र लोभ आदि मानवीय विशेषता सबैमा हुन्छन्। थोरै इष्र्या नराख्ने हो भने व्यक्तिगत जीवनको उन्नयन पनि हुँदैन। तथापि राज्य, समुदाय, संस्कृति र धर्मको कारण कसैले दुःख पाउनु परेन, खान लाउनको अभाव झेल्नु परेन। शोषण एवं दमनको सिकार हुनु परेन भने दुःखका बाह्य कारणहरू घट्छन्। मनुष्यको जीवन सापेक्ष रूपमा खुसहाल हुन्छ। अचेल भन्ने गरिन्छ, त्यस्तो खुसी कसरी प्राप्त गर्ने, जुन नर्डिक देशका मानिसले प्राप्त गरिरहेका छन् ? कसरी उनीहरू समृद्ध, आनन्दमय, स्वस्थ र खुसी जीवनका प्रतीक बन्न सफल भए ? किन त्यहाँ कार्ल माक्र्सको विश्वका मजदुर एक बन ! तिमीले तिम्रा बन्धनरूपी जन्जीर बाहेक केही पनि गुमाउनु पर्ने छैन भन्ने रोमाञ्चक आह्वानले मूर्त रूप नलिइकनै सापेक्षिक रूपमा समतामूलक समाज स्थापना भयो ? कसरी सबैले रोजगारी पाए र कोही भोको, नांगो, पीडित र प्रताडित रहेन ? किन वर्ग, सम्पत्ति र धर्मको अस्तित्व छँदै खुसी र समृद्धिको दिन आयो ? राज्यले प्रदान गरेको सामाजिक सुरक्षा, निःशुल्क र गुणस्तरीय शिक्षाका साथै स्वास्थ्य सेवा जस्ता सुविधाले सारा जनमानस व्यक्तिगत र पारिवारिक चिन्ताबाट मुक्त हुँदोरहेछ। राज्यप्रति कृतज्ञ नागरिक र नागरिकप्रति जिम्मेवार सरकारको संयोजनबाट एउटा समृद्ध र शालीन परिस्थितिको निर्माण हुँदोरहेछ। राजनीतिमा सदाचार, युवाहरूको प्रबल सहभागिता, सार्वजनिक पद व्यक्तिगत लाभको जरिया बन्नु हुँदैन भन्ने आममान्यता र सामुदायिक मेलमिलापको चेतनाले नैतिक उन्नयनमा सहयोग मिल्छ। असल छिमेकी भावना, मिलनसारिता, कर तिर्दा गौरव महसुस गर्ने संस्कृति र करको सदुपयोग गर्ने सरकारी संयन्त्रका कारण अनाहक लाभ लिन प्रेरित गर्ने लोभको निराकरण हुँदोरहेछ। न्याय दर्शन भन्छ, राग, द्वेष र मोहको नाश गर। सुख र दुःख दुवैबाट उम्कनु नै मुक्ति हो। जो दुःखबाट छुट्टी चाहन्छ, उसले सुखलाई पनि त्याग गर्नु जरुरी छ। एउटा डेनिस लोकोक्ति भन्छ, मन परेको हरेक कुरा प्राप्त गर्न कठिन छ भने प्राप्त भएको कुराबाट सन्तुष्ट किन नहुने ? उनीहरूकहाँ अर्को पुरानो भनाइ पनि छ, भोलिका दिन वर्षकै व्यस्त दिन हुनेछ। सन्तुष्ट, कर्मठ र कर्तव्यशील जीवनका प्रेरक उदाहरण हुन् यी। वल्र्ड ह्याप्पिनेस रिपोर्ट मा प्रत्येक वर्ष नर्डिक देशहरूले बाजी मार्ने गरेका छन्। त्यहाँ असल र कार्यशील लोकतन्त्र, स्याहारपूर्ण बुढेसकाल एवं आमा र बाबु दुवैले पाउने पर्याप्त शिशुस्याहार बिदाले जीवनलाई सुविधापूर्ण तुल्याएको छ। शिशु र किशोर किशोरीको जीवन समेत रमणीय बन्न पुगेको छ। त्यहाँ एक नागरिकको अर्कोप्रतिको विश्वास र व्यक्तिको समाजप्रति एवं समाजको व्यक्तिप्रति सम्मानले सभ्यता स्थिर बन्न सफल भयो। इमान्दार रहनुमा गौरव मान्ने संस्कृतिको विकास भयो। विश्वभरिमा सबैभन्दा कम भ्रष्ट र सबैभन्दा ज्यादा जिम्मेवार सरकारका साथै विवेकशील राजनीतिले गर्दा जनताको सौभाग्य चम्क्यो। अपराधको न्यूनता, लैंगिक समानता, उच्च औसत आयु, स्वस्थ र शान्त जीवनशैली, लोकतान्त्रिक संस्कारका साथै आफ्नो जीवनको बाटो आफै तय गर्ने अधिकारको कारण जीवन खुसहाल बन्न पुग्यो। फिनल्यान्डको सामुदायिक भावना, स्विट्जरल्याण्डको स्वस्थ जनजीवन र उच्च ज्यालाका साथै स्वच्छ वातावरण गौरव गर्न लायक छन्। आफ्नो समाजमा भ्रष्टाचार छैन भन्ने कुरामा विश्वस्त हुन पाउनु र दुःख विपद् परेमा सरकारले हेर्छ भनेर ढुक्क हुन पाउनु अहोभाग्य हो। जीवनमा तनावको न्यूनता हुनु र अनावश्यक वादविवादबाट मुक्ति पाउनु झनै महत्वपूर्ण कुरा हो। देखावटी ठस्सा र आडम्बरमा लिप्त नहुने राजनीतिक नेता, वातावरण संरक्षण, प्राकृतिक स्रोतको भविष्यका सन्ततिका लागि जगेर्ना, शान्ति सुरक्षा, सकारात्मक सोच, पारदर्शिता एवं खुलापन जस्ता आयामले सबैलाई खुसी पार्दा रहेछन्। यसै परिप्रेक्षमा नेपालीको खुसीबारे थोरै चर्चा गर्नु सान्दर्भिक हुनेछ। विश्व प्रसन्नता सूची अनुसार नेपालीहरू निकै खुसी रहने गरेको पाइएको छ। नेपालीहरू चिनियाँ जनताकै हाराहारीमा खुसी छन्, जबकि दुई देशका नागरिकको औसत प्रतिव्यक्ति आय र जीवनस्तरमा ठूलो भिन्नता छ। प्रसन्नता प्रतिवेदन अनुसार नेपालीहरू दक्षिण एसियामै सबैभन्दा धेरै खुसी छन्। प्रतिव्यक्ति आयमा नेपाल भारतभन्दा निकै पछाडि छ। राजनीतिक स्थिरता र असल सरकारको मामिलामा पनि नेपालको भन्दा भारतको स्थान अग्रणी छ। भारतीय जनताको जीवनस्तर नेपालीको तुलनामा उच्च छ। भ्रष्टाचारको क्षेत्रमा नेपालले भारतलाई जितिसक्यो। तथापि विश्व प्रसन्नता सूचीमा पहिलो नम्बरको फिनल्याण्ड र क्रमशः डेनमार्क, स्विट्जरल्याण्ड, आइसल्याण्ड र निदरल्याण्ड्स हुँदै नेपाल ८५ र भारत १३६ नम्बरमा रहेको देखिन्छ। यो परिणामलाई केलाएर हेर्दा के देखिन्छ भने भारतमा भन्दा नेपालमा जातीय भेदभाव र छुवाछूतको समस्या कम छ। नेपाली सामुदायिक सद्भाव र मेलमिलापमा रमाउँछन्। नेपालमा ज्यान र धनको सुरक्षा सापेक्ष रूपमा राम्रो छ। नेपालमा राजनीतिक र प्रशासनिक क्षेत्रमा उल्लेखनीय महिला प्रतिनिधित्व छ। यहाँ शक्तिशाली स्थानीय सरकार छन्। लोकतन्त्र र उदारवादप्रति जनताको भरोसा छ। नेपालीहरू आफूले मन पराएको पेशा रोज्न सामान्यतः स्वतन्त्र छन्। यसलाई संविधानले समेत ग्यारेन्टी गरिदिएको छ। त्यही स्वतन्त्रताकै कारण नेपालीले अन्य देशका नागरिकभन्दा आफूलाई फरक राख्न सकेका हुन्। नेपाली संस्कृतिका कारण पनि नेपालीले आफ्नोपन बचाइराखेका छन्। त्यही संस्कृतिले नेपालीलाई यो भावमा रमाउने स्थान पनि दिएको छ। नेपालीहरूमा मिलनशील प्रवृत्ति र घुलमिल हुने बानी छ। अतिथि सत्कार र स्वागतमा नेपालीहरू निपुण छन्। नेपालीहरूमा असल छिमेकी भावना छ। अरूको दुःखपीडा समेत आफूलाई नै परेको ठान्छन्। साँच्चै अप्ठ्यारो आइपर्दा आफूलाई बिर्सेर सहयोग गर्ने परम्परा नेपालमै थियो, अझै केही बाँकी छ। मित्रवत व्यवहार यहाँको परम्परा हो। नेपालको भौगोलिक बनोट र हावापानी सुरम्य छ। नेपालीहरू घुमघाम र पर्यटनका प्रेमी छन्। यहाँ व्यापक राजनीतिक चेतना र सहभागिता छ। यहाँ अल्पसंख्यकहरू तुलनात्मक रूपमा सुरक्षित र सन्तुष्ट छन्। सर्वोपरि कुरा, नेपालीहरू खुसी हुने कला जान्दछन्।"
ड्रागनले जमिनको सदुपयोग,"धनकुटा : धनकुटामा ड्रागन फलको व्यावसायिक खेती गर्ने किसानको संंख्या बढेको छ। सिँचाइ कम भएको, रुखो जमिनमा पनि बिरुवा सहजै हुर्कने र उत्पादनसमेत राम्रो हुने भएकाले ग्रामीण तथा सहरी क्षेत्रका किसान ड्रागनमा आकर्षित भएका हुन्। यसमा लगानी र मेहनत पनि कम लाग्ने किसान अमर याखाले सुनाए। उनले धनकुटा नगरपालिका८ पिप्लेस्थित १२ रोपनी रुखो बारीमा ६ सयभन्दा बढी ड्रागनका बिरुवा लगाएका छन्। अधिकांंश बिरुवाले गत वर्षदेखि नै फल दिन थालेका छन्। केही हुर्किरहेका छन्, याखाले भने, गत सिजन फल बिक्रीबाट तीन लाख र विरुवा बिक्रीबाट आठ लाख रुपैयाँ आम्दानी गर्न सफल भएँ। ड्रागन खेतीका लागि सुक्खा क्षेत्र उपयुक्त छ। फलको भन्दा बिरुवाको माग अत्यधिक आउने थालेको उनले बताए। बिरुवा प्रतिगोटा २ सय ५० देखि ३ सय ५० रुपैयाँमा बिक्री हुने गरेको छ। काभ्रे, तेह्रथुम, भोजपुर, पाँचथरलगायतका जिल्लाबाट माग धेरै आएको याखा सुनाउँछन्। साँगुरीगढी गाउँपालिका१ सिम्लेटोलका रामप्रसाद लिम्बूले पनि आठ रोपनीमा ड्रागन रोपेका छन्। २०७२ सालमा गोलभेँडा छाडेर ड्रागन खेतीमा लागेका हुन्। तीन सय पक्की पोलमा हुर्कदै गरेका आठ सय विरुवाले यस वर्षदेखि फल दिने उनले सुनाए। पोसिलो फलफूलभित्र पर्ने सिउडी प्रजातिको यो फल र बिरुवाको माग बजारमा अत्यधिक छ, लिम्बूले भने, जिब्रोमै झुन्डिने स्वाद र बढ्दो बजार मागका कारण यसमा लागेका हुँ। जिल्लामा ड्रागन किसानको संख्या दिनप्रतिदिन बढिरहेको छ। बहुउपयोगी फलका रूपमा चिनिएको यसको कोपिला, फूल र फल सबै उपयोगी हुन्छ। फुलेको तीन दिनमा झर्ने र करिब ४० दिनमा फल पाकेर खान योग्य हुन्छ। ड्रागन प्रतिकिलो आठ सय रुपैयाँसम्ममा बिक्री हुने गरेको छ। अत्यधिक माग रहेकोले धान्न हम्मेहम्मे परेको याखा बताउँछन्। ड्रागन खेती सम्भाव्यताबारे पुस्तक लेखिसकेका जीवनप्रसाद राई रुखोपाखो बारीमा समेत खेती गर्न सकिने भएकाले किसानले धेरै फाइदा लिन सक्ने बताउँछन्। ड्रागनले रोपेको तीन वर्षदेखि फल दिन थाल्छ। वयस्क बिरुवाले एक सिजनमा कम्तीमा २० किलो फल दिन्छ। ड्रागन फल नेपालका बजारमा भर्खरै परिचित हुन थालेको हो। आन्तरिक बजार धेरै ठूलो रहेको विज्ञहरू बताउँछन्। केही वर्ष अघि मात्रै नेपाल भित्रिएको यो फललाई धेरै नेपालीले चाख्न पाएका छैनन्। धनकुटामा ड्रागन खेती गर्ने किसान हजार हाराहारी रहेको तथ्यांक छ। एक किसानले ५० देखि १ हजारसम्म बिरुवा रोपेका छन्। केही वर्षअघि धनकुटा नगरपालिकाले सुक्खा क्षेत्र ८ नं वडालाई ड्रागन फुड पकेट क्षेत्र घोषणा गरेको थियो। त्यहाँका किसानलाई सहुलियत दरमा विरुवा र खेतीसम्बन्धी परामर्शसमेत दिएको धनकुटाका मेयर चिन्तन तामाङले बताए।"
कर्णालीमा बाढीपीडितका लागि १२ करोड निकासा,"कर्णाली : कर्णाली प्रदेश सरकारले सुर्खेतका बाढीपीडितका लागि रु १२ करोड निकासा गरेको छ। विसं २०७१ साउनमा आएको बाढीबाट पश्चिम सुर्खेतको पञ्चपुरी, भेरीगङ्गा नगरपालिका र बराहताल गाउँपालिकाका पीडितको घर निर्माणका लागि सो रकम निकासा गरिएको हो। बाढीबाट एक हजार ४५ घरमा पूर्णरूपमा क्षति पुगेको थियो। कर्णालीका मुख्यमन्त्री जीवनबहादुर शाहीले गत कात्तिक २९ गते मुगुको छायाँनाथ रारा नगरपालिका१ गमगढीका आगलागी पीडितलाई जिल्ला प्रशासन कार्यालयमार्फत रु ६१ लाख ८५ हजार राहत रकम पठाउनुभएको छ। यस्तै रु दुई करोड बराबरको विपद् सामग्री खरिद गर्न बोलपत्र आह्वान गरिएको छ। मुख्यमन्त्री रोजगार कार्यक्रमबाट ७१८ वडाका एक हजार ५५ आयोजनाको छनोट भएको मुख्यमन्त्री शाहीले बताए। उनले भने, 'कर्णालीको बेरोजगारी र गरिबी समाधानका लागि बजेट छुट्टयाइएको हो। रोजगार कार्यक्रमका लागि छनोट भई आएका आयोजनाको कार्यान्वयन गर्न सम्बन्धित स्थानीय तहमा बजेट पठाइसकेका छौँ।' प्रदेश सरकारको ब्याज अनुदान कार्यक्रमतर्फ हालसम्म बैंकबाट २०९ र सहकारीबाट ६११ व्यवसायीले अनुदान लिएको र त्यसवापत रु एक करोड ५१ लाख प्रदेश सरकारले ब्याज भुक्तानी गरेको मुख्यमन्त्री शाहीले बताए। प्रदेश सरकारद्वारा कर्णाली प्रदेश प्रसारण नियमावली, २०७६ संशोधन गरी सञ्चारमाध्यमको आव २०७८७९ को नवीकरण दस्तुर छुट र रोयल्टी शुल्क एक प्रतिशत झारिएको छ। रासस"
गोरखाका दुर्गम बस्तीमा चार महिनादेखि सञ्चारसम्पर्क विच्छेद,"गोरखा : उत्तरी गोरखाका दुर्गम गाउँबस्ती बिगत चार महिनादेखि टेलिफोन सम्पर्कबाट विच्छेद भएको छ। चुमनुब्री गाउँपालिका २ (साविक ल्हो गाविस)का बासिन्दाहरु गत असोज महिनादेखि टेलिफोन सञ्चार सम्पर्कबाट वञ्चित भएका स्थानीय छिरिङधार्के लामाले जानकारी दिए। दुर्गम गाउँमा सञ्चार सेवा दिइरहेको एक मात्र कम्पनी नेपाल टेलिकमको नमस्ते मोबाइल सेवाको टावर बिग्रिएपछि फोनसेवा अवरुद्ध भएको उनले बताए। असोजमा ठूलो हिउँदे झरी परेको थियो नि त्यही बेलादेखि हाम्रो गाउँमा मोबाइल सेवा छैन, उनले भने, नक्शागुम्बानेर टावर थियो। त्यहाँ खै के भयो होला, चार महिना भयो, फोन चलेको छैन। अरु कम्पनीको फोन सेवा सञ्चालनमा नरहेको त्यहाँको नमस्ते फोन सेवा बन्द भएपछि वडा नं १ को सामागाउँ, साम्दो, वडा नं २ को ल्हो, ल्ही, स्यो, हिनाङ, स्याला गाउँका बासिन्दाहरुले धेरै ठूलो सास्ती खेपिरहनु परेको उनले बताए। त्यस्तै चुमुनुब्री गाउँपालिका १ (साविक सामागाउँ) गाविसमा सेवा दिइरहेको टावरले पनि बिगत तीनसातादेखि काम गर्न छाडेको वडाअध्यक्ष वीरबहादुर लामाले बताए। अहिले ल्हो मा पनि फोन छैन, सामागाउँमा पनि फोन छैन, उनले भने, यसै पनि सदरमुकाम पुग्न पाँच, छ दिन हिंड्नु पर्ने सडक सञ्जालले नछोएको ठाउँ, त्यसमाथि पनि मोबाइल फोन पनि नहुँदा कोही मान्छे बिरामी परे भने खबर गर्न पनि पाइएको छैन। कोही गम्भीर बिरामी वा घाइते भएमा तथा सुत्केरी हुन समस्या भएमा हेलिकोप्टरबाट उद्धार गर्न पनि कठिनाइ भएको उनले बताए। देश, विदेशमा के भइरहेको छ भन्ने पनि थाहा नपाउने र गाउँको हालखबर बाहिर बस्नेलाई सुनाउन नपाइएको वडाअध्यक्ष लामाले बताए। मोबाइल सेवा नहुँदा स्थानीयबासी तथा व्यापारीहरुले अत्यावश्यक खाद्यान्न लगायतका सामग्रीहरु माग गर्न समस्या भएको छ। लामो समयदेखि टेलिफोन सेवा अबरुद्ध भएको बारे टेलिकमलाई जानकारी गराएको तर मर्मतसम्भारमा चासो नदेखाएको ल्होका लाक्पा लामाले गुनासो गरे। कहिले मौसम प्रतिकूल भयो भनेर कहिले कुनै बहाना गरेर मर्मतसम्भारमा चासो नदेखाएको उनको भनाइ छ। नेपाल टेलिकम गोरखाका प्रमुख राजेन्द्र श्रेष्ठले मर्मतसम्भारका लागि स्थानीय दुईजनालाई तालिम दिएर पठाएको बताउँछन्। स्थानीयबासी दुईजनालाई हामीले काठमाडौँमा तालिम दिएर भीस्याट प्रविधिको एलएनबी, बीयुसी, युएसबी मोडेमहरु पठाएका थियौँ, श्रेष्ठले भने, तर उनीहरु पुगे कि पुगेनन्, बनाए कि बनाएनन् जानकारी पाएको छैन। लामो समयदेखि गाउँ सञ्चारसम्पर्कविही भएको भन्दै आइतबार स्थानीयबासीले गृहमन्त्री बालकृष्ण खाँणको ध्यानाकर्षण समेत गराएका छन्। नेपाली कांग्रेसका जिल्ला सभापति नन्दप्रसाद न्यौपानेको नेतृत्वमा गएका गाउँपालिकाका प्रमुख, वडाअध्यक्ष तथा पार्टी प्रतिनिधिहरुको टोलीले सो क्षेत्रमा सञ्चार सम्पर्क सुचार गराइदिन, हेलिकोप्टरबाट बिरामीको उद्धार गर्ने प्रक्रिया सहज बनाइदिन, माछाखोलासम्म बससेवा सञ्चालनको अनुमति दिन माग गरेका थिए।"
"काठमाडौं प्रशासनका २० कर्मचारीलाई कोरोना, अत्यावश्यकबाहेकका सेवा कटौती","काठमाडौं : जिल्ला प्रशासन कार्यालय काठमाडौंका २० जना कर्मचारीलाई कोरोना भाइरस संक्रमण भएको छ। कार्यालयमा २० जना कर्मचारीलाई कोरोना संक्रमण पुष्टि भएपछि अत्यावश्यक काम मात्रै जारी रहेको सहायक प्रमुख जिल्ला अधिकारी उमाकान्त अधिकारीले जानकारी दिए। उनले भने, कतिपय कर्मचारीको परीक्षण हुने क्रममा छ, अत्यावश्यक कामहरु रोकिएका छैनन्। ठूलो संख्यामा कर्मचारीलाई कोभिड संक्रमण भएपछि जिल्ला प्रशासन कार्यालय काठमाडौंमा बुधबारबाट लागू हुने गरी सेवा कटौती भएको हो। नेपाली नागरिकता प्रदान, राहदानी वितरण, नागरिकताको प्रतिलिपि, राष्ट्रिय परिचयपत्र, नाबालक परिचयपत्र लगायतका सेवा बन्द भएको छ। काठमाडौं उपत्यकाका तीन जिल्ला काठमाडौं, ललितपुर र भक्तपुरमा संक्रमितको संख्या दोब्बरले वृद्धि हुँदै गएको छ। मुलुकभर दैनिक पुष्टि हुने संक्रमितमध्ये उपत्यकामा झन्डै ५० प्रतिशत हुने गरेको छ। मंगलबार काठमाडौंमा मात्रै ४ हजार ४ जनामा संक्रमण पुष्टि भएको थियो।"
नोबेल मेडिकल कलेजका विद्यार्थी दबाब दिन काठमाडौंमा,"काठमाडौं : अतिरिक्त शुल्क असुल्दै आएको विराटनगरस्थित नोबेल मेडिकल कलेजका पीडित विद्यार्थीहरु सरकारलाई दबाब दिन काठमाडौं आएका छन् । नोबेल मेडिकल कलेजले अतिरिक्त शुल्क फिर्ता नगरेको भन्दै पीडित विद्यार्थी काठमाडौं आएका हुन् । उनीहरुले चिकित्सा शिक्षा आयोगमा धर्ना दिने जनाएका छन् । चिकित्सा शिक्षा संघर्ष समितिका संयोजक मनिष भट्टराइको नेतृत्वमा विद्यार्थीहरु काठमाडौं आएका हुन् । समिति संयोजक भट्टराईले नोबेलले विद्यार्थीलाई ठगी गरेको भन्दै गैरकानुनी शुल्क फिर्ता नहुँदासम्म आन्दोलन जारी रहने बताए । यस्तै, काठमाडौंस्थित काठमाडौं मेडिकल कलेजले पनि विद्यार्थीबाट ६ लाख रुपैयाँ बढी अतिरिक्त शुल्क लिएको छ । सरकारले अतिरिक्त शुल्क फिर्ता गर्न पटकपटक ताकेता गरेपनि नोबेल र काठमाडौं मेडिकल कलेजले अटेर गर्दै आएको छ ।"
जनताको नाममा नेताकै शासन !,"लोकतन्त्रमा जनताले, जनताका लागि र जनताद्वारा शासन गरिन्छ। नागरिकको नाममा दलबाटै शासन भइरहेको छ। लोकतन्त्रलाई विभिन्न ढंगले बुझ्ने काम भएका छन्, सोहीअनुसार कार्यान्वयन पनि हुँदै आएका छन्। खासमा निर्वाचन, स्वतन्त्रता, सहभागिता, सेवाप्रवाह र समानतावादी समाज भयो भने मुलुक पूर्ण लोकतान्त्रिक बन्छ। विश्वव्यापी अध्ययनपछि यी तत्व आवश्यक छन् भनेर निष्कर्ष निकालिएको छ। लेखकहरूले चाहिँ नागरिक सहभागिता कत्तिको छ ? शासन प्रणाली, विधिको शासन, निर्वाचन पद्धति, सामाजिक समानता, शिक्षा र स्वतन्त्रता आदि कस्ता छन् ? यीबाट पनि मापन गर्न सकिने बताएका छन्। यस्तै बहुलवाद छ छैन ? नागरिक समाजसित राजनीतिक प्रणालीको कस्तो सम्बन्ध छ ? नीतिहरू बनाउँदा सल्लाह सुझाव लिन्छ कि लिँदैन ? नागरिकको भावना बुझ्छ कि बुझ्दैन ? भरपूर मात्रामा सबै वर्गको सहभागिता हुन्छ कि हुँदैन ? खासगरी सामाजिकआर्थिक अवस्था कस्तो छ ? हेरिन्छ। यी सबै भए मुलुक पूर्ण लोकतान्त्रिक हुने देखिन्छ। लोकतन्त्रमा जनताको शासन त भनियो तर नेपालमा त्यो हुन सकेको देखिँदैन। नेपालमा लोकतन्त्रको यो लामो अवधिमा सातवटा संविधान बनेको देखिन्छ। यी सातवटा संविधान किन लागू भए ? वा पूर्ण रूपमा लागू हुन सकेनन् ? आदि हेर्ने हो भने धेरै लामो व्याख्या हुन सक्छ। राजनीतिक प्रणालीले जनताका मूलभूत आवश्यकतालाई सम्बोधन गर्न नसक्नुको कारणले नै आएका सातवटा संविधान दिगो हुन नसकेका हुन्। अहिले कार्यान्वयनमा रहेको सातौं संविधान नेपालको संविधानको सबैभन्दा बलियो पक्ष भनेको जनसहभागिता र समावेशी छ। लैंगिक समानता, तल्लो र अल्पसंख्यक वर्गलाई पनि सम्बोधन गरेको छ। तर पनि राजनीतिले स्थायित्व धारण गर्न सकेको अवस्था छैन। यसमा पनि धेरै कारण हुन सक्छन्। यसमा बुझ्नुपर्ने कुरा तीनवटा हुन्छन्, लोकतन्त्रीकरण गर्ने, संंस्थागत गर्ने र संवद्र्धन गर्ने। राजनीतिक प्रणाली लोकतान्त्रिक छ छैन ? यो बुझ्नुपर्छ। लोकतन्त्रलाई चलाउन संस्थाहरू बनेका छन्, जस्तै व्यवस्थापिका, कार्यपालिका, न्यायपालिका छन् छैनन् ? भए के कसरी चलेका छन् ? परामर्शको चरणमा पनि सही हुनुपर्छ। राजनीतिक प्रणाली छ र संस्थागत सक्रियता पनि छ तर सही सञ्चालन भएन वा ट्र्याकबाहिर छ भनेदेखि पनि लोकतन्त्र संस्थागत हुन सक्दैन। यो चरणमा विधिको शासन स्थापित भएको हुनैपर्छ। अन्यथा सन्तुलन बिग्रन्छ। त्यसो भयो भने मात्र पछाडि फर्कन पर्दैन। नेपालमा लोकतन्त्रको अवस्था यस हिसाबले मूल्यांकन गर्ने हो भने जनसहभागिताको चरणमा मात्र भएको देखिन्छ। एक तिहाइ महिला सहभागिता भएको छ संविधानमै व्यवस्था भएर सायद। तर, निर्वाचित भएर संसद्मा जानुपर्ने मान्छे सही पुगेका छन् छैनन् ? यो चाहिँ समीक्षा गर्नुपर्छ। किनकि यसले परिणाम दिन सकेको छैन। लोकतन्त्र आएपछि प्रतिक्रान्ति हुन्छ। त्यो त भएको छ। सेवा प्रवाहमा अलिअलि मात्र छौं। लोकतन्त्रीकरणलाई हेर्ने हो भने पहिलो चरण सय वर्ष चलेको पाइन्छ, सन् १८२६ देखि १९२६ सम्म। सन् १९२२ बाट १९४२ सम्मलाई दोस्रो चरण भनियो। सन् १९७४ बाट २००० सम्मको चरण तेस्रो हो। यो पहिलो र दोस्रोमा अस्थिरता भइरहेको थियो, विकल्प खोज्ने काम भइरह्यो। नेपालको लोकतान्त्रिक प्रणाली सञ्चालन भइरहँदा पनि अस्थिरता देखिइरह्यो, विकल्प खोज्ने काम भइरह्यो। २०४६ को जनआन्दोलनपछि संविधान बन्यो। तर पनि नागरिक सन्तुष्ट हुने अवस्था बनेन। लोकतन्त्र आए पनि कैयौं वर्षसम्म प्रतिफल पाउन वा लिन नसकेको देखिन्छ। लोकतन्त्रीकरणको चरण सकिए पनि नेपाल अहिले संस्थागत गर्ने चरणमै गुज्रिरहेको छ। यत्तिका दशक गुजार्दासमेत नेपाल तेस्रो चरणमा प्रवेश गर्न सकेको छैन। २०४६ देखि नेपालमा लोकतन्त्र कसरी चलिआएको छ त ? भन्दा नेपालको संविधान बनेर कार्यान्वयन भइसक्दासम्म नेपालमा राजनीतिक दलहरूले मात्र शासन गरेको पाइयो। खासमा नागरिकले शासन गर्नुपर्ने हो, त्यो भइरहेकै छैन। लोकतन्त्र भनेको जनप्रतिनिधिले सरकार सञ्चालन गर्ने त हो तर त्यो भावमा काम हुन सकेको छैन। नागरिकको इच्छा, चाहना र आवश्यकता पूरा गरेका छौं, गर्छौं भन्ने आइरहन्छ तर त्योअनुसार हुन सकेको छैन। अहिले पनि राजनीतिक दलहरूकै शासन चलेको छ। अर्को संरक्षणवादले नेपाललाई समस्यामा पारिरहेको छ। यसमा आफ्ना र पार्टीका मान्छेलाई मात्र अवसर दिने काम भएको छ। पञ्चायती व्यवस्थामा पनि यो रोग थियो। त्यसअघिको राणाशासन व्यवस्थामा पनि यस्तै हुन्थ्यो। मात्र बदलिएर पार्टीमा गयो। अहिले पनि छ भनेपछि कसरी लोकतन्त्रले फल्न र फुल्न पायो त ? करिब ३० वर्षको लोकतन्त्रको अवस्था हेर्ने हो भने अलिकति थोरैधेरै मात्र हो, ठूलो भ्रष्टाचार भयो। राजनीतिमा भ्रष्टाचार, प्रशासनमा भ्रष्टाचार र अरूमा पनि। लोकतन्त्रमा राजनीतिक भ्रष्टाचार डरलाग्दो पक्ष हो। नागरिकको नाममा राजनीतिक दलबाट शासन गरिएको अवस्था छ। लोकतन्त्रमा जनताले, जनताका लागि र जनताद्वारा शासन गरिन्छ भनिन्छ। नेपालमा यो अवस्था आएकै छैन। अर्को, आफ्नो पार्टीको मान्छे भनेपछि जेजस्तो अवस्थामा पनि संरक्षण गरिन्छ। जेजस्ता भ्रष्टाचार गरे पनि, स्क्यान्डल मच्चाए पनि र अपराध गरे पनि सत्तामा हुने पार्टीले आफ्नाले गरेको भए जसरी पनि ढाकछोप गरिन्छ। दलहरूले यी र यस्ता थुप्रै सन्दर्भमा विधिको शासन कायम गर्न सकेनन्। यस दृष्टिले नेपालमा शासन नै भ्रष्ट भएको देखिन्छ। खर्चिलो निर्वाचन पनि मुलुकका लागि समस्या बनेको छ। कुनै व्यक्ति निर्वाचनमा होमिँदा पनि खर्च गरेको हुन्छ, सरकारमा पुग्नासाथ पनि पार्टीले अपेक्षा गर्ने भयो। अब तिनै जनप्रतिनिधि कसरी पैसा कमाउने ? भन्नेमा लाग्छन्। कसरी ठेक्कापट्टामा काम गर्ने ? कसरी सबैलाई प्रभाव पार्ने ? आफ्नो आर्थिक स्वार्थ पूर्ति गर्न पनि पार्टीलाई ठूलो रकम दिएर सांसद, मन्त्री हुने चलन छ। लोकतन्त्रमा नागरिकको इच्छा, चाहना र आवश्यकता पूरा गरेका छौं, गर्छौं भन्ने आइरहन्छ तर त्योअनुसार हुन सकेको छैन। संरक्षणवादले नेपाललाई समस्यामा पारिरहेको छ। नेपालमा भएका सबै निर्वाचन भने लोकतान्त्रिक छन् तर नेताहरू अलोकतान्त्रिक छन्। सरकारको जसले नेतृत्व गरोस्, कांग्रेस, माओवादी वा एमाले। यसको अर्थ सरकारमा पुगेपछि अधिनायकवादी सोच नै हो। सरकारमा पुगेपछि झनै लोकतान्त्रिक आचरण हुनुपर्नेमा नेतृत्वकर्तामा निरंकुश सोच हावी भएको पाइन्छ। नेपालमा लोकतन्त्र भए पनि सरकार जनप्रेमी वा जनमैत्री भएन। करिब ३० वटा देश हेर्दा नेपालमा के देखिन्छ भने एकदमै अनैतिक देखिन्छन्। भनेको लोकप्रिय नाराहरू दिने तर व्यवहारमा त्यसरी काम नगर्ने प्रवृत्ति छ, यसलाई लोकतन्त्रमा नैतिक भन्न मिल्दैन। नेतामा सहनशीलता पनि देखिएन। कोभिड१९ देखिएपछि भने विश्वका अन्य देशमा पनि यस्ता केही समस्या धेरै देशमा आएको देखिएको छ। नेपालको सन्दर्भमा त राजनीतिक प्रणाली नै छिटो छिटो बदलिएको छ। २०४६ सालको परिवर्तनले दिएको त लोकतन्त्र नै हो। तर त्यसयता हेरौं न, लोकतन्त्र भनिए पनि सामाजिकआर्थिक सुधार नभएकै हो। स्वास्थ्य र शिक्षाको अवस्था वा सुधार के कति भनेर अवलोकन गरे पुग्छ। अन्य लोकतान्त्रिक मुलुकमा यी दुवैमा नागरिकले पाउने सुविधा हेर्ने हो भने सुन्दै आनन्द लाग्छ। नेपालमा कहिले ? नेपालका दलहरूका चुनावी घोषणापत्रमा भने आएकै छन्। नेपालको पछिल्लो संविधान हेर्ने हो भने सबै छ नेपालमा। जस्तो, मानवअधिकारको अवस्था भव्य छ, स्वतन्त्रता पनि प्रशस्तै छ। मौलिक हक र अधिकार हेर्ने हो भने कुनै पनि कमी जस्तो लाग्दैन। व्यक्तित्व विकास गर्न सबै वातावरण छ जस्तो लाग्छ। ३० वर्षे पञ्चायतकाल ढालेपछि उदाएको लोकतन्त्रबाट केही होला भन्ने नागरिकको जुन किसिमको अपेक्षा थियो त्यो यति सबै व्यवस्था संविधानमा हुँदाहुँदै पनि व्यवहारमा हुन सकेन। पार्टीहरूले सामाजिक सुधारमा आमूल परिवर्तन गर्न सकेनन्। सरकारमा जो आए पनि संस्था भत्काइहाल्ने परिपाटीको विकास भयो। हिजो गिरिजाप्रसाद कोइरालाले पनि संसद् भंग गर्दिनुभयो। मनमोहन अधिकारी, झलनाथ खनाल, केपी ओलीले पनि गर्नुभयो। भंग गर्नुमा राजनीतिक कारण थिएन। विकासमा समस्या हुने भएर पनि होइन। के कारणले हो भन्नेसमेत बाहिर नल्याउने तर भंग गर्ने परिपाटीको विकास भयो, यसले अन्ततः लोकतन्त्रलाई फल्ने र फुल्ने वातावरण दिँदैन। लोकतन्त्रका लागि लडेका, जेलनेल खाएका सबै नेताको योगदान हुँदा हुँदै पनि तिनैबाट लोकतन्त्रलाई फुलाउने काम चाहिँ हुन सकेन। मनपरि त अधिनायकवादी राज्य व्यवस्थामा मात्र पाइन्छ तर नेताहरूले लोकतन्त्रको खास महत्व नै बुझेनन्। नेताहरूले लोकतन्त्रमा कसरी शासन गर्नुपर्छ भनेर बुझेनन्। नागरिकको भावनालाई कसरी सम्मान गर्ने ? गहिरिएर सोचेनन्। मुख्य कुरा, कुनै पनि गल्ती कुनै पनि नेताले स्वीकारेनन्। हिजो बोरिस जोनसोनले मैले गल्ती गरें, नियम तोडें भनेर नागरिकसँग क्षमा मागे। कोभिडमा महाधिवेशनहरू दलहरूले र्याली गर्ने, भीड गर्ने काम गरे। नियम एकातिर काम अर्कोतिर भए। जनतालाई सरकारमा पुग्नेले केही न केही दिनुपर्छ भन्ने उत्तरदायित्व नै नेतामा भएन। यसरी हेर्दा नेतृत्वहरू चुकेको अवस्था छ। उनीहरूले आफू र आफ्नालाई बाहेक हेरेको देखिएन। राजनीतिक स्वार्थले मात्र नेता सरकारमा पुगे। यसरी नेपाल पूर्ण लोकतान्त्रिक बन्न सक्दैन। राम्रा प्रावधान हुँदा पनि यी सबै कमजोरीका कारण नेपालले सामाजिक, आर्थिक विकासमा फड्को मार्न सकेन। लेखक त्रिभुवन विश्वविद्यालयमा आबद्ध छन्।"
सीमामै कोरोना परीक्षण र खोप,"कैलाली : भारतमा कोरोनाको सङ्क्रमण बढ्दै गएपछि भारतसित जोडिएको कैलालीको दक्षिणपूर्वी नाका सत्ती भन्सार हुँदै नेपाल प्रवेश गर्नेको सङ्ख्यामा वृद्धि भएको छ। कामको सिलसिलामा भारत गएका नेपाली कोरोना जोखिम बढेसँगै घर फर्किन थालेपछि स्थानीयमा त्रास बढेको छ। भारतमा दैनिक सङ्क्रमणदर बढ्दै जाँदा नागरिक विगत वर्षमा जस्तो बन्दाबन्दी हुने हो कि भन्दै घर फर्किन थालेका छन्। बर्दियाको राजापुरका सञ्जय चौधरी त्यही त्रासले भारत गएको तीन महिनामै घर फर्किए। 'भर्खर काममा लागेको थिएँ, कोरोनाको सङ्क्रमण बढेपछि छाडेर फर्किनुपर्यो', उनले भने, 'पहिलो वर्ष महिनौ बन्दाबन्दीमा काम नगरी बस्दाको पीडालाई सम्झेर फेरि पनि त्यस्तै हुने हो कि भन्ने डरले घर फर्केको हुँ।' अहिले सत्ती भन्सारबाट दैनिक सयौँ नागरिक घर फर्किन थालेका छन्। खक्रौला हेल्थ डेस्कका प्रमुख मकेन्द्र रोकायाका अनुसार माघीको एकदुई दिन अगाडिसम्म दैनिक ५०० भन्दा बढी नेपाली सत्ती नाकाबाट प्रवेश गरेका छन् भने अहिले पनि सोही सङ्ख्यामा नेपाली स्वदेश फर्किरहेका छन्। उनले भारतबाट नेपाल आउने नागरिकलाई विशेष निगरानीमा राख्ने गरिएको बताए। शङ्कास्पद व्यक्तिको एन्टिजेट परीक्षण गर्ने र खोप नलगाएकालाई सीमामै खोप लगाएर पठाउने गरिएको छ। 'कोरोना परीक्षण गर्ने गरेका छौँ, परीक्षणका क्रममा कसैलाई पोजेटिभ देखिए टीकापुर अस्पतालबाट एम्बुलेन्स मगाएर टीकापुरमै होल्डिङ सेन्टरमा राख्ने गरेका छौँ', रोकायाले भने, 'भारतबाट आउने वा भारत जाने नागरिकका लागि खोपकार्ड अनिवार्य गरेका छौँ, खोप नलगाएकालाई लगाएर पठाउने गरेका छौँ।' सुदूरपश्चिम प्रदेशका प्रमुख प्रतिपक्षी दलका नेता डा रणबहादुर रावलले कोरोनाको सङ्क्रमण बढ्न थालेको अवस्थामा सीमानाकामा कडाइ गरिनुपर्ने बताए। सत्ती भन्सार कार्यालयस्थित हेल्थ डेस्कको अवस्थाबारे जानकारी लिन पुगेका उनले भारतबाट आउने नेपाली नागरिकको सीमा क्षेत्रमै कोरोना परीक्षण तथा खोप नलगाएकालाई खोपको व्यवस्था गरिनुपर्नेमा जोड दिए। 'पहिलेभन्दा अहिलेको सङ्क्रमणदर उच्च छ, सबैले स्वास्थ्य सावधानी अपनाउन सकेमात्रै हामी कोरोना सङ्क्रमणको जोखिमबाट सुरक्षित हुन सक्छौँ, सीमानाकामा सावधानी अपनाउन आवश्यक छ। भारतबाट आउनेलाई सीमामै निगरानी गन सके सङ्क्रमण गाउँगाउँमा फैलिने जोखिम कम गर्न सकिन्छ', रावलले भने। टीकापुर नगरपालिका जनस्वास्थ्य प्रवद्र्धन उपशाखा प्रमुख बलबहादुर रावलले सत्ती भन्सारबाट नेपाल प्रवेश गर्ने नागरिकका लागि नगरपालिकाले विशेष सावधानी अपनाएको बताएका छन्। उनले नागरिकको आगमन चापलाई हेरेर हेल्थ डेस्कमा तीन स्वास्थ्यकर्मी खटाइएको बताए। 'दैनिक बिहान ६ देखि साँझ ६ बजेसम्म हेल्थ डेस्कबाट सेवा प्रवाह हुँदै आएको छ। भारतबाट आउने तथा जानेको तथ्याङ्क राख्ने गरेका छौँ।' खुला सीमा क्षेत्रबाट प्रवेश गर्ने नागरिकलाई सुरक्षाका लागि खटिएका सशस्त्र प्रहरीले निगरानी गर्ने गरेका छन्। 'कोरोना जोखिम कम गर्न प्रयासरत छौँ', रावलले भने।रासस"
सुडानमा हिंसा अन्त्यका लागि राष्ट्रसंघीय महासचिवको आग्रह,"सिन्ह्वा : संयुक्त राष्ट्रसंघका महासचिव एन्टोनियो गुटर्रेसले सुडानमा हिंसा अन्त्यका लागि आह्वान गरेक छन्। उनले केही समयदेखि यहाँ जारी रहेको हिंसाको अन्त्य गरेर शान्तिपूर्ण प्रक्रियाबाट समस्याको समाधान खोज्नुपर्नेमा जोड दिएका हुन्। उनले अहिलेको हिंसा अन्त्य गरेर संयुक्त राष्ट्रसंघले मध्यस्थताका माध्यमबाट शान्ति स्थापना गर्न चाहेको मंगलबार बताएका हुन्। महासचिव गुटर्रेसले भने, 'सबैभन्दा पहिला त हामी यहाँको सरकारलाई हिंसा रोक्न आग्रह गर्दछौँ, हालैका दिनमा भएका प्रदर्शनहरुमा गरिएको जस्तो दमन तत्कालै बन्द गर्न पनि आग्रह गर्दछौँ।' केही दिनअघि यहाँ नागरिकले गरेको प्रदर्शनमा घातक हतियारको प्रयोग गरी सरकारले दमन गरेको भन्दै यस्तो कार्य तत्कालै बन्द गर्न उनले आग्रह गरेका छन्। उनले यस्तो हिंसाबाट कुनै पनि किसीमको निकास निकाल्न सहज छैन भन्दै सुडानी सरकार र यहाँका सबै राजनीतिक शक्तिले समयमै यो कुरा बुझ्नुपर्ने उनले बताए।"
डिजिटल कारोबारमा उच्च वृद्धि,"काठमाडौं : नेपाल राष्ट्र बैंकले डिजिटल भुक्तानीलाई प्रोत्साहन गर्ने नीतिमा जोड दिएसँगै यसको कारोबारमा उल्लेख्य वृद्धि भएको छ। चालू आर्थिक वर्षको ६ महिनामा क्यूआर कोड (क्विक रेस्पोन्स)बाट भुक्तानी गर्ने वार्षिक ३ सय ८० प्रतिशतले बढेका छन्। यसरी कारोबार गर्नेको संख्या १६ लाख ४९ हजार ३ सय ९७ पुगेको हो। ६ अर्ब २८ करोड २० लाख रुपैयाँ कारोबार भएको छ। जबकि गत वर्ष ३ लाख ४३ हजार ५ सय ७४ पटकमा १ अर्ब २५ करोड ६० लाख कारोबार भएको थियो। अधिकांश बैंकले तरकारी पसलदेखि चिया पसलसम्म क्यूआर कोड राखेका छन्। राष्ट्र बैंकका गभर्नर महाप्रसाद अधिकारीसमेत कतिपय ठाउँमा उद्घाटन गर्न पुगेका थिए। यसलाई भुक्तानीमा जोड दिन प्रोत्साहन जरुरी भएको उनले औंल्याउँदै आएका छन्। यसका लागि स्मार्ट फोन र इन्टरनेटको आवश्यक पर्छ। यसका सहजता भए ग्राहकले सजिलै भुक्तानी गर्न सक्ने र र डिजिटलमा फड्को मार्न सम्भव हुने बैंकरहरू बताउँछन्। यसैगरी डिजिटल कारोबार हुने अन्य माध्यम वालेट, मोबाइल बैंकिङ, इन्टरनेट बैंकिङ, कनेक्ट आईपीएस, पोइन्ट अफ सेल्स, क्रेडिट कार्ड, डेबिट कार्ड, प्रिपेड कार्डलगायतबाट हुने कारोबारसमेत बढेको छ। एकै वर्षको अन्तरालमा मोबाइल बैंकिङमार्फत कारोबार रकम र प्रयोगकर्ताको संख्या ५६ प्रतिशतले बढेको राष्ट्र बैंकको तथ्यांकमा उल्लेख छ। मंसिरसम्ममा १ करोड ३० लाख ६४ हजार ६ सय ग्राहकले मोबाइल बैंकिङ कारोबार गर्न आवेदन दर्ता गरेका छन्। कोरोना महामारीका कारण डिजिटल कारोबारले आकार बढाउँदै गएको देखिएको छ। कनेक्ट आईपीएसमार्फत मंसिरमा २ खर्ब २८ अर्ब ४५ करोड कारोबार भएको छ। यो गत वर्षको भन्दा १५३८० प्रतिशतले बढी हो। इन्टरनेट बैंकिङका ग्राहक ३ प्रतिशतले बढेर २ लाख ५३ हजार पुगेका छन्। विद्युतीय भुक्तानी पूर्वाधारमा भएको विकास, विद्युतीय भुक्तानी कारोबारका लागि गरिएको प्रोत्साहन र सर्वसाधारणको विद्युतीय भुक्तानी उपकरण प्रयोगमा बढ्दो अभ्यासका कारण डिजिटल कारोबार उल्लेखनीय रहेको राष्ट्र भुक्तानी प्रणाली विभागका प्रमुख गुरुप्रसाद पौडेलले बताए। बैंकहरू पनि जीवित रहन डिजिटल कारोबारका नयाँनयाँ उपाय अपनाउन जरुरी भएको उनले बताए।"
झुक्दाको फाइदा,"एउटा घरमा गाग्री र कचौरा थिए। गाग्रीमाथि सधैंभरि एउटा कचौरा बस्दथ्यो। उनीहरू चुपचाप बस्थे। कसैले कसैसित कुनै गुनासो गर्दैनथे। एकदिन त्यो कचौराले गाग्रीसित गुनासो पोख्दै भन्यो तिमी हरेक सानाठूला भाँडाकुँडालाई पानीले भरिदिन्छौ। तिमी सबैलाई शीतल जल दिन्छौ, कसैलाई पनि खाली हात फर्काउँदैनौ। गाग्री खुसीले अर्कै भयो। आफ्नाबारे यति धेरै प्रशंसा सुनेर ऊ मक्ख पर्यो। कचौराले आफू उनकै शिरमा बस्ने बतायो। त्यसमा पनि उसले आफूलाई गौरवान्वित नै ठान्यो। कचौराले खास कुरो खोल्यो, म झन् तिम्रै शिरमा बस्छु तर पनि मलाई तिमी कहिल्यै पानी दिँदैनौ। तिमीले मलाई अन्याय गरिरहेका छौ। कचौराले लामो समयदेखि आफूसँग भएको गुनासो गाग्रीलाई पोखिरहेको थियो। यद्यपि कचौराले गाग्रीबाट ठूलो अपेक्षा गरेको स्पष्ट पार्यो। गाग्रीले एकछिन सोच्यो। गम्भीर ढंगले उठाएको विषय ठानेर जवाफका लागि ऊ तयार भयो। कचौराको कुरा ध्यान दिएर सुनेको थियो, त्यसपछि गाग्री गमेको थियो। केहीबेरसम्म पनि नबोलेपछि कचौराले फेरि कुरोलाई उठायो, होइन, मैले यति धेरै बोलें, लाग्छ गहिरो कुरा पनि बोलें तर तिमी त केही बोल्दैनौं। गाग्रीले यसो माथितिर हेर्यो। कचौरा तलतिरै हेरिरहेको थियो, साथमा उत्तरको अपेक्षा पनि गरिरहेको थियो। गाग्रीले सबै सुन्यो र भन्यो यसमा गुनासो गर्नुपर्ने कुनै कारण छैन। तिमीलाई थाहा नै छ, सबै भाँडाकुँडा मेरा अगाडि आएर झुक्छन्, त्यही भएर म उनीहरूलाई शीतल पानी दिन्छु। तर, तिमी त घमण्डले फुलेर मेरो शिरमाथि बस्छौ। म तिमीलाई कसरी शीतल पानी दिन सक्छु ? तिमीले नम्रताले झुक्न जान्यौ भने म पनि तिमीलाई शीतल पानी दिन सक्छु। यसमा समस्या त केही देखेको छैन मैले। गाग्रीको कुरा सुनेर कचौरा लज्जित भयो। नैतिक शिक्षा : अरूप्रति श्रद्धाभाव वा अहोभाव व्यक्त गर्नुपर्छ। माथि छु भनेर घमण्ड गरेर सोचेको कुरो नपाइन सक्छ।"
सर्वोच्चमा आजदेखि अत्यन्त जरुरी प्रकृतिका मुद्धाको मात्रै सुनुवाइ हुने,"काठमाडौं : देशभर कोरोना संक्रमण बढ्दै गएपछि सर्वोच्च अदालतमा बुधबारदेखि अत्यन्त जरुरी प्रकृतिका मुद्धाहरुको मात्रै सुनुवाइ हुने भएको छ । सर्वोच्च अदालतले आजदेखि ६ प्रकारका मुद्धा मात्रै हेर्ने जनाएको छ । जसअन्तर्गत् बन्दीप्रत्यक्षीकरण, कोरोना महामारीसँगसम्बन्धित अत्यन्त जरुरी प्रकृतिका रिट, जनस्वास्थ्य तथा सार्वजनिक महत्वका मौलिक हकसँग सम्बन्धित रिट निवेदन रहेका छन् । मंगलबार बसेको पूर्ण बैठकले कोरोना भाइरसको संक्रमण बढ्दै गएपछि माघ ५ गतेदेखि माघ १८ गतेसम्म सर्वोच्चले नियमित सेवा कटौती गर्ने निर्णय गरेको थियो । सर्वोच्चका अनुसार मुलुकी फौजदारी कार्यविधिअनुसार थुनुवा रहेका व्यक्तिको निवेदन तथा प्रतिवेदनउपर पनि सुनुवाइ हुनेछ । हेर्दाहेर्दै, निर्णय सुनाउनेमा रहेको मुद्दाको सुनुवाइ गर्ने र सरकारको तर्फबाट दर्ता भएका प्रत्यर्थी झिकाउने आदेश नभएका पुनरावेदनको सुनुवाइ र थुनुवा भएका मुद्दाको सुनुवाइ पनि हुनेछ ।"
मुख्य सहर संक्रमणको हटस्पट,"दिनेश गौतम काठमाडौं, शिवराज भट्ट धनगढी, किशोर बुढाथोकी विराटनगर, क्रान्ति शाह वीरगन्ज, कृष्ण सारू मगर हेटौंडा, अनिल ढकाल चितवन, केशवशरण लामिछाने पोखरा, सलमान खान रुपन्देही : कोरोना भाइरस फेरि द्रुत गतिमा फैलिन थालेको छ। यसको संक्रमण देशव्यापी देखिएको छ। सीमावर्ती सहर र मुख्य सहरमा दैनिक संक्रमितको संख्या उच्च छ। देशभर मंगलबार २२ हजार ८ सय २८ नमुना परीक्षण गर्दा १० हजार २ सय ५८ जनामा संक्रमण पुष्टि भएको छ। यो नै पछिल्लो समयको सबैभन्दा उच्च दैनिक संक्रमण हो। परीक्षण गरेकामध्ये झन्डै ५० प्रतिशतमा संक्रमण पुष्टि हुने गरेको स्वास्थ्य तथा जनसंख्या मन्त्रालयको तथ्यांकले देखाएको छ। यससँगै मृत्युदर पनि सुरु भएको छ। मंगलबार एक जनाले ज्यान गुमाएका छन्। बढ्दो सहरकेन्द्रित संक्रमणले गाउँमा पनि फैलिने जोखिम देखिएको छ। स्वास्थ्य मन्त्रालयकी प्रवक्ता डा संगीता कौशल मिश्राका अनुसार सक्रिय संक्रमितको संख्या ३९ हजार ४४ पुगेको छ। पुस दोस्रो सातासम्म संक्रमणदर दुई प्रतिशत हाराहारी थियो। मंगलबार संक्रमणदर ४४९ प्रतिशत पुगेको छ। संक्रमित दैनिक बढेका छन्। संक्रमणदर पछिल्लो समय उच्च छ, प्रवक्ता डा मिश्राले भनिन्, यो दर अझै बढ्न सक्ने अनुमान गर्न सकिन्छ। उपत्यकामा दिनहुँ दोब्बर संक्रमित काठमाडौं उपत्यकाका तीन जिल्ला काठमाडौं, ललितपुर र भक्तपुरमा संक्रमितको संख्या दोब्बरले वृद्धि हुँदै गएको छ। मुलुकभर दैनिक पुष्टि हुने संक्रमितमध्ये उपत्यकामा झन्डै ५० प्रतिशत हुने गरेको डा मिश्राको भनाइ छ। मंगलबार काठमाडौंमा मात्रै ४ हजार ४ जनामा संक्रमण पुष्टि भएको छ। यो अघिल्लो दिनको तुलनामा दोब्बर बढी हो। ललितपुरमा ९ सय ४७ र भक्तपुरमा ५ सय ७० जना संक्रमित थपिएका छन्। तीन साता जोखिमपूर्ण आगामी तीन साता संक्रमणको हिसाबले जोखिमपूर्ण हुने स्वाथ्यविज्ञ बताउँछन्। दैनिक संक्रमित २० हजार ५ सय नाघ्ने मन्त्रालयका सचिव डा रोशन पोखरेलको आकलन छ। माघ दोस्रो सातादेखि तेस्रो सातासम्म संक्रमणदर अझै बढ्छ। आगामी तीन साता जोखिपूर्ण छ, सचिव डा पोखरेलेले भने। उनका अनुसार डब्लूएचओ र स्वास्थ्यका विभिन्न टुल प्रयोग गरी संक्रमण फैलावटको अनुमान गर्ने गरिएको छ। मन्त्रालयका अनुसार सबै जिल्लामा सक्रिय संक्रमित छन्। उपत्यका बाहिरका मोरङ, सुनसरी, कास्की, रुपन्देही र कैलाली जोखिमको सूचीमा परेका छन्। यी जिल्लामा ५ सयभन्दा माथि संक्रमित अस्पताल भर्ना भएका छन्। जनस्वास्थ्य विज्ञ डा बाबुराम मरासिनीका अनुसार भाइरसको संक्रमण सीमावर्ती सहरकेन्द्रित भइरहेको छ। शैक्षिक एवं स्वास्थ्य उपचारको केन्द्र भएका सहरी क्षेत्रमा आवतजावत बढी भएकाले नै संक्रमण विस्तार भइरहेको जनस्वास्थ्य विज्ञको भनाइ छ। इपिडिमियोलोजी तथा रोग नियन्त्रण महाशाखाका निर्देशक डा जीडी ठाकुर स्वास्थ्य मापदण्डको पालनामा हेलचक्र्याइँ भएका कारण नै सहरी क्षेत्रमा संक्रमण बढ्दै गएको बताउँछन्। ललितपुरको पाटन मंगलबजारमा मंगलबार साँझ गन्तव्यतर्फ जाँदै गरेका सर्वसाधारण । काठमाडौं उपत्यकामा कोरोना संक्रमण अत्यधिक वृद्धि भए पनि जनस्वास्थ्यका मापदण्ड पालनामा गम्भीर भएको पाइँदैन । तस्बिर : अशोक दुलाल महाशाखाका पूर्वनिर्देशक डा मरासिनी र घुमफिर, किनमेल, उपचारलगायत अन्य कामविशेषले आवतजावत गर्नेहरूका कारण अहिले संक्रमण बढेको बताउँछन्। मन्त्रालयका अनुसार संक्रमण हुनेमा चलायमान उमेर समूहका व्यक्ति नै बढी छन्। उपत्यकामा काठमाडौं र कास्कीको पोखरा बढी जोखिममा छन्, डा मरासिनी भन्छन्, यसबाहेक तराईका सहर पनि संक्रमणको केन्द्र बन्ने देखिएको छ। संक्रमणको पहिलो चरणमा झापाका काँकडभिट्टा, बिर्तामोड र दमक, मोरङको विराटनगर, सुनसरीको धरान, पर्साको वीरगन्ज, चितवनको भरतपुर, भैरहवा, बुटवल, नेपालगन्ज र कैलालीको धनगढीमा संक्रमणको उच्च जोखिम भएको विज्ञको आकलन छ। किनमेल गर्न होस् वा अध्ययन वा उपचारका लागि होस्। सहरी क्षेत्रमा आउन परिहाल्छ, डा मरासिनी भन्छन्, आर्थिक, स्वास्थ्य र शैक्षिक केन्द्रका रूपमा रहेका सहरी क्षेत्रमा हिमालपहाडबाट कामविशेषले आएका व्यक्तिमा संक्रमण भए गाउँसम्म फैलन्छ। होल्डिङ नहुँदा हटस्पट भारतबाट फर्केकाहरू सीमा नाकामा होल्डिङ नहुँदा कैलाली र कञ्चनपुर हटस्पट बनिरहेका छन्। सुदूरपश्चिम प्रदेश स्वास्थ्य निर्देशनालयको मंगलबार बेलुकीसम्मको तथ्यांकअनुसार यी दुई जिल्लामा १ हजार ९ सय ८ जना सक्रिय संक्रमित छन्। निर्देशनालयको बुलेटिनमा कैलालीमा १ हजार ३ सय ५३ र कञ्चनपुरमा ५ सय ५५ जना सक्रिय संक्रमित छन्। माघ दोस्रो सातादेखि तेस्रो सातासम्म संक्रमणदर अझै बढ्छ। आगामी तीन साता जोखिपूर्ण छ। डा रोशन पोखरेल सचिव, स्वास्थ्य तथा जनसंख्या मन्त्रालय जनघनत्व बढी भएका सहरी क्षेत्रमा मास्क लगाउने गरेको पाइँदैन। दूरी कायम भएको देखिँदैन। भीडभाड कायमै छ। यसले संक्रमण बढाउनमा मद्दत गरिरहेको छ। डा जीडी ठाकुर निर्देशक, इपिडिमियोलोजी तथा रोग नियन्त्रण महाशाखा उपत्यकामा काठमाडौं र कास्कीको पोखरा बढी जोखिममा छन्। यसबाहेक तराईका सहर पनि संक्रमणको केन्द्र बन्ने देखिएको छ। डा बाबुराम मरासिनी जनस्वास्थ्य विज्ञ प्रदेशका ९ जिल्लामा पुसको २० गते ४० जनामा मात्रै कोरोना देखिएको थियो। मंगलबार एकै दिन ४ सय ८८ जनामा कोरोना देखिएको छ। प्रदेशभरिमा ३ हजार ८१ जनामा कोरोना पुष्टि भएको हो। सक्रिय संक्रमित बढ्नुमा सीमा नाकाको व्यवस्थापन नहुनु मुख्य कारक रहेको सेती प्रादेशिक अस्पतालका वरिष्ठ फिजिसियन डा नीराजनदत्त शर्मा पौडेलले बताए। कैलाली र कञ्चनपुरका सीमा नाकामा ११ हजार क्षमताका होल्डिड सेन्टर निर्माण अपूरै छन्। ओमिक्रोन भेरियन्ट फैलिने प्रक्षेपणपछि पनि ती होल्डिड सेन्टर निर्माणमा तदारुकता देखाइएको छैन। निर्माण कार्य ६५ प्रतिसत मात्रै सकिएको छ। कामका लागि भारत जाने र चाडपर्वमा घर फर्किने प्रवृत्तिले पनि सीमावर्ती जिल्ला झन् जोखिममा पर्ने गरेका छन्। भीडभाड र सरकारले तोकेका स्वास्थ्यका मापदण्ड पूरा नगर्नाले पनि संक्रमण बढेको प्रदेश स्वास्थ्य निर्देशनालयका निमित्त निर्देशक डा जगदीशप्रसाद जोशीले बताए। एमालेका जिल्ला सम्मेलनपछि धेरै नेता कार्यकर्ता संक्रमित भएका छन्। एमाले प्रदेश अध्यक्ष दामोदर भण्डारी, कैलाली इन्चार्ज नारदमुनी राना, जिल्ला सदस्य चूडामणि भट्ट, गणेश साउद, कैलालीका लागि निर्वाचन अधिकृत चक्र तिमिल्सेना, कञ्चनपुरका जिल्ला सदस्य गजेन्द्र चन्दलगायत संक्रमित छन्। कञ्चनपुरको मजगाउँ विमानस्थलको शिलान्यास गर्न आएका संस्कृति, पर्यटन तथा नागरिक उड्डयनमन्त्री प्रेम आले मगर र उनका स्वकीय सचिव हेमन्त रेग्मी पनि संक्रमित भएका छन्। सीमा नाकामा पोजेटिभ देखिएकाहरू घरमै होमआइसोलेसन बस्ने भन्दै घर गइरहेका छन्। यसले पनि कोरोना घरघरमा पुगेको छ। जिल्ला प्रशासन कार्यालयहरूले १२ बुँदे आदेश जारी गरे पनि त्यसको कुनै परवाह गरिएको छैन। बजारमा आधा मानिस बिना मास्क हिँड्डुल गरिरहेका छन्। मोरङ र सुनसरीमा पनि बढ्दै संक्रमित प्रदेश १ मा भारतसँग सीमा जोडिएका मोरङ र सुनसरीमा पनि सक्रिय संक्रमितको संख्या बढ्न थालेको छ। स्थानीय प्रशासनहरूले मुख्य नाकामा कडाइ गरे पनि विभिन्न स्थानबाट लापरबाहीपूर्ण तवरबाट नेपालभारत आवतजावत जारी छ। सामाजिक विकास मन्त्रालयका अनुसार जथाभावि आवतजावतले संक्रमण तीव्र गतिमा फैलिइरहेको हो। कोरोना नियन्त्रणका क्रममा मोरङ र सुनसरीमा सक्रिय संक्रमितको संख्या ३० भन्दा तल झरेको थियो। मोरङमा १ हजार ६ सय ९ जना सक्रिय संक्रमित छन्। यो संख्या प्रदेशभरिकै आधाभन्दा बढी हो। प्रदेश १ मा ३ हजार ६७ जना सक्रिय संक्रमित छन्। मोरङमा मंगलबार ४ सय ४८ जनामा संक्रमण पुष्टि भएको छ। जिल्ला स्वास्थ्य प्रमुख सुरेश मेहताले दैनिक संक्रमण उकालो लाग्दै गएको बताए। निको हुनेभन्दा नयाँ बिरामीको संख्या धेरै हुँदा सक्रिय संक्रमित पनि बढेको मेहताको भनाइ छ। उनका अनुसार जनस्वास्थ्य मापदण्ड पालनामा बेवास्ता गर्दा परिस्थिति नियन्त्रणबाहिर जाने अवस्था बनेको छ। मास्क लगाउँदैनन् भने दूरी कायम गर्दैनन्। विराटनगरस्थित कोसी कोभिड अस्पताल उपचार केन्द्रमा १३ जना उपचाररत छन्। पहिलो र दोस्रो लहरका बेला ९६ बेड थियो। ७६ बेड थप गरिएको केन्द्रका प्रमुख वैजनाथ साहले बताए। उनका अनुसार नेसनल ट्रेडिङको भवनमा ८० बेडको उपचार कक्ष थप गर्न सकिनेछ। स्वास्थ्य कार्यालय सुनसरीका प्रमुख सागर प्रसाईंले मंगलबार २ सय ८६ जनामा संक्रमण पुष्टि भएको छ। सुनसरीमा ७ सय ८३ सक्रिय संक्रमित छन्। पर्सा फेरि हटस्पट भारतसँग खुला सीमा जोडिएको पर्सामा एक सातायता संक्रमणदर ६० प्रतिशतभन्दा बढी देखिएको छ। पर्सामा वीरगन्ज नाका र नारायणी अस्पतालमा परीक्षण हुँदै आएको छ। नारायणीमा गरिएको परीक्षणमा संक्रमणदर ६५ प्रतिशतभन्दा बढी रहेको प्रयोगशाला प्रमुख सूक्ष्मजीव विज्ञ डा प्रभाकर पाण्डेले बताए। सोमबार बेलुकी ५३ जनाको पीसीआर परीक्षण गर्दा ६८ प्रतिशत अर्थात् ३६ जनामा संक्रमण पुष्टि भएको छ। नाकास्थित हेल्थ डेस्क इन्चार्ज डा अनिषा महतोका अनुसार माघ सुरु भएयता दैनिक औसतमा २५ जना संक्रमित भेटिने गरेको छ। पुस १५ सम्म दैनिक १२ र त्यसपिछ मसान्तसम्म १५ जनासम्ममा संक्रमण देखिने गरेको थियो। स्वास्थ्य कार्यालय पर्साका अनुसार पर्सामा सक्रिय संक्रमितको संख्या १ सय ९१ छ। परीक्षण बढाउने हो भने संक्रमणदर धेरै पुग्ने नारायणीका कोभिड संयोजक डा उदयनारायण सिंहले बताए। भने, एक त अहिलेको भेरियन्ट पहिलेभन्दा धेरै संक्रामक छ। अर्को विश्व स्वास्थ्य संगठनले निर्धारण गरेको स्वास्थ्य सुरक्षाका उपाय प्रभावकारी रूपमा अपनाइएको छैन। रेड जोनमा चितवन चितवनमा मंगलबार २ सय ४६ जनामा कोरोना पुष्टि भएको छ। यससँगै संक्रमितको संख्या १ हजार नाघेको छ। यीमध्ये १ हजार ८७ जना होम आइसोलेसनमा छन्। ४० जना अस्पतालमा उपचाररत छन्। सक्रिय संक्रमित ५ सय नाघेपछि जिल्लालाई उच्च जोखिम क्षेत्र (रेड जोन)मा राखिएको छ। नयाँ भेरियन्टका कारण संक्रमणदर बढेको जिल्ला स्वास्थ्य कार्यालय चितवनका प्रमुख दीपक तिवारीले बताए। खोप लगाएकाहरू पनि संक्रमित भएका छन्। खोपको प्रभावले अस्पताल भर्नादरमा कमी ल्याए पनि संक्रमणमा कमी भएको छैन। जिल्लामा झन्डै ४ लाख जनाले खोप लगाएका छन्। सरकारले ३८ बुँदे निर्देशन जारी गरेलगत्तै अस्पतालहरूले तयारी तीव्र पारेका छन्। अस्पतालहरूमा बेड, अक्सिजन प्लान्ट तयारी अवस्थामा छन्। भरतपुर अस्पतालका मेडिकल सुपरीटेन्डेन्ट डा कृष्णप्रसाद पौडेलले संक्रमितको उपचारका लागि तयारी अवस्थामा रहेको बताए। भरतपुर अस्पतालले कोभिड टेक्निकल कमिटी बनाएको छ। भेलाबाट फैलियो संक्रमण एमाले कास्कीको अधिवेशन २३ पुसमा सुरु भएको थियो। अधिवेशन सकिँदा २९ गते भयो। नवनिर्वाचित पदाधिकारीको पदस्थापन ३० गते भयो। त्यो अधिवेशनले एउटा राजनीतिक नतिजामात्रै निकालेन, धेरैको कोभिड१९ परीक्षणमा पोजेटिभ रिपोर्टको परिणाम पनि ल्यायो। नवनिर्वाचित सचिव बैनबहादुर अधिकारी संक्रमण भएर घरमै आइसोलेसनमा छन्। जिल्ला समन्वय समिति कास्कीका संयोजक अधिकारी मात्रै होइन, अधिवेशनका अर्का सहभागी मादी गाउँपालिका अध्यक्ष वेदबहादुर गुरुङ श्याम, पोखरा महानगरपालिकाका मेयर मानबहादुर जिसी, प्रदेश कमिटी उपसचिव रश्मि आचार्य, पोखरा २० का वडाध्यक्ष सिम गुरुङ संक्रमित भएका छन्। एमालेका अर्का नेता झपट रानाभाट र विवेक देवकोटा पनि संक्रमित भएर होम आइसोलेसनमा छन्। माओवादी राष्ट्रिय महाधिवेशनबाट फर्किएपछि प्रदेशका अर्थमन्त्री रामजी बराल, नेताहरू गायत्री गुरुङ, सुमन देवकोटा र राजकाजी गुरुङ पनि संक्रमित भए। प्रदेशका अरू २ मन्त्री हरिशरण आचार्य र राजीव गुरुङ पनि संक्रमित छन्। प्रदेशका ११ मध्ये सबैभन्दा धेरै संक्रमित कास्कीमा छन्। कास्कीमा ४ माघमा एकै दिन ३४७ जना संक्रमित भएको प्रदेश स्वास्थ्य निर्देशनालयले जनाएको छ। यो जिल्लामा कुल सक्रिय संक्रमित १ हजार २ सय १६ जना पुगेका छन्। जब कि गण्डकीभर ४ माघसम्म सक्रिय संक्रमित २ हजार १ सय २० छन्। कास्कीमा संक्रमणदर वृद्धि भएपछि जिल्ला प्रशासन कार्यालयले २५ जनाभन्दा बढी भेला हुन रोक लगाएको छ। तर, त्यस्ता भेलाहरू भइरहेको देखिन्छ। अनौपचारिक छलफल, भेला र भीडभाड थुप्रै भइरहेका छन्। गण्डकी प्रदेश स्वास्थ्य निर्देशनालयका प्रादेशिक स्वास्थ्य आपतकालीन कार्य सञ्चालन केन्द्रका संयोजक नवराज शर्मा संक्रमण बढ्नुमा स्वास्थ्य मापदण्ड पालनामा हेलचक्र्याइँलाई मुख्य कारक मान्छन्। ओमिक्रोन त केही रहेनछ भन्ने ठान्ने, भीडभाडमा जाने सबैजसोको मनोवृत्ति र प्रवृत्ति देखिएको उनी बताउँछन्। रुपन्देही पनि रेड जोन खुला सीमाका कारण नरोकिएको आवातजावत र भीडभाडले रुपन्देहीमा कोरोना संक्रमण बढेको छ। पछिल्लो सातामै सक्रिय संक्रमितको संख्या ५ सय नाघेको छ। यससँगै जिल्ला संक्रमणको रेड जोन मा परेको छ। भारतबाट आउनेहरू परीक्षणबिनै गन्तव्यमा पुगेका छन्। संक्रमितहरू सार्वजनिक सवारीसाधनमा यात्रा गर्दा संक्रमण झन् बढेको छ। तर, अधिकांश स्थानीयवासीले मास्कसमेत लगाएका छैनन्। स्वास्थ्यकर्मी नै संक्रमित संक्रमणको तेस्रो लहरमा अग्रपंक्तिमा खटिने पेसाकर्मी संक्रमित हुने दर उकालो लागेको छ। २ सयभन्दा बढी स्वास्थ्यकर्मी, प्रहरी र सञ्चारकर्मीलगायत फ्रन्टलाइनरमा दिनहुँ संक्रमण हुने क्रम बढ्दो छ। त्रिभुवन विश्वविद्यालय शिक्षण अस्पताल महाराजगन्जमा ३ सयभन्दा बढी स्वास्थ्यकर्मी संक्रमित भएका छन्। जनशक्ति अभावले मेडिकल आईसीयू वार्ड बन्द गरिएका छन्। अस्पतालका कोभिड फोकल पर्सन डा नीरज बमका अनुसार संक्रमितलाई शड्ढया व्यवस्थापन गर्नै समस्या भइरहेको छ। निजामती अस्पतालका निर्देशक डा विधाननिधि पौडेल स्वास्थ्यकर्मी संक्रमित हुँदा उपचारमा समस्या भएको बताउँछन्। गण्डकी प्रदेशकै ठूलो पश्चिमाञ्चल क्षेत्रीय अस्पतालका १५ चिकित्सक एवं स्वास्थ्यकर्मी संक्रमित भएका छन्। अस्पतालका निर्देशक डा भरतबहादुर खत्रीका अनुसार अस्पतालको मातृ संस्था पोखरा स्वास्थ्य विज्ञान प्रतिष्ठानमा पढिरहेका केही विद्यार्थी पनि संक्रमित भएका छन्। स्त्री रोग विभागका स्वास्थ्यकर्मीको संख्या संक्रमितमध्ये धेरै रहेको निर्देशक डा खत्रीले बताए। पोखरा३० स्थित संक्रामक तथा सरुवा रोग अस्पतालका ३ जनामा संक्रमण देखिएको कार्यकारी निर्देशक डा विकास गौचनले बताए। गण्डकी शिक्षण अस्पताल पृथ्वीचोकका ८ स्वास्थ्यकर्मी संक्रमित भएको मेडिकल सुपरिटेन्डेन्ट डा टुमाया घलेको भनाइ छ। नेपाल मेडिकल एसोसिएसन गण्डकीका पूर्वअध्यक्ष डा निर्मल लामिछानेले फ्रन्टलाइनर भएकैले चिकित्सा र स्वास्थ्यकर्मी जोखिममा रहेको बताए। यस्तै, हेटौंडास्थित हेटौंडा अस्पतालका ३६ कर्मचारीमा कोरोना पुष्टि भएको छ। यो तथ्यांक गत बिहीबारदेखि मंगलबारसम्मको रहेको अस्पतालका अध्यक्ष राजेश प्रसाईंले बताए। उनका अनुसार संक्रमित हुनेमा ४ डाक्टर, ११ नर्स, अन्य स्वास्थ्यकर्मीसहित ल्याबका १३, प्रशासनिक र कार्यालय सहयोगी ८ जना छन्। मलाई पनि लक्षण देखिएको छ। अस्पतालका मेडिकल सुपरिटेन्डेन्ट डा रामचन्द्र सापकोटालाई पनि कोरोना संक्रमण भएको छ, उनले भने। एकैपटक धेरै स्वास्थ्यकर्मीमा कोरोना संक्रमण हुँदा सेवा सञ्चालनमा समस्या भएको प्रसाईंले बताए। विभिन्न निजी अस्पताल तथा स्थानीय तहहरूमा कार्यरत स्वास्थ्यकर्मीहरू परिचालन गराउन पहल गरिरहेका छौं, उनले भने। चितवनमा करिब १ हजार संक्रीय संक्रमितमध्ये १ सय १७ जना चिकित्सक, स्वास्थ्यकमी र कर्मचार्री छन्। संक्रमित स्वास्थ्यकर्मी होम आइसोलेसनमा छन्। भरतपुर अस्पतालका सात चिकित्सकसहित २० स्वास्थ्यकर्मीमा कोरोना पुष्टि भएको छ । स्वास्थ्यकर्मी र कर्मचारी नै संक्रमित हुन थालेपछि कसले काम गर्ने भन्ने समस्या भएको छ, अस्पतालका मेडिकल सुपरिटेन्डेन्ट प्रा डा कृष्णप्रसाद पौडेलले भने, अहिलेसम्म सबै सेवा निरन्तर छन्। अब पनि बढ्यो भने केही सेवा सुस्त बनाउनै पर्छ। कलेज अफ मेडिकल साइन्सेस शिक्षण अस्पताल (पुरानो मेडिकल कलेज) मा सात चिकित्सकसहित १० जनामा कोरोना संक्रमण देखिएको छ। भरतपुरको बिपी कोइराला मेमोरियल क्यान्सर अस्पतालमा तीन चिकित्सकसहित ४० जनालाई कोरोना संक्रमण भएको छ। चितवन मेडिकल कलेजमा कार्यरत चिकित्सकसहित ३० जनालाई कोरोना संक्रमण भएको छ। यीमध्ये १२ जना चिकित्सक मात्रै छन्। काठमाडौं उपत्यकामा मात्रै थपिए ५१ सय ८९ जना कोरोना संक्रमित कोरोना सक्रिय संक्रमितको संख्या ३९ हजार नाघ्यो, कहाँ कति ? कोरोना खोप बेच्ने र किनेर लगाउने दुवैलाई कडा कारबाही हुने"
विपत्को मार पनि गरिबलाई नै,"विश्वव्यापी कोरोना महामारीले विश्वमै गरिब र धनीबीच झन् ठूलो खाडल बनाएको छ। गरिब झन्झन् गरिब र धनी झन्झन् धनी बन्दै गएका छन्। न्यून आय भएकै कारण विश्वमा प्रत्येक दिन २१ हजारले ज्यान गुमाउनु परेको परोपकारी संस्था अक्सफामको अध्ययनले देखाएको छ। यसबाट विश्वमै असमानता बढेको भन्दै विज्ञहरूले चिन्ता व्यक्त गरेका छन्। गरिबका दुःख र पीडाका कथा त भनिसाध्य छैनन्। त्यसमाथि कोभिड संक्रमणले पीडा थपिदिएपछि, जीवन थप कष्टकर बन्ने नै भयो। दिनभर काम गरेर साँझ बिहानको छाक टार्नुपर्ने वर्ग कोभिड लकडाउनका कारण कामविहीन भयो। आर्थिक गतिविधि ठप्प हुँदा भएको रोजगारी गुमाउनुपर्यो। कोभिडबाट जोगिन मास्कलगायतका स्वास्थ्य सामग्रीमा थप खर्च गर्नुपर्ने भयो। लैंगिक हिंसा र भोकमरी व्यहोर्नुपर्यो। चरम आर्थिक अभाव र भोकमरीका कारण सन्तानलाई पेटभरि खान पनि दिन सकेनन्। कोभिडबाट बिरामी हुँदा राम्रो उपचार पनि पाएनन्। जहाँ, हुने खानेको मात्र चल्छ, त्यस्ता देशमा गरिबले अस्पतालमा बेडसमेत पाएनन। अक्सिजन नपाउँदा मृत्यु कुर्नु पर्यो। अर्थात्, उखानै छ, जहाँ गहिरो, त्यही पहिरो। जो कमजोर छ, उसैमाथि समस्याका चाङ। गरिबलाई झन्झन् गरिब बनायो, विश्वव्याधी कोभिडले। विश्व बैंकका अध्यक्ष डेभिड मालपासले विश्वव्यापी असमानता बढेकोमा चिन्ता व्यक्त गरिसकेका छन्। जोसँग टन्न धन थियो, पर्याप्त बैंक ब्यालेन्स थियो, उसलाई के को चिन्ता ? लकडाउनमा पनि उसले भोक, रोग र गरिबीसँग जुध्नु परेन। उसलाई न स्वास्थ्य सामग्रीको अभाव भयो, न त स्वास्थ्य खर्चको। उनीहरूको व्यापारमा कुनै कमी आएन। कोभिड महामारीमा पनि विद्युतीय कार निर्माता कम्पनी टेस्लाका प्रमुख कार्यकारी अधिकृत इलन मस्क, अमेजोन डटकमका संस्थापक जेफ बेजोस, फेरिनल इंकका बर्नाड आर्नाेल्ट, माइक्रोसफ्टका सहसंस्थापक बिल गेटस, फेसबुकका मार्क जुकर बर्गलगायतका धनाढ्यहरूको सम्पत्ति झन् बढेको अक्सफामको अध्ययनले देखाएको छ। अक्सफाममै अनुसार विश्वमा प्रत्येक दिन एक जना नयाँ अर्बपति थपिएका छन्। विश्वमा हुने खाने र धनीको संख्या बढ्दै जानु सुखद र सकारात्मक मान्नैपर्छ। तर, गरिबको पनि जीवनस्तर माथि उठ्दै गयो। धनी र गरिबबीचको खाडल पुरिँदै गयो भने मात्रै विश्वले नयाँ फड्को मार्न सक्छ। गरिबी, अभाव, अशिक्षा र बेरोजगारी नै अशान्तिका कारक हुन्। विश्वशान्ति र विश्व विकासका लागि गरिबको संख्या घट्दै विश्व नै समृद्धितिर अघि बढ्नुपर्छ। अक्सफामका अनुसार विश्वको ९९ प्रतिशत जनसंख्या लकडाउनका कारण झन् नाजुक अवस्थामा पुगेको छ। अन्तर्राष्ट्रिय व्यापार र पर्यटनको क्षेत्रमा कमीका कारण विश्वको १६ करोड झन् गरिबीतर्फ धकेलिएको छ। लकडाउनका कारण धेरैले रोजगारी गुमाएका छन्, हातमुख जोर्ने ससाना व्यापार र व्यवसाय ठप्प छन्। सरसापटी गरेर सञ्चालन गरिएका व्यवसायमा ताला ठोक्नुपर्दा गरिबलाई झन् गरिबीतिर धकेलिदियो। कोरोनाको नयाँ भेरियन्टले विश्व फेरि आक्रान्त बनेको छ। यसलाई परास्त गर्न सक्नु नै यतिबेला विश्वको एकमात्र एजेन्डा बन्नुपर्छ। यो भेरियन्टले थप कति आर्थिक र मानवीय कति क्षति पुर्याउने हो भन्ने आकलन गर्न कठिन छ। धनी राष्ट्रहरू धमाधम खोप बनाइरहेका छन्, आफ्ना नागरिकको जीवनरक्षामा जुटेका छन। उनीहरू अतिरिक्त खोप (बुस्टर डोज) लगाउन थालिसकेका छन्। तर, गरिब देशहरूले अझै पनि पर्याप्त खोप पाउन सकेका छैनन्। धनी देशहरूले यो महामारीको अन्त्यका लागि गरिब र विकासोन्मुख देशहरूलाई सुरक्षित र प्रभावकारी खोपहरू उपलब्ध गराउने र उत्पादन अनुमति दिनुपर्छ। विश्वव्याधी यो महामारी अन्त्यका लागि साधनस्रोत हुनेले नहुनेलाई सहयोग गरे मात्रै यसबाट चाँडो उन्मुक्ति पाउन सकिन्छ। तर, गरिब देशहरूले समयमा खोपलगायतका सामग्री नपाउने हो भने उनीहरूको आर्थिक अवस्था झनै कमजोर भई गरिबीको खाडल झन् बढ्न सक्छ।"
"प्रथम मधेस आन्दोलनको १५औं वर्ष : मधेसले के पायो, के गुमायो ?","जनकपुरधाम : एक जुगमा एक दिन एक चोटी आउँछ, उलटपुलटउथलपुथल, हेरफेर ल्याउँछ यी गीतका हरफले हरेक आन्दोलनले परिवर्तन ल्याउने संकेत गर्छ। तर, पटकपटक भएको मधेस आन्दोलन र त्यसयताका उपलब्धि केलाउँदा गीतले भनेको कुरा अपवाद बन्छ। ती उथलपुथलमा ज्यानको बलिदानी दिएका सहिदहरूको सपना अझै पूरा हुन सकेको छैन्। न त तिनका परिवारले उचित सम्मान पाउन सकेकै छन्। मधेसमा आह्वहान गरेरै दुई ठूला आन्दोलन भए। ०६२०६३ र ०७२०७३ मा दुई पटक आन्दोलन भयो। पहिलो आन्दोलनमा सहभागी भएर अन्तरिम संविधान २०६३ मा समान सहभागिता, पहिचान, समानुपातिक, समावेशी र अर्को संविधानमा मधेसीका पहिचान र अधिकार प्राप्त नभएको भनी दुई छुट्टाछुट्टै आन्दोलन भए। आन्दोलनबाट मधेसले केही नपाएको पनि होइन्। केही अझै बाँकी रहेको नेताहरू बताउँछन्। आन्दोलनमा सबैभन्दा बढी उपलब्धि नेताहरूले पाएको तर्क गर्छन् नागरिक। स्थानीय तहको निर्वाचनमा होस् वा प्रदेश अथवा प्रतिनिधिसभाका निर्वाचन। मधेस आन्दोलनको जगमा पुगेका नेताहरू हिजोको दिनलाई भुलेको सहिद परिवारको आरोप छ। प्रत्यक्ष वा अप्रत्यक्ष आन्दोलनमा होमिएकाहरूलाई उपेक्षा गरिएको राजनीतिज्ञ विश्लेषक अन्नतः अनुराग बताउँछन्। भने, आन्दोलनताका सहिद भएकै दिन विशेष भाषण दिने तर सत्ता र भत्ताको मोहमा नेताहरू पुगेपछि आन्दोलनकारी बिर्सेका छन्। विश्लेषक मेहताले निर्वाचनको समयमा सहिदको नामबाट जनतासामु भावनात्मक रूपमा नेताहरू केही वर्षमै फेरिएको बताए। सहिद परिवारको गुनासो २०६३ मा सुरु भएको विद्रोह संविधान जारी हुँदासम्म तीनपटक मधेस आन्दोलित भयो। दर्जनौं मधेसी जनताले ज्यान गुमाए। सयौं आन्दोलनकारी घाइते भए। अशक्त भए, सयौंमाथि राजनीतिक मुद्दा लाग्यो। सयौं नागरिकहरू अहिले पनि आन्दोलनकै कारण जेलमा छन्। यति महँगो मूल्य चुकाएर अहिले मधेसले मधेस प्रदेश सरकार निर्माण गर्यो। नाम तोक्यो, राजधानी बनायो। तर, आन्दोलनमा शहादत दिएका सहिद परिवारको अवस्था जस्ताको त्यस्तै छ। सहिद परिवारले कसरी गुजारा चलाएका छन् ? बुवाआमाको अवस्था कस्तो छ ? कसैलाई मतलब छैन, दोस्रो मधेस आन्दोलनका सहिद नितु यादवकी आमा राजकुमारीदेवी यादवको गुनासो हो यो। राजकुमारी यादव, (सहिद परिवार) मधेस आन्दोलन तथा सहिदको बलिदानीको जगमा बनेको प्रदेश सरकारले नितुको आमा बुवालाई केही गरिदिएका छैनन्। सरकारले सहिद परिवारलाई रोजगारीपत्र र घाइतेलाई आर्थिक सहायता दिए पनि मेरो परिवारले प्रदेश सरकारबाट सम्मानमा वर्षमा माला, टीका र एउटा गम्छाबाहेक केही छैन, उनले भनिन्। धनुषाको जनकपुरधाम उपमहानगरपालिका १९ जमुनिया सहिद नितु यादवको घरमा उनकी आमा प्रायः बस्दिनन्। दिनभरि खेतमै हुन्छिन्। घरमा बस्दा छोराको याद आउँछ, कहिले उसलाई सम्झाएको ती दिन गनेर भक्कानो छोडेर रुन्छिन् त कहिले उनको सुत्ने कोठामा गएर रुन्छिन। सहिद नितुका भाइ रप्पु यादव भन्छन्, मेरो भाइ गुम्यो, आमा त्यही सम्झेर रुन्छिन्, म सम्झाउँछु, कतिदिन कुरा बुझनुहुन्छ, कतिदिन त रोएरै बस्नुहुन्छ। धनुषा लक्ष्मीनिया गाउँपालिका१ अरेरबा टोलका रामनरेश यादवको आँखा ओभाएका छैनन्। छातीमा पत्थर राखेर छोराले मृत्युवरण गरेको अझै सम्झन्छन्। रामनरेश यादव , (सहिद परिवार) मधेसको अधिकारका लागि गएका दिलीपलाई सदाका लागि संसारबाट बिदा भएका थिए। पाँच छोराछोरीमध्ये बुढेसकालको सहाराको एक्लो आशा थिए दिलीप। पछिल्लो मधेस आन्दोलनका क्रममा ५६ जनाले ज्यान गुमाएका थिए। तीमध्येका एक हुन् रामनरेशका छोरा दिलीप यादव। ०७२ भदौ २५ गते चलु जनकपुर भरु जनकपुर आह्वानको क्रममा प्रहरीको गोली लागि उनको निधन भएको थियो। २५ गते बिहानै दिलीपसँग कुरा भएको थियो, उनलाई जनकपुर नजान सम्झाएँ, दिलीपले नजाने पनि भने, आँखाबाट आँसु झार्दै रामनरेशले भने, म साउदीमा हुँदा एकजना साथीले मलाई फोन गरेर दिलीप कहाँ छ ? भनेर सोधे घरमा फोन गरे रुवावासी चलिरहेको थियो। दिलीपलाई गोली लागेर घटनास्थलमै मृत्यु भएको थियो, आफूलाई सम्हाल्न सकिनँ, बेहोस भएँ। त्यतिबेला सरकारले प्रत्येक सहिद परिवारलाई १०१० लाख राहत उपलब्ध गराउने घोषणा गर्यो। र, दियो पनि। प्रदेश सरकारले सहिद परिवारको अवस्था बुझ्ने प्रयास गरेको छैन। भाषण गर्दा ठूलठूला आश्वासन दिने र सहिदलाई भोट बैंक बनाएर सत्तामा पुग्न सिँढी बनाउने गरेको छ। रामनरेशले नियुक्तिपत्र देखाउँदै भने, यी हेर्नुस् नियुक्तिपत्र छ, तर काम छैन, पैसा पाएको छैन। अधिकार प्राप्तिको ठूलठूलो कुरा गर्ने नेताहरू अहिले सत्ताको होडबाजीमा छ। उनले हात जोड्दै भने, जनतालाई ठूलाठूला सपना देखाएर सत्ताका लागि राजनीति गर्ने नेताहरूको पछि कोही नलागे पनि हुन्छ, गरिब जनताले आन्दोलन गरेर, सहादत दिएर सत्तामा पुर्याए पनि गरिब तथा सहिद परिवारको भावनासँग खेलबाड गरेको छ। राजु चौधरीको पीडा पनि उस्तै छ। सहिदकै नाममा जनताले सत्तामा पुर्याए पनि प्रदेश सरकारले सहिदप्रति चासो नदेखाउँदा राजु चिन्तित छन्। उनले शहिद परिवारलाई ५०५० लाख रुपैयाँ दिने घोषणा गरे पनि अहिले उक्त निर्णयबाट पन्छिन् खोजेको आरोप लगाए। बलिदानी दिवसमा बिदा मधेस प्रदेश सरकारले मधेस आन्दोलनको सुत्रपात भएको दिन माघ ५ मा सरकारी बिदा दिने निर्णय गरेको छ। मधेस आन्दोलनका सहिदहरूको सम्झनामा प्रत्येक वर्ष माघ ५ गते मनाइने बलिदानी दिवसमा प्रदेश सरकारले बिदाको दिने गरेको छ। प्रथम मधेस आन्दोलनको क्रममा २०६३ माघ ५ गते सिरहाको लहानमा प्रथम सहिद रमेश महतोले शहादत प्राप्त गरेको सम्झनामा बलिदानीको संज्ञा मधेशी दलहरूले बलिदानी दिवस मनाउँदै आएको छ।"
"एउटै लक्ष्य, जनतालाई धनी बनाउने","रामेछाप जिल्लाको दुर्गम क्षेत्रमा रहेको छ, उमाकुण्ड गाउँपालिका। संघ र प्रदेश सरकारको विकास बजेटमा समेत विभेदमा पर्छ यो पालिका। त्यसैले ती सरकारबाट न्यून बजेट विनियोजन हुन्छ। उमाकुण्ड आफ्नै बजेटबाट भने चार वर्षको अवधिमा उल्लेख्य उपलब्धि हासिल गर्न सफल भएको छ। साढे चार वर्षमा गरेको विकास निर्माण साथै आर्थिक तथा सामाजिक विकासको बारेमा केन्द्रीत रहेर अन्नपूर्णकर्मी सन्तोष ढुंगेलले उमाकुण्ड गाउँपालिकाका अध्यक्ष शेरबहादुर सुनुवारसँग गरेको कुराकानी : विकास निर्माणका कार्यहरू के कसरी भइरहेका छन् ? निर्वाचनको बेला पार्टीको तर्फबाट जारी गरिएको घोषणापत्र र प्रतिबद्धताअनुसार काम भइरहेको छ। सडक, विद्युत्, खानेपानी, शिक्षा, स्वास्थ्यलगायतका काम गरिरहेका छौं। निर्वाचनको बेला नागरिकसँग गरिएको वाचाहरू सबै पूरा भए ? जनतासँग गरिएका प्रतिबद्धताको ७० प्रतिशत काम सम्पन्न भएका छन्। भोट माग्ने क्रममा शिक्षा, स्वास्थ्य, सडक, खानेपानी र विद्युत्को क्षेत्रमा काम गर्ने प्रतिबद्धता गरेका थियौं। सोहीअनुसारको काम भएको छ। विकास निर्माणको काम गर्ने क्रममा के, कस्ता अवरोधहरू आए ? रामेछापको आठ स्थानीय तहमध्ये उमाकुण्ड भौगोलिक रूपमा विकट छ। विकास निर्माणमा धेरै बजेट आवश्यक हुन्छ। भौगोलिक विकटताको कारण घरबस्तीहरू टाढाटाढा छन्। तर यो गाउँपालिकामा विकास बजेट कम आउँदा समस्य भएको छ। सडकको अवस्था कस्तो छ ? विकास निर्माणमा साझा धारणा बनाएर काम गरिरहेका छौं। गाउँपालिकाको केन्द्रलाई मध्यनजर गरी, सातवटै वडामा हिउँदभरि यातायात चल्ने बनाएका छौं। सदरमुकाम मन्थलीबाट गाउँपालिका आउने मुख्य सडकको डीपीआर गरेर कालोचौतारादेखि सिँगटीसम्म कालोपत्रेको काम भइरहेको छ। हालसम्म कति वटा ऐन तथा कानुनहरू बनाउनुभयो ? ऐन, कानुन र कार्यविधि गरी ५३ वटा बनाएका छौं। संघ र प्रदेशले कानुन बनाउन ढिला गर्दा स्थानीय तहको साझा अधिकारका विषयमा कानुन बाझिएकाले हामीले आफ्नो अधिकार प्रयोग गर्न पाएनौं। जसका कारण गाउँपालिकाभित्र रहेका प्राकृतिक स्रोत, साधन र आवश्यक कर्मचारी व्यवस्थापनका लागि समेत समस्या भयो। जसका कारण पालिकाले गर्ने कार्यसम्पादनमा समेत कठिन भएको छ। कृषिमा गाउँपालिकाको योजना के छ ? उमाकुण्डलाई समृद्ध बनाउने तीनवटा आधारहरू तय गरिएका छन्। जल, जमिन र पर्यटन यी गाउँपालिकाका मुख्य स्रोतहरू हुन्। जल, जमिन र पर्यटनको माध्यमबाट यहाँको नागरिकलाई आर्थिक रूपमा सम्पन्न बनाउन सकिन्छ। सोही आधारमा योजना बनाएका छौं। उद्देश्य पूरा गर्न पहिलो आवश्यकता सडक भएकाले बितेका तीन वर्ष सडकलाई प्राथमिकतामा राखेर बजेट पूर्वाधारमा खर्च गरियो। चालू आर्थिक वर्षमा कृषि र पशुपालनलाई प्राथमिकतामा राखेका छौं। अनुदान टाठाबाठाहरूले लिने तर काम नगर्ने भएकाले गाउँपालिका आफंैले अनुगमन गरी वास्तविक कृषक पहिचान गरेर मात्र अनुदान दिने व्यवस्था मिलाएका छौं। पर्यटन प्रवद्र्धनका लागि गाउँपालिकाले के काम गरिरहेको छ ? पर्यटनलाई हामीले दुई तरिकाले हेरेका छौं। पहिलो, धार्मिक, पौराणिक, पुरातात्विक र दोस्रोमा आकर्षक दृश्यहरूमार्फत पर्यटकलाई आकर्षित गर्ने। ताँबेडाँडालाई पर्यटकीय क्षेत्रका रूपमा विकास गर्ने उद्देश्यले भौतिक संरचना निर्माणका लागि ठेक्का लागेर काम अगाडि बढिसकेको छ। पौराणिक र पुरातात्विक महŒव बोकेको उमातीर्थ पनि उमाकुण्ड गाउँपालिकामै पर्छ। आन्तरिक र बाह्य पर्यटक भित्र्याउन सकिएमा उमाकुण्ड गाउँपालिकालाई आर्थिक रूपमा समृद्ध बनाउन सकिने छ। हाम्रो एउटै मात्र लक्ष्य छ, जनतालाई जसरी पनि धनी बनाउने। कृषि, पर्यटन र जलविद्युत् मार्फत सम्पन्न बनाउन सकिन्छ। उमाकुण्डलाई बजेट विनियोजनमा संघ र प्रदेश सरकार विभेद गरेको हो ? विभेद गरेकै हो। सुरुदेखि नै मैले संघ, प्रदेश र सम्बन्धित निकायको ध्यानाकर्षण गराउँदै आएका छौं। दुर्गमको हिसाबले प्रशासनिक रूपमा पनि उमाकुण्ड वर्ग कमा परेको छ। बजेट विनियोजन गर्ने मापदण्डहरू छन्। सूचांकको आधारमा हामीसँग जनसंख्या कम छ। भूगोलको आधारमा हामीले पाँच प्रतिशत मात्रै बजेट पाउँछौं भने जनसंख्याको आधारमा ८० प्रतिशत। विकटमा रहेका बस्तीमा सडक, पानी, बत्ती, शिक्षा र स्वास्थ्य सेवा पुर्याउन बढी खर्च लाग्ने भएकाले सूचांक संशोधन गरी विकट ठाउँलाई बजेटमा प्राथमिकता दिनुपर्छ भनेर सम्बन्धित निकायमा सुझाव पेस गरें तर कार्यान्वयन भएन। प्रशासनिक भवन निर्माणमा ढिलाइ हुनुको कारण के हो ? कोभिडको कारण धेरै विकास निर्माणको कामहरू अवरुद्ध हुन पुग्यो। हामी निर्वाचित भएलगत्तै प्रिफ्याब भवन निर्माण गर्र्यौं। त्यहीबाट कार्यसम्पादन भइरहेको छ। पक्की भवन निर्माणका लागि ठेक्का लगाएर काम आगाडि बढिसकेको छ। सातवटै वडा कार्यालय भवनहरू बनिसकेको छ। दुई वटा अस्पतालहरू गाउँपालिकामा ५ शैय्या र बाम्तीमा १० शैय्याको बन्दैछ। पूर्वाधार निर्माणको काम निरन्तर अगाडि बढिरहेको छ। गाउँपालिकाले बजेट विनियोजन कुन विधिबाट गर्छ ? आवश्यकताको आधारमा बजेट विनियोजन गर्नुपर्ने हो। जनप्रतिनिधि, कर्मचारी, राजनीतिक दल र नागरिक अगुवा सबैको सोच सकारात्मक नभएसम्म राम्रो गर्छु भनेर मात्र नहुँदो रहेछ। विकास क्रमशः हुने कुरा हो। तर विकास निर्माणको कामलाई चाँडै सम्पन्न गर्न सकियो भने सार्थकता हुन्छ। मैले भन्ने गरेको छु, एउटा चामत्कारिक विकास र अर्को क्रमिक विकास। क्रमिक हुने विकास हुँदै जान्छ तर हामी चमत्कारिक विकास गर्ने भनेर आएका हौं। चामत्कारिक विकासका लागि जनप्रतिनिधि, राजनीतिक पार्टी कर्मचारी सबैमा केही गर्नुपर्छ भन्ने सोच भएन भने गाउँपालिका अध्यक्षले मात्रै चाहेर नहुने रहेछ। अनौठो समस्या झेलिरहेका छौं। वडा, जनसंख्या र भूगोलका आधारमा बजेट विनियोजन गरेका छौं। गाउँपालिका अध्यक्ष भएर पनि सरकारी गाडी चढ्नु भएन किन ? म निर्वाचित हुँदा गाउँपालिकाका सबै ठाउँमा मोटरबाटो पनि पुगेको थियो। अर्को कुरा मानिसले चाह्यो भने हिँडेर पनि जनतालाई सेवा दिन सकिन्छ। उमाकुण्ड गाउँपालिकाले गाडी किन्न सक्दैन, गाडी किन्ने पैसाले सडक निर्माण गर्छौं भनेर निर्वाचन आयोगका सचिवसँग कुरा गरेको थिएँ। र, गाडी उपलब्ध गराउने कुरा पनि भएको थियो। अहिले मन्त्रालयबाट टोयटा गाडी उपलब्ध भएको छ। यो गाडी पनि मैले त नलिने भनेको थिएँ। तर प्रमुख प्रशासकीय अधिकृतले सम्झौता गरिसक्नु भएको रहेछ। गाडी लिन मन्त्रालयबाट बारम्बार फोन आएपछि एउटा गाडी ल्याएका छौं। अब हाम्रो कार्यकाल चार महिना बाँकी छ। यो गाडी आएदेखि मैले कति दिन चढेँ, तेल कति खर्च भयो, सबै रेकर्ड राखेर सार्वजनिक गर्नेछु। पहिला त भत्ता पनि लिएको थिइनँ। सार्वजनिक व्यक्ति भएको र मेरो आम्दानीको स्रोत केही नभएकाले पछिल्लो समय भत्ता चाहिँ लिएको छु। त्यो बाहेक सेवासुविधा लिएको छैन। भोलि पनि यहीं राजनीतिक गर्ने हो। मेरो कार्यकाल सकिएपछि म पुरानै हैसियतमा फर्किने हो। त्यही भएर सुविधा नलिएको हो। विकासका अरू केही काम ? उमाकुण्ड गाउँपालिकामा भौतिक पूर्वाधारको काम सकिएको छ। सडक पालिकाको सबै ठाउँमा पुगिसकेको छ। यही माघभित्र गाउँपालिकाको सबै घरधुरीमा बिजुली बत्ती बल्दैछ। खानेपानी प्रत्येक घरमा पुग्दैछ। खानेपानीका लागि तीन करोड रुपैयाँ बजेट विनियोजन गरेका छौं। शिक्षक कम भएको विद्यालयमा गाउँपालिकाले शिक्षकको व्यवस्था गरेको छ। गाउँपालिकामा दुईवटा स्वास्थ्य अस्पताल निर्माण गरेका छौंं। स्वास्थ्यकर्मीको दरबन्दी निर्धारण गरेर जनशक्ति माग भइसकेको छ। व्यवस्थापन बाहेक पूर्वाधार निर्माणको लागि अब बजेट विनियोजन गर्नु पर्दैन। जबसम्म हामीले जनतालाई आर्थिक रूपमा सम्पन्न बनाउन सक्दैनौं, तबसम्म भौतिक पूर्वाधार विकासले मात्र केही हुँदैन। अन्तमा, भन्नुपर्ने केही छ ? हाम्रो एउटै मात्र लक्ष्य छ, जनतालाई जसरी पनि धनी बनाउने। कृषि, पर्यटन र जलविद्युत्लाई उपयोग गरेर यहाँको जनतालाई आर्थिक रूपमा सम्पन्न बनाउन सकिन्छ। चालू आर्थिक वर्षदेखि हाइड्रोपावरबाट रोयल्टीबापत ५ करोड पैसा आउँदै छ। आगामी दुई वर्षपछि उमाकुण्ड गाउँपालिकाले २० करोड बजेट प्राप्त गर्दैछ। त्यो बजेटमार्फत पाँच वर्षमै यहाँको जनतालाई आर्थिक रूपमा सम्पन्न बनाउन सकिन्छ। वित्तीय अनुदान १२ करोड आउँछ भने दुई वर्षपछि हाम्रो आन्तरिक स्रोत २० करोड हुन्छ। आउने जनप्रतिनिधिले सडक, बत्ती, स्वास्थ्य, शिक्षा र भौतिक पूर्वाधारको क्षेत्रमा व्यवस्थापन बाहेक बजेट विनियोजन गर्नु पर्दैन। दल, कर्मचारी, नागरिक समाज सबै एकताबद्ध भएर लाग्ने हो भने आगामी पाँच वर्षमा समृद्ध उमाकुण्ड, सुखी उमाकुण्डवासी बनाउन सकिन्छ।"
प्रधानमन्त्री कप : उपाधिका लागि एपीएफ र पुलिस भिड्दै,"काठमाडौं : एपीएफ र नेपाल पुलिस क्लब प्रधानमन्त्री कप टीट्वेन्टी राष्ट्रिय क्रिकेट प्रतियोगितामा आज प्रतिस्पर्धा गर्दैछन्। मंगलबार भएको खेलमा जित निकाल्दै दुई विभागीय टोलीले उपाधि भिडन्त पक्का गरेका हुन्। त्रिवि क्रिकेट मैदान कीर्तिपुरमा एपीएफले अर्को विभागीय टोली त्रिभुवन आर्मी क्लबलाई ४७ रनले हराउँदा पुलिसले बागमती प्रदेशलाई ५० रनले स्तब्ध बनायो। एपीएफले दिएको दुई सय ३१ रनको विशाल लक्ष्य पछ्याएको आर्मीले निर्धारित २० ओभरमा नौ विकेट गुमाएर एक सय ८३ रन मात्रै बनाउन सक्यो। आर्मीका लागि राजेश पुलामी मगरले सर्वाधिक ३८ रन जोडे। उनले २१ बलमा चार छक्का र एक चौका प्रहार गरे। यसैगरी भीम सार्कीले पनि १९ बलमा ३५ रन जोडे। आर्मीका सुमित श्रेष्ठले २४, हरि चौहानले २२, साहब आलमले २१, विक्रम सोबले १४ र सुसन भारीले १२ रनको योगदान दिए। एपीएफका शरद् भेषावकरले तीन विकेट लिए। यसैगरी अविनाश बोहरा र भुवन कार्कीले दुईदुई तथा किशोर महतो र दीपक बोहराले एकएक विकेट हात पारे। यसअघि टस हारेर पहिले ब्याटिङ गरेको एपीएफले निर्धारित २० ओभरमा दुई विकेट गुमाएर दुई सय ३० रनको विशाल योगफल खडा गरेको थियो। एपीएफका आसिफ शेख, लोकश बम र प्रदीपसिंह ऐरीले अर्धशतकीय पालि खेलेका थिए। आसिफले ४३ बल खेल्दै पाँच छक्का र १० चौकाको मद्दतमा ८४ रन बनाए। यसैगरी लोकेश बमले १८ बलमा ६६ रन जोडे। आक्रामक ब्याटिङ गरेका उनले नौ छक्का र दुई चौका हिर्काए। प्रदीप ऐरीले ५३ बलमा ५७ रन जोडे। आर्मीका जितेन्द्र मुखिया र सुमित श्रेष्ठले एकएक विकेट हात पारे। यसैगरी अर्को खेलमा नेपाल पुलिस क्लबले बागमतीलाई ५० रनले हरायो। पुलिसले दिएको एक सय ५६ रनको लक्ष्य पछ्याएको बागमतीले निर्धारित २० ओभरमा आठ विकेट गुमाएर एक सय पाँच रन मात्रै बनाउन सक्यो।"
स्थानीय चुनाव वैशाखमै हुन्छ : प्रधानमन्त्री,"काठमाडौं : प्रधानमन्त्री शेरबहादुर देउवाले मंगलबार आगामी वैशाखमा स्थानीय तहको निर्वाचन गर्नुपर्ने प्रस्ताव गरेका छन्। देउवाले उक्त निर्वाचनमा सत्ता गठबन्धन कायमै रहने विश्वास दिलाएका छन्। निर्वाचन सार्न खोज्यो भनेर फन्डा मच्चाइयो, प्रधानमन्त्री देउवाको भनाइ उद्धृत गर्दै स्रोतले भन्यो, फन्डाबाट मुक्त होऔं। वैशाखमा चुनावमा जाऔं। सत्ता सहयात्री दल माओवादी केन्द्र र नेकपा एकीकृत समाजवादीले निर्वाचनसम्म गठबन्धन कायम रहनेनरहने भनी आशंका गरिरहेका बेला देउवाले शंका नपाल्न आग्रह गरेका हुन्। स्थानीय तहको निर्वाचनमा हामी एक ठाउँ हुन्छौं। कसैले पनि शंका नगरौं, सत्तासीन दलको राजनीतिक समन्वय समितिको मंगलबारको बैठकमा देउवाले भने। तर, सरकारले निर्वाचनको समय घर्कायो वा सार्न खोज्यो भन्ने आरोप आफूमाथि आउन नहुनेमा उनले जोड दिएका थिए। बैठकमा माओवादी केन्द्रका अध्यक्ष पुष्पकमल दाहालले संविधान र कानुनले तोकेको समयभित्रै निर्वाचन हुनुपर्ने बताए। तर, गठबन्धन के हुन्छ भनी दाहालले देउवासमक्ष प्रश्न गरेका थिए। नेकपा एकीकृत समाजवादीका उपमहासचिव गंगालाल तुलाधरले निर्वाचन आयोगले प्रस्ताव गरेको वैशाख १४ गतेको मिति निर्वाचन ऐनअनुसार अमिल्दो भएको बताएका थिए। जेठ ५ गते स्थानीय जनप्रतिनिधिको कार्यकाल समाप्त हुने भएकाले चैत ५ गते निर्वाचन गर्नुपर्ने ऐनको व्यवस्थाबारे नेता तुलाधरले प्रधानमन्त्रीको ध्यानाकर्षण गरेका थिए। मिति तलमाथि गर्ने भए असोज, कात्तिक वा मंसिरमा जान सकिने उनको प्रस्ताव थियो। एकीकृत समाजवादीका अध्यक्ष माधवकुमार नेपाल र जनता समाजवादीका अध्यक्ष उपेन्द्र यादव बैठकमा अनुपस्थित थिए। स्थानीय निर्वाचनको मितिबारे कानुनविद्, निर्वाचन आयोग र सरोकारवालासँग सरकारले परामर्श गर्ने नेताहरूले बताए। फेरि बुधबार शीर्ष नेताहरूको बैठक बसी टुंगोमा पुग्ने सहमति बनेको उनीहरूले बताए। सञ्चार तथा सूचना प्रविधिमन्त्री ज्ञानेन्द्रबहादुर कार्कीले समयमै स्थानीय निर्वाचन गर्नेबारे सत्ता गठबन्धनबीच छलफल भएको बताए। नेताहरूले संविधान र कानुनले गरेको व्यवस्थाअन्तर्गत रहेर स्थानीय तहको निर्वाचन सम्पन्न गर्नुपर्छ भन्ने सुझाव दिनुभएको छ, मन्त्री कार्कीले बैठकपछि भने, सँगसँगै कोभिड१९ को चुनौतीको कसरी सामना गर्ने भन्ने विषयमा पनि छलफल भएको छ। माघ ६ मा फेरि बैठक गरेर मिति घोषणा गर्न सिफारिस गर्ने समितिको तयारी रहेको माओवादी केन्द्र नेता देव गुरुङले बताए। सत्तारुढ पाँच दलले आआफ्नो दलभित्र गृहकार्य गरी शीर्ष नेताले एकदुई दिनमा आयोगसँग बसेर निर्वाचनको मिति टुंगो लगाउने सहमति भएको नेता गुरुङले बताए। सत्तारुढ दलबाट टुंगिएपछि मन्त्रिपरिषद् बैठकले मिति घोषणा गर्ने तयारी छ। आयोगले हालै प्रधानमन्त्रीसहित विभिन्न दलका नेताहरूसँग बैठक गरी वैशाख १४ गतेको मिति प्रस्ताव गरेको छ। उसले निर्वाचनको तयारी गर्न माघ पहिलो साताभित्र मिति तोकिसक्न आग्रह गरेको छ। स्थानीय निर्वाचन २०७३ जेठ ५, असार २१ र असोज ७ गते तीन चरणमा भएको थियो। गाउँपालिका राष्ट्रिय महासंघ, जिल्ला समन्वय समिति महासंघ, नेपाल नगरपालिका संघले निर्वाचन प्रक्रिया तत्काल सुरु गर्न सरकार र आयोगको ध्यानाकर्षण गराएका छन्। संविधान र स्थानीय तह निर्वाचन ऐनले एक दिन पनि जनप्रतिनिधिविहीन स्थानीय तहको परिकल्पना नगरेको स्पष्ट पारेका छन्। बैठकमा माघ १२ गते हुने राष्ट्रियसभा सदस्य निर्वाचनका विषयमा पनि चर्चा भएको मन्त्री कार्कीले बताए। उनले कोभिड१९ को संक्रमणको चुनौती बढिरहेका बेला भीडलाई सकेसम्म कम गर्ने र स्वास्थ्य सजगता अपनाएर निर्वाचन सफल पार्ने विषयमा पनि छलफल भएको बताए।"
विद्युत् बक्यौता असुल्न बेवास्ता,"काठमाडौं : नेपाल विद्युत् प्राधिकरणको ट्रंक तथा डेडिकेटेड लाइनको १६ अर्ब रुपैयाँ महसुल उठ्न बाँकी देखिएको छ। तर, उक्त बक्यौता उठाउन प्राधिकरणले पहल नै गरेको छैन। चालू आर्थिक वर्षको ६ महिनामा कति रकम उठ्यो भन्ने तथ्यांकसमेत प्राधिकरणसँग छैन। प्रवक्ता सुरेश भट्टराईका अनुसार डेडिकेटेडको बक्यौता उठाउने प्रयास भइरहेको छ। बक्यौता रकम किस्तामा तिर्न प्राधिकरणले सुविधा दिएको छ। संसद्को लेखा समिति, अख्तियार दुरुपयोग अनुसन्धान आयोग र उच्चस्तरीय समितिले पनि प्राधिकरणलाई डेडिकेटेड लाइनको बक्यौता उठाउनका लागि आधारहरू दिएको छ। तर, यी आधारमा टेकेर बक्यौता उठाउन प्राधिकरण अग्रसर देखिँदैन। ट्रंक तथा डेडिकेटेड लाइनका ५७ ग्राहकबाट १५ अर्ब ५३ करोड रुपैयाँ असुल हुन बाँकी छ। जसमा ट्रंक लाइनका ४९ ग्राहकबाट १० अर्ब ७० करोड र डेडिकेटेडका ८ ग्राहकबाट ४ अर्ब ५० करोड रुपैयाँ छ। चरम लोडसेडिङका समयमा ६५ प्रतिशतभन्दा बढी शुल्कमा यो लाइनको सुविधा प्राधिकरणले उद्योगलाई दिएको थियो। प्राधिकरणले मिटर रिडिङ भएको ६० दिनभित्र महसुल भुक्तानी नगरे बिना सूचना लाइन काट्छ। सर्वसाधारणले गुनासो पोखे, प्राधिकरणले आफ्नो विनियमावली अघि सार्छ। तर, ठूला औद्योगिक क्षेत्रले पाँच वर्षदेखि नतिरेको बक्यौतामा कुनै एक्सन लिन सकेको छैन। उद्योगहरूसँग बहुुआयामिक क्षेत्र जोडिने भएकाले लाइन काट्न मिल्दैन, प्राधिकरणका प्रवक्ता भट्टराई भन्छन्, ग्राहकहरूको लाइन काट्न प्राधिकरणको सामाजिक उत्तरदायित्वले पनि दिँदैन। मंसिर महिनासम्मको गार्हस्थ्यर्फ बक्यौता करिब १२ अर्ब ८९ करोड रुपैयाँ छ। घरेलुको ७ अर्ब १० करोड, गैरघरेलुको ७ करोड ९७ लाख, व्यावसायिकको ५८ करोड ९१ लाख, गैरव्यावसायिक १६ करोड ६६ लाख, मनोरञ्जन १ करोड, औद्योगिक २ अर्ब ८५ करोड, सिँचाइको १३ करोड ८१ लाख छ। ठूला उद्योगी र घरानाले किन तिर्दैनन् बिजुलीको बिल? ठूलाबडासँग किन उठाएन प्राधिकरणले ३५ अर्ब ? ३५ अर्ब नतिर्नेको किन काटिँदैन बिजुली ? उद्योगलाई विद्युत्लोड स्वीकृत जानकी मन्दिरले तिरेन विद्युत् महसुल यस्तै यातायातको ८ लाख, धार्मिक तथा सांस्कृतिक क्षेत्रको १७ करोड ४७ लाख, सामुदायिकको ४० करोड ०८ लाख, अल्पकालीन वितरणको ६ करोड, आन्तरिक खपतको ९ करोड २५ लाख र डाउटफुल डेबिटर्सको १ अर्ब २१ करोड उठ्न बाँकी छ। पाँच अर्बभन्दा बढी सडकबत्तीको उठ्न बाँकी छ। यो बक्यौता पनि उठ्न नसकेपछि प्राधिकरणले सरकारलाई गुहार्न लागेको स्रोतले बताएको छ। प्राधिकरणको अर्को विवादित विषय पोल भाडाको हो। प्राधिकरणको पोलमा आफ्ना तार र स्विचबक्स झुन्ड्याउने इन्टरनेट सेवा प्रदायक कम्पनीले भाडा तिर्न मानेका छैनन्। प्राधिकरण र इन्टरनेट सेवा प्रदायक कम्पनीबीच २०७५ भदौपछिको पोल भाडादरबारे चर्को विवाद छ। प्राधिकरणले ८ गुणासम्म भाडा बढाएपछि सेवा प्रदायकले भाडा तिर्न छोडेका हुन्। २०७६ मंसिरमा सञ्चार र ऊर्जा मन्त्रालयले उच्चस्तरीय समिति बनाएर पोलको नयाँ भाडादर तय गर्न जिम्मा दिएको थियो। पोल भाडासम्बन्धीको बक्यौता कति भन्ने प्राधिकरणलाई नै थाहा छैन।"
मिनेटमै ५४ वस्तुको स्मरण,"काठमाडौं : सन् २०४० जनवरी ३ का दिन कुन बार पर्छ ? प्रश्न भुईंमा खस्न नपाउँदै उनले जवाफ दिए, मंगलबार। कसरी कण्ठ गर्न सम्भव छ, यति धेरै ? निश्चित विधि छ। जसको प्रयोगले म ५ सय वर्षसम्मको मिति सजिलै भन्न सक्छु। यस्तै विलक्षण स्मरण शक्ति भएका जनकपुरका डा नवल पजियारले गिनिज बुक अफ वल्र्ड रेकर्डमा नाम लेखाइसकेका छन्। उनले १ मिनेटमा ५४ वटा वस्तुको स्मरण गरी विगतका रेकर्डहरू तोडेका थिए। गिनिजले १९ डिसेम्बरमा २०२० मा उनलाई सबैभन्दा बढी स्मरण शक्ति भएको व्यक्ति भएको प्रमाण पत्र प्रदान गर्यो। त्यसयता मेमोरी किङ उपनामले देश विदेशमा ख्याति कमाइसकेका छन्। फिजियोथेरापी पढेता पनि उनी लाइफ कोच, मोटिभेशनल स्पिकर तथा मेमोरी किङको रुपमा बढि चिनिन्छन्। बाल्यकालदेखि नै केही नयाँ गरौं, भन्ने लाग्थ्यो, पजियार भन्छन्, त्यसबेला देखिनै फरक तरिकाले पढ्न थालें। अरु साथीहरू रातदिन पढ्थे। म थोरै समय पढ्थें। तर, नतिजा मेरो राम्रो आउँथ्यो। हार्ड वर्क होइन स्मार्ट वर्क गर्नुपर्छ भन्ने सोचकै कारण सफलता हात लागेको उनी बताउँछन्। फिजियोथेरापीमा स्नातक गर्न दक्षिण भारत गए। सोही क्रममा लाइफ कोच डाफ्रान्सिस जेभियरसँग भेट भयो। जेभियरबाट प्रभावित भएर मेमोरीका कक्षा सञ्चालन गर्न थाले। जिउने तरिका सिकाउन थाले। मैले सिकेको र मेरो आफ्नै टेक्निक प्रयोग गरेर कक्षाहरू दिन थालें। डा पजियार भन्छन्, म आफैंले पनि कडा मिहेनत गरेको थिएँ। ५ सय वर्ष अघिपछिका मिति तत्कालै भन्न सक्ने डापजियार ह्युमन क्यालेन्डरका रूपमा समेत चर्चित छन्। उनी भन्छन्, स्मरण शक्ति सबैको समान हुन्छ। कसले कसरी प्रयोग गर्छ त्यसमा भर पर्छ। घरमा टीभी, कम्प्युटर र मोबाइल कम प्रयोग गर्न अभिभावकलाई उनको सल्लाह छ। फुर्सदको समयमा बाबुअमाले किताब र पत्रपत्रिका पढ्दा बालबालिकाले पनि त्यसैको सिको गर्छन्। यसले उनीहरूको दिमाग तृष्ण हुनुका साथै करले होइन रहरले पढ्नुपर्छ भन्ने धारणा बन्छ, डा पजियार भन्छन्। बिर्सने बानी हटाउन निश्चित टेक्निकको विकास गरेको उनले सुनाए। पहिलो कुरा मानिसलाई स्मरण शक्ति बढाउने चाहना हुनुपर्छ। नियमित अभ्यास गर्नुपर्छ। विद्यार्थीलाई यो टेक्निक निकै फाइदाजनक हुन्छ, डा पजियार भन्छन्, पढ्नु ठूलो कुरा होइन, पढेका कुरा दिमागमा राख्न सक्नु चाहीँ ठूलो कुरा हो। कुनै पनि कुरालाई तस्बिरका रुपमा भनियो भने त्यो लामो समयसम्म स्मरण गर्न सकिन्छ। कानबाट ब्रेनमा गएको नशाभन्दा आँखाबाट ब्रेनमा गएको नशा २० गुणा शक्तिशाली हुन्छ। त्यसैले सुनेको भन्दा देखेको कुरा लामो समयसम्म स्मरणमा रहने उनको भनाइ छ। मैले जानेको ज्ञान जतिसक्दो धेरैमा बाँड्न चाहान्छु, उनी भन्छन्, जसका लागि दिनरात खट्न तयार छु। डा पजियारलाई हालै गण्डकी सरकारले आउटस्ट्याण्डिङ युथ् अफ नेशन अवार्डले सम्मान गरेको थियो।"
प्रदेश १ ले मात्रै पाएन नाम,"विराटनगर : मुलुकका ६ वटा प्रदेशले नाम र राजधानी दुवै टुंगो लगाए। तर, प्रदेश १ भने नाममा नै अड्किरहेको छ। मुख्यमन्त्री दुईजना फेरिए तर, नामाकरण हुन सकेन। राजधानी विराटनगर तोकिए पनि नामाकरणको विषय पोचिलो भन्दै दल, सरकार र संसद् सबै पन्छदै आएका छन्। २ नम्बर प्रदेशले मधेस, ३ ले बागमती, ४ ले गण्डकी, ५ ले लुम्बिनी, ६ ले कर्णाली र ७ ले सुदूरपश्चिम नाम पाइसकेका छन्। राजधानी पनि सबैको तोकिए। संघीय संरचनामा गएको मुलुकमा निर्वाचन भएर सरकार गठन भएको ४ वर्ष पूरा हुन लागिसकेको छ। यो अवधिमा ६ वटा प्रदेशले नाम र राजधानी पाइसकेका हुन्। राजधानी मात्रै तोकेर बसेको प्रदेश १ को भने अझैसम्म न्वारान हुन सकेको छैन। प्रदेशको नामको विषयमा सहमति जुट्न नसक्नु मुख्य समस्या हो। एमाले र माओवादी मिलेर बनेको तत्कालीन नेकपा (नेपाल कम्युनिष्ट पार्टी) नेतृत्वको सरकार दुईतिहाइ बहुमतमा हुँदा पनि प्रदेश १ नामविहीन बन्यो। राजधानीको प्रस्ताव पारित गरे पनि दुईतिहाइ प्राप्त दल नेकपाले नामसम्बन्धी प्रस्ताव संसद्मा पुर्याउन सकेन। पहिचान कि भूगोलका आधारमा प्रदेशको नामाकरण गर्ने भन्ने विषयमा कुरा अझै मिलेको छैन। पहिचान र भूगोललाई छाडेर तेस्रो विकल्पका रूपमा ऐतिहासिकता र सभ्यतालाई जोडेर नाम राख्नुपर्ने आवाज पनि उठिरहेको छ। तर, कुनै पनि विकल्पमा दलहरूबीच सहमति जुट्न नसक्दा प्रदेशले अहिलेसम्म नाम पाउन सकेको छैन। तत्कालीन नेकपाका बहुमत सदस्य पहिचानका आधारमा नाम राख्नुपर्ने पक्षमा थिए। सत्तारुढ दलका केही प्रदेशसभा सदस्य पहिचानको विपक्षमा उभिएपछि नामसम्बन्धी प्रस्ताव त्यतिबेला सदनमा पुग्न नसकेको हो। सोमबार प्रदेश २ ले राजधानी र नामको टुंगो लगाएपछि सबैको नजर प्रदेश १ तिर सोझिएको छ। प्रदेश १ दबाबमा परेको छ। प्रदेश १ ले अहिलेसम्म ३ जना मुख्यमन्त्री पाइसकेको छ। पूर्वमुख्यमन्त्रीहरू शेरधन राई र भीम आचार्यले बारम्बार नामको विषयलाई प्राथमिकतामा राखिएकाले चाँडै टुंगो लगाउने बताउँदै आएका थिए। अहिलेका मुख्यमन्त्री राजेन्द्रकुमार राईले पनि प्रदेशको नामाकरण सरकारको पहिलो प्राथमिकतामा रहेको बताउँदै आएका छन्। तर, मुख्यमन्त्रीहरूकै प्राथमिकतामा परिरहेको विषय भने अझैसम्म ओझेलमा पर्दा प्रदेशको नामाकरण हुन नसकेको हो। पहिलो पटक २०७४ साल फागुन ३ गते प्रदेश सरकार गठन भएको थियो। सरकार गठन भएको ४ वर्ष पूरा हुन १ महिना बाँकी छ। नेकपा (एकीकृत समाजवादी)का नेता राजेन्द्रकुमार राई नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी र संघीय लोकतान्त्रिक राष्ट्रिय मञ्च गरेर ५ दलीय गठबन्धनका तर्फबाट मुख्यमन्त्री बनेका हुन्। गठबन्धन दलभित्रै पहिचान र भूगोलका आधारमा मतभिन्नता छ। यही अवस्था प्रमुख प्रतिपक्षी दल एमालेमा पनि छ। सत्तारुढ गठबन्धन र प्रमुख प्रतिपक्षी एमालेका प्रदेशसभा सदस्यहरू प्रदेशको नाम पहिचान कि भूगोलका आधारमा राख्ने भन्ने विषयलाई लिएर विभाजित रहेको एक सांसदले बताए। उनका अनुसार आदिवासी जनजाति प्रदेशसभा सदस्य पहिचानका आधारमा नाम राखिनुपर्ने अडानमा छन्। पहिचानवादी सदस्यकै बाहुल्य रहेको प्रदेशसभामा भूगोलका आधारमा नामाकरण हुनुपर्छ भन्ने मत पनि बलियो रहेकाले नामको विषय थप पेचिलो बनेको स्रोतले बतायो। विशेष गरेर भूगोल पक्षधरलाई सत्तारुढ कांग्रेसको समर्थन छ। पहिचानवादीलाई माओवादीको साथ छ। एमालेमा पहिचान र भूगोलको विषयलाई लिएर एकमत छैन।"
कोरोनाका कारण मनकामना मन्दिर प्रवेशमा रोक,"गोरखा : गोरखाको मनकामना मन्दिरमा आगामी शुक्रबारदेखि भक्तजन प्रवेशमा रोक लगाइने भएको छ। देशभर तेस्रो लहरको कोरोना सङ्क्रमण बढ्दै गएपछि सङ्क्रमण फैलन सक्ने जोखिमलाई ख्याल गर्दै मन्दिरमा भक्तजनका लागि पूजाआजामा रोक लगाउने निर्णय गरिएको मनकामना क्षेत्र विकास समितिका अध्यक्ष रामकुमार जोशीले जानकारी दिए। समितिको मङ्गलबार बसेको बैठकले मन्दिरमा शुक्रबारेदखि नित्य पूजाबाहेक सबै पूजाआजा बन्द गर्ने निर्णय गरेको उनको भनाइ छ। 'कोरोना सङ्क्रमणदर दिनानुदिन बढ्दो छ', अध्यक्ष जोशीले भने, 'मन्दिरमा पूजाआजाका लागि भक्तजनको भीड हुने भएकाले सङ्क्रमण झनै फैलनसक्ने जोखिमपछि सर्वसाधारणका लागि पूजाआजामा रोक लगाउने निर्णय गरिएको हो।' उनले माघ मसान्तसम्म मन्दिरमा सर्वसाधारणका लागि पूजाआजा गर्न रोक लगाउने निर्णय भएको जानकारी दिए। बन्दको समयमा आउने भक्तजनले मन्दिरको रेलिङ बाहिरैबाट पूजा गरेर फर्कनुपर्ने अध्यक्ष जोशीले बताए। 'शुक्रबारदेखि मन्दिर आउने जोकोहीले मन्दिर बाहिर रहेको बारबाट मन्दिरमा रहेका सहयोगीमार्फत मात्र पूजाआजा गर्न पाउँछन्', उनले भने, 'मन्दिरभित्र पसेर भने पूजा गर्न पूर्णरूपमा रोक लगाइनेछ।' मनकामना मन्दिरमा अहिले पनि दैनिकरूपमा पाँच हजारभन्दा बढी भक्तजन मन्दिरमा दर्शनका लागि पुग्ने गरेको मन्दिरका मूल पुजारी इन्सानबहादुर थापाले जानकारी दिए।"
बेपत्ता लघुवित्तका कर्मचारीको खोजीमा विज्ञको टोली परिचालन,सोलुखुम्बु : सोलुखुम्बुमा बिगत ४ महिनादेखि बेपत्ता लघुवित्तका कर्मचारीको खोजीका लागि प्रदेश प्रहरी कार्यालयको विज्ञ टोली खटिएका छन्। गत असोज १५ गतेदेखि बेपत्ता एनएमबी लघुवित्त वित्तीय संस्था सोताङ सोलुखुम्बुमा कार्यरत २५ वर्षीया मनकुमारी कार्कीको खोजीमा मंगलबारबाट विज्ञसहितको टोली परिचालित भएको जिल्ला प्रहरी कार्यालय सोलुखुम्बुले जनाएको छ। उक्त टोली प्रदेश प्रहरी कार्यालयको दुई जना विज्ञ (आरआइटी) र दुई जना प्रहरीसहित ४ जनाको टोली परिचालित भएको जिल्ला प्रहरी कार्याल सोलुखुम्बु प्रहरी नायब उपरीक्षक (डिएसपी) कवित कटवालले जानकारी दिए। सोताङ गाउँपालिका१ हुलु स्थायी ठेगाना भएकी कार्की लघुवित्तको मासिक बैठक सञ्चालनका माप्य दूधकोशीको सोलाबनबाट हाकुला झर्ने क्रममा बेपत्ता बनेको प्रहरीको अनुसन्धानबाट खुल्न आएको छ। सम्पर्कविहीन भएको थाहा हुने बित्तिकै स्थानीयवासी सहित प्रहरीले खोजतलास गरे पनि हालसम्म कार्कीको अवस्था पत्ता लाग्न नसकेको प्रहरीको भनाइ छ। विज्ञको टोलीलेसमेत पत्ता लगाउन नसकेमा सिआइवीको टोली झिकाइने जिल्ला प्रहरी कार्यालय सोलुखुम्बुले जनाएको छ।
दुई मोटरसाइकल ठोक्किँदा एक जनाको मृत्यु,"झापा : झापाको कचनकवल४ केचना बजारमा दुई मोटरसाइकल एकापसमा ठोक्किँदा एक भारतीय नागरिकको मृत्यु भएको छ। तीन गम्भीर घाइते भएका छन्। भारतीय नम्बर प्लेट बिआर३७सी ९००८ र बिआर३७इ १९९४ नंको मोटरसाइकल एकापसमा ठोक्किँदा भारतीय नागरिक सञ्जीव सिंहको मृत्यु भएको हो। घाइते सिंहको उपचारका क्रममा गए राति मृत्यु भएको जिल्ला प्रहरी कार्यालयका प्रवक्ता प्रहरी नायब उपरीक्षक वसन्त पाठकले जानकारी दिए। सो दुर्घटनामा कचनकवल४ का ३० वर्षीय प्रदीप गणेश, भारतीय नागरिक हरण गणेश र एमडी ओकिल मियाँ गम्भीर घाइते भएका छन्। मोटरसाइकलका सवार सबैले मादक पदार्थ सेवन गरेको पाइएको प्रहरीले जनाएको छ। त्यसैगरी भद्रपुर३ ज्ञानेचोकमा मे३प १५३४ नंको मोटरसाइकल अनियन्त्रित भई दुर्घटना हुँदा दुई जना घाइते भएका छन्। दुर्घटनामा कचनकवल६ का अस्नव अन्सारी र भारतीय नागरिक नासुब खातुन घाइते भएको जिल्ला प्रहरी कार्यालयले जनाएको छ। रासस"
हतार गर्दा बढ्यो दुर्घटना,"काठमाडौं : नेपालको भौगलिक बनावट र सडकको अवस्थाले धेरै सवारी दुर्घटना भएका छन्। तर, यो मात्रै दुर्घटनाको मुख्य कारण होइन भन्ने देखाउँछ प्रहरीको तथ्यांक र अनुसन्धानको रिपोर्टले। मानिसको हतार गर्ने बानी नै अहिले दुर्घटनाको मुख्य कारण बन्ने गरेको छ। दुर्घटना विभिन्न प्रकृतिले हुन्छ। पछिल्लो पटक हामीले धेरै अध्ययन गर्यौं। चालक र यात्रुको हतारो पन नै दुर्घटनाको मुख्य कारण भेटेका छौं। जसलाई हामीले दुर्घटनाको प्रकृति हेरेर विश्लेषण गरेका हौं, महानगरीय ट्राफिक प्रहरी महाशाखाका प्रवक्ता सञ्जीव शर्मा दास भन्छन्। सडकमा हिँड्दा र सवारी चलाउँदा पनि मोबाइल चलाउने। हतारमा सवारी दौडाउने र अधिकांश समय मोबाइलमा हुने कुरामा ध्यान दिएका कारण सहरी क्षेत्रमा सवारी दुर्घटना बढ्दै छन्। प्रवक्ता शर्माका अनुसार पैदल यात्रु अज्ञानताका कारणभन्दा पनि हतारकै कारण दुर्घटनामा धेरै पर्छन्। चालकको हतारो पनले गति बढाएकै कारण सवारी दुर्घटना बढ्दैछ। हामी हरेक समय हतारमा दौडिएका हुन्छौं। उदाहरणका लागि तपाईंले उपत्यकाको सडकमा एकैछिन उभिएर हेर्दा थाहा पाउनुहुन्छ, त्यहाँ सबै तनावमा नै दौडिएका हुन्छन्, उनले भने, आखिर यस्तो हातार गर्ने कुरा केही हुँदैन। बिस्तारै गरे पनि हुनेमा हामी हतारिन्छौं। अझै रोचक त के छ भने, प्लेन चड्ने ठाउँमा पनि ठेलमेल चलेकै हन्छ। जाने एउटै जहाजमा हो तर, टिकट काउन्टरदेखि जहाजमा चढ्नु अघि बसमा पनि हतारमा चढेको देखिन्छ, प्रवक्ता सञ्जीव शर्मा दास भन्छन्। बसको काम यात्रु ओर्सानु हो। छिटो कुदाउनु पर्ने बाध्यता के छ ? शर्मा प्रश्न गर्छन् र भन्छन्, छिटो पुगेर मोबाइल चलाउने त होला। यस्तै कारणले पछिल्लो समय दुर्घटना ह्वात्तै बढेको छ। यसले मानिसको मृत्यु मात्रै होइन उसको परिवारमा समेत गहिरो चोट पर्छ। गम्भीर घाइते भएकाको जिन्दगी नै कष्ठकर हुने गरेको छ, प्रवक्ता शर्मा भन्छन्। काठमाडौंमा यस्ता घटना अझै उच्च छ। गत वर्ष सानो ठूलो गरी १६ लाख सवारी काठमाडौंमा थिए। यो वर्ष २ लाख २० हजार सवारी थपिएका छन्। दैनिक सयौं सवारी अत्याधिक गतिको कारबाहीमा पर्छन। प्रहरी प्रधान कार्यालयको तथ्यांकअनुसार पछिल्लो तीन वर्षको अवधीमा सवारी दुर्घटनाकै कारण ७ हजार ५ सय ५१ जनाले ज्यान गुमाए। १५ हजार ४ सय ४४ जना गम्भीर घाइते भए। सवारी दुर्घटना हुनुमा सबैभन्दा बढी भूमिका चालकको हुने तथ्याकंले देखाएको छ। चालकको लापरबाही पहिलो कारण हो। त्यसपछी क्रमशः तीव्रगती, यात्रुको गल्ती, ट्राफिक नियम उल्लंघन, मापसे, यान्त्रीक गडबडी, सडकको अवस्था, ओभरटेक, मोबाइल फोनको प्रयोग तथा मौसमको कारण पनि दुर्घटना हुनेगर्छ। सडकमा पशु तथा चौपायाको आगमनले पनि दुर्घटना हुने गरेको छ।"
शीतलहरले तराईको जनजीवन कष्टकर,"विराटनगर : बाक्लो हुस्सु र चिसो सिरेटोसँगै चलेको शीतलहरका कारण प्रदेश १ को राजधानी विराटनगर लगायत तराईको जनजीवन अत्यन्तै कष्टकर बनेको छ। कोरोना महामारी जारी रहेका बेलामा चिसो अत्याधिक बढ्दा जनजीवन नराम्ररी प्रभावित बनेको हो। तराईमा लगभग दुई सातादेखि बाक्लो हुस्सु लाग्दा घाम देख्न मुस्किल परिरहेको छ। आकाश खुल्न सकेको छैन। मौसम धुम्म भएका बेला पश्चिमी चिसो हावासँगै शीतलहर चल्न थालेपछि सर्वसाधारण समस्यामा पर्न थालेका छन्। बेलाबेला मधुरो घाम देखा परे पनि हुस्सुले ढाकिहाल्छ। मौसम चिसिदै जाँदा तापक्रम ओरालो लागेर अचाक्ली ठिही बढेको छ। बढ्दो ठिहीले जनजीवनलाई असर गरिरहेको जल तथा मौसम विज्ञान फिल्ड कार्यालय विराटनगरका प्रमुख विकास देउजाले बताए। उनका अनुसार मंगलबार विराटनगरको न्यूनतम तापक्रम १०४ डिग्री सेल्सियस मापन गरिएको छ। सोमबार ९ डिग्री थियो। पश्चिमी वायु र शीतलहर चल्ने तथा आकाशमा बादल लाग्ने क्रम एकै पटक हुँदा चिसो अत्याधिक बढेको हो, देउजाले भने, यो अवस्था अझै केही दिन कायम रहन सक्छ। मौसममा सुधार हुन कम्तीमा १ साता समय लाग्ने उनले बताए। मौसम चिसिएर तापक्रम ओरालो झर्ने क्रममा छ। यस्तो बेला धेरै जाडो हुनु स्वभाविक हो, उनी भन्छन्, अब असामान्य ढंगले चिसो बढ्न सक्छ। सुरक्षित हुनका लागि सचेत भएर सबैले सावधानी अपनाउनुपर्छ। मौसममा आएको परिवर्तनसँगै तापक्रममा नियमित गिरावट आउँदा ज्यान बचाउने उपायको खोजी उत्तम विकल्प हुने देउजाले बताए। तीव्र गतिमा फैलिएको कोरोना संक्रमणले सर्वसाधारण मारमा परिरहेका बेला चिसोको कहर पनि थपिएको पूर्वशिक्षक एवं विराटनगर५ का बासिन्दा केशव अधिकारीले बताए। उनका अनुसार चिसोका कारण मानिसहरु घर बाहिर निस्कन नसक्दा सडक र सार्वजनिक स्थलमा चहलपहल कम भएको छ। सडकमा सवारी साधन पातलिएका छन्। कोरोना नियन्त्रणका लागि स्थानीय प्रशासनले विभिन्न निर्देशन जारी गर्दै कडाइ गरिरहेका बेला चिसो पनि बढेपछि सार्वजनिक स्थल, सरकारी कार्यालय, सडक तथा विभिन्न ठाउँमा सर्वसाधारणको चहलपहल कम हुँदै गइरहेको छ, अधिकारीले भने। उनका अनुसार जाडो बढ्दा पारिवारिक आर्थिक अवस्था कमजोर भएका, न्यानो लुगा किनेर लगाउन नसक्ने अवस्थाका तथा वासस्थानको उचित व्यवस्था नभएका, वृद्धवृद्धा, गर्भवती, सुत्केरी, दीर्घरोगी, बालबालिका लगायतको कन्तविजोग भएको छ। ठाउँठाउँमा सर्वसाधारणले आगो बालेर चिसो भगाउने प्रयास गरिरहेका छन्। कतिपयको सुरक्षित घर पनि छैन। लुगा किनेर लगाउन पनि सक्दैनन्, पूर्वशिक्षक अधिकारीले भने, चिसोका कारण सुकुम्बासी जीवन विताइरहेकाहरु थप कष्ट बेहोर्न बाध्य छन्। चिसो पीडितका लागि सरकारले कुनै राहतको प्याकेज पनि ल्याएको थाहा छैन। गाँस, बास र कपासको अभाव झेलिरहेकाहरुलाई कोरोना र चिसोले थप समस्यामा पार्न थालेको उनको भनाइ छ। गरिबीमाथि कोरोना महामारी र चिसोको पीडा थपिँदा गुजारा चलाउन र जीवन धान्नै मुस्किल परिरहेको विराटनगर४ का सत्यनारायण उराउले बताए। कोरोनाका कारण दैनिक ज्यालमजदुरीका कामहरु ठप्प हुने अवस्था आइसक्यो। त्यहाँमाथि चिसोले काममा निक्नसक्ने अवस्था छैन, उनले भने, गरिबलाई जताबाट पनि पीडा मात्रै छ। परिवार चलाउन समस्या हुन थाल्यो। हुस्सुका कारण दुर्घटनाको जोखिम बढेकोभन्दै ट्राफिक प्रहरीले सावधानी अपनाएर सवारीसाधन सञ्चालन गर्न चालकलाई आग्रह गरेको छ। प्रदेश १ का ट्राफिक प्रहरी प्रमुख एसपी बासुदेव खतिवडाले अगाडिको फक्स लाइट बालेर मात्रै सवारीसाधन चलाउन चालकलाई आह्वान गरिएको जानकारी दिए। भिजिविलिटी कम भएर नजिकै रहेका कुनै पनि वस्तु नदेखिने हुँदा दुर्घटनाको जोखिम बढेको उनको भनाइ छ। दैनिक व्यस्त रहने विराटनगर विमानस्थलमा मौसममा आएको खराबीले भिटिभिलिटी कम हुँदा जहाजको उडान र अवतरणमा समस्या भइरहेको छ। विमानस्थल प्रमुख उत्सवराज खरेलका अनुसार मौसमको फेरबदलले केही समययता उडान प्रभावित भइरहेको छ। प्रत्येक दिन बिहान ८ बजेदेखि विमानस्थल सञ्चालनमा आउने गरेको थियो, उनले भने, केही समययता भने दिनको १ बजेपछि मात्रै उडान सम्भव भइरहेको छ। मंगलबार दिउँसो भने १:३० बजेतिर मात्रै विमानस्थल सञ्चालनमा आएको जानकारी खरेलले दिए। मौसम प्रतिकूलताका कारण उडान रद्ध हुँदा यात्रुहरु मारमा परेको उनको भनाइ छ। उनका अनुसार उडानमा ढिलाइ भएर विमानस्थलमा यात्रुको भीडभाड अत्याधिक हुँदा कोरोनाको जोखिम पनि बढेको छ। जहाजलाई कम्तीमा पनि १ हजार ६ सय मिटर भिजिविलिटी आवश्यक पर्ने भएकाले बाक्लो हुस्सु नहटेसम्म उडानको सम्भावना नरहने खरेलले बताए। उनका अनुसार विभिन्न एयरलाइन्सका जहाजले विराटनगरकाठमाडौं दैनिक २० वटा उडान भर्ने गरेका छन्। मोरङका प्रमुख जिल्ला अधिकारी काशीराज दाहालले विभिन्न संघ संस्थाको सहयोगमा चिसोबाट प्रभावित बनेका सर्वसाधारणलाई दाउरा, न्याना कपडा र आवश्यक राहत सामग्री उपलब्ध गराउन थालिएको बताए। जिल्ला विपद् व्यवस्थापन समितिका तर्फबाट पीडितहरुलाई १ हजार थान कम्बल वितरण गरिसकिएको उनको भनाइ छ। सर्वसाधारणलाई चिसोबाट बचाउने उपाय अवलम्बन गरिएको छ, उनले भने, आगो बाल्नलाई दाउराको थप व्यवस्था मिलाउन स्थानीय तहका तर्फबाट वन कार्यालयसँग समन्वय भइरहेको छ। प्रजिअ दाहालका अनुसार चिसो प्रभावितको विवरण संकलन गरेर उनीहरुलाई सुरक्षित राख्न र जाडोका समयमा हुने मानवीय क्षति रोक्न सक्रियता बढाइएको छ।"
