शीर्षक,विवरण
अब त्यस्तो भुल मबाट हुँदैन : प्रचण्ड,"सिन्धुली: नेकपा माओवादी केन्द्रका अध्यक्ष पुष्पकमल दाहाल प्रचण्डले गणतन्त्र विरोधीका कारण देश गम्भीर दुर्घटनामा पर्ने खतरा रहेको बताएका छन्। शनिबार सिन्धुलीमाढीमा माओवादी केन्द्रको पार्टी कार्यालय भवनको उद्घाटन गर्नेक्रममा नेपालमा गणतन्त्र सम्भव छैन्न भन्नेहरुबाट यस्तो खतरा रहेको बताएका हुन्। पूर्वप्रधानमन्त्री समेत रहेका प्रचण्डले नेकपा एमालेका अध्यक्ष केपी शर्मालगायतलाई लक्षित गर्दै भने, देशको ठूलो दल भन्नेहरु देशमा गणतन्त्र आउनु भनेको बयलगाडा चढेर अमेरिका जानुजस्तै भन्थे। अहिले पनि उनीहरु गणतन्त्रको विरोधमा छन्। उनीहरु जतिबेला पनि गणतन्त्र उल्टाएर धार्मिक अतिवादमा रहेका विदेशीसामु देश सुम्पन चाहन्छन्। गणतन्त्र विरोधीहरुले देशलाई प्रतिगमनतर्फ लैजाने खतरा भएको भन्दै अध्यक्ष प्रचण्डले त्यसको रक्षाका लागि सबै एक जुट भएर लाग्न नेता कार्यकर्ताहरुलाई आह्वानसमेत गरे। परिवर्तन उल्टियो भने त्यसले सबैभन्दा बढी राष्ट्र र माओवादी केन्द्रलाई क्षति पुग्छ। सशस्त्र जनयुद्ध, जनआन्दोलन र जनताको बलमा स्थापित गणतन्त्र र संविधानको रक्षाका लागि लोकतान्त्रिक शक्तिहरुबीच एक भएर लड्नुपर्छ, उनले थपे। प्रचण्डले शान्ति सम्झौतामा हस्ताक्षर गर्ने नेपाली कांग्रेसका सभापति गिरिजाप्रसाद कोइरालालाई राष्ट्रपति नबनाउँदा आफूले ठूलो क्षति व्यहोर्नुपरेको समेत स्मरण गरे। मैले एकपछि अर्को गल्ती गर्दै गएँ। गिरिजा बाबुलाई राष्ट्रपति नबाउनु ठूलो भुल भयो। सबै लिने दाउँमा प्रधानसेनापति कटुवाललाई चलाउँदा भएको पनि सबै गुमाउनुपर्यो। अब त्यस्तो भुल मबाट हुँदैन, उनले विगद सम्झँदै भने। गठबन्धन निर्वाचनसम्मै कायम रहने बताउँदै निर्वाचनमा भने आफ्नै बलले निर्वाचन जित्नेगरी लाग्न निर्देशन दिए। कार्यक्रममा नेकपा माओवादी केन्द्रका नेता तथा पूर्वमन्त्री हरिबोल गजुरेलले माओवादी पार्टी अब देशकै ठूलो पार्टी बन्ने दाबी गरे। पार्टीमा एकता, छलफल र समहतिका आधारमा काम गर्ने र नेतृत्व गर्ने चलनको विकास भएको छ। अब जनयुद्ध र जनयुद्धपछि लोकतन्त्रको जस्तो हुँदैन। अब पार्टीमा एकढिक्का भएर आठौं महाधिवेशनले दिएका म्यान्डेटका आधारमा अघि बढ्छ। यसले पार्टीलाई नयाँ उचाईमा पुर्याउन मद्धत गर्छ, उनले भने। नेकपा माओवादी केन्द्रको जिल्ला पार्टी कार्यालय भवन पार्टीका नेता, कार्यकर्ता तथा शुभेच्छुक नागरिकहरुको सहयोगदमा निर्माण भएको हो। तीन तला रहेको भवन निर्माण तथा जग्गा खरिदका लागि झण्डै दुई करोड रुपैँया लगानी भएको नेकपा माओवादी केन्द्रका केन्द्रीय सदस्य तथा जिल्ला इन्चार्ज राजन दाहालको भनाइ छ। पार्टी कार्यालय भवन उद्घाटन तथा अनेकोट घटनाका शहिदहरुको सम्झनामा आयोजित सांस्कृतिक प्रतिरोध दिवस कार्यक्रममा शहिदहरुप्रति श्रद्धाञ्जली समेत अर्पण गरिएको थियो।"
ओलीप्रति प्रचण्डको कटाक्ष: केही नेताहरु अहिले पनि गोरुगाडाकै सिद्धान्तमा छन्,"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डले प्रतिपक्ष दल एमाले अध्यक्ष गणतन्त्र र परिवर्तनविरोधी भएको बताएका छन्। सिन्धुलीमा आयोजित कार्यक्रममा प्रचण्डले केपी ओलीलाई परिवर्तन विरोधीको संज्ञासमेत दिए। जतिबेला हामी लोकतान्त्रिक गणतन्त्रको प्रक्रियामा अघि बढ्दैथियौं, त्यतिबेला यो देशमा अहिलेका ठूला भन्ठान्ने केही नेताहरु नेपालमा गणतन्त्र सम्भव छैन, गणतन्त्र आउँछ भन्नु र गोरु गाडा चढेर अमेरिका जाने एउटै कुरा हो भन्थे। ती मान्छे अहिले पनि जिउँदै छन। ती मान्छेहरु अहिले पनि गणतन्त्रविरोधी नै छन्। अहिले पनि गोरु गाडाकै सिद्धान्तमा छन्। समावेशी र समानुपातिकता, देशका दलित, महिला, आदिवासी, मधेसी, जनजाति, उत्पीडित, महिलाले मौलिक अधिकार पाएको राज्यमा प्रतिनिधित्व भएको तिनीहरुलाई पचेको छैन। तिनीहरु यो संविधान उल्ट्याउन चाहन्छन्, गणतन्त्र उल्ट्याउन चाहन्छन्, उनले भने। देशलाई धार्मिक अतिवादमा लगेर विदेशीको अगाडि सुम्पिनेहरु पनि धेरै रहेको उनले दाबी गरे। तपाईँ हामी माओवादी र हिजो शान्ति सम्झौतामा हस्ताक्षर गर्ने नेपाली कांग्रेस र वामपन्थीहरु एकजुट भएर अघि नबढ्ने हो भने कुनै पनि बेला देशमा दुर्घटना हुनसक्ने खतरा अहिले पनि कायम छ। खतरा अझै टरेको छैन, उनले भने।"
ओलीमाथि आक्रामक नेकपा एसका नेताहरु : महाभारतको दुर्योधनदेखि रामायणको रावणसम्म तुलना,"काठमाडौं : स्थानीय तहको निर्वाचन नजिकिँदै गर्दा दलहरुले चुनावी अभियान तीव्र बनाएका छन्। शीर्ष नेताहरुको देशव्यापी दौडधुप बढेको छ। कार्यकर्ता र जनतालाई प्रभावित पार्न नेताहरुले एकअर्कामाथि आरोपप्रत्यारोप गरिरहेका छन्। आरोपप्रत्यारोपमा कम्युनिस्ट नेताहरु सामान्य मर्यादा नराखी तल्लो स्तरमै उत्रिएका छन्। दिनदिनै नेताहरुको घोचपेच तथा उग्र र उत्तेजित अभिव्यक्तिले राजनीतिमा वाक कटुता बढाएको छ नै समान्य राजनीति संस्कार विपरीत कार्यकर्तालाई पनि तीव्र विभाजितको अवस्थामा पुर्याएको छ। झन् विभाजित पार्टीहरु त एकले अर्कालाई देख्नै सकिरहेका छैनन्। जहाँ भेट्यो बोलीको वाण प्रहार गरिहाल्छन्। शनिबार त्यस्तै दृश्य देखियो। नेकपा एकीकृत समाजवादीका शीर्ष नेताहरुले आफ्नो पूर्वपार्टी नेकपा एमालेका अध्यक्ष अध्यक्ष एवं हाल प्रतिपक्षी दलका नेता केपी शर्मा ओलीमाथि एकैदिन ब्याक टु ब्याक आक्रामक अभिव्यक्तिले प्रहार गरे। कसैले महाभारतको दुर्योधन भने त कसैले रामायणको रावण पात्रसँग तुलना गरे। नेपालले भने, रावण अध्यक्ष माधवकुमार नेपालले ओलीलाई रावणको संज्ञा दिए। नेकपा एमाले आफूले जन्माएको दाबी गर्दै नेता नेपालले ओलीले अहिले भत्काउने काम गरिरहेको आरोप लगाए। सन्तति रावण भइदियो भनेर त्यसको दोष बाबुआमालाई दिनु भएन। आफैँले जन्माएको सन्तान रावण भैदियो, उनले भने। गाली गलौजबाहेक ओलीले केही नगर्ने आरोप लगाउँदै नेपालले एउटा नेताको मुखबाट निस्कन नहुने शब्द ओलीको मुखबाट पटकपटक निस्कने बताए। एमाले अब एमाले रहेन, बी माले, सी माले भयो, उनले भने, पटकपटक भनेको छु, सूर्यमा ग्रहण लागिसक्यो। काम नगर्ने, गफमात्रै गर्ने, हुल्लडबाजी गर्नेहरुको झुण्ड त्यहाँ छन्। एमाले भत्काउने काममात्र जानेको विध्वंसकारी पार्टी भयो। झलनाथले भने, अपराधी एकीकृत समाजवादीका सम्मानित नेता झलनाथ खनालले ओलीलाई अपराधीको संज्ञा दिए। संविधानविरोधी काम गरेर अपराध गरेकाले ओलीलाई सजाय दिनुपर्ने उनको भनाइ थियो। ओलीले संविधानविरुद्ध गएर संसद विघटन गरे। यो दक्षिणपन्थी अवसरवाद र भड्काउ हो। अपराध हो। सामान्य ऐन उल्लंघन गरे सजाय हुन्छ। कैयौं वर्ष जेल जान्छ। तर संविधान नै उल्लंघन गर्ने मान्छेलाई खोई सजायँ?, उनले प्रश्न गरे। नेता खनालले अब सजाय दिने बेला आएको बताए। अब आउने निर्वाचनमा केपी ओलीले सबभन्दा ठूलो सजाय पाउनुपर्छ। उनको बाकसमा जीरो मत पाउनुपर्छ। तबमात्रै नेपाली जनताले सही ढंगले संविधानको रक्षा गर्न सक्छ, खनालको भनाइ थियो। प्रेम आलेले भने, दुर्योधन संस्कृति पर्यटन तथा नागरिक उड्डयनमन्त्रीसमेत रहेका एकीकृत समाजवादीका नेता प्रेमबहादुर आलेले ओलीलाई महाभारतको दुर्योधनसँग तुलना गरे। महाभारतको दुर्योधन र हाम्रो नेपालको राजनेता भनाउँदो केपी ओलीलाई दाज्यो भने अहंकारमा कुनै कमी छैन। कुनै फरक छैन। जनताले ३० गते यसको जवाफ दिनेवाला छन्, उनले भने। आलेले ओलीकै घमण्डका कारण नेकपा एकीकृत समाजवादीको जन्म भएको जिकिर गरे। एमाले र माओवादी मिलेर नेकपा बनेको थियो। आज कसै व्यक्तिको अहंकारले संघको सरकार पनि गयो । प्रदेश सरकार पनि गयो, उनले भने, अझै त्यो व्यक्तिले आउँदो वैशाख ३० को निर्वाचनमा ६० प्रतिशत गाउँपालिका नगरपालिका महानगरपालिका जित्छु भन्ने घमण्ड गरेको छ। त्यो घमण्डमा जनताले जवाफ दिनेछन्। प्रचण्डले पनि गरे आलोचना यसबाहेक सत्ता गठबन्धनमा रहेका माओवादी केन्द्रका अध्यक्ष पुष्पकमल दाहाल प्रचण्डले पनि शनिबारमात्रै ओलीमाथि प्रतिगामी, गणतन्त्रविरोधी, प्रतिक्रियावादी भनेर वाक हमला गरे। पूर्वप्रधानमन्त्रीसमेत रहेका प्रचण्डले ओलीलाई लक्षित गर्दै भने, देशको ठूलो दल भन्नेहरु देशमा गणतन्त्र आउनु भनेको बयलगाडा चढेर अमेरिका जानुजस्तै भन्थे। अहिले पनि उनीहरु गणतन्त्रको विरोधमा छन्। उनीहरु जतिबेला पनि गणतन्त्र उल्टाएर धार्मिक अतिवादमा रहेका विदेशीसामु देश सुम्पन चाहन्छन्। गणतन्त्र विरोधीहरुले देशलाई प्रतिगमनतर्फ लैजाने खतरा भएको भन्दै अध्यक्ष प्रचण्डले त्यसको रक्षाका लागि सबै एक जुट भएर लाग्न नेता कार्यकर्ताहरुलाई आह्वानसमेत गरे। ओलीको जवाफी प्रहार शनिबारै एमाले अध्यक्ष ओलीले पनि जवाफी फायर खोले। यसक्रममा उनले प्रचण्ड र माधव नेपालमात्रै होइन कांग्रेसलाई पनि जवाफ दिए। ओलीले सत्ता गठबन्धनलाई स्यालहरुको मोर्चाको संज्ञा दिए। एमालेलाई हात्ती भन्दै स्यालले सिकार गर्न नसक्ने तर्क गरे। माओवादी पार्टीलाई उनले एमालेले भरिदिएको भाँडो भन्दै त्यो रित्तिसकेको जिकिर गरे। एमालेबाट छुट्टिएर गएको पार्टी समाप्त भइसकेको र आफूहरुबाटै लगेको ४८ सिटको धाक लगाइरहेको भन्दै ओलीले थपे, हामीले भरिदिएको भाँडो त सिद्धिसक्यो त प्रचण्डजी। खुरुखुरु एमालेमा प्रवेश गरेको लश्कर देख्नुभएको छ कि छैन? हामी खुर्कीखर्की गरेर पनि निकाल्छौं।' ओलीले माधव नेपाललाई पनि जवाफ दिए। 'गठबन्धनमा भएको एउटा पार्टी छ। त्यो बन्दैबन्दैन। त्यो ध्वस्त हुन्छ। हामीले टाँसिदिएको जुँगामा ताउ लाउँछ,' ओलीले भने। ओलीले कांग्रेसलाई पनि जवाफ दिए। कांग्रेसलाई अबको निर्वाचनमा १३ सिटमा झार्ने बताउँदै ओलीले वृद्धभत्ताको व्यवस्था एमालेले गरेकाले ६० वर्षका माथिले कांग्रेसलाई भोट नहाल्ने तर्क गरे। उनले कांग्रेस सभापति शेरबहादुर देउवालाई वृद्धभत्ताको व्यवस्थाका लागि एमालेको सूर्य चिन्हमा भोट हाल्न भन्दै व्यंग्यात्मक आलोचना गरेका थिए।"
मधेस प्रदेशका मन्त्रीले भने राजनीतिक दलमा नलागेका व्यक्ति 'अनागरिक',"राजविराज: मधेस प्रदेश सामाजिक विकास मन्त्री नवलकिशोर साहले बिना राजनीति दलका व्यक्तिहरु अनागरिक भएको दाबी गरे। सप्तरीको शम्भुनाथ नगरपालिकामा आयोजित आदिवासी जनजाति महासंघ सप्तरीको चौथो अधिवेशनको उद्घाटन गर्दै सामाजिक विकास मन्त्री साहले बिना राजनीति दलको हुँ भन्नेलाई अनागरिक भनेर घोषणा गरिदिए। आफ्नै पार्टी जसपाका जिल्ला कोषाध्यक्ष एवम् आदिवासी जनजाति महासंघ सप्तरीका अध्यक्ष बृजमान तामाङको अध्यक्षतामा भएको उद्घाटन समारोहमा जोशिदै मन्त्री साहले बिना राजनीति दलको हुँ भन्नेलाई अनागरिकमात्र भनेर चित्त नबुझेपछि त्यस्तालाई देशद्रोहीको संज्ञासमेत दिए। 'कसैले बिना राजनीतिक दलको हुँ भन्छ भने ऊ अनागरिक हो, ऊ देशद्रोही हो,' साहले भने, 'गणतन्त्रमा, प्रजातन्त्रमा बिना राजनीति दलको मानिस हुँदैन। आफ्नो मत कतै न कतै जाहेर गर्नैपर्छ। अनिमात्र ऊ नेपालको नागरिक हो।' एकैपटक पूरै प्रदेशमा विकास नभएको स्वीकार्दै आफूले जितेको निर्वाचन क्षेत्र सप्तरीको १ (ख)मा मात्र नभई १ (क) को प्रत्येक वडामा समेत आफूले विकास गरेको मन्त्री साहले दाबी गरे। आफूले मेहनत गरेर मधेस स्वास्थ्य विज्ञान प्रतिष्ठान बनाएको बताउँदै उनले जनकपुरमा मुख्यमन्त्री वा कर्मचारीलाई गएर सोध्न आग्रह गरे। 'दिनरात नभनेर इमान्दारीपूर्वक काम गर्नेमा सामाजिक विकास मन्त्रीको नाम १ नम्बरमा आउँछ,' उनले भने। उनले केही मानिसलाई मन्त्रीमाथि आरोप लगाउने र गाली गर्ने शोक भएको बताए। 'विष्णुजीलाई पनि त्यस्तै शोक लागेकोले मन्त्री, नेता भ्रष्टाचार भनिदिए,' उनले भने। मन्त्री साहले फटाहा कुरा नगर्न र मिथ्या आरोप नलगाउन चुनौतीसमेत दिएपछि नेपाल पत्रकार महासंघका पूर्व अध्यक्षसमेत रहेका अधिवक्ता बिष्णुकुमार मण्डलले आमनेसामने भएर आपत्ति जनाए। मन्त्री बोलिरहँदा मण्डलले 'भ्रष्टाचारको प्रशस्त उदाहरण रहेको र आफूले भ्रष्टाचार प्रवृत्तिको विरोध गरेको' भन्दै आपत्ति जनाए। मन्त्री बोल्नुअघि मण्डलले राजनीति दलका नेताहरुसँगै कार्यकर्ताहरु पनि भ्रष्टाचारमा संलग्न रहेको र नेताहरुको नोकरचाकर भएकै कारण आदिवासी जनजातिको आन्दोलन बीचैमा तुहिने गरेको आरोप लगाएका थिए। मण्डलले आपत्ति जनाउँदै मन्त्री साहको भनाइ खण्डन गर्न थालेपछि मन्त्री साहले 'तपाईँ बोल्दा मैले बोलिनँ, म बोल्दा तपाईँ पनि नबोल्नुस्' भन्दै आफ्नो भनाइ अगाडि राखे। छोरीलाई साइकल वितरण कार्यक्रममा भ्रष्टाचार भएको भनेर अख्तियारबाट जानी जानी मधेस सरकारको बदनाम गर्ने प्रयास भएको उनले बताए। अरुतिर औँला देखाउनेले आफूतिर हेर्नुपर्ने भन्दै मन्त्री साहले भ्रष्टाचार गरेको भए प्रमाणसहित समातेर कारबाही गर्नुपर्ने बताए। मन्त्री साहले आदिवासी जनजाति महासंघका पूर्व अध्यक्ष तथा नेकपा (एमाले)का केन्द्रीय सदस्य राजकुमार लेखीलाई समेत भगौडाको संज्ञा दिँदै मुर्ख र फटाहा नामाकरण गरे। लेखीलाई ठूलो भुँडी भएकाले एकै ठाउँमा बस्न नसकेको आरोप लगाउँदै मन्त्री साहले पूरा देशको जनजातिको नाममा लुटेकोले लेखी जसपामा बस्न नसकेको बताए। एमालेबाट राजनीति सुरु गरेका लेखी राजपाको महामन्त्री र जसपाको केन्द्रीय सदस्य हुँदै हालः एमालेको केन्द्रीय सदस्य छन्। मन्त्री साहले लेखीलाई भगौडा, मुर्खको आरोप लगाउँदा लेखी भने शुभकामना मन्तव्य दिएर पार्टी कार्यक्रममा निस्किसकेका थिए। लेखीले सहीलाई सही र गलतलाई गलत नभनेसम्म अधिकार प्राप्त नहुने भन्दै जसपामा एकल जातीय नेतृत्व हाबी भएको आरोप लगाएका थिए। जसपाको कथनी र करनीमा अन्तर रहेको भन्दै लेखीले समावेशीको नारा लगाउने, सहिद बनाउन उस्काउने, विना उपलब्धी सरकारमा सामेल हुने र मुद्दाहरु बिर्सने अनी सरकारबाट हटने बित्तिकै पुनः एजेण्डा र जनता याद आउने रोगले जसपा ग्रसित रहेको लेखीले बताएका थिए। लेखीको भनाईलाई खण्डन गर्दै मन्त्री साहले सप्तरी जिल्लाबाट मधेस प्रदेशको कार्यसमितिमा रहेका ५ जना र केन्द्रीय कार्यकारिणी समितिमा रहेका ५ जना नै फरक जातको रहेको बताए। जसपामा ५ सदस्यीय कार्यकारिणी सदस्यमा आफूसहित, मृगेन्द्र सिंह यादव, रेणु यादव, मनिष सुमन र राजकुमार लेखी रहेको जानकारी दिँदै साहले जनजातिकै नाममा लेखी पनि कार्यसमिति सदस्य बनेको र अहिले उनले नै फटाहा कुरा गरेको बताए। प्रतिनिधि सभा सदस्य चन्द्रकान्त चौधरीले आदिवासी जनजातिका नाममा लामो संघर्ष भए पनि अझै अधिकार सुनिश्चित नभएको संक्षिप्त मन्त्रतव्य राखेपछि पार्टी कार्यक्रममा निस्किए। कार्यक्रममा जसपाका केन्द्रीय सदस्य विनोद चौधरीले कम्युनिष्ट र कांग्रेसलाई पहिचान र संघीयताविरोधीको आरोप लगाउँदै लामो भाषण गरे।"
दुईतिहाइ अलपत्र पार्ने नेताले फेरि जनतासँग मत माग्ने काम लोकतन्त्रमा सुहाउँदैन : नेता पौडेल,"काठमाडौं : नेपाली कांग्रेसका युवा नेता प्रदीप पौडेलले जनतालाई बाँडेका सपना र गरेको प्रतिबद्धतालाई लात हान्ने नेतृत्वले मुलुकलाई समृद्धि दिन नसक्ने बताएका छन्। प्रमुख प्रतिपक्षी नेकपा एमालेका अध्यक्ष केपी शर्मा ओलीतर्फ ईंगित गर्दै उनले जनतालाई बाँडेका सपना र गरेको प्रतिबद्धतालाई लात हान्ने नेतृत्वले मुलुकलाई समृद्धि दिन नसक्ने बताएका हुन्। गृहजिल्ला तनहुँको ऋषिङ गाउँकालिका कार्यसमितिले शनिबार वडानम्बर ६ मा पर्ने ढुङ्गाडेमा आयोजना गरेको प्रशिक्षण कार्यक्रममा नेता पौडेलले जनतासामु परीक्षण भएर पूर्ण असफल भइसकेका ओलीलाई अब शंकाको सुविधासमेत नभएको जिकिर गरे। जनतालाई सपना बाँडेर सत्तामा पुगेपछि आफैँले बाँडेका सपना र गरेका प्रतिवद्धतालाई लात हान्ने नेतृत्वले देशलाई समृद्धि दिन सक्दैन, ओलीप्रति आक्रामक ढंगले प्रस्तुत भएका पौडेलले भने, परीक्षणका क्रममा पूर्ण असफल भएकालाई अब शंकाको सुविधा दिने स्थिति पनि छैन। एमालेले गत निर्वाचनमा जारी गरेको घोषणापत्रमा उल्लेख गरेका कुनै पनि योजना कार्यान्वयनमा नै आउन नसकेको उनको भनाइ छ। चुनावअघि आफैँले भनेका योजना सुरुवात भएनन्। घोषणा पत्रमा उल्लेख गरिएका कुनै पनि योजना कार्यान्वयन भएनन्, पौडेलले भने, कार्यान्वयनमात्रै होइन, सुरुवात हुने सम्भावना नजिकसम्म पनि पुगेनन्। ओली नेतृत्वको सरकारका पालामा मुलुकले केही पनि प्राप्त गर्न नसकेको उनको दाबी थियो। दुईतिहाइ बराबरको जनादेश पाएर पनि ओलीले ५ वर्ष सरकार चलाउन सकेनन्। जति समय चलाए त्यो अवधिमा देशले केही प्राप्त गरेन, उनले भने। जनताले दिएको दुईतिहाइलाई अलपत्र पार्ने नेताले फेरि जनतासँग मत माग्ने काम लोकतन्त्रमा नसुहाउने नेता पौडेलको भनाइ थियो।"
प्रकाश सपुतले करोड बढी भ्युज भएको 'पीर'बाट हटाए विवादित दृश्य,"काठमाडौं: प्रकाश सपुतले 'पीर'को विवादित दृश्य हटाएका छन्। उनले विवादित दृश्यलाई सम्पादन गरेर 'पीर' गीत फेरि युट्युबमा राखेका छन्। एक सातामै करोड बढी भ्युज पुगेको पुरानो भिडियोलाई भने उनले युट्युबबाट हटाएका छन्। उनले कसैको दबाब र प्रभावमा नभएर सुभेच्छुक र स्रष्टाबाट आएको सल्लाह सुझावलाई मध्यनजर गर्दै उक्त दृश्य हटाएको उनले सामाजिक सञ्जालमा उल्लेख गरेका छन्। उनले लेखेका छन्, 'खैर, पीरले सफलतामात्रै होइन, धेरै कुरा सिकाएको छ। सचेत गराएको छ। तथ्यपरक सिर्जना गर्दा त्यसलाई नेपाली दर्शकस्रोता, सम्बन्धित कथा पात्रले चित्रण गर्ने समूहसमुदाय र समग्र समाजको कस्तो दृष्टिकोण रहन्छ भन्ने कुराको हेक्का राख्नुपर्ने चेत गराएको छ। सिर्जना गर्दा अझै धेरै अध्ययन गर्न प्रेरित गरेको छ। यधपि सर्जकले आफ्नो सिर्जनात्मक दायरा खुम्च्याउने कि सिर्जनाप्रति दर्शकले आफ्नो दृष्कोण फराकिलो बनाउने? यो बहस हुन जरुरी छ। भैइरहोस। जे होस्, पीरमा प्रतिकात्मकरुपमा राखिएको एउटा दृश्यले, पात्रले चित्रण गरेको सम्बन्धित समूहको आत्मसम्मानमा त चोट पुग्यो नै गित र भिडियोका अन्य सौन्दर्यलाई समेत छाँयामा पारिदियो। अनअफिशियलरुपमा त पुरानो भिडियो सेभ होलान। अतिरन्जित गरेर सोसियल मिडियामा सेयर पनि गरिएला (नगर्न अनुरोध) तर लाखौं सब्सक्राएब भएको     मा त्यो भिडियो अर्काइभको रुपमा रहने र जहिले हेर्दा पनि त्यहि दृश्य बिझाउनेजस्तो भयो। नियोजितरुपमा माओवादी आन्दोलनलाई बदनाम गर्न खोजिएको भन्ने बुझिने र त्यसले उठाएको अन्य यथार्थ विषयहरु विषयान्तर भइरहनेजस्तो भयो। त्यसैले कुनै दबाबप्रभावले नभएर योबीचमा आएका तपाईँको प्रतिक्रिया, अग्रज स्रष्टा सर्जकहरुको सुझाव! लेखक, पत्रकार, समीक्षकहरुको समीक्षा र सम्बन्धित समूहको आत्मसम्मानलाई लाई मनन गर्दै त्यो दृश्य सम्पादन गरिएको छ र नयाँ भिडियो रिअपलोड गरिएको छ। साथै सात दिनसम्म ट्रेन्डिङ १ मै रहेको, ५ लाख ५० हजार लाइक र ३८ हजार प्रतिक्रिया आएको, एक करोड प्लस निरन्तर हेरिएको भिडियो हटाउने निर्णय गरेको छु। केही दृश्यमाथिको आलोचना, व्यापक चर्चासहित व्यवसायिक सफल भएको गीत र भिडियो त हटाएको छु, तर गीत र भिडियोमा गरिएको नेपाली समाजको चित्रण हटाएको छैन! आम नेपालीको अवस्थाको प्रतिबिम्ब हटाएको छैन र हटाएको छैन सोधिएका गम्भीर प्रश्नहरु।'"
विप्लवलाई सहभागी गराउने नाममा स्थानीय चुनाव सारे आन्दोलनको आँधीबेहरी ल्याउँछौं : महेश बस्नेत,"काठमाडौं: नेकपा एमालेका नेता एवं युवा संघका इन्चार्ज महेश बस्नेतले निर्धारित मितिमै स्थानीय तहको निर्वाचन सम्पन्न हुनुपर्ने बताएका छन्। युवा संघको बृहत् युवा प्रशिक्षण कार्यक्रमलाई सम्बोधन गर्दै नेता बस्नेतले निर्वाचन सार्ने षडयन्त्र एमालेलाई मन्जुर नभएको बताएका हुन्। नेत्रविक्रम चन्द विप्लवको पार्टी निर्वाचनमा भाग लिनु खुसीको कुरा भए पनि विप्लवलाई सहभागी गराउने नाममा चुनाव सार्ने कार्य अस्वीकार्य भएको उनको भनाइ छ। विप्लव चुनावमा सहभागी हुनु खुसीको कुरा हो। केपी ओलीले सीके राउतसँगै विप्लवलाई शान्तिको मार्गमा ल्याएको हो, उनले भने, तर विप्लवलाई ल्याउने नाममा चुनाव सार्ने कुरा गर्न पाइँदैन। विप्लवले निर्वाचनमा भाग लिने निर्णय गरे गठबन्धन सरकारले चुनाव सार्न निर्वाचन आयोगलाई आग्रह गर्ने कुरा सुनिएको भन्दै नेता बस्नेतले थपे, यो कुरा निर्वाचन आयोगले अस्वीकार गरोस्। वैशाख ३० गते हुने निर्वाचन एक मिनेट पनि सार्न पाइँदैन। होइन भने हामी सडकमा उत्रिन्छौं। बस्नेतले स्थानीय तहका जनप्रतिनिधि फेरि उम्मेदवार बन्न अगावै राजीनामा दिनुपर्ने प्रावधान पनि सच्याउन निर्वाचन आयोगको ध्यानाकर्षण गराए। दोहोर्याएर भाग लिन जनप्रतिनिधिले राजीनामा दिनुपर्ने कुरा ठिक छैन। प्रधानमन्त्री र मन्त्रीले चुनाव लड्न राजीनामा दिनुनपर्ने, जनतासँग प्रत्यक्ष सरोकार राख्ने स्थानीय जनप्रतिनिधिले राजीनामा गर्न लगाएर संविधानप्रदत अधिकार आयोगले खोस्न पाउँदैन। तत्काल सच्याओस्, उनले भने। उनले अहिले अर्थतन्त्र धराशायी भएको र अर्थतन्त्र धराशायी भएको टिप्पणी गरे। चुनावी गठबन्धनलाई लिएर माओवादी अध्यक्ष प्रचण्डले दोहोरो चरित्र देखाएको भन्दै उनले एमालेले कुनै हालतमा नस्वीकार्ने बताए। कांग्रेसतिर फर्केर एमालेसँग मिल्छौं। केपी ओलीले नबोलाए पनि जान्छौं भनेर कांग्रेसलाई तर्साउने भन्ने। एमालेतिर फर्केर कांग्रेससँग तालमेल गर्छु भनेर धाक लगाउने गरेका छन्। एमालेले अब माधव नेपाल र प्रचण्डलाई बोलाउँदैन। जिताउँदैन, उनले भने। उनले सर्वोच्च अदालतका न्यायाधीशलाई निष्पक्ष भूमिका निर्वाह गर्न र सत्ताको स्वार्थ तथा प्रभावमा फैसला नगर्न आग्रह गरे। न्यायाधीशज्यूहरुलाई भन्न चाहन्छु, प्रचण्डजस्तो हत्यारा, माधव नेपालजस्तो हतिहारा, शेरबहादुरजस्तो अलच्छिनी, पंगु, असक्षमका कुरा सुनेर बहकिनुभयो भने एमालेले न्याय कायम गर्न जस्तोसुकै कदम चाल्न सक्छ। आवश्यक पर्यो भनेर आन्दोलनको आँधीबेहरी ल्याउँछौं, उनले भने।"
ओलीको क्रान्तिकारी धार भुत्ते भइसक्यो : माधव नेपाल,"गोरखाः नेकपा एकीकृत समाजवादी पार्टीका अध्यक्ष माधवकुमार नेपालले केपी ओलीको दरबारसँग र विदेशीसँगको संगतले क्रान्तिकारी धार भुत्ते हुँदै गएको आरोप लगाएका छन्। शनिबार गोरखामा आयोजित कार्यकर्ता प्रशिक्षण कार्यक्रमलाई सम्बोधन गर्दै अध्यक्ष नेपालले एमाले अध्यक्ष ओलीलाई रावणको संज्ञासमेत दिए। नेकपा एमाले आफूले जन्माएको दाबी गर्दै नेता नेपालले ओलीले अहिले भत्काउने काम गरिरहेको आरोप लगाए। सन्तति रावण भइदियो भनेर त्यसको दोष बाबुआमालाई दिनु भएन। आफैँले जन्माएको सन्तान रावण भैदियो, उनले भने। गाली गलौजबाहेक ओलीले केही नगर्ने बताउँदै उनले एउटा नेताको मुखबाट निस्कन नहुने शब्द ओलीको मुखबाट पटकपटक निस्कने बताए। एमाले अब एमाले रहेन, बी माले, सी माले भयो, उनले भने, पटकपटक भनेको छु, सूर्यमा ग्रहण लागिसक्यो। काम नगर्ने, गफमात्रै गर्ने, हुल्लडबाजी गर्नेहरुको झुण्ड त्यहाँ छन्। एमाले भत्काउने काममात्र जानेको विध्वंसकारी पार्टी भयो। अबको चुनावलाई उनले अग्नि परीक्षा भने। नयाँ जन्मिएको पार्टीलाई अबको चुनावमा जिताएर अग्निी परीक्षा उत्तीर्ण गराउन आग्रह गरे। नेकपा एसले बागमती प्रदेशमा राष्ट्रिय सभामा एमालेलाई पराजित गरेर जीतको सुरुवात गरिसकेको उनले बताए। प्रशिक्षणमा पटकपटक केपी ओलीप्रति खनिएका उनले नेकपाको एकता ओलीका कारण भंग भएको आरोप लगाए। ओलीले प्रचण्डको काँधमा टेकेर आफुलाई अग्लो देखाउन खोजे, उनले भने, ओली तैपनि सुध्रिन्छन् कि भनेर धेरै समय पर्खिएको तर नसुध्रिएकाले सहयात्रा बीच बाटोमै टुंग्याउनु पर्यो। कार्यकर्तालाई उनले गाउँगाउँमा चुनाव प्रचारमा लाग्न र संगठन निर्माणमा केन्द्रीत हुन सुझाव दिए। एकीकृत समाजवादीमा एमाले छाडेर आउनेको संख्या दिनदिनै बढेको दावी गर्दै उनले देशभर यो लहर चलिरहेको बताए। शुक्रबार गोरखाको बारपाक, लाप्राक पुगेर कार्यकर्ता भेटघाट गरेका नेता नेपाल शनिबार कार्यकर्ता प्रशिक्षणमा सहभागी भएर फर्केका हुन्। नेकपा एसका अध्यक्ष यादव बस्नेतको अध्यक्षतामा भएको प्रशिक्षण कार्यक्रममा गोरखाको विभिन्न पालिकाबाट दुईसय भन्दा बढी कार्यकर्ता सदरमुकामा उपस्थित भएका थिए।"
नेपाल आइडल सिजन४ को फिनालेको प्रत्यक्ष प्रशारण,"काठमाडौं: नेपाल आइडल सिजन४ को फिनालेको प्रत्यक्ष प्रशारण सुरु भएको छ। एपीवान टेलिभिजन र नेपाल आइडलको आधिकारिक युट्युबट च्यानलबाट एकसाथ प्रत्यक्ष प्रशारण भइरहेको छ। अन्तिम प्रतिस्पर्धामा झापाका विश्वास उप्रेती, भैरहवाका भूपेन्द थापा मगर, मोरङकी लक्ष्मी पौडेल, झापाका नाम्गेल तामाङ र रामेछापका रञ्जित नेपालीबीच प्रतिस्पर्धा हुँदै छ।"
तीर्थ श्रेष्ठले गरे गीत बाचन सपनीमा तिमी देख्दा हात पुग्यो सिरानीमा,"पोखरा: गीतको विशेषता के भने यो गेय विधा हो। गाएपछि नै गीत सिर्जनाको चरण पूरा हुन्छ भन्ने सीधासिधी मान्यता छ। पोखरामा शनिबार आयोजित कार्यक्रमको उद्देश्य भने भिन्न रह्यो। कार्यक्रमले स्थापित गर्न खोजेको मान्यता थियो गीत रचना भइसकेपछि आफैँ पूर्ण हुन्छ। त्यही मान्यता स्थापित गर्न गीतकार प्रतिष्ठान पोखराले तीर्थ श्रेष्ठको एकल गीतबाचन कार्यक्रम गर्यो। गीतकार श्रेष्ठले कार्यक्रममा गीत बाचन गरेर सुनाए। म आफूलाई असल गीतकार सम्झन्न, श्रेष्ठले भने, कुशल बाचक पनि म होइन। तर सुरुदेखि नै उनका गीतले स्रोतालाई मन्त्रमुग्ध पार्यो। खासमा कविका रुपमा बढी परिचित श्रेष्ठले आफूले गीत खासै नलेख्ने गरेको बताए। पहिलो गीतको पछि सानो कथा छ, श्रेष्ठले भने, जमानामा क्याम्पसकालीन जामानामा एउटा मुक्तक लेखेको थिएँ, मुक्तकमा सपनाको कुरा थियो, गीतकार विक्रम गुरुङ दाइले यसलाई गीत बनाउन मिल्दैन भन्नुभयो, अनि त्यसैलाई गीत बनाएँ। एकल गीत बाचन कार्यक्रमको सुरुआतमा उनले सोही गीत सुनाए: तिमीमात्रै आफ्नै भयौ यति ठूलो बिरानीमा सपनीमा तिमी देख्दा हात पुग्यो सिरानीमा सपनीमा देखेपछि हात सिरानीमा हात पुगेको गीत सुनाउनुअघि तीर्थले संसारमा कसैले पनि आफूलाई एक्लो ठान्न नहुने विचार राखे। सपनामा भए पनि एक्लो हुँदैनौं, उनको भनाइ थियो। एकपटक नेपथ्य समूहका अमृत गुरुङ घरमा पाहुना आउँदा उनैले गीत छन् छैनन् भनेर सोधेको प्रसंग तीर्थले उप्काए। आमा शीर्षकको तीर्थको गीत अमृतले गाएका पनि छन्। अनि अरु थुप्रै गीतमा आभासले संगीत भरेको जानकारी तीर्थले दिए। त्यसअघि तीर्थका २ गीत सोम बज्राचार्यले गाइसकेका थिए। सिरानीमा हात पुगेको गीत सुनाइसकेपछि तीर्थले हात खप्परमा राख्नुपरेको भन्दै चिन्ता जताए। बडो दुर्भाग्यमा छ देश कि ७० वर्षमा ७ वटा संविधानको रस्वादन गर्ने सौभाग्यशाली जनता भएका छौं हामी, उनले भने, आन्दोलन हुन्छ, केही नायकजस्ता मान्छे देखिन्छन्, तिनको नायकत्व पानीमा भिजेर रङ बगेजस्तो निस्तेज, निष्प्रभावी बनेको दृश्य देख्छौं। त्यसपछि उनले असल नायकत्वको खोजीको गीत सुनाए। संसार सारा छोडेर जुट्ने मानिस छैन कि बोकेर देश काँधमा उठ्ने मानिस छैन कि ढुंगा भएकी पौराणिक पात्र अहिल्या रामको चरणले छोइएपछि मान्छे भएर बाँच्न पाएको प्रसंग भन्दै तीर्थले कसैको उपस्थितिले मात्रै पनि आल्हादित बनाउने अनुभूति साटे। डेढ घन्टाका बीचमा तीर्थले डेढ दर्जन हाराहारी गीत बाचन गरे। प्रेम, समाज, राजनीति, मातृत्व प्रकृति र देश उनको गीतका विषय थिए। साहित्यकार सरुभक्तले तीर्थका गीतलाई समाजको सापेक्षतामा रचिएका सिर्जनाको संज्ञा दिए। राम्रा गीतले समाज र दर्शन बोक्ने उनको भनाइ थियो। सन् १९१६ मा अमेरिकी स्रष्टा बब डिलनलाई नोबेल साहित्य पुरस्कार दिएपछि गीतकारगायकलाई पनि नोबेल भन्ने प्रसंग उठेको तर त्यसले गीतको उचाइ बढाएको सरुभक्तले बताए। गीतकार प्रतिष्ठानका अध्यक्ष हरिहर खनिया र सचिव अनुराग अधिकारीले गीत गाएपछि मात्रै होइन लेखेपछि नै पूर्ण हुन्छ र मुख्य स्रष्टा गीतकार हुन्छ भन्ने मान्यता स्थापित गर्न कार्यक्रम गरिएको जनाए।"
भैरहवाका भुपेन्द्र बने नेपाल आइडल सिजन४ को विजेता,काठमाडौं: भैरहवाका भुपेन्द्र थापा मगर नेपाल आइडल सिजन४ को विजेता बनेका छन्। उनले अन्य चार प्रतिस्पर्धीलाई पछि पार्दै नेपाल आइडल सिजन४ को विजेता बन्न सफल भएका हुन्। उनले ३० लाख रुपैँया र ट्रफी पाए। त्यस्तै फस्ट रनरअप झापाका नाम्गेल तामाङ भएका छन्। उनले ५ लाख रुपैँया र ट्रफी पाए भने सेकेन्ड रनरअप रामेछापका रञ्चित नेपाली भएका छन्। उनले ३ लाख रुपैँया र ट्रफी पाए। त्यस्तै झापाका विश्वास उप्रेती र मोरङकी लक्ष्मी पौडेल क्रमशः चौथो र पाँचौं भए। उनीहरुले गिटार र दस लाख बरारको बीमा पाएका थिए।
नेपाल आइडल सिजन ४ को फिनालेमा देखिए यस्ता दृश्यहरु फोटो फिचर,"काठमाडौं: भैरहवाका भुपेन्द्र थापा मगर नेपाल आइडल सिजन४ को विजेता बनेका छन्। चार प्रतिस्पर्धीलाई पछि पार्दै उनले नेपाल आइडल सिजन४ को विजेता बन्न सफल भएका हुन्। विजेता भएसँगै उनले ३० लाख रुपैँया पाएका छन्। त्यसका साथै ट्रफी र विभिन्न गिफ्ट भौचरहरु पाएका छन्। त्यस्तै फस्ट रनरअप झापाका नाम्गेल तामाङ भएका छन् भने सेकेन्ट रनरअप रामेछापका रञ्जित नेपाली भएका छन्। नाम्गेलले ५ लाख रुपैँया र ट्रफी पाए भने रञ्जितले ३ लाख रुपैँया र ट्रफी पाए। त्यस्तै झापाका विश्वास उप्रेती र मोरङकी लक्ष्मी पौडेल टप तीनमा परेनन्। उनीहरुले गिटार र दस लाख बरारको बीमा पाएका थिए। यसैबीच अन्नपूर्ण मिडिया नेटवर्कका अध्यक्ष क्यापटेन रामेश्वर थापाले फिनालेका पाँच जनै प्रतस्पर्धी राष्ट्रका नयाँ प्रतीभाहरु भएको बताए। उनले नयाँ प्रतीभा जन्माउनका लागि रातदिन खटिएका जजहरु, संगीतकर्मीहरु र एपीवान टेलिभिजनका सम्पूर्ण प्राविधिकहरुलाई धन्यवाद दिएका थिए। उनले पाँचौं संस्करणमा पनि देशका कुना काप्चाबाट नयाँ प्रतीभाहरुको खोजी गरिने बताए। गत मंसिर २३ गतेदेखि नेपाल आइडलको चौथो संस्करण एपीवान टेलिभिजनमा प्रशारण थालिएको थियो। नेपाल आइडलको पहिलो संस्करणको विजेता बुद्ध लामा रहेका थिए भने दोस्रो सिजनको विजेता रवि वड थिए। तेस्रो सिजनको विजेता भने सज्जा चौलागाईँ रहेकी थिइन्। तस्बिरहरु : सरोज वैजु"
कांग्रेसले यसपटक समयमै विधिसम्मत रुपमा उम्मेदवार तय गर्छ : प्रकाशमान सिंह,"काठमाडौं : नेपाली कांग्रेसका नेता प्रकाशमान सिंहले केपी ओलीले पाएको जनमतको अपमान गरेर संविधानविपरीत चलेपछि वर्तमान गठबन्धन निर्माण भएको बताएका छन्। कांग्रेस काठमाडौं क्षेत्र नम्बर १० ले कीर्तिपुरमा शनिबार आयोजना गरेको कार्यक्रमलाई सम्बोधन गर्दै नेता सिंहले गठबन्धन कांग्रेसको चाहना नभई मुलुकलाई निकास दिन समयको माग र आवश्यकताका आधारमा निर्माण भएको स्पष्ट पारेका हुन्। स्थानीय चुनावमा गठबन्धन के गर्ने भन्ने विषयमा कार्यकर्ता, शुभचिन्तकको सुझावका आधारमा केन्द्रीय समिति बसेर आधिकारिक धारणा ल्याउने उनले जानकारी दिए। असंवैधानिक कदम र आफ्नो असक्षमता लुकाउन केपी ओलीले अनावश्यक हल्ला चलाएको भन्दै त्यसको पछि नलागी जनताको घर घरमा पुगेर बास्तविकता बुझाउन उनले कार्यकर्तालाई आग्रह गरे। मुलुकमा संकट पर्दा कांग्रेसको काँधमा जिम्मेवारी आउने गरेको र संकटबाट मुलुकलाई निकास दिन कांग्रेसले कुशलतापूर्वक नेतृत्व गरेर देखाएको उनको भनाइ छ। अरुजस्तो सत्ता हुँदा एउटा कुरा र सत्ता बाहिर हुँदा अर्को कुरा गरेर जनतालाई भ्रममा राख्ने काम कांग्रेसले नगर्ने भन्दै देश र जनताको हित हुने कुरामा सत्तामा हुँदा वा प्रतिपक्षमा रहँदा कांग्रेस आफ्नो बोलीमा पक्का रहेको उनले स्मरण गराए। कांग्रेस अरु दलजस्तो गैरजिम्मेवार बन्न नसक्ने भन्दै लोकतन्त्रका लागि आजसम्म कांग्रेसले खेलेको भूमिका, जनता र मुलुको हितमा कांग्रेसको अडान लिएर जनतामा जान उनले निर्देशन दिए। सिंहले कम्युनिस्टहरु भ्रमको खेती गर्न सिपालु छन् भन्दै कांग्रेसका जनप्रतिनिधि र कांग्रेसको अगुवाइमा भएका कामका बारेमा प्रचार प्रसार गरेर कांग्रेसको पक्षमा मत माग्नसमेत कार्यकर्तालाई निर्देशन दिए। सार्वजनिक रुपमा उठेका हरेक सवालमा कांग्रेस बारे स्वस्थ सवाल जवाफमा उत्रिन आग्रह गरे। नेता सिंहले विगतका अनुभवबाट पाठ सिकेर यसपटक समयमा नै विधिसम्मत रुपमा उम्मेदवार तय गरेर पार्टी अघि बढ्ने जानकारी गराए। उनले कांग्रेसका पक्षमा चुनावी माहोल निर्माण गर्नसमेत निर्देशन दिए।"
एमालेलाई जीरोमा झारेर केपी ओलीलाई सजाय दिनुपर्छ : झलनाथ खनाल,"काठमाडौं: नेकपा (एकीकृत समाजवादी)का सम्मानित नेता झलनाथ खनालले आसन्न निर्वाचनमा एमालेलाई जीरोमा झार्नुपर्ने बताएका छन्। नेकपा एस गुल्मी सम्पर्क मञ्चको भेलालाई शनिबार सम्बोधन गर्दै खनालले संविधानविरोधी काम गरेर अपराध गरेकाले एमाले र त्यसको नेतृत्वलाई दण्डित गर्नुपर्ने बताएका हुन्। ओलीले राष्ट्रपति विद्यादेवी भण्डारीसँग मिलेर गरेको संघद विघटनलाई अपराध भन्दै उनले अपराध गर्नेलाई सजाय दिने बेला आएको बताए। ओली र भण्डारीले संविधानविरुद्ध गएर संसद विघटन गरे। यो दक्षिणपन्थी अवसरवाद र भड्काउ हो। अपराध हो। सामान्य ऐन उल्लंघन गरे सजाय हुन्छ। कैयौं वर्ष जेल जान्छ। तर संविधान नै उल्लंघन गर्ने मान्छेलाई खोई सजायँ?, उनले प्रश्न गरे। नेता खनाले अब सजाय दिने बेला आएको बताए। अब आउने निर्वाचनमा केपी ओलीले सबभन्दा ठूलो सजाय पाउनुपर्छ। उनको बाकसमा जीरो मत पाउनुपर्छ। तबमात्रै नेपाली जनताले सही ढंगले संविधानको रक्षा गर्न सक्छ, खनालको भनाइ छ।"
"माओवादी, एमाले र कांग्रेस अलग पार्टी होइनन् : लिङ्देन","सिन्धुली: राष्ट्रिय प्रजातन्त्र पार्टीका अध्यक्ष राजेन्द्र लिङ्देन प्रजातन्त्र, लोकतन्त्र, गणतन्त्रको नाममा देश बन्धक रहेको बताएका छन्। सिन्धुलीमा आयोजित कार्यक्रममा उनले सीमित नेताको मुट्ठीमा राज्यसत्ता सञ्चालन रहेको बताए। हामीलाई कहाँ लैजाने भनेर हिँडाएका थिए? कहाँ पुर्याए? के यही दिन देख्नका लागि हिन्दू संस्था अन्त्यको स्वीकार गरेका थियौं। समीक्षा गर्ने बेला भयो, उनले भने। उनले माओवादी, एमाले र कांग्रेस अलग पार्टी नभई एक सिक्का दुई पाटा भएको बताए। ललिता निवास प्रकरण,वाइडबडी प्रकरणमा यी सबै जोडिएका उनको दाबी थियो।"
मार्क्स र लेलिन हुन्थे भने कांग्रेसलाई भोट हाल्थे : महामन्त्री शर्मा,"काठमाडौं: नेपाली कांग्रेसका महामन्त्री विश्वप्रकाश शर्माले कम्युनिस्ट नेताहरुमा बोलीको ठेगान नभएको बताएका छन्। शनिबार कीर्तिपुरमा आयोजित पार्टीको प्रशिक्षण कार्यक्रममा बोल्दै महामन्त्री शर्माले हलुका टिप्पणी गर्ने, उत्तेजित र उच्छृङ्खल अभिव्यक्ति दिने कम्युनिस्ट नेताहरुलाई आवश्यक परेमा जवाफ दिइने स्पष्ट पारे। ओलीका हलुका उच्छृङ्खल प्रश्नको जवाफ दिने फुर्सद पार्टी सभापतिलाई छैन। आवश्यक परे हामीले दिने हो, उनले भने। महामन्त्री शर्माले नेपालका कम्युनिस्टको शैलीले साम्यवादी सिद्धान्तका प्रतिपादक कार्ल मार्क्स तथा कार्यान्वयन गर्ने लेलिन पनि कांग्रेसजस्तो प्रजातान्त्रिक शक्तिलाई मत दिन बाध्य हुने अवस्था आउथ्यो भनेर ध्यानाकर्षण गराए। यदि कार्ल मार्क्स र लेलिनले नै भोट हाल्न पाउँथे भने बोलीको ठेगान नभएका कम्युनिस्टलाई भन्दा कांग्रेसलाई भोट हाल्थे, शर्माले भने।"
आगलागीबाट तीन घर जलेर नष्ट,"नुवाकोट: नुवाकोटको पूर्वी भेगमा रहेको चाउथेमा आगलागी भएको छ। आगलागीबाट तीन घर जलेर नष्ट भएका छन्। विदुरदेखि ५० किलोमिटर पुर्वमा रहेको ककनी गाउँपालिका३ चाउथेमा भएको आगलागीमा परेर ३ वटा घर नष्ट हुँदा ५० लाख रुपैँया बराबरको धनमाल नष्ट भएको छ। सथानीय मैते तामाङको घरको मिटरवक्स सर्ट भई आगजनी हुँदा सँगै रहेका अन्य दुई घरसमेत जलेको र घरभित्र रहेका धनमाल जलेर नष्ट भएको जिल्ला प्रहरी कार्यालय नुवाकोटले जनाएको छ। आगलागीबाट तीन दाजुभाई स्थानीय मैते तामाङ, बुद्धि तामाङ र सागर तामाङको घरमा आगलागी भएको प्रहरी नायव उपरीक्षक रुपक खड्काले जानकारी दिए। उनका अनुसार प्रारम्भिक अनुसन्धानमा आगजनीबाट एउटै घरमा १५ लाख रुपैँयाभन्दा बढीको धनमाल नष्ट भएको छ। जिल्ला दैवी प्रक्रोप व्यवस्थापन समितिले अग्निपीडितलाई शनिबार घटनास्थल पुगेर प्रतिघर १०१० हजार रुपैँया नगद, त्रिपाल, लत्ताकपडा, भाँडाकुँडालगायत अत्यावश्यक सामग्रीहरु प्रदान गरेको नुवाकोटका प्रमुख जिल्ला अधिकारी नारायणप्रसाद रिसालले बताए। जिल्ला प्रशासन, प्रहरी तथा रेडक्रमसका तर्फवाट तत्काल राहतका सामग्रीहरु प्रदान गरिएको रिसालले बताए।"
पेट्रोलियम पदार्थको मूल्यवृद्धिप्रति विद्यार्थी नेताहरुले गरे विरोध,"काठमाडौं: सत्तागठबन्धनमा आबद्ध विद्यार्थी संगठनले पेट्रोलियम पदार्थमा भएको मूल्य वृद्धिप्रति आपत्ति जनाएका छन्। शुक्रबार वक्तव्य जारी गर्दै पटकपटक पेट्रोलियम पदार्थमा मूल्यवृद्धि गरेको भन्दै सरकारको ध्यानाकर्षण गराएका हुन्। वक्तव्यमा भनिएको छ, पेट्रोलियम पदार्थमा भएको मुल्यवृद्धि देखाएर जनताका दैनिक उपभोग्य सामानमा समेत कालोबजारी व्यापक भइरहेको छ। हामी नेपाल सरकार र नेपाल आयल निगमसँग विगतमा संयुक्त विद्यार्थी संगठनसँग गरिएका सम्झौता तत्काल कार्यन्वयन गरी पछिल्लो समय बढाइएको मूल्यवृद्धि तत्काल फिर्ता लिन जोडदार माग गर्छौं। खाद्यान्न लगायत दैनिक उपभोग्य वस्तुको कालाबजारी नियन्त्रण गरी जनतालाई राहत प्रदान गर्न र पटकपटक पेट्रोलियम पदार्थमा हुनेगरेको मूल्यवृद्धिको दीर्घकालीन समाधान खोज्नसमेत हामी सचेत गराउँछौं। हप्ता दिन नबित्दै पेट्रोल, डिजल र मट्टितेलमा पटकपटक गरिएको मूल्यवृद्धिले यातायात र ढुवानिमा प्रत्यक्ष प्रभाव पारेको छ। जसले गर्दा जनताको दैनिक उपभोग्य वस्तु र सेवामा समेत चरम मूल्यवृद्धि भएको छ। अखिल (क्रान्तिकारी) अध्यक्ष पञ्चा सिंह, अनेरास्ववीयु अध्यक्ष सुदेश पराजुली, समाजवादी विद्यार्थी युनियन अध्यक्ष रुपनारायण श्रेष्ठ, अखिल छैठौं अध्यक्ष देवेन्द्र कुँवरले संयुक्त वक्तव्य जारी गरेका हुन्।"
"माओवादी हार्यो भने संविधान हार्छ, अहिल्यै रिल्याक्स गर्ने अवस्था छैन : प्रचण्ड","काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डले देश जुनसुकै अवस्थामा दुर्घटनामा जानसक्ने दाबी गरेका छन्। सिन्धुलीमा आयोजत कार्यक्रममा प्रचण्डले प्रतिक्रियावादी र विघटनकारी शक्तिबाट देश खतरामा रहेको बताए। प्रतिक्रियावादीहरुले माओवादी केन्द्रको नेतृत्वलाई आक्रमण गर्ने प्रयास गरिरहेका छन्। वामपन्थी एकजुट भएर अघि नबढ्ने हो भने देश दुर्घटनामा पर्न सक्छ। सदन चल्न नदिने शक्ति छ। विघटन गर्न चाहने प्रवृत्ति अहिले पनि कायम छन्। लोकतन्त्र खारेज गर्ने शक्तिलाई सडकबाट हामीले परास्त गरेकै हो। तर रिल्याक्स गर्ने अवस्था छैन, उनले भने। उनले नेपालमा गणतन्त्र सम्भव छैन भन्नेहरु अहिले पनि जिउँदै रहेको बताए। उनले आसन्न स्थानीय निर्वाचनलाई सामान्यरुपमा नलिन कार्यकर्तालाई आग्रह गरे। उनले यो चुनाव माओवादीका लागि हारजितको मात्र नभएको प्रस्ट्याए। यो निर्वाचन सामान्य निर्वाचन नठान्नुहोला। यो निर्वाचन हामीले हार्यौं भने संविधान, गणतन्त्र, जनयुद्धको उपलब्धि, शान्ति प्रक्रिया हार्ने खतरा छ, उनले राज खोले, हामीले जित्नैपर्छ। आज हामीले संकल्प गर्नैपर्छ, रातदिन सुत्नु हुँदैन। आफूहरुले रगत बगाएर ल्याएको गणतन्त्र धरापमा रहेको भन्दै यत्रो जोश आएको उनले प्रस्ट्याए।"
रुसी व्यापारीमाथि लगाइएको प्रतिबन्ध फुकुवा नहुने : बेलायती विदेशमन्त्री,"लन्डन : बेलायतका विदेशमन्त्री लिज ट्रसले युक्रेनमा सैन्य कारबाहीलाई लिएर रुसी व्यापारीहरूमाथि लगाइएका प्रतिबन्धहरू फुकुवा नहुने विश्वास व्यक्त गरेका छन्। 'यो एकदमै गाह्रो छ। यी कुलीन वर्गहरूले भ्लादिमिर पुटिनलाई आफूले गरिरहेको काम गर्न सक्षम बनाएका छन्। उनको हातमा रगत छ,' रुसी व्यापारी विरुद्ध प्रतिबन्ध लगाउने हो कि भनेर सोध्दा ट्रसले टाइम्स अखबारलाई भने। उनले थपिन्, 'रूसी व्यापारी रोमन अब्रामोविच, जो एफसी चेल्सीको स्वामित्वमा छन्, युनाइटेड किंगडम फर्कने सम्भावना छैन।' रुसले डोनेट्स्क र लुहान्स्कका जन गणतन्त्रहरूलाई समर्थन गर्दै फेब्रुअरी २४ मा युक्रेनमा आफ्नो सैन्य कारबाही सुरु गरेको थियो। पश्चिमी देशहरूले युक्रेनमा रुसी सैन्य कारबाहीलाई आक्रमण र मस्कोमाथि कडा प्रतिबन्ध लगाएको भन्दै कडा निन्दा गरेका छन्। व्यापारी रोमन अब्रामोविच, जो एफसी चेल्सीको स्वामित्वमा छन्, युनाइटेड किंगडम फर्कने सम्भावना छैन। रुसले डोनेट्स्क र लुहान्स्कका जन गणतन्त्रहरूलाई समर्थन गर्दै फेब्रुअरी २४ मा युक्रेनमा आफ्नो सैन्य कारबाही सुरु गरेको थियो। पश्चिमी देशहरूले युक्रेनमा रुसी सैन्य कारबाहीलाई आक्रमण र मस्कोमाथि कडा प्रतिबन्ध लगाएको भन्दै कडा निन्दा गरेका छन्। रासस"
'रुसयुक्रेन युद्धले ४ करोड बढी मानिसलाई चरम गरिबीतर्फ धकेल्ने',"वासिङटन डिसी : युक्रेनरुस युद्धले विश्वलाई नै असर गरिरहेको छ। २४ फेब्रुअरीमा रुसले युक्रेनमा आक्रमण गरेपछि विश्व खाद्य र ऊर्जाको मूल्य आकाशिएको छ। अमेरिकी थिंक ट्याङ्क 'सेन्टर फर ग्लोबल डेभलपमेन्ट (सीजीडी)' ले अहिले मूल्य वृद्धिको मापनले विश्वभरका करिब ४ करोड मानिसलाई चरम गरिबीमा धकेल्ने चेतावनी दिएको छ। सीजीडीले पूर्व सोभियत क्षेत्र कृषि व्यापारको लागि कसरी महत्त्वपूर्ण छ भनेर पनि औंल्याउँछ। रूस र युक्रेनले विश्वको २९ गहुँ उत्पादन गर्दछ। विश्वमा उत्पादित कुल मलको छैटौं भाग रूस र बेलारुसबाट आउँछ। थिंक ट्याङ्कले रुस युक्रेन विवादको प्रभाव व्यापक रूपमा विश्वका सबैलाई हुने बतायो। तर यसको असर गरिब देशहरूमा बढी पर्ने उल्लेख छ। सीजीडी विज्ञहरूले जी२० लगायतका खाद्यान्न उत्पादकहरूले आफ्ना बजारहरू खुला राख्न र उनीहरूमाथि कुनै प्रतिबन्ध लगाउनु हुँदैन भनी सल्लाह दिइरहेका छन्। यसैबीच, सरकार र अन्तर्राष्ट्रिय संस्थाहरूले मानवीय आवश्यकताहरूको लागि द्रुत रूपमा कार्य गर्नुपर्ने बताइएको छ।"
"थप १७ जनामा कोरोना संक्रमण, चार सय बढी संक्रमित कोरोनामुक्त",काठमाडौं: नेपालमा थप १७ जनामा कोरोना संक्रमण देखिएको छ। देशभरि ४५४३ जनाको नमुना परीक्षण गर्दा यी संक्रमित देखिएका हुन्। त्यस्तै पछिल्लो २४ घन्टामा थप ४०९ जना संक्रमित कोरोनामुक्त भएका छन्। मन्त्रालयका अनुसार सक्रिय संक्रमितको संख्या ३५९५ रहेको छ।
चिनियाँ विदेशमन्त्रीको नेपाल भ्रमणबारे के भन्छन् नेताहरु?,"काठमाडौं: नेकपा एमालेका प्रचार विभागका उपप्रमुख विष्णु रिजालले चिनियाँ विदेशमन्त्री वाङ यीलाई नेपालमा स्वागत गर्न आफूहरु तयार रहेको बताएका छन्। उनले नेपालचीनबीच उच्चस्तरको भ्रमण हुनु सकारात्मक भएको बताए। चिनियाँ विदेशमन्त्रीको औपचारिक भ्रमणको घोषणा भएको छैन। तर नेपाल र चीनबीचको सम्बन्ध पुरानो छ। चीनको विकासबाट नेपालले पनि लाभ पाउनुपर्छ, काठमाडौंमा आयोजित साक्षत्कार कार्यक्रममा उनले भने। चिनियाँ विदेशमन्त्रीको भ्रमणले दुई देशबीचको सम्बन्धलाई सुमधुर र हार्दिक बनाउँछ भन्ने कुरामा एमाले विश्वस्त रहेको उनले बताए। तर वर्तमान सरकार विदेश मामिलामा चुकिरहेको आरोप उनको छ। यो सरकारले विदेश सम्बन्धलाई खेलाँचीको रुपमा लिएको छ। चीन अहिले राजदूतविहीन छ। वर्तमान सरकारले चीनसँगको सम्बन्धलाई कति महत्व दिएको छ? भन्ने कुरा यहीँबाट थाहा हुन्छ, उनले भने। उनले चीनसँग हुँदै नभएको सीमा समस्या समाधानको लागि कार्यदल बनाएको प्रति आपत्ति जनाए। समस्या भारतसँग छ, अनि अध्ययन कार्यदल चीनसँग बनाउँछ। सरकारले अब गल्ती सच्याउँदै, चीनसँगको सम्बन्धलाई हार्दिकताको रुपमा विकास गर्नेछ भन्ने विश्वास लिएका छौं, उनले भने। त्यस्तै जनता समाजवादी पार्टीका नेता मनिष सुमनले पनि आफूहरु चिनियाँ विदेशमन्त्री वाङ यीलाई नेपालमा स्वागत गर्न तयार रहेको बताए। हामी पञ्चशीलको आधारमा सबै विदेशसँगको सम्बन्धलाई स्वीकार गर्छौं। सबै देशसँग समान व्यवहार गर्छौं। भारत र चीनसँग विशेष सम्बन्ध रहनुपर्छ, उनले भने। भारतजस्तै चीन पनि नेपालको लागि विशेष मुलुक भएको उनले बताए। तर, उनीहरुले नेपालको राजनीतिमा आन्तरिक हस्तक्षेप गर्न नहुने उनको भनाइ थियो। चिनियाँ राजदूतले सक्रिय भूमिका खेलेको कुरा अहिले उठेको छ, उहाँले नेपालमा एउटै कम्युनिस्ट पार्टी बनाउने कुरा बाहिर आएको थियो। अहिले प्रचण्डले पनि कहीँ कहीँ बोल्न थाल्नुभएको छ। चीनको विदेशमन्त्रीको भ्रमणलाई इंगित गर्दै यस्तो कुरा बोलिएको छ। दलगत रुपमा चीनसँग विशेष सम्बन्ध हुन्छ। विशेष समबन्ध हुँदैमा कुनै पनि देशको आन्तरिक राजनीतिमा हस्तक्षेप हुनु हुँदैन, उनले भने। उनले नेपालको संसद्मा एमसीसी पारित हुँदै गर्दा चिनियाँ विदेश मन्त्रालयले निकालेका विज्ञप्ति र अभिव्यक्तिलाई आफूहरुले गम्भीररुपमा लिएको बताए। बीआरआईको ऋणबारे चर्चा छ कि ऋण तिर्न नसकेर कतिपय देश टाट पल्टेका छन्। हेर्नुहोस, नेपालले चीनको ऋण वा सहयोग लिँदा अमेरिकाले हस्तक्षेप गर्न मिल्दैन अनि नेपालले अमेरिकाको एमसीसीको अनुदान लिँदा चीनले पनि हस्तक्षेप गर्न मिल्दैन, उनले भने। त्यस्तै पूर्वराजदूत डा सुरेश चालिसेले चिनियाँ विदेशमन्त्रीको अब हुने नेपाल भ्रमणले दुई देशबीचको सम्बन्धलाई नयाँ उचाइमा पुर्याउन मद्दत पुग्ने बताए। सैद्धान्तिक रुपमा के हो भने कुनै पनि देशको उच्चस्तरको भ्रैमण भयो भने सम्बन्ध राम्रो हुन्छ। एमसीसी अस्ती पारित भयो, त्यसमा चीनले पनि आफ्नो टिकाटिप्पणी गरेको थियो। चीनको टीकाटीप्पणीको साथ अमेरिकाले पनि आफ्नो प्रतिक्रिया जनाएको थियो। अहिले चीनको विदेशमन्त्रीले नेपालमा चाँडै भ्रमण गर्न लाग्नुभएको छ। मलाई लाग्छ, उहाँको नेपाल भ्रमण यही मार्च २६, २७ तिर होला। उता, एप्रिलको पहिलो हप्तामा अमेरिकाका २५ जना कंग्रेसम्यानहरु नेपाल भ्रमणमा आउँदैछन्। ठूलाठूला देशका उच्चस्तरीय भ्रमण हुनु राम्रो हो, उनले भने।"
प्रधानमन्त्री देउवाले गरे देशकै दोस्रो ठूलो सबस्टेशनको उद्घाटन,"काठमाडौँ : प्रधानमन्त्री शेरबहादुर देउवाले देशकै दोस्रो ठूलो सबस्टेशनको शनिबार एक समारोहबीच उद्घाटन गरेका छन्। उनले रामेछापको मन्थली नगरपालिका१३ स्थित साँखे (फुलासी) मा निर्माण सम्पन्न भएको नयाँ खिम्ती २२०१३२ केभी क्षमताको सबस्टेशन प्रधानमन्त्रीले उद्घाटन गरेका हुन्। सबस्टेशन स्वदेशी पूँजीमा निर्माण भएको मुलुककै ठूलो ४५६ मेगावाटको राष्ट्रिय गौरवको माथिल्लो तामाकोसी जलविद्युत् आयोजनाको एउटा मुख्य भाग हो। माथिल्लो तामाकोसी आयोजनाले नै निर्र्माण गरेको सबस्टेशन नेपालमा हालसम्म निर्माण र सञ्चालनमा रहेको ढल्केबरपछिको दोस्रो ठूलो सबस्टेशन हो। तामाकोसी र त्यसका सहायक नदी तथा खोलाबाट उत्पादित विद्युत् जोडिने नयाँ खिम्ती सबस्टेशनबाट करिब एक हजार दुई सय मेगावाटसम्म विद्युत् प्रवाह गर्न सकिनेछ। कार्यक्रममा ऊर्जा, जलस्रोत तथा सिँचाइमन्त्री पम्फा भुसाल, नेपाल विद्युत् प्राधिकरणका कार्यकारी निर्देशक कुलमान घिसिङ लगायतको उपस्थिति रहेको थियो। माथिल्लो तामाकोसी जलविद्युत् आयोजनाबाट उत्पादित विद्युत् ४७ किलोमिटर लामो २२० केभी डबल सर्किट प्रसारण लाइनबाट नयाँ खिम्ती सबस्टेशनमा जोडिएको छ। माथिल्लो तामाकोसीको अतिरिक्त ६० मेगावाट क्षमताको खिम्ती पहिलो, ५२।४ मेगावाट क्षमताको लिखू चौथो र २४२ मेगावाट क्षमताको लिखू खोला ए बाट उत्पादित विद्युत् यही सबस्टेशनमा जोडिएको छ। त्यस्तै, नयाँ खिम्ती सबस्टेशनमा जोडिएको विद्युत् ७६ किलोमिटर २२० केभी प्रसारण लाइनबाट धनुषाको ढल्केबरस्थित ४००२२०१३२ केभी सबस्टेशनमा लगिएको छ । ढल्केबरबाट मुलुकभित्र खपतका लागि पूर्वपश्चिम पठाइएको छ भने बढी भएको विद्युत् ढल्केबरमुजफ्फरपुर अन्तरदेशीय प्रसारण लाइनमार्फत भारततर्फ निर्यात गरिएको छ। नयाँ खिम्ती सबस्टेशनबाट ४६ किमी लामो १३२ केभी प्रसारण लाइनबाट सिन्धुपाल्चोकको लामोसाँघुस्थित १३२ केभी सबस्टेशन हुँदै काठमाडौँ उपत्यकासहित नेपालको राष्ट्रिय विद्युत् प्रणालीमा विद्युत् प्रवाह भइरहेको छ। नयाँ खिम्ति सबस्टेशनमा आठवटा २२० केभी ग्यास इन्सुलेटेट स्विचगियर बे र ६ वटा १३२ केभी एयर इन्सुलेटेट स्विचगियर बे छन् । साथै, सबस्टेशनमा २२०१३२ केभी, ३३३३ एमभिए क्षमताको चारवटा पावर ट्रान्सफर्मरहरु जडान गरिएको छ । करिब १३७ रोपनी क्षेत्रफल रहेको सबस्टेशनमा हाल करिब ५५ रोपनीमा २२०१३२ केभी नयाँ खिम्ती सबस्टेशन निर्माण भएको छ । विद्युत् प्राधिकरणका कार्यकारी निर्देशक एवं अपर तामाकोसी हाइड्रोपावर लिमिटेडका अध्यक्ष घिसिङले अनेकौँ कठिनाइ बेहोर्दै माथिल्लो तामाकोसीको निर्माण सम्पन्न भएको र यसबाट जलविद्युत् र समग्र आर्थिक क्षेत्रको विकासमा एक ऐतिहासिक उपलब्धि प्राप्त भएको बताए। उनले यस आयोजनाको सफलताबाट भविष्यमा यस्तै ठूला आयोजनाहरू स्वदेशी लगानी र व्यवस्थापनमा निर्माण गर्ने सकिने अनुभव, आँट र दक्षता प्राप्त भएको उल्लेख गरे। दैनिक पिकिङ प्रकारको माथिल्लो तामाकोसीले सुक्खा मौसममा पनि दैनिक कम्तीमा ४ घण्टासम्म पूर्ण क्षमतामा अर्थात् ४५६ मेगावाट विद्युत् उत्पादन गरी नेपालको राष्ट्रिय विद्युत् प्रसारण प्रणालीलाई ठूलो मद्दत पुर्याइरहको छ । वार्षिक दुई अर्ब २८ करोड युनिट विद्युत् उत्पादन हुने आयोजनाले दोस्रो चरणमा २० मेगावाटको रोल्वालिङ खोला निर्माण गर्दैछ। रोल्वालिङ खोलालाई माथिल्लो तामाकोसीमा मिसाएर सुक्खायाममा करिब २२ करोड युनिट र २० मेगावाटको आयोजनाबाट थप १० करोड गरी जम्मा ३२ करोड युनिट विद्युत् ऊर्जा थप हुनेछ।"
हास्यव्यंग्य कविता प्रतियोगिता हुने,"काठमाडौं: गोकर्णेश्वर नगरपालिकाले २०७९ सालको पूर्वसन्ध्यामा बृहत् राष्ट्रिय हास्यव्यंग्य विशेष कविता प्रतियोगिता आयोजना गर्ने भएको छ। यही चैत १८ गते नगरपालिका कार्यालयमै उक्त प्रतियोगिता हुने जनाइएको छ। पहिलो हुने कविलाई ५० हजार, दोस्रोलाई ३० हजार र तेस्रोलाई २० हजार नगदसहित पुरस्कृत गरिने छ। सान्त्वना प्राप्त गर्ने तीन जना कविलाई १० हजार रुपैँयाका दरले पुरस्कृत गरिने छ। प्रतियोगिताका लागि कविले समसामयिक विषयमा दुई सय शब्दभित्रका कविता चैत १० गतेभित्र पठाउनु पर्नेछ। प्रसिद्ध कवि भैरव अर्यालको नगर भएकाले उनीप्रति सम्मान व्यक्त गर्दै नगरपालिकाले दोस्रो पटक यस्तो साहित्यिक कार्यक्रम आयोजना गरेको जनाएको छ। प्रमुख सन्तोष चालिसले अग्रज साहित्यकार विजय चालिसे, वेदमणि घिमिरेलगायतको अगुवाईमा नगरपालिकाले कार्यक्रम गर्न लागेको जानकारी दिए।"
अतिक्रमणको चपेटामा बेनीको सार्वजनिक जग्गा,"बेनी : म्याग्दीको बेनी बजारमा सार्वजनिक जग्गा, पुल, सडक र खोल्सा अतिक्रमण भएका छन्। सार्वजनिक जग्गाको संरक्षण गर्नुपर्ने दायित्व बोकेको बेनी नगरपालिकाले हटाउनुपर्ने अतिक्रमित संरचनालाई भाडामा लगाएर वैधता दिएको छ। सस्तोमा सम्झौता गरेको जग्गामा टहरा बनाएर महँगोमा भाडामा लगाउने प्रवृति वढेको बेनीका पहलबहादुर खत्रीले बताए। नगरपालिका र प्रशासन अतिक्रमण नियन्त्रणमा अग्रसर वनेका छैनन,उनले भने सार्वजनिक जग्गा संरक्षण गर्नुको साटो भाडामा लगाउने गरिएको छ।बेनी नगरपालिका१० पात्लेखेतको आरसीयुपीको भवन धौलागिरी बोडिङ स्कुलले भाडा नतिरी प्रयोग गरेको छ। बेनीको क्याम्पसचोकको पुरानो खोल्साले ओगटेको ६ आना भन्दा बढी सार्वजनिक जग्गामा घर बनेका छन्। बेनी अस्पतालको जग्गा मिचेर न्यु वेष्ट पोइन्ट आवसीय माबिले सडक बनाएको छ। कालीपुलको बालमन्दिर आधारभूतको जग्गा, नगरपालिकाको भवन पछाडीको जग्गा सुकुम्वासीको र अव्यवस्थित वसोबासीको नाममा कव्जा भएको छ। खाद्य संस्थानवाट किनेका ब्यक्तिले बेनी नगरपालिकालाई दिएको ४ आना जग्गाको भवन पनि ब्यक्तिको कव्जामा छ। अख्तियारले निर्देशन दिएपनि गलेश्वरको रिभरसाइड होटल र हाडेभिरमा कुलदिप जुग्जालीले मोटरेबल पुल अतिक्रमण गरेर बनाएको टहरा हटाउन वेवास्ता भएको छ। पर्वत बेनी जोड्ने झोलुङ्गे पुल र न्युरोड पछाडीको प्रकाश मावीको जग्गा पनि अतिक्रमण भएको छ। बेनी नगरपालिका२ हाडेभिरको सार्वजनिक जग्गामा लिएर कृषि औजार कारखानाका चलाउनुका साथै टहरा बनाएर अन्य व्यवसायिलाई भाडामा लगाएका कुलदिप जुग्जाली खेर गएको जमिन नगरपालिकालाई भाडा तिरेर संरक्षण गरेको तर्क गर्छन्। खेर गएको ठाउँमा उद्योग चलाएर पचास जनालाई रोजगारी दिएको छु, उनले भने लोपोन्मुख आरन उद्योग चलाएर रोजगारी दिएको र सस्तोमा कृषि औजार उत्पादन तथा मर्मत गरेकोमा प्रोत्साहन गर्नुको साटो हटाउन खोजेर दुःख दिने काम भएको छ। बेनी नगरपालिकामा जनप्रतिनिधिहरु निर्वाचित हुनेबित्तिकै नगर क्षेत्रको सार्वजनिक जग्गाको पहिचान र संरक्षण गर्ने निर्णय गरेका थिए। अख्तियार दुरुपयोग अनुसन्धान आयोग र अदालतले अतिक्रमित जग्गामा बनेका भौतिक संरचना हटाउन गरेका निर्देशन तथा फैसला कागजमै सिमित भएको छ। बेनपा२ का वडा अध्यक्ष हिराबहादुर थापाले कार्यपालिकाको बैठकले गरेको निर्णय अटेर गरेर आफूखुसी सार्वजनिक जग्गामा संरचना बनाएर अतिक्रमण गरेका बताए। हाडेभिरको संरचना हटाउन भनेर ताकेता गरेका छौ, उनले भने अटेर गरेर खाली गर्नुभएको छैन्। बेनी बजारमा सडकको क्षेत्राधिकारमा निर्माण भएका संरचना हटाउन प्रशासन, सुरक्षा निकाय र नगरपालिकाको टोलीले नापजाँच तथा हटाउन अनुरोध गर्दै घरदैलो गरेका थिए। बेनी नगरपालिका८ कालीपुलमा नापी कार्यालयको प्रविधिक सहयोगमा अतिक्रमण भएको सार्वजनिक जग्गा छुट्याइएको वडा अध्यक्ष रामकृष्ण बराईलीले बताए। ब्यक्तिसंग जोडिएको साझँसिमानमा रहेको सार्वजनिक जग्गा ६ जनाले ओगटेको भेटियो, उनले भने पत्र र फोनमार्फत सार्वजनिक जग्गा फिर्ता गर्न ताकेता गरेको छौ। आयस्रोत जुटाउन सार्वजनिक जग्गा भाडामा लगाउने तत्कालीन अर्थुङ्गे गाविसले सुरुवात गरेको नीतिको कमजोरीमा टेकेर एकै व्यक्तिले ब्यवसायका नाममा सस्तोमा सम्झौता गर्ने र अरुलाई भाडामा लगाउने विकृति बढेको हो। प्रमुख जिल्ला अधिकारी चिरञ्जिवी रानाले नगरपालिकाले अतिक्रमण हटाउन सहयोग मागे साथ दिन तयार रहेको बताए। नगरपालिकाले स्पष्ट लेखेर सहयोग माग्यो भने हामीले अतिक्रमण हटाउन साथ दिन तयार छौ, उनले भने यो यो जग्गा यो यो व्यक्तिले कब्जा गरेको छ भनेर नगरपालिका आउनुपर्यो। नगरपालिकाले पछिल्लो पटक बेनपा७ को चार आना जग्गा र हाडेभिरको मोटरेवल पुलको टहरा हटाउन सहयोग माग्दै प्रशासनमा पत्र पठाएको जनाएको छ।"
प्रशासनको स्वरूप स्पष्ट पार्न माग,"काठमाडौं: नेपाल निजामति कर्मचारी संगठनले नेपालको निजामति प्रशासनको स्वरूप श्रेणीगत वा तहगत रुपमा स्पष्ट पार्न सरकारसँग मा गरेका छन् । संगठनको यसै साता सम्पन्न ११औं राष्ट्रिय अधिवेशनले ४१ वटा कार्यभार र ८७ वटा विविध प्रस्ताव पारित गर्दै यस्तो माग गरेका हुन् । निजामती कर्मचारीको सेवा, शर्त र सुविधा वृत्ति विकास र अवकास पछिको सामाजिक सुरक्षा, सेवाप्रवाहमा सुधारको माध्यमबाट सुशासन कायम गर्ने, विकास र समृद्धिको आधार तयार गर्ने पनि राजधानीमा आयोजित पत्रकार सम्मेलनमा जानकारी दिएका हुन् । यस्तै संघ, प्रदेश र स्थानीय तहको कर्मचारी प्रशासनलाई जोड्ने गरी संगठनले दिएको सुझाव समावेश गरी यथाशिघ्र संघीय निजामती सेवा ऐन, प्रदेश निजामती सेवा ऐन र स्थानीय निजामती सेवा ऐन जारी गर्न दबाब दिने पनि संगठनले जानकारी दिएको छ । संगठनका महासचिव जीवन काफ्लेले सार्वजनिक सेवा प्रवाहलाई सरल, सहज र पहुँचयोग्य बनाउन क्षतिपूर्ति सहितको नागरिक सेवा प्रवाह, कार्यसम्पादन सम्झौतामा आधारित सेवा प्रवाहमा जोड दिने बताए । उनले नागरिक सेवालई प्रभावकारी बनाउन र भ्रष्टाचार नियन्त्रणमा हाम्रो प्रतिवद्धता जनाउने जानकारी दिए । जहाँ शासन त्यहाँ ट्रेड युनियन भन्ने मूलध्येय लिई तीनै तहका कर्मचारीको सहभागिता हुने गरी संघीयता संरचनामा औपचारिक ढंगले जानेमा सहमति जनाएको छ । संगठनका अध्यक्ष देशभरका संगठनलाई परिचालन गरी तीन महिनाभित्र संगठनको उपलब्धी परिमाणत्मक रुपमा देखाउने बताए । उनले भने, कर्मचारीको हकहितमा, नागरिकको हकहितमा र सुशासनको थिति बसाल्न संगठनका सबै कर्मचारी तयार हुनेछौं ।"
सी जिनपिङले बाइडेनलाई भने : ताइवान मुद्दामा त्रुटि भए चीनअमेरिका सम्बन्धमा असर पर्ने,"बेइजिङ : युक्रेनमा रुसले गरेको आक्रमणबीच अमेरिकाले रुसविरुद्ध विभिन्न देशबाट समर्थन जुटाउने प्रयास गरिरहेको छ। तर चीनले भने अमेरिकासँग ताइवानको मुद्दाको विषयमा कुरा गर्न थालेको छ। शुक्रबार चिनियाँ राष्ट्रपति सी जिनपिङ र अमेरिकी राष्ट्रपति जो बाइडेनबीच वार्ता भएको थियो। यस क्रममा जिनपिङले बाइडेनलाई ताइवान मुद्दामा कुनै पनि त्रुटिले चीनअमेरिका सम्बन्धमा नकारात्मक असर पार्न सक्ने चेतावनी दिएका छन्। समाचार एजेन्सी रोयटर्सले चिनियाँ मिडियालाई उद्धृत गर्दै यो जानकारी दिएको हो। ताइवान आफ्नो एउटा प्रान्त हो, जुन एक दिन फेरि चीनको हिस्सा बन्नेछ भन्ने चीनको विश्वास छ। चीनले ताइवानलाई बल प्रयोग गरेर फिर्ता ल्याउन सकिने र यो अमेरिकासँगको सम्बन्धको सबैभन्दा संवेदनशील र महत्वपूर्ण मुद्दा भएको बताएको छ। बाइडेनसँगको कुराकानीमा जिनपिङले भने, 'अमेरिकाका केही व्यक्तिहरूले ताइवानको स्वतन्त्रता समर्थक शक्तिहरूलाई गलत संकेतहरू पठाइरहेका छन्, यो धेरै खतरनाक छ। यसले धेरै नराम्रो प्रभाव पार्नेछ।' यसै क्रममा ह्वाइट हाउसले जारी गरेको विज्ञप्तिमा सी जिनपिङसँगको वार्ताका क्रममा बाइडेनले ताइवानका सम्बन्धमा अमेरिकाको नीतिमा कुनै परिवर्तन नभएको उल्लेख छ।"
अमेरिकी सेनाको विमान दुर्घटना,नर्वे : चार जना सवार अमेरिकी सेनाको विमान उत्तरी नर्वेमा दुर्घटना भएको नर्वेली उद्धार केन्द्रले जनाएको छ। नर्वेमा दुर्घटना भएको उक्त अमेरिकी सैन्य विमानको बारेमा संयुक्त राज्य अमेरिकालाई थाहा छ र हाल घटनाको मूल्याङ्कन गरिरहेको अमेरिकी मरीन कोर्प्सका प्रवक्ताले बताए। यसअघि नर्वेली उद्धार केन्द्रले खोजी कार्य जारी रहेको बताएको थियो। अमेरिकी सेनाले नर्वेजियन अधिकारीहरूलाई खोज र उद्धार कार्यमा सहयोग गरिरहेको प्रवक्ताले बताए। अमेरिकी मरीन कोर्प्सका प्रतिनिधिले ओस्प्रे विमानले एक्सरसाइज कोल्ड रेस्पोन्स २०२२ नामक नाटो सैन्य अभ्यासमा भाग लिइरहेको पनि बताए।
"नेपाल आइडल सिजन४ को फाइनल आज, भिड्दैछन् पाँच प्रतिस्पर्धी","काठमाडौं: नेपाल आइडल सिजन४ को फाइनल आज हुँदैछ। बुद्धनगरस्थित एपीवान टेलिभिजनको स्टुडियो परिसरमा भव्य रूपमा फिनालेको आयोजना हुँदैछ। साढे ५ बजे सुरु हुने फिनाले एपीवान टेलिभिजनबाट प्रत्यक्ष प्रशारण हुने आयोजकले जनाएको छ। फाइनलमा झापाका विश्वास उप्रेती, भैरहवाका भूपेन्द थापा मगर, मोरङकी लक्ष्मी पौडेल, झापाका नाम्गेल तामाङ र रामेछापका रञ्जित नेपालीबीच प्रतिस्पर्धा हुँदै छ। अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले देशका कुनाकन्दरामा लुकेका प्रतिभालाई अन्तर्राष्ट्रिय स्तरको मञ्च प्रदान गर्न आइडल सुरुवात गरिएको बताए। अन्तर्राष्ट्रिय स्तरको फ्रेन्चाइज रियालिटी सो नेपाली टेलिभिजनमा ल्याउनु अवसरसँगै चुनौतीपूर्ण थियो। आज नेपाली संगीतमा देखिने पछिल्लो पुस्ता करिबकरिब ८० प्रतिशतभन्दा बढी नेपाल आइडलकै उत्पादन छन्, उनले भने। यसो भनिरहँदा एक अभिभावकको रूपमा राम्रै गरिएछ कि जस्तो लागेको उनले बताए। देश र जनताको सेवामा अन्नपूर्ण मिडिया नेटवर्क अग्रपंक्तिमा रहेर काम गर्छ। आइडल नेपाली संगीतको ब्रान्ड हो भन्न पाउँदा गर्व महसुस हुन्छ, उनले भने। नेपालकै आइडल नेपाल आइडल गत मंसिर २३ गतेदेखि एपीवान टेलिभिजनमा प्रशारण थालिएको नेपाल आइडलले उत्कृष्ट पाँचमध्येबाट कसलाई विजेता पाउनेछ भन्ने चासो सर्वत्र छ। नेपाल आइडलका प्रोजेक्ट हेड सुरेश पौडेलका अनुसार विजेताले २७ लाख ५० हजार, फस्ट रनरअपले ५ लाख र सेकेन्ड रनरअपले ३ लाख नगद पुरस्कार प्राप्त गर्नेछन्। नेपालमा पहिलो पटक फ्रेन्चाइज गायन रियालिटी शोको सुरुवात गरी सिजन४ सम्म सफल बनाउन पाउँदा सम्पूर्ण टिम नै निकै खुसी भएको पौडेलले जानकारी दिए। उनले निर्देशकीय भूमिकामा रहेर नेपाल आइडललाई नेतृत्व गर्ने अवसर पाएकोमा पनि खुसी व्यक्त गरे। आइडललाई जिम्मा लिनु अवसरसँगै चुनौती पनि बराबरी नै महसुस गर्दै सिजन४ सम्म आउन सफल भएको बताए।"
स्यालहरुको मोर्चा कसेर हात्तीको सिकार गर्न सकिंदैन : अध्यक्ष ओली,काठमाडौं : नेकपा एमालेका अध्यक्ष केपी शर्मा ओलीले गठबन्धन केही नभएको र स्यालहरुको मोर्चा कसेर हात्तीको सिकार गर्न नसकिने बताए। अध्यक्ष ओलीले नेपाल कम्युनिष्ट पार्टी एमाले सम्पर्क समन्वय कमिटिद्वारा शनिबार काठमाडौंमा आयोजित कार्यकर्ता भेला तथा प्रशिक्षण कार्यक्रममा बोल्दै यस्तो बताएका हुन्। उनले कार्यक्रममा प्रचण्डलाई व्यङ्ग्य गर्दै माओवादीका जनप्रतिनिधि तथा कार्यकर्ताहरु एमालेमा प्रवेश गर्दै गरेको बताए। हामीबाट छुट्टिएर गएको पार्टी समाप्त भइसकेको र आफूहरुबाटै लगेको ४८ सिटको धाक लगाइरहेको भन्दै उनले नेकपा एकीकृत समाजवादीलाई पनि व्यङ्ग्य गरेका छन्। उनले ६० वर्षका माथिले कांग्रेसलाई भोट नहाल्ने बताए।
पर्यटनमन्त्री आलेले महाभारतका दुर्योधनसँग गरे केपी ओलीको तुलना,"काठमाडौं: संस्कृति पर्यटन तथा नागरिक उड्डयनमन्त्री प्रेमबहादुर आलेले प्रतिपक्षी दलका नेता केपी ओलीको घमण्ड र अहंकार आगामी वैशाख ३० गते जनताले तोड्ने दाबी गरेका छन्। शनिबार राजधानीमा आयोजित गौरिशंकर मिडिया प्रालिको कार्यक्रमलाई सम्बोधन गर्दै मन्त्री आलेले एमाले अध्यक्ष ओलीको तुलना महाभारतका दुर्योधनसँग गरे। महाभारतको दुर्योधन र हाम्रो नेपालको राजनेता भनाउँदो केपी ओलीलाई दाज्यो भने अहंकारमा कुनै कमी छैन। कुनै फरक छैन। जनताले ३० गते यसको जवाफ दिनेवाला छन्, उनले भने। आलेले ओलीकै घमण्डका कारण नेकपा एकीकृत समाजवादीको जन्म भएको जिकिर गरे। एमाले र माओवादी मिलेर नेकपा बनेको थियो। आज कसै व्यक्तिको अहंकारले संघको सरकार पनि गयो। प्रदेश सरकार पनि गयो, उनले भने, अझै त्यो व्यक्तिले आउँदो वैशाख ३० को निर्वाचनमा ६० प्रतिशत गाउँपालिका नगरपालिका महानगरपालिका जित्छु भन्ने घमण्ड गरेको छ। त्यो घमण्डमा जनताले जवाफ दिनेछन्। ओलीले प्रधानमन्त्री हुँदा बतासलाई कौडीमा भाउमा नारायणहिटी राजदरबार बुझाएको, भारतले अनुदानमा हिन्दू धर्मावलम्बीका लागि बनाइदिएको पशुपतिको गौशाला पनि कौडीको भाउमा दिएर सम्पदा मासेको आरोप लगाए। म एउटा मगरको छोरो जोगाउन लागेको छु। म जति समय कुर्सीमा बस्छु जनताको शिर ननिहुरिने गरी काम गर्छु, उनले भने। मन्त्री आलेले दोलखाको फिल्म सिटी तीन वर्षभित्रै सम्पन्न गर्न बजेट अभाव हुन नदिने आश्वासन दिए। उनले सञ्चारकर्मीलाई आफ्ना कार्यमा खबरदारी गर्न पनि अनुरोध गरेका थिए।"
खान पकाउन पानी कुर्दै बस्ने गाउँ,"तुलसीपुर : स्मार्ट सिटीको नाम दिइएको तुलसीपुर बजारदेखि १३ किलोमिटर दूरीमा रहेको कल्लेबल्लेका बासिन्दा अहिले पानी नपाउँदा काकाकुल बनेका छन्। धारा जडान गरिएको छ। घरअगाडि नै पाइप पुगे पनि पानी आउँदैन। बर्सातमा पानीको सहज आपूर्ति हुने भए पनि हिउँदमा भने तुलसीपुर उपमहानगरपापिलका३का आधा दर्जन गाउँ काकाकुल हुन्छन्। धारामा पानी नआएपछि तीन घण्टा हिँडेर खेलाबाट पानी ल्याउनुपर्छ। खोलामा पनि पालो पाउन गाह्रो पर्छ। धारामा कहिले आउँछ, कहिले आउँदैन, अम्वास निवासी शशिकला विकले भन्नुभयो, धारामा पानी नआएपछि खोलामा गएर ल्याउनुपर्छ, त्यहाँ पनि पालो कुर्नुपर्छ। सडक र विद्युत् पुगे पनि सहजै खानेपानी पुग्न नसकेको उहाँको गुनासो थियो। घरमा पानी सकिएको हुन्छ, पानी ल्याएपछि मात्र खाना पकाउने तयारी हुन्छ, विकले भने, तर कहिले १२ बजेसम्म पनि पानी ल्याई नपुर्याउँदा त्यतिबेलासम्म खान पकाउन सकिँदैन। गाउँका सबै मान्छे २३ घण्टा हिँडेर धारेखोला गएर पानी ल्याउने गर्छन्। त्यहाँ पनि पालो पाइँदैन। मुहान सानो भएकाले पहिले गएकाले मात्र पानी पाउँछन् तर पछि गएकाहरुले पानी पाउन पनि मुस्किल हुने गरेको अर्का स्थानीयवासी सावित्रा विकले बताए। पानी ल्याउन हामी राति ३ बजे उठेर जानुपर्छ, जो अघि गयो, उसैले पानी पाउने र पछि गएकाले पानी पनि नपाउने अवस्था छ, उनले भने, पानी ल्याउनलाई राति नै उठ्नु पर्छ। पालो पाएपछि ६ बजे घर पुगिन्छ, नत्र भने १०११ बज्ने गरेको उनीहरुको गुनासो छ। त्यहाँ थापानी र घुटघुटेबाट पानी ल्याउने गरिएको छ । त्यहाँ गाउँका दुईवटा ट्याङ्की छन्। तीमध्ये एउटा ट्याङ्कीको कल्लेबल्ले र अर्को ट्याङ्कीको अम्बासमा पानी पठाउने गरिन्छ। हिउँदमा पानी नपाउने समस्याले वर्षौंदेखि आफूहरु आजित भएको स्थानीयवासी मालबहादुर वलीले बताए। पटकपटक निर्वाचनको समयमा पानी ल्याइदिने आश्वासन दिने गर्छन्, उनले भने, त्यसपछि फर्केर पनि नआउने अवस्था छ, अब निर्वाचन हुन लाग्यो नेताहरुले पानी, सडक, विद्युत्लगायत सपना बाँढ्न थालेका छन्। अहिले त्यहाँ सडक र विद्युत् पुगेको छ। विद्युत् पनि वर्षा लाग्ने बित्तिकै जाने गर्छ। दुई वर्ष अघि यहाँ विद्युत् जडान गरिए पनि बेलाबखत बत्ति जाने, आउने समस्या भइरहन्छ। एउटा रूख ढल्यो कि विद्युत् बन्द हुन्छ, त्यसलाई मर्मत गर्न कसैको पनि चासो हुँदैन, स्थानीय अगुवा लीलामणि बाँठाले भने, सडकको पनि बर्सातमा त्यस्तै समस्या हुन्छ । कल्ले, बल्ले, टुनापानी, नाउला, अम्बास, शीतधारालगायत गाउँमा खानेपानी पुर्याउनका लागि पहल थालिरहेको तुलसीपुर उपमहानगरपालिकाका प्रवक्ता सूर्यबहादुर डाँगीले बताए।"
उल्लासमय होली,"पहाडमा रङ दल्ने होइन, चीर बालेर खरानीको टीका लगाउने र धुलो उडाउने प्रचलन थियो। त्यहाँ घर फागु र वन फागु मनाउने चलन थियो। मिथिलामा होली हुर्दङ समता र समानताको पर्व होली मिथिलामा शनिबार मनाइँदै छ। संघीय राजधानी काठमाडौंलगायत देशका अधिकांश भागमा होली बिहीबार र शुक्रबार मनाइयो। जनकपुरसहित मिथिलाञ्चल क्षेत्रमा भने होली शनिबार मनाइयो। मिथिलामा होलीको हुर्दङ फागुन महिनाको प्रारम्भसँगै हुन्छ। ऋतुरात वसन्तको आगमनसँगै यस क्षेत्रमा मिथिलानीहरू फगुवा गाउन थाल्छन्। वसन्त पञ्चमी सुरु भएपछि हुने कुनै पनि उत्सव, त्योहार, विवाह वा अन्य समारोह आदिमा फगुवाको रौनकता पाइन्छ। भगवान्का गीतहरूमा पनि फागुलाई प्राथमिकतामा राखेर गाइन्छ। रंग र अबिर खेल्ने दिन भने फागु पूर्णिमाको भोलिपल्ट हुन्छ। यो अन्य भेगभन्दा अलि पृथक् छ। यसको तादात्म्यता मिथिला माध्यमिकी परिक्रमासँग जोडिएको छ। १५ दिवसीय परिक्रमाको १४ दिनको यात्रा सकेर हजारौं यात्री जब अन्त्यमा जनकपुर आइपुग्छन्। तब यहाँ परिक्रमावासीको खुट्टाले उडेको धुरा (धूलो) उडाएर यहाँ होली खेल्ने मान्यता छ। जनकपुरमा फागुन शुक्ल चतुर्दशीको मध्यरातमा सम्मद जलाइन्छ। राक्षसी र तामसी प्रवृत्तिविरुद्ध सात्विक प्रवृत्तिको जित भएको प्रतीकका रूपमा सम्मद जलाउने परम्परा छ। श्रीमद् भागवत महापुराणमा वर्णन भएअनुसार सत्ययुगमा दैत्यराज हिरण्यकशिपुले विष्णुभक्त आफ्ना छोरा प्रह्लादलाई मार्न विभिन्न जालझेल र षड्यन्त्र गरे। उनले प्रह्लादलाई हात्तीको खुट्टा तल कुल्चिन लगाए। अनेक प्रयास गरे पनि उनी मरेनन्। अन्त्यमा, हिरण्यकशिपुले आगोमा नपोल्ने अभय वस्त्र वरदान पाएकी बहिनी होलिकालाई छोरा प्रह्लादलाई मार्ने जिम्मेवारी दिए। होलिकाले अभय वस्त्र लगाएर आफ्नो काखमा प्रह्लादलाई राखे। उनी अग्निकुण्डमा प्रवेश गरिन्। तर, भक्त प्रह्लादको असीम भक्तिले होलिकाको दुष्ट मनसायलाई पूरा हुन दिएन। अग्निले लपेट्दै जाँदा निकै वेगमा वायु बग्न थाल्यो। होलिकाको शरीरबाट अभय वस्त्र उछिट्टिएर प्रह्लादको शरीरमा बेरियो र होलिका आगोमा भष्म भइन्। असुरी प्रवृत्तिमाथि भक्तिको जित भएको खुसीयालीमा प्रत्येक वर्ष फागु पूर्णिमाको राति होलिका दहन गर्ने परम्परा छ। सोहीअनुरूप जनकपुरमा पनि होलिका दहन गर्ने गरिन्छ। होलिका दहन र अन्तरगृह परिक्रमा सम्पन्न भएर परिक्रमा यात्रीहरू गाउँघर फर्किन्छन्। पूर्णिमाका दिन सबै घर फर्किएपछि भोलिपल्ट होली मनाउने प्रचलन छ। मिथिलामा फगुवालाई हर्षोल्लासको रूपमा मनाइन्छ। यस भेगमा होली पर्वलाई रामजानकीसँग जोडेर मनाउने गरिन्छ। त्यसैले यसको महŒव अझ बढ्ने गरेको छ, साहित्यकार अशोक दत्त भन्छन्, धर्मसँग प्रत्यक्ष जोडिएकाले अन्य स्थानभन्दा पृथक् होली जनकपुर क्षेत्रमा मनाइन्छ। यहाँको मान्यता छ कि रामसीताको विवाहपश्चात् यस भूभागमा रंग अबिर खेलेर खुसी, स्नेह र सद्भावको होली मनाइएको थियो। सोही कारण मिथिलामा होली विशेष हुने उनको बुझाइ छ। अर्को व्यावहारिक पक्ष के हो भने १५ दिनसम्म सयौं गाउँबाट मध्यमा परिक्रमामा सहभागी भएका श्रद्धालु पूर्णिमाका दिन जनकपुर आएर विश्राम गर्छन्। होली घरपरिवारसँग सद्भाव बाँड्ने पर्व पनि हो। त्यसैले सबै घर फर्केपछि पूर्णिमाको भोलिपल्ट हर्षोल्लासका साथ जनकपुरमा होली मनाउने गरिन्छ। माता सीता जुन धर्तीबाट प्रकट भएकी छन्। त्यो धर्ती नै श्रेष्ठ मानिएको छ। मुख्य कुरो यो हो, साहित्यकार धीरेन्द्र पे्रमर्षि भन्छन्, त्योभन्दा पनि बढी भन्ने हो भने मिथिलाञ्चलमा माता सीतालाई बहिनीको रूपमा मानिन्छ। होली माटोसँग जोडिएको पर्व हो। समाजका सबैभन्दा तल्लो वर्गका व्यक्तिहरू पनि होलीमा जम्छन्। मनले रङ, अबिर र माटो खेल्छन्। जति पनि विभेद छ यस पर्वमा समाप्त हुन्छन् भन्ने जनविश्वास छ। सोही कारण माटोसँग गहिरो सम्बन्ध रहेको हुँदा यो पर्व मिथिलामा विशेष हुन जान्छ, प्रेमर्षि थप्छन्, संसारका विद्वान्हरूले मिलेर बनाउने पञ्चांगलाई पनि जनकपुरमा परिवर्तन गरेर मिथिला मध्यमा परिक्रमालाई आधार बनाई होली मनाउने परम्परा रहिआएको छ। परम्पराअनुसार एक रातमा एक घरमा मात्रै होली खेल्ने गरिन्छ। जुन घरमा होली खेल्यो, त्यही घरमा खाना खाने र रातभर होली खेल्ने प्रचलन छ। मिथिला मात्रै मैथिली भाषी क्षेत्र नभई नारायणी नदीभन्दा पूर्वको समस्त तराई भूभागलाई मिथिला मानिन्छ। यसको ऐतिहासिक साक्षी पनि छ। विष्णु पुराणमा मिथिलाञ्चल क्षेत्रको वर्णन यसरी स्पष्ट उल्लेख गरिएको छ। मिथिलामा वसन्तपञ्चमीपछि होलीको गायन परम्परा सुरु हुन्छ। जसमा उल्लाससँगै वेदना, संघर्ष र पीडाका स्वरहरू पनि मुखरित हुन्छन्। मात्रै पुरुषवर्गको नभई यसमा महिलाहरूको पनि विशेष भूमिका रहने गर्छ। मिथिलाञ्चलको सन्दर्भमा होली पर्व उन्मुक्ति र स्वतन्त्रताको प्रतीक पनि रहेको कवियित्रि पुनम झाको ठम्याइँ छ। मैथिल समाजमा महिलालाई घुम्टोमा राख्ने परम्परा पनि छ। उनीहरू खुलेर भावना, वेदना वा पीडा घरपरिवार वा समाजसामु राख्नबाट वञ्चित हुने भएकाले ती कुरा फगुवा गीतका माध्यमले बाहिर ल्याउँछन्, उनी भन्छिन्। रत्यौलीको प्रतिउत्तर दिने पर्व संस्कृतिविद् राजेन्द्र आचार्यलाई अहिलेको होली खासै लाग्दैन। उनले जुन संस्कृतिका साथ होली मनाए, त्यो करिब नासिएको छ। लुम्बिनी प्रदेशका १२ जिल्लामा दुई दिन होली पर्व मनाइन्छ। पहाडका ६ जिल्लाले पूर्णिमाका दिन होली मनाउँछन। तराईमा परेवाका दिन होलीको रमझम हुन्छ। तर यी दुवै दिन पुराना सांस्कृतिक परम्परा देखिँदैन। पहाडमा होलीमा रङ खेल्ने प्रचलन थिएन। डम्फु नचाउँदै गीत गाउने नाच्ने अनि चीर बालेर त्यसको टीका लगाउने संस्कृति थियो। गुल्मीमा यो संस्कृति अहिले केही मानिसले अवलम्बन गर्छन्। तर अबिर लगाउने संस्कृतिले पहाडको संस्कृतिलाई बिर्साइदियो। अबिर संस्कृति मिथिलाबाट आएको उनी बताउँछन्। पहाडमा रङ दल्ने होइन, चीर बालेर खरानीको टीका लगाउने र धुलो उडाउने प्रचलन थियो, उनी भन्छन्। पहाडमा घर फागु र वन फागु मनाउने चलन थियो। ती फागुमा पौराणिक राम, कृष्णका कथाहरू गीतका रूपमा गाइन्थ्यो। घर फागुमा सभ्य गीतहरू गाइन्थे। वन फागुलाई रत्यौलीको प्रतिउत्तर दिने पर्व नै भनिन्थ्यो। बिहेको रत्यौलीमा महिलाहरूले जसरी अश्लील गीत गाउँथे। वन फागुमा पुरुषहरूले रत्यौलीको प्रतिउत्तर दिन्थे। रत्यौलीमा पुरुषहरूले लुकेर हेरे जस्तै बन फागु महिलाले लुकेर हेर्थे। बन फागु जंगलमा गाइन्थ्यो। जहाँ पुुरुषहरू मात्रै जान्थे। दिनभरि फागु खेलेकाहरू साँझ चीर जलाउँथे। त्यसैको टीका लगाउँथे। होली संस्कृतिको अध्ययन गरिरहेका संस्कृतिविद् आचार्य भन्छन्, गुल्मी, अर्घाखाँची, पाल्पा र प्यूठानमा यो संस्कृति थियो। तर अहिले यी संस्कृति एकाध स्थानमा पाइन्छ। फागुमा डम्फो बजाइन्थ्यो। त्यसलाई घुमाएर नाचिन्थ्यो। मैथिली भाष्य मिसिएका गीतहरू गाउने गरिएको उनले संकलन गरेका गीतहरूले प्रष्ट्याउँछ। मानिस रङ खेल्न थालेपछि चीर बाल्ने चलन हराउँदै गयो। धूलो उडाउने संस्कृति पुस्तान्तरण नै हुन पाएन। पाल्पामा घरघरमै पुगेर होली खेल्ने प्रचलन थियो। बाजाको तालमा हुने संस्कृतिमा मानिसहरू झुमेर नाच्ने गर्थे। पाल्पाली समाजले बुटवलमा यो संस्कृतिलाई जोगाउने प्रयत्न गर्दै आएको छ। समाजले हरेक होलीमा पाल्पाकै संस्कृति झल्किने गरी बाजागाजासहित बुटवलमा होली कार्यक्रम गर्छ। सहरमा होलीका पौराणिक गीतहरू सुनिँदैनन्। युवापुस्ता मात्रै होलीमा रमेको देखिन्छ। अबिर हान्ने गलत प्रवृत्तिले पुरानो पुस्ता होली नै नखेल्ने संस्कृतिविद् आचार्य बताउँछन्। लुम्बिनी प्रदेशका तराईका ६ जिल्लामा होलीका फरक रौनक हुन्छ। तर यहाँ पनि संस्कृतिलाई भुल्दै गएको संस्कृतिविद्हरू बताउँछन्। पुस्तान्तरण अभाव र युवाले देखासिकीले होलीका मौलिक गीतहरू हराउँदै गएका छन्। होलीको मुख्य गीतको रूपमा रहेको जोगिरा लोप हुने अवस्थामा छ। मृदङ, मजिरा, करताल, हार्मोनियम र डफला (एक प्रकारको डम्फु) का तालमा सुनिने जोगिरा गीत अहिले कतै कतै मात्र सुन्न पाइन्छ। रङ र अबिरमा मात्र सीमित रहेको होली मुख्यतः आपसी सद्भाव, भ्रातृत्व र उमंगको प्रतीकको पर्व हो। यो पर्वले सामाजिक छुवाछूत, जातीय भेदभाव, व्यक्तिगत रिसराग बिर्सिएर भ्रातृत्व भाव र समानताको सन्देश दिन पनि मनाइन्छ। होलीमा फगुवा गीत गाउने, सम्भवतः जलाउने, गाउँभरिको घरघरमा गएर एक आपसमा रङ दल्ने, मिलन गर्ने, मटका फोड्नेलगायतको गतिविधि होलीको दिन वर्षको एकपटक देखिन्थ्यो। तर यस वर्ष यी दृश्यहरू नदेखिएको रूपन्देहीको लुम्बिनी सांस्कृतिक नगरपालिकाका राजेन्द्र यादव बताउँछन्। जोगिरा भनेको स्थानीय संस्कृतिलाई संरक्षण गर्न र गीतद्वारा आफ्ना दुःखसुख व्यक्त गर्ने एक ठाउँ हो। अहिलेको पुस्ताले यसलाई बिर्सिंदै गएको छ। यसको संरक्षणमा हामी आफैं लाग्नुपर्छ, स्थानीय वीरेन्द्र मिश्रा भन्छन्। लुम्बिनी सांस्कृतिक विरहा समूहले लुम्बिनीमा जोगिरा गाए पनि रूपन्देहीको अन्य क्षेत्रमा यसबारे जानकारीसमेत छैन। विशुद्ध रूपमा ग्रामीण होलीको महŒवसहित गाइने गीतको रक्षा गर्नुपर्छ। अन्य समयमा विरहका गीत गाए पनि स्मरणका लागि यस वर्ष जोगिरा गाएको यसलाई संरक्षण गर्न सबै पक्ष लाग्नुपर्छ, समूहका गायक राधेश्याम पालले भने। भारतीय संस्कृतिले फागुको परम्परालाई थिचोमिचो गर्दै गएको छ। भोजपुरी, अवध भाषीहरूमा रहेको संस्कृतिसमेत नयाँ पुस्ताले बिर्सिंदै गएका छन्। जोगिरा सररर  ! कुन तालमे ढोलक नाचे कुन ताल मजिरा कुन तालमे नटुवा नाचे कुन ताल नजारा के बोलो सररर, के बोलो सररर जोगिरा सररर फागु पुर्णिमा अर्थात् होली दिन गाइने गीत हो यो। यो वाक्यांशले तराई क्षेत्रको प्रतिनिधित्व गर्ने गर्छ। ढोलक अर्थात् चेप्टो खाले विशेष मादल, तराईको विशेष अनि मौलिक ढोलकको तालमा तराईवासीले कुनै पनि शुभकार्य या चाडबाड या समारोहको जनाउ गर्छन्। अनि यो होली या फागुमा जोगिराको चर्चा चल्छ। ठ्याक्कै यकिन गरेर जोगिराको अर्थ निकाल्न गाह्रो छ। तथापि जोगिरा त्यो हो जो रङ र भाङको तालमा हूल बनाएर एक टोलबाट अर्को टोल, आफन्तबाट अर्कोको घरमा पुगी मालपुवा, नरिवल तथा अन्य सुक्खा बदाम, छोकडा खाएर एक आपसमा रङ दलेर खुसीयाली साटासाट गर्छ। जोगी अर्थात् केही लिन र केही दिनसँग वास्ता नभएको, सुख र दुःखको झेलमा नअल्झिएको अनि सम्पूर्ण रूपमा साधुजस्तो अर्थात् सांसारिक बन्धनबाट टाढिएको मान्छे नै जोगिरा हो। पूर्वी तराईका राजवंशी, सन्थाल, मुसहर, थारू तथा अन्य विविध जातजातिलगायत पश्चिमी भेगका नेपाली तराईवासीसम्म दोस्रो दिन यो रंगीन चाड मनाउँदै छन्। नारद पुराण र भविष्य पुराणमा होलीको महŒव अनि चलनको चर्चा गरिएको छ। होलीमा खेलिने नीलो रङले मानवता र धैर्यलाई दर्शाउँछ भने पहेंलो रङ भगवान् श्रीकृष्णको प्रिय हो। सौभाग्यको सूचक रातो रङको प्रयोग पनि आज व्यापक छ। परिक्रमावासीको खुट्टाले उडेको धुरा (धूलो) उडाएर यहाँ होली खेल्ने मान्यता छ। जनकपुरमा फागुन शुक्ल चतुर्दशीको मध्यरातमा सम्मद जलाइन्छ। राक्षसी र तामसी प्रवृत्तिाविरुद्ध सात्विक प्रवृत्तिाको जित भएको प्रतीकका रूपमा सम्मद जलाउने परम्परा छ। शुक्ल पक्षको ठूलो चन्द्रको छत्रछायाँमा होलीका गीतहरू गाउँदै रातभरि विभिन्न कार्यक्रम आयोजना गर्ने चलन पनि अझै छ। धार्मिक मान्यतावाट अलग्ग बनाएर केवल उत्साह अनि सद्भावका रूपमा हेरेरै होला, नेपालीजन चाहे जुनसुकै धर्म या समुदायका हुन्, होलीमा एउटै आँगन र तालमा झुम्छन्। बालबालिकाले पिच्कारी अनि ससाना बेलुनका साथमा मज्जा लिन्छन्। तराईतिर बाँस काटेर त्यसका ढोडबाट बनाइएका पिच्कारी प्रयोगमा छन्। प्रयोग गरिसकेका पुराना प्लास्टिकका बोतलबाट बनाइएका पिच्कारी पनि हुन्छन्। वयस्कका लागि होली रङहरूले भ्रातृत्व र साहसको पर्व हो। तराई र पहाडसँग जोडिएको उदयपुर जिल्ला भित्री मधेसमा पर्छ। दुवै समुदायबीच अन्तरघुलनको बस्ती र समुदाय भएकै कारण उदयपुरमा सधैंजसो दोस्रो दिन होली भव्यताका साथ मनाउने गरिन्छ। राष्ट्रिय तथा स्थानीय कलाकारहरूको बेजोड प्रस्तुतिमा मनोरञ्जनात्मक कार्यक्रमसहित यहाँ होली मनाइएको छ। कोरोनाका कारण दुई वर्षदेखि मनाउन नपाइएकाले यस वर्ष भव्य ढंगले होली मनाइएको छ। बालबालिकादेखि ७० वर्ष उमेरका वृद्धवृद्धासमेत सडकमा निस्किएर होली मनाए। मृत होलीको रौनक अन्य समुदायको भन्दा रानाथारू समुदायले होली पर्व पृथक् तरिकाले मनाउने गरेका छन्। रानाथारू समुदायको प्रमुख पर्वको रूपमा रहेको होली पर्व ३८ दिनसम्म मनाइने गरिन्छ। रानाथारू समुदायको होली माघ पूर्णिमादेखि सुरु हुन्छ। रानाथारू समुदायमा दुई चरणमा होली पर्व मनाइने गरिन्छ। पहिलो चरणअन्तर्गत माघ पूर्णिमादेखि फागुन पूर्णिमासम्म जिउँदो होली मनाइन्छ। त्यसपछिका आठ दिनको समय मृत होली मनाउने प्रचलन छ। यसपछि रानाथारू समुदायमा बल्ल रौनक छाउँछ। गाउँभरिका महिला, पुरुष, वृद्धदेखि बालकसम्म सबैजना होलीमा रमाउँछन्। होली खेलेकै घरमा खाना खाने र रातभरि होली खेलेर रमाइलो गर्ने कञ्चनपुरको भीमदत्त नगरपालिका१४ की केशमती राना बताउँछिन्। पछिल्लो समय भने रानाथारू सुमदायमा होली पर्व छोटिँदै गएको उनको भनाइ छ। पुरुषहरू रोजगारीका लागि बाहिर जान्छन्। घरमा भएका केटाकेटीसमेत पढाइ या अन्य काममा व्यस्त हुन्छन्, उनी भन्छिन्, एक महिनासम्म खेलिने होली छोटिँदै गएको छ। अहिले एकदुई दिनमै सीमित भएको छ। रानाथारू समुदायका जानकारहरूका अनुसार हिरण्यकश्यपुले विष्णु भगवान्का भक्त आफ्नो छोरा प्रल्हादलाई अग्निमा नजल्ने वरदान पाएकी बहिनी होलिकासँग काखमा राखेर जलाउने भनी आदेश दिएका थिए। प्रल्हादले पनि बुवाको कुरा नकाटी फुपू होलिकाको काखमा बसे। जब होलिकालाई आगो लगाइयो, त्यस समय होलिका जलेर खरानी भइन्। प्रल्हादलाई अग्निले केही गर्न सकेन। त्यस दिनदेखि असत्यमाथि सत्यको विजय भयो भनेर रानाहरूले होली पर्व मनाउँछन्। होलीको गीतमार्फत मथुराबाट होली मगाउने प्रचलन पनि छ। परम्परागत रुपमा मनाइँदै आएको होली १ महिना ८ दिनसम्म खेलिने भीमदत्त निवासी सोमन रानाको भनाइ छ। हामीले परम्परागत पहिरनमा होली खेल्ने गरेका छौं उनी भन्छन्, विगतजस्तो रातभरि अचेल खेलिँदैन। मान्छे पनि थोरै हुन्छन्। परम्पराअनुसार एक रातमा एक घरमा मात्रै होली खेल्ने गरिन्छ। जुन घरमा होली खेल्यो, त्यही घरमा खाना खाने र रातभर होली खेल्ने प्रचलन छ। पूर्णिमाको दिन होली दहनपछि आठ दिन मृत होली मनाइन्छ। होली दहन गरेको ठाउँमा चामल चढाएर सुस्वास्थ्य र दीर्घायुका लागि आशीर्वाद माग्ने चलन रहेको कैलाशु राना बताउँछन्। महिलाहरूले घगरिया, अङिया, फतुई (सिक्काको माला) र पुरुषले घगिया पहाना, तुल फेरा (परम्परागत पहिरन) लगाएर रातभरि होली खेल्ने प्रचलन छ। पछिल्लो समय डिस्को डिजेमा मात्रै सीमित हुने र होली खेल्ने समय पनि छोटिँदै गएको प्रति भने पाका राना समुदायले चिन्ता व्यक्त गर्न थालेका छन्। होरीको उद्गम कुमाउ गढवाल होरी (होली)लाई अछामको महत्वपूर्ण पर्वका रूपमा लिने गरिन्छ। होलीलाई स्थानीय भाषामा होरी भनिएको हो। परापूर्वकालदेखि नै अछामीले होरी मनाउँदै आएका छन्। दसैं तिहारमा समेत सहरमै बस्ने स्थानीय यतिबेला घर फर्किएर होरीमा सहभागी हुन्छन्। भारतमा रोजगार गर्दै आएका ज्योति र उनका छोरा भरत लुहार होरी खेल्नकै लागि भारतबाट गाउँ आएका छन्। हामीलाई दसैं तिहारले खासै अर्थ राख्दैन, ज्योति भन्छन्, होरीमा परिवार, आफन्त सबैसँग भेटघाट हुन्छ। दुःखसुख साटासाट हुन्छ। दाजुभाइसँग होरी खेलमा सहभागी हुन पाउँदा भारतमा नोकरी गर्दाका सबै दुःखपीर बिर्सिन्छौं। बूढापाकाका अनुसार अछाममा ३ सय वर्षअघि होरी खेल्ने चलन सुरु भएको हो। ४० वर्षपहिले जनजिब्रोमा बोलिने भाषामा गीतको रचना गरी स्थानीयकरण गरिएको थियो। होरी खेलको पहिरन पनि बिशेष हुन्छ। पुरुषले सेतो भोटोसहित जामा, पछाडि कुमदेखि खुट्टासम्म पुग्ने गरी पिठ्यूँमा सेतो चदर पहिरनु पर्छ। टाउकामा पघरी बाँध्नुपर्छ। दिदीबहिनी, श्रीमती र आमाले माला पहिराई दिने गर्छन्। होरी खेल खेल्दै एकजनाले लयात्मक देउडा गाउँछन्। त्यही गीतलाई खेलमा सहभागीहरूले पछ्याउँछन्। खेल प्रारम्भ गर्नुलाई पैट्याउनु भनिन्छ। अछामीले यो पर्वलाई विशेष रूपमा लिने हरेक बर्ष होरीमा देउडा गाउँदै आएका प्रभा धम्कोटका पूर्वप्रधानाध्यापक कुलबहादुर कुँवर बताउँछन्। एक हप्ता अघिदेखि नै होरी खेल्ने गरिन्थ्यो। पूर्णिमाको दिन समापन हुन्थ्यो। तर केही वर्षयता होरी खेल्ने प्रांगणमा छिटफुट रूपमा मात्र पुरुषहरू जामा लगाए खेल्न आउँछन्, उनले भने, पुरुषहरू जति रोजगारका लागि बिदेसिएका छन्। गाउँघरमा बूढापाका मात्र छन्। युवा लोकसंस्कृति जगेर्नामा लाग्नुपर्छ। होरीमा गाइने देउडा रामायणबाट सुरु हुन्छ। नेपालको चारधाममध्येको एकधाम वैधनाथधाममा महाशिवरात्रिको मेलाको भोलिपल्ट बिहान देउडा खेली होरी खेलको शुभारभ्भ हुन्छ। खलिफाले होरी खेल्ने प्रागणमा बाजा ढोल बजाउन थाल्छ। ढोल बज्न थालेछि खेल्ने र दर्शक भेला हुन्छन् र गोलो घेरा बनाई होरी सुरु गर्छन्। होरी खेलको उद्गमस्थल कुमाउ गढवाल नै हो। १७५० साल आसपासमा सोमवंशी राजा भान शाहले ससुराल कुमाउ गढवालबाट राजाको तालमा होरी देउडा खेलाएका थिए। जिताउरे दमाई र होरीका गीतको वही झिकाइ शीतकालीन दरबार कालीमाटीगढी नजिकै रहेको वैधनाथ मन्दिरको पूजाअर्चना गरी उनले होरी खेल खेलाउने अभ्यास गराएका थिए। तीन दिन मनाइन्छ होली पहाड र हिमालमा फाल्गुण शुक्ल पूर्णिमाका दिन होली पर्व मनाइन्छ। मधेस प्रदेशमा पूर्णिमाको भोलिपल्ट होली मनाउँछन् भने मिथिला क्षेत्र जनकपुरधाममा गरिने माध्यमिकी परिक्रमा सम्पन्न गरेर त्यसको भोलिपल्ट होली मनाउने अथवा तेस्रो दिन मनाउने परम्परा छ। जनकपुरधाम आइपुगेको परिक्रमा अन्तर्गृह परिक्रमा गरेर यस वर्ष शनिबार होली मनाउने तयारी रहेको संस्कृतिविद् सुरेन्द्र लाभ बताउँछन्। होलीको सबैको आआफ्नो विशिष्ट परम्परा छ, उनी भन्छन्। उनका अनुसार हरेक वर्ष तिथिअनुसार जनकपुर र तराईका भेगमा कहिलेकाहीँ एकैदिन होली पर्छ। तर यसपटक भने फरक दिन भोलिपल्ट शनिबार मात्र होली परेको छ। तर, सरकारले दुई दिन मात्र बिदा दिन्छ। यसपटक त शनिबार परेकाले बिदा छ। धार्मिक ग्रन्थहरूमा फागुपूर्णिमा एकदिन मात्रै मनाउने उल्लेख छ। तर पनि यसलाई दुई दिन स्वीकार गरिएको छ। सरकारले पनि दुई दिन बिदा दिने गरेको छ। संस्कृतविद्हरूका अनुसार पहाडमा फागुपूर्णिमा र तराईमा होली फरक दिन मनाउनु स्वाभाविक छ। एउटा पूर्णिमाको दिन जुन पहाड हिमालमा र अर्को साँझ होलिका दहन गरिसकेपछि भोलिपल्ट त्यसैको खुसीयालीमा होली पर्व मनाउँदै आएको हो। संस्कृतिविद् तेजेश्वरबाबु ग्वंगः विगतको होली सम्झँदै वर्षौं पहिला राजाको होली भन्ने प्रचलन रहेको बताउँछन्। सबै राजाको नाममा हुन्थ्यो, नेवारी भाषामा गाउने गीत सुनाउँछन्। राजाको होली, त्रेता युगको तरुनी, भाग्नुपर्ने गरेर किन हेर्न आएकी, उनी गीत सम्झन्छन्। उनी पहिला उपत्यकामा नेवार मात्र रहेको बताउँछन्। उनका अनुसार पहिला र अहिलेको होलीमा धेरै फरक छ। बाँसको ढुङ्ग्रोको पिच्कारी हुन्थ्यो। रङ सक्कली थिए। अहिले केमिकल भएको रङको प्रयोग हुन्छ जसले छालालाई असर गर्छ। ठूलाबडा कर्मचारी होली खेल्न राजाकहाँ दरबार पुग्थे। सिंहदरबारमा बोराका बोरा रङ आउँथे। सेतो दौरा सुरुवाल लगाएर जानुपर्ने प्रचलन थियो। सबै जान पाउँदैनथे। उनी सम्झन्छन्। संस्कृतिविद् जगमान गुरुङ अहिलेको होली अभद्र भएको बताउँछन्। राम्रो तरिकाले तयार पारिएका रङ र अबिरले छालाको रोग निवारण गर्छ भन्ने मान्यता थियो। बालिएको चीरको धुवाँबाट धेरै रोगका कीटाणु निर्मूल पर्वको आयुर्वेदिक महत्व हुन्थ्यो। उनका अनुसार वनस्पतिका रङ हुन्थे, ढुंगा पिनेर रङ बनाउने रातो कालो माटो, कमेरो पिठोले खेल्ने प्रचलन थियो। अबिर त पछि मुसलमान समुदायले अरबबाट ल्याएको उनको बुझाइ छ। रङ्गी फगुवा उमाशंकर द्विवेदी दधीचि ऋतुअनुसारका कठिन दिनहरूलाई सुखमय बनाउन पुर्खाहरूले वर्षभरिकै विभिन्न महिनामा विभिन्न खाले व्रतत्योहार तथा चाडपर्वको विधान कल्पना गरे। निश्चयतः नेपाल मुख्यतः हिन्दू बहुल धर्मावलम्बीको बासस्थल हो। सोही धर्मानुसार तिनको कल्पना गरिएको थियो। जुन विभिन्न देवीदेउताको पूजाअर्चना, व्रततपस्या गर्न निर्धारित गरियो। दसैं शक्तिस्वरूपा भगवती दुर्गाको आराधनाका लागि, तिहार धन, ऐश्वर्य दायिनी लक्ष्मी माताको पूजनका लागि, श्रीपञ्चमी विद्यादायिनी माता सरस्वतीको भक्तिका लागि गर्ने कल्पना थियो। शिवरात्रि शंकर महादेवलाई खुसी पार्न, एकादशी, सत्यनारायण कथा आदि विष्णु भगवान्को प्रसन्नताका लागि तथा अन्य व्रतत्योहार तथा चाडपर्व र उपवास विभिन्न देवीदेवता प्रसन्न पार्ने कल्पनामा गरिएको थियो। निःसन्देह देवीदेवताको पूजाअर्चना निश्चित रूपमा पूर्ण आस्था तथा तपस्याको रूपमा गर्नुपर्ने हुन्छ। जुन जनसाधारणका लागि कष्टसाध्य हुन्छ। चाडपर्वमा पुर्खाहरूले जीवनमा रस भर्ने खालको एउटा रमाइलो उत्सवको कल्पना गरेका थिए, जसलाई होली भनियो। फगुवा, होलिकोत्सव, रङ्गोत्सव तथा बसन्तोत्सव नामले पनि चिनियो। होलाष्टकको दिनदेखि सुरुवात भएर फागुन पूर्णिमाको दिन होलिका दहन हुन्छ। होलिका दहनलाई भोजपुरी भाषामा सम्हत जरावल भन्छन्। सम्हत भनेको वास्तवमा भोजपुरी भाषामा सम्बत्को अप्रभंश शब्द हो। फाल्गुण पूर्णिमाको दिन चालू सम्बत्लाई पोलेर समाप्त पारी नयाँ संवत्सरको स्वागतको रूपमा फगुवा मनाउने परम्परा छ। सम्भवतः त्यसै कारण तराईमा होली पहाडको होलीभन्दा एक दिन पछि मनाइन्छ। वस्तुतः पहाडको होली फाल्गुण पूर्णिमाको दिन मनाइन्छ भने तराईमा होली चैत्रको प्रतिपदाको दिन मनाउने चलन छ। चैत्र कृष्ण पक्ष एकम्को दिन बिहान भष्म भएको सम्हतको खरानीको टीका निधारमा थपेर ढुण्डा राक्षसीको आशीर्बाद पाई त्यसै दिनदेखि सुरु हुने नयाँ संवत्सर मंगलमय होस् भन्ने जनविश्वास छ। अश्लील शब्दहरूको गायन गर्नाले ती ढुण्डा राक्षसी वा होलिका राक्षसीलाई तृप्ति हुन्छ। उनले सुखसमृद्धिका लागि जनमानसलाई आशीर्वाद दिन्छिन्। वस्तुतः तराईमा त्यस दिनपछि मालपुवा तथा रगं, अबिर कुलदेवतालाई अर्पण गरिन्छ। प्रसादको रूपमा मालपुवा र अन्य मधुर मिठाईले मुख जुठो पारिन्छ। गाउँमा बस्ने धनीगरिब, ठूलासाना, साथीसित परस्परमा रअबिर खेलिन्छ। ढोल, डम्फु, झ्यालमजिराजस्ता वाद्यहरूको लोकधुनमा होलीको गीत नाच्ने गाउने प्रचलन छ। शुभकामनाको आदानप्रदान भएर फगुवा पर्वको समाप्ति हुने परम्परा छ। पुराना दिनमा फगुवा रगोंत्सवको रूपमा समाजका साना ठूला सबै वर्गबीच हर्षोल्लास, आपसी भाइचारा र सौहाद्र्रताका साथ मनाइन्थ्यो। दिनको मध्याह्नदेखि फगुवाका गीत गाउनेहरूको मण्डली पारम्परिक बाजाका साथ प्रत्येक गृहस्थको घरद्वारमा गई बिछ्याइएका बिछ्यौनामा बसी सुरतालका साथ फगुवा गाउने गर्थे। त्यसपछि घरमुलीले त्यस्ता मण्डलीमा सामेल भएर आएका प्रत्येक सदस्यलाई रगं, अबिर लगाई मसला (बदाम, छोहडा, नरिबल, किसमिस, सुपारी, सुकमेल) बाँडिदिएपछि मण्डलीको बिदाइ हुन्थ्यो। बिदाइ भएपछि मण्डली बसेको ठाउँबाट उठेर बाजा बजाउँदै गाउँथे सदा आनन्द रहे यही द्वारे मोहन खेलस होरी हो सदा आनन्द रहे यही द्वारे। अर्थात् यस घरद्वारमा सदैव आनन्द रही रहोस्, मोहन! (भगवान् श्रीकृष्ण) यसैगरी हरेक वर्ष फगुवा खेलिरहुन्। यस्तै गीत गाउँदै अर्को गृहस्थको घरद्वार जान हिँड्थे। फगुवा भद्र तथा शालीनतापूर्वक मनाइन्थ्यो, गाइन्थ्यो। फगुवाको आफ्नै किसिमको ताल मात्रा तथा रस हुन्थ्यो। राम रसको फगुवा, कृष्ण रसको फगुवा तथा लोक रसको फगुवा मात्र गाउँथे। रामरसको फगुवाका केही वानगीहरू प्रस्तुत छन् लडिका राम धनुष कइसे तुरिहन, हंसेला जनकपुर के लोग होहो हो। अर्को वानगीदुनु भाइ रोवेला कदम तर, सिया जानकी के ले गइले चोर होहो हो। तेस्रो वानगी राम खेले होरी, लछुमन खेले होरी, गढ लंकामें रावन खेले होरी होहो हो। कृष्णरसको फगुवामा व्रजभूमिमा श्रीकृष्णजीले गोपिनीहरूसित खेलेको होलीको प्रसको वर्णन रहेको हुन्थ्यो भने लोक रसको फगुवामा शृंगार रसको प्रधानता रहन्थ्यो, जोगीरा सरररको लयमा कवित्तको बाहुल्य हुन्थ्यो। अश्लीलता तथा उच्छृंखलता भने पटक्कै हुँदैन्थ्यो। गाउँको प्रत्येक गृहस्थको द्वारद्वारमा रातिसम्म फगुवा गीत गाउँथे। त्यसपछि आआफ्नो घर फर्किने बेलामा मण्डलीका सदस्यहरूले धुलो उडाएर फगुवाको समाप्ति गरी चैतावर गाउँदै फर्किन्थे। त्यसबेलादेखि चैत्र लागेको जनधारणा रहन्थ्यो। वर्तमान समयको फगुवाको रूप र तथा माहोल आमूल परिवर्तन भइसकेको देखिन्छ। आपसी भाइचारा, सौहार्द्रता तथा शालीनताले फगुवाको नाममा अभद्रता, अश्लीलता तथा दुव्र्यसनको परिधान धारण गरिसकेको देखिन्छ। पुराना दिनहरूमा फगुवा लाग्नुभन्दा हप्तौंअगाडिदेखि खसीको मासुको बिक्रीका लागि सूची तयार हुन्थ्यो। एउटा गाउँभरिमा एउटा खसीको पनि मासुको खपत हुन सक्दैनथ्यो। अचेल फगुवाको दिन के गरिब, के धनी प्रायः प्रत्येक गृहस्थको घरमा एकएकवटा खसीको मासु खपत भएको तथ्य विद्यमान छ। हुनेखानेको घरमा फगुवाको अवसरमा बदाम, ओखर, सुकुमेल, केशर हालेर भाङको सेवन हुन्थ्यो। अचेल बियर र रक्सीको खोलो बगेको जस्तो सेवन भएको देख्न सकिन्छ। यस्तो स्थितिमा पुराना पारम्परिक फगुवा गाउने, डम्फ, मजिरा, ढोलक बजाउने कलाकारको मात्रा न्यून हँुदै गइरहेको स्थिति छ। अब गाउँमा फगुवा गाउने मण्डलीको अस्तित्व समाप्त प्रायः छ। फगुवाको दिनमा गाउँका प्रत्येक गृहस्थको द्वारद्वारमा गई आपसी सद्भाव आदानप्रदान गर्ने, फगुवा गाउने, रमाइलो गर्ने प्रथा लोप हुने स्थितिमा छ। यस्ता विकृतिप्रति जिम्मेवार को ? ढुण्डा राक्षसीले कल्याण गरुन्। रङ्गी फगुवा!"
चालु आर्थिक वर्षको सात महिनामा सात अर्बको फलफूल आयात,"काठमाडौं : चालु आर्थिक वर्षको पहिलो सात महिनामा फलफूलको आयात अकासिएको छ। सो अवधिमा रु ६ अर्ब ६० करोड ९१ लाख २८ हजार ६०० मूल्य बराबरका आँप, सुन्तला, कागती, अङ्गुर र स्याउको आयात भएको हो। तीमध्ये सबैभन्दा बढी स्याउको आयात भएको छ। छिमेकी मुलुक चीनबाट रु तीन अर्ब २२ करोड २२ लाख ३० हजार मूल्यका विभिन्न जातका तीन करोड ८३ लाख ५९ हजार १३३ केजी स्याउ आयात भएको भन्सार विभागले जनाएको छ। नेपालमा स्याउ खेतीको प्रचुर सम्भावना छ। यति हुँदाहुँदै पनि डरलाग्दो आयात हुनुले नेपालमा फलफूलको परनिर्भरता चुलिँदै गएको देखिन्छ। नेपाल सरकारले आगामी तीन वर्षमा नेपाललाई फलफूलमा आत्मानिर्भर बनाउने घोषण आर्थिक वर्ष २०७७७८ को बजेट पुस्तिकामार्फत घोषणा गरेको थियो। नेपालमा ठूलो परिमाणमा स्याउ आयात हुने अर्का छिमेकी मुलुक भारत हो। चालु आर्थिक वर्षको माघ मसान्तसम्म भारतबाट रु एक अर्ब १५ करोड ३२ लाख ५६ हजार मूल्य बराबरको ११ लाख ५३ हजार २५६ केजी स्याउ आयात भएको भन्सार विभागले जनाएको छ। विभागका अनुसार सोही अवधिमा टर्कीबाट रु २६ लाख २५ हजार मूल्य बराबरको स्याउ आयात भएको छ। समग्रमा चालु आर्थिक वर्षको पहिलो सात महिनामा कूल रु चार अर्ब ३७ करोड ८१ लाख ११ हजार मूल्य बराबरको स्याउ आयात भएको विभागको तथ्याङ्कमा उल्लेख छ। यसैगरी सोही अवधिमा नेपालमा रु ७८ करोड ५१ लाख १५ हजार छ सय मूल्यका बराबरका सुन्तलाको आयात भएको छ। नेपालमा सुन्तला भारत, दक्षिण अफ्रिका र इजिप्टबाट आउने गर्छ। सो अवधिमा भारतबााट रु ७७ करोड ४८ लाख ७२ हजार, साउथ अफ्रिकाबाट रु ९० लाख ७७ हजार र टर्कीबाट रु ११ लाख ६६ हजार ६०० मूल्य बराबरका कूल एक करोड ४५ लाख ७० हजार तीन केजी सुन्तलाको आयात भएको छ । त्यस्तै चालु आर्थिक वर्षको पहिलो सात महिनामा भारतबाट रु ५३ करोड ९६ लाख पाँच हजार मूल्य बराबरको ६८ लाख ८४ हजार ३९६ केजी कागती आयात भएको छ। पाँच प्रकारका फलफूलमा कागतीको आयात तेस्रो स्थानमा छ। कागतीमा ९० प्रतिशत भारतमा निर्भर हुनु परेको कृषि तथ्याङ्कले देखाएको छ। पहाडी डाँडाकाँडामा राम्रो आम्दानी लिन सकिने कागती खेतीमा पछिल्लो समय नेपालीको आकर्षण बढ्दै गएको छ। १०० मिटरको उचाइदेखि दुई हजार ४०० मिटरको उचाइमा ८०० मिलीमिटरदेखि एक हजार २०० मिलीमिटर पानी पर्ने तर पानी नजम्ने स्थानमा कागती खेती गर्न सकिन्छ। कागतीलाई सुन खेतीका नामले पुकारिन्छ। झन्डै १३ रोपनी जग्गामा कागती खेती गर्दा करिब रु १० लाख आम्दानी हुने कृषि विज्ञको भनाइ छ। नेपालमा आँपको परनिर्भरता पनि बढ्दै गएको छ। तराई र भित्री मधेसमा आँप खेती गर्न सकिन्छ। तर आयात भने रोकिएको छैन। चालु आर्थिक वर्षको पहिलो सात महिनामा रु ४५ करोड ९२ लाख ६० हजार मूल्य बराबरका विभिन्न जातको ९५ लाख ७४ हजार ५३४ केजी आँप भारत, थाइल्यान्ड र युगान्डाबाट आयात भएको छ। त्यस्तै सोही अवधिमा अङ्गुरको आयातमा उल्लेखनीय वृद्धि भएको छ। नेपालमा विशेष गरी चीन, भारत र इजिप्टबाट अङ्गुरको आयात हुने गर्दछ। चालु आर्थिक वर्षको पहिलो सात महिनामा रु ४५ करोड ५६ लाख ७७ हजार मूल्य बराबरका सुक्खा र ताजा गरी कूल ४८ लाख ९३ हजार आठ किलोग्राम अङ्गुर आयात भएको तथ्याँङ्क छ। यसैगरी सोही अवधिमा नेपालमा भारतबाट झन्डै रु १० करोड मूल्य बराबरको भुइँकटहर, युगान्डा र मेक्सिकोबाट रु दुई करोडको एभोकाडो, भारतबाट रु १६ करोडको खर्बुजा, चीनबाट रु १३ करोडको नासपाती भारतबाट रु चार करोडको किवी, रु नौ करोडको अनार तथा चीन र भारतबाट अमिलो तथा अमिलोजन्य एंव विभिन्न थरीका अन्य फलफूल गरी झन्डै रु तीन अर्बको आयात भएको भन्सार विभागको तथ्याङ्कमा उल्लेख छ।"
"गठबन्धलाई व्यङ्ग्य गर्दै ओलीले भने : शेरबहादुरजी, हाम्रा घरका बिराला तपाईंका भान्छामा देखें नि!","काठमाडौं : नेकपा एमालेका अध्यक्ष एवम् पूर्व प्रधानमन्त्री केपी शर्मा ओलीले नेकपा माओवादी र समाजवादीका नेताहरुलाई व्यङ्ग्य गरेका छन्। उनले शनिबार नेपाल कम्युनिष्ट पार्टी एमाले सम्पर्क समन्वय कमिटीद्वारा आयोजित कार्यकर्ता भेला तथा प्रशिक्षण कार्यक्रममा बोल्दै कांग्रेसँग मिली गठबन्धन गरेका दलहरुलाई व्यङ्ग्य गरेका हुन्। उनले समाजवादीका अध्यक्ष माधवकुमार नेपाल र माओवादीका अध्यक्ष पुष्पकमल दाहाल 'प्रचण्ड'प्रति लक्षित गर्दै भने, 'यिनीहरु कम्युनिष्ट हैनन्। त्यसकारण यो कम्युनिष्ट एकताको लफडा छोड्नुहोस्। कांग्रेसका पछिपछि कुद्ने, मैले अस्ति नै भने नि शेरबहादूरजी हाम्रा घरका बिराला तपाईंका भान्छामा देखें नि भनेर।' अध्यक्ष ओलीले प्रचण्ड र नेपाल कम्युनिष्टसमेत नभएको आरोप लगाउँदै कम्युनिष्ट हुन् भन्ने भ्रम छोडेर आफ्नो चुनावी तयारी गर्न कार्यक्रताहरुलाई आग्रह गरे। उनले थपे, 'प्रचण्ड माधवहरु हेर्नुहोस् त कम्युनिष्टको झण्डै दुईतिहाइको पार्टी फूटाउने, कम्युनिष्ट सरकार हुँदा प्रतिगमन भयो अरे, जनताका काम गर्दा प्रतिगमन भयो अरे, विकासका काम गर्दा प्रतिगमन भयो अरे, अनि कांग्रेसीको नेतृत्वमा सबै शेरबहादुरलाई दिंदा क्रान्ति भयो अरे !'"
पानीको कुवामा डुबेर महिलाको मृत्यु,तनहुँ: जिल्लाको भिमाद नगरपालिका३ माझकोट पिपल भन्ज्याङमा पानीको कुवामा डुबेर एक महिलाको मृत्यु भएको छ। मृत्यु हुनेमा सोही ठाँउ बस्ने वर्ष ४६ की यम कुमारी थापा रहेको प्रहरीले जनाएको छ। आफ्नै घरको पश्चिमतर्फ रहेको कुवामा पानी लिन गएको र सोही कुवामा डुबेर मृत अवस्थामा फेला परेको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए। घटनाबारे उनका श्रीमान् केयर सिंह थापाले टेलिफोनमार्फत् इलाका प्रहरी कार्यालय भिमादमा जानकारी गराएका थिए। प्रहरी टोली तत्कालै घटना स्थलमा पुगि अनुसन्धान सुरु गरेको प्रनाउ खड्काले बताए। शव पोष्टमार्टनका लागी भिमाद स्वास्थ्य चौकीमा राखिएको छ।
"मोदी र इमरान खानको उदाहरण दिँदै कमल थापाले भने, लोभी पापीहरुले साथ छोडे, चिन्ता केही छैन","काठमाडौं: राष्ट्रिय प्रजातन्त्र पार्टी (राप्रपा) नेपालका अध्यक्ष कमल थापाले आफ्नो पार्टी विचारमा विशाल भएको तर्क गरेका छन्। पोखरामा शनिबार जिल्ला स्तरीय अगुवा कार्यकर्ता भेलालाई सम्बोधन गर्दै थापाले संख्यामा सानो भए पनि विचार र एजेण्डामा बलियो भएको जिकिर गरेका हुन्। स्पष्ट विचार र एजेण्डा बोक्ने पार्टी संख्यात्मक हिसाबमा विस्तारै माथि आउने भन्दै उनले भारतको भारतीय जनता पार्टी र पाकिस्तानको पीटीआई पार्टीको उदाहरण दिए। विचारकै कारण नरेन्द्र मोदीको नेतृत्वमा भाजपा भारतमा उदाएको र पाकिस्तानमा इमरान खानको नेतृत्वमा पीटीआई सबैभन्दा ठूलो दल बनेको भन्दै थापाले राप्रपा नेपाल पनि भविष्यमा ठूलो दल बन्ने दाबी गरे। बिउ सानै हुन्छ। तर असल जातको बिउ रोप्यौं र राम्रो रेखदेख गर्यौं भने राम्रो फल्छ, उनले भने, भारतमा हामीजस्तै विचार बोकेका, सनातन धर्मसंस्कृति रक्षार्थ १९८० मा स्थापित भाजपामा सुरुवातमा दुई जनामात्रै सांसद थिए। आज नरेन्द्र मोदीको नेतृत्वमा झण्डै दुईतिहाइ ल्याएर सनातन धर्म रक्षा गरी विकास र समृद्धिको दिशामा अघि बढेको छ। उनले थपे, पाकिस्तानमा इमरानको खानको पार्टीले सुरुमा एक सिटमात्रै जितेको थियो। विचारले जनताको मन जित्दा आज ठूलो पार्टी छ। हामी आज सानो छौं। तर लोकतान्त्रिक हिन्दूराष्ट्र, सुशासन र समृद्धिको बाटोमा हिँडेका छौं। हामी संख्यात्मक कम भए पनि भावनात्मक रुपले एकत्रित छौं। विचारमा बलियो छौं। उनले विचार र एजेण्डाले पार्टी बन्ने भन्दै लोभी पापी र स्वार्थीहरुले छोड्दैमा केही फरक नपर्ने बताए। आफ्नै समूहका नेताहरुले पनि राप्रपा छोड्न नमानेको र राप्रपा नेपालमा फर्किएर साथ नदिएकोमा गुनासो गर्दै उनले भने, भीडमा शक्ति हुँदैन। भीड जम्मा गर्ने अनुशासनहीन, स्वार्थीहरु नखोज्नुस्। मैले धेरैलाई मेयर उपमेयर बनाएको छु। मन्त्री सांसद बनाएको छु। अहिले लोभी पापीहरु अधिकांश मेरो साथमा छैनन्। केही चिन्ता छैन। स्वार्थ बोकेको समूहले काम दिँदैन भन्ने अहिले पुष्टि भएको छ। भीड जम्मा गर्नेभन्दा सत्यको बाटोमा हिँड्नुस्। थापाले राप्रपा नेपाल आउने चुनावमै जित्छु भनेर नबनेको भन्दै धर्म संस्कृतिक जगेर्ना गर्ने पार्टीका रुपमा भावी पुस्तालाई आधार तयार गर्न अग्रसर भएको बताए। राप्रपा राजतन्त्र पुनर्स्थापना संघर्ष समिति बन्यो कार्यक्रममा अध्यक्ष थापाले राजेन्द्र लिङ्देन नेतृत्वको राप्रपा राजतन्त्र पुनर्स्थापना संघर्ष समिति बनेको आरोप लगाए। सैद्धान्तिक विचलनलाई टुलुटुलु हेरेर बस्न सकिएन। हामी एउटा सपना र परिकल्पना बोकेर हिँडेका हौं। जब त्यसमा आघात पुग्यो, सपना हाइज्याक भयो। पार्टी अपहरण गरियो, उनले भने, उनीहरु बलियो प्रजातान्त्रिक शक्ति होइनन्। राप्रपालाई राजतन्त्र पुनर्स्थापना गर्ने संघर्ष समिति बनाउन चाहन्छन्। समाज बदल्न, सकारात्मक परिवर्तन ल्याउन, भ्रष्टाचार नियन्त्रण गरेर सुशासन ल्याउन, गरिबी, बेरोजगारी हटाएर आर्थिक समृद्धि ल्याउन राप्रपा नेपाल गठन भएको उनको भनाइ छ। तर यसबाट विचलित भएर राजतन्त्र पुनर्स्थापना समिति बनेपछि हामी अपमानित भएर एउटा कुनामा बस्न सकेनौं, थापाले सुनाए, निर्मल निवासले राप्रपालाई रिमोट कन्ट्रोलबाट चलाउन खोजेपछि, आफ्नो विचार सपना र परिकल्पनालाई जीवन दिन फागुन ७ गते राप्रपा नेपाललाई पुनर्जागृत गरायौं। धर्म संस्कृति रक्षा गरेर विकास गर्न सकिन्छ भन्ने आफूहरुको मान्यता रहेको उनको भनाइ छ। थापाले राजा र राजसंस्थाप्रति सम्मान रहेको पनि बताए। पृथ्वीनारयण शाह, महेन्द्र र वीरेन्द्रप्रति उच्च सम्मान छ। तर अहिलेको धरातलीय यथार्थलाई दृष्टगत गर्दै राजसंस्थाको एजेण्डालाई कार्यगत नीतिमा राखेका छैनौं, उनले स्पष्ट पारे। ३८ क्वीन्टल सुन तस्करी, वाइडबडी, एनसेल कर, ललिता निवास जग्गा कब्जा, यति र ओम्नीजस्ता भ्रष्टाचार काण्ड र ब्रह्मलुट भइरहेका कसैमाथि कारबाही नभएको उल्लेख गर्दै राप्रपा नेपालले भ्रष्टाचार नियन्त्रण र सुशासनसहित समृद्धि हासिल गर्न राप्रपा नेपाल आएको उनको तर्क छ। धर्म निरपेक्षताले धार्मिक द्वन्द्व बढायो अध्यक्ष थापाले धर्म निरपेक्षताले देशमा धार्मिक द्वन्द्वको बिजारोपण गरिरहेको टिप्पणी गरे। सनातन धर्म नष्ट पार्न संगठित र योजनाबद्ध रुपमा काम भइरहेको र यसमा प्रमुख दलले मौनता साधेको आरोप लगाए। केही हजार डलर र विदेशीको दबाब र प्रभावमा दलहरु चुप छन्। संगठित रुपले भइरहेको धर्म परिवर्तनबारे कोही बोल्दैन। सनातन धर्म संस्कृति नष्ट गरिरहेका छन्, उनले भने, सनातन धर्म नष्ट भयो भने अस्तित्व समाप्न हुन्छ। देश टुक्रिन सक्छ। धर्म निरपेक्षताले धार्मिक द्वन्द्वको बिउ रोपिरहेको भन्दै थापाले त्यसलाई रोक्न देशले एउटा सकारात्मक परिवर्तन खोजेको बताए। परिवर्तन विदेशी होइन, नेपाली आफैँले गरेको हुनुपर्ने उनको भनाइ छ। जसले राष्ट्रियतालाई बलियो बनाओस्। शान्ति र स्थायीत्व कायम गरेर आर्थिक विकास समृद्धि हासिल गरोस्। देशमै रोजगार र जागिर खाने अवस्था आओस्, उनले भने। यही सकारात्मक परिवर्तनका लागि विकल्प खोज्न राप्रपा नेपाल जागृत भएको थापाको भनाइ छ। यहीँ सपना बोकेर हामीले राप्रपा खोलेका थियौं। तर २०७३ सम्म बाटो बिरायौं। जनताले मत दिँदा बाटो बिरायौं। गल्ती गर्यौं। अब जनतासँग माफी माग्नुपर्छ। गल्ती त्रुटि सच्याउँदै देशलाई सकारात्मक आन्दोलनतर्फ अग्रसर गराउनुपर्छ, उनले भने। देशमा ब्रह्मलुट अध्यक्ष थापाले अहिले राष्ट्रियता कमजोर भएको बताए। बाह्य शक्तिको चलखेल र षडयन्त्र बढेको छ। विदेशीहरुले रणनीति स्वार्थ पूर्ति गर्ने स्थल बन्न खोज्दैछन्, उनले भने, एमसीसीमा अमेरिका र चीनले जुन अभिव्यक्ति दिए, नेपाललाई आफ्नो स्वार्थ पूर्ति गर्ने खेलस्थल, मैदान बनाउन खोजिरहेका छन्। प्रमुख दलका नेताहरु सत्तामा पुग्छ र टिक्न विदेशी सहयोग चाहिन्छ भनेर आत्मसमर्पणवादी चिन्तनबाट ग्रसित रहेको उनको टिप्पणी छ। अर्थतन्त्र कमजोर छ। भ्रष्टाचार विकराल भएको छ। यो बीचमा कैयौं भ्रष्टाचार काण्डको चर्चा भयो। अर्बौंको ब्रह्मलुट भयो। तर कसैमाथि कारबाही भएको छैन, उनले भने। ३८ क्वीन्टल सुन तस्करी, वाइडबडी, एनसेल कर, ललिता निवास जग्गा कब्जा, यति र ओम्नीजस्ता भ्रष्टाचार काण्ड र ब्रह्मलुट भइरहेका कसैमाथि कारबाही नभएको भन्दै उनले राप्रपा नेपालले भ्रष्टाचार नियन्त्रण र सुशासनसहित समृद्धि हासिल गर्न राप्रपा नेपाल आएको उनको तर्क छ।"
अन्तिम इच्छा,"एक चकमन्न रातमा उसले देखेको भोगेका भोगका उज्याला दोहनका ती सपनाका वसन्तमा उडेको कृष्णगण्डकीको बाफ झैं अहिले ऊ श्रापमा परेको छ। बज्रकिटमले शालिग्रामभित्र सुन बनाए जसरी उसले पनि स्वर्ण महल बनाउने लोभमा बहकिएका उसका विचारहरू अहिले कालीगण्डकीको ढुंगामा ठोक्किए अनि बग्न थाले बालुवा झैं। प्रिय इतिहास! तिम्रा पानाहरूमा बजिरहेका विज्ञान, सभ्यता, भव्यता अनि दिव्यताको समाप्तिबारे बजिरहेका ती तिम्रा गीतका स्वार्थी धुनहरूमा तिमी र सरकारबीच मध्यरातमा गरिएका गनगनका भाषाहरू सुन्दासुन्दै कागबेनीमा तर्पण गर्दागर्दै मच्चिएर आएको नदीको भेलले मेरा दिवंगत पितृहरूको श्राद्ध गर्न पुगेका भावी पुस्ता सँगै नदी किनारमा बसेका बस्तीहरू, सभ्यताहरू र गल्छीहरूमा तिम्रा महŒवाकांक्षा, भावी पुस्ता र सरकारबीचमा लागेको ग्रहणको असर मेरा भावी पुस्ताको इतिहासमा कहिल्यै लेख्न नपरोस्। प्रिय मानव! गणितमा अब्बल दर्जामा गनिएका तिमी किन नदी र जमिनबीचको सामान्य गणितीय नियम समकोण र न्यूनकोण किन छुट्ट्याउन सक्दैनौ ? जसमा सभ्यता अडिएको छ तिम्रो बुझाइ हेर्दै प्रश्नवाचक चिह्न अहिले आश्चर्यमा परिरहेछ। ए सरकार! विज्ञानका नदी कटानका तथ्यहरू व्यवस्थापनका सिद्धान्तहरूलाई कहिल्यै नदीको बालुवालाई झैं एक्साभेटरले झिकेर तस्करका टिपरमा हालेर चर्को स्वरमा बोलेर सभ्यताको नयाँ परिभाषाको बाटो नबनाऊ किनकि पार्वतीको गला खसेझैं तिम्रा कमजोरीको ट्याटु दोहन संरक्षक भनी इतिहासमा बस्नेछ जसको मूल्य साह्रै महँगो पर्नेछ। प्रिय माण्ठ सुन यस्तो पवित्र मुक्ति क्षेत्रमा पवित्र जलमा, स्थलमा गरिएको पापको सजाय तिम्रा महत्वाकांक्षालाई दामोदर कुण्डबाट बगेको कालीगण्डकीले बगाएर ल्याएको यशोदाले बाँधेको रसिले बाँधेर, शालिग्रामलाई साक्षी राखेर यस धरतीमा कालो बादलको नमुना रूपमा कहलाइनेछ तिम्रा मसानघाटमा सिद्धिन्ने महत्वाकांक्षाबारेको इतिहास जसको चर्को मूल्य छिट्टै नआउला र मानव सभ्यतामाझ ? ए, अन्तिम इच्छा! मेरो जीवनको अन्तिम संस्कारका निम्ति गएका ती मलामीहरूले कहिल्यै प्राकृतिक सिकार अन्तिम सलामी लिन नपरोस्।"
अन्तिम चरणमा पोखरा विमानस्थल,"पोखरा : राष्ट्रिय गौरवको पोखरा अन्तर्राष्ट्रिय विमानस्थल निर्माण ९३ प्रतिशत पूरा भएको छ। वैशाखभित्र यान्त्रिक उडान (क्यालिब्रेसन फ्लाइट) गर्ने योजनाअनुसार काम भइरहेको विमानस्थल आयोजना प्रमुख विनेश मुनंकर्मीले बताए। उनका अनुसार डेकोरेसन, फिनिसिङलगायतका केही काम बाँकी छन्। रनवे, विमानस्थल पार्किङ, ट्याक्सी पार्किङ, एप्रोन, ह्याङ्गर, टर्मिनल भवन, ट्रान्सफर्मर यसअघि नै निर्माण भइसकेका छन्। टर्मिनल भवन हुँदै सोझै जहाजभित्र जाने एउटा विमान पुल (प्यासेन्जर बोडिङ ब्रिज) जडान भइसकेको छ। अर्को जडान भइरहेको छ। यस्तो खाले ब्रिज नेपालमै पहिलो पटक यहाँ जडान गरिएको हो। बाँकी काम पनि द्रुतगतिमा भइरहेको आयोजनाले जनाएको छ। कोरोना संक्रमणका कारण विमानस्थल निर्माणको समय एक वर्ष थपिएको थियो। जसअनुसार असार मसान्तभित्र सक्नुपर्ने समयसीमा छ। तर, अधिकांश काम सकिए पनि आन्तरिक समस्या समाधानका काम अझै हुन भने सकेको छैन। विमानस्थल सञ्चालन अघि नजिकै पूर्वतर्फ रहेको रिठ्ठेपानी डाँडा कटान गर्नुपर्नेछ। अन्तर्राष्ट्रिय जहाज उडान र अवतरणका लागि यो डाँडा बाधक बन्ने नेपाल नागरिक उड्डयन प्राधिकरणले जनाएको छ। यसका लागि पूरक वातावरणीय प्रभाव मूल्यांकन भइरहेको छ। निजीतर्फको डाँडा भने कटान भइरहेको छ। अन्तर्राष्ट्रिय उडान सञ्चालनका लागि यो डाँडा ४० मिटरसम्म कटान गर्नुपर्छ। अझै सरकारी वनतर्फको रुख कटानका लागि बाटो नखुलेको आयोजना प्रमुख मुनंकर्मी बताउँछन्। डाँडा कटानका लागि रुख काट्न स्वीकृति नपाउँदा विमानस्थल तयार भए पनि सञ्चालनमा समस्या आउन सक्ने अर्को बाधक ल्यान्डफिल्ड साइट रहेको छ। तीन किमि दूरीमा रहेको ल्यान्डफिल्ड साइट विमानस्थल सञ्चालन हुनु ६ महिनाअघि नै सारिसक्नुपर्ने हो। तर, नयाँ ल्यान्डफिल्ड बनाउन जमिनको टुंगो लागेको छैन। ल्यान्डफिल्डमा फ्याँकिएका फोहोर खाने बानी परेका गिद्ध, चिललगायतका चरालाई नयाँ ठाउँमा जाने बानी पनि पर्छ,चरामा विद्यावारिधि गरेका हेमसागर बराल भन्छन्, जसका लागि पार्न विमानस्थल सञ्चालन हुनुभन्दा ६ महिनाअघि ल्यान्डफिल्ड साइट सार्नुपर्ने अन्तर्राष्ट्रिय अभ्यास छ। अन्तर्राष्ट्रिय विमानस्थलदेखि ३ किमिभित्रै सेतो गिद्ध, डंगर, सानो खैरो गिद्धलगायत गिद्धको बासस्थान रहेकाले बेलैमा ल्यान्डफिल साइट सार्ने, जटायु रेस्टुरेन्टमा गिद्धका लागि सिनोको व्यवस्थापन गर्ने काम तत्काल गरेर उडानमा अवरोध रोक्न सकिने बरालले बताए। जग्गाको टुंगोसमेत नलाग्दा र डाँडा कटानका लागि रुख काट्नसमेत स्वीकृति नपाउँदा विमानस्थल तयार भए पनि सञ्चालनमा समस्या आउन सक्ने देखिएको हो। विमानस्थलमा नेपाल आयल निगमले बनाउने भनिएको इन्धन भण्डारण कक्षको काम पनि सुरु भएको छैन। इन्धन भण्डारण कक्ष तयार नभए पनि विमानस्थल सञ्चालनमा समस्या नआउने बताइएको छ। सञ्चालनमा रहेको विमानस्थलबाटै पोखरा अन्तर्राष्ट्रिय विमानस्थलमा इन्धन लगेर व्यवस्थापन गरिने निगमले जनाएको पोखरा विमानस्थलका प्रमुख विक्रमराज गौतमले बताए। ढल र नहरको व्यवस्थापन अर्को चुनौती छ। पोखरा देशकै सबैभन्दा धेरै पानी पर्ने सहर हो। वर्षा याममा पृथ्वी राजमार्ग हुँदै आउने भलपानी विमानस्थल परिसर हुँदै बग्ने सिँचाइको नहरमा मिसिन्छ। गएको वर्षायाममा नहर भत्केर बगेको पानीले विमानस्थल पूर्वतर्फको विजयपुर खोलाको डिल भत्केको छ। यसले पनि समस्या हुन सक्ने स्थानीय हेमन्त ढकाल बताउँछन्। वैशाखमा यान्त्रिक उडान गर्न पनि १४ मिटर डाँडा कटान हुनुपर्ने आयोजनाले जनाएको छ। स्वीकृति पाए ३० हजार घनमिटर माटो एक महिनामा काट्न सकिने आयोजना प्रमुख मुनंकर्मीले बताए।"
अफगानिस्तानमा मार्च २२ देखि केटीले पनि विद्यालयमा पढ्न पाउने,"काबुल : अफगानिस्तानको तालिवान सरकारले छात्रालाई पनि विद्यालय जान दिने निर्णय गरेको छ। सत्ता सम्हालेपछि छात्रालाई अध्ययन अध्यापनका लागि शैक्षिक संस्था जान नदिने तालिवान सरकारको निर्णयको सर्वत्र आलोचना भएको थियो। उनीहरुले महिलालाई रोजगारीसमेत गर्न प्रतिवन्ध लगाएका थिए। तर सर्वत्र आलोचना भएपछि उनीहरुले त्यस निर्णय फिर्ता लिइएको बताएका छन्। आलोचना, आग्रह र दवावका कारण महिला अधिकारको पुनर्वहाली गर्ने तालिवान सरकारको निर्णयप्रति संयुक्त राष्ट्रसङ्घले धन्यवाद ज्ञापन गरेको छ। राष्ट्रसङ्घका महासचिव एन्टोनियो गुटेर्रेसले विद्यालयमा छात्रालाई अध्ययन अध्यापन गर्ने दिने तालिवान सरकारको निर्णयको स्वागत गरेका छन्। अर्को हप्तादेखि छात्रसँगै छात्रालाई पनि विद्यालय जान दिने निर्णय सुनेर आफू हर्षित भएको उनले शुक्रबार उल्लेख गरेका हुन्। तालिवान सरकारले यही मार्च २२ देखि छात्रालाई विद्यालय जान दिने निर्णय कार्यान्वन गर्ने अधिकारीले जनाएका छन्। तालिवान सरकारको यस निर्णयलाई महासचिव गुटेर्रेसले 'महत्वपूर्ण र स्वागतयोग्य' भनेका छन्। छात्रसँगै छात्रालाई पनि शिक्षाको अधिकार दिएपछि उनीहरुको अन्य सुरक्षाको विषयमा पनि तालिवान सरकारको ध्यान पुग्ने उनले अपेक्षा व्यक्त गरेका छन्। बालिकालाई पढ्न दिने तालिवान सरकारको निर्णयको अन्य अन्तरराष्ट्रिय निकाय तथा मानवअधिकारवादी संघ संगठनले पनि स्वागत गरेका छन्।"
बैंकले नयाँ कर्जा दिनै छाडे,"काठमाडौं : बैंकहरूले थप नयाँ कर्जा दिनै छाडेका छन्। लगानीयोग्य पुँजी (तरलता) अभाव भएपछि बैंकहरूले नयाँ कर्जा दिन छोडेका हुन्। कर्जा दिने रकम बैंंकसँंग नै अभाव भएपछि व्यवसायीले पनि कर्जा पाउन छोडेका छन्। तरलता अभावका कारण पुराना कर्जासमेत दिन हम्मे परिरहेको बैंकरहरू बताउँछन्। चालू आवको ८ महिना बितिसक्दा पनि २३ वटा बाहेक वाणिज्य बैंकमा तरलता अभाव यथावत् नै छ। तरलताको यो समस्या साउनसम्मै लम्बिने बैंकरहरूको अनुमान छ। २७ वटा वाणिज्य बैंकको सीडी रेसियो औसतमा ९०९९ प्रतिशत पुगिसकेको छ। सिभिल बैंकका प्रमुख कार्यकारी अधिकृत सुनील पोखरेलका अनुसार बैंकहरूको निक्षेप संकलन पहिलाजस्तो हुन सकेको छैन। निक्षेपमा धेरै तलमाथि भइरहेकाले पनि कर्जा बढाउने स्थिति नभएको पोखरेल बताउँछन्। १२ वटाबाहेक सबै बैंकको सीडी रेसियो ९० प्रतिशत माथि छ। सिभिलको पनि ९० हाराहारीमा छ, उनले अन्नपूर्णसँग भने, निक्षेप नबढ्ने भएपछि नयाँ कर्जा दिनै छाडियो। कुनै पनि बैंकले अहिले आयातका लागि प्रतीत पत्र (एलसी) भुक्तानी, प्रोजेक्ट फाइनान्सिङ गरिसकेका बाहेक अरू कर्जा बढाउन सक्ने अवस्था नरहेको उनले बताए। चैत्रमा नै गाह्रो भइसक्यो। वैशाखमा हुने चुनाव खर्च र सरकारी खर्च बढे केही सहज होला। तर, निक्षेपमा खासै वृद्धि हँुदैन, सीईओ पोखरेल भन्छन्, साउनदेखि झन चुनौती छ। राष्ट्र बैंकले असारपछि सीडी ९० प्रतिशतको सिलिङ नघाउन नमिल्ने भनेको छ। अहिलेसम्म डिभेन्चरलाई निक्षेपमा गणना गर्न दिएको छ। यसमा रहेको करिब ६० अर्ब रुपैयाँ निक्षेपमा गणना गर्न पाइँदैन। यस्तै, अहिले स्थानीय तहमा गएको रकम ८० प्रतिशतसम्म निक्षेपमा चलाउन पाएका छन्। यो पनि असारपछि ५० प्रतिशतमात्रै चलाउन पाउनेछन्। अहिले सीडी ९०९२ प्रतिशत भएका बैंकहरू प्नि ८८ प्रतिशतमा मात्रै बस्नुपर्ने हुन्छ। यसकारण साउनमा पनि खासै निक्षेप बढ्ला र कर्जा दिन पाइएला भन्ने लाग्दैन, उनले भने। फागुन मसान्तसम्म १ खर्ब ३१ अर्ब १२ करोड रुपैयाँ निक्षेप बढाउँदा कर्जा वृद्धि भने ४ खर्ब ५१ अर्ब २४ करोड रुपैयाँ पुगेको छ। ४३ खर्ब ३२ अर्ब ५१ करोड रुपैयाँ निक्षेप संकलन भएको छ। यस्तै, सो दरले कर्जावृद्धि हुँदा ८ महिनामा कुल कर्जा ४१ खर्ब ७१ अर्ब ९९ करोड रुपैयाँ पुगेको छ। बंैंकिङ क्षेत्रमा कोभिडपछि नियमन खुकुलो बनाएर कर्जा नोक्सानी व्यवस्था (लोन लस प्रोभिजनिङ) गरेपछि झन् तरलता अभाव बढेको एसियाली विकास बैंक (एडीबी)का सार्वजनिक व्यवस्थापन अर्थशास्त्री चन्दन सापकोटा बताउँछन्। तरलताको चाप अझै बढ्ने संकेत देखिएको उनको भनाइ छ। बैंकिङ क्षेत्रमा कोभिडपछि नियमन खुकुलो बनाएर कर्जा बढी गयो। विभिन्न पुनर्कर्जा, व्यवसाय निरन्तर कर्जालाई घरजग्गा र सेयरमा लगानी गरे, उनले भने, त्यो क्षेत्रको पैसा बढ्यो तर निष्क्रिय कर्जा पनि बढ्दै गयो र तरलतामा दबाब पर्यो। यो समस्या लामो समयसम्म जाने देखिन्छ। १० बैंकको निक्षेप घट्यो, कर्जा भने रोकिएन ८ महिनासम्ममा १० बैंकको निक्षेप घटेको छ। सबैभन्दा बढी निक्षेप राष्ट्रिय वाणिज्य बैंकको घटेको छ। नेपाल बैंकर्स संघले शुक्रबार सार्वजनिक गरेको तथ्यांकअनुसार असारको तुलनामा फागुनमा निक्षेप १२ अर्ब ९७ करोडले घटेर २ खर्ब ५१ अर्ब १३ करोड रुपैयाँमा सीमित भएको छ। तर सो बैंकको कर्जा भने २२ अर्ब ४२ करोड वृद्धि भएको छ। यस अवधिमा नेपाल बंगलादेश बैंकको ८ अर्ब ४४ करोड, ग्लोबल आईएमई ७ अर्ब ५९ करोड, कृषि विकास बैंकको ३ अर्ब ५८ करोड, प्राइमको २ अर्ब १६ करोड, स्ट्यान्डर्ड चार्टर्डको १ अर्ब ८१ करोड र प्रभु बैंकको ९८ करोड रुपैयाँले निक्षेप घटेको छ। बाँकी १७ बैंकले भने निक्षेपमा सुधार गरेका छन्। सबैभन्दा बढी निक्षेप वृद्धि गर्नेमा नेपाल बैंक छ। यसले २१ अर्ब ६७ करोड निक्षेप बढाएर कुल १ खर्ब ८५ अर्ब २२ करोड पुर्याएको छ। यससँगै २० अर्बभन्दा कम १० अर्बमाथि निक्षेप बढाउनेमा क्रमशः सनराइज, हिमालयन, एनएमबी, सानिमा, लक्ष्मी र नेपाल क्रेडिट एन्ड कमर्स बैंक रहेका छन्। यसपछि १० अर्बभन्दा कम १० करोडसम्म निक्षेपवृद्धि गर्नेमा नेपाल एसबीआई, सिद्धार्थ, नेपाल इन्भेस्टमेन्ट, एभरेस्ट, मेगा र बैंक अफ काठमाडौं रहेको छ। लगानीयोग्य पुँजी अभावका कारण कात्तिकदेखि नै वाणिज्य बैंकले दोहोरो अंकमा निक्षेपको ब्याजदर बढाए। अधिकांश बैंंकले अधिकतम ११ प्रतिशत हाराहारीमा ब्याजदर तोक्दै आएका छन्। तर पनि अपेक्षाअनुसार निक्षेप संकलन हुन सकेन। यसैबीच बैंकिङ प्रणालीबाट क्रिप्टो करेन्सीलगायतका अनौपचारिक क्षेत्रमा पैसा गएकाले निक्षेप संंकलन संकुचन भएको औंल्याइएको छ। बैंकहरूले थप नयाँ कर्जा दिन नसकेको बताउँदै आए पनि सबैले कर्जा प्रवाह भने बढाएका छन्। सबैभन्दा बढी कर्जा वृद्धि नेपाल बैंकले नै गरेको छ। सो बैंकले ३० अर्ब ३५ करोडले कर्जा बढाएको छ। सबैभन्दा कम कर्जा वृद्धि सिभिल बैंकले गरेको छ। सिभिलले यसबीच ७ अर्ब १६ करोडले बढाएर कुल ९० करोड २० अर्ब कर्जा प्रवाह गरेको छ।"
नेपालबाट १९८० देखि १९९० को दशकमा हराएका दुई मूर्ति बेलायत प्रहरीद्वारा फिर्ता,लन्डन : नेपालबाट १९८० देखि १९९० को दशकमा हराएका प्राचीन मूर्तिमध्येका दुई मूर्ति बेलायत सरकारले नेपाललाई हस्तान्तरण गरेको छ। नेपाली दूतावास लण्डनमा शुक्रबार आयोजित एक विशेष समारोहबीच बेलायत प्रहरीका तर्फबाट यहाँस्थित नेपाली राजदूत ज्ञानचन्द्र आचार्यलाई उक्त मूर्ति हस्तान्तरण गरिएको हो। सोह्रौँ शताब्दीमा काठमा कुँदिएको कलात्मक तोरणको मूर्ति काठमाडौँको हनुमानढोका कुमारी बहालबाट हराएको थियो। यसैगरी १८औँ शताब्दीतिर कुँदिएको घुँडा टेकेर नमस्ते मुद्रामा रहेको ढुङ्गाको मूर्ति काठमाडौँको ओमबहालस्थित मञ्जुश्री मन्दिरबाट हराएको थियो। गृह मन्त्रालय र सुरक्षा निकायको सहयोगमा ती मूर्ति तिनका वास्तविक हकदारलाई फिर्ता गर्ने बेलायती सरकारको नीतिअनुसार हराएका मूर्ति पुनःप्राप्त गरी नेपाललाई हस्तान्तरण गरिएको हो। मूर्ति हस्तान्तरण समारोहमा राजदूत आचार्यले बेलायत सरकार तथा प्रहरीलाई नेपाल सरकारको तर्फबाट कृतज्ञता व्यक्त गर्दै भविष्यमा पनि निरन्तर सहयोगको अपेक्षा रहेको दूतावासले जनाएको छ। बेलायत प्रहरीका तर्फबाट आफ्नो भनाइ राख्दै डिटेक्टिभ सुपरिटेन्डेन्ट जोन रोचले बरामद गरिएका प्राचीन सामग्री फिर्ता गर्न पाउँदा खुसी लागेको बताए। हस्तान्तरण गरिएका मूर्ति चाँडै नै नेपालको पुरातत्व विभाग पठाउने व्यवस्था मिलाइने राजदूत आचार्यले जानकारी गराएको नियोग उपप्रमुख रोशनी खनालले बताए। ग्लास्गो युनिभर्सिटीमा अपराध विज्ञानकी प्राध्यापक डा इमिलिन स्मिथले नेपाललाई सांस्कृतिक वस्तु फिर्ता गर्ने कार्यमा संलग्न हुन पाएकामा गर्व लागेको बताइन्। रासस
"नुवाकोटमा आगलागी, तीन घर जलेर नष्ट","नुवाकोट : नुवाकोटको ककनी गाँउपालिका३ अचराङमा शुक्रबार राति आगलागी हुँदा तीन घर जलेर नष्ट भएका छन्। आगलागीबाट मैते तामाङ, बुद्धिमान तामाङ र सागर तामाङको घर जलेर नष्ट भएको हो। स्थानीय समाजसेवी कृष्ण ढुङ्गानाका अनुसार आगलागीबाट तामाङ तीन दाजुभाइको घरमा रहेको अन्नपात, भाडावर्तन, लत्ताकपडा, गरगहनासहितको धनसम्पत्ति सबै जलेर क्षति पुगेको छ। स्थानीयवासी र ककनीबाट गएको नेपाल प्रहरीको संयुक्त टोलीले आगो नियन्त्रणमा लिए पनि घरमा भएका सामान सबै जलेर नष्ट भएको ककनी३ का वडाध्यक्ष घननाथ बजगार्इंले जानकारी दिए। उनका अनुसार तीन घरसहित सो घरमा रहेका धनसम्पत्ति सबै जलेर नष्ट हुँदा ५० लाख भन्दाबढीको क्षति पुगेको देखिएको छ। आगलागीको कारण यकीन नभए पनि विद्युतीय मिटरबक्सबाट सुरु भएको देखिएकाले विद्युत् सर्ट भएर हुनसक्ने प्रहरीको अनुमान छ। पीडित परिवारलाई जिल्ला प्रशासन कार्यालयले आज टेन्टलगायत राहत सामग्री उपलब्ध गराउने प्रमुख जिल्ला अधिकारी नारायणप्रसाद रिसालले जानकारी दिए। पीडित परिवारका लागि नेपाल रेडक्रस सोसाइटी जिल्ला शाखामार्फत टेन्टसहितका गैरखाद्य राहत सामग्री र नुवाकोट प्रशासनले नगद रुपैयाँ घटनास्थलमा नै पुगेर पीडित परिवारलाई उपलब्ध गराउन लागेको हो। रासस"
मनको गमलामा कवितै कविता,"कवि भनेको हरेक चिजलाई बालबालिका भएर हेर्नु हो। उनीहरूजस्तै निर्दोष भएर कुनै पनि कुरालाई अनुभव गर्नु हो। त्यस्तै निडर, गनगन, जिद्दी, मौलिक, अव्यवस्थित हुनु नै कविता बाँच्नु हो। होलीले भर्खरै हामीलाई रङ पोतेर गएको छ। हरेक वर्ष २१ मार्चको दिन विश्व कविता दिवस मनाइन्छ। सन् १९९९ बाट यो प्रचलनको सुरुआत भएको हो। कविताको सम्मान गर्दै यसको महत्व र आवश्यकताबारे अक्षरकारले कविताका विविध कोणका साथमा भिन्नभिन्न कविका विचार प्रस्तुत गरेर कविता दिवसलाई यो आलेख समर्पित गर्ने कोसिस गर्नेछ। कविता र भाषाको सम्बन्ध फोक्सो र प्राणवायुको जत्तिकै छ। फोक्सो चलायमान हुन हावाको आवश्यकता त पर्छ तर फोक्सो आफैं चल्न नमानेपछि हावाले मात्रै पनि चलाउन सक्दैन। त्यसैगरी कविता र भाषा एकाअर्काको परिपूरक भए पनि भाषा आफैंले कविता बनाउन सक्दैन। कविता बन्न भाषा र कवि हृदयको उपस्थिति जरुरी हुन्छ। त्यसो त संसारका महान् कविताहरू अभाषामा छन्। शब्द, वाक्य र वर्णविन्यासबिना नै कयौं अलिखित कविता हाम्रो सेरोफेरोमा उपस्थित छ। मात्र त्यसलाई महसुस गर्न तेस्रो आँखा (अमूर्त आँखा वा चैतन्यको आँखा)लाई उघारेर हेर्न सक्नुपर्छ। हाम्रो घरभित्रै कति अलिखित कविता संग्रह छन्। घरबाहिर आँगनमा कति कविता तुलसीको मठमा विराजमान छन्। गमलामा रंगीबिरंगी फूलभित्र कयौं परागमय कविता सुभाषित छन्। घरको बार्दलीमा लगाएको गौथलीका गुँडमा कविताको अन्डा फक्रँदै हुन्छन्। पीपलका पातमा जब हावाले चुम्बन गर्छ, त्यहाँ कविता नृत्य गर्छ। घामले जब फेवातालमा मुख धुन आउँछ, कति मिठो कविताको पाण्डुलिपि छोडेर जान्छ। सबैभन्दा धेरै कविता बालबालिकाको हृदयमा फुल्छ। प्रत्येक बाल उत्सुकताका प्रश्नमा कविता सिर्जित हुन्छ। त्यसैले कवि भनेको हरेक चिजलाई बालबालिका भएर हेर्नु हो। उनीहरूजस्तै निर्दोष भएर कुनै पनि कुरालाई अनुभव गर्नु हो। त्यस्तै निडर, गनगन, जिद्दी, मौलिक, अव्यवस्थित हुनु नै कविता बाँच्नु हो। होलीले भर्खरै हामीलाई रङ पोतेर गएको छ। होलीको रङलाई देखेर अबोध बालकले यसै मौसममा फुलेको लालीगुराँसलाई देखेर, ओहो वनजंगलले पनि रातो अबिर लगाएर होली खेलेछ भन्छ भने त्यो नै गजबको कविता हो। यो अक्षरकारको आलयमा पनि १८ महिनाको कविताको काव्यिक फूल फुलिरहेको मौसम भएकाले दृष्टान्त आफ्नै घरबाट दिउँ लाग्यो। एकदिन अचानक देख्छु, सन्ध्या आरतीकालमा डेढ वर्षकी बालिका अगरबत्ती सल्काएर त्यसबाट उडेको धुवाँको आकृतिलाई समात्न खोजिरहेकी छन्। गुजिल्टिएको धुवाँको फूललाई टिपेर कहाँ सजाउने मन थियो थाहा भएन तर अक्षरकारलाई के लाग्यो भने पक्कै पनि कविता खोज्नु भनेको ठ्याक्कै धुवाँको चित्रलाई जतनले क्यानभासमा सजाउनु हो। सन्ध्या आरतीकालमा डेढ वर्षकी बालिका अगरबत्ती सल्काएर त्यसबाट उडेको धुवाँको आकृतिलाई समात्न खोजिरहेकी छन्। गुजिल्टिएको धुवाँको फूललाई टिपेर कहाँ सजाउने मन थियो थाहा भएन तर अक्षरकारलाई के लाग्यो भने पक्कै पनि कविता खोज्नु भनेको ठ्याक्कै धुवाँको चित्रलाई जतनले क्यानभासमा सजाउनु हो। कविता के हो भनेर सोधिने प्रश्नमा कसैको नाम सोधे जस्तो फ्याट्ट उत्तर आउँदैन। कविता अपरिभाषित छ। व्यक्तिगत भोगाइ र अनुभवका आधारमा कसैले कवितालाई अपुरो व्याख्या चाहिँ गर्न सक्छ। यो अक्षरकारले कविता भित्रैबाट कविताको परिभाषा देखाउन खोजेको छ। क बाट कला, वि बाट विचार र ता बाट तार्किक वा तालमेल। यसर्थ, अक्षरचालकलाई लाग्यो, कला र विचारको तार्किक तालमेल नै कविता हो। कसैले कविताको परिभाषा सोध्दा फ्याट्ट जवाफ दिनलाई अक्षरचालकले एउटा कामचलाउ परिभाषाको निर्माण गरिहाल्यो। संसारमा जति पनि कवि होलान् उनीहरूले कवितालाई गर्ने परिभाषा कविपिच्छे फरक आउने पक्का छ। जनभाषामा भन्ने हो भने जे कुराले ट्वाक्क मनमुटुलाई स्पर्श गरिदिन्छ। त्यो धेरै हदसम्म कविता हुनपर्छ भन्ने यो अक्षरकारको मान्यता छ। कविताको उपयोगिता हुन्छ नै भन्न सकिन्न। हाम्रो पूरै शरीर नै उपयोगितामा बाँचेको हुन्छ। एक समय थियो, जब मानिसको पुच्छर हुने गथ्र्यो तर अहिले त्यसको उपयोगिता नभएको कारणले पुच्छर विलुप्त भयो। त्यसैगरी, उपयोगिताको हिसाबमा कवितालाई उभ्याउनु गलत हुन सक्छ। त्यसैले अनुभूतिको कुनै उपयोगितावादी सिद्धान्त हुँदैन। अनुभूतिलाई मापन गर्न सकिँदैन। भौतिक कुराको मात्र उपयोगिता हुन्छ र कविता भौतिक वस्तु होइन। यहाँ गनगन र कविताको एकोहोरो वक्तव्य पक्कै छैन। नेपाल र भारतीय केही कविलाई कविताका विविध आयामबारे प्रश्न गरेको छु। ती कविका धारणा र कविताको विश्लेषण पनि यहाँ प्रस्तुत पक्कै हुन्छ।  संकटमा जीवन सम्झाउँछ श्यामल अधिकारी लामो समयदेखि कविताको चिन्तन र कवितामा कलम चलाउने वरिष्ठ कवि श्यामल कवितालाई कसरी व्याख्या गर्छन् ? भन्छन्, कवितालाई परिभाषित गर्ने काम यो विधा अस्तित्वमा आएदेखि नै भइआएको छ। सर्वसम्मत केही छैन। तसर्थ कविता के हो भन्नुभन्दा के होइन ? भन्नेबाट यसलाई बुझियो भने सजिलो होला। कविता कुनै भावुक व्यक्तिले जोडजाड गरेको शब्द गुच्छा होइन र भावा तिरेकले अत्तालिएर मस्तिष्कले दिने प्रतिक्रियाको लयात्मक रूप पनि होइन। बरु यो भाषाको पनि उच्चतम र गम्भीरतम अभिव्यक्ति क्षमताको भाषा हो। नबुझिँदा रहस्यहरू पनि काव्यमा आउँदा बुझिन थाल्छन्। यसले हाम्रा ग्रन्थीहरूलाई तरंगित तुल्याउँछ। थोरै शब्दहरूमा व्यापक परिदृश्य दिनु उसको धर्म हो। पाठकलाई विषयवस्तुमा बाँधिराख्नु उसको स्वभाव हो। संक्षिप्तता र उसको दृश्यवान् आकार हो। सूक्तिमय हुनु र आन्तरिक लयमा आबद्ध हुनु उसको विधागत वैशिष्ट्य हो। धेरै वर्षअघि एक अन्तर्वार्तामा कहींकतै कसैलाई भनेको थिएँ, मेरा लागि राम्रो कविता निवीड अन्धकारमा पनि चिन्न सकिने प्रियजनको पदचाप हो। यसले मलाई संकटमा जीवन सम्झाउँछ। कष्टका बेला यसले मलाई सहने शक्ति दिन्छ। चरम निराशाको चिसो क्षणमा कविताले मलाई आशाका जीवनदायी ताप दिन्छ। कविता अरू जेसुकै भए पनि हत्याराको हतियार भने होइन। यो प्रकृति जस्तै हो, अनन्त रहस्यहरू र अपार सौन्दर्यले भरिपूर्ण। यसमा कुरूपता, अमानवीयता र क्रूरताका लागि कतै ठाउँ छैन। संसार त धेरै कुराको अभावमा पनि चलिहाल्छ र चलिरहेछ पनि। कविताबिनाको संसार कल्पना गर्नु पर्यो भने कस्तो होला ? भन्छन् कविताबिनाको संसारको कुनै कल्पना गरेको छैन। यो आदिकालदेखि छ। यो छ र त यस सुन्दर संसारमा अद्भुत काव्यक्षमताका कविहरू छन्। यो भएरै वेद, पुराण, उपनिषद्को रचना सम्भव भयो। यो भएरै इलियाड र ओडिसी लेखिए। कविता भएरै गीतगोविन्द र गीता सम्भव भए। कविता भएरै महाकवि कालीदास, चसर, सेक्सपियर, शेली, वर्डस्वर्थ, पुस्किन, दाँते, भानुभक्त, लेखनाथ, देवकोटा, रिमाल भए। कविता भएरै त मुनामदन र आमाको सपना लेखिए, मैनबत्तीको शिखाले उज्यालो दियोे। आज लेखिइँदै गरेका तपाईंको पुस्ताका शक्तिशाली काव्यरचना कविता भएरै देखा परेका हुन्। म अझै राम्रो कविताको अभ्यासमा छु। किनभने कविता अझ बढी छोइने र अझ बढी प्रभावशाली बन्ने अपार सम्भावनाहरू छन्। तब म कसरी कविताबिनाको दुनियाँबारे चिन्ता गरुँ ? कविताको भनेको जीवन सौन्दर्यलाई अनुभूत गर्ने सोपान हो। मानवताको आराधना गर्ने मन्त्र हो। करुणा र प्रेमको मदमा लीन हुन सघाउने रस हो। बाँच्नुको अर्थ बुझाउने एउटा कोमल प्रयत्न हो। कविताले जीवन र मृत्युमा भेद देख्दैन, दुवैको गीत गाउँछ उत्सव मनाउँछ। कवितामा वादको भूमिका हुन्छ विन्दु शर्मा विश्व कविता दिवसको सिलसिलामा कविताको अन्तरकुन्तर कोट्याएँ। कवितामा वाद के हो ? विन्दु शर्मा भन्छिन्, वाद भनेको विचारधारा हो, विश्व दृष्टिकोण हो। कविताको प्रारम्भदेखि नै वादले भूमिका खेलेको छ। वाद सचेत रूपमा मात्र रहने होइन, अचेतनबाटै पनि प्रकट हुन्छ। यसले कविको पक्षधरता देखाउँछ। उनलाई कविताबिनाको संसार यान्त्रिक र संवेदनाहीन लाग्छ। जहाँ जीवनका फूलहरू मुर्झाउलान् भन्ने लाग्छ। कविताले जीवन र मृत्युमा भेद देख्दैन विप्लव प्रतीक मानिसले गरेको सबैभन्दा सुन्दर आविष्कार कविता हो ? कविता किन सुन्दर हुनुपर्छ ? कवि विप्लव प्रतीक भन्छन्, कविता किन ललित हुनुपर्छ भन्ने कुराको ठ्याक्राक्कै जवाफ मसँग छैन। कवि मन पो बरु सुन्दर हुनुपर्छ। त्यसपछि स्निग्ध मनबाट रचित वाणी हृदयस्पर्शी हुनुको विकल्प हुँदैन। प्रथमतः कवितालाई सर्वप्रिय बनाउने मोहबाट मुक्त हुन सक्नुपर्छ कविले। सर्वप्रिय कवि हुने लोभबाट पनि टाढा रहन सक्नुपर्छ कविले। आफूभित्र विद्यमान इष्र्या, अहंकार, क्रोध र मोहजस्ता विकारहरूलाई पखालेको हुनुपर्छ कविले। कविता लेख्नु भनेको यौटा साधना हो र कविता ध्यानको अर्को रूप हो। कवितालाई सर्वप्रिय बनाउन कविले निभाउन पर्ने भूमिकाको बारेमा आएको जवाफ हो यो। थप्छन्, पृथ्वी स्वयं कविता हो। पहिलो कविताको प्रेरणा पनि प्रकृति थियो। कविता हुनु अवश्यंभावी थियो। त्यसैले नभएको भए भन्ने कल्पना गरेर भन्न असमर्थ छु। अर्को दृष्टिकोणबाट भन्ने हो भने केही फरक पर्दैनथ्यो। संसारमा अझै पनि त्यस्तो विशाल समूह छँदैछन्, जसलाई कविताको उपस्थिति छ भन्ने जानकारी नै छैन। विपन्न वर्ग जसले हामीलाई अन्न दिन्छन्, श्रम बेच्छन् तिनीहरू मात्र होइन, तिनलाई र हामीलाई शासन गर्ने वर्ग, नोकरशाह र बडेबडे भ्रष्टहरू पनि त बिनाकविता बाँचिरहेकै छन् त ? तिनको संसार बिनाकवितै स्वर्ग छ। कविताको परिभाषा ? भन्छन्, आफूले प्रेम गरेको कुरालाई कसरी परिभाषित गरुँ ? कविताको भनेको जीवन सौन्दर्यलाई अनुभूत गर्ने सोपान हो। मानवताको आराधना गर्ने मन्त्र हो। करुणा र प्रेमको मदमा लीन हुन सघाउने रस हो। बाँच्नुको अर्थ बुझाउने एउटा कोमल प्रयत्न हो। कविताले जीवन र मृत्युमा भेद देख्दैन, दुवैको गीत गाउँछ उत्सव मनाउँछ। कवितासित हुन्छ पीडामा पनि प्रेम नेत्र एटम समालोचक तथा कवि नेत्र एटमसँग पोकोपन्तरो फुकाउने क्रममै सोधिहालें, कविताको आवश्यकता किन पर्छ भनेर, उनले भने, बाँच्ने सुन्दर कलाका निम्ति कविता आवश्यक पर्छ। यसले हाम्रा भावना, कल्पना र संवेदनालाई बाहिरी संसारसित जोड्न सिकाउँछ अनि कविताले मान्छे हुनुका अनेकौं आयामसित हामीलाई सुपरिचित तुल्याउँछ। कविताको शक्तिको बारेमा प्रश्न तेस्र्याउँदा उनी भन्छ्न्, कवितासित पीडामा पनि प्रेम सिर्जना गर्ने शक्ति हुन्छ। किनारामा पारिएको बेला पनि मझधारमा पुग्ने तागत यसले दिन्छ। निराशाको क्षणमा पनि कलात्मक तरिकाले बाँच्न उत्प्रेरित गरिरहनु, कोलाहलमा पनि मौनता र एकान्तमा पनि मनको वाचालता प्रकट गर्ने सामथ्र्य कवितामै हुन्छ। कविताको पहुँच बढाउन कविता विविध प्रकृतिका रचिनुपर्छ, पाठकसित निकटता स्थापित गर्न सौन्दर्यका नवीन रूपको खोजी हरेक पल भइरहनुपर्छ र प्रस्तुतिका पृथक् पद्धति अवलम्बन गरिनुपर्छ भन्छन् उनी। समाजप्रति जिम्मेवार छ कविता स्वप्निल स्मृति समकालीन कवितामा उल्लेखनीय कविता सिर्जना गरेर छुट्टै पहिचान बनाएका कवि हुन्, स्वप्निल स्मृति। समाज र कविताको सम्बन्ध कस्तो हुन्छ ? भन्छन्, समाजप्रति कविता जिम्मेवार हुन्छ ः कविताप्रति समाज उत्तरदायी हुन्छ तर त्यसको हद भने हुन्छ। किनभने कविता कला हो, विचारको वाहक पनि हो। कला र विचारको माध्यमिक खपत समाजले गर्छ, सर्जक समाजकै अंग हो। कविताले समाज परिवर्तन गर्न सक्छ ? धेरैको उत्सुकता र शंकाको विषय हो यो। भन्छन्, समाज परिवर्तनमा कविता निष्प्रभावी हुनुहुन्न। कविताले छाड्ने चैतन्यिक, हार्दिक, मानसिक प्रभावले समाजलाई परिवर्तनका लागि उत्प्रेरित, उद्वेलित नगर्ने भन्ने हुन्न। कविता मात्रले चाहिँ समाज परिवर्तन गर्न गाह्रै कुरा हो। कविता आफ्नै लागि लेख्ने हो र त्यो कविता अरूसँग सम्बन्धित चाहिँ सार्वजनिक भएपछि हुने हो। उनलाई लाग्छ, असल मानिस, असल संसारको निरन्तर खोज र निर्माणको यत्न नै असल कविका गुण हुन्, त्यसैले असल कविबिना असल कविता हुन सक्दैन। जीवन बाँच्नलाई पनि कविता चन्द्र गुरुङ कविताको सौन्दर्यबारे कवि चन्द्र गुरुङ भन्छन्, राम्रो कविता भावना र विचारको उत्कृष्ट अभिव्यक्ति हो। कविताले अँध्यारोमा प्रकाश र अप्ठ्यारोमा साथ दिने, हात बन्ने क्षमता राख्छ। कविताको पहाडमाथि उक्लिएर वरिपरिको समाज र परिवेशको सौन्दर्यपान गर्न सकिन्छ। कविता बजारमा बिक्री नभए पनि जीवनमा प्राप्तिको एउटा ठूलो सुखानुभूति हो। कविता जन्माउनु भनेको सकसपूर्ण यात्रा पनि हो। कविताको सकसलाई कसरी हेर्छन् ? भन्छन्, कविताका लागि जीवनको तलाउमा बल्छी हालेर केही पल पर्खिन सक्ने घैर्यता चाहिन्छ। यस दौरानको हलचलबाट उत्पन्न हुने लहरलाई सही समयमा टिप्न सक्ने क्षमताको आवश्यकता पर्छ। वास्तवमा, कविता यी सम्पूर्ण अनुभूतिलाई विम्बको रूपमा व्यक्त गर्ने कला हो। कविता नभएको संसार ? कस्तो होला। कविताबिनाको जीवन पिँजडामा थुनिएको चराको संसार जस्तो होला। त्यस्तो चराले कहिल्यै मिठो गीत सुनाउन सक्दैन। यसरी कविताबिना मानिसले स्वतन्त्र उड्ने रहरलाई दिलमा थुनेर संगीतहीन जीवनमात्र बाँच्ने थियो होला। मान्छेलाई मूर्त र अमूर्त दुवै कुराको आवश्यकता पर्छ। त्यसैले कविताको आवश्यकता मानिसलाई किन भनेर पनि सोधिहालें, अमेरिकी कवि विलियम कार्लोस विलियम्सले लेखेका छन् कविताहरूबाट समाचार पाउन गाह्रो छ तर त्यसमा पाइने चिजको अभावमा हरेक दिन मानिस दयनीय रूपमा मर्छन्। वास्तवमा, जीवन बाँच्नलाई पनि कविताको आवश्यकता छ। तर यो तथ्य धेरैलाई थाहा छैन। धेरै मानिसले कविताको सौन्दर्यको सानिध्यमा बाँच्न पाएकै छैनन्। खासमा, धेरैले यस्तो जीवन बाँच्ने कोसिस पनि गरेका छैनन्। कवितालाई आत्माको आवाज लवली गोश्वामी भारतीय चर्चित युवा कविसँग पनि कविताका केही कुराकानी भए। भारतीय कविले कवितासँग कस्तो दोस्ती छ भन्ने कुरा हाम्रो लागि रोचक र जानकारीमूलक पनि हुन सक्छ। त्यसैले उनलाई पहिलो प्रश्न कविताको महको बारेमा सोधें। भनिन्, जीवनको आधारभूत आवश्यकता पछिको आवश्यकता कविता नै हो। हाम्रा नेपाली कविलाई जस्तै कविताबिनाको संसार कस्तो हुन्थ्यो होला भनेर सोध्दा जवाफ आयो, एमर्सनले भनेका छन्, भाषाको पहिलो शब्द नै कविता हो। यदि मनुष्य छ भने कविता पनि छ। उनी कवितालाई आत्माको आवाज मान्छिन्। एउटा राम्रो कविता हुन मितभाषी, शिल्प, सरल, कथ्यमा नयाँपन हुनु जरुरी छ भन्ने मान्यता राख्छिन्। कविता असल हुनलाई इमानदार र इतिहास र परम्पराको ज्ञानमा पनि सचेत हुन पर्ने उनको कथन छ। कविताले समाजको क्रूरता मेटाउँछ सुशीला पुरी भारतीय कवितामा स्थापित सुशीला पुरीका अनुसार, कविता वा अन्य कुनै कलाले प्रत्यक्ष रूपमा तत्कालीन समाजलाई खास केही दिन नसके पनि कविताले दीर्घकालीन प्रभाव र संवेदनशीलता प्रदान गर्छ। कलाले हामीलाई जीवनप्रति गहिरो आशक्ति र आश्वसी दिन्छ र विश्वास जगाउँछ। जसरी जीवनका लागि हावा, पानी आवश्यकता हुन्छ, त्यसैगरी मानवताका लागि कविता आवश्यकता हुने उनको कथन छ। जब भाषा बनेकै थिएन, त्यतिबेला पनि कविताको अस्तित्व भएको बताउँछिन्। कविताले कसरी जीवन परिवर्तन गर्न सक्छ भनेर सोध्दा उनी भन्छिन्, रामायणलाई हेर्नोस् जसरी यस ग्रन्थले हाम्रो जीवनको दिशानिर्देश गरेको छ, के त्यो लुकेको छ र ? जीवनको हरेक क्षणको लागि गीता र रामायणमा सूक्ति छन्। विश्वको सबै भाषामा उल्लेखनीय कविताका उद्धरणहरू छन्। जसले समाजलाई एक कदम अगाडि हिँडाउन उदाहरण बनेका छन्। कविरको एकएक दोहा जीवनको अप्ठ्यारालाई मार्गनिर्देशन गर्छ। रहिम, मीर, गालिब, फैज, इकबाल आदिका कविताले समाजको क्रूरता मेटाएर भाइचारा र सद्भाव ल्याउन सहयोग गरेको छ।  हामी २१ मार्च अर्थात् कविता दिवसको नजिक छौं। कवितालाई उत्सवमय बनाउने तयारीमा छौं। कविताको दियो हरेक मान्छेको हृदयमा जलाउने प्रयत्नमा छौं। कवि सधैं मानवता, सत्य र सौन्दर्यको पक्षधर हुन जरुरी छ। कवि भनेको भूत, वर्तमान र भविष्यलाई एकैपटक देख्ने व्यक्ति पनि हो। कविले सत्य, सौन्दर्य र मानवता बोक्यो भने ऋषि तत्व बोकेको कविता सिर्जना गर्न सक्छ। ऋषि तत्व भनेको त्यो तत्व हो जसले दूरदर्शितालाई दर्शन गर्न सक्छ। एउटा महत्वपूर्ण कुरा यो पनि छ कि कविता अर्धसत्य मात्र हुन्छ यसलाई पूर्ण सत्य बनाउन एउटा कवि लागिरहनु पर्छ। दुनियाँ डिजिटल बनिसक्यो। अब कुनै दिन यस्तो पनि आउन सक्छ कुनै एप्सले नै आफूले चाहेअनुसारको कविता कोरिदिन्छ। यो भयंकर त्रास र समस्याबाट बच्न कवि हृदयलाई मौलाउन दिन जरुरी छ। जबसम्म कविता यो दुनियाँमा छ तबसम्म यो संसार सौन्दर्य, सत्य र मानवताको गुणले भरिएको हुन्छ। हरेक मान्छेको मनको गमलामा कवितालाई थोरै मलजल गरौं र बचाऔं, फुलाऔं कवितालाई। जय कविता।"
सिर्जनामा लकडाउनका सन्दर्भ,"सिर्जनशील व्यक्तिहरू असहज अवस्थामै सक्रिय भइरहन्छन्। प्रकाश दिप्साली राईको लकडाउनमा सर्जक र सिर्जना कठोर र त्रासद समयमा लेखिएको कृति हो। अधिकांश मानिस घरमा बन्दी बनी किंकर्तव्यविमूढ भए पनि उनले भने साहित्यिक अभियान प्रारम्भ गरे। २०७६ चैत ११ गतेबाट सरकारले नेपालमा लकडाउन घोषणा गर्यो। यातायात, शिक्षालय, व्यवसाय र सम्पूर्ण सामूहिक गतिविधि बन्द भए। मानिस लामो एकान्तवासबाट छट्पटिए। मानसिक सन्तुलन नै खल्बलिने त्यस्तो कठिन घडीलाई उनले सिर्जनशील बनाए। कलासाहित्य नै हो, जसले अप्ठ्यारो परिस्थितिमा पनि मानिसलाई मानसिक शान्ति प्रदान गर्छ। नहुँदो हो त सम्भवतः मानव जीवन निरस र पशुतुल्य हुन्थ्यो। उनले दैनिक एक स्रष्टाको एउटा कविता सामाजिक सञ्जाल फेसबुकमार्फत प्रस्तुत गर्न थाले। क्रमशः दैनिक दुई हुँदै तीनवटा कवितासम्म प्रस्तुत गरे। पुस्तकमा अधिकांशतः कविता नै संकलित छन्। केही कविताले जीविकोपार्जनका लागि मातृभूमि छाडेर दूर देशमा जानुपर्ने बाध्यतालाई प्रस्तुत गरेका छन्। तिनका प्रियजनले भोग्ने पीडा पनि कविताका कथ्य बनेका छन्। काङमाङ नरेश राईको जेट पिलेनमै गयो होला यस्तै भाव बोकेको कविता हो। स्वदेशमा रोजगारको अवसर नपाएर बिदेसिन बाध्य नेपाली युवाका आफन्तको पीडा कवितामा जीवन्त रूपमा प्रस्तुत गरिएको छ। केही कविताले कमजोर र पहुँचविहीन नागरिकलाई राज्यले संरक्षण दिन नसकेको भावलाई सुन्दर काव्यिक अभिव्यक्ति दिएका छन्। कविताले शक्तिसंरचनाको पिँधमा रहेका निर्धा नागरिक दिनहुँ शोषित र दमित हुने गरेको यथार्थलाई सशक्त रूपमा प्रस्तुत गरेका छन्। कविताका भावले मर्ममै प्रहार गर्छ र मानिसलाई सोच्न बाध्य बनाउँछ। साँच्चै नै हाम्रो देशको अवस्था यस्तै छ। आफ्ना निमुखा नागरिकलाई आत्महत्याका लागि राज्य आफैंले बाध्य बनाउँदै छ। पुस्तकमा सैनिक जीवनका कठोरता, बाध्यता र जटिलतालाई जीवन्त रूपमा प्रस्तुत गर्ने कविताहरू पनि समेटिएका छन्। हराएको यलम्बर खोजिरहेछु कवितामा राज्यको विभेदकारी नीतिविरुद्ध पनि काव्यिक अभिव्यक्तिले स्थान पाएका छन्। नचाहँदा नचाहँदै पनि आफ्नो परिवार र मातृभूमि छाडेर बिदेसिन बाध्य विपन्न नेपाली नागरिकको दारुण अवस्थालाई जीवन्त रूपमा प्रस्तुत गर्ने काव्यिक अभिव्यक्ति पनि संकलित छन्। नफर्किने लोग्नेको यादमा शीर्षकको कवितामा वैधव्य जीवन बिताइरहेकी नारीको मनोदशा र अन्तव्र्यथालाई कोमल काव्यिक भाषामा प्रस्तुत गरिएको छ। पिंगलादेवी अतीतका प्रेमिल क्षणहरूको सम्झना पोखिएको कविता हो। साँच्चै नै, युवा वयमा भोगिएका प्रेमिल क्षणहरू वर्षौंपछि पनि स्मृतिमा ताजै हुन्छन्। ती क्षणहरू कहिल्यै विस्मृत हुँदैनन्। पिंगलादेवी को अंश : यादहरू आलै छन् नीलो आकाश हेरी टोलाएका ती ठुलाठुला आँखा भुल्नै सक्दिनँ नि हौ। सिक्का र नोट मा विभेदकारी चिन्तनको विरोध गरिएको छ। जनजातीय आवाज बोकेका कविताहरूले पनि स्थान पाएका छन्। आदिवासी जनजाति समुदायमाथि राज्यले गरेको शोषण र दमनविरुद्ध यस्ता कविताहरूले काव्यिक अभिव्यक्ति दिएका छन्। तँ नाथे बेल्टारे र लिम्बुनी गाउँ कविताले यस्तै भाव बोकेका छन्। यी कविताहरूले विभेदविरुद्ध विद्रोह गर्नुपर्ने भाव बोकेका छन्। विजयपुर र मौनता विद्रोह चेत बोकेको सुन्दर प्रतीकात्मक सिर्जना हो। यसमा विजयपुर दमित समुदायको प्रतीकको रूपमा प्रयुक्त भएको छ। शालीन रूपमा विद्रोही भावलाई अभिव्यक्त गर्न कविता सफल भएको छ। कवितांशले सम्भावित विद्रोहलाई संकेत गरेको छ। सुनाखरीहरू पनि विद्रोह चेत बोकेको प्रतीकात्मक सिर्जना हो। परनिर्भर व्यक्तिलाई बुझाउन प्रतीकको रूपमा सुनाखरीको प्रयोगले कवितालाई प्रभावी बनाएको छ। आफ्नो यथार्थलाई बिर्सिएर अर्काको काँधमा सुन्दर जीवन बाँच्नुभन्दा आफ्नै धरातलमा बाँच्न कविले आह्वान गरेका छन्। आफ्नो अस्तित्व जोगाउन धर्तीसँग साइनो गाँस्नुपर्ने कविताको भाव अर्थपूर्ण छ। कृतिमा स्वार्थी, व्यक्तिवादी र अमानवीय शासकीय चरित्रलाई प्रस्तुत गर्ने कविता पनि संकलित छन्। काठमाडौंस्केचमा काठमाडौं मा शासकीय चरित्रलाई प्रतीकीकरण छ। मनमाया सहिदपत्नीको कष्टकर र परित्यक्त जीवनलाई चित्रण छ। देश र देशवासीको स्वतन्त्रता र प्रगतिका लागि प्राणोत्सर्ग गर्ने सहिदका पत्नीहरूको कहालीलाग्दो जीवनलाई यसमा कोमल भाषामा प्रस्तुत गरिएको छ। सहरहरूको सहर अमेरिकी सहरिया जीवनको जटिलता र व्यस्ततालाई प्रस्तुत गर्ने कविता हो। अमेरिकी रंगीन जीवनको सपनाले तानिएर त्यहाँ पुगेका विदेशी नागरिकको जीवनको अँध्यारो पक्षलाई प्रस्तुत गरिएको छ। हेरौं, कवितांश : विश्वभरिको सहरहरूको यो राजधानी सहर मा विश्वभरिबाटै उज्यालो भविष्य खोज्न आएका यी परिचित अपरिचत मान्छेहरू सबै ठुला रंगीन डिस्प्ले बिलबोर्डको मुनि अँध्यारो वर्तमान बाँचिरहेका छन्। अधिकांश कविताले विभेदकारी शासकीय चरित्रको विरोध, विपन्न नागरिकको कष्टकर जीवन, नारीले भोग्नुपर्ने अनन्त दुःख, प्रेमिल भाव, विद्रोह चेतजस्ता विविध भावहरूलाई अभिव्यक्ति दिएका छन्। पुस्तकमा ४९ स्रष्टाका कविता, १४ स्रष्टाका अन्तर्वार्तासहित कविता छन्। ६३ कविता, ३५ गजल, तीन गीत, दुई केस्रा र एक संस्मरण संकलित छन्। केही जनजातीय भाषाका रचना छन्। केही स्थापित स्रष्टा र उदीयमान प्रतिभाले स्थान पाएका छन्। देशविदेशमा रहेका स्रष्टाका रचना संकलित छन्। स्वाभाविक छ पुस्तकका सबै रचना अब्बल छैनन्। केही रचना कला र विचारको उचित संगम बनेका छन्, केही मध्यम स्तरका छन् भने केही रचनाले अझै अभ्यास र साधनाको खाँचो आवश्यक रहेको संकेत गरेका छन्। अन्तर्वार्ताहरूले नवोदित कविलेखकलाई लेखनको महत्व र गरिमाबारे बुझ्न मार्गनिर्देशन गर्ने विश्वास गर्न सकिन्छ। कृति संघसंस्था र व्यक्तिहरूले आर्थिक र भौतिक सहयोगमा प्रकाशित छ। आवरण ओम डीसीआर, विधागत चित्र मुकुन्द प्रयास र मुहार स्केच कृष्ण मर्सानीले बनाएका छन्। भाषा सम्पादन नवराज विष्ट र अतिथि सम्पादक राज माङ्लाकले गरेका छन्।"
रुसको गल्ती सच्याउने अन्तिम मौका : जेलेन्स्की,"किभ : युक्रेनी राष्ट्रपति भोलोडिमिर जेलेन्स्कीले शनिबार रसियासँग विलम्ब नगरी शान्ति र सुरक्षा वार्ता गर्न आह्वान गरेका छन्। उनले यो रसियाको लागि गल्ती सच्याउने अन्तिम अवसर हो। उनले यो रुसको लागि युद्धबाट हुने क्षति कम गर्ने एक मात्र मौका भएको पनि बताए। आफ्नो एक भिडियो जेलेन्स्कीले भने, 'रूसको गल्तीबाट हुने क्षतिलाई कम गर्ने यो एक मात्र मौका हो। यो भेट्ने समय हो, यो कुरा गर्ने समय हो, यो युक्रेनको क्षेत्रीय अखण्डता र न्याय पुनर्स्थापित गर्ने समय हो, अन्यथा रुसले यस्तो क्षति बेहोर्नु पर्नेछ कि यसलाई ठीक गर्न धेरै पुस्ता लाग्नेछ।' आफ्नो सम्बोधनमा, जेलेन्स्कीले रुसले क्रिमियामाथि कब्जा गरेको आठौं वर्षगाँठ मनाउन आयोजित मस्कोमा भएको विशाल र्यालीलाई पनि उल्लेख गरे। र्यालीलाई रुसी राष्ट्रपति भ्लादिमिर पुटिनले सम्बोधन गरेका थिए। जेलेन्स्कीले भने, 'आज, क्रिमियामा रुसले कब्जा गरेको वार्षिकोत्सवमा, मस्कोमा धेरै कुरा सुन्न पाइयो।' 'यो ठूलो जुलुस थियो। यो र्यालीमा करिब २ लाख मानिस सहभागी भएको बताइएको छ जसमध्ये १ लाख सडकमा र करिब ९५ हजार रंगशालामा थिए,' उनले थपे, युक्रेनमा भएको आक्रमणमा करिब त्यति नै संख्यामा रुसी सैनिक संलग्न थिए। मस्को स्टेडियममा १४ हजार शव र हजारौं घाइतेहरू छन् भन्ने कल्पना गर्नुहोस्। यो आक्रमणमा अहिलेसम्म नै धेरै रुसी मारिएका छन्। यो युद्धको मूल्य हो। युद्ध रोकिनु नै पर्छ।' युक्रेनले आक्रमणको पहिलो दिनदेखि आजसम्म करिब १४ हजार रुसी सैनिक मारिएको दाबी गरेको छ। मस्कोले भने ४९८ रूसी सैनिकहरू मात्र मरेका दावी गरेको छ। बीबीसी"
पोखरामा उठेन फोहोर,"पोखरा : पोखरा महानगरपालिकामा चार दिनदेखि फोहोर नउठ्दा सडकमै फोहोर थुप्रिन थालेको छ। ल्यान्डफिल्ड नजिकका स्थानीयको माग महानगरपालिकाले पूरा नगरेको भन्दै फोहोर ल्यान्डफिल्ड साइटसम्म पुर्याउने गाडी स्थानीयले रोक लगाएपछि फोहोर सडकमै थुप्रिन थालेको हो। पोखरा१४ मा दाहसंस्कारका लागि आवश्यक घाट निर्माण, सडक, ल्याबसहितको सहरी स्वास्थ्यचौकी बनाउन, पोखरा १४ र पोखरा २१ निर्मलपोखरी जोड्ने सेतीमा पुल बनाउनेलगायतका माग राखेको छ। तर, त्यो पूरा नभएकोले आन्दोलनमा जानु परेको जनसरोकार समिति पोखरा१४ का अध्यक्ष बोधराज कार्कीले बताए। महानगरपालिकामा पटकपटक स्थानीयका माग पूरा गर्न अनुरोध गर्दा पनि सुनुवाइ नभएपछि आन्दोलनमा जानु परेको अध्यक्ष कार्कीले सुनाए। अब प्रतिबद्धता होइन एक्सनमा काम नगरेसम्म स्थानीय नमान्ने पक्षमा रहेको पनि उनले बताए। २०५७ सालमा बनाउन सुरु भएर २०६१ सालबाट पोखरा १४ बाच्छीबुडुवामा ल्यान्डफिल्ड साइट सञ्चालनमा आएको र त्यतिबेला देखिका सम्झौता सबै पूरा नभएको उनले बताए। २४ घण्टा अल्टिमेटम दिएर ४ दिनदेखि फोहोर फाल्न रोकेको उनले सुनाए। बार्ता भइरहेको र भोलिसम्म महानगरपालिकाले स्थानीयको माग पूरा गर्ने विश्वास पनि उनले लिए। पोखरा महानगरपालिका प्रवक्ता धनबहादुर नेपालीले स्थानीयका सबै मागप्रति महानगरपालिका पूरा गर्न प्रतिबद्ध भएको सुनाए। स्थानीयसँग छलफल भइरहेको र मागप्रति महानगर समर्थन गर्दै पूरा गर्न प्रतिवबद्ध रहेको नेपालीले सुनाए। छिट्टै नै स्थानीयका माग सम्बोधन हुने भएकोले अवरोध हट्ने विश्वास उनले गरे। फोहोर नउठेपछि पोखराका मुख्य सडक सिर्जना चोक, न्युरोड, महेन्द्रपुल क्षेत्रमा फोहोर थुप्रन थालेको छ। गर्मी बढेसँगै भीडभाड हुने बजार क्षेत्रमा फोहोर थुप्रँदा स्वास्थ्य समस्या बढ्नेप्रति स्थानीयले चिन्ता व्यक्त गरेका छन्।"
"यातायातमा फेललाई पास, पासलाई फेल","काठमाडौं : अख्तियार दुरुपयोग अनुसन्धान आयोगले सवारी चालक अनुमतिपत्र (लाइसेन्स) परीक्षाको नतिजा फेरबदल गरेको अभियोगमा ९ कर्मचारीविरुद्ध विशेष अदालतमा मुद्दा दायर गरेको छ। उनीहरूले लाइसेन्स परीक्षामा पास भएकालाई फेल र फेल भएकालाई पास गराएको तथा परीक्षामा सहभागी नै नभएकालाई पनि पास गराएको अख्तियारको आरोप छ। अख्तियारले यातायात व्यवस्था कार्यालय पोखराका तत्कालीन निमित्त कार्यालय प्रमुख गोकुल शर्मा पौडेल र शाखा अधिकृत हरिप्रसाद गौतमसहित ९ जनाविरुद्ध मुद्दा दायर गरेको हो। २०७५ साल मंसिर र २०७६ साल साउनदेखि मंसिर महिनामा सञ्चालन गरिएको सवारी चालक अनुमतिपत्रको परीक्षामा उनीहरूले अनियमितता गरेको अख्तियारले जनाएको छ। त्यतिबेला १ सय ६८ जना परिक्षार्थीको नतिजा फेरबदल गरिएको अख्तियारले दाबी छ।  १ सय ६८ जना परिक्षार्थीको नतिजा फेरबदल गरिएको अख्तियारको दाबी  परीक्षामा सहभागी नै नभएकालाई पनि पास अख्तियारका प्रवक्ता श्यामप्रसाद भण्डारीले सवारी चालक अनुमतिपत्रको परीक्षाको परिणाम फेरबदल गरी भ्रष्टाचार गरेको आरोपमा उनीहरूविरुद्ध विशेष अदालतमा मुद्दा दायर गरिएको बताए। यातायात व्यवस्था कार्यालयका तत्कालीन शाखा अधिकृत हरिप्रसाद गौतम, अधिकृतस्तर आठौं भरतराज काफ्ले, अधिकृतस्तर सातौं प्रेमप्रसाद श्रेष्ठ, अधिकृतस्तर छैटौं डिल्लीराम बराल, कम्प्युटर अधिकृत छैटौं होमनाथ शर्मा, कम्प्युटर अपरेटर (करार) झलक पौडेल, कम्प्युटर अपरेटर (करार) मोहनमणि सुवेदी र अधिकृतस्तर आठौं भरतमणि बरालविरुद्ध अख्तियारले मुद्दा दायर गरेको छ। २०७५ साल मंसिर र २०७६ साल साउनदेखि मंसिर महिनामा सञ्चालन गरिएको सवारी चालक अनुमतिपत्रको योगात्मक परीक्षामा अनुत्तीर्ण तथा अनुपस्थित परीक्षार्थीहरूलाई उत्तीर्ण गर्ने र उत्तीर्ण भएका परीक्षार्थीहरूलाई अनुत्तीर्ण गरी प्रयोगात्मक परीक्षाको परिणाम फेरबदल गर्ने कार्य गरेको अख्तियारले जनाएको छ। प्रयोगात्मक परीक्षामा फेल तथा अनुपस्थित भएका १ सय ६६ जनाको दर्ता प्रणालीमा परिणाम अध्यावधिक तथा प्रमाणित गर्ने क्रममा पास गरेको अख्तियारले जनाएको छ। यस्तै, दुई जना प्रयोगात्मक परीक्षामा पास भएकाको परिणाम अपडेट गर्दा फेल गराइएको भेटिएको अख्तियारले जनाएको छ। उनीहरूविरुद्ध भ्रष्टाचार निवारण ऐन, २०५९ को दफा १३ बमोजिमको कसुर भएकोले सोही दफाबमोजिमको अधिकतम सजायको मागसहित विशेष अदालत, काठमाडौंमा आरोपपत्र दायर गरिएको प्रवक्ता भण्डारीले बताए। त्यस्तै, वीरगन्ज महानगरपालिका१४ का वडाध्यक्ष भरतप्रसाद कुर्मीसहित ६ जनाविरुद्ध राजस्व चुहावट गरेको अभियोगमा अख्तियारले मुद्दा दायर गरेको छ। अख्तियारले वडासचिव राजकुमार सिंह, तत्कालीन वडा सचिव अनामिका रौनियार, वडा सदस्यद्वय रफिक अन्सारी, सञ्जयकुमार पटेल र कार्यालय सहयोगी जितेन्द्रकुमार कुर्मीलाई प्रतिवादी बनाएको छ। अनुसन्धानमा क्रममा उनीहरूले घरबाटो सिफारिस, विवाह दर्ता, मृत्यु दर्तालगायतका सिफारिसमा अनियमितता गरेको अख्तियारको आरोप छ।"
"ट्यांकरमा आगलागी, सहचालकको मृत्यु",बारा : बारामा तेल ट्यांकरमा आगलागी हुँदा सहचालकको मृत्यु भएको छ। जितपुर सिमरा उपमहानगरपालिका२१ अमलेखगन्ज बस्ने ३० वर्षीय लक्ष्मण श्रेष्ठको उक्त आगलागीमा मृत्यु भएको हो। अमलेखगन्जस्थित आयल निगमभित्र ना४ ख२६५६ नंको पेट्रोल ट्यांकरमा बिहीबार अपराह्न आगलागी भएको थियो। पेट्रोल अनलोड गर्न पार्किङ गरी राखेको अवस्थामा ब्याट्रीको तार सर्ट भई ट्यांकरको क्याबिनमा आगलागी हुँदा श्रेष्ठ घाइते भएका थिए। शरीर जलेर गम्भीर घाइते भएका श्रेष्ठको उपचारको क्रममा निधन भएको हो।
संवैधानिक नियुक्तिको मुद्दा हेर्दाहेर्दै,"काठमाडौं : विभिन्न संवैधानिक आयोगमा नियुक्ति गरिएका ५२ जना पदाधिकारीविरुद्ध परेको रिट निवेदनमाथिको सुनुवाइ एक वर्षपछि सुरु भएको छ। शुक्रबार सुनुवाइपछि मुद्दालाई हेर्दाहेर्दैमा राखिएको छ। कायममुकायम प्रधानन्यायाधीश दीपककुमार कार्की न्यायाधीशहरू मीरा खड्का, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा रहेको संवैधानिक इजलासमा शुक्रबारदेखि सुनुवाइ सुरु भएको हो। रिट निवेदक अधिवक्ता ओमप्रकाश अर्यालका साथै वरिष्ठ अधिवक्ता शम्भु थापा र अधिवक्ता भीमार्जुन आचार्यले बहस गरेका थिए। बहसका क्रममा रिट निवेदक अर्यालले नियुक्त गरिएका पदाधिकारीलाई कामकाज गर्नबाट रोक लगाउन माग गरेका थिए। हेर्दाहेर्दैमा राखिएको मुद्दाको अर्को सुनुवाइ बुधबार हुने छ। तत्कालीन प्रधानमन्त्री केपी शर्मा ओलीले संवैधानिक परिषद्सम्बन्धी ऐन संशोधन गर्ने अध्यादेश ल्याई नियुक्त गरेका थिए। प्रतिनिधिसभा विघटन गरेर नियुक्तिका लागि सिफारिस पदाधिकारीको संसदीय सुनुवाइ भएको छैन। संवैधानिक निकायका प्रमुख र पदाधिकारीको नियुक्तिको लागि प्रधानमन्त्रीको अध्यक्षतामा गठित संवैधानिक परिषद्ले सिफारिस गर्नुपर्छ। प्रधानमन्त्रीको अध्यक्षतामा गठित परिषद्मा सदस्यमा प्रधानन्यायाधीश, प्रतिनिधिसभाको सभामुख, राष्ट्रियसभाको अध्यक्ष, विपक्षी दलको नेता र प्रतिनिधिसभाको उपसभामुख रहने व्यवस्था छ। तत्कालीन प्रधानमन्त्री ओलीले २०७७ मंसिर ३० गते संवैधानिक परिषद्को बैठकमा सभामुख अग्निप्रसाद सापकोटा, प्रतिपक्षी दलका नेता शेरबहादुर देउवा पनि अनुपस्थित थिए। सोही दिन प्रधानमन्त्री ओली, प्रधानन्यायाधीश चोलेन्द्रशमशेर जबरा र राष्ट्रियसभा अध्यक्ष गणेशप्रसाद तिमिल्सिना उपस्थित भएर बैठक बसी विभिन्न संवैधानिक आयोगहरूमा नियुक्ति सिफारिस गरेको थियो। उक्त नियुक्ति सिफारिस २०७७ पुस ५ गते मात्र संसदीय सुनुवाइका लागि संघीय संसद् सचिवालयमा पठाइएको थियो। सोही दिन तत्कालीन प्रधानमन्त्री ओलीले प्रतिनिधिसभा विघटन गरेका थिए। अख्तियार दुरुपयोग अनुसन्धान आयोग, निर्वाचन आयोग, राष्ट्रिय मानवअधिकार आयोग, लोकसेवा आयोग, राष्ट्रिय प्राकृतिक स्रोत तथा वित्त आयोग, राष्ट्रिय महिला आयोग, राष्ट्रिय दलित आयोग, राष्ट्रिय समावेशी आयोग, आदिवासी जनजाति आयोग, मधेसी आयोग, थारू आयोगलगायतमा पदाधिकारी सिफारिस गरिएको थियो।"
नेपालकै आइडल नेपाल आइडल,"काठमाडौं : सबैसँग कला हुँदैन। भएकालाई चिन्नै मुस्किल। कला प्रस्तुत गर्ने र आफैंले चिन्ने मौकाको खोजीमा गाउँ र सहरका कुनाकुनामा प्रतिभा लुकेका हुन्छन्। त्यहीँ लुकेको गायन कलालाई सार्वजनिक गर्ने माध्यम बन्यो पहिलोपटक नेपाल आइडल। नेपाली टेलिभिजनकै सबैभन्दा ठूलो र सफल गायन रियालिटी सोको इतिहास रच्यो। आइडलबाट आएका गायक सांगीतिक क्षेत्रमा जमे। भविष्य बनाए। संगीतको क्षेत्रमा एउटा इँटा थप्ने काम गरे। एपीवान टेलिभिजनमा आउने यसै नेपाल आइडल चौथो संस्करणको ग्रान्ड फिनाले आज हुँदैछ। बुद्धनगरस्थित टेलिभिजनको स्टुडियो परिसरमा भव्य रूपमा फिनालेको तयारी छ। अन्नपूर्ण मिडिया नेटवर्कका अध्यक्ष क्याप्टेन रामेवर थापा देशका कुनाकन्दरामा लुकेका प्रतिभालाई अन्तर्राष्ट्रिय स्तरको मञ्च प्रदान गर्न आइडल सुरुवात गरिएको बताउँछन्। उनी भन्छन्, अन्तर्राष्ट्रिय स्तरको फ्रेन्चाइज रियालिटी सो नेपाली टेलिभिजनमा ल्याउनु अवसरसँगै चुनौतीपूर्ण थियो। आज नेपाली संगीतमा देखिने पछिल्लो पुस्ता करिबकरिब ८० प्रतिशतभन्दा बढी नेपाल आइडलकै उत्पादन छन्। यसो भनिरहँदा एक अभिभावकको रूपमा राम्रै गरिएछ कि जस्तो लाग्ने बताउँछन् उनी। भन्छन्, देश र जनताको सेवामा अन्नपूर्ण मिडिया नेटवर्क अग्रपंक्तिमा रहेर काम गर्छ। आइडल नेपाली संगीतको ब्रान्ड हो भन्न पाउँदा गर्व महसुस हुन्छ। क्याप्टेन थापाले नेपाल आइडल विशुद्ध सांगीतिक कार्यक्रम भएको र यसको नाफा घाटाको हिसाब नगरेको बताए। आइडलले दर्शकलाई कहिल्यै पनि निराशा नपार्ने प्रतिबद्धता उनको छ। एपीवान टेलिभिजनका निर्देशक सचन थापा नेपाल आइडल नयाँ र पुराना पुस्ता दुवैमा लोकप्रिय भएको बताउँदै अझ बढी स्तरीय बनाउन लागेको बताउँछन्। एपीवान टेलिभिजनको स्थापना सँगसँगै नेपाल आइडलले पनि नेपाली टेलिभिजनमा स्थान पायो। संसारभर नै लोकप्रिय सांगीतिक रियालिटी सोको रूपमा चर्चा कमाएको आइडल अन्तर्राष्ट्रिय स्तरको फेन्चाइज रियालिटी सो हो, उनले भने। नेपाली सांगीतिक बजारको अधिकांश हिस्सा नेपाल आइडलकै उत्पादनले ओगटेको बताउँछन् निर्देशक सच्चन। निशान भट्टराई, प्रताप दास, रचना रिमाल, प्रवीण वेडुवाल, अस्मिता अधिकारी, सज्जा चौलागार्इं, रवि ओड, अमित बराल र विक्रम बराल नेपाल आइडलकै उत्पादन हुन्। जो अहिले पनि सांगीतिक दुनियाँमा तहल्का मच्चाइरहेका छन्। संगीतमा लाग्नेहरूको लागि र गायन क्षमता हुनेहरूको लागि नेपाल आइडल विशेष मञ्च हो। यसको प्लेटफर्ममा पुग्नासाथ छुट्टै खालको पहिचान बन्ने गरेका प्रशस्तै उदाहरण छन्। पर कतै दूरदराजमा बस्ने नेपाली रातारात स्टार भएको छ। सबैतिर वाहवाह कमाएको छ। ऊ जहाँ जान्छ नेपाल आइडलको लोगो बोकेर पुग्ने गर्छ, मिडिया नेटवर्कका अध्यक्ष थापा भन्छन्, नेपाल आइडलको पहिचान बोकेर पुग्दा गर्व महसुस भएको छ। उसको परिचय अगाडि नेपाल आइडल झुन्डिने गर्छ। नेपाल आइडल गीत गाउनेको लागि मात्रै सीमित रहेन। गाउनेको परिवार र अभिभावकका लागि पनि उत्तिकै लोकप्रिय छ। दर्शक र श्रोताको लागि पनि भरोसाको केन्द्र बनेको छ। अहिले गीत गाउन जान्ने परिवारका सदस्यका लागि आमाबुवा ढुक्कले भन्दै हुनेछन् ठुलो भएपछि नेपाल आइडल छँदैछ। सिजन ४ को उत्कृष्ट पाँचमा परेकी लक्ष्मी पौडेल नेपाल आइडलमा जानु जीवनकै सुन्दर र सही निर्णय भएको बताउँछिन्। भन्छिन्, आइडलकै कारण सपनाले आकार लिँदैछन्। सिजन ३ का प्रवीण वेडुवाल नेपाल आइडलको मञ्चले आफूलाई संगीतमा भविष्य खोज्नको लागि बाटो देखाएको बताउँछन्। भन्छन्, मेहनत गर्नेलाई सम्भावनाको ढोकाहरू चारैतिर खुल्ने रहेछन्। आइडलको मञ्चमा उत्कृष्ट प्रस्तुति दिनेहरू अहिले १२ महिना सांगीतिक कर्ममा व्यस्त छन्। उनीहरूले पैसा सँगै पहिचान पनि कमाइरहेका छन्। पोखराका विक्रम बरालले नेपाल आइडलको यात्रापछि फर्केर हेर्नु परेको छैन। भन्छन्, पहिले निश्चित ठाउँ र समूहमा मात्रै सीमित थिएँ। अहिले देशविदेशले चिन्ने भएको छु। यही नै भावी जिन्दगीको लागि सम्पत्ति हो। सिजन ३ कि विजेता सज्जा चौलागाईंको अनुभवमा पनि नेपाल आइडल विशुद्ध सांगीतिक मञ्च हो। जहाँ संगीतसँगै जीवन सिकिन्छ। जीवन पढिन्छ। यो मञ्चले सहभागीबाट कहिल्यै माग्दैन। पद, पैसा र पहिचान दिन्छ। नेपाल आइडल सिजन ४ अहिले फाइनलको पूर्वसन्ध्यामा छ। शनिबार नेपालले नेपाल आइडल सिजन ४ को विजेता पाउनेछ। गत मंसिर २३ गतेदेखि प्रसारण सुरु भएको थियो। सिजन ५ को लागि पनि सम्झौता भइसकेको छ। एपीवान टेलिभिजनबाट हप्ताको दुई दिन प्रसारण हुने नेपाल आइडल दर्शकले सबैभन्दा मन पराएको टेलिभिजन सो हो। राजनीतिक विषयमा अल्झिरहेको नेपाली टेलिभिजनको साँघुरो घेरालाई भत्काउन आइडल सफल भयो। सिजन ४ सम्म आइपुग्दा आइडलले धेरै आरोह अवरोहको घुम्ती पार गरेको छ। आइडलको सिजन ४ मा नयाँ निर्णायक थपिए। संगीतकार शम्भुजित बाँस्कोटा, सुगम पोखरेल र शिवानी मोक्तान निर्णायकको भूमिकामा छन्। ग्रान्ड फिनालेका लागि झापाका विश्वास उप्रेती, भैरहवाका भूपेन्द्र थापामगर, मोरङ बेलवारीकी लक्ष्मी पौडेल, झापा बिर्तामोडका नाङगेल तामाङ, रामेछाप मन्थलीका रञ्जित नेपालीबीच कडा प्रतिस्प्रर्धा चलिरहेको छ। नेपाल आइडल सबैको आइडल  सुरेश पौडेल, निर्देशक तथा प्रोजेक्ट हेड नेपाल आइडल नेपाल आइडललाई सबैले मेरो भन्ने हो। नेपाली संगीतलाई माया गर्ने सबैको साझा चौतारी हो। केही उत्साह र राम्रो गरेर देखाउनुपर्ने चुनौतीसँगै नेपाल आइडलको निर्देशन गर्ने जिम्मेवारी उठाएको हुँ। हेर्दा र सुन्दा सामान्य लागे पनि अन्तर्राष्ट्रिय स्तरको फ्रेन्चाइज रियालिटी सो निर्देशन गर्नु निकै कठिन कार्य हो। यसभित्र जज र प्रतियोगीलाई मात्रै निर्देशन गरेर पुग्दैन। क्यामराम्यान, म्युजिक ब्रान्ड, सेट डिजाइन, मेकअपदेखि स्टेजसम्म, सञ्चालकदेखि सफाइ टोलीको व्यवस्थापन र चलायमान गराउनु आफैंमा कठिन कार्य हो। हरेक सिजनको प्रत्येक कार्यक्रमको स्क्रिप्ट राइटिङदेखि भिडियो इडिटसम्मको जिम्मेवारी थाहै नपाई पूरा भएछ। सिजन ४ सकिँदै गर्दा छाती फुलाएर भन्न मन लाग्छ, नेपाल आइडल नेपाली सांगीतिक रियालिटी सोहरूकै आइडल हो। यसले क्षमता हुने, लगनशील र संगीतको साधनासँगै जीवन र विन्रमता सिक्नेहरूलाई अन्तर्राष्ट्रिय स्तरको प्लेटफम दिन्छ। संगीत साधकहरूको मन्दिर हो नेपाल आइडल। नेपाली टेलिभिजनहरू राजनीतिक टक सो चलाउनमै व्यस्त देखिन्थे। नेता र विश्लेषकका गफ सुनाउन मरिहत्ते गर्थे। दर्शकले टेलिभिजन हेर्न छाडेका थिए। विदेशी च्यानल र इन्टरनेटमा व्यस्त हुँदै थिए। भड्किएका नेपाली दर्शकलाई टेलिभिजनमा फर्काउन जरुरी थियो। यसका लागि हामीले विशेष केही काम गर्नुपर्ने थियो। दर्शकलाई टीभी स्क्रिन अगाडि अड्याएर राख्नको लागि नेपाल आइडलले ठूलो भूमिका खेल्यो। उत्कृष्ट सांगीतिक रियालिटी सोले हजारौ दर्शकको माया पायो। साथ पायो। जिम्मेवारी र विश्वास दिलायो। नेपाली संगीतमा पनि बजारमा बिक्ने गीतहरूको मात्रै सिर्जना भइरहेको अवस्थामा नेपाल आइडलको सुरुवातसँगै संगीतमा नयाँपन देखा पर्न थाल्यो। देशका कुनाकन्दरामा लुकेर रहेका प्रतिभाहरूको नयाँनयाँ शैली र स्वर आयो। यसले नेपाली संगीतमा विविधता थपियो। नेपाल आइडल अन्य रियालिटी सोको पनि अभिभावक हो। यसपछि नै अन्य सोहरू नेपाली टेलिभिजनमा देखा परेका हुन्। संगीत भनेको गाउनु मात्रै हैन। संगीत व्यक्तिको संस्कार पनि हो। धैर्य हो। विनम्रता हो। डकुमेन्ट्री बनाउनमै रमाइरहेका बेला मनोरञ्जन प्रदान गर्ने सांगीतिक कार्यक्रमलाई सफल बनाउने जिम्मा पूरा गर्न सकेभन्दा शिर उचो हुन्छ मेरो। नेपाल आइडलमार्फत हामीले पुराना सर्जकलाई खोज्यौं। लुकेका प्रतिभालाई भेटाएर ल्यायौं। अग्रजहरूलाई सम्मान दियौं। कालजयी गीतहरूलाई पुन चर्चामा ल्यायौं। हरेक जातजाति भाषाभाषीका मौलिक स्वादहरू सुनायौं। नेपाल आइडलले भूगोल हेरेन। जात, भाषी, तथा धर्मावलम्बी हेरेन। उसको आर्थिक स्तर हेरेन, मात्रै उसको क्षमता हेर्यो। प्रतिभा बुझ्यो। अनि बल्ल नेपाल आइडल सबैको आइडल बनेको हो। घमण्ड गरेर भन्न मन लाग्छ यो कुरा। अहिले संगीत बजारमा युवा जमातको ८० प्रतिशत खोजिने गायकगायिका हाम्रै उत्पादनभन्दा गर्वले छाती फुल्छ। सिजन ४ मा केही क्षमतावान् प्रतियोगी पक्कै छन्। अरु रियालिटी सोका विजेता र उत्पादनहरू बजारमा खासै टिकेका देखिन्न। चलेको सुनिन्न। नेपालको लागि नेपाली संगीतका लागि नेपाल आइडल अपरिहार्य र जरुरी सोको रूपमा विकास भइरहेको छ। यो सबैका लागि खुसीको खबर हो। हामी रहँुला वा नरहुँला नेपाल आइडल रहनुपर्छ। दर्शक श्रोताका लागि पनि नेपाल आइडल बाँची राख्नुपर्छ। दर्शकको विश्वासलाई हामीले सिजन ४ सम्म कायम राख्न सक्यौं। बाँकीका दिनहरूमा पनि यो भरोषा, माया र विश्वास राखिराख्नको लागि कुनै कसर बाँकी नराख्ने प्रतिबद्धता व्यक्त गर्छु।  अन्तर्राष्ट्रिय स्तरको फ्रेन्चाइज रियालिटी सो नेपाली टेलिभिजनमा ल्याउनु अवसरसँगै चुनौतीपूर्ण थियो। आइडल नेपाली संगीतको ब्रान्ड हो भन्न पाउँदा गर्व महसुस हुन्छ। क्याप्टेन रामेश्वर थापा, अध्यक्ष, अन्नपूर्ण मिडिया नेटवर्क  एपीवान टेलिभिजनको स्थापना सँगसँगै नेपाल आइडलले पनि नेपाली टेलिभिजनमा स्थान पायो। नेपाली सांगीतिक बजारको अधिकांश हिस्सा यो आइडलकै उत्पादनले ओगटेको छ। सचन थापा, निर्देशक, एपीवान टेलिभिजन"
वाह रारा ! आहा रारा !,"नीलो आकाश र हरियो पहाडको काखमा हावाको लहरसँग सुस्तरी बगिरहेको तालको सामीप्यमा आफूलाई पाउँदा साँच्चै गर्वानुभूति भयो। आहा! कति सुन्दर प्रकृति! कस्तो राम्रो प्राकृतिक संयोजन! यो सृष्टि, यो सुन्दरता, यो भव्यता अनि यो दिव्यता! साँच्चै मनमोहक। सफा मौसम, खुलेको आकाश। चारैतिर हरिया पहाड। क्षितिजमा मुस्कुराइरहेको हिमाल। अनि, सामीप्यमा रारा। आहा! जो कसैको मनबाट फुत्त निस्कन्छ, आहा! रारा। रारा पुग्ने जो कोहीले दृश्यानुभूति गर्छ यस्तो सौन्दर्य। रारामा मौसम अनुसारको सुन्दरता लुकेको हुन्छ रे। यो सुनेपछि मेरा पनि राराप्रतिका दृष्यहरू परिवर्तित भए। यति भन्दै गर्दा त्यहाँ पुग्ने धेरैले यस दृश्यमा असहमति जनाउन पनि सक्नुहुन्छ किनकि हरेकको दृष्टि फरक हुन्छ। फरक हुन्छ बुझाइ र भोगाइ। समयसँगै पलपल परिवर्तन हुने सन्दर्भले पनि हरेक दृष्यमा फरकपन पाइन्छ नै। जाडोको मौसम। वरिपरि हिउँले ढाकिएको रारा। अनि, वर्षात्को समयमा रंगीचंगी फूलहरूले सजिएको रारा। मौसम अनुसारको राराको अनुभूति ग्रहण गर्न त ती सबै पललाई मन र मुटुभरि कैद गर्न पनि सक्नुपर्छ। मेरो चाहिँ न जाडो न गर्मी मौसमको यात्रा भयो राराको। गत कात्तिक ११ गते दिउँसो २ बजे पहिलोपटक मेरो जीवनले राराको सौन्दर्यमा डुबुल्की मार्ने मौका पाएथ्यो। संयोग जुरेको त्यो पल खै कसलाई धन्यवाद दिउँ ? सृष्टि र सिर्जनाले सिँगारेको त्यो अनुपम सौन्दर्यमा धेरैपटक डुबुल्की मारें। अझै धीत मरेको छैन। सम्भवत धीत मार्न त्यही धर्ना कस्नुपर्छ सायद। धेरै अघिदेखिको रारा पुग्ने सपना बल्ल पूरा भएको थियो। संघीय संसद् प्रतिनिधिसभा अन्तर्गतको विकास तथा प्रविधि समितिको संसदीय टोली। समितिले कर्णाली करिडोरअन्तर्गत पर्ने खुलालुलैफुसलिसल्ला सडक खण्डको कडा चट्टानी भीरमा पर्ने दुल्लीकुनादेखि लालीबगरसम्मको ७ किलोमिटर र बद्रीगाउँदेखि भुक्का खोलासम्मको १३५ किलोमिटर सडकखण्डको वस्तुस्थिति अवलोकन गराउने सन्दर्भले रारा हामीसँग जोडिएको थियो। हुम्लाको सिमिकोटबाट बाँदरखेलासलिसल्ला सडकखण्डको स्थलगत अवलोकन गरेपछि त्यहाँबाट रारासँग साइनो जोडिने निश्चित भएथ्यो। हेलिकप्टर मुगुको ताल्चा विमानस्थल हुँदै अगाडि बढिरहेको थियो। सफा मौसम भएकाले मुगु वरिपरिको पहाडी भूभाग स्पष्ट नियालिरहेकी थिएँ। एक्कासि पहाडको काखमा सुस्ताइरहे झैं लाग्ने नीलो दह देख्दा खुसीले उद्वेलित भएँ। वाउ! रारा! शब्द फुत्त निस्किएछ। मेरो शब्द पोख्दाको भावनाले अरूलाई छोएछ क्यार। उहाँहरूको प्रतिक्रियाबाट मेरो फरक प्रस्तुति रहेको महसुस गर्न पुगें। सायद, मेरो उत्कट चाहना पोखिएछ। पाइलट दाइले माथिबाट रारा वरिपरि फन्को लगाइ दिनुभयो। सम्भवत यस्तो मौका विरलै यात्रीले पाउलान्। स्काई भ्युले नअघाएर हुनसक्छ, हेलिकप्टरबाट ओर्लिएपछि चारैतिर आँखा घुमाएँ। रारा एक दृष्य अनेक। जति फरक स्थान र कोणबाट हेर्यो रारा उति आफूलाई फरक बनाइदिन्छ। हरेक कुनाबाट रारालाई नियालेपछि तालनजिकै रहेको सेनाको ब्यारेक अगाडि हेलिकप्टरले आफूलाई बिसायो। स्काई भ्युले नअघाएर हुनसक्छ, हेलिकप्टरबाट ओर्लिएपछि चारैतिर आँखा घुमाएँ। रारा एक दृष्य अनेक। जति फरक स्थान र कोणबाट हेर्यो रारा उति आफूलाई फरक बनाइदिन्छ। नीलो आकाश र हरियो पहाडको काखमा हावाको लहरसँग सुस्तरी बगिरहेको तालको सामीप्यमा आफूलाई पाउँदा साँच्चै गर्वानुभूति भयो। आहा! कति सुन्दर प्रकृति! कस्तो राम्रो प्राकृतिक संयोजन! यो सृष्टि, यो सुन्दरता, यो भव्यता अनि यो दिव्यता! साँच्चै मनमोहक। सम्झिएँ यसै राजा महेन्द्रले रारालाई अप्सरासँग दाँजेका थिएनन्। वास्तवमै रारा वरिपरिको प्राकृतिक सुन्दरतालाई शब्दमा वर्णन गर्न सायदै सकिन्छ। यसको सामीप्यमा रहँदाको उत्साह र रोमाञ्चकताले दिने चञ्चलता आफ्नै आँखाले हेरेर मात्र अनुभूत गर्न सकिन्छ, व्यक्त गर्न सकिन्न। रारामै खाना खाने कार्यक्रम थियो। सुनेको थिएँ, विकसित देशको नदीमा चल्ने क्रूजको पाँचौं तलामा बसेर डिनर गर्नेहरूको कथा। लाग्यो, त्योभन्दा यो पल कम पक्कै छैन। सिस्नोको ग्रेभी अनि मार्सी चामलको भात। धेरै यस्तै परिकार। खाना निकै स्वादिलो थियो, सम्भवत राराको रसिलो दृष्य मुछिएको थियो खानामा। खाना खाइसकेपछि रारालाई अझ नजिकबाट नियाल्न थाल्यौं। टोली ताल भएतिर लाग्यो। सँगै गएका सेनाका जवानहरू यहाँ आइसकेपछि बोटिङ त गर्नैपर्छ भन्दै लाइफ ज्याकेट लगाउन थाले। एकजनाले मलाई पनि लाइफ ज्याकेट दिनुभयो। लाइफ ज्याकेट लगाउन त थालें तर तालको गहिराई सम्झिएर डर पनि लागिरहेको थियो। त्यतिबेला हावाको बेग उच्च थियो। सांसद रंगमती शाहीको कुराले झनै झस्कायो, १२ बजेपछि बोटिङ गर्नु हुन्न। हावा धेरै चलेको छ। बोटिङ नगरी कसैको मन थामिनेवाला थिएन। एकएक गर्दै सबैले लाइफ ज्याकेट लगायौं। अलिअलि गर्दै सबैजना बोट भएतिर लाग्यौं। बोटिङ नै नगरे पनि कम्तिमा डुंगामा बसिहालौन। मन सबैको बोल्यो, सबै बोटमा बस्यौं। डुंगाचालकहरू पनि प्याडल लिएर बोटिङ गराउन तयार भए। यतिखेरसम्म डुंगा बाँधेको धागोको लठ्ठा खोलेको थिएन। लठ्ठा नखोलेको अवस्थामा पनि हावाको उच्च बेगमा छचल्किएको तालको पानीमा हामी लच्किरहेका थियौं। फोटो खिच्ने हुटिङ गर्ने रमाइलो क्रम चलिरहेको थियो। यतिकैमा एकजनाले बोटको डोरी फुकाइदिनुभयो। बोट त तालमा आफैं सलल बग्न थाल्यो। किनार नजिक रहेका हामी हावाको एक झोक्कामै निकै पर पुग्यौं। होइन होइन पर नलानुस्। माननीय (सांसद) ज्यूले फेरि सजग गराउनु भयो। हामीसँग समय पनि कम थियो। चालक भाइहरू हामीलाई किनारा लगाउन निकै प्रयास गरिरहनु भएको थियो। हावाको झोक्काले भने आफ्नो जिद्दी छोडेन। फेरि पर पुर्याइहाल्यो। थोरै डर, केही रोमाञ्चकता। रारामा डुंगाको यात्रा खुब रमाइलो भइरहेको थियो। कुनै बेला किनारमा पुग्नै नसकिने पो हो कि ? शंकाले मन पटक पटक बिथोलिरह्यो। वस्तुस्थितिको बिचारै नगरी बोटिङ गरिरहेका थियौं। हावाको बहावमा छचल्किएको तालको पानीमा बोटिङ प्याडलको निकै लामो प्रयासपछि किनार आइपुग्यौं। हत्तपत्त डुंगाबाट ओर्लिएर पहिला हिँडेको टोलीलाई नियालें। उनीहरू मस्तसँग बोटिङमा रमाइरहेका थिए। सोचें, रमाइलो गर्न त मुटु पनि दह्रै हुनुपर्ने रहेछ। टेलिभिजनबाट बज्ने विज्ञापनको वाक्यांश सम्झिएँ, डरके आगे जित हे। तालको किनारामा घुम्ने अनि फोटो खिच्ने राम्रै लहर चलिरहेको थियो। सबै आआफ्नै सुरमा मस्त अनि व्यस्त थियौं। ताल किनारमा फोटो खिच्ने क्रम चल्दै गर्दा रारा राष्ट्रिय निकुञ्जको सुरक्षार्थ खटिएका नेपाली सेनाका मेजर झलक सरसँग भेट भयो। उहाँसँग जिज्ञासा राखें, दिउँसो १२ बजेपछि बोटिङ गर्नु साँच्चै खतरा नै हुन्छ र सर ? डराइहाल्नु त पर्दैन तर जहाँ पुग्नुपर्ने हो त्यहाँ पुग्न कठिन हुन्छ। केही घटना भइहाल्यो भने रेस्क्यु गर्न पनि समय लाग्छ। उहाँको भनाइले मुटुको धड्कन ह्वात्तै बढ्यो। बीपी नापेको भए सायद १५० बाई १३० पुगेको हुनसक्थ्यो। प्याडलले चलाउनुपर्ने भएर यस्तो भएको हो। मोटरबोट भएको भए जुनसुकै समयमा बोटिङको मज्जा लिन सकिन्थ्यो। उहाँको पछिल्ला वाक्यले त्यो व्यवस्था गर्नुपर्नेमा सरोकारवाला निकायको ध्यान जान सके आगन्तुकले रारामा सुनमा सुगन्ध भेट्न थिए भन्ने लाग्यो। रारा ताल कर्णाली अञ्चलको मुगु जिल्ला अवस्थित रहेको पढेकै थिएँ। नेपालको सबैभन्दा ठूलो ताल हुनुको मजा लिन सकेकोमा गर्व थियो मनमा। समुद्री सतहबाट २ हजार ९ सय ९० मिटर उचाइमा रहेछ। राराबारे धेरै थाहा पाएँ पुगेपछि। अन्तर्राष्ट्रिय महत्वको सिमसार क्षेत्र मानिँदोरहेछ। सोही क्षेत्र र रारा राष्ट्रिय निकुञ्जभित्र अवस्थित रारा तालले साँच्चिकै सबैलाई सजिलै आकर्षित गर्न सक्ने रहेछ। नेपालमा प्राकृतिक सुन्दरताले भरिपूर्ण ठाउँ धेरै होलान्। तर, आवश्यक पूर्वाधारको अभावमा जो कोही झट्टै रारा गइहाल्न हच्किन्छन्। मूल कारण, सहज सडक पूर्वाधारको अभाव। रारा पुगेर फर्किनेले त रारामा बसोबासका लागि राम्रो व्यवस्था नै छैन भन्ने गरेको गुनासो सुनिन्छ। मनमा लाग्यो, यस्तो गुनासो अब नरहोस्। निकुञ्जभित्र वातावरणमैत्री इलेक्ट्रिक भने तथा रिक्साको व्यवस्था भए ताल वरिपरिको फन्को मार्न अझ सहज हुन्थ्यो। तर यहाँ घोडा मात्र छ। रारालाई पर्यटकीय हब बनाउन सरकार र निजी क्षेत्र सबैले कम्मर कस्नुपर्ने निचोढमा पुगें। राराको किनारमा बसेर पानीको बहाव छचल्किएसँगै मन तरंगित भइरहेको थियो। पाइलट दाइले हेलिकप्टरको रोटर स्टार्ट गरे। झसंग भएँ, राजधानी उड्नुपर्ने संकेत पाएर। राराले अँगालोमा बेरिरहेझैं लागेको थियो। जबर्जस्ती अँगालो फुकाएर दौडिएँ हेलिकप्टरतर्फ। उक्लिएपछि भित्र छिर्नुअघि पुनः रारालाई हेरें, भनें, बाईबाई रारा!"
पुस्तकमा सत्यमोहन,"काठमाडौं : शताब्दी पुरुष डा सत्यमोहन जोशीको आत्मकथा सत्यमोहन शुक्रबार सार्वजनिक भएको छ। ऐतिहासिक तथा सांस्कृतिक परिसर पाटन दरबार संग्रहालयमा पुस्तक सार्वजनिक गरिएको हो। पुस्तकमा सत्यमोहन जोशीको जीवनका अमूल्य काम, संस्मरण र संघर्षलाई लिपिबद्ध गरिएको छ। बुकहिल पब्लिकेसनको प्रकाशनमा लेखक तथा पत्रकार गिरीश गिरीले जोशीको आत्मकथा लेखेका हुन्। पुस्तकलाई ३१ भागमा बाँडिएको छ। सुकर्म समूहले कार्यक्रममा शास्त्रीय संगीतको धुन प्रस्तुत गरेको थियो । नेपथ्य ब्यान्डका संस्थापक तथा गायक अमृत गुरुङले लोकगीतका केही लोकोक्तिसमेत प्रस्तुत गरेका थिए। उनले आत्मकथामा समेटिएका जोशीको जीवन भोगाइलाई समयसापेक्ष व्याख्या गरे। उनको कर्मलाई मुक्तकण्ठले प्रशंसा गरे। कार्यक्रममा बोल्दै डा सत्यमोहन जोशीले किताब लेखनको अनुभव सुनाए। उनले भने, लेखक गिरीसँगको सहकार्यमा छोटो समयको बसाइमा सम्पूर्ण जीवन लेखिनु नौलो धारको रचना, कृति देखा परेको छ भन्ने लागेको छ। पुस्तकमा मैले जुरेली दर्शनलाई प्रस्ट्याएको छु। जुरेली चरीको जीवनबाट मैले जिन्दगीको दर्शनलाई बुझें। उनी थप्छन्, नेपाल लोकगीतको देश हो। लोकसंस्कृतिले एकता ल्याउँछ। यसको जगेर्ना गर्नुपर्छ। लोकसंस्कृतिले नेपाली हुँ भन्ने भावना जगाउँछ। १०३ वर्षको नजिक पुगेका शताब्दी पुरुषको आत्मकथामा जागिरे जीवनको सिलसिलामा उनी देश विदेशको बसाइँका क्रममा गरेका कामहरू समेटिएका छन्। कार्यक्रममा भाषाशास्त्री ज्योति तुलाधर, लेखक गिरीश गिरीलगायतले पुस्तकको चर्चा गरेका थिए।"
उत्तर प्रदेशमा मार्च २५ मा भाजपा सरकारको सपथ ग्रहण,"नयाँ दिल्ली : उत्तर प्रदेशमा फराकिलो अन्तरले जितेपछि फेरि भाजपाले नै सरकार बनाउने भएको छ । २५ मार्चमा लखनऊमा बीजेपी सरकारको सपथ ग्रहण कार्यक्रम हुनेछ। समाचार एजेन्सी पीटीआईले एक सरकारी अधिकारीलाई उद्धृत गर्दै यो जानकारी दिएको हो। कार्यक्रम दिउँसो ४ बजेदेखि शहीद पथस्थित एकना रंगशालामा हुने जनाइएको छ । योगी आदित्यनाथले मुख्यमन्त्रीको सपथ लिने योसहित दोस्रो पटक हो । पार्टी स्रोतका अनुसार भाजपा नेतृत्व र योगी आदित्यनाथबीच मन्त्रिपरिषद्को प्रकृतिबारे वार्ता भएको छ । योगी आदित्यनाथ गोरखपुरबाट लखनउ आउनेबित्तिकै सपथ लिने मन्त्रीहरूको सूची तय गर्नेछन्। केन्द्रीय गृहमन्त्री अमित शाहलाई पर्यवेक्षक र झारखण्डका पूर्व मुख्यमन्त्री रघुवर दासलाई राज्यमा सरकार गठनको सहपर्यवेक्षक बनाइएको छ। प्रधानमन्त्री नरेन्द्र मोदी, गृहमन्त्री अमित शाह, रक्षामन्त्री राजनाथ सिंहलगायत भाजपाका धेरै वरिष्ठ नेताहरू सपथ ग्रहण समारोहमा सहभागी हुने छन्। समारोहमा भाजपा शासित राज्यका मुख्यमन्त्रीहरू, आरएसएसका धेरै नेताहरू पनि सहभागी हुन सक्ने बताइएको छ।"
अमेरिकी र चिनियाँ राष्ट्रपतिबीच वार्ता : रुसयुक्रेन युद्ध साझा चिन्ताको विषय,"वासिङटन डिसी : अमेरिकी राष्ट्रपति जो वाइडेन र चिनियाँ राष्ट्रपति सि चिङफिङबीच शुक्रबार कुराकानी भएको छ। युक्रेन र रुसबीच भएको द्वन्द्वका विषयमा उनीहरुले भिडियो कुराकानी गरेका दुवै पक्षका अधिकारीले जनाएका छन्। वार्ताका क्रममा अमेरिकी राष्ट्रपति वाइडेनलाई चिनियाँ राष्ट्रपति सिले रुसयूक्रेन युद्ध कुनै एउटाको मात्रै चासो, सरोकार र चिन्ताको विषय नभएको बताएका थिए। अन्तरराष्ट्रिय समुदायका लागि शान्ति, सुरक्षा सबैको चासो र सरोकारको विषय भएकाले दुई देशको युद्धलाई पनि सबैले साझा चिन्ताको विषयका रुपमा दुवै जनाले छलफल गरेको जनाइएको छ। राष्ट्रपति सिले अन्तरराष्ट्रिय चासो, शान्ति तथा सुरक्षाको विषय चीन र अमेरिकाको अन्तरराष्ट्रिय जिम्मेबारी पनि भएको बताएका थिए। उनीहरुले रुसयूक्रेन मामिला बाहेक अन्य विषयमा पनि छलफल गरेका सरकारी अधिकारीले उल्लेख गरेका छन्। अमेरिकाचीन सम्वन्धलाई थप सुमधुर बनाउन पनि अहिलेको कुराकानी सहयोगी भएको दुवै पक्षले जनाएका छन्। गत नोभेम्बरमा भएको भिडियो सम्मेलनपछि उनीहरुका बीचमा अहिले मात्रै कुराकानी भएको अमेरिकी राष्ट्रपतिको कार्यालय ह्वाईट हाउसले जनाएको छ।"
मुम्बईबाट नेपाल घुम्न निम्तो,"काठमाडौं : नेपाल पर्यटन बोर्डले भारतको मुम्बईमा आयोजित आउट वाउन्ड ट्राभल मार्टबाट नेपाल घुम्न निम्तो दिएको छ । फागुन ३० देखि चैत्र २ गतेसम्म आयोजित मार्टमा सहभागिता जनाउँदै बोर्डले पर्यटकलाई नेपाल खुलेको सन्देश दिएको हो । बोर्डसहित नेपालका पर्यटनसँग सम्बन्धित १७ वटा निजी संस्थाले सहभागिता जनाएका थिए। विभिन्न २० का ६ सयभन्दा बढी प्रदर्शक तथा भारतका पर्यटन व्यवसायीको उपस्थिति थियो। माल्दिभ्सका पर्यटनमन्त्री अबदुल्लाह मौसुम, तमिलनाडुका पर्यटनमन्त्री डाएम माथिभेन्थन माल्दिप्सका पर्यटन बजार तथा जनसम्पर्क कर्पोरेसनका प्रबन्ध निर्देशक तोयिब मोहम्मदलगायत विभिन्न देशका सरकारी तथा निजी क्षेत्रका अधिकारीले नेपाली स्टलको निरीक्षण गरेका थिए। नेपाल भारत तथा अन्य देशबाट समेत नियमित उडान सुरु भएको र नेपाल पर्यटनको नियमित गन्तव्यबाहेक वेडिङ डेस्टिनेसन, फिल्म छायांकन तथा अन्य माइस पर्यटनका लागि उत्कृष्ट गन्तव्य रहेको जानकारी गराइएको छ। सो अवसरमा नेपाल पर्यटन बोर्डलाई डिजाइन एन्ड डेकोरेसन अवार्ड प्रदान गरियो।"
