शीर्षक,विवरण
तीन तहको चुनाव एकै पटक गरौं : नेता पोखरेल,"काठमाडौं : नेकपा माओवादी केन्द्रका नेता गिरिराजमणी पोखरेलले सरकारले तीनै तहको चुनाव एकै पटक गर्नुपर्ने बताएका छन्। जनतासंग जनप्रतिनिधि कार्यक्रमलाई सम्बोधन गर्दै नेता पोखरेलले महोत्तरीको खयरमारामा यस्तो बताएका हुन्।उनले तीन वटै चुनाव एकै पटक गर्दाखेरी मोटामोटीरुपमा राज्यको खर्च पनि कम हुने धारण राखेका छन्। पूर्वस्थायी समितिका सदस्यहरुले छलफलले पार्टी अध्यक्ष पुष्पकमल दाहाललाई यस्तो सल्लाह दिएको सार्वजनिक गरेका छन्। अर्को प्रसंगमा उनले सबै दल मिलेर मधेश प्रदेशलाई समृद्ध बनाउन लाग्नुपर्नेमा जोड दिए। मधेश प्रदेश मानव सूचांकमा निकै पछाडि परेको प्रदेशमा पर्छ। यसलाई एकदमै माथि उठाउनुु पर्नेछ,नेता पोखरेलले भने, मतभेदलाई चर्काउने भन्दापनि सबै मिलेर प्रदेशको सूचांकलाई माथि उठाउन लाग्नुपर्छ। ग्रामिण भेगको विकासका लागि समुदायमा आधारित विकासको मोडेलको खाँचो रहेको पूर्वशिक्षा मन्त्री समेत पोखरेलले बताए। जनताको आवश्यकतालाई पक्रेर विकासको प्रक्रिया अगाडि बढाउनुपर्नेमा जोड दिएका छन्।खयरमाराले अरु ठाउँको नक्कल गर्न सक्दैन। खयरमारा, खयरमारा हो। यसको आफ्नै खालको विशिष्टता छ। यसको आफ्नै भूगोल छ। समुदायको बनाव पनि छुटै प्रकृतिको छ। यि सबै पक्षलाई हेरेर विकासको मोडेल निर्माण गर्नुपर्छ,उनले भने। नेता पोखरेल महोत्तरी क्षेत्र नम्बर १ का प्रतिनिधि सभा सदस्य पनि हुन्। चुरे दोहनले मधेशमा वर्षेनी उर्बर जमिन मरुभूकरण हुने क्रम बढेको उनले उल्लेख गरे। यसका लागि हरित अभियान संचालन गर्नुपर्छ। चुरे बचाउने अभियान सुरु गर्नुस्, यो अभियानमा म दिलोज्यानले लाग्ने छु,जनतासंग जनप्रतिनिधि कार्यक्रमलाई सम्बोधनका क्रममा उनले यस्तो प्रतिबद्धता व्यक्त गरे।"
गैँडा खाडलमा परी मरेकोबारे छानविन गर्न कार्यदल,"काठमाडौं : वन तथा वातावरण मन्त्रालयले आईतबार चितवनमा गैँडा मरेको घटना छानविन गर्न वन तथा भूसंरक्षण विभागका उपमहानिर्देशक डा राजेन्द्र केसीको संयोजकत्वमा पाँच सदस्यीय कार्यदल गठन गरेको छ। कार्यलदमामा वन तथा वातावरण मन्त्रालयका उपसचिव रामजी दनाई,राष्ट्रिय निकुञ्ज विभागका दिल बहादुर पुर्जा, चितवन राष्ट्रिय निकुञ्जका प्रमुख संरक्षण अधिकृत हरिभद्र आचार्य र डिभिजन वन कार्यालय चितवनका डिभिजनल वन अधिकृत पदमराज नेपाल सदस्य रहेका छन्। मन्त्रालयले १० दिन भित्र घटनाको छानविनगरी यथार्थ विवरण पेश गर्न कार्यदललाई निर्देशन दिएको छ। चितवन राष्ट्रिय निकुञ्जको मध्यवर्ती क्षेत्रस्थित पूर्वपश्चिम राजमार्गको वरण्डाभार वन खण्डमा सडक विस्तारको क्रममा खनिएको खाडलमा परी गैँडा मरेको थियो।"
बागमतीमा राष्ट्रियसभा सदस्य निर्वाचनको तयारी पूरा,हेटौंडा : राष्ट्रिय सभाको बागमती प्रदेशमा रिक्त रहेको दुई सदस्य पदमा बुधबार हुने निर्वाचनको तयारी पूरा भएको प्रदेश निर्वाचन कार्यालयले जनाएको छ। मुख्य निर्वाचन अधिकृत डिल्लिरत्त श्रेष्ठले बुधबार बिहान ९ बजेबाट मतदान सुरु हुने जानकारी दिए। हेटौंडा औद्योगिक क्षेत्र ब्यवस्थापन कार्यालय परिसरमा दिउँसो ३ बजेसम्म मतदान हुने र साँझ ७ बजेसम्म परिणाम सार्वजनिक गर्ने तयारी रहेको उनले जानकारी दिए। स्वास्थ्य मापदण्ड पूरागरी निर्वाचनको ब्यवस्थापन गरिएको श्रेष्ठले बताए। निर्वाचनमा ६ जना उम्मेदवारबीच प्रतिस्पर्धा हुँदैछ। गठबन्धनबाट नेपाली काँग्रेसका कृष्णप्रसाद पौडेल र नेकपा एकीकृत समाजवादीकी गोमा तिमल्सिना चुनावी प्रतिस्पर्धामा रहेका छन्। नेकपा एमालेबाट गोपाल शाक्य र निरकुमारी कुँवर दर्लामीले गठबन्धनका उम्मेदवारसँग प्रतिस्पर्धामा उत्रिएका छन्। नेपाल मजदुर किसान पार्टी (नेमकिपा)को तर्फबाट कृष्ण तामाङ र गिता काफ्ले चुनावी मैदानमा छन्। बागमती प्रदेशका मुख्यमन्त्री तथा गठबन्धनका नेता राजेन्द्र पाण्डेले गठबन्धनको उम्मेदवारले सहजै निर्वाचन जित्ने दाबी गरे। नेकपा एमाले बागमती प्रदेश संसदीय दलका मुख्य सचेतक दिपक निरौलाले पार्टीका दुबै उम्मेदवारले निर्वाचन जित्नेमा आशावादी रहेको बताए। निर्वाचनमा वागमती प्रदेशसभा सदस्य एकसय नौं जना र प्रदेशका १३ जिल्लाका एकसय १९ स्थानीय तहका प्रमुख र उपप्रमुख गरी दुईसय ३८ गरी तीनसय ४७ मतदाता रहेका छन्।
पिपरा गाँउपालिकामा अख्तियारको छापा,महोत्तरी : महोत्तरीको पिपरा गाउँपालिकामा अख्तियारले छापा मारेको छ। मंगलबार आयोगमा परेको उजुरीको आधारमा कार्यालयमा छापा मारेर आवश्यक कागजात नियन्त्रणमा लिएको अख्तियार दुरुपयोग अनुसन्धान आयोग बर्दिबासका सूचना अधिकारी मनिराम ज्ञावालीले बताए। गाउँपालिका कार्यालयविरुद्ध विभिन्न ३२ वटा उजुरी परेको ज्ञवालीले जानकारी दिएका छन्। जनप्रतिनिधि र कर्मचारीले विभिन्न योजनामा अनियमितता गरेको लगायतका उजुरी अख्तियारमा परेको थियो। सोही उजुरीको आधारमा अख्तियारको टोलीले गाउँपालिकामा छापा मारेको हो।
२० औं आहा गोल्डकप : थ्रि स्टारलाई स्तब्ध बनाउँदै आर्मी सेमिफाइनलमा,"पोखरा : सब्सिच्युट फरवार्ड राजिब गुरुङको निर्णायक एक गोलको मद्दतले विभागीय टिम त्रिभुवन आर्मी क्लब थ्री स्टार क्लबलाई स्तब्ध बनाउँदै २०औं संस्करणमा आहा रारा गोल्डकप फुटबल प्रतियोगिताको सेमिफाइनलमा प्रवेश गरेको छ। पोखरा रंगशालाको फुटबल मैदानमा मंगलबार भएको अन्तिम क्वाटरफाइनल खेलमा थ्री स्टार क्लबलाई १० गोल अन्तरले पराजित गर्दै आर्मी अन्तिम चारमा पुगेको हो। आर्मीका लागि खेलको ७० औं मिनेटमा मैदान प्रवेश गरेको ७ मिनेटमै राजिबले एक गोल गरेका हुन्। राजिबको त्यही गोल नै आर्मीलाई सेमिफाइनल यात्राकालागि सहज भएको हो। थ्री स्टारका डिफेन्डर जीवन गुरुङ चिप्लदा जर्जप्रिन्स कार्कीको पासमा पाएको बललाई राजिबले जाली चुमाएका हुन्। राजिब ६४ औं मिनेटमा टंक बस्नेतको स्थानमा मैदान छिरेका थिए। खेलका आठौं मिनेटमा जर्ज प्रिन्स कार्कीको वान भर्सेस वानको अवस्थामा प्रहार गरेको बललाई थ्री स्टारका गोलरक्षकले प्रिसोले बचाएका थिए। खेलको ८५ औं मिनेटमा थ्री स्टारका मिक्चेन तामाङको कर्नरबाट प्रहार गरेको बललाई आर्मीका गोलरक्षक विकेशले पञ्च गरेका थिए। मंगलबार भएको खेलमा निर्णक एक गोल गर्ने राजिब गुरुङ म्यानअफ दि म्याच घोर्षीत भए। खेलपछि प्रतिक्रिया दिँदै थ्री स्टार क्लबका प्रशिक्षक उर्जन श्रेष्ठले आफ्नो टिममा फिडेन्समा कमजोर देखिएको बताए। समग्रमा हामीले पनि राम्रो खेल खेल्यो। डिफेन्डर लडेर गोल हुनु नै हारको प्रमुख कारण बनेको पनि उनले सुनाए। आप्नो ४ खेलडी चोटग्रस्त हुनुले बाहिर रहदा पनि अझै राम्रो खेल पस्कन नसकेको उनले बताए। विजेता टिम त्रिभुवन आर्मीका प्रशिक्षक राजु तामाङले थ्री स्टार राम्रो अपोनेन्ट संगको खेलमा आप्नो रणनीतिले सफल भएको बताए। ५ जना खेलाडी राष्ट्रिय टिममा हुनु, खेलीरहेका खेलाडी पनि चोटग्रस्त हुनुले अझै राम्रो खले पस्कन नसकेको उनले सुनाए। हामीले अहिलेसम्म आहा रारा गोल्डकप फाइनलमा पुगेर पनि जित्न सकेका छैनौ। यस पटक पहिलेका गल्ती सुधारेर जित्ने रणनीतिमा अघि बढ्छौं प्रशिक्षक तामाङले भने। आर्मीअब मनाङ मस्र्याङ्दी क्लबसंग फाइनल प्रवेशकालागि बिहीबार खेल्ने छ। मनाङ पुलिसलाई पराजित गर्दै अन्तिम चारमा स्थान बनाएको हो। पहिलो सेमिफाइनलको खेल बुधबार एपिएफ र मछिन्द्र क्लबबीच हुनेछ।"
गौशालास्थित सिटिजन बैंकमा सेवाग्राही कुटिए,"महोत्तरी : गौशालास्थित सिटिजन बैंकमा एक सेवाग्राही कुटिएका छन्। मंगलबार आफ्ना भतिजाको लागि खाता खोलाउन गएका गौशाला नगरपालिका १२ का संजय महतोमाथि बैंकमा खटिएका सुरक्षाकर्मीले हातपात गरेका हुन। प्रत्यक्षदर्शी गौशाला १२ का राजकुमार महतोले भने, बैंकमा त्यतिबेला भिड थिएन् । कर्मचारीसँग सोध्न गएको समयमा कार्यरत सुरक्षाकर्मीले हातपातमा उत्रिएका हुन्। उनका आफन्तले छोडाउन गएको समयमा उनीहरु पनि कुटिएका हुन्। पीडित संजयले भने, आफूसँग खाता खोलाउनका लागि चाहिने सबै कागजात रहेका थिए। बच्चाको खाता खोलाउनका लागि यसभन्दा अघि कैयो दिन आउँदासमेत बैंकमा काम हुन सकेको थिएन्। मंगलबार पनि काम गराउनका लागि लामो समयदेखि बच्चालाई लिएर लाईनमा बसेका थिए। अरुको काम हुने तर आफनो काम भईरहेको थिएन। मंगलबार पनि किन काम हुँदैन भनेर सोध्न जाँदा गार्डले आफूमाथि खनिएको हो। कर्मचारीको आदेशअनुसार आफूले संजयलाई हटाउन गएको समयमा विवाद भएको बैंकमा कार्यरत सुरक्षाकर्मी रामचन्द्र सिंह कुशवाहाले बताए। उनले भने, कस्टमरलाई प्रवेश निषेध गरिएको यार्डमा गएको समयमा आफूले सुरुमा सम्झाएको हुँ। तर कुरा नमानेपनि उनलाई त्यहाँबाट निकाल्नका लागि उनलाई समात्न जाँदा विवाद भएको हो। त्यसपछि दुईतर्फी घम्साघम्सी भएको हो। घटना समान्यरुपमा रहेकोले आपसी सहमतिअनुसार नै विवाद समाधान भएको ईलाका प्रहरी कार्यालय गौशालाले जनाएको छ। तत्कालै दुईपक्षलाई वोलाएर समस्याको समाधान भएको प्रहरीले जनाएको छ।"
"अनलाइन मार्फत डलरको अवैध धन्दा, ३७ करोड ६४ लाखको बिगोसहित मुद्धा दायर","काठमाडौँ : राजस्व अनुसन्धान विभागले ३७ करोड ६४ लाख बिगो दाबीसहित काठमाडौं जिल्ला अदालतमा एक व्यक्तिविरुद्ध मुद्धा दायर गरेको छ। विद्यार्थी राजनीतिमा संलग्न कैलालीको लम्कीचुवा स्थायी घर भई कालोपुल बस्ने दिनेश खड्काविरुद्ध विभागले मंगलबार अदालतमा मुद्धा दायर गरेको हो। खड्काले ग्लोबल आइएमई बैंकबाट ९ करोड ७९ लाख रुपैयाँ कारोबार गरेको अनुसन्धानका क्रममा भेटिएको छ। खड्काले आफ्नी दिदी भगवती खड्काको एनआइसी एसिया बैंकमा रहेको खाताबाट २० करोड ४२ लाख र उनकी साथी अनिता धितालको लक्ष्मी बैंकबाट ५ करोड ७७ लाख कारोबार गरेको अनुसन्धानका क्रममा भेटिएको विभागले जनाएको छ। बुवा नरबहादुर खड्काको ग्लोबल आइएमई बैंकबाट १ करोड ६४ लाख रुपैयाँपनि कारोबार भएको भेटिएको छ। राष्ट्र बैंकको वित्तीय जानकारी एकाइसँगै विभागले इन्टिलिजेन्समार्फत खड्कालाई पक्राउगरी अनुसन्धान गरेको थियो। विभागले उनीहरुको बयान, बैंकका स्टेटमेन्ट, बरामद गरेको मोबाइलमा प्राप्त मिसिलसंलग्न डाटालगायत कल डिटेल बिवरणका आधारमा सामूहिकरुपमा मिलिमतो गरी मोबाइल एप्स इस्क्रिल बिनान्स प्रयोगगरी विदेशी विनिमय अमेरिकी डलरसम्बन्धी कसुर गरेको अनुसन्धानमा फेला परेको विभागले जनाएको छ। डलरको अनलाइनमार्फत अवैधरुपमा कारोबार गरेको कसुरजन्य कार्यमा संलग्न भई उक्त एपमार्फत रकम लोड तथा अनलोड गरी अमेरिकी डलर सटही गरेको अनुसन्धानमा खुलेको छ। खड्काबाट विगो जफतगरी तीन वर्षसम्म कैद सजाय माग गरिएको छ।"
खत्रीको उपन्यासलाई क्राउड फन्डिङ,"पोखरा : अमेरिका बस्दै आएका पोखराका मूलबासी रामचन्द्र खत्रीको ग्राफिक उपन्यास जस्टिसका लागि १४ गते शुक्रबार(जनवरी २८ )देखि किकस्टार्टरमा क्राउडफन्डिङ क्याम्पेन सुरु हुने भएको छ। एक महिनासम्म चल्ने यो अभियान नेपाली द्वन्द्वकथामा आधारित ग्राफिक उपन्यास छपाएर वितरण गर्नका लागि रकम उठाउने उद्देश्यका साथ सुरु हुन लागेको हो। सन् १९९६ देखि एक दशकसम्म नेपालमा चलेको माओवादी द्वन्द्वकालको घटनामा आधारित कथामा खत्रीले जस्टिस उपन्यास लेखेका हुन्। ग्राफिक उपन्यास एक किशोरी र उनको परिवारले न्यायप्राप्तिका लागि गरेको संघर्षमा आधारित रहेको खत्रीले जनाएका छन्। पेस युनिभर्सिटी न्युयोर्कबाट पुस्तक प्रकाशनमा एमएस र त्रिभुवन विश्वविद्यालय काठमाडौँबाट अंग्रेजी साहित्यमा एमए गरेका रामचन्द्र खत्रीका नेपाली र अंग्रेजी भाषामा अनुदित पुस्तकहरू प्रकाशित छन्। यसअघि उनी एकेडेमिक र कमर्सियल प्रकाशनमा एडुकेसनल कन्टेन्ट म्यानेजर र प्रोजेक्ट म्यानेजर का रूपमा काम गरिसकेका छन्। फ्रान्ज काफ्काकृत् द मेटामोर्फसिसको नेपाली अनुवाद रामचन्द्रको पछिल्लो प्रकाशित पुस्तक हो। किकस्टार्टर क्याम्पेनको मूल उद्देश्य अन्तर्राष्ट्रिय पुस्तक प्रकाशनमा एक फरक मोडेलको रूपमा परिचित क्राउडफन्डिङ विधि मार्फत् पुस्तक छापेर वितरण गर्नु हो। किकस्टार्टर सिर्जनशील कार्यहरूका लागि ख्यातिप्राप्त प्लेटफर्म हो भने ग्राफिक नोभेल अमेरिकी प्रकाशन बजारमा चलेको विधा हो। नेपाली माओवादी द्वन्द्वमा आधारित जस्टिस द्वन्द्वका कारण उठीबास लाग्न पुगेको एक किशोरी र उनको परिवारको कथा हो। के छ जस्टिसमा र यो क्याम्पेन किन ? एक दुर्गम गाउँमा बस्ने तारा अनि उनको परिवार माओवादी छापामार र पुलिस प्रशासनको दोहोरो चेपुवामा परेको कथा जस्टिस उपन्यासमा छ। उपन्यासको कथा अनुसार माओवादीलाई खानबस्न दिएको आरोपमा उनीहरू पुलिस प्रशासनको तारो बन्छन्। व्यक्तिगत रिसइवी र परिवारको एकल छोरालाई जनयुद्धमा नपठाएको भन्दै उनीहरू तत्कालीन माओवादी विद्रोहीको समेत निशानामा पर्छन्। अन्ततः परिवारको उक्त सदस्य एकाएक बेपत्ता हुन पुग्छ र कथाको अन्त्यसम्म उसको अवस्था अज्ञात रहन्छ। परिवारको सदस्य वेपत्ता भएकै अवस्थामा ताराको परिवार घर छाड्न बाध्य हुन्छ। केही वर्षपछि तारा एक्लै घर फर्कंदा उनमा आएका संस्मरणहरूको सेरोफेरोमा उपन्यास लेखिएको छ। लेखक खत्रीका अनुसार बेपत्ता परिवारको सदस्यका लागि गरिएको संघर्ष र खोजी नै कथाको मूल विषय छ। द्वन्द्वकालमा भएका हजारौं घटनाहरूको एक प्रतिनिधि उदाहरण हो जस्टिस, उनी भन्छन्। जम्मा १२० पृष्ठको यो ग्राफिक नोभेलमा ३ भाग छन्। यो क्याम्पेन पहिलो भागमा केन्द्रित हुनेछ। ग्राफिक नोभेलका लेखक तथा क्याम्पेनका प्रोजेक्ट म्यानेजरसमेत रहेका रामचन्द्रका अनुसार डाइभर्स स्टोरीटेलिङका लागि प्रख्यात प्लेटफार्म किकस्टार्टरमार्फत् ठूला प्रकाशकका आँखामा नपरेका लाखौँ लेखकहरूले आफ्ना सफल क्राउडफन्डिङ क्याम्पेन पूरा गरिसकेका छन्। पुस्तकलाई प्रकाशनको तहदेखि नै बजारीकरण गर्ने एउटा प्रगोगात्मक विधि पनि हो यो। यसलाई प्रिअर्डर क्याम्पेन भने पनि हुन्छ, खत्रीले भने, अमेरिकी गृहयुद्धका कथा आज पनि लेखिन्छन्, धेरै कोणबाट। र, ती बेस्टसेलर पनि हुन्छन्। नेपाली द्वन्द्वकथाको यो प्रतिनिधि कथामा काम गर्नुको मुख्य उद्देश्य संसारभर रहेका आम पाठकसामु नेपाली साहित्यमा पनि पढ्नलायकका कथा र विषयवस्तु छन् भनी देखाउनु हो। ग्राफिक नोभेलका लागि संदिपन सन्त्रा चित्रकार, व्लेक होना डेभलपमेन्टल एडिटर, रेचेल स्लेमन कपि एडिटर र सहब खान लेटरर छन्। युनिभर्सिटी अफ क्यालिफोर्नियाका सहप्राध्यापक तारा सिग्देलका अनुसार जस्टिस नेपाली द्वन्द्वकालको इतिहासलाई चियाउने एउटा झ्याल हो। एउटा कुरूप द्वन्द्वको सुन्दर चित्रण हो जस्टिस, उनी भन्छन्। त्यस्तै अमेरिकी ग्राफिक नोभेल लेखक, सम्पादक र डिसी कमिक्सका पूर्वअध्यक्ष पल लेभिटका अनुसार जस्टिस फरक तथा भिन्न पृष्ठभूमिमा घटेका अति नै सर्वविदित् मानवीय चुनौतीहरूको एउटा अन्वेषण हो।"
पुल जीर्ण हुँदा आवतजावतमा समस्या,"नुवाकोट : झोलुङ्गे पुल जीर्ण हुँदा रसुवाको दक्षिणी भेगमा रहेका सर्वसाधारणलाई समस्या परेको छ। झोलुङ्गे पुलको तत्काल मर्मत गर्नुपर्ने स्थानीयवासीले माग गरेका छन्। कालिका गाउँपालिका २ मा रहेको घुम्ती बजारजिबजिबे सडकको डिल भासिएपछि धोबीखोलाको पुल खतरामा परेको हो। प्राकृतिक प्रकोपका कारण सो झोलुङ्गे पुल जोखिममा परेको हो। दुई दशक अगाडिदेखिको पहिरोग्रस्त सो क्षेत्रमा वर्षायाममा पहिरो जाने समस्याले कालिका क्याम्पसका विद्यार्थी तथा जिबजिबे, ज्याङलाङ, सरसिउँ, घोर्मुलगायत गाउँका बासिन्दालाई आवतजावतमा कठिन पर्दै आएको छ। एक सय १७ मिटर लामो सो झोलुङ्गे पुलको एकातर्फ भागमा जिबजिबे सडकको डिल भासिएपछि संरक्षणमा स्थानीय बासिन्दाले माग गरेका छन्। कुनामा लगाइएको टेवा पर्खालसमेत लडेका कारण झोलुङ्गेपुल बचाऔँ अभियानमा जुट्न उपभोक्तालगायत सम्बद्ध सबै पक्षसँंग आग्रह गरिएको स्थानीयवासीले बताए। वर्षायाममा निरन्तर पहिरो गइरहनाले पार गर्न स्थानीय बासिन्दालाई प्रत्येक वर्ष तीन महिना सकस हुनाले दुई वर्ष अगाडि गाउँपालिकाले झोलुङ्गे पुल निर्माण गरेको थियो। लठ्ठा कसिएको स्थान दह्रो भएपनि माथिको पाखो बग्न थालेका कारण पुल पूर्ण जोखिम अवस्थामा रहेको स्थानीयवासी नारायणप्रसाद देवकोटाले बताए। वर्षायाममा जिबजिबेदेखि यार्सा गाउँका १० हजारभन्दा बढी बासिन्दाले सो पुलबाट आवतजावत गर्छन्। पुल संरक्षणमा सहभागी भइदिनदिन स्थानीय तह, सामाजिक सङ्घसंस्था एवं सरोकार निकायसमेतमा आग्रह गरिएको स्थानीयवासी देवकोटाले बताए। छिटो उपचार गराउनुपर्ने बिरामी वर्षायाममा काठमाडौँलानसमेत समस्या हुँदै आएकोे छ। हिउँदमा मोटर गुड्ने र वर्षायाम सुरू हुनासाथ पैदलमार्गीसमेत हिँड्न नसक्ने अवस्थाले बढीमात्रामा जिबजिबेबासी ठूलो मर्कामा परिरहेको अर्का स्थानीयवासी चिरञ्जीवी पौडेलले गुनासो गरे।"
सिटामोल सहज बनाउन सरकारका नाममा अन्तरिम आदेश जारी,"काठमाडौँ : सर्वोच्च अदालतले सिटामोललगायतका अत्यावश्यक औषधिको उपलब्धता सहज गराउन सरकारका नाममा अन्तरिम आदेश जारी गरेको छ। न्यायाधीश मनोजकुमार शर्माको एकल इजलासले मंगलबार यस्तो आदेश जारी गरेको हो। अधिवक्ता टीकाबहादुर कुँवरलगायतले रिट दायर गरेका थिए। आदेशमा कोरोना संक्रमणको समयमा उपचारमा आवश्यक पर्ने सिटामोललगायतका औषधिको सहज र विशेष प्रबन्ध मिलाउन भनिएको छ। आदेशमा भनिएको छ, सिटामोलप्यारासिटामोल लगायत अन्य औषधीहरुको तत्काल सहज वितरणको विशेष प्रबन्ध मिलाउनु भनी विपक्षीहरुको नाउँमा यो आदेश जारी गरिदिएको छ। साथै यस सम्बन्धमा नेपाल सरकारबाट औषधीको सहज वितरणका सम्बन्धमा भए गरेका काम कारवाहीहरुको विवरणको प्रतिवेदन लिई मिति २०७८।१०।१७ गते महान्यायाधिवक्ताक्ने कार्यालयलाई छलफलको लागि उपस्थित हुन आउनु भनी विपक्षीहरुलाई सूचना दिई नियमानुसार गरी पेश गर्ने ।"
रसुवागढीबाट औषधिसहित युवक पक्राउ,नुवाकोट : नेपालचीन प्रवेशको छोटो दूरीको रसुवागढी नाकाबाट भन्सार नतिरिएको औषधिसहित एक युवक पक्राउ परेका छन्। भन्सारले औषसिध जफत गरेको छ भने युवकलाई कारवाही सुरु गरिएको छ। भन्सार नतिरिएको औषधिसहित एक जनालाई रसुवा प्रहरीले पक्राउ गरेको हो। औषधिसहित पक्राउ पर्नेमा सिन्धुपाल्चोकको बाह्रबिसे नगरपालिका३ का ३१ वर्षीय प्रकाश बस्नेत रहेका प्रहरी निरीक्षक गणेश सापकोटाले जानकारी दिए। चिनियाँ ब्रान्डको इङवेन सिआनाङ नामक ४९० बट्टा भन्सार नतिरिएको औषधिसहित बस्नेतलाई पक्राउ गरेको जिल्ला प्रहरी कार्यालय रसुवाले जनाएको छ। युवकलाई कारवाहीका लागि रसुवा भन्सार कार्यालय टिमुरेमा बुझाइएको छ। भन्सार परीक्षण भई सिलबन्दी गरेको ना ६ ख ३८१३ नं कन्टेनर डिब्बाको चालक सिट पछाडि राखी लुकाई छिपाई ल्याएको अवस्थामा धुन्चे प्रहरी चेक पोष्टले युवक बस्नेतलाई पक्राउ गरेको हो। उनीमाथि आवस्यक कारवाही सुरु भएको छ। बरामद भएको दुई लाख ५९ हजार ७ सय रुपैयाँ बराबरको औषधिसहित बस्नेतलाई कारवाहीका लागि कानुनी प्रक्रिया अगाडि बढाउन रसुवा भन्सार कार्यालय टिमुरेमा बुझाइएको रसुवा प्रहरीले जनाएको छ। कोरोना सङ्क्रमणका कारण रसुवागढी नाकामा आउजाउ नै बन्द रहेको अवस्थामा कसरी अवैध रूपको चिनियाँ औषधि आयो र कहाँ को संलग्न छ भन्ने विषयमा थप अनुसन्धान भइरहेको बताइएको छ। रसुवागढी नाका काठमाडौदेखि नजिक एकसय ५२ किलोमिटर दूरीमा रहेको छोटो दूरीको नाका हो। रसुवागढी नाकालाई चिनीया सरकारले गत सन् २०१७ को सेप्टेम्वर १ तारिखदखि अन्र्तराष्ट्रिय नाकाको मान्यता दिइसकेको छ।
कति छन् आइसीयु र भेन्टिलेटरमा उपचारत संक्रमित?(सूचिसहित),"काठमाडौं : कोरोना संक्रमितको संख्या दैनिक बढ्दो क्रममा छ। केहिदिनयता कोरोना संक्रमणबाट मृत्यु हुनेको संख्या बढ्दै गएको स्वास्थ्य तथा जनसंख्या मन्त्रालयको तथ्याकंले देखाउँछ। मंगलबार मात्रै ८ संक्रमितको मृत्यु भएको छ। स्वास्थ्य मन्त्रालयका अनुसार देशकर २४५ जना आइसियु र ४४ जना भेन्टिलेटरमा उपचाररत रहेका छन्। जसअन्तर्गत् प्रदेश १ मा २६, मधेश प्रदेशमा ११, बागमती प्रदेशमा १६२, गण्डकी प्रदेशमा १९ जना उपचाररत रहेका छन्। यस्तै, लुम्बिनी प्रदेशमा २१, कर्णाली प्रदेशमा ४ र सुदूरपश्चिममा २ जना आइसीयुमा उपचाररत रहेका छन्। यस्तै प्रदेश १ मा ६, बागमति प्रदेशमा ३६ जना भेन्टिलेटरमा उपचाररत रहेका छन्। गण्डकी र लुम्विनीमा एकएक जना भेन्टिलेटरमा उपचाररत रहेको स्वास्थ्य मन्त्रालयले जनाएको छ।"
४० लाख जरिवाना फैसला भएका श्रेष्ठ पक्राउ,काठमाडौं: उच्च अदालत पाटनबाट बैंकिङ कसुर मुद्दामा रु ४० लाख जरिवाना र १० दिन कैद तोकिएका तोरणबाबु श्रेष्ठलाई प्रहरीले पक्राउ गरेको छ। उच्च अदालत पाटनले २०७७ जेठ २७ गते श्रेष्ठलाई बैंकिङ कसुर तथा सजाय ऐन २०६४ बमोजिम १० दिन कैद र रु ४० लाख जरिवानाको फैसला गरेको थियो। सोही फैसला कार्यान्वयनका क्रममा प्रहरीले रामेछाप जिल्लाको सुनापती गाउँपालिका५ घर भई हालः काठमाडौं बस्ने ४४ वर्षीय श्रेष्ठलाई आज पक्राउ गरेको हो। हालसम्म फरार भएका प्रतिवादी श्रेष्ठलाई जिल्ला प्रहरी कार्यालय रामेछापबाट खटिएको प्रहरी टोलीले आज दिउँसो विशेष सूचनाको आधारमा रामेछापको लुभुघाटबाट पक्राउ गरेको हो। काठमाडौंमा लुक्दै बस्ने गरेका प्रतिवादी श्रेष्ठले आफ्नो खातामा पर्याप्त मौज्दात रकम नभएको जानीजानी झुक्याएर पीडितलाई चेक दिएका थिए। फैसला कार्यान्वयनको लागि आजै श्रेष्ठलाई रामेछाप जिल्ला अदालतमा पेस गरिने जिल्ला प्रहरी कार्यालय रामेछापका प्रमुख प्रहरी नायब उपरीक्षक नवराज ढुङगानाले बताए।
प्रचण्ड पत्नी सिता डिस्चार्ज,काठमाडौँ : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'की पत्नी सीता दाहाल मंगलबार नेपाल मेडिसिटी अस्पतालबाट डिस्चार्ज भएकी छिन्। कोभिड संक्रमणका कारण स्वास्थ्यमा समस्या देखा परेपछि उनलाई गतशुक्रबार अस्पताल भर्ना गरिएको थियो। उनको नियमित स्वास्थ्यजाँचमा संलग्न चिकित्सक वरिष्ठ नशारोग विशेषज्ञ डाबाबुराम पोखरेलको नेतृत्वको स्वास्थ्य टोलीले उनको उपचार गरेको हो। आइसियुमा उपचाररत् दाहालको पछिल्लो अवस्था सुधारोन्मुख रहेकोेले उनलाई घरजाने सल्लाह दिइएको डापोखरेलले बताए।
२७ महिने नाबालिका मार्ने ठूलोबाउ पक्राउ,स्याङ्जा : सत्ताईस महिने भतिजी मारेको आरोपमा ३८ वर्षे बासुदेव ढकाल पक्राउ परेका छन्। सोमबार दिउँसो १ बजे चापाकोट नगरपालिका७ पिपलछाप निवासी आफ्नै सहोदर भाईका छोरी नाबालिका(सुबिना ढकाल)लाई ज्यान मार्ने मनसायलिई भुईंमा पछारेका ठूलाबाउ (बासुदेव)लाई प्रहरीले पक्राउ गरी नियन्त्रणमा लिएको हो। प्रहरी नायब उपरीक्षक राजेन्द्रप्रसाद अधिकारीका अनुसार नाबालिका ढकालका दुबै खुट्टा समाई टाउकाको भाग पटकपटक जमिनमा पछारी अचेत बनाई छाडेको र उपचारका क्रममा रामपुर अस्पतालमा मृत्यु भएको हो। नबालिकाको शव परिक्षणका लागि सोमबारै पोखरा पठाइएको थियो। पश्चिमाञ्चल क्षेत्रीय अस्पताल पोखरामा पठाइएको शव पोष्टमार्टमपछि मंगलबार आफन्तलाई बुझाइएको छ। घटनाका आरोपी ढकाललाई ज्यान सम्बन्धी कसुर मुद्धा दर्तागरी स्याङ्जा अदालतबाट ७ दिनको म्याद थपगरी अनुसन्धान कार्य सुरु गरिएको प्रहरीले जनाएको छ। कसरी नाबालिकालाई मार्ने मानसायले यस्तो घटना घटाइयो भन्ने बारेमा अनुसन्धान थालिएको प्रहरीको भनाई छ।
एउटै गाउँबाट ५ करोडको सुन्तला विक्री,"कुश्मा : गण्डकी प्रदेशकै स्वादिलो सुन्तला उत्पादन हुने पर्वतको जलजला गाउँपालिका१ बाँसखर्कका किसानले यो वर्ष करिब ५ करोडका सुन्तला विक्री गरेका छन्। अनुकुल मौसमका कारण यसवर्ष सुन्तला खेती फस्टाएको हुनाले किसानहरुले यो वर्ष सुन्तला विक्रीबाट राम्रो आम्दानी लिन पाएका हुन्। व्यवसायिकरुपमा सुन्तला खेती गर्दै आएका दुई सयभन्दा बढि परिवारले सुन्तला विक्रीबाट गाउँमा ५ करोड भित्राएको स्थानीय बजारमारे सुन्तला उत्पादन सहकारी संस्था बाँसखर्कका अध्यक्ष जगतबहादुर खत्रीले जानकारी दिए। उक्त गाउँमा गत वर्ष ३ करोड भित्रिएको थियो। बोटबाटै प्रतिकिलो १३० देखि १५० रुपैयाँसम्ममा बिक्री गर्दै आएका छौँ, खत्रीले भने, पोखरा, मुग्लीन र नारायणगढ लगायतका बजारबाट ब्यावसायी आएर सुन्तला खरिद गरेको उनले बताए। माग पूरा गर्नै सकिएको छैन्। उहाँले ढिलो गरी पाक्ने र स्वादिलो हुने भएकाले यहाँको सुन्तलाको माग बढि हुने गरेको सुनाए। बाँसखर्कमा अन्य खाद्यन्न र फलफूल उत्पादन हुँदैन। किसानहरुले धान, कोदो र मकैभन्दा सुन्तला खेतीले फाईदा हुने भएपछि सुन्तलालाई मूख्य आम्दानीको रुपमा लिँदै आएका छन्। न्यूनतम पाँच लाख रुपैयाँ भन्दा थोरै कमाउने कुनै घरै छैनन्, अध्यक्ष खत्रीले भने, बढीमा १९ लाख सम्म आम्दानी गर्ने परिवारसमेत रहेका छन्। खत्रीले आफूले यस वर्ष झण्डै १३ लाख रुपैयाँ आम्दानी गरेको सुनाए। गाउँमा सवैभन्दाबढी सुन्तला भक्तबहादुर पाईजाले विक्रि गर्छन्। उनले यस वर्ष झण्डै ६ लाख आम्दानी हुने बताए। सुन्तलाको कमाईले बजारमा घरघडेरी नजोडेका निकै कम छन्। उनका अनुसार घरको आँगनसमेत सुन्तलाका बोटले ढाकिएको छ। सुन्तलाको व्यवस्थित बजारीकरण गर्न किसानकै अग्रसरतामा विगत तीन वर्षअघि ६७ लाख खर्चिएर शीतभण्डार केन्द्र सञ्चालन गरिएको छ। शीतभण्डार सञ्चालन भएपछि किसानलाई सुन्तला भण्डारण गर्न र बेसिजनमा विक्री गर्न सहज भएको स्थानीय कल्पना खत्रीले बताईन। तर अधिकांस सुन्तला बोटबाटै विक्रि हुने भएकाले भण्डारण गर्नुपर्ने समस्या नभएको उनको भनाई रहेको छ। सुन्तलाका लागि उपयुक्त क्षेत्र भएकाले बाँसखर्कमा वर्षेनी क्षेत्रफल विस्तार हुँदै आएको छ। विगत चार वर्ष अघिसम्म १६१ परिवारले मात्रै व्यवसायिक सुन्तला खेती गर्दै आएको यो गाउँमा अहिले २१० परिवार आवद्ध भएको कृषि ज्ञान केन्द्र पर्वतले जनाएको छ। यहाँका अधिकांश कृषक अन्नवाली छाडेर सुन्तला खेतीमा लागेका छन्। यहाँ कोदो र मकै उत्पादन हुने गर्दथ्यो। अहिले भने खेतबारी सबै सुन्तलाको बगानले ढाकिएको छ। सिंगो गाउँनै पहेलपुर बनेको छ। माघ पहिलो सातादेखि यहाँका सुन्तला बजार जान थालेका हुन्। अधिकांश सुन्तला बजार झरिसकेको र बाँकी रहेका बगैचमा पनि व्यावसायीहरु आफै गएर टिप्न थालेको स्थानीय यामबहादुर गर्बुजाले बताए।"
दक्षिण कोरियामा अहिलेसम्मकै उच्च कोरोना सङ्क्रमण,सोल: दक्षिण कोरियामा कोरोना भाइरसबाट एकैदिनमा ८ हजार जनाभन्दा बढी सङ्क्रमित देखिएका छन्। यो संक्रमण संख्या यहाँ कोरोना भाइरसको महामारी सुरु भएयताकै सबैभन्दा धेरै भएको बताइएको छ। यहाँका स्वास्थ्य अधिकारीहरुले दिएको जानकारी अनुसार यहाँ गएको २४घन्टामा ८ हजार ५७१ जना सङ्क्रमित थपिएका छन्। यहाँ अहिलेसम्ममा दैनिक सङ्क्रमित भएकामध्ये पछिल्लो २४ घण्टामा सङ्क्रमितको संख्या सबैभन्दा धेरै देखिएको बताइएको छ। उनीहरुका अनुसार दक्षिण कोरियामा पछिल्लो २४ घण्टामा यी संक्रमितसहित कोरोना भाइरसबाट संक्रमित भएकाहरुको कूल संख्या ७ लाख ४९ हजार भन्दा बढी पुगेको छ। कोरियाली रोग नियन्त्रण केन्द्रले मंगलबार सार्वजनिक गरेको विवरणअनुसार दक्षिण कोरियामा कोरोना भाइरसको ओमिक्रोन भेरियन्ट पनि फैलिएको छ। यहाँ पछिल्ला दिनहरुमा ओमिक्रोन भेरियन्ट फैलिनुका साथै अस्पताल भर्ना हुनेहरुको संख्या पनि बढेको छ। यहाँ सबैभन्दा बढी राजधानी सोलमा देखिने गरेका छन्। त्यस्तै बाहिरबाट आएका नागरिकहरुमा संक्रमण देखिने पनि गरेको बताइएको छ।
काठमाडौं उपत्यकामा ६१७२ जनामा कोरोना संक्रमण,"काठमाडौं: काठमाडौं उपत्यकामा एकैदिन ६ हजार १७२ जनामा कोरोना संक्रमण देखिएको छ। स्वास्थ्य मन्त्रालयका अनुसार काठमाडौंमा ४८७५, ललितपुरमा ७८२ र भक्तपुरमा ५१५ संक्रमित देखिएका हुन्। योसँगै काठमाडौं उपत्यकामा सक्रिय संक्रमितको संख्या ४१ हजार ६३३ पुगेको छ। त्यस्तै देशभरि २५ हजार ९०९ जनाको नमुना परीक्षण गर्दा १२ हजार ८ जनामा कोरोना संक्रमण देखिएको थियो। नेपालमा सक्रिय संक्रमितको संख्या ८८ हजार ९३४ पुगेको मन्त्रालयले जनाएको छ।"
उत्तर कोरियाद्वारा फेरि दुई मिसाइल प्रहार,"उत्तर कोरिया: प्रजातान्त्रिक जनवादी गणतन्त्र कोरिया (डीपीआरके)ले पूर्वी सागरमा क्रुज मिसाइल मानिने दुईवटा अज्ञात क्षेप्यास्त्र प्रहार गरेको छ। दक्षिण कोरियाको योन्हाप समाचार एजेन्सीले सैन्य स्रोतलाई उद्धृत गर्दै मंगलबार सो जानकारी दिएको छ। दक्षिण कोरियाली सेनाले मंगलबार बिहान उत्तर कोरियाबाट पूर्वी जलक्षेत्रमा प्रक्षेपण गरिएका दुईवटा अज्ञात क्षेप्यास्त्र पत्ता लगाएको स्रोतले जनाएको छ। क्रुज मिसाइलहरूको प्रक्षेपण संयुक्त राष्ट्रसंघ सुरक्षा परिषद्को प्रस्तावहरूको उल्लङ्घन भने नभएको बताइएको छ। प्योङयाङलाई ब्यालेस्टिक मिसाइल परीक्षण गर्न प्रतिबन्ध लगाएकोमा नपरेको जनाइएको छ। यस महिनाको सुरुमा उत्तर कोरियाले जनवरी ५ र ११ मा हाइपरसोनिक मिसाइल, जनवरी १४ मा दुई रेलवे छोटो दूरीको ब्यालेस्टिक मिसाइल र जनवरी १७ मा दुईवटा रणनीतिक निर्देशित मिसाइल सहित चार मिसाइल परीक्षणहरू गरिसकेको छ।"
सरकारसंग १ करोड ७२ लाख खोप मौज्दात,"काठमाडौँ : सरकारले कोरोना विरुद्ध खोप अभियानलाई तिव्र पारेको जनाएको छ। स्वास्थ्य तथा जनसंख्या मन्त्रालयका अनुसार अहिलेसम्म ४ करोड ३८ लाख ८ हजार ८ सय ४० मात्रा खोप प्राप्त भएको छ। जसमध्ये दुई करोड ९६ लाख ६४ हजार ६०७ मात्रा लगाइएको छ। मंगलबार एक लाख १९ हजार ३७१ जनाले कोरोना विरुद्ध खोप लगाएका छन्। स्वास्थ्य मन्त्रालयका अनुसार एक करोड ६३ लाख ३३ हजार ९३७ जनाले पहिलो मात्रा लगाएका छन्। यस्तै, एक करोड ३१ लाख ६ हजार ७२६ जनाले खोपको पूर्ण मात्रा लगाएका छन्।"
रुपन्देहीमा २ जनाको शव फेला,"बुटवल : रुपन्देहीको देवदह नगरपालिका घोडाहामा एक अधवैैशे महिला र एक बालिकाको शव भेटिएको छ। पूर्वपश्चिम राजमार्गको घोडाहा जंगलमा उनीहरुकाे शव भेटिएको हो। अधवैशे महिला र ६७ वर्षकी बालिकाको हत्या गरिएको हुनसक्ने प्रारम्भिक अनुमान छ। घाटी रेटेर हत्या गरेको देखिन्छ, घटनास्थलमा रहेका एक प्रहरी अधिकारीले भने। मधेशी मुलका उनीहरुको पहिचान खुलेको छैन्। इलाका प्रहरी कार्यालय बुटवलको टोलीले अनुसन्धान गरिरहेको छ।"
"थप १२ हजार बढीमा कोरोना संक्रमण, एकैदिन ८ जनाको मृत्यु",काठमाडौं: नेपालमा थप १२ हजार बढीमा कोरोना संक्रमण देखिएको छ। देशभरि २५ हजार ९०९ जनाको नमुना परीक्षण गर्दा १२ हजार ८ जनामा कोरोना संक्रमण देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा थप ३ हजार ४० जना संक्रमित कोरोनामुक्त भएका छन् भने थप ८ जना संक्रमितको मृत्यु भएको छ। नेपालमा सक्रिय संक्रमितको संख्या ८८ हजार ९३४ पुगेको मन्त्रालयले जनाएको छ।
युक्रेन अध्ययनमा जानेलाई अनुमति नदिइने,काठमाडौँ : सरकारले युक्रेनमा अध्ययनका लागि जानेलाई अनुमति रोकेको छ। शिक्षा विज्ञान तथा प्रविधि मन्त्रालयले अर्को सूचना नभएसम्मका लागि युक्रेनमा अवस्थित विश्वविद्यालयमा अध्ययन गर्न दिइने अनुमतिपत्र हाललाई रद्ध गरेको जनाएको छ। सचिवस्तरीय निर्णयबाट अध्ययन गर्न दिइने अनुमतिपत्र रद्ध गरीएको हो।
"न जनशक्ति, न पर्याप्त पूर्वाधार","सुर्खेत : कर्णालीले वर्षौंदेखि स्वास्थ्य पूर्वाधारको अभाव झेल्दै आएको छ। सामान्य अवस्थामा सिटामोलको व्यवस्थापन गर्न नसक्ने कर्णालीका लागि कोरोना महामारीसँग जुध्न थप चुनौतीपूर्ण बनेको छ। पछिल्लो समय प्रदेश सरकारले स्वास्थ्य क्षेत्रमा केही लगानी गरेपनि कोरोनासँग जुध्न त्यो पर्याप्त भने छैन। कोरोना महामारीसुरु भएपछि स्वास्थ्य पूर्वाधारमा भने केही सुधार भएको छ। कोरोना अघि कर्णालीमा एउटा पनि भेन्टिलेटर बेड उपलब्ध थिएन। आईसीयू बेड पनि केही मात्र थिए। तर महामारीपछि प्रदेशमा आईसीयू र भेन्टिलेटरको संख्या थपिएको छ। कर्णाली प्रदेश स्वास्थ्य सेवा निर्देशनालयका अनुसार हाल कोरोना संक्रमितको उपचारका लागि प्रदेशभर ५७ बेड आईसीयू र ३७ बेड भेन्टिलेटरको व्यवस्था गरिएको छ। दुर्गम जिल्लाहरु हुम्ला, डोल्पा र मुगुमापनि आईसीयू र भेन्टिलेटर उपलब्ध छन्। तर दक्ष जनशक्ति नहुँदा ती उपकरणहरु संचालन हुन सकेका छैनन्। जसले गर्दा त्यहाँका जटिल प्रकारका संक्रमितहरुलाई हेलिकोप्टरमा राखेर सुर्खेत र जुम्ला पुयाउनुपर्ने बाध्यता छ। पहिलेदेखि नै कर्णालीमा दक्ष जनशक्ति र स्वास्थ्य पूर्वाधार कमजोर छ प्रदेश स्वास्थ्य सेवा निर्देशनालयका निर्देशक डाक्टर रविन खड्का भन्छन्, कोरोनापछि थपिएका उपकरण र पूर्वाधार सञ्चालन गर्न पनि सकिएको छैन, जनशक्ति अभावमा दुर्गममा आईसीयू र भेन्टिलेटर थन्किएका छन्। कर्णालीमा हाल करिब १८ लाख जनसंख्या रहेको अनुमान गरिएको छ। त्यसको अनुपातमा स्वास्थ्य पूर्वाधार र जनशक्ति निकै कम छ। हाल प्रदेशभर उपलब्ध स्वास्थ्य पूर्वाधारले तीन सय जनाभन्दा बढी जटिल प्रकृतिका संक्रमितको अस्पतालमा उपचार गर्नुपर्ने अवस्था आए थेग्न सक्ने अवस्था नभएको स्वास्थ्यकर्मीहरु बताउँछन्। अस्पतालमा उपलब्ध बेड, आईसीयू, भेन्टिलेटर र अक्सिजन पर्याप्त नभएकाले पनि समस्या हुने देखिन्छ। कर्णालीमा अधिकांश नागरिक रोजगारीका लागि भारत जाने र उतैबाट संक्रमित भएर आउने भएकाले पनि महामारीको जोखिम धेरै छ। जनशक्तिको अभाव उस्तै जटिल प्रकृतिका संक्रमितको उपचारमा आईसीयू, भेन्टिलेटर र अक्सिजन अत्यावश्यक हुन्छ। तर कर्णालीमा आईसीयू र भेन्टिलेटर सञ्चालन गर्ने जनशक्तिको अभाव छ। हाल प्रदेश अस्पताल सुर्खेत र कर्णाली स्वास्थ्य विज्ञान प्रतिष्ठान जुम्ला बाहेकका अस्पतालहरुमा आईसीयू र भेन्टिलेटर सञ्चालन गर्ने जनशक्ति नै छैन्। क्रिटिकल केयरका लागि जनशक्तिको निकै अभाव छ प्रदेश स्वास्थ्य सेवा निर्देशनालयका निर्देशक डाक्टर रविन खड्का भन्छन्, अहिले हामीसँग प्रदेश अस्पताल सुर्खेत र कर्णाली स्वास्थ्य विज्ञान प्रतिष्ठान जुम्ला बाहेक अन्यत्र आईसीयु र भेन्टिलेटर चलाउने जनशक्ति नै छैन, त्यही भएर अन्य जिल्लामा उपकरण भएरपनि संचालनमा आउन सकेका छैनन्। प्रदेश सरकारले प्रदेशका केही स्वास्थ्य चौकीसहित २७ वटा अस्पतालमा संक्रमित उपचार गर्न मिल्नेगरी व्यवस्था मिलाइएको दाबी गरेको छ। कर्णालीमा जम्मा आठसय ८७ जना स्वास्थ्यकर्मीको स्वीकृत दरबन्दी रहेको छ। जसमध्ये हाल तीनसय सात जना मात्र कार्यरत छन्। अहिलेपनि पाँच सय ८१ जनाको दरबन्दी रिक्त छ। जसमध्येपनि माथिल्लो तहको जनशक्ति बढी अभाव छ। एकसय ३३ जना विशेषज्ञ चिकित्सकको दरबन्दी रहेको कर्णालीमा हाल २८ जनामात्र कार्यरत छन्। दरबन्दी अनुसारका चिकित्सक नहुँदा ९२ जनालाई करारमा नियुक्त गरेर काम चलाइएको छ। त्यस्तै एकसय ५७ जना नर्सिङको दरबन्दीमा हाल ७९ जना मात्र कार्यरत छन्। कोरोना महामारीकै बेला ७६ जना नर्सिङ कर्मचारीहरु करारमा राखिएको छ। पुनः कोरोना संक्रमण बढ्न थालेपछि प्रदेश सरकारले चिकित्सकसहित एकसय ५० जना स्वास्थ्यकर्मी करारमा भर्ना लिने तयारी थालेको छ। अक्सिजनको जोहो गरिँदै कर्णालीमा सानाठूला गरेर १२ वटा अक्सिजन प्लान्ट तयार भएका छन्। जसमध्ये सात वटा प्लान्टबाट भने कुनैपनि बेला अक्सिजन उत्पादन गर्न सकिने छ। बाँकी प्लान्ट भने निर्माणकै चरणमा छन्। डोल्पा र सल्यान बाहेकका जिल्लामा अक्सिजन प्लान्ट छन्। महामारी फैलिएको खण्डमा डोल्पामा हवाई माध्यमबाट र सल्यानमा मेहलकुना अस्पतालबाट अक्सिजन आपूर्ति गर्र्ने तयारी गरिएको प्रदेश स्वास्थ्य सेवा निर्देशनालयले जनाएको छ। त्यस्तै प्रदेशभर सानाठूला गरी २५ सय अक्सिजन सिलिन्डर उपलब्ध छन्। ति मध्ये हाल पाँच सय वटा सिलिन्डर भरेर राखिएको छ। यसपाली महामारीको दोस्रो लहरमा जस्तो अक्सिजनको अभाव नहुने सरकारी दाबी छ। दुर्गममा एम्बुलेन्स खरिद गरिँदै संक्रमितको उद्धारका लागि एम्बुलेन्स सेवा पुयाइने छ। सुर्खेत, दैलेख, जाजरकोट र सल्यानका लागि एम्बुलेन्स खरिद गर्न लागिएको हो। प्रदेश सरकारले एम्बुलेन्स खरिद गर्न प्रदेश अस्पताल सुर्खेत, स्वास्थ्य सेवा कार्यालय दैलेख, स्वास्थ्य सेवा कार्यालय जाजरकोट र स्वास्थ्य सेवा कार्यालय सल्यानलाई प्रति अस्पताल २० लाखका दरले जम्मा ८० लाख रुपैयाँ पठाएको छ। ति एम्बुलेन्सले गाउँमा पुगेर कोरोना संक्रमितको उद्दार गर्नेछन्। यस्तै संक्रमितको मृत्यु भएको खण्डमा दाहसंस्कारको लागि शवबहानको सेवा दिने रणनीति सरकारले बनाएको छ। जसका लागि प्रदेश सरकारले दैलेख, कालिकोट, सल्यान र रुकुममा शववाहन खरिद गर्न लागेको छ। शववहान खरिदका लागि स्वास्थ्य सेवा कार्यालय दैलेख, स्वास्थ्य सेवा कार्यालय कालिकोट, स्वास्थ्य सेवा कार्यालय सल्यान, स्वास्थ्य सेवा कार्यालय रुकुमपश्चिमलाई प्रति अस्पताल १२ लाखका दरले ४८ लाख पठाएको छ।"
"सुर्खेतका दुई नाकामाहोल्डिङ सेन्टर, पर्यटकीय स्थल बन्द","वीरेन्द्रनगर: कोभिड१९ सङ्क्रमणको जोखिमलाई फैलिन नदिन सुर्खेतका दुई स्थानमा होल्डिङ सेन्टर सञ्चालनमा ल्याइएको छ। जिल्ला कोभिड१९ सङ्कट व्यवस्थापन केन्द्रले सुर्खेतको छिन्चु र जामु कुइनेमा होल्डिङ सेन्टर सञ्चालनमा ल्याएको जनाएको छ। यी दुई नाका सुर्खेत भित्रिने मुख्य नाका हुन्। होल्डिङ सेन्टरमा स्वास्थ्य सहायता कक्ष पनि सञ्चालन गरिएको छ। जिल्ला कोभिड १९ सङ्कट व्यवस्थापन केन्द्रका संयोजक एवं प्रमुख जिल्ला अधिकारी खगेन्द्रप्रसाद रिजालले स्थानीयतहसँग समन्वय गरेर होल्डिङ सेन्टर स्वास्थ्यकर्मी परिचालन गरिएको जानकारी दिए। उनले सार्वजनिक सवारीसाधनका यात्रुका लागि खोप कार्ड अनिवार्य गर्ने, खोप नलगाएको भए खोप लगाउन व्यवस्था मिलाउन निर्देशन जारी गरिएको बताए। कोभिड१९ को दोस्रो लहरका बेला बबईमा स्थापना गरिएको होल्डिङ सेन्टर छिन्चुमा सारिएको छ। बबईमा पर्याप्त जग्गा र भवन नहुँदा छिञ्चु सारिएको हो। प्रमुख जिल्ला अधिकारी रिजालले प्रदेश भित्रिने सिमा नाकामा यातायातका साधनमा निगरानी बढाउनु साथै सम्बन्धित स्थानीयतह र प्रदेश सरकारको साझेदारीमा कोरोना परीक्षण थालिएको बताए। जिल्ला प्रशासन कार्यालयमा आज बसेको जिल्ला कोभिड१९ सङ्कट व्यवस्थापन केन्द्रको बैठकले यसअघि सञ्चालित मास्क वितरण र खोप अभियानलाई प्रभावकारी बनाउने निर्णय गरेको छ। वीरेन्द्रनगरका पर्यटकीयस्थल बन्द यसैबीच, कोभिड१९ को ओमिक्रोन भाइरसको सङ्क्रमण बढ्न थालेपछि वीरेन्द्रनगरका पर्यटकीयस्थल बन्द गरिएको छ। सुर्खेत उपत्यका नगर विकास समितिले अनिश्चित कालका लागि वीरेन्द्रनगरका मुख्य पर्यकीयस्थल बन्द गरेको हो। नगर विकास समितिले अर्को सूचना जारी नहुँदासम्म बुलबुले उद्यान, काँक्रेविहार र शहीद पार्क बन्द गरेको जनाएको छ। समितिका सदस्य सचिव एवं वीरेन्द्रनगर नगरपालिकाका प्रमुख प्रशासकीय अधिकृत हरिप्रसाद देवकोटा पर्यटकीयस्थलमा सार्वजनिक बिदाको दिनमा बाक्लो भीड हुने हुँदा सङ्क्रमण फैलिन नदिन प्रवेशमा रोक लगाइएको बताए। मुख्य शक्तिपीठ देउतीबज्यै मन्दिरमा जनस्वास्थ्यका मापदण्ड पालनामा कडाई गरी पूजापाठ गर्ने व्यवस्था मिलाइएको छ। पछिल्लो तथ्याङ्क अनुसार सुर्खेतमा कोरोनाका ६०० सक्रिय सङ्क्रमित छन् । तीमध्ये ८० प्रतिशत भन्दा बढी सङ्क्रमित वीरेन्द्रनगर नगरपालिकाका रहेको जनाइएको छ।"
सुदूरपश्चिमका ४ जनामा पहिलो पटक ओमिक्रोन भेरियन्टको भाइरस,"डोटी : डोटीका एक जनासहित सुदूरपश्चिम प्रदेशका ४ जनामा ओमिक्रोन भेरियन्टको भाइरस भेटिएको छ। सामाजिक विकास मन्त्रालयका अनुसार सुदूरपश्चिममा पहलो पटक कोरोना भाइरसको नयाँ भेरियन्ट ओमिक्रोनको संक्रमण पुष्टि भएको हो। डोटीका एक जना, कञ्चनपुरका दुई जना र बझाङका एक जनामा संक्रमण पुष्टि भएको सामाजिक विकास मन्त्रालयका प्रवक्ता नरेन्द्रसिंह कार्कीले बताए।डोटीको पूर्वीचौकीका ४८ वर्षीय पुरुष, कञ्चनपुरको दोधराचाँदनीका ४२ वर्षीय पुरुष, पुनर्वासका २९ वर्षीय पुरुष, र बझाङको विथ्थडचिरका ३३ वर्षीय पुरुषमा संक्रमण पुष्टि भएको हो। ओमिक्रोन भेरियन्ट पुष्टि गर्न १४६ जना कोरोना संक्रमितको नमुना पठाईएकोमा उनीहरुमध्ये ४ जनामा ओमिक्रोन पुष्टि भएको हो। संक्रमण पुष्टि भएका चारै जना भारतबाट स्वदेश फर्केका नागरिक हुन्।"
काठमाडौँ मेडिकल कलेजलाई कारवाहीको माग गर्दै काठमाडौंका सिडीओलाई ध्यानाकर्षण,"काठमाडौँ : संयुक्त विद्यार्थी संगठनले काठमाडौंका प्रमुख जिल्ला अधिकारीलाई भेटेर अतिरीक्त शुल्क असुलेको काठमाडौं मेडिकल कलेजलाई कारवाही गर्न आग्रह गरेको छ। गैरकानूनी शुल्क असुलेको काठमाडौं मेडिकल कलेजलाई तत्काल कारवाही गर्न काठमाडौंका प्रमुख जिल्ला अधिकारी गोवीन्द रीजाललाई आग्रह गरेका हुन्। मागपत्र बुझेपछि काठमाडौंका प्रमुख जिल्ला अधिकारी रीजालले गैरकानूनी शुल्क असुल्ने मेडिकल कलेजलाई कारवाही हुने बताए। काठमाण्डौँ मेडिकल कलेज र नोवेल मेडीकल कलजले नियम विपरित शुल्क असुलेको भन्दै पीडीत विद्यार्थीहरु निरन्तर आन्दोलनमा छन्। अखिल (क्रान्तिकारी)का केन्द्रीय अध्यक्ष प्रकाश शाहीले नियमविपरित अतिरिक्त शल्क लिएका, विद्यार्थीलाई अवैध करारनामा गर्न बाध्य पारेका र चर्को मूल्यमा नियमविपरित छात्रावासलाई अनिवार्य बनाई विद्यार्थीलाई मेडिकल कलेजले लुटेपछि आफूहरु आन्दोलनमा उत्रिएको बताए।"
मधेश प्रदेश : झण्डै २० हजार वर्ष कैद भुक्तान बाँकी,"जनकपुरधाम : अदालतबाट भएको पाँच दशक अघिसम्मको सयौं फैसला कार्यान्वयन नहुँदा मधेश प्रदेशमा दण्डहीनता मौलाउँदै गएको छ। धनुषा जिल्ला अदालतले पाँच दशक यता गरेको गरेको फैसलाको ४ हजार ६ सय ९१ वर्ष ७ महिना १७ दिन कैद सजाय भुक्तान गर्न बाँकी छ। त्यसैगरी ११ करोड ११ लाख ९६ हजार बढी जरिवाना असुल उपर गर्न बाँकी रहेको जिल्ला अदालतले जनाएको छ। मधेश प्रदेशको पर्सा बाहेकका ७ जिल्लामा १९ हजार ७ सय ७१ वर्ष कैद सजाय बाँकी छ। त्यसैगरी ८६ करोड १५ लाख भन्दा बढी जरिवाना असुल उपर गर्न बाँकी रहेको छ। जसमध्ये सबभन्दा बढी सर्लाही जिल्लामा २९ करोड रुपैयाँ भन्दा बढी जरिवाना असुल उपर गर्न बाँकी छ। पञ्चायतकालीन समयमा भएको अदालतको फैसला अहिलेसम्म कार्यान्वयन नहुँदा पीडितको मनोवल खसेको छ भने अपराधीको मनोबल बढ्दै गएको छ। मुद्दाहरु पुनरावेदनको रोहबरमा उच्च, सर्वोच्च अदालतसम्म पुगेर अन्तिम नभएसम्म फैसला कार्यान्वयन गर्न नसकिने जिल्ला अदलत धनुषाका श्रेस्तेदार बिकास आचार्यको तर्क छ। मुद्दाहरु पुनरावेदनको रोहवरमा उच्च, सर्वोच्च अदालतसम्म पुगेर अन्तिम नपुगेसम्म फेरि फैसला कार्यान्वयन गर्न सकिँदैन। त्यसकारण हामीसंग रहेका पूराना लगतहरु अन्तिम नभइ सकेको कारण कार्यान्वयन नहुने अवस्था छ श्रेस्तेदार आचार्य भन्छन्। कैद र जरिवाना असुल गर्न विशेष अभियान तहसिल शाखा र प्रहरीको संयुक्त टोलि परिचालन गरिएको छ। जरिवाना उपर गराउनेलाई कुल रकमको ३० प्रतिशत दिने कानुनी व्यवस्था रहेको छ। तर पनि प्रभावकारी देखिएको छैन। कैद र जरिवाना बाँकी रहेकाहरुलाई सरकारी कार्यालयमा सेवा दिन रोक लगाइएको छ। दण्ड जरिवाना उपर गर्न डोर पुग्नु अघि नै दोषीलाई सुराकी हुने गरेको कारण उनीहरु फरार हुने गरेको उ्रच्च अदालत जनकपुरका श्रेस्तेदार खडगराज अधिकारीको भनाइ छ। दण्डजरिवाना असुल उपर गर्ने डोर आउँदैछन्। सुराकी कतै न कतैबाट पाएपछि भाग्छन्। दोषीहरु सजाय नपाउँदा खुलेआम घुम्ने गरेका छन्। जसको कारण समाजमा झनै असुरक्षा बढेको व्यापक जनगुनासो छ। अदालतको फैसला कार्यान्वयन नभए अदालतमाथिको विश्वास आस्था समाजमा कम हुने राष्ट्रिय मानव अधिकार आयोगकी पूर्व सदस्य मोहना अंसारी बताउँछिन्। यदि फैसला कार्यान्वयन हुँदैन् भने अदालतप्रतिको विश्वास, आस्था घट्छ। समाजले अदालतलाई हेर्ने दृष्टिकोण विस्तारै परिवर्तन हुँदैजानेछ। र न्याय माग्न आउनेको संख्या घट्छ अंसारीले भनिन्।"
स्थानीय तहको निर्वाचन मिति यथाशीघ्र तोक्न सरकारलाई निर्वाचन आयोगको आग्रह,"काठमाडौँ : निर्वाचन आयोगले स्थानीय तहको निर्वाचन मिति यथाशीघ्र तोक्न सरकारलाई आग्रह गरेको छ। मंगलबार आयोगले विज्ञप्तिमार्फत तत्काल चुनावको मिति तोक्न आग्रह गरेको हो। आयोगले जारी गरेको विज्ञप्तीमा भनिएको छ, स्थानीय तहको निर्वाचन व्यवस्थापनका लागि कानूनतः आयोगलाई सामान्यतया १२० दिन निर्वाचन अवधि आवश्यक पर्ने भएकोले स्थानीय तहको निर्वाचनलाई लक्षित गरी मतदाता नामावली संकलन, मतदानस्थलहरुको पुनरावलोकन र निर्धारण तथा निर्वाचन सम्पन्न गर्न आवश्यक अन्य पूर्व तयारीका कार्यहरु निरन्तर गरिरहेको हुँदा आयोगले प्रस्ताव गरे अनुसार निर्वाचनको मिति तोकिएमा २०७९ वैशाखमसान्त भित्रै स्थानीय तहको निर्वाचन सम्पन्न गर्न आयोग तयारी अवस्थामा रहेको छ। यसर्थ, वर्तमान संवैधानिक एवम् कानूनी व्यवस्थाको आधारमा स्थानीय तहको निर्वाचनको मिति तोक्ने काम जति विलम्ब हुँदै जान्छ, त्यति नै निर्वाचन ब्यवस्थापनको कार्य व्यवहारिक एवम् प्राविधिक कारणले जटिल बन्दै जान्छ भन्ने तथ्यलाई दृष्टिगत गरी स्थानीय तह निर्वाचन ऐन, २०७३ को दफा ४ को उपदफा (१) बमोजिम आयोगको परामर्शमा आगामी स्थानीय तहको निर्वाचनको मिति यथाशीघ्र तोक्न नेपाल सरकार समक्ष निर्वाचन आयोग आग्रह गर्दछ। यस्तै स्थानीय तहको निर्वाचन २०७४ वैशाख ३१ गते पहिलो चरण, असार १४ गते दोश्रो चरण र असोज २ गते तेश्रो चरणमा सम्पन्न भएकोमा पहिलो चरण २०७४ वैशाख ३१ गतेलाई आधार मानी स्थानीय तह निर्वाचन ऐन, २०७३ को व्यवस्था बमोजिम स्थानीय तहका सबै निर्वाचित पदाधिकारीहरुको कार्यकाल आगामी २०७९ जेठ ५ मा समाप्त हुने भएकोले स्थानीय तह निर्वाचन ऐन, २०७३ को दफा ४ को व्यवस्था बमोजिम स्थानीय तहको कार्यकाल समाप्त हुनु अगावै स्थानीय तहको निर्वाचन गर्न आयोगका पदाधिकारीहरुद्वारा प्रधानमन्त्री शेरबहादुर देउवालाई पहिलो पटक मिति २०७८ कार्तिक ८ गते भेटी स्थानीय तहको आगामी निर्वाचनका सम्वन्धमा भएका संवैधानिक तथा कानूनी व्यवस्था वारेमा जानकारी गराइएको छ । विज्ञप्तीमा भनिएको छ ।"
जिल्ला प्रशासन धनकुटामा अत्यावश्यक बाहेकका सबै सेवा बन्द,"धनकुटा(अस) : जिल्ला प्रशासन कार्यालयमा कार्यरत एक जना कर्मचारीमा कोरोना भाइरसको संक्रमण देखिएपछि अत्यावश्यक वाहेकका सबै सेवा बन्द गरीएको छ। सार्वजनिक सूचनाजारि गर्दै १२ गतेदेखि लागू हुनगरी १८ गतेसम्म अत्यावश्यक बाहेकका सेवाहरु बन्द गरिएको निमित्त प्रमुख जिल्ला अधिकारी रामनारायण श्रेष्ठले बताए। जारी गरिएको सूचनामा नयाँ नागरिकनागरिकता प्रतिलिपीनाबालक परिचयपत्र सम्बन्धी कार्य, राहदानी वितरण, दु्रत सिफारिस तथा राहदानी प्रयोजनको लागि नागरिकता अभिलेख प्रमाणिकरण, राष्ट्रिय परिचयपत्र सम्बन्धी कार्य, संघसंस्था दर्ता, नविकरण तथा संघसंस्था सम्बन्धी अन्य कार्यहरु, पेन्सन सम्बन्धी कार्य, हातहतियार नविकरण तथा विष्फोटक पदार्थ अनुमतिपत्र सम्बन्धी कार्य, अन्य प्रमाणित तथा सिफारिसलगायतका सेवा वन्द गरिएको छ। त्यस्तै शान्ति सुरक्षा सम्बन्धी कार्य, मुद्धा सम्बन्धी कार्य, विपद् तथा विपद् व्यवस्थापन सम्बन्धी कार्य, अत्यावश्यक आन्तरिक प्रशासनिक कार्य भने सूचारु हुने बताइएको छ।"
सिटिइभिटीका सबै परीक्षा स्थगित,काठमाडौँ : प्राविधिक शिक्षा तथा व्यावसायिक तालीम परिषद्(सिटिइभिटी) अन्तर्गतका सबै परीक्षा स्थगित भएका छन्। कोरोना संक्रमण जोखिमलाई मध्यनजर गर्दै सबै परीक्षा स्थगित भएको सिटिइभिटीले जनाएको छ। सिटिइभीटीले बुधबार सूचना प्रकाशन गर्ने गरी परीक्षा स्थगितका बारेमा जानकारी गराउने जनाएको छ। अर्को निर्णय नभएसम्म परीक्षा स्थगित गरीने र परिस्थिति सहज हुनासाथ एक हप्ता अथवा दश दिनको समय दिएर नयाँ परीक्षा तालिका सार्वजनिक गर्ने सिटिइभिटीको तयारी रहेको छ।
वीरगन्जमा ६ दिनमा ३ संक्रमितको मृत्यु : तीनै जना खोप नलगाएका,"वीरगन्ज : वीरगन्जमा थप एक कोरोना संक्रमितको मृत्यु भएको छ। नारायणी अस्पतालमा उपचाररत बाराको कोल्हबी नगरपालिका वडा नम्बर ३ का ६० वर्षीय संक्रमित पुरुषको मङगलबार बिहान मृत्यु भएको हो। सोमबार अस्पताल भर्ना गरिएका ती पुरुषको उपचारका क्रममा मङगलबार बिहान पौने ५ बजे मृत्यु भएको नारायणी अस्पतालका कोभिड संयोजक डाक्टर उदय नारायण सिंहले जानकारी दिए। डाक्टर सिंहका अनुसार स्वास्थ्यमा समस्या देखिएपछि ती पुरुषलाई आफन्तले सोमबार नारायणी अस्पतालमा भर्ना गराएका थिए। एन्टिजेन विधिबाट परीक्षण गर्दा उनमा कोरोना संक्रमण पुष्टि भएको थियो। कडा खालको निमोनियाबाट ग्रसित उनको कोरोना संक्रमणका कारण मृत्यु भएको डाक्टर सिंहले बताए। डाक्टर सिंहका अनुसार उनले कोरोना विरुद्धको खोप पनि लगाएका थिएनन्। ६ दिनमा ३ को मृत्यु , मृतक कसैले पनि खोप लगाएका थिएनन् योसँगै तेश्रो लहरमा वीरगन्जमा पछिल्लो ६ दिनमा कोरोना संक्रमणले मृत्यु हुनेको संख्या ३ पुगेको छ। यसअघि गत शनिबार वीरगन्जकै वीरगन्ज मेट्रो सिटी हस्पिटलमा उपचाररत बाराको विश्रामपुर गाउँपालिका ४ बतराकी २० वर्षीया संक्रमित युवतीको मृत्यु भएको थियो। यस्तै गत बिहीबार राति पनि वीरगन्जकै नारायणी अस्पतालमा उपचाररत बाराको महागढीमाई नगरपालिका वडा नम्बर ६ का ५० वर्षीय संक्रमित पुरुषको मृत्यु भएको थियो। तेश्रो लहरमा अहिलेसम्म मृत्यु भएका सबै ३ जना, कोभिड १९ विरुद्धको खोप नलगाएकाहरु रहेको डाक्टर सिंहले बताए। कोरोनाको तेश्रो लहर सुरु हुनुभन्दा पहिले यसअघि दोश्रो लहरको अन्तिममा गत असार २७ गते नारायणी अस्पतालमा उपचाररत पर्साको सखुवा प्रसौनी गाँउपालिका १ की ६० वर्षीया संक्रमित महिलाको मृत्यु भएको थियो । त्यसपछि यता अहिलेको तेश्रो लहरमा वीरगन्जमा ३ जना संक्रमितको मृत्यु भएको नारायणी अस्पतालका कोभिड संयोजक डाक्टर सिंहले बताए । वीरगन्जमा कारोनाको पहिलो लहरमा ८६ जनाको र दोश्रो लहरमा ३४१ जनाको मृत्यु भएको थियो। डाक्टर सिंहका अनुसार नारायणी अस्पतालमा हाल ७ जना संक्रमित उपचाररत छन्।"
बालिकालाई पटकपटक बलात्कार गरेको आरोपमा युवक पक्राउ,वीरगन्ज : वीरगन्जमा १५ वर्षीया एक बालिकालाई पटकपटक बलात्कार गरेको आरोपमा प्रहरीले एक युवकलाई पक्राउ गरेको छ। पक्राउ पर्नेमा वीरगन्ज महानगरपालिका वडा नम्बर २३ सबैठवाका २० वर्षीय भनु यादव भन्ने मुन्नाप्रसाद यादव रहेका छन्। मुन्नाले १५ वर्षीया बालिकालाई डरत्रास देखाइ पटक पटक जबरजस्ती करणी गरेको जाहेरी परेपछि प्रहरीले उनलाई घरबाटै पक्राउ गरेको हो। प्रहरीका अनुसार पीडित बालिकाका अभिभावकले प्रहरीमा दिएको जोहरीमा मुन्नाले पीडित बालिकालाई डरत्रास देखाएर अनुचित प्रभाव र दबाबमा पारी आफ्नै घरमा लगेर पटकपटक जबरजस्ती करणी गर्दै आएको उल्लेख छ। जाहेरीको आधारमा मुन्नालाई पक्राउ गरी जबरजस्ती करणी मुद्दामा पर्सा जिल्ला अदालतबाट ६ दिनको म्याद थप गरी अनुसन्धान भइरहेको पर्साका प्रहरी नायव उपरीक्षक ओमप्रकाश खनालले जानकारी दिए।
नीति कथा : प्रेमको शक्ति,"एउटा गाउँमा एउटी महिला बस्थिन्। एक दिन बिहानै उनको घरको ढोका कसैले ढक्ढकायो। उनले ढोका खोलिन्। ढोकामा सेतो दाह्री भएका तीनजना व्यक्ति उभिएका थिए। तीनजनै व्यक्तिलाई ती महिलाले घरभित्र आउनका लागि अनुमति दिइन्। हामी तीनै जना एकैसाथ तपाईंको घरमा आउन सक्दैनांै, तीनमध्ये एकजनाले भने। किन ? ती महिलाले सोधिन्। सँगै उभिएका अर्कोले त्यसलाई देखाउँदै भने यो धन हो। र, अर्कोलाई देखाउँदै भने यो सफलता हो। र, आफूलाई चिनाउँदै उनले भने म चाहिँ प्रेम हुँ। त्यसपछि ती महिलाले ती तीनैलाई भने म घरभित्र जान्छु र पतिलाई सोध्छु। उहाँले के भन्नुहुन्छ, म त्यहीअनुसार गर्छु। ती महिला घरभित्र छिरिन् र पतिलाई सबै कुरा सुनाइन्। उनको कुरा सुनेर पति चाहिँ बहुतै आश्चर्यमा परे। उनले आनन्दको अनुभव सँगाले। र, भने अरे ! यो त ठूलो सौभाग्यको कुरा हो। त्यसैले तीन वटामा कसैलाई बोलाउने हो भने धनलाई नै बोलाऊ। तर उनकी पत्नीलाई त्यो कुरा चित्त बुझेन। पतिभन्दा फरक धारणा राख्ने पत्नीलाई भने सफलतालाई भित्र बोलाउन मन लागेको थियो। उनले भनिन् सफलतालाई बोलाऔं। तर त्यही बेला उनका बुहारी घरभित्र छिरे। एकआपसमा कुराकानी भयो। त्यसपछि छोराबुहारीले भने यदि बोलाउने नै हो भने प्रेमलाई बोलाऔं, हाम्रो घर प्रेमले भरिन्छ। त्यसपछि ती महिला बाहिर निस्किन् र भनिन् हामीले प्रेमलाई भित्र ल्याउने सल्लाह गर्यौं। यसरी प्रेम घरभित्र छिर्न अघि लाग्यो तर अचम्म ! प्रेमसँगै धन र सफलता पनि पछि लागे। यस्तो दृश्य देखेर प्रेमले भन्यो जहाँ प्रेम हुन्छ, त्यहाँ धन र सफलता पछिपछि आउँछन्। नैतिक शिक्षा : जीवन सफल बनाउन छनोट के गर्ने भन्नेले विशेष अर्थ राख्छ। सही छनोट गर्न सके जीवन बदलिन्छ।"
इसेवा संचालनको १४ औँ वर्षमा प्रवेश,"काठमाडौँ : नेपालको पहिलो मोबाइल वालेट इसेवा संचालनको १४औँ वर्षमा प्रवेश गरेको छ। नगदरहित अर्थतन्त्रको परिकल्पना गर्दै सन् २००९ मा बेटा भर्जन रिलिज गरी २०१० जनवरी २५ बाट सेवा सुरु गरेको इसेवाले यो अवधिमा नगदरहित अर्थतन्त्र निर्माणको बाटोमा महत्वपूर्ण योगदान पुर्याउन सफल भएको जनाएको छ। १३ वर्षको अवधिमा इसेवामा प्रत्यक्षरूपमा खाता खोल्नेको संख्या ५० लाख नाघेको र अप्रत्यक्षरूपमा करिब एक करोड ५० लाख जनसंख्याले इसेवामार्फत सेवा लिइरहेको कम्पनीले जनाएको छ। इसेवाबाट मोबाईल, टेलिफोन, इन्टरनेट, बिजुली तथा खानेपानीको महशुल भुक्तानी, रिचार्ज, हवाइजहाज, बसको टिकट, स्कुल कलेजको शुल्क लगायतका सेवाहरूको शुल्क भुक्तानी गर्न सकिन्छ। इसेवामा हाल ५१ वटा बैंक तथा वित्तीय संस्था सदस्य रहेका छन्। यी बैंकबाट इसेवामा सहजै रकम जम्मा गर्न तथा इसेवाबाट बैंक खातामा रकम पठाउन सकिन्छ।"
पछिल्लो ६ महिना मधेस प्रदेशमा सवारी दुर्घटनाबाट २ सय ९२ को मृत्यु,जनकपुरधाम : मधेस प्रदेशमा सवारी दुर्घटनामा परेर छ महिनाको अवधिमा २ सय ९२ जनाको मृत्यु भएको तथ्याङ्कले देखाएको छ। पछिल्लो ६ महिनाको तथ्याङ्कमा प्रत्येक दिन एक जनाभन्दा बढी व्यक्तिको मृत्यु भइरहेको देखिन्छ। मधेस प्रदेश प्रहरीले सार्वजनिक गरेको तथ्याङ्क अनुसार पछिल्लो ६ महिनामा सवारी दुर्घटनामा परेर प्रदेशमा २ सय ९२ जनाको मृत्यु भएको छ। चालु आर्थिक वर्षको श्रावणदेखि पुससम्ममा प्रदेशको विभिन्न जिल्लामा २ हजार ८ सय ५९ सवारी दुर्घटनामा २ सय ९२ जनाले ज्यान गुमाएका छन्। प्रदेश प्रहरीका प्रवक्ता प्रहरी उपरीक्षक तुलबहादुर कार्कीका अनुसार मृतक २ सय ९२ मध्ये २ सय ५२ पुरुष र ४७ जना महिला छन्। सोही अवधिमा दुर्घटनामा परेर ४ हजार २ सय ३८ जना घाइते भएका छन्। घाइतेमध्ये ८ सय ८० जना महिला छन्। प्रहरीले यस ६ महिनाको अवधिमा १ लाख ३६ हजार ४ वटा गाडीलाई कारवाही गर्दा ११ करोड ८९ लाख २५ हजार ५ सय रुपैयाँ राजश्व संकलन भएको प्रदेश प्रहरीको तथ्याङ्क छ।
रौतहटका वनमा बाघ खोजिदैँ,"रौतहट : रौतहट जिल्लाको वनक्षेत्रमा बाघ गणनाको लागि क्यामरा ट्रयापिङको काम भइरहेको छ। राष्ट्रिय बाघ सर्वेक्षण २०७८ अन्तर्गत चितवन पर्सा कम्पलेक्स अन्तर्गत तेश्रो ब्लकमा राष्ट्रिय निकुञ्ज र मध्यवर्ति क्षेत्र, डिभिजन वन कार्यालयहरु पर्सा, बारा, मकवानपुर र रौतहटको वन क्षेत्रमा क्यामरा ट्रयापिङ गरिएको हो। माघ ४ गते देखि सुरु भएर १५ दिनसम्म रौतहटको वनमा क्यामरा जडान हुने वन कार्यालयले जनाएको छ। उक्त अवधिमा वनक्षेत्रमा प्रवेश निषेध गरिएको वन कार्यालयले जनाएको छ। बाघ गणनाका लागि ठाउँठाउँमा क्यामराहरु जडान भएको हुँदा सो क्यामरा नचलाउनसमेत आग्रह गरिएको छ। गत वर्ष पनि रौतहटको वनमा क्यामरा जडानगरी बाघको गणना गरिएको थियो। रौतहटमा ४ वटा वयस्क बाघ भेटीएका थिए। गत अािर्थक वर्षमा पनि बाघ गणना गर्न रौतहटमा धन्सर खोला पूर्व, गैंडाटार, जुडिबेला, चोचा, सिम्री, नुनथरलगायतका वनक्षेत्रमा १७ जोर क्यामेरा जडान गरिएको थियो। यस वर्षपनि बाघको आवतजावत हुने सम्भावित क्षेत्रमा क्यामरा जडान गरिएको रौतहटका डिएफओ अमरदेव यादवले जनाएका छन्। केही महिनाअघि चन्द्रपुर ६का एकयुवक बाघको आक्रमणबाट मारीएका थिए भने जिल्लाको उत्तरी भेग चन्द्रपुर, गुजरा नगरपालिकामा पछिल्लो समय बाघले आक्रमणगर्दा ५ जना घाइते भैसकेका छन्।"
"त्रास होइन, आस भरौं","सन्त्रासले नयाँ सम्भावनाका अनुपम आयामहरू पनि बोकेको हुन्छ, त्यसलाई खोज्नुपर्छ। छिट्टै जीवन सामान्य लय र गतिमा फर्कन्छ। अन्त्यहीन अस्थिरता र टुटफुटको विरूप विकृतिले राजनीतिलाई धावा बोल्दै गर्दा कोरोना कहरको तेस्रो लहर निकै घातक बन्दैछ। जनस्वास्थ्यका नियमित र मौजुदा संरचनालाई हायलकायल बनाएको देखिन्छ। संक्रमण पैलावटको दर, संक्रमितको संख्या, संक्रमणका प्रभाव तथा व्यापकताले दैनिक नयाँ उचाइ लिँदैछन्। अघिल्लो हप्ता मात्रै विश्वका केही देशमा छिट्टै अन्य नयाँ लहरसमेत आउन सक्ने प्रक्षेपण जनस्वास्थ्यविद्हरूले गरेबाट भविष्यमा पनि नयाँ संकटहरूको सम्भावनालाई नकार्न सकिँदैन। केही अनौपचारिक छलफलहरूमा त कोरोनाको सातौं लहरसम्म आउन सक्ने आकलनका सूचनासमेत सम्प्रेषण हुँदैछन्। संक्रमणलाई काबुमा राख्न उच्च जोखिम महसुस भएका क्षेत्रमा निषेधाज्ञा, विभिन्न प्रकारका भेला तथा जमघटहरूमा प्रतिबन्ध, सम्भावितहरूको पहिचान, पृथकीकरण, परीक्षण, उपचारलगायतका काम हुँदैछन्। सरकारले सकेको प्रयास गरिरहेको बताउँछ। कोरोना कहरको दोस्रो लहरको समय यस्तै त्रासको मौका छोपेर केही अस्पतालमा उपचारलाई व्यापार गरेको आरोप लाग्यो। अहिलेको तरंगमा चाहिँ समाजमा लगभग सबै संक्रमित जस्तो देखिएका छन्। तर पनि अस्पतालहरूमा बिरामीको न्यून उपस्थिति छ। यद्यपि सतर्कता भने सबैले सकेको तहमा अवलम्बन गर्नुपर्छ। विषम परिस्थितिमा सरकारको जस्तोसुकै आयतन र गतिको सक्षमतासमेत अपूर्ण हुने देखिन्छ। त्यो सत्यता विकसित भनिएका देशको नाजुक अवस्था एवं निरीहताले समेत प्रमाणित गर्दैछ। महामारीकै प्रवाह तथा भेलमा परेर विश्व व्यवस्थामाथि बदलाव अनि शक्ति सन्तुलनको समीकरणसमेत परिवर्तनको सम्भावना पनि देखिँदैछ। संसार पराग खन्नाको पुस्तक द फ्युचर इज एसियन तथा फरिद जकारियाको पोस्ट अमेरिकन वल्डका भविष्यवाणी उन्मुख हँुदैछ। शक्ति र सफलताको परिभाषा फेरिँदो छ। युद्घपोत, हतियार, सैनिक दबदबा, बम, बारुद, रसायनिक भट्टी तथा आणविक शक्ति लाचार र निराश बन्दैछन्। रोगभन्दा अनावश्यक र असमानुपातिक शोक अधिक प्रत्युत्पादक चुनौती बन्दैछ। नकारात्मक सन्देश, घोर निराशावाद तथा पूर्वाग्रही गैरजिम्मेवारीपनाको प्रवद्र्धन हुँदैछ। सीमित सुविधा तथा साधनबीच अस्पताल र यसका स्वास्थ्यकर्मी अहोरात्र खटिरहेका छन्। सेवानिवृत्तहरू पनि पुनः करारमा आएर सेवा दिँदैछन्। ज्यानको जोखिमसमेत प्रवाह नगरी चिकित्सक तथा स्वास्थ्यकर्मी लागिराखेका छन्। कम्तीमा आत्मसमर्पण गरेका छैनन्। सक्दैनौं भनेका छैनन्, राजीनामा दिएका छैनन्। जति छ त्यसको भरपूर उपयोगसँगै हरसम्भव खटेका छन्, ढोकामा ताल्चा लगाएका छैनन्। सुरक्षाकर्मीहरूसमेत आमनागरिकलाई सकेको सहजीकरणमा व्यस्त छन्। भरसर नागरिकमाथि कुनै भवितव्य नहोस् भनेर अहोरात्र खटेका छन्। नागरिकलाई सुुसूचित र सुरक्षित गर्न हरसम्भव प्रयासलाई शिरोपर गर्दैछन्। तर समाज उनीहरूको मनोबल बढाउनेभन्दा हाँसीमजाक गर्नेमा व्यस्त छ, संक्रमितलाई त्रास बढाउनेमा मस्त छ। यही समाज हो, राहत नदिँदा सरकार खोइ ? अनि राहत दिए नाटक गर्यो भन्नेहरू छन्। लकडाउन कडाइ गर्दा मानवीयता नभएको, कडाइ नगरे सरकार सक्षम नभएको भनेर बुझ्नेहरू छन्। सीमा नछेके भाइरस भिœयाएको अनि नाका कडाइ गर्दा मानिस आउन नदिएको प्रश्न गर्नेहरू प्रशस्त छन्। रोगको समयमा भोक सँगै आउँछ, यसमा स्थानीय सरकारहरू लाग्नुपर्छ। निषेधाज्ञाको प्रभावकारी कार्यान्वयनसँगै स्थानीय तहबाट परीक्षणको दायरामा ल्याउनुपर्ने सम्भावित मानिसको व्यापक खोजतलासी तथा तथ्यांक संकलन कार्य प्रशंसनीय छ। यस्तो समन्वय र सद्भावी कार्यले संघीयताको उपादेयता प्रमाणित हुँदैछ। यद्यपि विरोध गर्नेलाई बहाना सर्वव्यापी हुन्छन्। अझ कोरोनापछिको भयावह र विकाराल स्थिति अनुमान गरेर विचारको आतंक सिर्जना गर्ने मूर्धन्यजनहरूकोे भीड बन्दैछ। जुन स्वयं कोरोनाभन्दा कहरपूर्ण र हानिकारक छ। खप्तड स्वामीकृत पुस्तक विचार विज्ञानले भनेअनुसार त्रास हटाएर आशाको जगेर्नामार्पत भरोसा निर्माण गर्नुपर्छ। समाज यही हो, राहत नदिँदा सरकार खोइ ? अनि राहत दिए नाटक गर्यो भन्नेहरू छन्। लकडाउन कडाइ गर्दा मानवीयता नभएको, कडाइ नगरे सरकार सक्षम नभएको भनेर बुझ्नेहरू छन्। कोरोना कहरलाई आधार बनाएर नकारात्मकताको उत्कर्षमा आत्मरति लिनेहरू पनि बाक्लै छन्। अर्थतन्त्र धराशायी हुन्छ, घरजग्गाको मूल्य शून्यमा झर्छ, सेयर बजार सोत्तर हुन्छ। कम्पनीहरू सबै डुब्छन्, रोजगार बजार तहसनहस हुन्छ, मानिस भटाभट मर्छन्, भोकमरी लाग्छ, अपराध बढ्छ, गरिबी चुलिन्छ आदि। यस्ता तर्कहरू सबै वैचारिक आतंक उत्पादक दुःखी मनुवाहरूका दृष्टिभ्रम मात्र हुन्। यथार्थमा सन्त्रासले नयाँ सम्भावनाका अनुपम आयामहरू पनि बोकेको हुन्छ, त्यसलाई खोज्नुपर्छ। छिट्टै नै जीवन सामान्य लय र गतिमा फर्कन्छ। अधिकांश मानिसले खोपको मात्रा पूरा गरिसकेको अवस्था छ। मानिसमा एन्टिबडी विकास भइसकेको र भाइरसको विध्वंसात्मक क्षमता पनि निकै कम भएका प्रतिवेदन प्रकाशित भएका कारण ठूलो क्षतिको सम्भावना देखिँदैन। अर्थतन्त्र ध्वस्त भइहाल्ने सम्भावना छैन। कृषिमा आधारित भएकाले सम्पन्न नभइएला। भोकभोकै हुने र ज्यान जाने स्थिति रहँदैन। कृषि उत्पादनमा अलिकति जोडबल दिए तुरुन्तै आत्मनिर्भर हुन्छौं। बाँझिएका खेतबारीमा फेरि लहलह बाली झुल्नेछन्। सहरकेन्द्रित असमान बसाइँसराइ रोकिएर गाउँगाउँमा नयाँ सम्भावना सुचारु हुनेछन्। भुइँचालो तथा नाकाबन्दीमा समेत नकारात्मक आकलन गरिए तर त्यसको लगत्तै लगभग ७ प्रतिशतको आर्थिक वृद्घि भयो। धेरै कमाएर होइन, धेरै जोगाएर मात्र धनी भइन्छ। अहिलेको हाम्रो अवस्था भनेको नकमाएर होइन, नजोगाएर केही हुन नसकेको हो। विभिन्न प्रतिवेदनअनुसार वार्षिक एक खर्बको खाद्यान्न तथा तीन खर्बको पेट्रोलियम पदार्थ आयात गर्छौं। खाद्यान्नमा आत्मनिर्भर भए र पेट्रोलियम तथा खाना पकाउने ग्यासलाई विद्युतीय स्वरूपमा परिवर्तन गरेमा वार्षिक चार खर्ब जोगिन्छ। अन्य तीन खर्बबराबरको आयात पनि उत्पादन गर्न सक्ने सामानमा भएको देखिन्छ। संकटको मौका छोपेर अर्थ चरित्रलाई यतातिर लैजाने सम्भावनाको खोजी गरौं। विदेशमा बसेका नेपाली स्वदेश फर्किए ठूलो मात्रामा पुँजी आप्रवाह हुन्छ। समस्त अर्थतन्त्रको आयतन बढ्छ। त्यहाँ सिकेको ज्ञान, प्रविधि तथा व्यावसायिकता समेत यहाँ आउँछ। गाउँगाउँसम्म उद्योग तथा नयाँ खालका व्यावसायिकता सुरु हुन्छन्। व्यापार असन्तुलन घट्नेछ, मुद्रा सञ्चिति बढ्छ। खाडी क्षेत्रमा श्रम गर्ने नेपाली फर्किंदा अत्यधिक विदेशी श्रमिक खपत गर्नु परिरहेको अवस्थाबाट मुक्त हुनेछौं। हरेक संकटमा सम्भावनाका सुवर्ण अवसरहरू हुन्छन्। संक्रमण प्रतिरोधी प्राकृतिक र जीवन विज्ञानका विशिष्टतामाथि व्यापक अध्ययन तथा अनुसन्धान हुन्छन्। पूर्वीय दर्शनमा आधारित आहारविहार तथा व्यवहार संसारकै लागि स्तुत्य तथा अनुकरणीय बन्नेछन्। प्रविधिमैत्री समाज बन्नेछ। अहिलेसमेत बैंकिङ तथा भुक्तानी पद्घतिमा प्रविधिको प्रयोग उच्च छ। नयाँ सामाजिक स्वरूप तथा व्यावसायिक धारको सम्भावना प्रबल देखिन्छ। सामान्य घरायसी उपचार पद्घति तथा आहारबिहारका उन्नत आचरणले संक्रमित निको भएका छन्। ९५ प्रतिशतले घरमै बसेर रोगलाई जितेका छन्। पाँच प्रतिशतलाई अस्पताल सुविधा आवश्यक देखिन्छ। आईसीयूको आवश्यकता नगन्य भएको छ, मृत्युदर दैनिक निकै थोरैजना आसपास मात्र छ। दैनिक कोरोना जित्नेको दर बढ्दो छ। विभिन्न प्रकारका औषधि तथा खोपका मात्राहरू देशमा आउने तयारीमा छन्। परिदृश्यहरू यसरी देखिँदैछन् कि डराए जति भयावह स्थितिमा पुग्दैनौं। घरभित्र बसेर निराशा र नकारात्मक मनोविज्ञान नपैलाऔं। घरबाहिर निस्कएपछि समाजलाई केही महिनामा छोडिएको समयको क्षतिपूर्ति गर्ने योजना बनाऔं। नयाँ व्यावसायिकताको कुरा सोचौं। पारिवारिक रूपमा खुसी र सुखी बनौं। लामो र अनवरत यात्रामा रहेको समयमा केही दिनको आरामले नयाँ जोश र ऊर्जाका लागि शक्ति सञ्चय हुनेछ। सदा सत्कर्म गरौं, निराशा नभरौं। ख्यालख्याल होइन, ख्याल गरौं। त्रास होइन, आश भरौं।"
सूर्यगढी गाउँपालिकामा छोरीलाई भत्ता,"नुवाकोट : जनतालाई देशमा स्थानीय सरकार छ भन्ने आभाष दिलाउन नुवाकोटको उत्तरी भेगको सूर्यगढीमा जन्मिएका छोरीलाई भत्ता दिन सुरु गरिएको छ। यसबाट छोराछोरीबीचको भेदभाव अन्त्य हुने निष्कर्ष निकालिएको छ। छोरीको सुरक्षा र शिक्षाका लागि सूर्यगढी गाउँपालिकाले छोरीलाई मासिक १ सय रुपैयाँ भत्ता दिन थालेको हो। गाउँपालिकाभित्र जन्मिएका छोरीहरूको खातामा मासिक १ सय रुपैयाँ जम्मा गरिन थालेको गाउँपालिकाको कार्यालय चोकदेले जनाएको छ। बढ्दो रूपमा रहेको भ्रुण हत्यालाई न्यूनीकरण गर्न र आमाको स्वास्थ्यमा समेत सुधार ल्याउनलाई गाउँपालिकाले चालू आर्थिक वर्षदेखि छोरी जन्मिएमा मासिक १ सय रुपैयाँ दिने व्यवस्था गरेको हो। छोरा र छोरीबीचमा हुने गरेको भेदभाव कायमै रहेकाले त्यसलाई अन्त्य गर्न गाउँपालिकाले उक्त कार्य सुरु गरेको गापा अध्यक्ष सन्तबहादुर घलेले बताए। छोरीको जन्मपछि जन्मदर्ता गर्नुपर्ने र जन्मदर्ता गरेपछि गाउँपालिकाले उक्त बालिकाको नाममा मासिक भत्ता जम्मा गरिदिने अध्यक्ष घलेले बताए। उनले भने, बालिका ८ वर्षको नहुन्जेलसम्म मासिक १ सय रुपैयाँ गाउँपालिकाले जम्मा गरिरहने व्यवस्था गरेका छौं। ८ वर्ष भएपछि मात्रै जम्मा रकम झिक्न पाइनेछ।"
कर्णालीमा विपद् व्यवस्थापन कोष,"सुर्खेत : कर्णालीमा विपद् व्यवस्थापन कोष स्थापनाको प्रक्रिया अगाडि बढेको छ। बर्सेनि आगलागी, बाढी र पहिरो जस्ता प्राकृतिक विपद्का घटनाले नागरिकहरू पीडित हुन थालेपछि प्रदेश सरकारले कोष स्थापना गर्न लागेको हो। कोषमा रहेको रकमबाटै विपद्बाट पीडित नागरिकको उद्धार र राहत वितरण गरिनेछ। विपद्बाट पीडित हुने नागरिकको संख्या बढ्दो छ। तर, उनीहरूको समयमै उद्धार र राहत उपलब्ध गर्न कठिन हुने गरेको छ। भौगोलिक विकटता र आर्थिक अभावकै कारण कर्णालीमा पीडितले तत्काल राहत पाउन सक्ने अवस्था छैन। प्रदेश र स्थानीय तहले पुनस्र्थापना गर्न नसक्दा अहिले पनि धेरै पीडितहरू त्रिपालमै बस्न बाध्य छन्। यही समस्यालाई न्यूनीकरण गर्न कर्णाली प्रदेश सरकारले विपद् व्यवस्थापन स्ववृद्धि कोष सञ्चालनको तयारी गरेको हो। पीडितलाई तत्काल राहत, उद्धार र पुनस्र्थापनामा सहयोग पुर्याउन प्रदेशका सबै स्थानीय तहमा यो कोष सञ्चालन गरिनेछ। हामी बनाउँछौं हाम्रो विपद् कोषभन्ने नारासहित प्रदेश सरकारको आन्तरिक मामिला तथा कानुन मन्त्रालयले कोष स्थापनाको प्रक्रिया अगाडि बढाएको छ। कोष स्थापना गर्न स्थानीय तहलाई प्रदेश सरकारले निश्चित रकम उपलब्ध गराउने छ। स्थानीय तहले बनाएको कोषमा प्रदेश सरकारले पहिलोपटक ३ लाख रुपैयाँ हालिदिने छ। सोही रकममा स्थानीय तहले पनि अनिवार्य रूपमा थप ३ लाख रकम जम्मा गर्नुपर्नेछ। त्यही कोषको रकमबाट प्राप्त हुने वार्षिक ब्याजबाट आउने रकम नै पीडितलाई राहत स्वरूप उपलब्ध गराइनेछ। कोषको रकम ३ लाखभन्दा नघट्ने गरी पालिकाले राहत, उद्धार, पुनस्र्थापना जस्ता विपद् व्यवस्थापनको कामका खर्च गर्न पाउनेछन्। प्रदेश सरकारले विपद् व्यवस्थापन स्ववृद्धि कोष स्थापनाका लागि २ करोडभन्दा बढी बजेट छुट्याएको छ। चालू आर्थिक वर्षमा कोषका लागि सरकारले २ करोड ३७ लाख बजेट छुट्याएको हो। उक्त रकम प्रदेशका ७९ वटै स्थानीय तहलाई दिने उद्देश्य छ। स्थानीय तहले कोष स्थापना गरेपछि मात्रै प्रदेश सरकारले कोषमा रकम जम्मा गरिदिनेछ। उक्त रकम विपद् व्यवस्थापनबाहेकका काममा प्रयोग गर्न पाइने छैन। कोष सञ्चालन तथा व्यवस्थापनसम्बन्धी कार्यविधिअनुसार कोषबाट स्थानीय तहले विपद् प्रभावित व्यक्ति र समुदायको उद्धार, खोजी, संरक्षण गर्न पाउनेछन्। पीडितका लागि खाद्यान्न, लत्ताकपडा, औषधि उपचारको खरिद, विस्थापितका लागि अस्थायी शिविर वा आश्रयस्थल र पुनस्र्थापनामा खर्च गर्न पाइनेछ। घाइतेको औषधि उपचार, मृत्यु भएका व्यक्तिको काजकिरिया र दाहसंस्कारका लागि परिवारलाई सहायता, मृतकका परिवारलाई राहत, स्वयंसेवक परिचालन, विपद् व्यवस्थापनका लागि स्वयम सेवकहरूको क्षमता विकास तथा परिचालन, जोखिमपूर्ण बस्तीको स्थानान्तरण र पुननिर्माणलगायतका क्षेत्रमा कोषको रकम खर्च गर्न सकिनेछ। प्रदेश सरकारले कोषका लागि स्थानीय तहसँग आवेदन मागेको छ। कोष स्थापना र सञ्चालन गर्न इच्छुक स्थानीय तहलाई माघ १५ गतेभित्र आवेदन पेस गर्न सबै पालिकालाई मन्त्रालयले पत्राचार गरेको छ। कोषका लागि सबै स्थानीय तहलाई आवेदन दिन पत्राचार गरिएको आन्तरिक मामिला तथा कानुन मन्त्रालयको विपद् महाशाखाका प्रमुख कृष्णबहादुर रोकायाले बताए। विपद् व्यवस्थापनलाई सहज बनाउन प्रदेश सरकारले स्थानीय र प्रदेश सरकारको साझेदारीमा कोष स्थापना गर्न लागेको हो। यसले विपद्पीडितको राहत र उद्धारमा सहज हुनेछ।"
गठबन्धन सरकार जनताप्रति अनुत्तरदायी : एमाले सल्लाहकार परिषद्,"काठमाडौं : नेपाल कम्युनिष्ट पार्टी (एमाले)ले सल्लाहकार परिषद्ले वर्तमान गठबन्धन सरकारले एमाले विरुद्द षड्यन्त्र गरिरहेको आरोप लगाएको छ । नेकपा एमालेको केन्द्रीय सल्लाहकार परिषद्ले सोमबार विज्ञप्ति जारी गर्दै राजनीतिक र वैचारिक रुपमा गठबन्धन सरकारले एमाले विरुद्द जनता सामु षड्यन्त्र फैलाइरहेको आरोप लगाएको हो केन्द्रीय परिषद्ले जनतालाई राहत, सुविधा दिनुभन्दा पनि सरकार एमाले विरुद्द षड्यन्त्र गर्न उद्दत रहेको दावी गरेको छ । परिषद् अध्यक्ष अमृतकुमार बोहोराले विज्ञप्ति जारी गर्दै विरोधीहरुले फैलाएका भ्रमहरुलाई चिर्दै पार्टीको आन्तरिक एकतामा केन्द्रीत हुन आग्रह गरेका छन् । नेपाली कांग्रेस नेतृत्वमा बनेको वर्तमान गठबन्धन सरकार राष्ट्र र जनताको सरोकारको सवालमा अनुत्तरदायी भएको समेत विज्ञप्तिमा उल्लयेख छ ।"
सुनको मूल्य ५०० ले बढ्यो : तोलाको कति पुग्यो?,काठमाडौं : सुनचाँदी बजारमा मंगलबार छापावाल सुनको मूल्य प्रतितोला रु ५०० ले उकालो लागेर रु ९४ हजार पुगेको छ। पहेँलो धातु अघिल्लो दिन प्रतितोला रु ९३ हजार ५०० मा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणनुसार आज तेजाबी सुनको मूल्य प्रतितोला रु ९३ हजार ५०० कायम भएको छ। जसको मूल्य सोमबार प्रतितोला रु ९३ हजार तोकिएको थियो। त्यस्तै आज चाँदीको मूल्य अघिल्लो कारोबार मूल्यका तुलनामा रु १५ ले घटेर प्रतितोला रु एक हजार ३०० तोकिएको महासङ्घले जनाएको छ। महासङ्घले अन्तर्राष्ट्रिय बजारमा सुन तथा चाँदीका मूल्यमा हुने परिवर्तनका आधारमा यहाँ दैनिक कारोबार मूल्य तोक्दै आएको छ। अन्तर्राष्ट्रिय बजारमा आज सुन प्रतिऔँस एक हजार ८४१ डलर आसपास कारोबार भइरहेको छ।
शिक्षामन्त्री पौडेलद्वारा समयमै रिजल्ट निकाल्न त्रिभुवन विश्वविद्यालयलाई निर्देशन,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले विद्यार्थीको रिजल्ट समयमा निकाल्न त्रिभुवन विश्वविद्यालयलाई निर्देशन दिएका छन्। मंगलबार अनुगमन गर्न परीक्षा नियन्त्रण कार्यालय बल्खु पुगेकाका मन्त्री पौडेलले यो अथवा त्यो बाहाना नगरी समयमै विद्यार्थीको रिजल्ट निकाल्न निर्देशन दिएका हुन्। कतिपय खुलेका आयोगमा परीक्षा दिन पाएनौं भन्ने विद्यार्थीको गुनासो छ, मन्त्री पौडेलले भने, रिजल्ट प्रकाशन नहुँदा विद्यार्थी त्यो अवसरबाट वञ्चित हुने अवस्था आयो फास्ट ट्रयाकबाट गर्नुपर्यो।"
"बेहुला चढ्ने रथले किचेर २ को मृत्यु, १४ जना घाइते","वीरगन्ज : बारामा जन्ती जाँदा बेहुला चढ्ने रथले किचेर दुई जनाको मृत्यु भएको छ। १४ जना घाइते भएका छन्। आदर्शकोतवाल गाउँपालिका वडा नम्बर ३ बतरामा जन्तीको लागी तयार गरिएको बेहुला चढ्ने रथले किचेर रथमा सवार दुई जनाको घटनास्थलमै मृत्यु भएको हो। मृत्यु हुनेमा आदर्शकोतवाल गाउँपालिका ३ बतराका बनारसी रामकी छोरी १५ वर्षीया निलमकुमारी राम र बाराकै सिम्रौनगढ नगरपालिका ७ जानकीनगरका दिपेन्द्र रामकी पत्नी २५ वर्षीया बालकुमारी राम रहेका बाराका प्रहरी नायव उपरीक्षक राजेश थापाले जानकारी दिए। रथले किचेर घाइते भएका १४ जनामध्ये ८ जनाको बाराको कलैया स्थित राज्यलक्ष्मी रिलिफ हस्पीटलमा र ६ जनाको वीरगन्ज स्थित न्युरो अस्पतालमा उपचार भइरहेको थापाले बताए। घाइतेमध्ये ७ जनाको अवस्था भने गम्भीर रहेको पनि उनले बताए। वीरगन्जको न्युरो अस्पतालमा बतराका २४ वर्षीय अरबिन्द्र राम, १८ वर्षीय सिया राम, १० वर्षीय अजित राम, २० वर्षीय सरोज राम, १२ वर्षीय जितेन्द्र राम र १३ वर्षीय सागर रामको उपचार भइरहेको छ। कलैयाको राज्यलक्ष्मी रिलिफ हस्पिटलमा बतराकै ३७ वर्षीया मिना देवी राम, १७ वर्षीया श्रीपति कुमारी, ५० वर्षीया सयल देवी, ८ वर्षीय सुभाष राम, ३४ वर्षीया नयनपति देवी, २२ वर्षीय सुनिलप्रसाद यादव र १८ वर्षीय नरेन्द्र रामको उपचार भइरहेको प्रहरी नायव उपरीक्षक थापाले जानकारी दिए। आदर्शकोतवाल गाउँपालिका३ बतराका लक्षु राम महरा चमारका छोरा सियाराम महराको बिहेमा ल्याइएको मोटर रथ, सोमबार बेलुकी साढे ७ बजेतिर जन्ती जानुभन्दा अघि बेहुलालाई चढाएर गाउँकै ब्रम्हस्थानमा पूजा गरी फर्किंदै थियो। त्यस क्रममा चालकको लापरवाहीले अचानक तीव्र गतिमा हुइकिएको रथले रथ अगाडि हिंडिरहेका जन्तीमा सहभागीलाई किच्दै अगाडि गएर रुखमा ठोक्किर पल्टिएको प्रत्यक्षदर्शीले बताएका छन्। घाइते नरेन्द्र रामका अनुसार रथ हाकिरहेका चालकको सिटमा अर्कै मानिस बसेर चलाउन थालेलगत्तै रथ एक्कासी अनियन्त्रित गतिमा हुइकिएर मानिसको भीडलाई कुल्चिंदै अगाडि गएर रुखमा ठोक्किएर पल्टिएको हो। जन्तीमै हिंडेका दुईजनाको दुखद निधन भएपछि विवाह स्थगित भएको छ। रथका चालक फरार रहेकाले उनको खोजी भइरहेको बाराका प्रहरी नायव उपरीक्षक थापाले जानकारी दिए।"
नेपाल भ्रष्टाचार व्याप्त हुने देशको सूचीमा,"काठमाडौं : नेपाल भ्रष्टाचार व्याप्त हुने देशको सूचीमा कायमै रहेको छ। भ्रष्टाचार अवधारणा सूचकांक (सीपीआई) अनुसार नेपाल ३३ अंक पाएर ११७ औं स्थानमा रहेको छ। भ्रष्टाचारविरुद्ध वकालत गर्ने अन्तर्राष्ट्रिय संस्था ट्रान्सपरेन्सी इन्टरनेशनल (टीआई)ले जर्मनीमा सार्वजनिक गरेको भ्रष्टाचार अवधारणा सूचकांक (सीपीआई) अनुसार नेपाल ११७ औं स्थानमा रहेको छ। नेपालले यो वर्ष १०० मा ३३ अंक पाएको छ। गत वर्ष पनि नेपालको स्कोर त्यति नै थियो। १८० वटा मुलुकहरुको बरियताक्रममा नेपाल ११७ औं स्थानमा रहेको छ। अघिल्लो र यस वर्ष नेपालको अंक स्थिर रहेको छ। रिपोर्टअनुसार १८० देशमध्ये डेनमार्क, फिनल्याण्ड र न्यूजिल्याण्ड कुल १०० मा ८८ अंक प्राप्त गरी सबैभन्दा कम भ्रष्टाचार हुने मुलुक भएका छन् भने साउथ सुडान ११ अङ्क प्राप्त गरी सबैभन्दा बढी भ्रष्टाचार हुने मुलुकको रुपमा सूचीकृत भएको छ। सिपीआईले विश्वभरि नै भ्रष्टाचार विरोधी प्रयासमा भएको कमि र शिथिलताले गर्दा मानवअधिकार र लोकतन्त्र धरापमा परेको जनाएको छ। कोभिड१९ सम्बन्धी क्रियाकलापले पनि यस कुरालाई प्रशय दिएको छ। संसारभरि नै भ्रष्टाचार घट्न नसकेको र ८६ प्रतिशत देशले एक दशकसम्म पनि कुनै प्रगति हासिल नगरेको देखिएको छ। सिपिआईले नागरिक हकअधिकार कमजोर भएका देशमा भ्रष्टाचार रहने, मानवअधिकार हनन हुने, लोकतन्त्रको स्तर घट्ने, अधिनायकवाद बढ्ने र भ्रष्टाचारमा थप वृद्धि हुने जनाएको छ। यस सूचकाङ्कमा १०० अङ्कले अति स्वच्छ र शून्य अंकले अति भ्रष्टाचार रहेको जनाउँछ। विश्वसनीय अन्तर्राष्ट्रिय संस्थाहरूद्वारा सम्पन्न गरिएका विभिन्न सर्वेक्षणको आधारमा टीआईद्वारा यो सूची तयार गरिएको हो। टीआईले यो सूची सन् १९९५ देखि प्रत्येक वर्ष सार्वजनिक गर्दैआएको छ भने यस सूचीमा नेपाललाई सन् २००४ देखि समावेश गरिएको छ। सीपीआई २०२१ मा दुईतिहाई मुलुकले ५० भन्दा कम अंक (स्कोर) प्राप्त गरी बढी भ्रष्टाचार हुने मुलुकका रुपमा रहेका छन्। यस वर्षको औसत स्कोर ४३ रहेको छ। पछिल्लो दशकमा १५४ देशको स्कोर बढ्न नसकेको वा भ्रष्टाचार नियन्त्रणमा केही प्रगति नभएको देखिएको छ। विगत १ वर्ष (सन् २०२०२१) मा विश्व बैंक, वल्र्ड इकोनोमिक फोरम, ग्लोबल इनसाइट, बर्टेल्सम्यान फाउन्डेशन, वल्र्ड जस्टिस प्रोजेक्ट, र भीडीईएमसमेत गरी ६ वटा संस्थाद्वारा गरिएका सर्वेक्षणका आधारमा सीपीआई २०२१ मा नेपाललाई १०० मा ३३ अकं (११७ औं स्थान) दिइएको छ। गतवर्ष पनि यस सूचीमा नेपालको अंक ३३ (११७ औं स्थान) नै रहेको थियो। यसअनुसार नेपाल भ्रष्टाचार व्याप्त मुलुकहरूको श्रेणीमै रहेको छ। अघिल्लो र यस वर्ष नेपालको स्कोर स्थिर रहनुमा भ्रष्टाचार नियन्त्रणमा केही प्रगति हुन नसकेको रुपमा लिन सकिन्छ।"
समुदायमा नपुगोस् संक्रमण,"दुई मात्रा खोपका कारण हामीमा अलिकति आत्मविश्वास जागेको छ। त्यसैले पहिलेको जस्तो कोरोनाको भय र आतंक हामीमा छैन। कोरोनाको तेस्रो लहर भारत हुँदै नेपालमा पनि प्रवेश गरिसकेको छ। नेपालमा पनि पछिल्ला केही दिनयता कोरोनाको नयाँ भेरियन्टसहितका संक्रमितको संख्या अप्रत्याशित रूपमा बढिरहेको छ। सरकारी तथ्यांकले कोरोनाको ग्राफ निरन्तर उकालो लागेको देखाएको छ। आगामी दिनमा कोरोनाको यो ग्राफ अझै उकालो लाग्ने निश्चित छ। सक्रिय संंक्रमितको संंख्या २५ हजार नाघिसकेकाले अब अस्पतालमा संक्रमितको थप चाप बढ्ने र उपचार पाउनै हम्मे हुनसक्छ। अस्पतालमा संंक्रमितको चाप बढ्न थालेसँगै सबै अस्पताललाई कोरोना उपचारका लागि तयारी अवस्थामा रहन र जनशक्तिको अभाव हुन नदिन सरकारले अपिलसमेत गरिसकेको छ। पूर्वतयारीसहित कोरोनाको रोकथाम तथा संक्रमितको उपचार र व्यवस्थापनका लागि अहिलेदेखि नै तयारी अवस्थामा रहनु आवश्यक भइसकेको छ। विगतमा अक्सिजन र भेन्टिलेटरको अभावमै धेरै संक्रमितले ज्यान गुमाउनु परेको थियो। सोही अवस्थालाई ध्यानमा राख्दै पर्याप्त अक्सिजन, भेन्टिलेटर र अक्सिजन दिन आवश्यक उपकरणको जोहो अहिलेदेखि नै गर्नु वाञ्छनीय हुनेछ। घरमा आगो लागिसकेपछि मात्रै इनार खन्न थाल्ने कथालाई दोहोर्यायांैं भने क्षतिको परिमाण अकल्पनीय बन्न सक्छ। अन्तर्राष्ट्रिय मानवअधिकारवादी संस्था ह्युमन राइट्स वाचले मानवअधिकारको विश्वव्यापी अवस्थासम्बन्धी प्रतिवेदन हालै सार्वजनिक गरेको छ। जसमा नेपालमा राज्यको असफलताले कोरोनाको दोस्रो लहरमा धेरै कोरोना संक्रमितको मृत्यु भएको जनाएको छ। कोरोना महामारीका बेला पूर्वतयारी गर्न र संक्रमण उच्च बिन्दुमा पुग्दा त्यसलाई सम्बोधन गर्न सरकार पूर्णतया असफल भएको पाइएको थियो। अब त्यस्तो अवस्था दोहोरिन नदिन सरकार सचेत हुनुपर्छ। कछुवा गतिको कोरोना परीक्षणले हुँदैन। परीक्षणको दायरा बढाएर सम्भावित जोखिमलाई न्यून गर्नुको विकल्प छैन। विगतझैं परीक्षणको दायरा नै सानो बनाएर कम संक्रमित भएको देखाएर यथार्थलाई लुकाउने र ढाँट्ने दुष्प्रयास गर्नु हुँदैन। अन्यथा फेरि परिस्थितिले भयावह रूप लिनेछ र धनजनको ठूलो क्षति हुनेछ। अहिले विशेषगरी भारतबाट नेपाली फर्कने क्रम ह्वात्तै बढेकाले देशभरिका नाकामा परीक्षण बढाउनुपर्छ। संक्रमित र संक्रमणको शंका रहेका व्यक्तिलाई तोकिएको दिनसम्म क्वारेन्टिन र आइसोलेसनमा राख्नुपर्छ। यसले गाउँगाउँ अथवा समुदायमा कोरोना फैलिने जोखिम न्यून हुन्छ। पछिल्लो पटक कोरोनाको जोखिम बढेसँगै प्रधानमन्त्रीले खोप अभियानमा तीव्रता, अस्पतालको क्षमता वृद्धि, अक्सिजन, भेन्टिलेटरलगायतका अत्यावश्यक स्वास्थ्य सामग्रीको जोहोमा जोड दिन दिएको छ। जसलाई सम्बन्धित निकायले जिम्मेवारीपूर्वक पालना गरिदिने र आमनागरिकले पनि स्वास्थ्य सुरक्षाको मापदण्डलाई पालना गरिदिने हो भने नेपालमा कोरोनाले भयावह रूप लिन सम्भावना कम हुन्छ। स्वास्थ्य तथा जनसंंख्या मन्त्रालयका अनुसार अहिले देशभर कोरोनाको उपचारका लागि सरकारले ७८ वटा सरकारी स्वास्थ्य संंस्था तोकेको छ। यस्तै देशभर ८ हजार २ सय २ आइसोलेसन बेड, ३ हजार ८ सय ४६ एचडीयू बेड, २ हजार ७ सय ९७ आईसीयू बेड, १ हजार ८ भेन्टिलेटर, १३ हजार ९ सय ३९ अक्सिजन सिलिन्डर, ६ सय ९३ कन्सन्ट्रेटर र ४७ अक्सिजन प्लान्ट तयारी अवस्थामा रहेको छ। ठूला निजी अस्पतालले पनि कोरोनाको उपचार गरिरहे पनि चर्को शुल्कका कारण त्यहाँ सर्वसाधारणको पहुँच कम छ। कोरोनाको उपचार नगराए ज्यान रहँदैन र उपचार गराए घरखेत रहँदैन भन्ने पीडा सर्वसाधारणलाई छ। त्यसबाट मुक्त राख्न राज्यले निःशुल्क उपचारको दायरालाई अझै विस्तार गर्नुपर्छ। दुई मात्रा खोपका कारण हामीमा अलिकति आत्मविश्वास जागेको छ। त्यसैले पहिलेको जस्तो कोरोनाको भय र आतंक हामीमा छैन। तर यही मौकामा कोरोनाले भयावह रूप लिने खतरा भने बलियो बनेको छ। हामीले भीडभाड जम्मा गरेर भोजभतेर गरिरहेका छौं। राजनीतिक दलहरूले अधिवेशन, भेला र जुलुस गरिरहेका छन्। प्रमुख राजनीतिक दलहरूको महाधिवेशन भर्खरै सकिएको छ। एमालेको जिल्ला अधिवेशन अझै चलिरहेको छ। सीसीएमसी, उपत्यकाका तीनवटै जिल्ला प्रशासन कार्यालयलगायत संघीय सरकारले गरेका निर्णयहरू प्रभावकारीरूपमा कार्यान्वयन नभए समस्या दोहोरिने निश्चित छ। सर्वसाधारण र राजनीतिक दलहरूले भोजभतेर, भेला, जुलुस र अधिवेशन गर्न नछोडे कोरोना संक्रमण समुदायस्तरमै फैलिने जोखिम उच्च छ। सरकारी कार्यशैलीको विगतदेखिको अनुभवले चाहिँ अझै पनि सरकारमा चेत आउला भनेर भन्न सकिने अवस्था छैन। कोरोनाकै कारण सिर्जना भएको स्वास्थ्य संंकटकालको बेलामा पनि कमिसन, भ्रष्टाचार र राजनीतिक दाउपेच चलिरहेकै हुन्छ। यसमा लागेको सरकार र राजनीतिक दलहरूले अहिले पनि कोरोनाको जोखिमलाई गम्भीरतापूर्वक लिन्छन् भनेर आशा गर्ने ठाउँ अझै देखिएको छैन। भीडभाड हुन नदिने र विद्यालय माघ १५ गतेसम्मका लागि बन्द गर्ने निर्णय मात्रै कोरोना रोकथामका लागि पक्कै पर्याप्त छैन। रोकथाम, उपचार र संक्रमितको व्यवस्थापनलाई उत्तिकै प्राथमिकता र महŒव दिएर काम गर्नुपर्ने खाँचो छ। कोरोना संक्रमण रोकथाम, उपचार र संंक्रमितको उचित व्यवस्थापनमा गम्भीर भएर लाग्नुपर्ने बेला छ। सरकारले कोरोना रोकथाम, उपचार र संक्रमितको व्यवस्थापनका लागि यस्तोयस्तो गर्यौं, अब यस्तो यस्तो गर्दैछौं भन्नुको तुक छैन। सर्वसाधारण नागरिकले पनि कोरोनासँग डराउनु र अत्तालिनुको मात्रै कुनै अर्थ छैन। संयम, आत्मानुशासन र सावधानी अपनाई कोरोनाप्रति गम्भीर बन्नु आवश्यक छ। कोरोनाबाट सुरक्षित रहन जीवनशैलीमै पनि केही परिवर्तन गर्नु बुद्धिमानी ठहरिनेछ। कोरोनालाई गफको विषय मात्रै नबनाऔं। खतरनाक छ कोरोना। त्यसैले गम्भीर बनौं।"
उत्तर कोरियाले पूर्वी सागरमा हान्यो मिसाइल,सोल : उत्तर कोरियाले मंगलबार विहान दुईवटा क्षेप्यास्त्र प्रहार गरेको छ। दक्षिण कोरियाको सेनाले उत्तर कोरियाले पूर्वी तटिय क्षेत्रबाट समुन्द्रमा दुईवटा क्षेप्यास्त्र प्रहार गरेको जनाएको छ। उत्तर कोरियाले मंगलबार विहान क्रुज मिसाइल प्रहार गरेको र त्यसलाई राष्ट्रसंघले प्रतिबन्ध नगरेको अलजजीरामा समाचार छ। जनवरी महिना सुरु भए यता मात्र उत्तर कोरियाले आधा दर्जन क्षेप्यास्त्र प्रहार गरिसकेको छ।
राजकुमार र भूमि अभिनित 'बधाई दो'को ट्रेलर सार्वजनिक,"मुम्बई: बलिउड फिल्म बधाई हो को फ्रेन्चाइज फिल्म बधाई दो को ट्रेलर सार्वजनिक भएको छ। फिल्ममा राजकुमार राव र भूमि पेडनेकरको अभिनय रहेको छ। फिल्ममा यौनिक तथा लैंगिक अल्पसंख्यक समुदायमा हुने घटनाक्रमलाई देखाइएको छ। हर्षवर्धन कुलकर्नीद्वारा निर्देशित फिल्म फुब्रअरी ११ मा रिलिज हुने बताइएको छ। यसअघि बधाई हो मा आयुषमान खुराना, निरज गुप्ता, गजराज राव, सुरेखा सिक्रीलगातले अभिनय गरेका थिए।"
चन्दा उठाएर खर्च बुझाएपछि बलको डिस्चार्ज,"सिन्धुली : मरिण गाउँपालिका१ बेतपानी सिन्धुलीकी सुनमायाँ बलको उपचार खर्च चन्दा उठाएर तिरेपछि मंगलबार डिस्चार्ज भएकी छिन्। सिन्धुली अस्पतालमा उपचारका क्रममा भएको खर्च अस्पताललाई बुझाउन नसक्दा बल समस्यामा परेकी थिइन्। आर्थिक अवस्था कमजोर भएकी बलको दुईसाता अघि गोठालो जाँदा भिरबाट लडेर देव्रे हात भाँचिएको थियो। गाउँमै काम्रो बाँधेर बसेकी बलको हात पाकेर झर्ने अवस्था भएपछि स्थानीयको पहलमा सिन्धुली अस्पतालमा उपचारका लागि ल्याइएको थियो। उनको सिन्धुली अस्पतालका डाक्टर सविर खड्काको पहलमा अप्रेशन गरिएपनि उपचारमा लागेको झण्डै ८० हजार रुपैयाँ खर्च तिर्न नसक्दा डिस्चार्ज हुन सकेको थिएन। अस्पताल प्रशासनले उपचार राम्रो गरेपनि उपचार खर्च नबुझाई डिस्चार्ज हुन नदिएपछि गौमति माध्यमिक विद्यालय सिन्धुलीका शिक्षक अमृत घिसिङको पहलमा चन्दा संकलन गरेर बुझाइएको हो। शिक्षक घिसिङको पहलमा ५५ हजार ९ सय ५ रुपैयाँ सहयोग रकम पीडित बललाई अस्पतालमै पुगेर सोमबार हस्तान्तरण गरेपछि अस्पतालले मंगलबार डिस्चार्ज गरेको हो। अस्पतालमा उपचार खर्च अभावमा रहेकी ५५ वर्षीया महिलाको चित्कार सुनेपछि मैले फेसबुकमा सहयोगको अपिल गरेको थिए। त्यसैलाई हेरेर १३ जना मनकारीहरुबाट सहयोग जम्मा भएको रकम अस्पतालका डाक्टरसहिको उपस्थितीमा बुझाएका हौं। अहिले पीडितको उपचार पनि राम्रो भएको छ। उहाँको अहिले डिस्चार्ज पनि भएको छ, घिसिङले भने। बललाई अस्पतालकै कर्मचारीहरुलेसमेत सहयोग गरेका छन्। सुरुमा मैले सहयोगको आह्वान गर्दा अस्पताल प्रशासनबाट बाहिर यस्तो कुरा नलेख्न भनेर दबावसमेत आएको थियो। आफूले सहयोग पाएपछि पीडित बल भने निक्कै खुसी भएकी छिन्। मरिण गाउँपालिकाले १० हजार रुपैयाँ सहयोग गर्छु भनेको भएपनि पाईन्। तर गरिवको लागि हेरीदिने भगवान हुँदा रहेछन्। मलाई सहयोग गर्ने सबै भगवान जत्तीकै हुनुभयो, बलले भनिन्। उता सिन्धुली अस्पतालका डाक्टर सविर खड्काले व्यक्तिगत जोखिममै पीडित महिलाको उपचार गरेको बताए। हामीले पैसा जम्मा गर्न अनुरोध गरेऔं तर पैसा छैन् भनेपछि उपचार गर्दै गर्छौं पैसा खोज्न भनेर सबै सामान आफ्नो रिक्समा जम्मा गरेर अप्रेशन गरेका थियो। अहिले राम्रो भयो, उनले भने।"
यस्तो छ एमाले अध्यक्ष ओलीको स्वास्थ्य अवस्था,काठमाडौं : नेकपा एमालेले पार्टी अध्यक्ष केपी शर्मा ओलीको स्वास्थ्य अवस्था सामान्य रहेको जनाएको छ । एमाले केन्द्रीय कार्यालयले मंगलबार प्रेस विज्ञप्ति जारी गर्दै कोभिड संक्रमणका कारण विगत चार दिनदेखि अध्यक्ष ओली बालकोटस्थित निवासमा आराम गरिरहेको र स्वास्थ्य अवस्था सामान्य रहेको जनाएको हो ।
अब डिजिटल कर्जा,"काठमाडौं : सर्वसाधारणलाई बैंक तथा वित्तीय संस्थामा उपस्थित नभई कर्जा दिने तयारी थालिएको छ। नेपाल राष्ट्र बैंकले कर्जा पनि डिजिटल माध्यमबाटै दिने व्यवस्था गर्न लागेको हो। राष्ट्र बैंकले पछिल्लो समय डिजिटल कारोबारलाई प्रोत्साहन गर्दै आएको छ। यसका लागि डिजिटल कर्जा मार्गदर्शन (डिजिटल लेन्डिङ फ्रेमवर्क) बनाइरहेको छ। मौद्रिक नीतिले चालू आवमै सो मार्गदर्शन तर्जुमा गरी कार्यान्वयनमा ल्याउने घोषणा गरेको छ। राष्ट्र बैंक यसको तयारीमा जुटेको भुक्तानी व्यवस्थापन विभागका कार्यकारी निर्देशक गुरुप्रसाद पौडेलले जानकारी दिए। मौद्रिक नीतिले कर्जाको आवेदनदेखि स्वीकृति गर्नेसम्मको प्रक्रिया विद्युतीय माध्यमबाट गर्न डिजिटल कर्जा मार्गदर्शन कार्यान्वयनमा ल्याइने उल्लेख गरेको थियो। सोहीअनुसार तयारी भइरहेको उनले बताए। सानातिना कर्जा लिन बैंकमै जानै पर्ने झन्झटलाई यो व्यवस्थाले कम गर्छ। यस्तो खालको कर्जाले कोभिड महामारीलगायतमा पनि घरबाटै आवेदन दिएर कर्जा लिन सम्भव हुन्छ, निर्देशक पौडेलले भने। भारतमा यसको राम्रो अभ्यास भएको उनले बताए। गैरबैंकिङ वित्तीय संस्थाले पनि यस्तो खालको कर्जा दिने गरेका छन्। कुल कर्जाको ५३ प्रतिशतसम्म डिजिटलमार्फत दिने गरेको देखियो, उनले भने, वाणिज्य बैंकले पनि कुल कर्जाको ६ प्रतिशतदेखि ७ प्रतिशतसम्म दिने गरेको देखियो। अधिकांश विकसित मुलुकले डिजिटल कर्जा प्रदान गर्ने अभ्यास बसाली सकेको भन्दै राष्ट्र बैंकले मौद्रिक नीतिमार्फत यस्तो व्यवस्था गरेको हो । विद्युतीय कारोबार फस्टाईरहेकाले यसमा कर्जालाई पनि जोड्न खोजेको पौडेलले बताए । मार्गदर्शनले बढीमा पाँच लाख रुपैयाँसम्मलाई समेट्न सक्ने बताइएको छ। व्यक्तिगत प्रयोजनका लागि यो बिनाधितोको हुन्छ। बैंकमा तलब खाता भएका वा निश्चित अध्यावधिक गरिएका खाता तथा मुद्दती खाता भएकालाई यस्तो कर्जा उपलब्ध गर्न सकिन्छ, उनले भने। यसअघि नै एनएमबी, कुमारीलगायत बैंकले बिनाधितो फोनलोन प्रडक्टलाई प्रयोगमा ल्याइसकेका छन्। हालै कुमारी बैंकले एक हजार रुपैयाँ देखि दुई लाख रुपैयाँसम्म बिनाधितो फोनलोन सञ्चालनमा ल्याएको थियो। यस्तो कर्जा बैंकमा विभिन्न तलब खाता भएका ग्राहकले मात्रै उपयोग गर्न पाउने व्यवस्था छ। खातामा ३४ महिनासम्म निरन्तर तलब आइरहेको छ भने कर्जा लिन योग्य हुने बैंकको भनाइ छ। धितो वा कागजी प्रक्रियाबिना नै फोनलोन सुविधा प्राप्त गर्न सक्ने बैंकका कार्यवाहक प्रमुख कार्यकारी अधिकृत रामचन्द्र खनालले बताए। अहिलेसम्म बैंकहरूले आआफ्ना हिसाबले यस्ता प्रडक्टहरू ल्याएका छन्। अब केन्द्रीय बैंकले नै मापदण्ड तोकेर ल्याउनेछ।"
कोसी अस्पतालमा १२२ स्वास्थ्यकर्मी संक्रमित,"विराटनगर : प्रदेश १ को कोसी अस्पतालका मेसु चुमनलाल दाससहित १२२ जना स्वास्थ्यकर्मी र कर्मचारीलाई कोरोना संक्रमण देखिएको छ। सबै जना होमआइसोलेजनमा बसेका छन्। साथै, स्वास्थ्य परीक्षण गर्न जानेलाई समेत संक्रमणको जोखिम बढेको छ। अस्पतालमा कोरोनाको कुनै लक्षण नदेखिएको तर, धेरै कर्मचारी संक्रमणमा परेकाले जोखिम बढेको छ । अस्पताल त्यहाँ दैनिक रूपमा संक्रमण हुने संख्या बढ्दै गएको छ। तर, स्वास्थ्य सेवा लिन जाने बिरामी र कुरुवाले कोरोनाको बेवास्ताले अस्पताल क्षेत्र झनै जोखिममा रहेको छ। २२ जना विशेषज्ञ चिकित्सक, ४१ नर्स , ११ जना पारामेडिसिन र ८ जना प्रशासनका कर्मचारीलगायत संक्रमित भएका छन्। औषधि किन्न लाइन बसेका विराटनगर४ का प्रमोद यादवले चिकित्सक र कर्मचारी नै धमाधम संक्रमित भएका बेला अस्पतालमा सुरक्षा नअपनाउनुले जोखिम बढेको बताए। कसैले समाजिक दूरीको मतलवै छैन। लाइन अलिकति खाली हुनासाथ अर्को आएर मिसिन्छ। बुवाको उपचार गर्न आएका रामकिरण माझी अस्पतालको भीडभाड देखेर आफू नै संक्रमित भएको जस्तो देखिएको बताए। त्यस्तै, विराटनगरबाट काठमाडौं जान पीसीआर परीक्षण गराउन आएका श्याम कटुवालले भने, दुई दिनदेखि हुलमा नपस्दा कुनै लक्षण नभए पनि रिर्पोट पोजेटिभ आएको छ। उनले अस्पताल आएपछि नै आफू संक्रमित भएको दाबी गरे। अस्पतालका कर्मचारी नै धमाधम संक्रमित हुन थालेपछि स्वास्थ्य सेवा लिन आएकाहरूले आनाकानी गर्न थालेका छन्। प्रशासन प्रमुख नवराज लुइँटेलले बिरामीको चाप कम भएका बेला पनि सेवा लिन आउनेले स्वास्थ्य मापदण्ड पालना नगरेको बताए। गार्डले जति भने पनि बिरामी र कुरुवाले आफूखुसी गर्ने गरेको उनले बताए। अहिले अस्पतालमा दैनिक ३ सयदेखि ४ सयसम्म बिरामी आउने गरेको उनले बताए ।"
माओवादी केन्द्रको महासचिव : जनार्दन की वर्षमान ? शक्तिले बाजी मार्न सक्छन्,"काठमाडौं : आकांक्षीहरु धेरै भएपछि महाधिवेशन सकिएको झण्डै एक महिना बित्दासमेत नेकपा माओवादी केन्द्रले पदाधिकारी चयन गर्न सकेको छैन। मुख्य रुपमा माओवादी केन्द्रको महासचिव कसलाई बनाउने भन्नेमा सहमति जुटन नसकेपछि महाधिवेशनको बन्दसत्रले पदाधिकारी चयन गर्न नसकेको हो। बन्दसत्रले पदाधिकारीसहितको विधानमा आवश्यक परिमार्जन गरेर अन्तिम रुप दिने जिम्मेवारी केन्द्रीय कमिटीलाई दिइएको छ। केन्द्रीय कमिटीको पहिलो बैठकले अध्यक्षमा पुष्पकमल दाहाल 'प्रचण्ड'लाई सर्वसम्वत चयन गर्यो। तर, आकांक्षीहरुको संख्या बढ्नु र आन्तरिक विवादले केन्द्रीय कमिटीको पहिलो बैठकबाट पनि अन्य पदाधिकारीको चयन हुन सकेनन्। मुख्यत नेकपा माओवादी केन्द्रको महासचिव चयनमा सकस देखिएको छ। महासचिव बन्न कृष्ण बहादुर महरा, देव गुरुङ, पम्फा भुसाल, वर्षामान पुन, जनार्दन शर्मा र शक्ति बस्नेतले तिव्र लबिङ गरेका थिए। चीनमा उपचार गराइरहेका वर्षामान पुनले टेलिफोनबाटै महासचिवमा दावी गरेका थिए। तर उनीहरुबीच सहमति जुटन नसकेपछि महासचिव लगायतका पदाधिकारी चयन टुङ्गो लाग्न सकेको छैन। महरालाई महासचिव बनाउन अध्यक्ष प्रचण्ड सकरात्मक छन् तर पार्टीका अन्य नेताहरुले महराको विरोध गरे। महरालगायत महासचिवका अन्य आकांक्षीलाई अन्य पदमा व्यवस्थापन गर्ने पक्षमा छन् प्रचण्ड। तर महासचिवका बलिया दावेदार शर्मा र पुन मिलाउन प्रचण्डलाई थप सकस भएको माओवादीका नेताहरु बताउँछन्। शर्मा र पुनको विकल्पमा समेत प्रचण्ड छलफलमा जुटेका छन्। महाधिवेशनबाट पुनबाहेकका यहाँका दावेदारबीच महासचिवमा सहमति जुटन नसकेपछि अध्यक्ष प्रचण्डले पदाधिकारी चयन स्थगित गरे। त्यसपछि चीनबाटै पुनले महासचिव पदमा आफ्नो दावी कडा ढंगले नेतृत्व समक्ष प्रस्तुत गरे। महासचिवमा पुनको दावीले अध्यक्ष प्रचण्डलाई समेत पदाधिकारी चयन प्रक्रिया स्थगन गर्न बाध्य पार्यो। चीनमा रहँदा उनले चिनियाँ कम्युनिष्ट पार्टीका उच्च नेताहरुसँग समेत भेटघाट र छलफल गरे। चीनमा उपचारपछि सोबार साँझ पुन स्वदेश फर्किएसँगै नेकपा माओवादी केन्द्रमा पदाधिकारी चयन प्रक्रिया अघि बढेको छ। विमानस्थलमा उत्रिएपछि पुनले महासचिव पदमा आफ्नो दावी रहेको मात्र भनेनन् चुनावनै हुने अवस्था आएपनि आफू लडने बताएका छन्। पुनको यो अभिव्यक्तिले माओवादी केन्द्रमा महासचिव छान्न प्रचण्डलाई थप सकस हुने देखिएको छ। अर्थमन्त्री समेत रहेका नेता जनार्दन शर्माले महासचिवमा बलियो दावी पेस गरेका छन्। तर अध्यक्ष प्रचण्डसहितका अधिकांश नेताहरु शर्मालाई महासचिव बनाउन तयारी नभएको स्रोतले बताएको छ। अध्यक्ष प्रचण्डको रोजाई समेत पुन नै भएको माओवादी केन्द्रका एक नेताले अन्नपूर्णलाई बताए। उसो त अर्थमन्त्री शर्मासमेत सहजै महासचिवको दावेदारीबाट पछि हटने पक्षमा छैनन्। पुन र शर्मा महासचिव पदको दावेदारबाट टसकोमस नभए प्रचण्डले अर्को विकल्प खोज्ने स्रोतले बताएको छ। अध्यक्ष प्रचण्डको अर्को विकल्प हो, शक्ति बस्नेत। शर्मा र पुनबीच सहमति नजुटे बस्नेतलाई सर्वसम्मत बनाउने प्रयास हुने र बस्नेतलाई पुनले समर्थन गर्ने बलियो सम्भावना भएको स्रोतले बताएको छ। महासचिव पदको चुनाव नै भए बस्नेतले पुनलाई सघाउने निश्चित प्राय रहेको माओवादी स्रोतले जानकारी दिएको छ। महासचिवमा प्रचण्डको पहिलो रोजाइ को? महासचिवमा मेरो दाबी छ : वर्षमान पुन"
सामूहिक बलात्कार प्रकरण : न्याय माग्दा धम्क्याए,"विराटनगर : बलात्कार अभियोगमा पक्राउ परेका श्रेष्ठ होटल एन्ड फेमीली लजका सञ्चालक ३६ वर्षीय अर्जुन भनिने हिमबहादुर श्रेष्ठ मानव बेचविखन मुद्दाका फरार अभियुक्त हुन्। श्रीमती इन्दिरा श्रेष्ठ र उनी भएर बूढीखोला पश्चिम सुनसरीको इटहरीमा रिभरसाइड रिसोर्ट नामक होटल सञ्चालन गरेका थिए। सोही होटलबाट मानव बेचविखन तथा ओसारपसार हुने गरेको आरोपमा इटहरी प्रहरीले श्रीमानश्रीमती दुवै जनालाई प्रतिवादी बनाउँदै २०७७ साल असार १९ गते मुद्दा दर्ता गर्यो। जिल्ला अदालत सुनसरीले पुर्पक्षका लागि थुनामा राख्न आदेश दिएपछि इन्दिरा अहिले कारागारमा छिन्। इटहरीबाट भागेपछि अर्को ठाउँमा निर्वाध रूपले होटल चलाएर बसिरहेका विचाराधीन मुद्दाका फरार प्रतिवादी अर्जुन भने अहिले महिलामाथि बलात्कार गरेको अर्को अपराधमा मुछिएका छन्। बलियामा उनले सञ्चालन गरेको होटलमा गत शुक्रबार राति बेलबारीकी एक महिलामाथि सामूहिक बलात्कार भयो। इलाका प्रहरी कार्यालय इटहरीका डीएसपी खगेन्द्र खड्काले अर्जुन मानव बेचविखन मुद्दाका फरार प्रतिवादी भएको बताए। मोरङमा अर्को घटनामा पक्राउ परेका उनलाई सुनसरी अदालतमा पनि उपस्थित गराइने बताए। डीएसपी खड्काका अनुसार इटहरीबाट भागेपछि उनले बलियामा पुगेर होटल चलाएको पाइएको छ। होटलमा रातभर बन्धक बनाएर यातना दिँदै उनीलगायत उनका भाइ मनोज भनिने सुरज श्रेष्ठ र झापा घर बताउने रामबहादुर नेपालीले महिलामाथि सामूहिक बलात्कार गरेको प्रहरीको प्रारम्भिक अनुसन्धानबाट खुलेको छ। बलात्कारबाट महिलाको यौनअंग क्षतविक्षत भएको थियो। अत्यधिक रक्तश्रावका कारण अवस्था गम्भीर बनेकी उनको उपचार विराटनगरस्थित कोसी अस्पतालमा भइरहेको छ। बलात्कारमा संलग्न श्रेष्ठ दाजुभाइ पक्राउ परिसकेका छन्। रामबहादुर फरार छन्। होटलमा काम गर्ने आरती श्रेष्ठलाई नियन्त्रणमा लिए पनि प्रहरीले छोडिसकेको छ। घटनाकी प्रत्यक्षदर्शी भनिएकी उनले बलात्कारको पीडा सहन नसकेर हारगुहार गर्दा गालीगलौज गरेको पीडित महिलाले बताएकी छन्। उनका अनुसार बलात्कारका क्रममा प्रतिकार गर्दा अर्जुनले भित्र हात छिराएर यौनअंग नै क्षतविक्षत बनाइदिएका हुन्। अत्यधिक रक्तश्रावको पीडाले आफू बेहोस बनेको र त्यसपछि केही थाहा नपाएको उनले बताइन्। मोरङ प्रहरी प्रमुख एसपी जनार्दन जीसीले पक्राउ परेकामाथि जबरजस्ती करणी मुद्दामा अनुसन्धान अघि बढाएर फरार रहेकाको खोजी तीव्र पारिएको बताए। सामूहिक बलात्कारमा मुछिएका अर्जुन र इलाका प्रहरी कार्यालय बेलबारीको सेटिङ भने गज्जबकै रहेको स्थानीय बताउँछन्। मानव बेचविखन मुद्दाका फरार प्रतिवादी हुन् भन्ने थाहा पाएर पनि पक्राउ नगरिकन प्रहरीले सेटिङ मिलाउँदै उनलाई निर्वाध रूपले होटल चलाउन दिएको पाइएको छ। बेलबारीका प्रहरी निरीक्षक (इन्सपेक्टर) सरोज खनाललगायतका प्रहरीलाई स्थानीयले अर्जुनका बारेमा यसअघि नै बताइसकेको सुन्दरहरैँचा५ का वडाध्यक्ष राम रिजालले बताए। प्रहरीको मिलेमतोमा अभियुक्तले अवैध ढंगले चलाएको होटलमा अर्को जघन्य अपराध भएको छ, उनले भने, अघिल्लो मुद्दामा पक्राउ पर्नुपर्ने अभियुक्तले खुलेआम होटल चलाउन प्रहरीको सहयोग र संरक्षणबिना सम्भवै छैन। स्थानीय जनप्रतिनिधिहरूलाई होटल व्यवसायीले मासिक केही रकम बुझाउने भएकै कारण प्रहरीले होटलहरूमा कडाइ नगरेको बताउँछन्। बलात्कार घटनाको अनुसन्धानमा पनि प्रहरीले सुरुआतदेखि नै लापरबाही गरेको छ। शनिबार बिहान ९ बजेतिर घटनाका बारेमा जानकारी पाएका बेलबारीका प्रहरी निरीक्षक खनालले घटनास्थलमा मुचुल्का उठाउन साँझ ७ बजेतिर मात्रै टोली खटाएका थिए। मुचुल्का उठाउन प्रहरी घटनास्थल पुग्दा रक्ताम्य भएको भनिएको होटलको कोठा धोइपखाली गरेर सफा बनाइसकिएको थियो। बेलबारी प्रहरीको सहयोगमा अभियुक्तले घटनाको प्रमाण नष्ट गरिदिँदा न्याय नपाइने हो कि भन्ने चिन्ता बढेको गुनासो पीडित पक्षको छ। जनप्रतिनिधिलाई रहोबरमा समेत नराखिकन आफूखुसी मुचुल्का उठाएर प्रहरी फर्किएको वडाध्यक्ष रिजालले बताए। प्रहरीको काम कारबाही पिटिक्कै चित्तबुझ्दो छैन। बूढीखोलाबाट पूर्व बलिया, गछिया, गोठगाउँसमेका होटलहरूमा बिक्रीति बढेको छ, उनले भने, अवैध गतिविधी र अपराध भइरहेको पाइन्छ। नियन्त्रणमा प्रहरीले चासो नदिएपछि टोल विकास संस्थाहरूलाई जागरुक गराइएको छ। पीडितकी बहिनीले पीडकहरूविरुद्ध जबरजस्ती करणी मुद्दामा किटानी जाहेरी दिएकी छन्। तर, प्रहरीले पीडितलाई हतोत्साही बनाउने काम गरिरहेको उनको गुनासो छ। मैले किटानी जाहेरी दिएपछि बेलबारीका इन्सपेक्टर खनालले यस्तो घटनामा होटलवालालाई किन फसाएको भनेर कराए, उनले भनिन्, होटल साहुमाथि गलत आरोप लगाइएकाले पछि प्रमाण पुगेन भने तपाईं फस्नुहुन्छ भनेर धम्क्याए। आइतबार राति ८ बजेसम्म कार्यालयको माथिल्लो तलामा मलाई एक्लै राखेर इक्सपेक्टरले निकैबेर केरकार गरे। बलात्कार पीडित दिदी अस्पतालमा जीवनमरणको दोसाँधमा छटपटाइरहँदा प्रहरीले भने घटनालाई खेलाँची सम्झिएर हेलचेक्राइँ गरिरहेको पीडा उनले पोखिन्। केन्द्रीय प्रहरी प्रवक्ता एसएसपी विष्णुकुमार केसीले छानबिन गरेर सत्यतथ्य पत्ता लगाउँदै घटनामा बेलबारी प्रहरीबाट कमजोरी एवं लापरबाही भए कारबाही अघि बढाउन मोरङ प्रहरीलाई निर्देशन दिएका छन्।"
लाइनलाई अनलाइनमा लैजान सफल भयौं,"ईसेवा नेपालकै पहिलो मोबाइल वालेट हो। भुक्तानी प्रणालीलाई इन्टरनेटको माध्यमबाट सहज, सजिलो र छिटो तवरले पठाउनका लागि १३ वर्षअघि ईसेवा सुरु भएको हो। ईसेवा प्रयोगबाट मोबाइल रिचार्ज, बिजुली बिल, खानेपानी बिल, इन्टरनेट बिल, टीभी भुक्तानी, फिल्म टिकट, एयरलाइन्स र बस टिकटको भुक्तानी गर्न सकिन्छ। साथै ईसेवाबाट बिमा प्रिमियम भुक्तानी, स्कुल र कलेज शुल्क भुक्तानी, अनलाइन खाजा अर्डर, अनलाइन सपिङ तथा क्रेडिट कार्ड बिल भुक्तानी पनि गर्न सकिन्छ। ईसेवाका प्रयोगकर्ता ६० लाख पुगिसकेका छन्। अनलाइन भुक्तानीको अभियान अगाडि बढाएको ईसेवा प्रमुख कार्यकारी अधिकृत सुभाष सापकोटासँग अन्नपूर्णकर्मी सुनिता कार्कीले गरेको कुराकानी : परम्परागत भुक्तानी प्रणालीमा रहेको अर्थ व्यवस्थालाई ईसेवाले कसरी डोर्याउन सक्यो ? ईसेवा नेपाल राष्ट्र बैंकबाट स्वीकृति प्राप्त डिजिटल भुक्तानी प्रदायक संस्था हो। ईसेवा सुरु हुनु अघिसम्म जति पनि आर्थिक कारोबार हुन्थे, ती सबै अफलाइनमा हुन्थे। घण्टौं लाइन बस्नुपथ्र्यो। ती कारोबारहरूलाई अनलाइनबाट गर्ने भन्ने सिकाएको नै ईसेवाले हो। लाइनमा भएको कुरालाई अनलाइनमा लैजान सकिन्छ भन्ने धारणाको विकास ईसेवाले गरेको हो। पेमेन्टसँगसँगै अन्य सेवा लिनका लागि पनि लाइनभन्दा अनलाइन गर्न सकिन्छ भन्ने पनि हामीले नै विकास गरेका हौं। र बजारलाई बुझाउन सकेको हौं। जस्तो एक सय रुपैयाँ बिजुलीको बिल तिर्नलाई दुई दिन हिँड्नुपर्ने, कर तथा राजस्व बुझाउँदा पनि त्यस्तै थियो। त्यस्तो अवस्था अहिले फेरिएको छ। अहिले एउटा ठूलो समूह लाइन बसेर भुक्तानी गर्ने सोच्न पनि सक्दैनन्। यो अवस्थामा ल्याई पुर्याउन अग्रणी भूमिका खेल्ने संस्था ईसेवा नै हो। ईसेवा आएपछि नै भुक्तानी प्रणालीमा ठूलो परिवर्तन आएको हो। स्थापित ब्रान्डको पछाडि धेरै अप्ठ्याराहरू पक्कै पनि रहेका छन् होला। कस्ता किसिमका चुनौतीहरू आए ? सबैभन्दा पहिला पूर्वाधार नै थिएन। नयाँ नै हामी थियौं। त्यसको चारपाँच वर्षपछि नियामक निकाय फ्रेमवर्कको चुनौती थियो। त्यतिखेर ईसेवा कुन कानुनअनुसार सञ्चालन भइरहेको छ त भन्दा डिफेन्स गर्नका लागि अन्तर्राष्ट्रिय स्ट्यान्डर्ड अभ्यास पछ्याइरहेका थियौं। यो पनि हटिसकेको छ। अहिलेको चुनौती भनेको साइबर सेक्युरिटी हुन सक्छ। सबै कुरा भर्चुअल हुँदा सुरक्षाका चुनौती हुन सक्छ। अर्को ग्राहकलाई यसमा अभ्यस्त गर्ने र रिटर्न रेट बढाउने गरी सेवा दिने अहिलेको चुनौती हो। यस्तै, अनलाइन व्यवसाय चलाउन लागि सरकारको नीति नियम सहज नै छ। नियामक निकायले पनि प्रोत्साहन गर्दै गएको पाइन्छ। जस्तो राष्ट्र बैंकका गभर्नरले नै क्यूआर कोडको उद्घाटन गर्नु भएको हो, नेसनल स्विच स्थापनाका लागि राष्ट्र बैंकले इनिसियसन लिइरहेको छ। चालू आर्थिक वर्षको मौद्रिक नीतिले पनि डिजिटल बैंकको अवधारणा अघि बढाएको छ। भर्चुअल करेन्सीका विषय पनि उठान हुँदै आएका छन्। अहिलेको डिजिटल भुक्तानी प्रोएक्टिभ नै छ तर पनि बजारको आवश्यकता भने पूरा गर्न सकिरहेको छैन। वित्तीय संस्थासँग अझ धेरै सहकार्य गर्न आवश्यक छ। अन्य पुँजीगत कारोबारलाई पनि ग्राहकले डिजिटल माध्यमबाट नै भुक्तानी खोजिरहेका छन्। त्यसकारण अहिलेको नियामक कार्यढाँचाले त्यसलाई नियमन गर्न सक्दैन। नियामक निकायले यो फ्रेमवर्क र बजार आवश्यकताबीचको ग्यापलाई पुर्न जरुरी छ। कोरोनाले मानिसलाई एक्लिन र भीडभाड नगर्न सुझाएको छ। यसको फाइदा ईसेवाले उठाउन सक्यो ? कोभिडले गर्दा डिजिटल पेमेन्ट गर्नुपर्छ भन्ने चेतनास्तर बढेको पाइयो। अगाडि पनि डिजिटल पेमेन्टको बजार विकास भइरहेको थियो। कोभिडका कारण भीडभाडमा नगई अत्यावश्यक भुक्तानीका लागि अनलाइन जान बाध्य भएको देखिन्छ। भोलिभोलि भनेर बसेका ग्राहकले पनि तुरुन्तै अनलाइन सेवा लिन सुरु गरेको देखिन्छ। यस्तै चलिरहेको छ किन ईसेवा डाउनलोड गर्नु र प्रयोग गर्नु भन्नेको सोचमा पनि तुरुन्तै ईसेवा सुरु गर्नुपर्छ भन्ने अवस्थामा पर्याउन केही भए पनि कोभिडले मद्दत नै गरेको देखिन्छ। सेवा दिने कार्यालयलाई पनि भौतिक रूपमा सेवा दिनुुभन्दा अनलाइनमा केन्द्रित गर्नुपर्छ भन्ने स्थितिमा पुुर्याउन सकेको छ। कोभिडअघि पनि ईसेवाले बजारमा सामाजिक अभियान नै सञ्चालन गरेको थियो। खर्च गर्ने संस्कारलाई परिवर्तन गर्न सफल भएको थियो। ईसेवामार्फत अनलाइन भुक्तानी सहज, सरल र समयको बचत गर्ने खालको छ भन्ने आमधारणा विकास भइसकेको थियो। तर, अझै पनि सबै भुक्तानी प्रणाली र सेवा अनलाइनमा गइसकेका छैनन्। हाम्रा सेवा परम्परागत शैलीमा नै चलिरहेका छन्। एकैपटक परिवर्तन गर्न सकिँदैन। ढिलोचाँडो यो अवरोध पनि हट्छ। ईसेवाको अभियान निष्कर्षमा पुुग्छ भन्ने हाम्रो विश्वास छ। ईसेवा सुरु हुँदाको अर्थ बजार र अहिलेको बजारमा के भिन्नता छ ? ईसेवा सुरु हुँदा डिजिटल पेमेन्ड फ्रेन्डली पूर्वाधारको नै विकास भएको थिएन। इन्टरनेट, मोबाइल प्रयोगकर्ता कम थिए। बैंकिङ पहुँच कम थियो। अहिले डिजिटल पेमेन्टलाई सुहाउँदो किसिमको आर्थिक बजार तयार भएको छ। तर अझै पनि ग्राहकहरूले खोजेको स्तरकोे सेवा दिन सकिरहेको छैनौं। ईसेवाको सञ्जाल कसरी विकसित भइरहेको छ ? ईसेवामा नेपालका सबै बैंक तथा वित्तीय संस्था, बिमा कम्पनी, क्यापिटल मार्केटका सबै प्लेयर आबद्ध छन्। करिब ७ लाख मर्चेन्ट ईसेवा प्रयोग गरी पेमन्ट लिन सक्ने स्थितिमा हुनुहुन्छ। रिटेल पेमेन्टमा अनलाइनको नै वर्चस्व छ। कारोबारका लागि अनलाइन मेरो प्राथमिक च्यानल हो भन्ने हामीले स्थापित गरेका छौंै। बिजुलीको बिल होस् या प्लेनको टिकेट, खुद्रा पसल तथा साना होटेल रेस्टुराँमा हुने पेमेन्ट पनि अनलाइन भुक्तानी प्रणाली या क्यूआर कोडबाट हुन थालेको छ। क्यूआर नै नराखेको सामान्य पसलमा गएर पनि ईसेवा गरिदिनुस् भन्ने स्थितिमा हामीले पुर्याएका छौं। सुरुवातमा ईसेवा एक्लै अनलाइन भुक्तानीमा आएको भए पनि अहिले बजारमा अन्य संस्थाहरू पनि प्रतिस्पर्धी भएर आएका छन्। यसलाई कसरी हेर्नु भएको छ ? १३ वर्षअघि एउटा सानो स्टार्ट अप आईटी कम्पनीको रूपमा ईसेवा सुरु भएको हो। सुरुमा बजारले विश्वास नै गरेको थिएन। अपनाइसकेको थिएन। हामी आफैं पनि हुन्छ कि हुँदैन र यो गर्ने काम हो कि होइन भन्ने सोचाइमा थियौं। तर, आजको दिनमा आउँदा यसमा ठूलै लगानी भएको छ। उद्योगको रूपमा सञ्चालन भइरहेको छ। उद्योग भएको छ भन्नुुको अर्थ नियामक निकायले नियमन गर्न सुरु गरे, राष्ट्र बैंकले सुपरिवेक्षण कार्य ढाँचा बनायो। लाइसेन्स दिने कार्य ढाँचा बनायो। लाइसेन्स कसले पायोभन्दा बजारको ठूला लगानीकर्ता जो थिए, उनीहरूले पाए। उनीहरूले कुनै न कुनै रूपमा यो उद्योगमा पनि लगानी गरिरहेका छन्। भन्नुको अर्थ स्टार्टअप कम्पनी आजको दिनमा एउटा उद्योगको रूपमा परिणत भयो। यो काम ईसेवाले नै सुरु गरेको हो। बाटो देखाउने काम ईसेवाले गरेको हो। हामीले सुरु गर्दा दुईचार लाखबाट सुरु भएको कम्पनी हो। आज पेमेन्ट उद्योगमा कति लगानी भयो त भन्दा २७ वटा भुक्तानी प्रदायक संस्था छन्, १० वटा पीएसओ गरी सबैको पुँजी करिब दुई अर्ब जति पुगेको छ। सबैले यो चाहिँ भविष्य हो भन्ने बुुझेका छन्। अर्को रोचक कुरा, नेपालमा आर्थिक क्षेत्रको लगानी पहिला सरकारले गर्ने अनि निजी क्षेत्र भित्रिने परम्परा नै छ। जस्तो सरकारले पहिला बैंक खोल्ने अनि निजी लगानी भित्रिने, सरकारले उद्योग खोल्ने अनि त्यसमा निजी लगानी भित्रिने। तर, अनलाइन पेमेन्टमा भने निजी क्षेत्रले लगानी गरेर निजी क्षेत्रले नै यसलाई अगाडि बढाएको छ। सरकारले पनि सही बाटोमा हिँड्न सहयोग गरेको छ। ईसेवा आफ्नै बिजनेस मोडलमा अघि बढेकोमा अहिले यसलाई सरकारी निकायदेखि सबै उद्योग व्यवसायले अपनाएको पाइन्छ। ईसेवाको बजार हिस्सा कस्तो छ ? अहिले अनलाइन कारोबारमा हुने मुख्य अंश ईसेवाको छ। रिटेल पेमेन्ट (खुद्रा भुक्तानी) मा ८० प्रतिशत बढी कारोबार ईसेवाबाट हुन्छ। ६० लाखले ईसेवा प्रयोग गर्नुहुन्छ। यहाँ अनलाइन भुक्तानीभन्दा पनि ईसेवा गरिदिनुस्, ईसेवा छैन भन्ने चलन नै बनिसकेको छ। रिटेल पेमेन्टमा आजको दिनमा नगदभन्दा बढी भरपर्दो माध्यम ईसेवा भएको छ। नगद नभए पनि ईसेवा भए पुग्छ भन्ने विकल्प बन्न हामी सफल भएका छौं साथै, सरकारसँग पनि सहकार्य सुरु भइसकेको छ। सरकारको सेन्ट्रल रेभिन्यु कलेक्सन सिस्टम छ, त्यसमा ईसेवा पनि जोडिसकेको छ। राजस्व संकलन गर्ने निकायलाई पनि डिजिटल मैत्री बनाउन जरुरी छ। ईसेवा १४औं वर्षमा प्रवेश गर्दै छ। आगामी योजना कस्ता छन् ? यो १३ वर्षमा हामीले लाइनलाई अनलाइनमा परिणत गर्यौं। आज लाइन कि अनलाइन भन्नेमा कुनै विरोधाभास छैन। यो यात्रा पार गर्दै गर्दा ग्राहकको विश्वास पनि बढ्दै छ। तर शतप्रतिशत भने पुगिसकेको छैन। भुक्तानीसँगै दैनिक गरिने अन्य आर्थिक कारोबार पनि ईसेवाअन्तर्गत या अनलाइन गर्नुपर्ने देखिन्छ। जस्तो रेमिट्यान्स पनि ईसेवा या अनलाइन माध्यमबाट आउनपर्यो। बचतलगायत वित्तीय कारोबारलाई पनि ईसेवाबाट गर्न सकिन्छ र गर्नुपर्छ भन्ने स्तरमा हामीले काम गर्नु पर्नेछ। त्यस्तै पेमेन्ट अनलाइन गर्दा सानाभन्दा साना पसलको कारोबार पनि पारदर्शी बन्न पुुगेको छ। यसले विश्वासको वातावरण तयार गर्न मद्दत गरेको छ। कुनै पसलले कति कारोबार गर्छ भन्ने तथ्यांक पनि तयार गर्न ईसेवाले मद्दत गरेको छ। पहिला कुनै एक पसलसँग सरकारले दिएको प्यान नम्बर वा अर्को निकायले दिएको परिचय मात्र थियो। तर, अहिले बकैंहरूले कारोबारका आधारमा विश्वास गर्न सक्ने भएका छन्। त्योभन्दा अघि विश्वास गर्ने वातावरण थिएन। साना पसलले पनि नयाँ फाइनान्सियल परिचय पाएका छन्। अर्को पक्ष, ईसेवाबाट बजारले धेरै आशा गरेको छ। अरू भुक्तानी प्रदायकलाई पनि बजारमा ईसेवा जस्तै भनेर चिनिन्छ। बाँकी सेवा प्रदायकको परिचय पनि ईसेवामा नै गएर जोडिएको छ। किनभने उनीहरूसँग ईसेवाभन्दा फरक आइडेन्टिटी छैन। हामीले जे गरिरहेका थियांै त्यसमा नै एकदुई आइटम थपेर सेवा दिइरहेका छन्। अब ईसेवाले पनि पुरानै परिचयलाई मात्र बोकेर मात्र बस्न मिल्दैन। नयाँ किसिमको सेवा, अझ वित्तीय सेवालाई खर्च कटौती गर्न सक्ने गरी ल्याउन हामी लाग्नेछौं। नयाँ परिचय बनाउन हामी लाग्नेछौं। बजारले माग गरेबमोजिम नै काम गर्नुपर्छ।"
महालक्ष्मी बैंकले विद्यालयलाई दियो स्यानिटरी प्याडसहितको भेन्डिङ मेसिन,"काठमाडौं : महालक्ष्मी विकास बैंक लिमिटेडले संस्थागत सामाजिक उत्तरदायित्वको माध्यमबाट सामाजिक र आर्थिक रुपमा समाजलाई योगदान पुर्याउने उद्देश्यका साथ 'एक शाखा, एक सामाजिक उत्तरदायित्व कार्यक्रम' सञ्चालन गर्दै आइरहेको छ। सोही कार्यलाई निरन्तरता दिंदै यस बैंकको शंखमुल शाखाले बुद्धनगर वडा नं १० मा अवस्थित बुद्धनगर आधारभुत विद्यालयलाई स्यानिटरी प्याडसहितको भेन्डिङ मेसिन हस्तान्तरण गरेको छ। उक्त विद्यालयमा अध्ययनरत छात्राहरु महिनावारीको समयमा पनि निर्धक्क रुपले विद्यालय आएर पढाइलाई निरन्तरता दिन सकुन् तथा विभिन्न रोगबाट बच्न स्यानिटरी प्याडको प्रयोग गर्न सहजता प्रदान गर्ने उद्देश्यले उक्त कार्यक्रम गरिएको शखमुल शाखाका शाखा प्रवन्धक पुन्य श्रेष्ठले जनाए। सोही कार्यक्रममा बोल्दै विद्यालय सञ्चालक समितिका अध्यक्ष श्याम तन्डुकारले विद्यालयलाई स्यानिटरी प्याडसहितको भेन्डिङ मेसिन प्रदान गर्नुले छात्रामा विद्यालय आउने थप हौसला मिलेको बताउँदै बैंकलाई धन्यवाद ज्ञापन गरे। आगामी दिनमा पनि सामाजिक उत्तरदायित्वका कार्यक्रम अन्तर्गत सामाजिक, आर्थिक रुपान्तरणका विभिन्न कार्यक्रम अझै प्रभावकारी रुपमा सञ्चालन गर्ने कुरा बैंकले जनाएको छ। यस बैंकले प्रदेश नं १ मा ५, प्रदेश नं २ मा १५, बाग्मती प्रदेशमा ३७, गण्डकी प्रदेशमा ९, लुम्बिनी प्रदेशमा १८, कर्णली प्रदेशमा २ र सुदुरपश्चिम प्रदेशमा १७ वटा गरी कुल १०३ वटा शाखाहरु मार्फत करिब ६ लाख् ग्राहकलाई उच्चस्तरीय वित्तीय सेवाहरु सरलीकृत तवरले प्रदान गर्दै आइरहेको छ। बैंकले ग्राहकहरुको वैदेशिक यात्रामा कारोबार थप सुरक्षित, सहज र भरपर्दो होस् भन्ने उद्देश्यले      ,    जारी गरिसकेको र    ,     जारी गर्ने अग्रणी तथा एक मात्र विकास बैंक महालक्ष्मी विकास बैंक रहेको छ। कोभिड १९ को जोखमिलाई न्युनीकरण गर्न सकेसम्म डिजिटल बैंकिङ मार्फत कारोबार गरी आफू सुरक्षित भइ अरुलाई पनि सूरक्षित राख्न बैंकले हार्दिक अपिल गरेको छ।"
टेकु अस्पतालमा खोप अभियान आजदेखि पुनः हुँदै,"काठमाडौं : शुक्रराज ट्रपिकल तथा सरुवा रोग अस्पताल टेकुमा एक हप्ताका लागि स्थगन गरिएको कोरोना भाइरसविरुद्धको खोप अभियान मंगलबारदेखि पुनः सञ्चालन हुने भएको छ। अस्पतालका निर्देशक डा मनिषा रावलले काठमाडौँ महानगरपालिका स्वास्थ्य शाखा र नेपाल रेडक्रस सोसाइटीबाट जनशक्ति व्यवस्थापन हुने भएपछि खोप अभियान पुनः सञ्चालन गर्ने बताए। उनका अनुसार मंगलबार बिहान १० बजेदेखि खोप अभियान सुरु हुने छ। आइतबार अस्पतालमा ५० भन्दा बढी चिकित्सक, स्वास्थ्यकर्मी र अन्य कर्मचारीलाई कोरोना भाइरसको सङ्क्रमण भएकाले सोमबारदेखि एक हप्ताका लागि खोप अभियान स्थगन गरेको थियो। अस्पतालमा कोरोना भाइरसविरुद्धको पहिलो मात्रा, पूर्ण मात्रा र बुस्टर डोज उपलब्ध गराउँदै आएको थियो।"
अस्ट्रेलियन ओपन टेनिस : कोर्नेटसँग हालेप स्तब्ध,"मेलबर्न : दुई पटककी ग्रान्डस्लाम विजेता सिमोना हालेप अस्ट्रेलियन ओपन टेनिसबाट बाहिरिएकी छन्। सोमबार मेलबर्नमा भएको चौथो चरणको खेलमा फ्रान्सकी अलिज कोर्नेटसँग पराजय बेहोरेपछि हालेप अस्ट्रेलियन ओपनबाट बाहिरिएकी हुन्। प्रतिस्पर्धात्मक खेलमा हालेपले कोर्नेटलाई ६४, ३६, ६३ को सेटमा नतिजा सुम्पिएकी थिइन्। उच्च तापक्रममा खेल्नुपर्दा पराजय बेहार्नु परेको रोमानियाकी पूर्व विश्व नम्बर एक हालेपले दाबी गरिन्। हालेपले सन् २०२२ मा खेलेका आठ वटै खेलमा जित निकालेकी थिइन्। हालेपले सन् २०१८ मा अस्ट्रेलियन ओपनको फाइनल यात्रा तय गरेकी थिइन्। फ्रान्सकी कोर्नेट मुख्य प्रतियोगिताको क्वार्टरफाइनलमा पहिलो पटक पुगेकी हुन्। कोर्नेटले अब सेमिफाइनल प्रवेशका लागि अमेरिकाकी डेनियल कालिन्ससँग प्रतिस्पर्धा गर्ने छिन्। कालिन्सले बेल्जियमकी १९औं वरीयताकी एलिस मटेन्सलाई ४६, ६४, ६४ ले पराजित गर्दै अन्तिम आठमा स्थान बनाएकी हुन्। कुनै पनि ग्रान्डस्लामको पहिलो पटक अन्तिम आठमा पुग्दा सपनाजस्तो महसुस गरेको छु। मैले यो सफलतालाई कुनै जादुको संज्ञा दिएको छु, ३२ वर्षीया कोर्नेटले भनिन्, ३० मिनेट खेल्नासाथ मेरो दिमागले काम गर्न छाडेको थियो। मेरो हात डरले काम्न थालेको थियो। तर, कोर्टको अर्कोतर्फ रहेकी हालेपको अवस्था मेरोभन्दा नाजुक भएका कारण मैले जित आत्मसाथ गर्न सकें। यो क्षण साँच्चै जीवनकै अविष्मरणीय रहनेछ। यसैगरी पोल्यान्डकी इगा स्विटेकले पनि अन्तिम आठमा स्थान बनाएकी छन्। निकै प्रतिस्पर्धात्मक खेलमा रोमानियाकी सोरोना क्रिस्टियालाई ५७, ६३, ६३ को सेटमा पराजित गर्दै स्विटेकले क्वार्टरफाइनलमा स्थान बनाएकी हुन्। सन् २०१९ को फ्रेन्च ओपन विजेता २० वर्षीय स्विटेक आफूले खेलेका १२ मध्ये तेस्रो पटक अन्तिम आठमा पुगेकी हुन्। बेलारुसकी आर्यना सबालेन्का भने चौथो चरणबाटै बाहिरिएकी छन्। चौथो चरणको खेलमा उनी स्टोनियाकी काइया कानेपीसँग ५७, ६२, ७६(१०७) ले पराजित हुँदै सबालेन्का प्रतियोगिताबाट बाहिरिएकी हुन्। यसैगरी पुरुषतर्फ ड्यानियल मेदभेदेभले पनि अन्तिम आठमा स्थान बनाएका छन्। दोस्रो वरीयताका रुसी खेलाडी मेदभेदेभले अमेरिकाका म्याक्सिम क्रेसीलाई ६२, ७६(७४)६७(४७)७५ को सेटमा पराजित गर्दै क्वार्टरफाइनलमा स्थान बनाएका हुन्। मेदभेदेभले २४ वर्षीय म्याक्सिमलाई पराजित गर्न निकै संघर्ष गर्नु परेको थियो। उनले नौ वटा ब्रेक प्वाइन्टलाई विफल पार्दै चौथो सेटमा जित निकालेका थिए। ग्रान्डस्लाममा सेन्टर कोर्टमा खेल्न के गर्नुपर्छ भन्ने कुरा मलाई थाहा भएन्, जितपछि मेदभेदेभले भने, मैले अघिल्लो ग्रान्डस्लाम जितेको थिएँ। अस्ट्रेलियन ओपनमा पनि म सर्वोच्च वरीयता प्राप्त खेलाडी हुँ। तर, म्याम्सिमसँग खेल्न निकै कठिन छ। विशेषगरी सेन्टर कोर्टमा।"
१९ वर्षमा विमानबाट एक्लै संसार घुम्ने पहिलो महिला पाइलट,"१९ वर्षीया महिला पाइलटले एक्लै विमान उडाएर पाँच महिनामा संसारको यात्रा गरेकी छन्। ती महिला यस्तो गर्ने सबैभन्दा कम उमेरकी महिला बनेकी छन्। जारा रदरफोर्डले खराब मौसमका कारण निर्धारित समयभन्दा दुई महिना ढिलो आफ्नो यात्रा पूरा गरिन्। उनको विमान आफ्नो लक्ष्य पूरा गरी बेल्जियमको कोर्टरिजकवेभेलगेम अन्तर्राष्ट्रिय विमानस्थलमा पुग्न सफल भयो। सुपरलाइट विमानबाट गरेको यो यात्रामा उनी एक महिना अलास्काको नोम र ४१ दिन रूसको अयानमा फसेकी थिइन्। आँधीका कारण उनी कोलम्बियामा पनि बस्नुपर्ने भयो। बेल्जियम फर्किएपछि उनलाई विमानस्थलमा परिवार, पत्रकार र समर्थकले न्यानो स्वागत गरेका थिए। उनको विमानसँगै बेल्जियमको रेड डेभिल्स एरोबेटिक डिस्प्ले टोलीका चारवटा विमान पनि त्यहाँ अवतरण गरेका थिए। विमानबाट ओर्लिएपछि उनले आफूलाई बेलायत र बेल्जियमको झण्डामा बेरिन्। 'यो साँच्चै अद्भुत अनुभव भएको छ। म विश्वास गर्न सक्दिनँ', उनले पत्रकारहरूलाई भनिन्। पत्रकार सम्मेलनमा उनले ५१ हजार किलोमिटर उडानको चुनौती पूरा गर्न पाउँदा निकै खुसी लागेको बताइन्। उनले भनिन्, 'यात्रामा सबैभन्दा ठूलो कठिनाइ साइबेरियामा आयो। त्यहाँ धेरै जाडो थियो। यदि इन्जिन त्यहाँ रोकिएको भए बाँच्न धेरै गाह्रो थियो। म आफ्नो अनुभव मानिसहरूलाई बताउन चाहन्छु। साथै मानिसलाई आफ्नो जीवनमा केही रोमाञ्चक चीज गर्न प्रोत्साहन दिन चाहन्छु।' जाराका आमा बा दुबै पाइलट थिए। उनले आफू अन्य केटीहरूलाई विज्ञान, प्रविधि, इन्जिनियरिङ् र गणित क्षेत्रमा लाग्न प्रोत्साहित गर्न चाहेको बताइन्। जारा रदरफोर्ड अघि विश्वभर एक्लै उडान गर्ने सबैभन्दा कम उमेरकी महिला अमेरिकाकी शाइस्ता वाज थिइन्। उनले करिब पाँच वर्षअघि २०१७ मा यो काम गर्दा उनी ३० वर्षकी थिइन्। पुरुषको हकमा यो कीर्तिमान हाल १८ वर्षीय पाइलट ट्राभिस लुडलोको नाममा छ। साथै जारा रदरफोर्ड अल्ट्रालाइट विमानमा विश्व परिक्रमा गर्ने पहिलो महिला बनेकी छिन्। योसँगै उनी विमानबाट एक्लै विश्व घुम्ने पहिलो बेल्जियम नागरिक पनि बनेकी छन्। पाँच महिना लाग्यो यो मिसन पूरा गर्न तीन महिना लाग्ने अपेक्षा गरिएको थियो। तर धेरै ठाउँमा खराब मौसमका कारण उनको यात्रा ढिलो भएको थियो। साइबेरियामा उनको रुसको भिसा पनि सकिएको थियो। जब उनी अलास्काको नोम सहर पुगेकी थिइन्, ३९ उडानमध्ये तीनवटा मात्र समय तालिकामा सञ्चालन भइरहेका थिए। त्यसैले उनले त्यहाँ कुर्नुपरेको थियो। उनको राहदानी ह्युस्टनमा रूसी वाणिज्य दूतावासमा एयरमेल मार्फत पठाइएको थियो। तर नयाँ भिसाको म्याद पनि बेरिङ स्ट्रेट पार गर्नुअघि नै सकिएको थियो। इन्स्टाग्राममा पोस्ट गरिएको भिडियोमा उनले भनिन्, 'यहाँको तापक्रम १८ डिग्री छ र मेरा हातहरू साँच्चै चिसा छन्। म यहाँ करिब एक महिनादेखि छु।' उनले भनिन्, 'मैले विमान उड्नका लागि तयार राखेको छु। यहाँको मौसम राम्रो छैन। जहिले पनि म छोड्न चाहन्छु, कहिले रुसमा, कहिले नोममा, मौसम निकै खराब हुन्छ।' यात्राका बाधा जारा साइबेरियामा हुँदा तापक्रम सतहमा  डिग्री र हावामा  डिग्री पुग्यो। त्यसपछि एक मेकानिकले भयानक चिसोमा इन्जिन न्यानो राख्न विमानमा जाने हावा बन्द गरे। धेरै प्रयासको बावजुद, जारा रदरफोर्ड एक हप्ताको लागि मगदानमा र त्यसपछि तीन हप्तासम्म अयानमा बस्नुपर्ने भयो। सोही क्रममा इन्डोनेसियाको बन्दर उडारा रहाडी ओस्मान विमानस्थलमा मौसम खराब हुँदा विमानस्थलबाट बाहिर निस्कन आवश्यक कागजपत्र नहुँदा दुई रात त्यहीँ टर्मिनलमै सुत्नुपरेको थियो। क्यालिफोर्नियाको जंगलमा लागेको आगोबाट फैलिएको धुवाँको बीचमा उनले आफ्नो विमान उडाउनुपरेको थियो। उनको विमान न्यू मेक्सिकोमा पिटोट ट्यूबको ब्लकका कारण दुर्घटनाग्रस्त भएको थियो। यसैबीच क्रिसमसको समयमा टायर फुटेपछि उनी सिंगापुरमै बस्नुपरेको थियो। बीबीसी हिन्दीबाट"
सोलुखुम्बुमा यौनजन्य घटना ३२ प्रतिशतले बढ्यो,"सोलुखुम्बु : हिमाली जिल्ला सोलुखुम्बुमा यौनजन्य घटना क्रमिक रुपले वृद्धि हुँदै गएको छ। जिल्ला प्रहरी कार्यालय सोलुखुम्बुको तथ्यांक अनुसार जिल्लामा यौनजन्य घटनाको संख्या वार्षिक ३२ प्रतिशतभन्दा बढीले वृद्धि भएको हो। आर्थिक वर्ष २०७६०७७ मा १७ वटा जबरजस्ती करणीको घटना दर्ता भएका थिए। त्यस्तै ०७७०७८ मा बढेर २५ पुगेको कार्यालयका सुचना अधिकारी प्रहरी निरीक्षक ऋषिराज ढकालले जानकारी दिए। जुन प्रतिशतको हिसाबले ३२ प्रतिशत हो। प्रहरी निरीक्षक ढकालका अनुसार चालु आर्थिक वर्षको ६ महिनामै १५ वटा जबरजस्ती करणीका मुद्धा प्रहरीमा दर्ता भएको छ। यस्तै जबरजस्ती करणी उद्योगको आर्थिक वर्ष २०७६०७७ मा ६ वटा, ०७७७८ मा ९ वटा र चालु आर्थिक वर्षको हालसम्म ३ वटा मुद्धा दर्ता भएको प्रहरीको तथ्यांक छ। त्यसैगरी गत आर्थिक वर्षमा यौन दुर्व्यवहारको घटना ३ वटा र चालु आर्थिक वर्षको हालसम्म एउटा मुद्धा प्रहरीमा दर्ता भएको जिल्ला प्रहरी कार्यालय सोलुखुम्बुले जनाएको छ।"
गठबन्धनका पक्षमा जनता छैनन् : महासचिव पोखरेल,"काठमाडौं : नेकपा एमालेका महासचिव शंकर पोखरेलले अहिले जनता गठबन्धनका पक्षमा नभएको दाबी गरेका छन्। तीनै चरणको निर्वाचन एकै पटक गर्ने सरकारको तयारी प्रति व्यङ्ग्य गर्दै मंगलबार उनले यस्तो बताएका हुन्। उनले भने, स्थानीय तहको चुनाव तीन चरणमा गरेको देउवा सरकारले तीनै तहको चुनाव एकैचोटी गर्ने रे ! सोझै भनौ न, अहिले जनता गठबन्धनका पक्षमा छैनन्। लुम्बिनी प्रदेशमा पूर्वमुख्यमन्त्री समेत रहेका पोखरेलले गठबन्धन सरकारलाई मोही माग्दा ढुंग्रो लुकाउने हरकत नगर्न चेतावनी दिए। प्रदेश सरकारका मन्त्रालय र मन्त्री बढाउने गठबन्धनले खर्च जोगाउने कुरा सान्दर्भिक नभएको पोखरेलको टिप्पणी छ। ६७ जनाले चलाएको प्रदेश सरकार चलाउन १३१४ वटा मन्त्रालय र १६१७ जना मन्त्री बनाउने गठबन्धनले खर्च जोगाउन एकैचोटी चुनाव गरौ भनेको सुन्दा कस्तो कस्तो लाग्ने ! उनले भने, मोही माग्दा ढुंग्रो लुकाउने हरकत नगरौ न। सत्ता गठबन्धन स्थानीय निर्वाचन पहिले कि संघको भनेर अलमलिएको छ। यसलाई प्रमुख प्रतिपक्षी एमालेले सरकार स्थानीय निर्वाचनबाट भाग्न खोजेको भनेर टिप्पणी गरेको छ। सत्तारुढ ५ दलीय गठबन्धनले २०७९ साल असोजपछि मात्रै स्थानीय निर्वाचन गर्ने वातावरण खोजिरहेका छन्। आइतबार कानुनविद्ले पनि विकल्प दिएपछि ऐन संशोधनमा सरकार लाग्ने संकेत देखिएको छ। माओवादी केन्द्र र नेकपा एकीकृत सत्तापक्षीय दलको गठबन्धन बनाएरै चुनावमा जानुपर्ने प्रस्ताव गर्दै आएका छन्। तर, सत्ताको नेतृत्व गरिरहेको कांग्रेसमा भने चुनावी गठबन्धनबारे भिन्नभिन्न मत छन्। कांग्रेसका युवा नेताहरू चुनावमा कांग्रेस एकल रूपमा मैदानमा उत्रिनुपर्ने धारणा राख्दै आएका छन्। निर्वाचन आयोगले २०७९ वैशाख १४ मा स्थानीय निर्वाचनको मिति तोक्न निर्वाचन सरकारलाई ताकेता गरिरहेको छ। आयोगको ताकेता र संविधान एवं कानुनको स्पष्ट व्यवस्थालाई बेवास्ता गर्दै गठबन्धनका कतिपय नेताले निर्वाचन पर धकेल्ने प्रपञ्च गरिरहेको एमालेको आरोप छ।"
"अक्सिजन पर्याप्त, सिलिन्डर अभाव","काठमाडौं : कोरोना महामारीको तेस्रो लहरमा सक्रिय संक्रमितकै संख्या ८२ हजार नाघेको छ। संक्रमणदर १० हजार आसपास भए पनि अस्पताल भर्ना हुने र अक्सिजन चढाउनुपर्ने अवस्था कम देखिएको छ। अक्सिजन उद्योग दैनिक १७ हजार सिलिन्डरसम्म उत्पादन गर्ने क्षमतामा रहेको नेपाल अक्सिजन ग्यास उत्पादक संघका अध्यक्ष गौरव शारदा बताउँछन्। २५ वटा अक्सिजन प्लान्ट पूर्ण सञ्चालनमा छन्। पहिलो लहरमा दैनिक ६ सय सिलिन्डर आवश्यक देखिएको थियो। हाल खासै माग नरहेको अध्यक्ष शारदाको भनाइ छ। हाल सञ्चालनमा रहेका उद्योगले क्षमताको आधा मात्रै उत्पादन गरिरहेका छन्। माग नभएका कारण कतिपयले उत्पादन सुरु नगरेको जनाइएको छ। कोरोनाको पहिलो लहरमा अक्सिजनको अभाव भए पनि सेकेन्ड वेभ र थर्ड वेभकोबीचमा अक्सिजन माग छैन, उनी भन्छन्, नयाँ पाइपलाइन जोडिएका छन्। तर, उत्पादनमा आएका छैनन्। दैनिक ६७ सय सिलिन्डरले बढेको छ। अहिले अक्सिजन आयात गर्नुपर्ने अवस्था छैन। काठमाडौंमा मात्र ३ वटा प्लान्ट बन्द भइसकेका छन्। करिब ९ वटा प्लान्ट बन्द भएका छन्। २०१९ अघि करिब २९ अक्सिजन प्लान्ट सञ्चालनमा थिए। माग बढे समस्या आउने व्यवसायी बताउँछन्। अक्सिजन उत्पादन गर्नभन्दा पनि सिलिन्डर अपुग भएर समस्या आउन सक्ने जनाइएको छ। निजी क्षेत्रसँग गरी कुल करिब १ लाख २५ हजार सिलिन्डर छन्। तर, तीमध्ये ५० हजार थान प्रणालीमा छैनन्। दोस्रो लहरमा धेरै सिलिन्डर हराएको अध्यक्ष शारदा बताउँछन्। हामीले सरकारलाई भनेका पनि छौं। अस्पतालहरूलाई दिएका सिलिन्डरहरू पनि फिर्ता आएका छैनन्, उनी भन्छन्, प्रहरीले एकै दिन काठमाडौंबाट ६ हजारसम्म लुकाएका सिलिन्डर संकलन गरेको थियो। सिलिन्डर अक्सिजन उत्पादन गर्ने कम्पनीहरूको सम्पत्ति हो। सरकारले आपत्त परेको बेलामा लिए पनि फिर्ता भने नगरेको र हराएका सिलिन्डर खोज्न पहल नभएको उनको भनाइ छ। ठूला, मझौला र साना गरेर करिब ५० हजार सिलिन्डर हराएका हुन्। नेपाल मुख्यतयाः चीनबाट र केही भारतबाट अक्सिजन सिलिन्डर आयात हुने गरेका छन्। आयात गर्दा ठूलो सिलिन्डर २० हजार, मध्य १५ र सानोको १० हजार सरदर मूल्य पर्ने गर्छ। अक्सिजन उत्पादन गर्ने सबै निजी क्षेत्रका उद्योग छन्। अस्पतालभित्र पनि अक्सिजन उपलब्ध गराउन सरकारले भनेको छ। सोहीबमोजिम प्रायः अस्पतालमा पीएसए प्लान्ड जडान भएका छन्। यिनीहरू मुख्यतयाः अक्सिजन जेनेरेटर हुन्। जुन २४ सै घन्टा चलाउन मिल्दैन र सघन उपचारका बिरामीका लागि पूर्ण शुद्ध पनि हुँदैनन्। अर्को केही सरकारी अस्पतालहरूमा भने निजी उद्योगीहरूको सरह नै कम्प्रेस्ड अक्सिजन प्लान्ट जडान भएका छन्। कोरोना जोखिमलाई ध्यानमा राख्दै सरकारले नयाँ प्लान्ट लगाउनका लागि पुस मसान्तसम्मको छुट दिएको थियो। तर, यो अवधीमा एउटा पनि नयाँ प्लान्टका लागि प्रस्ताव नआएको बताइएको छ। सरकारले दिने अनुदान दिएको अनुदान कार्यान्वयन फितलो, विलासिताका वस्तुअन्तर्गत राखेर चर्को कर असुल्ने नीति लगायतका कारण यो उद्योगमा आकर्षण कम भएको संघ अध्यक्षले बताए। अक्सिजनको माग अस्पतालमा नहुँदा केही उद्योगहरूलाई अक्सिजन र नाइट्रोजन दुवै बेच्ने गरेको उनले जानकारी दिए। प्रदेशको अवस्था बागमतीमा प्रदेश सरकार मातहत रहेका सात जिल्ला अस्पतालमा प्लान्ट बनाइएको छ। जसमा प्रदेश स्वास्थ्य आपूर्ति व्यवस्थापन केन्द्रले ५ करोड ५० लाख रुपैयाँ खर्चिएको छ। ती अस्पतालमा ५० सिलिन्डर प्रतिदिन उत्पादन हुने प्रदेशको स्वास्थ्य मन्त्रालयले जनाएको छ। प्रदेशभर ४ हजार २ सय सिलिन्डर अक्सिजन मौज्दात रहेको मन्त्रालयको तथ्याङ्क छ। प्रदेशभर दैनिक ८ हजार ७ सय सिलिन्डर उत्पादन क्षमता छ। मधेसमा बाराको कलैया अस्पतालबाहेक अन्य अस्पतालमा अक्सिजन प्लान्ट छन्। गण्डकी प्रदेशमा बतास ग्रुपले अक्सिजन प्लान्ट किनेर दिने योजना ल्यायो। तर, अहिलेसम्म प्लान्ट ल्याउन सकेको छैन। लुम्बिनीमा प्रादेशिक अस्पताल, भेरी अस्पताल, गुल्मी अस्पताल, अर्घाखाँची अस्पतालमा अक्सिजन प्लान्ट जडान भएका छन्। प्रदेश १ मा अक्सिजनको कमी हुन नदिन १७ वटा प्लान्ट, २ वटा लिक्युड अक्सिजन छन्। पहाडी जिल्लालाई मध्यनजर गरी उदयपुर, भोजपुर, इलाम, धनकुटा, तेह्रथुम, खोटाङमासमेत अक्सिजन प्लान्ट तयारी गरिएको छ। सुदूरपश्चिमा प्रदेश सरकारले पहाडी जिल्लालाई अक्सिजन प्लान्ट जडान गर्न ८०८० लाख रकम दिएको थियो। तर, बैतडी, अछाम, दार्चुला, बाजुरा र डोटी गरी पाँचवटा जिल्लामा अझै प्लान्ट जडान नभएका हुन्। कर्णालीमा सानाठूला गरी १२ वटा अक्सिजन प्लान्ट तयार छन्। जसमध्ये सात वटाबाट भने कुनै पनि बेला उत्पादन गर्न सकिनेछ। बाँकी निर्माणकै चरणमा छन्। डोल्पा र सल्यानबाहेक जिल्लामा प्लान्ट छन्।"
अझै छ डेल्टाको जोखिम,"कोभिड१९ को नयाँ भेरियन्ट ओमिक्रोनको संक्रमणले विश्व ग्रसित भएको वर्तमान अवस्थामा नेपाल अछुतो रहन सकेको छैन। स्वास्थ्य मन्त्रालयका तथ्यांक हेर्दा हरेक दिन अधिक संख्यामा संक्रमित भइरहेको र ७२ हजारभन्दा बढी संक्रमित पुगेको देखिन्छ। विभिन्न जिल्लाका मालपोत कार्यालय, पालिकाहरू तथा अन्य महत्त्वपूर्ण कार्यालयहरूका कर्मचारी संक्रमित भएका कारण सेवा प्रभावित भएको छ। चौबिसैघण्टा स्वास्थ्य सेवा दिने स्वास्थ्य संस्थाका स्वास्थ्यकर्मी संक्रमित हुँदा सेवा दिन कठिनाइ भएको छ। लगातार दुई, तीन सिफ्ट नै काम गर्नु परेको बाध्यता छ। करिब ५५ कर्मचारी रहेको सुनसरीको इटहरी अस्पतालका १६ जना स्वास्थ्यकर्मी संक्रमित रहेकाले नियमित सेवा दिन पनि कठिनाइ भएको इमर्जेन्सी इन्चार्ज रामकुमार धमला बताउँछन्। आइसोलेसनमा रहेका उनी भन्छन्, इटहरी अस्पताल जस्तै अधिकांश अस्पतालका स्वास्थ्यकर्मी संक्रमित छन्। संख्या कतै कम त कतै बढी मात्रै हो। कोरोना भाइरस संक्रमणको तेस्रो लहरमा देशभर ८ सय ८८ स्वास्थ्यकर्मी संक्रमित बनेको तथ्य स्वास्थ्य मन्त्रालयले पनि पुष्टि गरेको छ। पहिलो र दोस्रो लहरभन्दा तेस्रो लहरमा छोटो समयमै यत्ति धेरै स्वास्थ्यकर्मीमा संक्रमण पुष्टि भएको स्वास्थ्य तथा जनसंख्या मन्त्रालयको तथ्यांकले बताएको छ। तर संक्रमित अझ बढी हुन सक्ने अनुमान छ। धेरै स्वास्थ्यकर्मी संक्रमित भए पनि उनीहरूलाई अस्पताल भर्ना गर्नु परेको छैन। खोपबाट बन्ने प्रतिरोधी क्षमता छल्न सक्ने र एक पटक कोभिड भइसकेका व्यक्तिलाई पनि पुनः संक्रमण गराउन सक्ने क्षमता भएको ओमिक्रोन अन्य भेरियन्टभन्दा संक्रामक छ। डेनमार्कको कोपेनहेगन विश्वविद्यालयको अध्ययनअनुसार ओमिक्रोन पहिलेको डेल्टा भेरियेन्ट भन्दा २ दशमलव ७ देखि ३ दशमलव ७ गुणा बढी संक्रामक छ। पहिलो पटक कोभिड महामारी नेपालमा भित्रिँदा निकै भयावह अवस्था थियो। मानिस घरबाट निस्किन पनि डर मान्थे। लकडाउनका कारण धेरै बाहिर निस्कनु पर्ने अवस्था पनि थिएन। तर अति आवश्यक काम र सेवामा रहेका वर्ग पनि धेरै त्रसित थिए। स्वास्थ्यकर्मी घर आउन, परिवार बच्चा तथा वृद्धसँग बस्न डराएका थिए। तर, अहिले अवस्था त्यो रहेन। तत्कालीन अवस्थामा सुरक्षाका साधनहरू (मास्क, सेनिटाइजर, पीपीई) को अभाव थियो। यी साधनहरू महँगो पनि थियो। तर पनि सर्वसाधारणले समेत प्रयोग गरेका थिए। अहिले स्वदेशमै उत्पादन हुन्छ। सहज र सस्तो भयो तर सावधानी अपनाउन गाह्रो मानेको देखिन्छ। त्यसैले संक्रमणको गति तीव्र हुनुको कारण भाइरस संक्रमण मात्र होइन, सावधानी कम भएर पनि होभन्दा फरक नपर्ला। ओमिक्रोन कोभिडभन्दा कम खतरनाक भएकाले असावधानी बढेको त होइन ? पहिले दैनिकजसो कोभिडका कारण हुने मृत्युका खबरहरूले मनमस्तिष्कमा भय बनाएको थियो। त्यो भयमा क्रमशः कमी आउँदै गएको सत्य हो। ओमिक्रोनको संक्रमणले मृत्यु नै नभएको पक्कै होइन। पछिल्लो साताको तथ्यांक हेर्दा प्रत्येक दिन औसत पाँच नेपालीको संक्रमणकै कारण मृत्यु भएको पाइन्छ। तर पनि जुन दरमा संक्रमण फैलिएको छ, मृत्युदर सोही अनुपातमा पक्कै छैन। क्यालिफोर्नियामा ७० हजार संक्रमितमा गरिएको अध्ययनले कोभिड१९ को डेल्टा भेरियन्टभन्दा ओमिक्रोन भेरियन्टको संक्रमणमा ९१ प्रतिशतले मृत्युको जोखिम घटेको देखाएको छ। डेनमार्कको कोपेनहेगन विश्वविद्यालयको अध्ययनअनुसार ओमिक्रोन पहिलेको डेल्टा भेरियन्ट भन्दा २ दशमलव ७ देखि ३ दशमलव ७ गुणा बढी संक्रामक छ। अध्ययन प्रतिवेदनमा ओमिक्रोन संक्रमणले संक्रमितलाई आईसीयूमा भर्ना गरेर उपचार गर्नुपर्ने बाध्यतालाई ७१ प्रतिशतले घटाएको उल्लेख छ। यूके हेल्थ सेक्युरेटी एजेन्सीको अध्ययनले कोभिडविरुद्धका खोप ओमिक्रोन संक्रमण रोक्न कम प्रभावकारी रहेको बताएको छ। तर खोप लगाएकामा डेल्टा भेरियन्टको तुलनामा आकस्मिक सेवा र उपचारका लागि अस्पताल भर्ना हुनुपर्नेमा ८१ प्रतिशत कमी आएको देखाएको छ। यी अध्ययनका आधारमा ओमिक्रोन अलि कम घातक रहेको यथार्थलाई पुष्टि गरेको छ। ओमिक्रोनका लक्षण अन्य बेलाको रुघाजस्तै नै हुन्छ। विश्व स्वास्थ्य संगठनले अझै पनि मानिसले कोभिडका आधारभूत लक्षणहरू निरन्तरको खोकी, ज्वरो र स्वाद परिवर्तन हुने वा हराउने बताएको छ। अहिलेसम्म ओमिक्रोन भेरियन्टका प्रमुख पाँच लक्षण नाकबाट पानी बग्ने, टाउको दुख्ने, शरीर गल्ने, हाच्छिउँ आउने तथा घाँटी दुख्ने देखिएका छन्। पहिले र अहिलेमा उस्तैउस्तै लक्षण भए पनि पहिले अलिक बढी डर र सतर्कता अहिले बढी परिपक्वता र कम सतर्कता हुने गरेको देखिएको छ। पहिले अस्पतालमा शय्याको अभाव, अहिले अस्पतालभन्दा घर नै उपयुक्त ठान्नेहरूको संख्या बढ्दो छ। पहिलो चरणमा श्वासप्रश्वासमा गाह्रो भएकाले घरमा अक्सिजन लगाउनेहरू, अस्पतालको आईसीयूमा भर्ना भएका व्यक्तिहरू यसपटक नआत्तिएर घरमै आइसोलेसनमा छन्। पहिलो चरणमा अस्पताल, दोस्रो चरणमा अक्सिजनको चरम अभाव देखिए पनि तेस्रो चरणमा अहिले स्वास्थ्य सेवामा अभाव रहेको वा सेवा नपाएको गुनासो देखिएन। पहिलो र दोस्रो चरणमा कोभिड परीक्षणका लागि निकै सकस थियो। अहिले त्यस्तो अवस्था छैन। एन्टिजेन परीक्षण पालिका तथा वडास्थित स्वास्थ्य संस्थाहरूमा समेत उपलब्ध छन्। पीसीआर परीक्षणका लागि समय पर्खिनु पर्दैन। प्रदेश १ जनस्वास्थ्य प्रयोगशालाका निर्देशक जयवेन्द्र यादवका अनुसार प्रदेश ल्याबले अहिले सोही दिन रिपोर्ट दिन थालेको छ। यादवका अनुसार पहिले ५१० प्रतिशत मात्र टेस्ट पोजिटिभ आउँथ्यो, पुल टेस्टिङ गरेर भए पनि एकै दिनमा हजार, १५ सयको रिपोर्ट दिँदा पनि केही दिन कुर्नु पथ्र्यो, कामको चाप धेरै थियो। अहिले ५०६० प्रतिशत टेस्ट पोजेटिभ आउने भएकाले पुल टेस्ट गर्न मिल्दैन। हरेक नमुनाको छुट्टाछुट्टै परीक्षण गर्नुपर्छ, तर पनि भ्याइन्छ। एकातिर परीक्षण गर्ने स्थान र प्रयोगशालामा वृद्धि, निजी क्षेत्रमा पनि परीक्षण हुने भएकाले संख्यामा कमी आएको छ। संक्रमितको प्रतिशतमा भने निकै वृद्धि भएकाले र छुट्टाछुट्टै परीक्षण गर्नुपर्ने निर्देशक यादवको तर्क छ। पहिले सर्वसाधारण डरका कारण पनि परीक्षणमा जोड दिएका थिए तर अहिले लक्षण देखिएकाहरू पनि परीक्षण गराउन खोजेको देखिँदैन। चार दिनदेखि होम आइसोलेसनमा रहेकी ज्योति लाइफ इन्सुरेन्स धनकुटाकी मेनेजर मुना पोख्रेलले कोरोनाको परीक्षण गरेकी छैनन्। उनी चिकित्सकको सल्लाहमा आइसोलेसनमा छन्। होम आइसोलेसनमा रहेकी प्रदेश १ तालिम केन्द्रका नर्सिङ अधिकृत भन्छिन्, लक्षणहरू देखिएका सचेत व्यक्ति पनि परीक्षण गरे पोजिटिभ आउँछ, काममा जान सकिँदैन भनेर पनि परीक्षण गर्दैनन्। त्यसैले पनि जनस्तरमा ओमिक्रोन चाँडै फैलिएको हो। जनस्वास्थ्यको दृष्टिकोणबाट परीक्षण नगर्नु अपराध हो। उदयपुर स्वास्थ्य कार्यालय प्रमुख बृजकुमार दास भन्छन्, आर्थिक समस्या छ, समय पनि खर्चिनु पर्छ। त्यसैले परीक्षणका लागि सबै आकर्षित नहुन सक्छन्। परीक्षण गर्नु जिम्मेवार नागरिकको कर्तव्य हो। परीक्षणले स्वास्थ्यका योजना र व्यवस्थापनलाई मात्र होइन, परिवारलाई पनि जोगाउँछ भन्ने दासको तर्क छ। संक्रमणको शंका भएपछि आइसोलेसन, परीक्षण र उपचार जरुरी छ।"
संक्रमण रोक्न पर्याप्त छैन पूर्वाधार,"काठमाडौं : कोभिड महामारी सुरु भएपछि विश्वको ध्यान स्वास्थ्य क्षेत्रमा गयो। नेपालमा पनि यसलाई प्राथमिकता दिइएको भनियो। स्वास्थ्य पूर्वाधार बनाउन र कोभिड नियन्त्रण गर्न बजेट पनि विनियोजन भयो। तर, पूर्वाधार निर्माण हुन नसक्दा तेस्रो लहरमा स्वास्थ्य संकट आउने संकेत देखिएको छ। सरकारले पूर्वाधार विकासमा खासै ध्यान नदिएको नेपाल चिकित्सक संघका अध्यक्ष डा लोचन कार्की बताउँछन्। कोभिडको पहिलो लहरमा जे कमी देखियो। अहिले तेस्रो लहरका बेला पनि अवस्था उस्तै छ, अध्यक्ष डा लोचन कार्की भन्छन्। स्थानीय तहमातहत अस्पताल बनाइने उल्लेख गरिए पनि पूर्वाधार र जनशक्ति व्यवस्थापनमा संघकै मुख ताक्नुपर्ने अवस्था रहेको कार्की बताउँछन्। देशभर सरुवा रोग नियन्त्रण केन्द्र एउटा मात्रै थियो। तेस्रो लहर (दुई वर्ष) पुग्दा पनि विस्तार गर्न सरकारले ध्यान नदिएको डा कार्की बताउँछन्। अहिले पनि एउटै सरुवा रोग केन्द्र हुनु र अन्य संरचना बनाउन ध्यान दिइएको छैन, उनी भन्छन्। दुई वर्ष अवधिमा सरकारले कोभिड सकिएझैं गरी छुट्ट्याएको बजेट पनि खर्च गर्न सकेन। सीमा नाकामा होल्डिङ सेन्टर बनाउने भनियो। तर, निर्माणाधीन होल्डिङ सेन्टर अलपत्र छन्। डा कार्कीका अनुसार पहिलो लहरमै गरेका स्टेप पूरा गर्न सके पनि स्वास्थ्य क्षेत्रमा फड्को मार्न सकिन्छ। पहिलो कोभिडपछि जे गर्ने भनियो, योजना बनाइयो, द्रूतगतिमा बनाउन सकेको भए अहिले समस्या आउँदैन्थ्यो, उनी भन्छन्। योजना निर्माण, छनोट तथा कार्यान्वयनमै समस्या हुँदा स्वास्थ्यमा गर्न सकिने काम अझै गर्न नसकिएको कार्की बताउँछन्। जनशक्ति बढाउन र पूर्वाधार निर्माण गर्न कोभिडले मौका दिए पनि सरकारले प्राथमिकता नदिएको नेपाल चिकित्सक संघले जनाएको छ। देशभर डाक्टरको दरबन्दी १ हजार ३ सय छ। तर, सरकारले दरबन्दी बढाउन चासो देखाएको छैन। महामारी फैलिरहेको अवस्थामा करार र ज्यालादारीबाटै सरकारले चलाइरहेको छ। दरबन्दी थप गर्न नसक्नु दुःखद कुरा हो, कार्की भन्छन्, सरकारले दरबन्दी थप गर्न नसक्दा उत्पादन भएर आएका डाक्टर पनि पलायन भइसके। उपत्यकामा मात्रै २ हजार ४ सय ९४ आइसोलेसन बेड, ३ सय २४ एचडीयू बेड, ४ सय ४५ आईसीयू बेड, २ सय ५४ भेन्टिलेटर थपिएका छन्। मन्त्रालयका अनुसार दोस्रो लहरको तुलनामा अहिले आइसोलेसन, एचडीयू, आईसीयू, भेन्टिलेटर, अक्सिजन सिलिन्डर, कन्सन्ट्रेटर, अक्सिजन प्लान्ट, अक्सिजन ट्यांकको माग बढ्दै गएको छ। दैनिक हजारौं सक्रमित थपिँदै गएकाले पूर्वाधारको आवश्यकता पनि बढ्दै गएको हो। मन्त्रालय मातहत कोभिड केयर अस्पताल ३२ वटा छन्। पछिल्लो समयमा सक्रमणदर ह्वात्तै बढ्दै गइरहेको छ। निको हुनेमा सार्क राष्ट्र मुलुकमा नेपाल तेस्रो स्थानमा छ। नेपालमा निको हुने बिरामी ९३२ प्रतिशत छ। सक्रिय बिरामी ५५ र मृत्युर १३ प्रतिशत छ। सरकारले खोपमा प्राथमिकता दिएको दाबी गर्दैै आएको छ। तर, आएका २४ लाख खोप कता गए भन्ने कुनै रेकर्ड नै छैन। मन्त्रालयका अनुसार नेपालमा कोभिसिल्डएक्स्ट्राजेनेका, भेरोसेल, फाइजर, जोन्सन एन्ड जोन्सन र मोडर्ना खोप लगाएको छ। पूर्वस्वास्थ्यसचिव खगराज बरालका अनुसार पूर्वाधार कति चाहिन्छ भन्न सकिँदैन। महामारीका बेला जति नै पूर्वाधार बनाइए पनि पर्याप्त हुँदैन। यद्यपि, कोभिडको २ वर्षको दौरानमा पूर्वाधारमा धेरै सुधार भएको उनी बताउँछन्। सुरुमा ल्याबसमेत थिएन, परीक्षणका लागि हङकङ पठाउनुपथ्र्याे, उनी भन्छन्, अहिले धेरै सुधार भएको छ। कोभिडको जोखिम कायमै हुँदा पनि सरकारले पूर्वाधार निर्माणमा ध्यान दिन सकेको छैन। पूर्वसचिव बराल भन्छन्, महामारी आएपछि तयारी गरौलाभन्दा धेरै क्षति भइसकेको हुन्छ। पछिलो समयमा आईसीयू बढेको छ। डाक्टर, नर्स पनि बढेको छ,। मेडिकल स्टोर, भण्डारणको क्षमता पनि बढेको छ। एचडीयू बढेको छ। सिलिन्डर, अक्सिजन प्लान्ट बढेको छ। महामारीका समयमा कति लक्षित गरी बनाइने यकिन नहुने भएकाले पूर्वाधार पर्याप्त नभए पनि दुई वर्षको तुलना गर्दा धेरै सुधार भएको बराल बताउँछन्। अरू समयमा होल्डिङ सेन्टर काम नलाग्ने भएकाले कोभिड सहज हुनासाथ निर्माण प्रक्रिया सरकारले रोकेको छ। कोभिड नभई भोलि अर्को कुनै महामारी आउन सक्छ, जुनसुकै महामारी थेग्न सक्ने गरी पूर्वाधार बनाउन ध्यान दिनुपर्छ, उनले भने। कोभिडको पहिलो लहरमा केही थिएन। मास्क, भेन्टिलेटर थिएन। दोस्रोमा ग्यास, सिलिन्डरको अभाव भयो। विदेशमा रहेका नेपालीले समेत सिलिन्डर पठाए। त्यसपछि अक्सिजन उत्पादन बढाइयो। तेस्रो लहरमा के पुग्दैन थाहा नहुने भए पनि पूर्वअनुमान हुन सक्ने वस्तुको पहिल्यै जोहो गर्नुपर्ने पूर्वसचिव बराल बताउँछन्। स्वास्थ्य विज्ञ बाबुराम मरासिनीले कोभिडको तेस्रो लहर सुरुमै सिटामोल नपुग्नु नै दुःखद भएको बताए। केस बढ्दै गएपछि अरू चिजमा पनि कमी आउन सक्छ, उनले भने। शय्या, बेड, भेन्टिलेटर, अक्सिजनको कमी हुन सक्ने उनले बताए। सरकारको तयारी फितलो भएकाले महामरीमा ठूलो क्षति पुग्न सक्ने भएकाले नागरिक नै सचेत हुनुपर्ने उनी बताउँछन्। खोप राम्रोसँग लाइदिएको भए यसरी महामारी फैलिन सक्ने थिएन, उनले भने। बागमतीमा सरकारी तथा विभिन्न निकायले ३ हजार ४ सय ८५ बेड क्षमताको आइसोलेसन बनाएका छन्। जसमा १ हजार २८ बेडमात्र प्रयोगमा रहेको स्वास्थ्य मन्त्रालयको तथ्यांक छ। यसअघि करारमा लिएका ४ सय ७९ स्वास्थ्यकर्मी तथा अन्य जनशक्तिको म्याद थप गरिएको स्वास्थ्यमन्त्री निमा लामाको भनाइ छ। उनका अनुसार ३ सय विद्यालय नर्सहरूलाई पनि स्वास्थ्य संस्थाहरूमा संक्रमितको उपचारमा खटाइएको छ। प्रदेशको स्वास्थ्य मन्त्रालयअन्तर्गत स्वास्थ्यकर्मीसहित करिब ७ सय कर्मचारी आवश्यक छ। हाल ४ सय स्वास्थ्यकर्मी तथा कर्मचारी मात्र छन्। अन्य कर्मचारी तथा स्वास्थ्यर्मी करारका हुन्। प्रदेश स्वास्थ्य निर्देशनालयका निर्देशक डा खिमबहादुर खड्का दक्ष जनशक्तिको भने अझै अभाव रहेको सुनाउँछन्। उनकै भनाइमा एनेस्थेसिस्ट, भेन्टिलेटर र आईसीयू सञ्चालनमा अनुभवलगायत स्वास्थ्यकर्मीको अभाव छ। लुम्बिनी प्रदेशमा कोरोनाका बिरामीको उपचार गर्न १ हजार स्तरीय बेड छन्। यी बेडमा अक्सिजनसहितको सुबिधा छ। यहाँ संक्रमित ५ हजार ६ सयमध्ये ८४ जना मात्रै अस्पतालमा उपचाररत छन्। लुम्बिनी प्रादेशिक, भीम, भेरी र राप्ती अस्पताललाई कोरोना विशेष अस्पताल बनाएर उपचार सेवा प्रदान गरिएको लुम्बिनी प्रदेश स्वास्थ्य, जनसंख्या तथा परिवार कल्याण मन्त्रालयका सचिव विकास देवकोटाको भनाइ छ। प्रदेश १ का १४ जिल्लामा कोभिड१९ सँग जुझ्ने जनशक्ति अभाव देखिएको छ। दरबन्दी अनुसारका स्वास्थ्यकर्मी छैनन्। सामाजिक विकास मन्त्रालयका सूचना अधिकारी सदानन्द भट्टराईका अनुसार स्थानीय तहले सञ्चालनमा ल्याएका कोभिड अस्पतालका जनशक्तिबाहेक प्रदेश १ मा विशेषज्ञसहित ५ सय ६२ जनाको दरबन्दी छ। त्यसमध्ये आधा जनशक्ति समायोजन प्रक्रियाबाट आएको, बाँकी रिक्त रहेको सूचना अधिकारी भट्टराईको भनाइ छ। प्रादेशिक स्वास्थ्य आपतकालीन कार्य सञ्चालन केन्द्रका प्रमुख डाक्टर संगीता राई अहिलेकै अवस्थामा कोभिड अस्पतालमा खटिने स्वास्थ्यकर्मी अभाव नरहेको बताउँछिन्। योभन्दा बढी जटिल बने मात्र जनशक्ति थप आवश्यक पर्ने डा राई बताउँछिन्। उनका अनुसार संक्रमिण दर केही घटेको देखिए पनि तयारीका लागि मन्त्रालय र विशेषज्ञसँग छलफल भइरहेको छ। कोरोना संक्रमण भई सुदूरपश्चिम प्रदेशमा ६ सय १७ जनाको मृत्यु भएको छ। जो अधिकांशले अक्सिजन, आईसीयू र भेन्टिलेटर पाएनन्। तर, अझै सरकारी स्वास्थ्य सेवामा सुधार देखिएको छैन। सुदूरपश्चिमका दुई प्रादेशिक अस्पताल सेती र महाकाली, टीकापुर अस्पताल र अरू ७ वटा जिल्ला अस्पतालमा २५ लाख जनसंख्याका लागि ७९ वटा मात्रै आईसीयू छन्। त्यसमा पनि कोभिडका लागि भनेर ३७ र अरू बिरामीलाई ४२ वटा मात्रै आईसीयू शय्या छन्। महाकालीमा १ सय ५० शय्या छन्। कोभिडका ६ र अरू बिरामीका ६ वटा आईसीयू बेड छन्। यो अस्पताललाई प्रदेश सरकारले गत वर्ष प्रादेशिक अस्पताल घोषणा गरेको थियो। प्रादेशिक अस्पताल त घोषणा भयो। तर, त्यसका पूर्वाधारमा कुनै परिवर्तन आएन। न आईसीयू थपिए, न भेन्टिलेटर नै कञ्चनपुर उद्योग वाणिज्य संघका महासचिव विनोद जोशी भन्छन्, अस्पतालको नाम अपग्रेडभन्दा पनि सेवा अपग्रेड गर्नुपर्छ। टीकापुर अस्पतालमा कोभिडका ४ र अरू बिरामीका ४, डडेल्धुरा अस्पतालमा कोभिडका ५ र अरू बिरामीका ५, दार्चुला अस्पतालमा २ शय्या, बैतडीमा कोभिडका २ र अरू बिरामीका २ गरी ४ वटा, बझाङमा कोडिडका ८ र अरू बिरामीका ८ वटा, बाजुरामा कोभिडका २ र अरू बिरामीका २ गरी ७९ शय्या आईसीयू छन्। सेती प्रादेशिक अस्पतालका वरिष्ठ फिजिसियन डाक्टर शेरबहादुर कमरका अनुसार अस्पताल भर्ना दर एकदमै कम छ। त्यसैले अहिलेसम्म स्वास्थ्य प्रणालीमा खासै असर नपरेको उनको भनाइ छ। कैलालीको त्रिनगर नाका नजिकै एक हजार जना क्षमताको होल्डिङ सेन्टर निर्माण भइरहेको छ। नेपाली सेनाले निर्माणको जिम्मा पाएको होल्डिङ सेन्टरको भक्तपुरको हनुमान कन्स्ट्रक्सनले २८ करोड ८१ लाखमा ठेक्का पाएको हो। नेपाली सेनाले नै खोलेको ठेक्कामा हनुमान कन्स्ट्रक्सनले २०७८ असार ३ गते त्यसको सम्झौता गरेको छ। उससँग सेनाले २०७८ को भदौ मसान्तभित्र होल्डिङ सेन्टर बनाइसक्नु भन्दै सम्झौता गरेको हो। तर, काम सम्पन्न हुन सकेको छैन। कर्णालीले वर्षौंदेखि स्वास्थ्य पूर्वाधारको अभाव झेल्दै आएको छ। सामान्य अवस्थामा सिटामोलको व्यवस्थापन गर्न नसक्ने अवस्थामा कोरोना महामारीसँग जुध्न थप चुनौतीपूर्ण बनेको छ। प्रदेश सरकारले स्वास्थ्य क्षेत्रमा गरेको लगानी कोरोनासँग जुध्न पर्याप्त देखिँदैन। महामारी सुरु भएपछि स्वास्थ्य पूर्वाधारमा केही सुधार भने भएको छ। कोरोनाअघि कर्णालीमा एउटा पनि भेन्टिलेटर बेड उपलब्ध थिएन। आईसीयू बेड पनि केही मात्र थिए। तर, महामारीपछि प्रदेशमा आईसीयू र भेन्टिलेटरको संख्या थपिएको छ। कर्णाली प्रदेश स्वास्थ्य सेवा निर्देशनालयका अनुसार संक्रमितको उपचारका लागि प्रदेशभर ५७ बेड आईसीयू र ३७ बेड भेन्टिलेटरको व्यवस्था गरिएको छ। कर्णालीमा करिब १८ लाख जनसंख्या रहेको अनुमान छ। त्यसको अनुपातमा स्वास्थ्य पूर्वाधार र जनशक्ति कम छ। प्रदेशभर उपलब्ध स्वास्थ्य पूर्वाधारले ३ सय जनाभन्दा बढी जटिल प्रकृतिका संक्रमितको अस्पतालमा उपचार गर्नुपर्ने अवस्था आए थेग्न सक्ने अवस्था नभएको स्वास्थ्यकर्मी बताउँछन्। कर्णालीमा जम्मा ८ सय ८७ जना स्वास्थ्यकर्मीको स्वीकृत दरबन्दी छ। जसमध्ये हाल ३ सय ७ जना मात्र कार्यरत छन्। अहिले पनि पाँच सय ८१ जनाको दरबन्दी रिक्त छ। जसमध्ये पनि माथिल्लो तहको जनशक्ति बढी अभाव छ। अक्सिजन पर्याप्त, सिलिन्डर अभाव कोरोना महामारीको तेस्रो लहरमा सक्रिय संक्रमितकै संख्या ८२ हजार नाघेको छ। संक्रमणदर १० हजार आसपास भए पनि अस्पताल भर्ना हुने र अक्सिजन चढाउनुपर्ने अवस्था कम देखिएको छ। अक्सिजन उद्योग दैनिक १७ हजार सिलिन्डरसम्म उत्पादन गर्ने क्षमतामा रहेको नेपाल अक्सिजन ग्यास उत्पादक संघका अध्यक्ष गौरव शारदा बताउँछन्। २५ वटा अक्सिजन प्लान्ट पूर्ण सञ्चालनमा छन्। पहिलो लहरमा दैनिक ६ सय सिलिन्डर आवश्यक देखिएको थियो। हाल खासै माग नरहेको अध्यक्ष शारदाको भनाइ छ। हाल सञ्चालनमा रहेका उद्योगले क्षमताको आधा मात्रै उत्पादन गरिरहेका छन्। माग नभएका कारण कतिपयले उत्पादन सुरु नगरेको जनाइएको छ। कोरोनाको पहिलो लहरमा अक्सिजनको अभाव भए पनि सेकेन्ड वेभ र थर्ड वेभकोबीचमा अक्सिजन माग छैन, उनी भन्छन्, नयाँ पाइपलाइन जोडिएका छन्। तर, उत्पादनमा आएका छैनन्। दैनिक ६७ सय सिलिन्डरले बढेको छ। अहिले अक्सिजन आयात गर्नुपर्ने अवस्था छैन। काठमाडौंमा मात्र ३ वटा प्लान्ट बन्द भइसकेका छन्। करिब ९ वटा प्लान्ट बन्द भएका छन्। २०१९ अघि करिब २९ अक्सिजन प्लान्ट सञ्चालनमा थिए। माग बढे समस्या आउने व्यवसायी बताउँछन्। अक्सिजन उत्पादन गर्नभन्दा पनि सिलिन्डर अपुग भएर समस्या आउन सक्ने जनाइएको छ। निजी क्षेत्रसँग गरी कुल करिब १ लाख २५ हजार सिलिन्डर छन्। तर, तीमध्ये ५० हजार थान प्रणालीमा छैनन्। दोस्रो लहरमा धेरै सिलिन्डर हराएको अध्यक्ष शारदा बताउँछन्। हामीले सरकारलाई भनेका पनि छौं। अस्पतालहरूलाई दिएका सिलिन्डरहरू पनि फिर्ता आएका छैनन्, उनी भन्छन्, प्रहरीले एकै दिन काठमाडौंबाट ६ हजारसम्म लुकाएका सिलिन्डर संकलन गरेको थियो। सिलिन्डर अक्सिजन उत्पादन गर्ने कम्पनीहरूको सम्पत्ति हो। सरकारले आपत्त परेको बेलामा लिए पनि फिर्ता भने नगरेको र हराएका सिलिन्डर खोज्न पहल नभएको उनको भनाइ छ। ठूला, मझौला र साना गरेर करिब ५० हजार सिलिन्डर हराएका हुन्। नेपाल मुख्यतयाः चीनबाट र केही भारतबाट अक्सिजन सिलिन्डर आयात हुने गरेका छन्। आयात गर्दा ठूलो सिलिन्डर २० हजार, मध्य १५ र सानोको १० हजार सरदर मूल्य पर्ने गर्छ। अक्सिजन उत्पादन गर्ने सबै निजी क्षेत्रका उद्योग छन्। अस्पतालभित्र पनि अक्सिजन उपलब्ध गराउन सरकारले भनेको छ। सोहीबमोजिम प्रायः अस्पतालमा पीएसए प्लान्ड जडान भएका छन्। यिनीहरू मुख्यतयाः अक्सिजन जेनेरेटर हुन्। जुन २४ सै घन्टा चलाउन मिल्दैन र सघन उपचारका बिरामीका लागि पूर्ण शुद्ध पनि हुँदैनन्। अर्को केही सरकारी अस्पतालहरूमा भने निजी उद्योगीहरूको सरह नै कम्प्रेस्ड अक्सिजन प्लान्ट जडान भएका छन्। कोरोना जोखिमलाई ध्यानमा राख्दै सरकारले नयाँ प्लान्ट लगाउनका लागि पुस मसान्तसम्मको छुट दिएको थियो। तर, यो अवधीमा एउटा पनि नयाँ प्लान्टका लागि प्रस्ताव नआएको बताइएको छ। सरकारले दिने अनुदान दिएको अनुदान कार्यान्वयन फितलो, विलासिताका वस्तुअन्तर्गत राखेर चर्को कर असुल्ने नीति लगायतका कारण यो उद्योगमा आकर्षण कम भएको संघ अध्यक्षले बताए। अक्सिजनको माग अस्पतालमा नहुँदा केही उद्योगहरूलाई अक्सिजन र नाइट्रोजन दुवै बेच्ने गरेको उनले जानकारी दिए। प्रदेशको अवस्था बागमतीमा प्रदेश सरकार मातहत रहेका सात जिल्ला अस्पतालमा प्लान्ट बनाइएको छ। जसमा प्रदेश स्वास्थ्य आपूर्ति व्यवस्थापन केन्द्रले ५ करोड ५० लाख रुपैयाँ खर्चिएको छ। ती अस्पतालमा ५० सिलिन्डर प्रतिदिन उत्पादन हुने प्रदेशको स्वास्थ्य मन्त्रालयले जनाएको छ। प्रदेशभर ४ हजार २ सय सिलिन्डर अक्सिजन मौज्दात रहेको मन्त्रालयको तथ्याङ्क छ। प्रदेशभर दैनिक ८ हजार ७ सय सिलिन्डर उत्पादन क्षमता छ। मधेसमा बाराको कलैया अस्पतालबाहेक अन्य अस्पतालमा अक्सिजन प्लान्ट छन्। गण्डकी प्रदेशमा बतास ग्रुपले अक्सिजन प्लान्ट किनेर दिने योजना ल्यायो। तर, अहिलेसम्म प्लान्ट ल्याउन सकेको छैन। लुम्बिनीमा प्रादेशिक अस्पताल, भेरी अस्पताल, गुल्मी अस्पताल, अर्घाखाँची अस्पतालमा अक्सिजन प्लान्ट जडान भएका छन्। प्रदेश १ मा अक्सिजनको कमी हुन नदिन १७ वटा प्लान्ट, २ वटा लिक्युड अक्सिजन छन्। पहाडी जिल्लालाई मध्यनजर गरी उदयपुर, भोजपुर, इलाम, धनकुटा, तेह्रथुम, खोटाङमासमेत अक्सिजन प्लान्ट तयारी गरिएको छ। सुदूरपश्चिमा प्रदेश सरकारले पहाडी जिल्लालाई अक्सिजन प्लान्ट जडान गर्न ८०८० लाख रकम दिएको थियो। तर, बैतडी, अछाम, दार्चुला, बाजुरा र डोटी गरी पाँचवटा जिल्लामा अझै प्लान्ट जडान नभएका हुन्। कर्णालीमा सानाठूला गरी १२ वटा अक्सिजन प्लान्ट तयार छन्। जसमध्ये सात वटाबाट भने कुनै पनि बेला उत्पादन गर्न सकिनेछ। बाँकी निर्माणकै चरणमा छन्। डोल्पा र सल्यानबाहेक जिल्लामा प्लान्ट छन्।"
भीडले बढायो जोखिम,"गोरखा : बारपाक स्थायी घर भई हाल पोखरा बस्ने रेश्मा गुरुङ नागरिकता बनाउन सोमबार गोरखा आइन्। १० बजेअघि नै कार्यालय परिसर आइपुगेकी उनलाई कार्यालयको गेटमा बसेका प्रहरीले गेटपास दिएनन्। सडकमा लाइनमा बस्न आदेश गर्यो। निरिह लाइनमा बसिन्। सेवाग्राहीको भीडका कारण लाइनमा अटेसमटेस भयो। लाइनमा भौतिक दूरी त परको कुरा हो घचेटाघचेटको अवस्था थियो । उनी लाइनमा २ घण्टा पूरै अटेसमटेस भएर बसेपछि गेटमा खोपकार्ड देखाएर जिल्ला प्रशासन कार्यालयभित्र प्रवेश गरिन्। गेटपासको तनाब सिद्धिए पनि उनको कागजी तनाब भने सकिएन। किनभने नागरिकतामा सनाखतका लागि आएकी आमा मीना गुरुङसित खोपकार्ड थिएन। फलस्वरूप उनी बाहिरिन बाध्य भइन्। मसित खोपकार्ड त थियो। तर, पोखरामै थियो, मीना गुरुङ भन्छिन्, पोखराबाट बारपाक आएर बसेको १ महिना भइसकेको थियो। तैपनि फिर्ता नै गरिहाल्दैन। सम्झाइबुझाइ गरेर मौका दिन्छ होला भनेको दिएन। सौरपानीबाट छोरा रोजन तामाङको नागरिकता बनाउन आएका आइतपाल तामाङ पनि सोमबार रित्तै घर फर्कन बाध्य भए। छोरासित खोपकार्ड थियो। उ भित्र जान पायो। सनाखत गर्नुपर्छ भनेर आएको मसित खोपकार्ड थिएन त्यसैले भित्र पस्न पाइनँ, तामाङले भने, अस्ति बिहीबार आउँदा पनि सक्कली जन्मदर्ता भएन भनेर फर्काए। त्यतिबेला खोपकार्ड चाहिएको थिएन। अहिले पनि चाहिँदैन होला भनेर आएँ तर भित्र पस्न नपाएकाले काम हुन सकेन। खोपकार्ड देखाएर मात्र भित्र प्रवेश गर्न पाइने व्यवस्थाले धेरै सेवाग्राही सरकारी सेवा नलिई घर फर्किनुपरेको गुनासो गर्छन्। बाहिर घचेटाघचेट गरेर लाइनमा बस्दा कोरोना नफैलिने, भित्रमात्र खुला राखेर हुन्छ र ?, प्रत्येक दिन दुईदुई गाउँपालिकाका सेवाग्राहीलाई मात्र सेवा दिने गरी आलोपालो गरेमा सेवाग्राहीको भीड कम हुने र मर्यादापूर्वक सेवा दिन सकिने उनले सुझाव दिए। तर, कार्यालयले भने सेवाग्राहीको समस्याबारे अनभिज्ञता प्रकट गरेको छ। हाम्रो कार्यालयको सेवा लिन खोपकार्ड अनिवार्य गरिएको छ, प्रशासन कार्यालयका प्रशासकीय अधिकृत लोकराज सुवेदी भन्छन्, नाबालक परिचयपत्र बनाउन आएकी एक महिला भौतारिरहेको देखेँ पछि कसरी काम गरेर फर्किन् थाहा भएन। खोपकार्ड नल्याएको भन्दै जिल्ला प्रशासन कार्यालयले गेटभित्र प्रवेश गर्न नदिएपछि सेवाग्राही दिनभर सडकमा अस्तव्यस्त बनेर बस्ने गरेका छन्।"
प्रचण्ड भेट्न खुमलटार पुगे बर्षमान पुन,"काठमाडौं : नेपाल कम्युनिष्ट पार्टी (माओवादी केन्द्र)का अध्यक्ष पुष्पकमल दाहाल प्रचण्डर बर्षमान पुन अनन्तबीच भेट भएको छ। चीनबाट सोमबार स्वदेश फर्किएका पार्टीका नेता पुन मंगलबार प्रचण्डनिवास खुमलटारमा पुगेर भेट गरेका हुन् । भेटमा प्रचण्डले नेता पुनलाई स्वागत तथा उनको पूर्ण स्वास्थ्यलाभको कामना गरे। निवासमा पूर्वसभामुख एवम् पुनकी पत्नी ओनसरी घर्तीसहितको टोली पुगेको थियो। वंशाणुगत जण्डिसका बिरामी पुन जावलाखेलस्थित सुमेरु अस्पतालमा उपचार सम्भव नभएपछि चिकित्सककको परामर्शमा गत १३ असोजमा थाइल्याण्डको राजधानी बैंकक गएका थिए। बैंककस्थित समितिभेज अस्पतालमा दुई महिना उपचार गराउँदासमेत स्वास्थ्यमा सन्तोषजनक सुधार नभएपछि १० मंसिरमा चीन लगिएको थियो। माओवादीले अध्यक्ष चयन गरेपनि पुन विदेश रहेकाले लामो समयसम्म अन्य पदाधिकारीसमेत छनोट गर्न सकेको छैन। सोमबार बेलुका त्रिभुवन अन्तराष्ट्रिय विमानस्थलबाट स्वदेश फर्किएका हुन्। विमानस्थलमा निवर्तमान स्थायी समिति सदस्य पुनले पार्टी महासचिवमा आफ्नो दाबी रहेको बताएका थिए। आफू यसअघि नै पार्टीको सचिव रहिसकेकाले महासचिवमा दाबी गर्नु स्वभाविक रहेको उनको भनाइ थियो। आफूले उपचारका क्रममा चीनमा रहेकै बेला अध्यक्ष प्रचण्ड, वरिष्ठ नेता नारायणकाजी श्रेष्ठसहित अरु नेताहरुसँग महासचिवमा दाबी प्रस्तुत गरेको पुनले बताए। स्थानीय कमिटीदेखि प्रदेश हुँदै पार्टी अध्यक्ष र केन्द्रीय समितिको चयन सर्वसम्मतिबाट भएको भन्दै उनले वरिष्ठ नेता, उपाध्यक्ष र महासचिवसहित पदाधिकारी चयन पनि सहमतिमै हुने बताए। महाधिवेशन चलिरहेकै बेला मैले पार्टी अध्यक्ष, वरिष्ठ नेता र अरु साथीहरुसँग कुरा हुँदा महासचिवमा दाबी गरेको साँचो हो,' उनले भने, म यसअघि सचिव भएर काम गरिसकेकाले महासचिवमा दाबी गर्नु स्वाभाविक हो। महासचिवमा मेरो दाबी छ : वर्षमान पुन"
सावधानीको समय,"हामी प्रगतिशील एवं अग्रगामी संविधानका मालिक हौं। त्यसैले भाग्यमानी छौं। तर, त्यही संविधानमा लेखिएका आधारभूत हकअधिकारबाट नितान्त वञ्चित छौं। त्यसैले किञ्चित अभागी छौं। आजको प्रसंग स्वास्थ्यकेन्द्रित छ। नेपालको संविधानको धारा ३५ ले स्वास्थ्यसम्बन्धी हक प्रत्याभूत गर्छ। त्यसको उपधारा (१) ले भन्छ, प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन। र, उपधारा (३) ले प्रत्येक नागरिकलाई स्वास्थ्य सेवामा समान पहुँचको हक प्रदान गर्छ। त्यति मात्र होइन, धारा ५१ को राज्यका नीतिहरूको (ज)(५) मा नागरिकलाई स्वस्थ बनाउन राज्यले जनस्वास्थ्यको क्षेत्रमा आवश्यक लगानी अभिवृद्धि गर्दै जाने उल्लेख छ। त्यसैको (१५) मा भनिएको छ, नागरिकको स्वास्थ्य बिमा सुनिश्चित गर्दै स्वास्थ्य उपचारमा पहुँचको व्यवस्था मिलाउने। संविधानमा यतिविधिसमृद्ध हामी भरअभरमा साह्रै निरीह हालतमा छौं। हरेकलाई निःशुल्क उपचार अकल्पनीय छ। समान पहुँच नारामा सीमित छ। स्वास्थ्य बिमाले गरिबका घरदैलोमा टेक्न सकेको छैन। त्यसमा पनि यो संक्रामक रोगका लागि प्रयोगमै छैन। यस्तो हालतमा कोभिड तेस्रो लहर बनेर द्रूतदरमा छिरेको छ। छिमेकी भारतमा दैनिक ३ लाखभन्दा बढी संक्रमित थपिइरहेका छन्। हामीकहाँ दैनिक संक्रमित संख्या १० हजारबाट उकालो लागेको छ। विस्तारै अस्पतालमा बिरामीको चाप बढिरहेको छ। अब ढिला नगरी सरकारको ध्यान यी कुरामा जानैपर्छ पहिलाजस्तो अक्सिजन हाहाकार पो हुने हो कि ? रगतको देशव्यापी अभाव सुरु भइसक्यो। रगत नपाएरै कसैको ज्यान जाने हो कि ? अस्पतालमा बेडआईसीयूभेन्टिलेटर नपाएर बिरामीले छटपटिनुपर्ने हो कि ? स्वास्थ्यकर्मी अपुग भएर उपचारबाटै वञ्चित हुनुपर्ने दिन आउने हो कि ? अहिल्यै सिटामोलधरी छैन। अघिल्लो लहरमा कोभिडको जीवनरक्षक रेम्डिसिभिर ६७ गुणासम्ममा बिक्री भयो। यी र यस्तै औषधिको कृत्रिम वा स्वाभाविक अभाव सिर्जना गराइने पो हो कि ? कुल जनसंख्याको ४२७ प्रतिशतले मात्र पूर्ण मात्रा खोप पाएका छन्। व्यापक मात्रामा खोप अभियान चलाउन पाए सिकिस्त हुन वा ज्यान जानबाट धेरैलाई बचाउन सकिने थियो कि ? आउनुहोस्, निराशा होइन, आशा छरौं। आतंक होइन, यथार्थ सुनाऔं। सावधानी अपनाऔं, जत्रै महाविपत्ति आए पनि जुध्न तम्तयार भएर बसौं। यसमा राज्यको भूमिका अहम् हुन्छ। सरकारका निर्णय र नीति संकटका सारथि हुन सक्छन्। ढंग नपुर्याए ती घातक बन्न पनि सक्छन्। त्यसैले सरकारले पूर्वाधारमा बेलैमा सोच्नुपर्छ। अभाव र प्रभावबाट देशलाई जोगाउन सक्नुपर्छ। कालोबजारिया एवं संकटलाई धन्दा बनाउन चाहनेप्रति कठोर हुनैपर्छ। हामी विकसित देशमा जत्तिकै पूर्ण सुविधा अपेक्षा गर्दैनौं। तर, बाँच्न पाउने संविधानप्रदत्त हक हरेकले उपभोग गर्न पाउनुपर्छ भन्नेमा जोडदार पैरवी गर्न चाहन्छौं। देशमा सरकार छ भन्ने देखाउने यस्तै संकटको घडीमा हो। बाँकी राजनीतिक लुछाचुँडी र धपेडी अरू बेलालाई थाँती राख्दा पनि हुन्छ। अहिलेको प्राथमिकता जीवनरक्षाका लागि तदारुकता हो। अन्नपूर्ण पोस्ट्को यो अंक यिनै ध्यानाकर्षणमा केन्द्रित छ। तीव्र संक्रमण हुने ओमिक्रोनसहित विभिन्न प्रजातिका कोरोनाले हामीलाई घेरिसक्यो। खेलाँची नगरौं। बाँचौं। बचाऔं। सकिँदै औषधि रगत अभाव बढ्दै कोरोना नियन्त्रणमा ३७ अर्ब टेकु अस्पतालमा खोप अभियान आजदेखि पुनः हुँदै संक्रमण रोक्न पर्याप्त छैन पूर्वाधार अक्सिजन पर्याप्त, सिलिन्डर अभाव"
"खोप, खोप, खोप","जोरबिजोर र लकडाउन विकल्प होइनन्। विकल्प भनेको खोप हो। तर, यसमा हामी चुकिरहेका छौं। अहिलेको भेरियन्ट ओमिक्रोन मात्रै हो भन्ने अवस्था छैन। हामीकहाँ दुईवटै भेरियन्ट सक्रिय छन्, ओमिक्रोन र डेल्टा भेरियन्ट। पहिलो पटक कोरोना आउँदा हामी कसैलाई कुनै पनि ज्ञान थिएन। संसारभरि उत्पात मच्चाएको थियो। त्यो बेलामा हामीले घरभित्र लुकेर भए पनि बच्ने प्रयास गर्यौं। त्यसलाई लकडाउनको नाम दियौं। त्यसबेला हामीलाई कुन औषधिले काम गर्छ ? केले गर्दैन ? के खानुपर्छ ? केही थाहा थिएन। त्यसैले लकडाउन, हात धुने र मास्क लगाउने उपाय मात्र थियो। संसारभरि नै एक किसिमको डर त्रास थियो। त्यो जायज पनि थियो। त्यसपछि दुई स्तरमा काम हुन थाल्यो। पहिलो आएका बिरामीलाई हेर्ने, अस्पतालमा उपचार गर्ने गरी स्वास्थ्यकर्मीहरू लागे। दोस्रो, वैज्ञानिकहरू अनुसन्धान गरेर सूई बनाउनतिर लागे। त्यो सूई बनाउन लागेको थोरै अवधिमा सफलता हात पारे। त्यसपछि यो भाइरसले कस्तो व्यवहार गर्छ ? केके लक्षण देखाउँछ, केके जटिलता ल्याउँछ त भन्ने कुरामा जसरी नयाँ केस आउँदै गए। उनीहरू निको हुँदै गए। कोही निको भएनन् पनि। यी तथ्यका आधारमा थप अध्ययन पनि हुँदै गयो। धेरै औषधिमा अध्ययन भयो। एन्टिबडी बनाइयो। रेम्डिसिभिरहरू पनि आए। त्यसमा सबैभन्दा धेरै मृत्यु केमा देखियो भने जसलाई कोभिडको निमोनिया भयो। त्यो पनि सिकाइ भयो। अब त्यसको निदान पत्ता लागिसकेको छ। अब अहिलेको अवस्था त्योभन्दा नितान्त फरक छ। पहिले बच्ने उपाय दुईवटा मात्र थिए, एउटा घरभित्र बस, अर्को मास्क लगाऊ। साबुनपानीले हात धोऊ र दूरी पनि कायम गर। अब हामीसँग सूई पनि छ। यो अनुसन्धानबाट प्रमाणित भइसकेको कुरा हो। सूई जसले लगाइसकेको छ। तिनीहरूमा रोग धेरै गम्भीर हुन पाउँदैन, यो अनुसन्धानले देखाइसकेको छ। यो अवस्थामा मान्छेलाई दुई वटा कन्फ्युजन भयो। एउटा, मैले खोप लगाइसकें। मलाई केही हुँदैन भन्ने। यो गलत हो। खोप लगाइसकेका मान्छेलाई कोरोना नलाग्ने होइन। खोपले बनाएको एन्टिबडीले गर्दा भाइरस र मान्छेबीचको लडाइँमा मान्छेले जित्छ। भाइरस पराजित हुन्छ। उसले सतर्कता अपनाएन भने अर्कालाई सार्न सक्छ। तर, उसलाई धेरै असर गर्दैन। यसरी हेर्दा सूईले मान्छेलाई एक प्रकारले जीवनदान दियो। तर, अर्को समूहमा मान्छे यस्ता छन्, जसले सूई लगाएका छैनन्। लगाउन चाहिरहेका छैनन्। अटेरी गरिराखेका छन्। नेपालमा मात्र होइन, यो संसारभरि छ। त्यस्ता मान्छेलाई संक्रमण हुँदा अहिले पनि गम्भीर हुने डर छ। केही देशहरूले सूई अनिवार्य गरेका छन्। डेल्टा भेरियन्ट आएको बेला हाम्रो स्वास्थ्य प्रणालीले त्यसलाई धान्न सकेन। डेल्टाको समयमा निमोनिया बढी हुन्थ्यो। निमोनियालाई आईसीयू बेड र अक्सिजन चाहिने हुन्थ्यो। यो कसैले नचिताएजस्तो गरी आएकाले मृत्यु बढी भयो। तर, अहिलेको तथ्यांक हेर्दा संक्रमण दर संसारभरि नै पहिलेभन्दा बढेको छ। छिमेकी देश भारतमा पाँच हजारमा झरेको दैनिक संक्रमण तीन लाख पुगेको छ। नेपालमा दुई सयमा झरेको थियो। अहिले १० हजारभन्दा माथि छ। तर, यो अनुपातमा गम्भीर बिरामीको संख्या बढेको छैन। अनि अहिलेको सबै पोजेटिभ केस ओमिक्रोन होइन। मान्छेमा यो ओमिक्रोन त हो नि सामान्य छ भन्ने भ्रम छ, यसलाई चिर्न जरुरी छ। किनभने हामीले पीसीआर पोजेटिभ मात्र भनेका छौं, त्यो ओमिक्रोन हो कि, डेल्टा भनेर छुट्ट्याएका छैनौं। भारतमा दैनिक संक्रमणमध्ये हजारौंमा मात्रै ओमिक्रोन छ। बाँकी डेल्टा नै छ। यहाँ बुझ्नुपर्ने कुरा के हो भने जसलाई ओमिक्रोन भयो त्यो सामान्य भइहाल्यो। यसले तीव्र फैलाउँछ मात्रै। पाँच दिन रुघा लागेर ठिक भइहाल्छ। तर, डेल्टा त पहिले पनि थियो। जसले पहिले धेरैको ज्यान लिएको हो। अहिले किन यसले गम्भीर बनाएको छैन भने यो सूईको कारणले गर्दा हो। सूईले काम गरेर हो। अहिले जसले सूई लगाएको छ, उसलाई अप्ठ्यारो पारेको छैन। जसले लगाएको छैन, उसलाई ओमिक्रोन छ भने त ठीक होला। डेल्टा भयो भने गम्भीर हुन सक्छ। त्यसैले अहिले के भयो भने। जुन देशले ७० प्रतिशतमाथि जनतालाई खोप लगाइसक्यो। ऊ राजा जस्तो भयो। उसले सबै खुला गर्न थालिसक्यो। बेलायत, स्विडेनले सबै खुला गरेको छ। थाइल्यान्डले आगामी महिनादेखि खुला गर्ने भनेको छ। यसको एउटै कारण खोप हो। स्थानीय सरकारलाई परिचालन गरेर वडावडामा कोरोनाविरुद्ध खोप लगाउनुपर्छ। त्यसबाहेक, मास्क लगाउने र हात धुने नै उपयुक्त उपाय हुन्। नेपालमा पछिल्लो हप्तादेखि एउटा त्रास फैलिएको छ, सिटामोल पनि नपाउने। संक्रमणदर ह्वात्तै बढेको छ। शनिबार त मृत्यु पनि भयो। यसैले त्रास पनि बढाएको हो। त्यसैले अब हामीले खोप लगाउने वातावरण सहज बनाउनुपर्छ। लकडाउन, जोरबिजोर यी विकल्प होइनन्। यी पुराना भइसके। अहिलेको विकल्प भनेको खोप हो। तर, यसमा हामी चुकिरहेका छौं। कसरी चुकिरहेका छौं भने, हामीसँग खोप पर्याप्त हुँदा पनि लगाउने वातावरण बनाउन सकेनौं। जस्तोः अहिले काठमाडौंमा बुस्टर डोज दिने भनेर १९ ठाउँ तोकेको छ। त्यहाँ खोप लगाउनेको भीड थामिसक्नु छैन। धेरै मानिस लगाउनुभन्दा नलगाउनु जाति भनेर फर्कने अवस्था छ। यो सरकारको कमजोरी हो। यसलाई सहज बनाउनुपर्छ। जो जतिबेला गए पनि खोप लगाउनुपर्छ। केही देशले त फार्मेसीमै खोप दिइसकेका छन्। खोप लगाउन डाक्टरहरू नै चाहिन्छ भन्ने छैन। नर्सहरूले लगाउन सक्छन्। अनलाइन गर्न समस्या हुनेलाई रजिस्टरमै गरे पनि हुन्छ। सरकारको प्राथमिकता जसरी भए पनि आफ्ना नागरिकलाई खोप दिने हुनुपर्छ। विभिन्न कारणले खोप कार्यक्रम चुस्त हुन नसकेको हो। एउटा व्यवस्थापकीय कमजोरी, यसको पहिलो कारण संघीय सरकार हो। स्थानीय सरकारलाई अधिकार नदिइकन हुँदैन। ज्ञान, जनशक्ति संघीय सरकारसँग छ। तर, कार्यान्वयन गर्ने धरातलीय पूर्वाधारहरू भने स्थानीय सरकारसँग छ। त्यसैले स्थानीय सरकारलाई परिचालन गरेर वडावडामा कोरोनाविरुद्धको खोप लगाउनुपर्छ। यसरी मात्र खोप कार्यक्रम प्रभावकारी हुनसक्छ। त्यसबाहेक, मास्क लगाउने र हात धुने नै उपयुक्त उपाय हुन्। यो बाहेक अरू छैन। अब पहिले जस्तो कन्ट्र्याक ट्रेसिङ र लकडाउन गरेर केही हुनेवाला छैन। गम्भीर केस बढ्न थाल्यो भने सरकारले के गर्नुपर्छ भन्ने कुरा आउँछ। दोस्रो, लहरले भूकम्प नै ल्यायो। जुन पहिलो लहरमा थिएन। डेल्टाले किन भूकम्प ल्यायो भने उसले अक्सिजनको माग बढायो। आईसीयू र भेन्टिलेटरको माग बढायो। जुन हामीसँग पर्याप्त थिएन। त्यसैले धेरै मृत्यु भयो। त्यसबेला अनुसन्धान पनि आइसकेको थिएन, कुन औषधिले काम गर्छ भनेर। तर, यो लहरसम्म आइपुग्दा धेरै कुरा थाहा भइसकेको छ। एउटा स्टरहट, अर्को रगत पातलो गर्ने औषधि र अक्सिजन। यो तीनवटा कुरा भएको खण्डमा धेरै मान्छेलाई बचाउन सकिन्छ। सरकारले यसको पर्याप्ततामा ध्यान दिनुपर्छ। जति माग बढेपछि उपलब्ध गराउन सक्नेगरी तयारी गर्नुपर्छ। दोस्रो लहरपछि जिल्ला जिल्लामा अक्सिजन प्लान्टहरू स्थापना भएका छन्। अरू धेरै पूर्वाधार पनि बनेका छन्। यो सकारात्मक पक्ष हो। त्यसैले अब हामी धेरै आत्तिनुपर्ने अवस्था भने छैन। सञ्चारमाध्यमले पनि नागरिकमा त्रास मात्र फैलाउने काम गर्नु हँुदैन। सकारात्मक ऊर्जा भर्ने सन्देश पनि दिनुपर्छ। खोप लगाएको खण्डमा हामीलाई यो रोगले केही गर्न सक्दैन। तर, पनि जसलाई ओमिक्रोन भएको छ। उसलाई चाहिने माथिका औषधिहरू छन्, त्यसको जगेडा गरेर राख्नुपर्छ। त्यसका लागि सरकारले तुरुन्त तयारी थाल्नुपर्छ। नीति निर्माताहरू हामी नै जान्ने हौं भनेर व्यवस्थापनमा चुक्दा अहिले खोप सहज भएको छैन यसलाई सुधार गर्नुपर्छ। खाली विश्व स्वास्थ्य संगठनलाई तथ्यांंक देखाउन मात्र लागे। त्यसैले हाम्रोमा गम्भीरता र जवाफदेहिताको कमी छ। जस्तो ः स्थानीय सरकार भन्छन्, संघले हामीलाई सोधेन। हाम्रो मतलव गरेन। सूई त संघीय सरकारसँग छ। स्थानीय सरकारसँग त छैन। त्यसैले संघले प्रदेश र स्थानीय सरकारलाई चलायमान बनाउनुपर्छ। उनीहरूलाई भूमिका दिनुपर्छ। अर्को समस्या हाम्रो राजनीतिको पनि हो। सरकारमा भएको दललाई विपक्षीले असहयोग गर्ने परम्परा छ, त्यो एकदमै गलत हो। जनताका लागि सबै एकजुट हुनुपर्छ। सरकारले नागरिकका घरघरमा गएर खोप लगाई दिनुपर्छ। खोप नै सबैभन्दा प्रभावकारी औषधि हो भनेर धेरै अनुसन्धानले प्रमाणित गरिसकेका छन्। यसलाई सबै तहका सरकारले प्राथमिकतामा राख्नुपर्छ। खोप लगाउने बुथ बढाउनु पर्यो। शुल्क तिर्न सक्नेका लागि तिरेर लगाउने व्यवस्था पनि गर्नुपर्छ। कोही म लाइन बस्दिनँ, पैसा तिरेर लगाउँछु भन्यो भने उसले त्यो पनि पाउनुपर्छ। सरकारले सर्वसुलभ रूपमा सूईको व्यवस्थापन गर्नुपर्छ। निजी क्षेत्रलाई पनि लगाउन दिनुपर्छ। नागरिकले तोकिएको ठाउँमा गएर अनिवार्य सूई लगाउनुपर्छ। यहाँ ओमिक्रोन मात्र छैन। डेल्टा पनि छ। त्यसैले नागरिकले आफ्नो स्वास्थ्यको आफैं ख्याल गर्ने हो। कसैको भर परेर वा हल्लाको पछि लागेर हुँदैन। लकडाउन, जोरबिजोर गर्ने विषयमा मेरो जोड छैन। किनभने यो सम्भव नै छैन। त्यसैले प्रधानमन्त्रीले सुरुमा भनेकै कुरा दोहोर्याउँछु, खोप, खोप, खोप। त्रिवि चिकित्सा शास्त्र अध्ययन संस्थानका पूर्व डीन अग्रवाल वरिष्ठ हाड जोर्नी तथा नशारोग विशेषज्ञ हुन्।"
आगामी तीन दिन वर्षा र हिमपात हुने,"कााठमाडौं : हाल देशमा पश्चिमी न्यून चापीय प्रणालीको आंशिक प्रभाव रहेकोले देशभर आगामी तीन दिन हल्का वर्षा र हिमपातको सम्भावना रएको छ। आज देशभर आंशिकदेखि सामान्य बदली रहने मौसम पूर्वानुमान महाशाखाले जानकारी दिएको छ। मंगलबार देशको पहाडी भूभागमा आंशिकदेखि सामान्यतया बदली रहने र बाँकी भूभागमा आंशिक बदली रहने छ। देशको पहाडी भूभागका थोरै स्थानमा हल्का वर्षाको संभावना रहेको र उच्च पहाडी तथा हिमाली भूभागका थोरै स्थानमा हल्का हिमपातको संभावना रहेको महाशाखाले जनाएको छ। बुधबार पनि देशको पहाडी भूभागका थोरै स्थानहरुमा हल्का वर्षा र उच्च पहाडी तथा हिमाली भूभागका केही स्थानहरुमा हल्का हिमपातको संभावना रहेको छ। बिहीबार दिउँसो प्रदेश १, बाग्मती, गण्डकी तथा लुम्बिनी प्रदेशको पहाडी भूभागमा आंशिकदेखि सामान्यतया बदली रही बाँकी प्रदेशको पहाडी भूभागमा आंशिक बदली रहने छ। देशको पहाडी भूभागका थोरै स्थानहरुमा हल्का वर्षाको संभावना रहेको र देशका उच्च पहाडी तथा हिमाली भूभागका केही स्थानहरुमा हल्का हिमपातको संभावना रहेको महाशाखाले जानकारी दिएको छ। वर्षा र हिमपातको सम्भावना हुनुका कारण चिसोबाट बच्न र त्यसको प्रभावबाट जोगिन आवश्यक सुरक्षा तथा सतर्कता अपनाउन महाशाखाले अनुरोध गरेको छ।"
रुसले युक्रेनमाथि हमला गर्न सक्ने भन्दै ८ हजार बढी अमेरिकी सेना हाई अर्लटमा,"लण्डन : रुसले युक्रेनमा आक्रमणको तयारी गरेको भन्दै अमेरिकाले ८ हजार ५ सय सैनिकलाई तयारी अवस्थामा राखेको छ। रुसले आक्रमण गरी युक्रेन कब्जा गर्ने तयारी गरेको दावी गर्दै त्यस्को प्रतिकार गर्न अमेरिकाले आफ्ना ८ हजार ५ सय अमेरिकी सेनालाई तयारी अवस्थामा राखेको बीबीसीमा समाचार छ। रुसले युक्रेन नजिक झण्डै एक लाखको संख्यामा आफ्ना सैनिकहरु तैनाथी अवस्थामा राखेको छ। रुस र युक्रेनबीच जुनसुकै बेला युद्ध हुन सक्ने खतरा बढेको छ। रुसी सैनिकले युक्रेनमाथि आक्रमण थाले त्यसको प्रतिकार गर्न अमेरिकी सेना खटिने छन्। अमेरिकी राष्ट्रपति जो बाइडेनले रुसले युक्रेनमाथि गर्ने सम्भावित हमला र पछिल्लो अवस्थाका बारेमा युरोपेली मुलुकका अधिकारीहरुसँग सोमबार बिहान छलफल गरेका छन्। भिडियो कन्फरेन्सबाट भएको उक्त छलफलमा अमेरिका र युरोपेली मुलुकहरुले रुस विरुद्ध साझा रणनीति बनाउने विषयमा सहमत भएका छन्। युक्रेनका सरकारी वेवसाइटमा व्यापक साइबर हमला, ह्याकरले ४ सय मिलियन डलर चोरेको खुलासा युक्रेनका कारण जर्मनीका नौसेना प्रमुखद्वारा राजीनामा कर्मचारीलाई युक्रेन छोड्न अमेरिकाको आदेश"
रगत अभाव बढ्दै,"काठमाडौं : कोभिड महामारीमा रगतको अभाव देखिएको छ। नेपाल रेडक्रस सोसाइटीअन्तर्गत केन्द्रीय रक्तसञ्चार सेवा केन्द्रमा रगतको खाँचो बढ्दै गएको छ। समुदायमा कोभिड फैलिएसँगै रगत संकलनमा पनि कमी आएको छ। अर्कोतिर बुस्टर डोज लगाइरहेकाले पनि संकलन प्रभावित भएको छ। कोभिड समुदायसम्म फैलिएको र खोपका कारण रगत संकलन प्रभावित भएको केन्द्रका कार्यकारी निर्देशक दिव्यराज पौडेल बताउँछन्। उनका अनुसार खोप लगाएको १४ दिनसम्म साइडइफेक्ट हुन सक्ने हुँदा रगत संलकन गर्न हुँदैन। केन्द्रका अनुसार दैनिक २ सय प्वाइन्ट रगतको माग छ। त्यस हिसाबले कम्तीमा दैनिक १ सय प्वाइन्ट संकलन हुनैपर्छ। तर, त्यसको आधा मात्रै संकलन भइरहेको पौडेलको भनाइ छ। काठमाडौंमा मात्रै थालेसिमिया (अपुष्ट रगत)लगायत क्यान्सर, डाइलासिस, प्रसूतिलगायतका दीर्घ रोगका लागि कम्तीमा १ सय प्वाइन्ट रगत आपूर्ति हुनैपर्छ। थालेसिमियाको मात्रै ७० प्वाइन्ट रगत सातामा आपूर्ति हुन्छ। रक्तसञ्चार केन्द्र र कान्तिबाल अस्पतालसँग सातामा ४० प्वाइन्ट रगत थालेसिमिया भएका बालबालिकालाई दिनै पर्ने सम्झौता छ। थालेसिमियामा ३० जना प्रौढ बिरामीका लागि रगत आपूर्ति हुनुपर्छ। यो रगतमा पनि गत सातादेखि समस्या भएको केन्द्रले जनाएको छ। शनिबार शिविर गरेर आइतबार दिनुपर्ने थियो तर मंगलबार मात्रै परिपूर्ति गर्न सकेको केन्द्रले जनाएको छ। यो साता भने बालबालिकाका लागि जसैतसै म्यानेज भएको तर प्रौढलाई परिपूर्ति गर्न गाह्रो भएको केन्द्रका कार्यकारी निर्देशक पौडेलले जानकारी दिए। उनले अस्पतालमा रगतको माग नघटेकाले संकलनमा कमी आएका कारण समस्या भएको बताए। दिनेको संख्या घटेको छ। तर, लिनेका संख्या घटेको छैन, उनले भने, अप्ठ्यारो परिस्थिति आइरहेको छ। मागभन्दा आधा मात्रै संकलन भइरहेकाले उनले बताए। काठमाडौं बाहिर पनि रगतको संकलन घटेको छ। धरान, विराटनगर, चितवनमा संकलनमा कमी आएको केन्द्रका कार्यकारी निर्देशक पौडेलले जानकारी दिए। पूर्व र मध्य नेपालमा रगतदान शिविरहरू पनि स्थगित भइरहेका छन्। पश्चिमको पोखरा, नेपालगन्ज र धनगढीमा भने अहिलेसम्म प्रभावित नभए पनि विस्तारै कोभिडको संक्रमण देशव्यापी भएकाले त्यता पनि प्रतिकूलता हुन सक्ने देखिन्छ। उनले रगत अभाव बढ्दै गएकाले रक्तदान गर्न पनि आह्वान गरेका छन्। रक्तदान सुरक्षित छ। रगतबाट कोभिड सर्दैन। त्यो सुखद कुरा हो, उनले भने, त्यसकारण सुरक्षित उपाय अबलम्बन गरेर रक्तदान गरौं। उनले केन्द्रले रक्तदानको सुरक्षित उपाय अवलम्ब गरेको बताए। संकलन मापदण्ड नै बनाएर सुरक्षित उपाय अपनाइएकाले निर्धक्क रक्तदान गर्न उनले आग्रह गरे। भीड कम गर्ने, पालोअनुसार सानो शिविरलाई प्रशय दिने काम गरिरहेका छौं, उनले भने। उनले खोप लगाउनुपूर्व नै रगत दान गरिदिएमा कमी हुनबाट रोकिने बताए। खोप लगाउँदै हुनुपर्छ, खोप लगाउनुपूर्व रगतदान गर्नुहोस् भन्ने सन्देश पनि प्रभाव गरेका छौं, उनले भने। राजनीतिक दलहरूलाई पनि संगठन परिचालन गरेर रक्तदान गरिदिन आग्रह गरिदिएको उनले बताए। पहिला रगतदान गरेका ३ हजार जना मोबाइलबाट एसएमएस गरेर रक्तदान गर्न केन्द्रले आह्वान गरेको छ। नेपालको ७३ जिल्लाका १ सय १६ स्थानमा रक्त सञ्चार सेवा केन्द्र तथा एकाइहरूमार्फत रेडक्रसले सेवा सञ्चालन गरिरहेको छ। काठमाडौंको केन्द्रीय रक्तसञ्चार सेवालगायत विराटनगर, पोखरा, नेपालगन्ज र चितवन गरी चारवटा क्षेत्रीय रक्तसञ्चार सेवा २२ वटा जिल्लास्तरीय एकाइ, ४७ जिल्लाका आकस्मिक रक्तसञ्चार सेवा र ३८ वटा अस्पतालका रक्तसञ्चार सेवा एकाइबाट अहिले रक्तसञ्चार सेवा सञ्चालनमा छ। त्यस्तै, अहिले चितवनमा रगतको चरम अभाव छ। धेरै जिल्लाबाट बिरामी आउने भएकाले जिल्लामा रगतको माग बढी छ। तर, रगत दिने दाता शून्य जस्तै छन्। जटिल अवस्थाका बिरामीलाई झनै समस्या छ। भरतपुरको बीपी क्यान्सर अस्पतालका कन्सलटेन्ट क्यान्सर सर्जन डा अनिल विक्रम कार्कीले रगतको अभावमा शल्यक्रिया कम हुने गरेको बताए। क्यान्सर जटिल समस्याका भएकाले ढिलाइ गर्न मिल्दैन। तर, रगतको अभावले यस्तो समस्या देखिएको छ, उनले भने, जुन हिसाबले सर्जरी गर्नुपर्ने हो, त्यो अनुपातमा गर्न सकेका छैनौं। दाङबाट श्रीमतीको औषधि गराउन आएका मनिराम चौधरी रगतको खोजीमा १० दिनअघिदेखि भरतपुर अस्पताल परिसरस्थित नेपाल रेडक्रस सोसाइटीको क्षेत्रीय रक्तसञ्चार केन्द्र भौतारिरहेका भेटिन्छन्। उनी अस्पतालमा कम, रगतको खोजीमा बढी दौडधुप गर्छन्। १२ युनिट रगत चढाइसकेका उनले अझै नपुगेपछि चिन्तित छन्। रक्तसञ्चारमा रगत संकलन भएर कहीँबाट आउँछ कि भनी कुरेर बस्छन्। मानिसको नम्बर खोजेर हात जोडीजोडी रगत माग्न परेको छ,। एक्लै दौडिरहेको छु तर रगत छैन। रुपन्देहीका मुकेश यादव पनि ५५ वर्षीया आमालाई अस्पतालको बेडमा छोडेर रक्तसञ्चार केद्रमा ४ घण्टादेखि रगत पर्खिरहेका थिए। रगत पाइन्छ कि पाइँदैन थाहा छैन। धेरै धाउन परिरहेको छ, उनले पीडा सुनाए, रगत आयो भनेर सोध्न आउन जान मात्रै ४ सयभन्दा बढी त भाडामा मात्रै सकिन्छ। अन्ततः खाली हात फर्किनुपर्छ। कोरोना संक्रमणले दाता नजुट्दा रगतको अभाव भएको हो। कोरोना संक्रमण बढेपछि रक्तदान कार्यक्रम हुन सकेको छैन। कोभिडको डरले रगत संकलन कार्यक्रम प्रभावित भएको छ। भरतपुरको रक्तसञ्चार केन्द्रलाई रगतको व्यवस्थापन गर्न हम्मेहम्मे परेको छ। समुदायमा कोरोना महामारी फैलिएको देखिएको अवस्थाले रक्त संकलन हुन नसक्दा रगतको ठूलो अभाव भएको क्षेत्रीय रक्तसञ्चार केन्द्र भरतपुरका प्रमुख रमेशकान्त पौडेलले बताए। उपचारका लागि रगत लिन आउनुहुन्छ। बिरामीका आफन्तसँग पनि दाता छैनन्। हाम्रो सम्पर्कमा हुनुभएका दाताहरू बोलाए पनि त्यसले धानेन, उनले भने, अहिले आकस्मिक दाता बोलाएर व्यवस्थापन गरेका छौं। रक्तदान कार्यक्रम भयो भने यसको समस्या समाधान हुन्छ। कोरोनाको डरले चितवनमा गत सातादेखि रगत संकलन हुन सकेको छैन। जहाँ छैन रगत अभाव बागमतीमा कोभिडको दोस्रो लहरका बेलाजस्तो रगत अभाव नरहेको रक्त सञ्चाल केन्द्र हेटौंडाले जनाएको छ। कोभिडको तेस्रो लहरमा प्लाज्मा दिनुपर्ने बिरामी खासै आएका छैनन्। त्यसैले रगतको काम बढेको छैन, केन्द्रका प्रमुख टंक दाहाल भन्छन्, नियमित रगत संकलन र वितरण भइरहेको छ। उनका अनुसार रक्त सञ्चार केन्द्र हेटौंडाबाट दैनिक १० युनिट रगत वितरण भइरहेको छ। हामीले पुसमा साढे तीन सय युनिट रगत जम्मा गर्यौं। त्यही रगत बाँकी रहेकाले रक्त संकलन कार्यक्रमहरू पनि आयोजना गरिएको छैन, उनी भन्छन्। लुम्बिनी प्रदेशमा रगतको सबैभन्दा बढी खपत रुपन्देहीमा हुँदै आएको छ। रक्तसञ्चार केन्द्र बुटवलले मात्रै वार्षिक ३६ हजार युनिट रगत बिरामीलाई दिने गरेको छ। नियमित रक्तदाता संघका अध्यक्ष कृष्ण चौहान क्षेत्रीका अनुसार लुम्बिनी प्रदेशमै रगतको अभाव छैन। कोरोना महामारीका कारण रक्तदान कार्यक्रम घटे पनि आकस्मिक रक्तदान निरन्तर भइरहेको चौहानको भनाइ छ। रुपन्देहीपछि बाँकेमा धेरै रगत खपत हुन्छ। प्रदेश १ मा पनि रगत अभाव नरहेको जनाइएको छ। प्लाज्मा नगर्नु भन्ने आदेश आएकाले हालसम्म रगतको अभाव नदेखिएको प्रदेश सरकारका अधिकारी बताउँछन्। रक्तसञ्चार केन्द्रले आवश्यकताअनुसार तयारी अवस्थामा राखेर पनि रगतको अभाव हुन नदिएको जनाइएको छ।"
"रक्तदान महादान, अभाव हुन नदिऔं","ब्लड बैंकका जननी चाल्र्स रिचार्ड ड्य्रुले भनेका थिए, म रगत हुँ, रगत म हो। अर्थात्, जीवनको सार्थकता नै रगतमा छ। जीवन तबसम्म रहन्छ, जबसम्म रक्तसञ्चार भइरहन्छ। त्यसैले जीवनमरणका चरणमा अपरिहार्य मानिन्छ रगत। संसारभरि यसको व्यापार हुन्न। भनिन्छ, रक्तदान जीवनदान। र, मृत्युको मुखबाट धेरैलाई फर्काउने मनकारी रक्तदाता विश्वभरि धेरै छन्। तैपनि महामारी, ठूला विपत्ति र एकैचोटि धेरै बिरामी हुने परिस्थितिमा यसको जगेडा असन्तुलित हुन पुग्छ। देशमा अहिले त्यस्तैखाले समस्या देखा परेको छ। कोभिडका बिरामी बढ्ने क्रमसँगै रगत अभाव सिर्जना हुँदै गएको छ। संकटका घडीमा धेरै वस्तु अभाव भएझैं ब्लड बैंकमा रगत पनि नपाइएको वा अपुग भएको खबर सुनिन थालेका छन्। रगतको अभाव हुँदा दुर्घटनाका घाइते, रक्तस्राव भएका व्यक्ति, प्रसूति, मुटु, क्यान्सर तथा मिर्गौलाका बिरामीलाई गाह्रो पर्छ। थालसेमिया, हेमोफिलियामा समस्या पर्छ, आकस्मिक शल्यक्रिया प्रभावित हुन्छ। यी स्वास्थ्य समस्या भएका व्यक्तिले समयमै रगत नपाए ज्यानै जोखिममा पर्ने खतरा हुन्छ। कोभिडकै बिरामी गम्भीर अवस्थामा पुगे रगत चाहिन्छ। रगत अभावको पूर्ति गर्ने आधुनिक चिकित्सा प्रणालीमा अर्को विकल्प अहिलेसम्म पत्ता लागेको छैन। रगत चाहिएमा रक्त समूह मिल्ने अर्को व्यक्तिको शरीरबाट निकालेर दिनुपर्छ। रगत दान नगर्दैमा शरीरमा धेरै रगत हुँदैन, न त दान गरेर यो सकिन्छ। एक पटकमा ३५० मिलिलिटर रगत दान गर्न पाइन्छ। त्यो रगत ३४ सातासम्म सुरक्षित राख्न सकिन्छ। आवश्यक परेको व्यक्तिले लैजान्छन्। रक्तदाताको शरीरलाई कुनै हानि हुँदैन। रक्तदानको २४ घण्टाभित्र शरीरको तरल भागले दान गरेको रगतको परिपूर्ति गरिसक्छ। कम्तीमा १८ देखि ६० वर्षसम्मका ४५ किलोग्राम तौल भएका, कुनै दीर्घरोग नभएका र स्वस्थ सबै व्यक्तिले रगत दान गर्न सक्छन्। एक पटक रगत दिएपछि अर्को तीन महिनामा पुनः दिन सकिन्छ। शरीरमा पुरानो रगत क्षय हुने र नयाँ बन्ने प्रक्रिया निरन्तर चलिरहन्छ। हामीले बुझ्नुपर्ने कुरा यही हो, त्यत्तिकै नष्ट हुने रगत नै दान गर्ने हो। रगतदानबाट कसैको ज्यान जोगिन्छ वा उसले नयाँ जीवन पाउँछ भने किन नदिने ? अहिले पनि समाजमा रगत दिँदा कमजोर भइन्छ भन्ने भ्रम छ। युवा, त्यसमा पनि शिक्षित वर्ग त्यस्तो भ्रम पालेर बसेका छन्। जीवनभर रगत नदिने जमात ठूलो छ। देशका केही जिल्लामा युवा, विद्यार्थी, सहकारी, मिडियालगायतले हरेक तीन तीन महिनामा रक्तदानको शृंखला नै सुरु गरिरहेका छन्। यो अभ्यास देशैभरि गर्न सकिन्छ। यस्तो अभियान सञ्चालन गर्न न कुनै बजेटको आवश्यकता पर्छ, न धेरै जनशक्तिको नै। रक्तदानबाट व्यक्तिलाई दोहोरो फाइदा हुन्छ। पहिलो फाइदा रक्तदान गर्नेलाई हुन्छ। शरीरमा नष्ट भएर जाने रगत दान गर्दा शरीर स्फूर्त हुन्छ। रक्तदान नगर्नेको तुलनामा रक्तदान गर्ने व्यक्ति शारीरिक रूपले पनि स्वस्थ रहने अध्ययनले देखाएका छन्। दोस्रो फाइदा आवश्यक परेको व्यक्तिलाई हुन्छ। रगतदानबाट रोगीले नयाँ जीवन पाउँछ। रक्तदान नै संसारको सबैभन्दा ठूलो धर्म र सेवा हो। त्यसैले रक्तदानलाई महादान भनिन्छ। रगतको अभाव हुन नदिन समाजसेवाको पवित्र उद्देश्य भएका व्यक्ति र सामाजिक संघसंस्थाले रेडक्रससँग सहकार्य गरेर हरेक तीन तीन महिनामा रगत दिने बानीको विकास गर्नुपर्छ। यसो हुन सकेमा हरेक संकटको घडीमा रगतको अभाव झेल्नुपर्ने अवस्था आउँदैन। रगत अभावको बेलामा रक्तदान गर्ने होइन कि, नियमित रूपमा रक्तदानको बानी बसाउन सकेमा कहिल्यैै रक्तदानको अभाव हुँदैन। अहिलेको परिस्थितिमा हरेक नागरिकले सोच्ने विषय हो यो। हामीले अरूलाई दियौं भने मात्र आफूलाई चाहिँदा अरूबाट पाउन सकिन्छ। अभाव हटाउने उपाय यही हो।"
कोरोना नियन्त्रणमा ३७ अर्ब,"काठमाडौं : सरकारले कोभिड१९ महामारी सुरु भएदेखि स्वास्थ्य क्षेत्रलाई उच्च प्राथमिकतामा राखेको छ। अर्थमन्त्री जनार्दन शर्माले चालू आवका लागि गत भदौ २५ गते प्रतिस्थापन विधेयकमार्फत १६ खर्ब ३२ अर्ब ३ करोड रुपैयाँबराबरको बजेट ल्याएका थिए। स्वास्थ्य तथा जनसंख्या मन्त्रालयगत (वित्तीय व्यवस्थासहित) बजेट १ खर्ब ३३ अर्ब १ करोड रुपैयाँ तोकिएको थियो। यसअन्तर्गत संघमा १ खर्ब ९७ करोड ४ लाख रुपैयाँ, प्रदेश तहमा ६ अर्ब ३३ करोड ७८ लाख र स्थानीय तहमार्फत २५ अर्ब ६९ करोड ७६ लाख रुपैयाँ विनियोजन गरिएको थियो। कोरोना भाइरस रोकथाम तथा नियन्त्रण गर्न सरकारले ३७ अर्ब ५३ करोड विनियोजन गरेको छ। तत्कालीन अर्थमन्त्री विष्णु पौडेलले खोप खरिद व्यवस्थापनमा २६ अर्ब ७५ करोड छुट्याएका थिए। अर्थमन्त्री शर्माले त्यसमा ५ अर्ब थपेका थिए। सरकारले कोभिडविरुद्ध खोप खरिदमा मात्रै ३१ अर्ब ३१ करोड ४५ लाख रुपैयाँ बजेट छुट्ट्यायो। अर्थ मन्त्रालयको बजेट महाशाखाका अनुसार स्वास्थ्य तथा जनसंख्या मन्त्रालयले खोप खरिदमा ६ अर्ब ८ करोड ८८ लाख रुपैयाँ खर्च गरेको छ। यो संघ, प्रदेश तथा स्थानीय तहका लागि भएको खरिद हो। उक्त शीर्षकमा अब २५ अर्ब २२ करोड ५६ लाख रुपैयाँ बजेट खर्च गर्न बाँकी रहेको मन्त्रालयले जनाएको छ। उक्त खोपका लागि मात्रै सरकारको तर्फबाट बाहेक दार्त निकायबाट पनि १० अर्ब रुपैयाँको खोप खरिदमा खर्च भइसकेको छ। तर, हिसाबमा भने शोधभर्ना देखाएको छ। सरकारले आम नागरिकलाई खोपको पहुँच पुर्याउन सक्दो कोसिस गरिरहेको छ, स्वास्थ्य मन्त्रालय स्रोतले भन्यो। खोप सबै नागरिकलाई दिन बजेट खर्चमा जोड दिइएको अर्थ मन्त्रालयका प्रवक्ता रितेशकुमार शाक्य बताउँछन्। उनका अनुसार कोभिड लक्षित कार्यक्रमहरू धमाधम भइरहेका छन्। अक्सिजन प्लान्ट उपलब्धदेखि अस्पतालको पहुँचमा खर्च भइरहेको देखिन्छ, प्रवक्ता शाक्य भन्छन्। बजेट वक्तव्यमार्फत योग्य सबै नेपालीलाई यथाशक्य छिटो निःशुल्क खोप उपलब्ध गराउन आपूर्तिको सुनिश्चिततासहित स्रोतको प्रवन्ध मिलाउने भनिएको थियो। कोभिड महामारीबाट नागरिकलाई सुरक्षित प्रत्याभूति गराउन सरकारले चालू आवमा यसलाई प्रमुख कार्यक्रममा समेटेको छ। कोभिड१९ महामारीबाट नागरिकको जीवनरक्षा गर्ने र शिथिल बनेको अर्थतन्त्रलाई पुनरुत्थान गरी चलायमान बनाउन यसलाई सरकारले उच्च प्राथमिकतामा राखेको हो। कोभिड१९ संक्रमण रोकथाम, नियन्त्रण र उपचारका लागि स्रोतको कमी हुन नदिन सरकार प्रतिबद्ध गरेको छ। खोप व्यवस्थापनका लागि वैदेशिक स्रोतका अतिरिक्त आन्तरिक स्रोतसमेत परिचालन गर्ने प्रवन्ध गरेको छ। रोकथाम, नियन्त्रण, उपचार र खोपको सुनिश्चितताका लागि बजेट अभाव हुन दिइने भनेको थियो। तर, भनेअनुसारको अझै समयमा यथेष्ट उपचार हुन सकेको छैन। सरकारले कोभिडबाट संक्रमित बिरामीको उपचारमा अक्सिजनको कमी हुन नदिन अक्सिजन प्लान्ट, सिलिन्डर र तरल अक्सिजन ढुवानी र भण्डारण गर्ने ट्यांक खरिद गर्न आवश्यक बजेट व्यवस्था गने भन्यो। तर, यसको अभाव खट्किएकै छ। एक सय शड्ढयाभन्दा बढी क्षमताका सबै अस्पतालमा अनिवार्य रूपमा आफ्नै अक्सिजन प्लान्ट जडान गर्नुपर्ने व्यवस्थासमेत गरेको थियो। सामुदायिक तथा निजी अस्पतालले अक्सिजन प्लान्ट जडान गरेमा लागतको ५० प्रतिशत पुँजीगत अनुदान दिने भनिएको थियो। कोभिड महामारी अवधिभर अक्सिजन उत्पादन गर्दा लाग्ने विद्युत् महसुलमा समेत ५० प्रतिशत छुट दिने व्यवस्था गरेको थियो। कोभिडका बिरामीको उपचारका लागि आवश्यक पर्ने आईसीयू, एचडीयू, भेन्टिलेटर, टेस्ट किट्सलगायतका आवश्यक उपकरण खरिद गर्न ४ अर्ब रुपैयाँ विनियोजन गरेको थियो। उपचार सेवामा जनशक्तिको अभाव हुन नदिन सेवा निवृत्त तथा इन्टर्नसीपमा रहेका चिकित्सक, नर्स तथा स्वास्थ्यकर्मीलाई ५० प्रतिशत जोखिम भत्ता र तलब पाउने गरी एक वर्षको सेवा करारमा लिई अस्पतालमा खटाउने व्यवस्था मिलाएको थियो। सरकारले कार्यगत खर्च १ खर्ब ४६ अर्ब ७२ करोड ९३ लाख रुपैयाँ हुने अनुमान गरेको छ। यसअन्तर्गत संघमार्फत १ खर्ब १३ अर्ब २४ करोड ९० लाख, प्रदेशमार्फत ६ अर्ब ३३ करोड ७८ लाख र स्थानीय तहमार्फत २७ अर्ब १४ करोड २५ लाख रुपैयाँ कार्यगत व्ययको अनुमान गरेको छ।"
सकिँदै औषधि,"काठमाडौं:कोरोना संक्रमण तीव्र गतिमा फैलिएर संक्रमितको संख्या दैनिक बढ्दै छ। अस्पतालका शड्ढया भरिँदैछन्। औषधि आवश्यक पर्ने बिरामी धेरै छन्। तर, यस्तो अवस्थामा पनि कोरोना संक्रमितलाई आवश्यक पर्ने औषधि पर्याप्त छैन। यसअघिका औषधि अभावले पारेको समस्याले सरकार अझै सचेत नभएको प्रष्ट देखिएको स्वास्थ्यविज्ञकै आरोप छ। कोभिड१९ फैलिएको दुई वर्ष पुग्न लाग्दा पनि नियन्त्रणका लागि भएका प्रयासहरू पर्याप्त नभएको पाइयो, डा भोला रिजाल भन्छन्। उनले सरकारलाई व्यग्य गर्दै भने, छेपारोले राति जाडोमा कठ्यांग्रिएपछि भोलि घरबनाउँछु भन्छ अर्को, दिन घाम ताप्छबिर्सन्छ। अहिले सरकारको ताल यस्तै छ। औषधिको जोहो देखिएन। डाक्टर रिजालका अनुसार दक्ष जनशक्ति र पर्याप्त सुरक्षाका सामग्री नहुँदा कोभिडले देश शिथिल भएको छ। उनी भन्छन्, भ्याक्सिन छ सिरिञ्ज छैन, यो जलवन्त उदाहरण हो, सरकारको तयारी कस्तो छ भनेर। डाक्टर रिजालका अनुसार यस अम्रिकोनले निमोनिया हुने संभावना कम छ। उनले भने, यसअघिका भेरियन्टमा निमोनिया हुने संभावना धेरै थियो जसका कारण धेरै ज्यान पनि गुमाए तर, यसमा निमोनिया हुने संभावना न्यून भएकाले खतरा कम छ तर सचेत भने हुनुपर्छ। उनी सुझाव दिँदै भन्छन्, सिटामोलसम्म छैन, हाम्रोमा खोप दिन सिरिञ्ज छैन, औषधि प्रायः चाहिँदैन, केबल जोगिएर बस्ने हो। डाक्टर ढुण्डी पौडेल अस्पतालमा नै औषधि अभाव हुनु दुःखद भएको बताउँछन्। उनले भने, छोटो समयमा धेरै मानिसमा पोजेटिभ भएका छन्, आवश्यक औषधिको जताततै अभाव नै अभाव छ। कोहलपुर मेडिकल कलेज विभागीय प्रमुखसमेत रहेका पौडेलले औषधिका विषयमा सरकार गम्भीर बन्नुपर्ने बताए। हेल्पिङ एन्ड कम्युनिटी अस्पतालका डाक्टर गणेश गौतमले पछिल्लो समय रुघाखोकी भनेर बसेकाहरू भ्याक्सिन लगाएको कारण जटिल समस्या नदेखिएको बताउँछन्। उनले भने, नमर्ने पनि होइन मृत्युदर बढेर गएको छ। सरकारले जुन किसिमले तयारी गर्नुपर्ने थियो त्यो सकेन। औषधि र खोपको तयारी राम्रो भए धेरैलाई बचाउन सकिन्छ। हेम्स अस्पतालका डाक्टर अर्जुन कार्की कोभिड रोक्न सर्वप्रथम भ्याक्सिन सबैले लगाउनुपर्ने बताउँछन्। भन्छन्, खोपमा ध्यान दिनुपर्छ, औषधिको पर्याप्त जोहो हुनुपर्छ। स्वास्थ्य तथा जनसंख्या मन्त्रालयका रोग नियन्त्रण महाशाखा प्रमुख डाक्टर कृष्ण पौडेल पनि सरकार औषधिको तयारीमा चुकेको बताउँछन्।"
