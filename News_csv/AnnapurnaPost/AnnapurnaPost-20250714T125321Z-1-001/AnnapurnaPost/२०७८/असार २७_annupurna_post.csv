शीर्षक,विवरण
जसपा खारेजको माग गर्दै सर्वोच्चमा रिट,"काठमाडौं : सर्वोच्च अदालतमा जनता समाजवादी पार्टी (जसपा) खारेज गर्न आदेशको माग गर्दै रिट निवेदन दायर गरिएको छ। निर्वाचन आयोग र जसपालाई विपक्षी राजपाका तत्कालीन उपाध्यक्ष राजकुमार थापाको तर्फबाट अधिवक्ता हृदयराज मिश्रले आइतबार दायर गरेको रिट निवेदनमा जसपालाई खारेज गर्न माग गरिएको हो। तत्कालीन राष्ट्रिय जनता पार्टी (राजपा) र समाजवादी पार्टी नेपालबीचको एकीकरण संविधान र कानूनी रुपमा अवैधानिक भएको र कार्यसमितिमा ३३ प्रतिशत महिला पनि नभएको रिट निवेदनमा छ। रिट निवेदनमा मुद्दाको अन्तिम टुङ्गो नलागेसम्म जसपाको राजनीतिक क्रियाकलाप, सदस्य हेरफेर तथा अन्य सबै काम कारवाही यथास्थितिमा राख्न र राजनीतिक गतिविधिको सिलसिलामा हुने निर्णय समेत रोक्न आदेशको माग गरिएको छ।"
विप्लवका कार्यकर्ता चन्दा असुलीमा पक्राउ,पोखरा : नेत्रविक्रम चन्द विप्लव स्वयं शान्तिपूर्ण राजनीतिमा आइसक्दा पनि उनका कार्यकर्ता भने अझै धाकधम्की दिएर चन्दा असुली गरेको भेटिएका छन्। विप्लव नेतृत्वको नेपाल कम्युनिस्ट पार्टी (नेकपा) का वैकल्पिक केन्द्रीय सदस्य प्रकाश बास्तोला बमले उडाइदिने धम्की दिएर चन्दा असुलमी सक्रिय रहेको आरोपमा पक्राउ परेका छन्। कास्कीको रुपा गाउँपालिका ३ टाकन्जाका २६ वर्षे बास्तोला शनिबार पोखराबाट पक्राउ परेका हुन्। बास्तोलालाई आपराधिक लाभ सम्बन्धी मुद्दामा जिल्ला अदालतबाट आइतबार अनुमति लिई हिरासतमा राखी अनुसन्धान गराइने कास्की प्रहरी प्रवक्ता डीएसपी सुवास हमालले जानकारी दिए। उनकै भनाइमा बास्तोलाले चन्दा असुलीका लागि धाकधम्की दिएका थुप्रै उजुरी परेका थिए। बास्तोला पटकपटक चन्दा असुलीमा परेका व्यक्ति हुन्।
एमाले एकता कार्यदलले गर्यो १० बुँदे सहमति : सरकारको सम्बन्धमा पार्टी निर्णयअनुसार अगाडि बढ्ने,"काठमाडौं : नेकपा (एमाले) एकता कार्यदलले १० बुँदे सहमति गरेको छ । आइतबार १३ घण्टासम्म भएको छलफलपछि एमाले एकता कार्यदलले पार्टी एकताका लागि १० बुँदे सहमति गरेको नेता भीम रावलले जानकारी दिए । पार्टी प्रवक्ता प्रदीप ज्ञवालीका अनुसार पार्टीलाई २०७५ जेठ ३ गतेको केन्द्रीय कमिटीको पुर्नगठन गर्ने, सर्वोच्चको फैसला अनुसार त्यसपछि भएका पार्टीका कामकारवाही बदर गर्ने, नेकपामा रहँदा स्थायी र केन्द्रीय कमिटीमा रहेका नेताको जिम्मेवारीलाई यथावत राख्ने, महत्वपूर्ण योगदान गर्नेलाई केन्द्रीय कमिटीमा मनोनयन गर्ने, पार्टी एकताको मर्म र भावना अनुसार अगाडि बढ्ने सहमति कार्यदलले गरेको हो । त्यसैगरी कार्यदलले सदस्यता नविकरणका लागि कार्यदल गठनको निर्णयसमेत गरेको छ । सबै निर्णय अनुमोदनका लागि लगिने प्रवक्ता ज्ञवालीले बताएका छन् । यस्तो छ १० बुँदे सहमति केही समययता पार्टीका आन्तरिक अन्तरविरोधहरु पार्टीको दायराभन्दा बाहिर पुगेका छन् र कतिपय सन्दर्भमा कटुतापूर्ण तथा एकअर्काप्रति निषेधात्मक बन्दै गएका छन् । यस्ता अन्तरविरोधलाई पार्टी भित्रै विधिसम्मत ढंगले समाधान गर्दै अघि बढ्न हामी सहमत भएका छौँ । पार्टीका सबै तहका कमिटी, निकाय र जनसंगठनहरु नवौ राष्ट्रिय महाधिवेशनबाट पारित राजनीतिक कार्यदिशा र विधानको व्यवस्था बमोजिम नेपाल कम्युनिस्ट पार्टी (नेकपा) गठन हुनुपूर्व २०७५ साल जेठ २ गतेको (जेठ ३ गतेको केन्द्रीय कमिटीमा सदस्यहरु मनोनयन गर्ने निर्णयसहित) संगठनात्मक अवस्थाबाट क्रियाशील हुनेछन् । २०७७ साल फागुन २३ गते सर्वोच्च अदालतको फैसलाबाट नेकपा (एमाले) पुनर्जीवित भएपछिका पार्टीको वैधानिक व्यवस्था तथा एकतासँग मेल नखाने कुनै पनि तर्फका राजनीतिक र संगठनात्मक काम कार्यवाहीहरु स्वतः बदर भएका छन् । २०७७ साल फागुन २३ गतेको सर्वोच्च अदालतको फैसलापछि नेकपा (एमाले)मा रहने कमरेडहरुको निर्णयलाई स्वागत गर्दै नेपाल कम्युनिस्ट पार्टी (नेकपा)मा रहँदा स्थायी कमिटी र केन्द्रीय कमिटीमा रहनुभएकालाई सोही कमिटीको सदस्यको जिम्मेवारी निर्धारण गरिएको छ । अन्य कमरेडहरुलाई उहाँहरु नेपाल कम्युनिस्ट पार्टी (नेकपा)मा रहँदा सरहको कमिटीमा संगठित गरिने छ । पार्टीमा महत्वपूर्ण योगदान गर्नु भएका कमरेडहरुलाई मौजुदा केन्द्रीय कमिटीको कुल सदस्य संख्याको १० प्रतिशतमा नबढ्ने गरी उक्त कमिटीमा मनोनित गरिनेछ । प्रतिनिधिसभाको विघटन सम्बन्धी सर्वोच्च अदालतमा विचाराधीन मुद्दा र सरकारका सम्बन्धमा पार्टी एकताको मर्म र भावनाका आधारमा विधिसम्मवत एवम् संस्थागत निर्णय अनुरुप हामी अगाडि बढ्नेछौँ । पार्टी तथा जनसंगठनहरु पूर्ववत अवस्थामा क्रियाशील हुने क्रममा उत्पन्न हुनसक्ने समस्याको निराकरण गर्न र सदस्यता नवीकरण, महाधिवेशन तथा विभिन्न तहका अधिवेशनका सम्बन्धमा सुझाव दिन कार्यदल गठन गरिनेछ । यी निर्णयहरु आवश्यकता अनुसार अनुमोदनका लागि यथाशीघ्र विधान अधिवेशन आयोजना गरी प्रस्तुत गरिनेछ । पार्टी, संसदीय दल जनसंगठनहरुलाई विधि र पद्धतिसम्मत किसिमले उच्च समझदारीका साथ सञ्चालन गर्दै एकता, क्रियाशीलता र मर्यादाको अभिवृद्धि गरिनेछ । यसका लागि एकतावद्ध भइ आआफ्नो स्थानबाट सक्रियतापूर्वक योगदान गर्न समस्त पार्टी पंक्तिलाई आह्वान गरिएको छ । कार्यदलको सिफारिस कार्यान्वयनका लागि तत्काल पार्टी स्थायी कमिटीको बैठक आयोजना गर्न अध्यक्ष एवम् महासचिव कमरोडलाई अनुरोध गर्ने ।"
१५ सय ३३ जना कोरोनामुक्त हुँदा १८ सय ३१ संक्रमित थपिए,"काठमाडौं : ९ हजार २१८ नमूना परीक्षणमा १८ सय ३१ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ५५ सय ३५ नमूनाको पीसीआर र ३५ सय ८३ नमूनाको एन्टिजेन विधिबाट परीक्षण गराइएको थियो। जसमध्ये पीसीआरबाट १२ सय ३७ जना र एन्टिजेन विधिबाट ५९४ जनामा संक्रमण देखिएको छ। यस्तै, पछिल्लो २४ घन्टामा कोरोनाबाट २० जनाको मृत्यु भएको छ। यो सहित नेपालमा कोरोनाबाट मृत्यु हुनेको संख्या ९ हजार ३८२ पुगेको छ। मन्त्रालयका अनुसार आइतबार १५ सय ३३ जना कोरोनामुक्त भएका छन्। कोरोनाबाट निको हुनेको संख्या ६ लाख १९ हजार ८९४ पुगेको छ।"
बारपाकका तीन जनामा डेल्टा भेरियन्ट पुष्टि,"गोरखा : गोरखाको बारपाकका तीनजनामा कोरोनाको नयाँ स्वरुप डेल्टा भेरिएण्ट पुष्टि भएको छ। गत जेठ १४ गते पीसीआर परीक्षण गरिएकामध्ये तीन जनामा डेल्टा भेरियन्ट पुष्टि भएको प्रदेश स्वास्थ्य निर्देशनालयले जनाएको छ। गाउँपालिकाको स्वास्थ्य शाखाका प्रमुख सिनियर अहेब मोदराज भट्टका अनुसार डेल्टा भेरियन्ट पुष्टि भएका भनिएका तीनजना महिलाको अवस्था अहिले सामान्य छ। प्रदेश जनस्वास्थ्य प्रयोगशालाबाट नयाँ भेरियन्ट परीक्षणका लागि गत जेठ ३१ गते काठमाडौंस्थित जनस्वास्थ्य प्रयोगशाला पठाइएका पाँच वटा नमुनामध्ये तीनजनामा डेल्टा भेरियन्ट पुष्टि भएको हो। त्यतिबेला केही लक्षण पनि थियो। परीक्षण गर्दा रिपोर्ट पोजेटिभ पनि आएको थियो, भट्टले भने, उनीहरु होम आइशोलेसनमा बसेका थिए। तर अहिले केही लक्षण छैन। उनीहरु सबै काममा फर्किसकेका छन्। बारपाक गाउँमा नै कोरोना व्यापक भएपछि प्रदेश, जिल्ला र गाउँपालिकाको टोली पुगेर चेकजाँच सहित उपचार गरेको थियो। गण्डकी प्रदेशको स्वास्थ्य निर्देशनालयको प्रदेश स्वास्थ्य आपतकालीन कार्यसंचालन केन्द्रका संयोजक नवराज शर्माका अनुसार स्याङजाको कालिगण्डकी गाउँपालिकाका १४ र ६० वर्षका दुईजना पुरुषमा पनि डेल्टा भेरियन्ट देखिएको छ। यो भाइरस यसअघिको अल्फा भेरियन्ट भन्दा बढी संक्रमित हुने भएकोले सचेतना अपनाउन आग्रह गरिएको शर्माले बताए। शर्माका अनुसार पोखराबाट काठमाडौं र काठमाडौंबाट पनि त्यो नमूना परीक्षणका लागि अन्तर्राष्ट्रिय स्तरका प्रयोगशालामा पठाइएको थियो। जिल्लाका समुदायमा संक्रमणको अवस्था बढ्दो भएको र त्यसको कारण नयाँ भेरियन्ट हुन सक्ने आंकलन गर्न नमुना परीक्षण गरेका थियौँ उनले भने। अन्तर्राष्ट्रिय प्रयोगशालामा परीक्षण गर्नुपर्दा रिपोर्ट आउन समय लागेको हो। यसैबीच गोरखामा आइतबार १० जना कोरोना संक्रमित थपिएका छन्। एकजना महिला र नौ जना पुरुषलाई कोरोना संक्रमण पुष्टि भएको गण्डकी प्रदेश स्वास्थ्य निर्देशनालयले जनाएको छ। गण्डकी प्रदेशमा आइतबार एकैदिन चार सय १० जनालाई कोरोना संक्रमित थपिएका छन्। सात जनाको मृत्यू भएको प्रदेश स्वास्थ्य आपत्कालिन कार्यसंचालन केन्द्रका संयोजक नवराज शर्माले बताए। सबैभन्दा धेरै कास्कीमा दुई सय १४ जना र बाग्लुङमा एक सय १९ जनामा संक्रमण पुष्टि भएको छ।"
एआइजी पदमा बढुवा थापालाई दर्ज्यानी चिन्ह प्रदान,"काठमाडौं : नेपाल प्रहरीको प्रहरी अतिरिक्त महानिरीक्षक (एआइजी) पदमा बढुवा भएका सहकुल थापालाई दर्ज्यानी चिन्ह प्रदान गरिएको छ । मन्त्रिपरिषद्को बिहीबार बसेको बैठकले प्रहरी नायब महानिरीक्षक (डिआइजी) पदबाट एआइजी पदमा बढुवा गर्ने निर्णयअनुसार आइतबार प्रहरी प्रधान कार्यालयमा आयोजित कार्यक्रममा प्रहरी महानिरीक्षक शैलेश थापा क्षेत्रीले थापालाई दज्र्यानी चिन्ह प्रदान गरेका हुन् । कार्यक्रममा महानिरीक्षक थापा क्षेत्रीले पदोन्नतिपछिको नयाँ जिम्मेवारीलाई नयाँ ऊर्जाका साथ निर्वाह गर्न निर्देशन दिए । सङ्गठनको थप सुदृढीकरण र विकासका लागि आगामी दिनमा नयाँ कार्ययोजना बनाई अगाडि बढ्नुपर्ने महानिरीक्षक थापाको भनाइ थियो । कार्यक्रममा पदोन्नति भएका थापाले नेपाल सरकार एवं प्रहरी सङ्गठनबाट प्राप्त गहन जिम्मेवारीलाई मन, वचन र कर्मका साथ सङ्गठनको उद्देश्य प्राप्तिका खातिर काम गर्ने प्रतिबद्धता व्यक्त गरे । आफू बोलाइभन्दा गराइमा विश्वास गर्ने भएकाले आफ्नो वुद्धि, विवेक र इमान्दारपूर्वक सङ्गठनको श्रीवृद्धिमा लाग्ने उनको भनाइ छ ।"
शपथको एक महिनापछि विनाविभागीय मन्त्रीलाई जिम्मेवारी,"पोखरा : शपथ दिलाएको झन्डै १ महिनापछि गण्डकी प्रदेशका मुख्यमन्त्री कृष्णचन्द्र नेपाली पोखरेलले २ जना मन्त्रीलाई जिम्मेवारी दिएका छन् । विनाविभागीय मन्त्री हरिशरण आचार्य र दीपक मनाङेले आइतबारदेखि मन्त्रालय पाएका हुन् । आचार्यले ऊर्जा तथा मनाङेले युवा तथा खेलकुद मन्त्रालय पाएका छन् । आचार्यले अर्थ मन्त्रालय दाबी गर्दै आएका थिए । मनाङेको दाबी भौतिक मन्त्रालयमा थियो । यी २ र अरु २ सहित मुख्यमन्त्री पोखरेलले २९ जेठमा शपथ लिएका थिए । यसबीचमा माओवादी केन्द्रकी मधुमाया अधिकारी गुरुङ र कांग्रेसका कुमार खड्कालाई मुख्यमन्त्रीले क्रमशः स्वास्थ्य तथा जनसंख्या र सामाजिक विकास मन्त्रीको जिम्मेवारी दिएका थिए । उनीहरुले जिम्मेवारी पाएको १३ असारमा हो । आइतबारदेखि जिम्मेवारी पाएका आचार्य जनता समाजवादी पार्टीका हुन् भने मनाङ स्वतन्त्र सांसद हुन् । विश्वासको मत लिने दिन ४ असारमा कांग्रेस संसदीय दलका नेता तथा मुख्यमन्त्री पोखरेल र जसपाका आचार्यबीच जसपालाई अर्थसहित २ मन्त्रालय दिने सहमतिपत्रमा हस्ताक्षर भएको थियो । हस्ताक्षर गरेपछिमात्रै आचार्य विश्वासको मत दिन मञ्जुर भएका थिए । जसपाको माग अनुसार अर्की सांसद धनमाया लामा पोखरेलले अझै मन्त्रीको नियुक्ति पाएकी छैनन् । कांग्रेस नेतृत्वमा माओवादी केन्द्र, जसपा, जनमोर्चा र स्वतन्त्र सांसदको समर्थनमा बनेको सरकारमा केवल ५ मन्त्री छन् । सत्ता साझेदार दलहरुबीच भागबन्डाको टुंगो अझै पनि लाग्न सकेको छैन । मुख्यमन्त्री पोखरेल बजेट पारित गरेरमात्रै मन्त्रिपरिषद विस्तार गर्ने योजनामा छन् । हुन सकेन बजेटमाथि छलफल बजेटमाथिको छलफल कार्यसूची बनाएर सुरु भएको गण्डकी प्रदेश सभाको बैठक आइतबार प्रतिपक्ष एमालेले अवरुद्ध गर्दा चल्न सकेन । ४ असारमा मुख्यमन्त्री कृष्णचन्द्र नेपाली पोखरेलले विश्वासको मत लिएयता आइतबार बल्ल सदन बैठक बसेको थियो । बैठक सुरु हुनासाथै एमाले सांसद उठेर विरोध जनाएका थिए । त्यसपछि सभामुखले एमाले सांसद रामशरण बस्नेतलाई बोल्ने समय दिए । उनले सरकारबाट रकमात्नर गरिएको १६ करोड रुपैयाँको फेहरिस्त माग गरे । के आधारमा बजेट विनियोजन गरिएको हो, कुन कुन योजनामा विनियोजन गरिएको हो, उनले भने, त्यो विवरण चाहिन्छ । पोखरेल सरकारले असार मध्यमा आएर १६ करोड रुपैयाँ रकमान्तर गरी झन्डै डेढ सय योजनामा छुट्याएका थिए । एमालेको विरोधपछि बजेटमाथि छलफल हुन नसक्दा असारभित्र बजेट पारित गर्न चुनौती देखिएको छ । असारभित्र बजेट पारित नभए सरकारलाई समस्या पर्छ ।"
समाचार आएपछि मेयर भन्छन्  भ्रम फैलाएर जनता भड्काउने काम गरियो,"वीरगन्ज : वीरगन्ज महानगरपालिका प्रमुख विजयकुमार सरावगीले बीपी उद्यान निर्माणको विषयलाई लिएर केही व्याक्तिले भ्रामक हल्ल फैलाएर जनता भड्काउने काम गरेको आरोप लगाएका छन्। वीरगन्जको घण्टघार छेउको १० बिघा जग्गामा बीपी उद्यान बनाउनुको सट्टा महानगरले सवारी पार्किङ स्थलका लागि कंक्रिट ढलान गर्न थालेको समाचार आइतबार अन्नपूर्णमा प्रकाशित भएको थियो। महानगरले बीपी उद्यानको जग्गामा उद्यानको सट्टा पार्किङ स्थलका लागि पक्की संरचना बनाउन थालेको भन्दै सामाजिक सन्जालमा पनि चर्को आलोचना भएको थियो। बीपी उद्यानको जग्गामा पक्की संरचना बनाउन थालेपछि चर्को विरोध सामाजिक सन्जाल र सन्चारमाध्यमममा चर्को आलोचना विरोध भएपछि आइतबार दिउँसो नगर प्रमुख सरावगीले पत्रकार सम्मेलन असन्तुष्टि जनाएका हुन्। यातायात संस्थानसँग महानगरपालिकाले खरिद गरेको जग्गामा बीपी उद्यान नै निर्माण गरिने प्रष्ट पार्दै नगर प्रमुख सरावगीले भने, त्यहा बीपी उद्यान नै बनाइन्छ, कोही भ्रममा पर्नु पर्दैन। महानगरले जग्गा मात्रै उपलब्ध गराएको र उक्त जग्गामा सहरी विकास मन्त्रालयले ९५ लाखको लागतमा सभागृह सहित बीपी उद्यान निर्माण गर्न थालेको उनले बताए। मन्त्रालयले अहिले ४ करोड रुपैयाँमा मात्र पठाएकोले उद्यान निर्माणका लागि रकम अपुग भएकाले पहिलो चरणमा पार्किङस्थलको काम सुरु गरिएको उनले प्रष्ट पारे। २०७५ माघ १७ गते प्रदेशका मुख्यमन्त्रीले बीपी उद्यानको नाम परिवर्तन गरेर मधेसी शहिद पार्क निर्माण गरिने भन्दै शिलान्याश गरेका थिए। तर, मेयर सरावगीले बीपी उद्यानन नै बन्ने प्रष्ट पारे।"
दुई पेस्तोलसहित ३ पक्राउ,"मलंगवा : सर्लाहीको ब्रहम्पुरी गाउँपालिका २ बाट दुई थान पेस्तोलसहित प्रहरीले ३ जनालाई पक्राउ गरेको छ। पक्राउ पर्नेमा ब्रहम्पुरी गाउँपालिका ४ त्रिभुवन नगरका २३ वर्षीय रमेश मण्डल, २० वर्षीय लाली भनेर चिनिने आलम मन्सुर र १९ वर्षीय राहुल भनेर चिनिने इवरान रायभाट रहेको जिल्ला प्रहरी कार्यालय सर्लाहीले जनाएको छ। प्रदेश प्रहरी कार्यालय जनकपुर र प्रहरी चौकी ब्रहम्पुरीको संयुक्त टोलीले उनीहरुलाई हतियारसहित पक्राउ गरेको छ। ब्रहम्पुरी मोहनपुर सडकखण्ड भएर उत्तर तर्फ जाँदै गरेको अवस्थामा विशेष सुराकीको अधारमा उनीहरुलाई पक्राउ गरिएको हो। बी आर ३० एक्स ६०११ नम्बरको २२० सीसीको पल्सर मोटरसाइकलमा सवार उनीहरुलाई प्रहरीले हतियारसहित पक्राउ गरेको हो। जिल्ला प्रहरी कार्यालय सर्लाहीका प्रहरी उपरीक्षक सन्तोष सिंह राठौरका अनुसार हतियार बोक्नुको कारण खुल्न बाँकी छ। प्रहरीले उनीहरुको साथबाट मेड इन इटाली लेखेको म्यागजिन सहितको दुई थान पेस्तोल, छुटै म्याजिन दुई थान, ७६५ के एफ लेखिएको गोली १७ राउण्ड र मोबाइल तीन थान बरामद गरेको छ। पक्राउ परेकालाई सात दिनको म्याद अनुसन्धान सुरु भएको प्रहरीले जनाएको छ।"
एमाले स्थायी कमिटी बैठक स्थगित : सोमबार बस्ने,काठमाडौं : सत्तारुढ नेकपा (एमाले) स्थायी कमिटीको बैठक स्थगित भएको छ। आइतबारका लागि बोलाइएको बैठक स्थगित भएको हो। पार्टी अध्यक्ष एवम् प्रधानमन्त्री ओलीले आइतबार दिउँसो ४ बजेका लागि बोलाएको बैठक स्थगित भएको हो। एमाले उच्च स्रोतका अनुसार पार्टी एकता कार्यदलले तयार पारेको मस्यौदामा सहमति नभएपछि बैठक स्थगित भएको हो। बैठक सोमबार बस्ने बताइएको भए पनि समय निश्चित भएको छैन। लामो समयदेखिको पार्टी विवाद समाधानका लागि गठन भएको कार्यदलले सहमति भएको बताए पनि सहमतिका बुँदा सार्वजनिक गरेको छैन। आइतबार सहमति सार्वजनिक हुने कार्यदल सदस्यको दाबी गलत सावित भएको छ। शनिबार मात्र अध्यक्ष केपी ओली पक्षीय कार्यदल संयोजक सुवास नेम्वाङले आइतबार बिहान ८ बजे सुखद् समाचार सुन्न पाइने बताएका थिए।
प्रदेश सरकारको लगानी बालुवामा पानी: हरित पार्क झाडीमा परिणत,"विराटनगरः विराटनगर ५ स्थित केशलीया खोलाको बगरमा हरीयाली पार्क निर्माणका लागि प्रदेश सरकारको लगानी बालुवामा पानी जस्तै भएको छ । गत आर्थिक वर्षमा प्रदेश १ सरकारको उद्योग, पर्यटन, वन तथा वातावरण मन्त्रालयको पर्यटन विकास आयोजना अन्तर्गत ५०को लगानीमा सुरु भएको पार्क निर्माणमा यस वर्ष आएको रकम फ्रिज भएपछि लगानी बालुवामा पानी जस्तै भएको हो । विराटनगर विमानस्थल अन्तर्राष्ट्रिय स्तरको निर्माण हुने भएपछि पार्क निर्माणको जग्गा पर्ने भएकाले प्रदेश सरकारको लगानी बालुवामा पानी जस्तै भएको हो । यस वर्ष पार्क निर्माणको लागि आएको ३५ लाख विनयोजित रकम काम नै नगरी फ्रिज भएको छ । सुनसरी मोरङ सीमा भएर बग्ने केशलीया खोलाले सदैव कटान गर्ने सो स्थानमा पार्क निर्माणको काम गत वर्षको असारमा सुरु भएको थियो । पार्क निर्माण गर्न आएको रकम फिर्ता गएपछि पार्क अहिले झाडीमा परिणत भएको छ । गत आर्थिक वर्षको पानी झरीमा ५० लाखको लगानीमा हरीयाली पार्कको निर्माण सुरु भए पनि ४० लाख मात्र खर्च हुन सकेको थियो । त्यस क्रममा वाल, ५ वटा रुखमा चौतारा निर्माण गरिएको थियो । त्यहाँ निर्माण गरिएको शौचालयको आधा काम मात्र भएको छ । केशलीया खोलाको डिलमा हरित पार्क हुलाकी राजमार्गमा पर्ने विराटनगर५ स्थित केशलीया खोलाको डिलमा निर्माणाधीन छ । प्रदेश १को राजधानी विराटनगरमा बाहिर र आन्तरिक पर्यटकलाई घुम्ने ठाउँको रुपमा हरीत पार्कको निर्माण गर्ने योजना मन्त्रालयको थियो । तर विराटनगर विमानस्थालको स्तरोन्नती हुने भएपछि निर्माणधिन पार्क समेत पर्ने भएकाले यस काम रोकिएको विराटनगर महानगरपालिका वडा नम्बर ५का वडा अध्यक्ष मिन कुमार अचार्यले बताए । दोस्रो चरणको काम सुरु गर्नु भन्दा पहिले नै पार्क निर्माणको जग्गामध्ये करिव १० कठ्ठा जग्गा विराटनगर विमानस्थालमा पर्ने भएकाले काम नगरी रकम फ्रिज भएको उनले बताए । बनाएर तोड्नु पर्ने भएकाले विमानस्थलमा पर्ने जग्गामा वाल लगाएपछि काम गर्ने योजना बनाएको उनले बताए । वडाध्यक्ष अचार्यले भने: यस वर्ष काम भएन कोरोनाको संक्रमण नियन्त्रणका लागि सरकारले लगाएको लकडाउनको बेला मन्त्रालयले उपभोक्ता समितिसँग सम्झौता गरेर गत वर्ष काम सुरु गरेको थियो । गत आर्थिक वर्षमा मन्त्रालयसँग बैसाख २३ गते सम्झौता गरेर जेठ महिनादेखि काम सुरु गरेको थियो । स्थानीयहरु असारमा नै विना योजना पार्कमा बजेट खर्च गर्न काम सुरु गरेको भन्दै विरोध जनाउँदै आएका थिए । करिव १ विगाहा १३ कठ्ठाको क्षेत्रफलमा उपभोक्ता समितिले पर्खाल, ट्वाइलेट र गेट बनाउने भन्दै काम सुरु गरेको थियो । तर गेट र शौचालय समेत बनाउन नसकेर रु १० लाख गत वर्ष पनि फिर्ता भएको थियो । आर्थिक वर्ष सकिनै लाग्दा उपभोक्ता समितिले पानी परिरहेका बेला समेत आफुखुसी पर्खाल निर्माणको काम गर्दै आएकाले निर्माण काम गुणस्तरहीन भएको स्थानीयहरुले बताएका छन् । गत वर्ष स्वर्गीय मदन भण्डारीको ६९ औं जन्म जयन्तीको अवसरमा नेकपा विराटनगर महानगर कमिटीले गरेको कार्यक्रममा मुख्यमन्त्री शेरधन राईले त्यहाँ वृक्षरोपण गर्न जाँदा हिलाम्मे र पानी जमेको स्थानमा काम हुँदै थियो ।"
ओलीले बोलाए एमाले स्थायी कमिटी बैठक,काठमाडौं : नेकपा (एमाले) स्थायी कमिटी बैठक अपराह्न ४ बजे बस्ने भएको छ । एमाले विवाद समाधान गर्न कार्यदलको बैठक चलिरहँदा पार्टी अध्यक्ष एवं प्रधानमन्त्री केपी शर्मा ओलीले स्थायी कमिटी बैठक बोलाएका हुन्। बैठक प्रधानमन्त्री निवास बालुवाटारमा अपरान्ह ४ बजे बस्ने कार्यालय सचिव शेरबहादुर तामाङले जानकारी दिए। कार्यदलले सहमति तयार गरेमा आजै स्थायी कमिटीमा अनुमोदनका लागि पेश गरिने जनाइएको छ । सिंहदरबारमा बिहान ९ बजेदेखि कार्यदल बैठक जारी छ।
स्वरुपराजको 'डाँडाघरे साइली' (भिडियो ),"काठमाडौं : गायक स्वरुपराज आचार्यको स्वर रहेको लोकदोहोरी 'डाँडाघरे साइली' गीतको भिडियो सार्वजनिक भएको छ। संगीतकार श्रीकृष्ण बम मल्लको संगीत,गीतकार कृष्ण केसीको शब्दमा र गायिका लक्ष्मी मल्लसँगको सहकार्यमा स्वरुपले पहिलो पटक लोकदोहोरी गीत गाएका हुन्। संगीत संयोजक कृष्ण विक भान्जाको संगीत संयोजन रहेको गीतको रेकर्डिङ प्रिज्म स्टुडियोले गरेको हो। गीतको अडियो सम्पादन श्याम स्वेत रसाइलीले गरेका हुन्। गीतको भिडियोमा मौलिक दृश्यलाई बढी जोड दिइएको छ । भिडियोमा गाउँमा हुने यथार्थ र मौलिक कथालाई मुख्य विषयवस्तुका रुपमा जोडिएको छ ।"
एकैपटक ३६ जना महिलामा कोरोना संक्रमण देखिएपछि माया घर शिल,"इटहरी : निःसहाय महिलाको आश्रयस्थल इटहरीस्थित माया घरका ३६ जना महिलालाई कोरोना संक्रमण पुष्टि भएको छ । तीन दिनअघि ५० जनाको एन्टिजेन विधिबाट परीक्षण गरिएकोमा ३६ जनालाई कोरोना पुष्टि भएको हो । माया घरमा अहिले ८७ जना महिला आश्रय लिइरहेका छन् । झण्डै आधा महिलामा कोरोना पोजिटिभ देखिएपछि सबैलाई छुट्टाछुट्टै राखिएको माया घरकी सचिव सुभद्रा प्याकुरेलले जानकारी दिइन् । सिमित चर्पी, धारा भएका कारण भने केही समस्या भएको उनले बताइन् । पूर्वका विभिन्न ठाउँबाट उद्धार गरेर ल्याइएका निःसहाय, बिरामी तथा अपांगता भएका महिलाले आश्रय लिइरहेको माया घरमा रुघा, खोकी र सामान्य ज्वरो फैलिएपछि परीक्षण गरिएको थियो । इटहरी अस्पतालका इमर्जेन्सी विभाग प्रमुख तथा कोभिड १९ होम आइसोलेन सर्पोट टिम संयोजक रामकुमार धमलाकाअनुसार ३६ जनामध्ये २८ जनामा सुख्खा खोकी, ज्वरो, वान्ता हुने, खान मन नलाग्ने जस्ता लक्षणहरु देखिएका छन्। अहिले मायाघरलाई शिल गरिएको इटहरी उपमहानगरपालिकाकी उपमेयर लक्ष्मी गौतमले जानकारी दिइन् । ठूलो संख्यामा पोजिटिभ भएपछि मायाघरलाई नै आइसोलेसन बनाउने अवस्था आएको छ, उनले भनिन्, माया घरमा थप महिलालाई राख्न र आवतजावतमा बन्द गरिएको छ । उनले बिरामीको उपचारको लागि स्वास्थ्य सामाग्री प्रदान गरिएको जानकारी दिइन् । निषेधाज्ञा खुकुलो भएसँगै मायाघरमा विभिन्न व्यक्ति तथा समूहले भेला भएर आफ्नो जन्मदिन, एनिभर्सरी मनाउन सुरु गरेका थिए । आगन्तुकको निर्वाध प्रवेशको कारण कोरोना संक्रमण भएको हुनसक्ने अनुमान गरिएको छ ।"
नबिल बैंकले यूनाईटेड फाइनान्सलाई प्राप्ति गरी एकीकृत कारोबार सुरु,"काठमाडौं : नबिल बैंकले युनाइटेड फाइनान्सलाई एक्विजेशन (प्राप्ती) गर्ने प्रक्रिया पूरा भएको छ । प्राप्ती प्रक्रिया पूरा भएर आजदेखि एकीकृत कारोबार सुरु भएको छ । आइतबार आयोजित एक कार्यक्रममा नबिल बैंक तथा युनाइटेड फाइनान्स का अध्यक्ष उपेन्ı प्रसाद पौड्याल र बसन्त कुमार चौधरीले एकीकृत कारोबार सुभारम्भ गरेका हुन् । नबिल बैंकका अध्यक्ष उपेन्द्र प्रसाद पौड्यालले सरकार तथा नेपाल राष्ट्र बैंककोे नीतिगत व्यवस्थालाई अंगिकार गरी मर्जर तथा प्राप्ति प्रक्रियामा बैंक अगाडि बढेको बताए । 'यो प्राप्तीले नबिल बैंकको आगामी व्यवसायिक क्रियाकलाप एवं देशको समग्र वित्तीय क्षेत्रको गतिविधिमा समेत विशेष योगदान पुग्ने कुरामा हामी विश्वस्त रहेका छौं,' उनले भने । युनाइटेड फाइनान्सलाई प्राप्ति गरे पश्चात नबिल बैंकको चुक्ता पुजी रु १३ अर्ब ८४ करोड पुग्नेछ भने कुल पुजीकोष रु ३२ अर्ब ६८ करोड हुनेछ । साथै, नबिल बैंकको शाखा सञ्जाल बृद्धी भइ १३५ हुनेछ र एटिएम संख्या भने १८३ हुनेछ । निक्षेपको आकार रु २१६ अर्ब हुनेछ भने कर्जाको आकार रु २०१ अर्ब हुनेछ (चैत्र मसान्तको बित्तिय विवरण अनुसार) । यसले गर्दा नबिल बैंकको कर्जा एवं निक्षेप दुबैको आकार २ खर्ब माथि हुनेछ ।"
ङातापोल बनेको ३१९ वर्ष पूरा,"भक्तपुर : नेपालकै सबैभन्दा अग्लो प्यागोडा शैलीको भक्तपुर टौमढी क्षेत्रस्थित ङातापोल (पाँचतले) मन्दिर निर्माण भएको आइतबार ३१९ वर्ष पूरा भएको छ। मन्दिर निर्माण पूरा भएको दिनको सम्मानमा आइतबार वर्षबन्धन पूजा गरिएको छ। तत्कालीन मल्ल राजा भूपतीन्द्र मल्लले बनाउन लगाएको ङातापोल मन्दिर नेपाल संवत् ८२२ असार शुक्ल प्रतिपदामा निर्माण पूरा भएको अभिलेख छ। उक्त अभिलेखमा मन्दिर निर्माण पूरा भएको असार शुक्ल प्रतिपदाका दिन पहिलो वर्ष बन्धन पूजा गरेकोसमेत उल्लेख छ। सोही इतिहासलाई आधार मानेर प्रत्येक वर्षको असार शुक्ल प्रतिपदाको दिन छाग (बोका) तथा हाँसको बलि दिएर वर्षबन्धन पूजा गरिँदै आएको छ। तर गत वर्षझैं यस वर्ष पनि कोरोना भाइरसको विश्वव्यापी महामारीको कारण आइतबार बलिविनै मन्दिरको वर्षबन्धन पूरा सम्पन्न गरिएको छ। भक्तपुर तलेजुका मूल नाइके जोशीले कोरोना भाइरस महामारीका कारण गत वर्षजस्तै यस वर्ष पनि विनाबलि मन्दिरको वर्षबन्धन पूजा गरिएको जानकारी दिए। मन्दिर भक्तपुर तलेजुअन्र्तगत सञ्चालन तथा व्यवस्थापन हुँदै आएको छ। मन्दिरमा हुने पूजा तथा पुजारीको पारिश्रमिक भने गुठी संस्थानबाट व्यवस्थापन भइरहेको छ। मन्दिरका पुजारी यज्ञमान कर्माचार्यले उक्त मन्दिरमा वर्षबन्धन पूजा र दसैंको महानवमीमा बाहेक अरु बेला बलि दिएर पूजा नहुने जानकारी दिए। मन्दिरको सरसफाइ र मर्मतसम्भार गर्ने उद्देश्यले राजा भूपतीन्द्र मल्लले वर्सेनि वर्षबन्धन पूजाको परम्परा बसाएको भक्तपुर तलेजुका मूल नाइके जोशी बताउँछन्। वर्ष वन्धन पूजा गरिएको प्रतीकस्वरुप मन्दिरको गजुरमा झण्डोत्तोलन गर्ने प्रचलन रहेको छ। सोहीअनुसार आइतबार पनि मन्दिरको गजुरमा झण्डोत्तोलन गरिएको छ। भक्तपुर तलेजुका राजोपाध्याय, जोशी, कर्माचार्य र ताल्चाभँडेल पुजारीहरुले तान्त्रिक विधिअनुसार ङातापोल मन्दिरभित्र रहेकी सिद्धिलक्ष्मी देवीको पूजासँगै मन्दिरको वर्ष बन्धन पूजा गरिन्छ। विधि विधानसहित सिद्धिलक्ष्मीको पूजा गरिएसँगै भक्तपुर नपा ६ तुछिमला निवासी अवालहरुले मन्दिरको गजुरमा झण्डोत्तोलन गर्ने गर्छन्। स्थानीय तुछिमला टोलसुधार समितिका पदाधिकारीहरुले सवा दुई मिटर सेतो कपडामा रातो कपडाको अर्धचन्द्र अंकित ध्वजा मन्दिरको गजुरमा फहराउँदै आएका छन्। पाँच तलामध्ये दुई तलासम्म मन्दिरभित्रबाटै माथि जाने व्यवस्था छ। तर मन्दिरको गजुरमा पुग्न तेस्रो, चौथो र पाँचौं तलाको छाना भएर जानुपर्छ। यी तीन तलामा मन्दिरको पछाडिपट्टिको छानामा ढक्कनसहितको प्वालको व्यवस्था गरिएको छ। २०७२ बैशाख १२ गतेको विनाशकारी भूकम्पले मन्दिरको सबैभन्दा माथिल्लो तलामा सामान्य क्षति पुर्याएको थियो। भक्तपुर नपाले गएको वर्ष उक्त तलाको जीर्णोद्धारसँगै मन्दिरका सबै तलाको झिंगटी छाना सुधार गरेको थियो। १९९० सालको भूकम्पमा पनि मन्दिरको माथिल्लो तलामात्रै भत्किएको थियो।"
भारतमा एकैदिन ४० हजारभन्दा बढी कोरोना संक्रमित,भारतमा कोरोना भाइरसबाट पछिल्लो एक दिनमा थप ४१ हजारभन्दा बढी संक्रमित भएका छन् । सरकारी अधिकारीहरुले आइतबार दिएको जानकारीअनुसार पछिल्लो २४ घण्टामा ४१ हजार ५०६ जना संक्रमित भएका हुन् । संघीय स्वास्थ्य तथा परिवार कल्याण मन्त्रालयले नयाँ थपिएकासँगै भारतमा अहिले संक्रमित अवस्थामै रहेका संक्रमितहरुको संख्या चार लाख ५४ हजार ११८ रहेको छ। अहिले संक्रमित अवस्थामै रहेकाहरुको संख्या कुल संक्रमितहरुको संख्याको १४७ प्रतिशत रहेको पनि मन्त्रालयका अधिकारीहरुले जानकारी दिएका छन् । भारतमा कोरोना भाइरसका कारण पछिल्लो २४ घण्टामा थप ८९५ जनाको मृत्यु भएको मन्त्रालयले जनाएको छ । यो सँगै भारतमा अहिलेसम्म कोरोना भाइरसका कारण मृत्यु भएकाहरुको कुल संख्या चार लाख आठ हजार ४० पुगेको छ । कोरोना भाइरसबाट संक्रमित भएर पनि अहिले संक्रमणमुक्त भएकाहरुको संख्या भारतमा दुई करोड ९९ लाख ७५ हजार ६४ पुगेको छ । ती मध्ये पछिल्लो एक दिनमा ४५ हजार २५४ जना संक्रमणमुक्त भएका छन् । भारतमा कोरोना भाइरसबाट कुल संक्रमित मध्ये अहिलेसम्म ९७२० प्रतिशत संक्रमण मुक्त भएको पाइएको छ ।
"नागरिक आन्दोलनको प्रदर्शनमा प्रहरी हस्तक्षेप, दर्जन बढी पक्राउ","काठमाडौं : स्वास्थ्य शिक्षामा भइरहेको चरम बेथितिविरुद्ध सिंहदरबार घेर्न गएका नागरिक समाजका अगुवालाई प्रहरीले पक्राउ गरेको छ । आइतबार बिहान सिंहदरबार गेट अगाडिबाट प्रहरीले उनीहरुलाई नियन्त्रणमा लिएको हो । बीपी कोइराला स्वास्थ्य विज्ञान प्रतिष्ठान धरानमा उत्पन्न समस्या समाधानको माग गर्दै सिंहदरबारको गेट अगाडि प्रदर्शनमा उत्रिएका अभियन्ता नारायण, प्राध्यापक डाक्टर सञ्जीव उप्रेती, विमल अर्याल, अर्चना थापा वाग्लेसहित दर्जन बढी पक्राउ परेका हुन्। प्रदर्शनका क्रममा उनीहरूहरूले निषेधित क्षेत्र तोडेपछि नियन्त्रणमा लिएको प्रहरीले जनाएको छ। प्रहरीले उनीहरुलाई महेन्द्र पुलिस क्लबमा राखेको छ ।"
साफ फुटबल नेपालमा आयोजना हुन्छ : प्रधानमन्त्री,"काठमाडौं : प्रधानमन्त्री केपी ओलीले १३औँ दक्षिण एशियाली फुटबल प्रतियोगिता ९साफ० नेपालमा आयोजना हुने बताएका छन्। प्रधानमन्त्री निवास बालुवाटारमा आइतबार युवा तथा खेलकूद मन्त्रालयद्वारा आयोजित थ्री नेसन्स कप को उपाधि विजेता राष्ट्रिय फुटबल टोलीका खेलाडी तथा प्रशिक्षकलाई पुरस्कार तथा सम्मानपत्र वितरण कार्यक्रममा उनले साफ फुटबल नेपालमा आयोजना गरिने बताएका हुन् । नेपाली टोलीलाई जित्ने उद्देश्यका साथ अभ्यास गर्न सुझाव दिए । प्रधानमन्त्री ओलीले साफ फुटबलको तयारी थाल्न अखिल नेपाल फुटबल सङ्घ (एन्फा) र राष्ट्रिय खेलकूद परिषद् (राखेप) लाई निर्देशन दिए । आयोजक राष्ट्र बङ्गलादेशले प्रतियोगिताबाट हात झिकेपछि नेपालमा साफ आयोजना गर्न एन्फाले प्रस्ताव अघि बढाएका सन्दर्भमा प्रधानमन्त्री ओलीले उपाधि जित्नका लागि कडा मेहनत आवश्यक भएकाले नेपाली टोलीलाई जित्ने लक्ष्य लिएर मैदानमा उत्रिन आग्रह गरे । हामी साफ आयोजना गर्न सक्छौँ, मनोबल उच्च बनाउनुस्, उनले भने । गत वर्ष चैतमा सम्पन्न थ्री नेसन्स कप को फाइनल खेलको दशरथ रङ्गशालामा प्रत्यक्षरुपमा अवलोकन गरेको सम्झना गर्दै प्रधानमन्त्री ओलीले कद होचो भए पनि मनोबल उच्च भएकाले नेपाली टोलीले बङ्गलादेशसितको फाइनल खेल जित्नेमा आफू त्यतिबेलै आशावादी भएको बताए । नेपाली टोलीले अनुशासितरुपमा फाइनल खेल खेलेको जनाउँदै उनले खेलमा अनुशासन अत्यावश्यक भएको बताए। सो अवसरमा प्रधानमन्त्री ओलीले नेपाली टोलीका खेलाडी र प्रशिक्षकलाई नगदसहित खादा ओढाई सम्मानपत्र प्रदान गरे । कार्यक्रमका प्रारम्भमा युवा मन्त्रालयका सचिव केदार न्यौपानेले मन्त्रालयले गरिरहेका विभिन्न गतिविधिबारे प्रधानमन्त्री ओलीलाई जानकारी गराउँदै उपाधि विजेता फुटबल टोलीका लागि रु एक करोड निकासा गरिएको बताए । सम्मानितका तर्फबाट नेपाली राष्ट्रिय फुटबल टोलीका कप्तान किरणकुमार लिम्बू चेम्जोङले सरकारले सम्मान गरेपछि आफूहरु थप उत्साहित भएको बताउँदै आगामी दिनमा पनि सम्मान र पुरस्कृत हुने उद्देश्यका साथ खेल प्रदर्शन गर्ने वाचा गरे। चेम्जोङले सरकारले नेपालमै १३औँ साफ फुटबल आयोजना गर्न पहल गरे सम्भव हुने तथा नपाली टोली उपाधि उचाल्ने गरी मैदानमा उत्रिने बताए । टोलीका खेलाडीलाई सरकारले जनही चार लाख तथा प्रशिक्षकलाई जनही दुई लाख प्रदान गरेको छ । सो अवसरमा एन्फा अध्यक्ष कर्मा छिरिङ शेर्पाले प्रधानमन्त्री ओलीलाई मायाको चिनो प्रदान गर्नुभएको थियो । नेपाल, बङ्गलादेश र किर्गिस्तानबीचको थ्री नेसन्स कप गत वर्ष चैत १० देखि १६ गतेसम्म नेपालमा सञ्चालन भएको थियो । प्रतियोगिताको फाइनलमा नेपालले बङ्गलादेशलाई २१ गोलअन्तरले हराउँदै उपाधि जितेको थियो । नेपालका लागि संजोक राई र विशाल राईले एकएक गोल गरेका थिए।् नेपालले ३७ वर्षपछि घरेलु मैदानमा ठूलो प्रतियोगिताको पहिलो पटक उपाधि जितेको थियो । पुरस्कृत हुनेमा चेम्जोङ, सञ्जोग, विशाल, रञ्जित धिमाल, रोहित चन्द, अनन्त तामाङ, दिनेश राजवंशी, त्रिदेव गुरुङ, रविशङ्कर पाशवान, तेज तामाङ, अञ्जन विष्ट, अभिषेक रिजाल, विकेश कुथु, निशान खड्का, अजित भण्डारी, विराज महर्जन, छिरिङ गुरुङ, सुजल श्रेष्ठ, एरिक विष्ट, सुनिल बल, दर्शन गुरुङ, भरत खवास र दीप कार्की तथा मुख्य प्रशिक्षक बालगोपाल महर्जन, सहायक प्रशिक्षक किरण श्रेष्ठ र गोलकिपर प्रशिक्षक विकास मल्ल रहेका छन् । पुरस्कार वितरण तथा सम्मान कार्यक्रममा युवामन्त्री कृष्णगोपाल श्रेष्ठ, राष्ट्रिय खेलकूद परिषद् (राखेप)का सदस्य सचिव रमेशकुमार सिलवाललगायतको उपस्थिति थियो । यसअघि साफ यस वर्ष बङ्गलादेशमा आयोजना हुने तय थियो । प्रतियोगिता सेप्टेम्बर १४ देखि २५ तारिखसम्म गर्ने तय भए पनि बङ्गलादेशले अन्तिम समयमा कोरोना भाइरस महामारीलगायत कारण आयोजना गर्न नसक्ने जनाएको थियो । बङ्गलादेशले प्रतियोगिताको आयोजनाबाट हात झिकेपछि नेपाल र श्रीलङ्काले साफ फुटबल आयोजना गर्न दावी गरेका छन् । रासस"
सिटिजन्स बैंकमा सिर्जना फाइनान्स गाभियो,"काठमाडौं : सिटिजन्स बैंकले सिर्जना फाइनान्सलाई प्राप्ति गरेपछि आजदेखि एकीकृत कारोबार शुरु गरेको छ । सिटिजन्स बैंक इन्टरनेसनल लिमिटेडले नेपाल राष्ट्र बैंकबाट 'ग' वर्गको इजाजत प्राप्त, बिराटनगरमा प्रधान कार्यालय रहेको सिर्जना फाइनान्स लिमिटेडलाई नेपाल राष्ट्र बैंक तथा कम्पनी रजिष्ट्रारकोे कार्यालयको स्वीकृति पश्चात प्राप्ति गरी आज मिति २०७८ असार २६ गते बाट एकीकृत कारोबार शुभारम्भ गरेको हो । सिटिजन्स बैंक इन्टरनेसनल लिमिटेड र सिर्जना फाइनान्स लिमिटेडका सञ्चालक तथा उच्च व्यवस्थापनका कर्मचारीहरु सहभागी भएको एक विशेष समारोह बीच सिटिजन्स बैंक इन्टरनेसनल लिमिटेडका सञ्चालक समितिका अध्यक्ष श्री राजन सिंह भण्डारीले संयुक्त कारोबारको शुभारम्भ गरे । २०७८ साल असार २५ गते सम्मको तथ्यांकको आधारमा सिटिजन्स बैंक इन्टरनेसनल लिमिटेडले सिर्जना फाइनान्स लिमिटेडलाई समेत प्राप्ति गरेपछि सर्वसाधारणबाट उठाएको निक्षेप करिव १ खर्ब ४१ अर्ब रुपैयाँ हुनेछ भने सर्वसाधारणलाई दिएको ऋण लगानी करिव १ खर्ब २४ अर्ब रुपैयाँ हुनेछ । प्राप्ती पश्चात बैंकको कुल शाखा १८९ हुनेछ । यस प्राप्ति पछि बैंकको ग्राहक सङ्ख्या करिव १२ लाख पुगेको छ । हाल सिटिजन्स बैंकको प्रदेश नं १ मा १३ वटा शाखा रहेकोमा सिर्जना फाइनान्स लिमिटेडको प्राप्ति पश्चात् उक्त प्रदेशमा बैंकको जम्मा २७ वटा शाखाहरु र प्रदेश नं २ मा २० वटा शाखाहरु रहेकोमा प्राप्ति पश्चात् उक्त प्रदेशमा २७ वटा शाखाहरु संचालनमा आएका छन् । सहमति अनुसार, सिर्जना फाइनान्स लिमिटेडका शेयरधनीले १०० कित्ता शेयर बराबर सिटिजन्स बैंक इन्टरनेसनल लिमिटेडको ९५ कित्ता शेयर पाउनेछन् । सिटिजन्स बैंकको हालको चुक्ता पूँजी ११ अर्ब ६६ करोड रुपैयाँ रहेकोमा प्राप्ती पछिको चुक्ता पूँजी १२ अर्ब ५७ करोड रुपैयाँ हुनेछ । उक्त कार्यक्रममा बोल्दै सिटिजन्स बैंक इन्टरनेसनल लिमिटेडका सञ्चालक समितिका अध्यक्ष श्री राजन सिंह भण्डारीले यस प्राप्ति पश्चात बैंकको वित्तीय सूचकाङ्कहरु मानवश्रोत, प्राविधिक एवं अन्य क्षमता अभिवृिद्ध हुने कुरा व्यक्त गरे । मर्जर र प्राप्तिबाट संख्या घटाउने नेपाल राष्ट्र बैंकको नीतिलाई सहयोग पुग्ने विश्वास र यस किसिमको प्राप्तिले देशको बैंकिङ्ग तथा वित्तीय प्रणालीलाई सुशासित, सुरक्षित, स्वस्थ, कुशल तथा सक्षम बनाई वित्तीय क्षेत्रको स्थायित्व कायम गर्न मद्दत पुग्ने विश्वास अभिव्यक्त गरे । प्राप्तीबाट सिर्जना फाइनान्स लिमिटेडका ग्राहकहरुले अझ बढी स्तरिय र परिस्कृत वित्तीय सेवाहरु प्राप्ती पछि बनेको सिटिजन्स बैंक इन्टरनेसनल लिमिटेडको १८९ वटा शाखाहरुबाट प्राप्त गर्ने बताए । त्यसै गरी साबिकको सिर्जना फाइनान्स लिमिटेडका सञ्चालक समितिका अध्यक्ष सुयेश प्याकुरेलले सिर्जना फाइनान्स लिमिटेडका ग्राहक, कर्मचारी र लगानीकर्ताहरुको हित र भविष्य सिटिजन्स बैंक इन्टरनेसनल लिमिटेडमा अझ बढी सुरक्षित र उज्वल हुने कुरा अभिव्यक्त गरे । कार्यक्रमलाई सम्बोधन गर्दै सिटिजन्स बैंक इन्टरनेसेनल लिमिटेडका संचालक तथा मर्जर तथा प्राप्ती समितिका संयोजक श्री प्रवल जंग पाण्डेले प्राप्ती पश्चात बैंकको प्रतिस्पर्धात्मक क्षमताको अभिबृद्धि हुने, बैंकको वित्तीय, मानवसंशाधनका साथै प्राविधिक एवं अन्य क्षमताको अभिवृद्धि भई ग्राहक वर्गलाई आधुनिक, गुणस्तरीय तथा भरपर्दो बैंकिङ्ग सुविधा प्रदान गर्न सहज हुने कुरा व्यक्त गरे ।"
बीपी प्रतिष्ठानको मुद्दामा धरानवासीको पनि साथ: सम्वोधन नगरे सिंहदरबार घेराउ गर्ने चेतावनी,"धरान: बीपी कोइराला स्वास्थ्य विज्ञान प्रतिष्ठानको वर्तमान समस्या तत्काल समाधान गर्न धरानवासीले सरकारसँग माग गरेका छन् । प्रतिष्ठान सुधारको माग राखेर आन्दोलनमा उत्रिएका चिकित्सक र कर्मचारीहरुको आन्दोलनलाई ऐक्यवद्धता जनाउँदै धरानवासीले तत्काल प्रतिष्ठानको समस्या समाधान गर्न माग गरेका हुन् । धरान नागरिक दवाव संजालका अध्यक्ष डा राजेन्द्र शर्माले पछिल्लो समय नियुक्त भएका पदाधिकारीहरुको गैरजिम्मेवारीपनका कारण प्रतिष्ठान आर्थिक रुपमा धरासायी बनेको र स्वास्थ्य सेवा समेत खच्एिको भन्दै प्रतिष्ठानलाई साविकको अवस्थामा ल्याउन प्रधानमन्त्री केपी ओली समक्ष माग गरेका छन् । उनले २७ दिनदेखि आन्दोलनमा उत्रिएका चिकत्सक र कर्मचारीहरुको मागलाई वार्ताको माध्यमबाट सम्वोधन गर्न पनि सरकारलाई सुझाव दिएका छन् । बीपी प्रतिष्ठानमा भएको सबै प्रकारका भ्रष्ट्राचारको छानविन गरी दोषी उपर कारवाही गर्न समेत अध्यक्ष डा शर्माले माग गरेका छन् । उनले सरकारले तत्काल प्रतिष्ठानमा देखिएको समस्या समाधान नगरे धरानवासीहरुले सिंहदरवार घेराउ गर्ने चेतावनी दिएका छन् । उनले पछिल्लो पटक प्रतिष्ठानको पदाधिकारी बनेर आएका उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरीशंकर साह प्रतिष्ठान सुधार गर्न भन्दा आर्थिक अनियमितताका घटनामा मुछिएको भन्दै उनीहरुलाई बर्खास्त गरी प्रतिष्ठान सुधार गर्न संघीय सरकार समक्ष माग गरेका छन् । बीपी प्रतिष्ठान सुद्धिकरण अभियान संघर्ष समितले आइतबार पनि बृहत प्रर्दशन गरेका छन् । चिकित्सक, कर्मचारीले थालेको आन्दोलनलाई धरानका विभिन्न नौ राजनीतिक दलका प्रतिनिधि र धरान नागरिक दवाव समूहले समेत सहभागिता जनाएपछि आन्दोलन थप चर्किएको छ । प्रतिष्ठान सुद्धिकरण अभियान संर्घष समितिका सहसंयोजक डा विष्णु पोखरेलले बीपी प्रतिष्ठान सुधार र भ्रष्टचार गर्ने पदाधिकारीलाई कारवाहीको माग गर्दै २७ दिनदेखि आन्दोलन गर्दा समेत सरकारले प्रतिष्ठान सुधार गर्न चासो नदेखाएको बताए । उनले प्रतिष्ठानलाई सही नेतृत्व दिन नसकेका उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरीशंकर साहले राजीनामा नदिए सबै चिकित्सक र कर्मचारीहरुले सामूहिक राजीनामा दिने चेतावनी दिएका छन् । प्रतिष्ठानमा भएको अनियमितता छानविन गरी दाषीलाई कारवाही गर्नु सरकारको दायित्व भए पनि सरकारले प्रतिष्ठान धरासायी बनाउनेलाई कारवाहीको सट्टा संरक्षण गरेको संर्घष समितिका संयोजक डा सूर्यप्रसाद रिमालले बताए । उनले स्वास्थय र शिक्षा क्षेत्रमा हुने राजनीतिक हस्तक्षेप बन्द गर्न र प्रतिष्ठानको समस्या समाधान गर्न सरकारसँग माग गरेका छन् । प्रतिष्ठानमा अयोग्य र विवदित व्यक्तिहरुलाई सरकारले पदाधिकारी नियुक्त गरेका कारण प्रतिष्ठान आर्थिक रुपमा धरासायी बनाएको डा रिमालको आरोप छ । नैतिककताका आधारमा पदमा बस्न नहुने भन्दै तत्काल राजीनामा नदिए प्रतिष्ठानकै चिकित्सक र कर्मचारीहरुले कारवाही गर्ने चेतावनी दिएका छन् । प्रतिष्ठानमा औषधि, उपकरण खरिद, इन्टरनेट, विद्युत आपुर्ति लगायत शिर्षकमा प्रतिष्ठानका पदाधिकारीहरुले व्यापक भ्रष्टाचार गरेको घटना सार्वजनिक भएपछि प्रतिष्ठान सुधारको माग राखेर चिकित्सक र कर्मचारीले २७ दिनदेखि आन्दोलन गर्दैआएका छन् । बीपी प्रतिष्ठानकै समस्या समाधानका लागि काठमाडौँमा समेत आन्दोलन जारी छ । यही मुद्दालाई लिएर आइतबार काठमाडौँमा नागरिक समाजका अगुवाहरुले गरेको आन्दोलनमा प्रहरीले हस्तक्षेप गर्दै दुई दर्जन जति प्रदर्शनकारीहरुलाई पक्राउ गरेको छ ।"
'बालबालिकामा कोरोनाकाे जोखिम निकै कम',"कोभिडका कारण बालबालिकाहरू गम्भीर बिरामी हुने वा ज्यान गुमाउने जोखिम निकै कम रहेको एउटा नयाँ अध्ययनले पुष्टि गरेको छ। इङ्ल्यान्डमा महामारीको पहिलो १२ महिनाको विवरणका अनुसार १८ वर्षमुनिका २५ जनाले मात्रै कोभिडका कारण ज्यान गुमाएका छन्। एकभन्दा बढी दीर्घरोग भएका र स्नायु समस्या झेलिरहेकाहरू जोखिममा हुनेमध्येका रहे पनि समग्र जोखिम भने कम छ। त्यस्तो निष्कर्ष बेलायतको खोप सुझाव समूहले निकालेको हो।स्वास्थ्यसम्बन्धी विभिन्न जोखिममा रहेका अवस्थामा समेत हाल १८ वर्ष मुनिका बालबालिकालाई नियमित कोभिड खोप दिइएको छैन। युनिभर्सिटी कलेज लन्डन तथा योर्क, विस्टोल र लिभरपुल विश्वविद्यालयका वैज्ञानिकहरूले बालबालिकाबारे आफूहरूको अध्ययन अहिलेसम्म विश्वमै भएको मध्येको विस्तृत भएको बताएका छन् । उनीहरूले इङ्ग्ल्यान्डको जनस्वास्थ्य तथ्यांक प्रयोग गरेर हेर्दा कोभिड१९ बाट ज्यान गुमाउने धेरैजसो कलिला मानिसहरू पहिल्यै जोखिमयुक्त स्वास्थ्य समस्या भएको बताएका छन्। अध्ययनकर्ताहरूको अनुमानमा इङ्ल्यान्डका झन्डै एक करोड २० लाख बालबालिकाको जनसंख्यामा २५ जनाको मृत्यु हुनु एउटा फराकिलो अवस्था भएको र मृत्युदर प्रति १० लाखमा दुई जना हुनु रहेको बताउँछन्। हालैको तथ्याकं अनुसार महामारी सुरु भएयता यूकेमा झण्डै एक लाख २८ हजार ३०१ मानिसहरू कोभिड पोजेटिभ भएको २८ दिनभित्र ज्यान गुमाएका थिए।"
राष्ट्रियसभाबाट प्रधानमन्त्री चयन हुनुपर्ने वामदेव गौतमको माग,"काठमाडौं : नेकपा (एमाले)का नेता वामदेव गौतमले राष्ट्रियसभाबाट प्रधानमन्त्री चयन हुनुपर्ने माग गरेका छन्। उनले बजेट प्रस्तुत गर्न सकिने संवैधानिक प्रबन्ध मिलाउन आवश्यक रहेको समेत औल्याएका छन् । उनले सङ्घीय संसद्को एउटा महत्वपूर्ण अङ्ग राष्ट्रियसभाबाट पनि प्रधानमन्त्री चुन्न र बजेट प्रस्तुत गर्ने व्यवस्थाका लागि सभाले प्रस्ताव पारित गर्न जरुरी रहेको धारणा व्यक्त गरे। राष्ट्रियसभाको आइतबारको बैठकमा विशेष समयमा बोल्दै नेता गौतमले भने,'राष्ट्रियसभामा यदि हलले आवश्यकता ठान्छ र मैले भनेको प्रस्ताव मञ्जुर गर्छ भने हामी आज यो पास गरौँ, आगामी आर्थिक वर्षको बजेट वक्तव्य यहीँ आएर अर्थमन्त्रीले प्रस्तुत गर्नुस् । यहाँबाट छलफल गरेर पारित गर्न पाइयोस् ।' संविधानमा प्रतिनिधिसभाको तुलनामा राष्ट्रियसभाको मानमर्यादामा कमी नरहेको र यसमा सिङ्गो राष्ट्रको प्रतिनिधित्व रहेको उनको भनाइ छ। 'अहिले प्रतिनिधिसभा छैन, सङ्घीय संसद्को अभिन्न अङ्गका रुपमा रहेको राष्ट्रियसभाले सदन बाहिर प्रस्तुत गरेको बजेटलाई किन मान्नुपर्ने ? यहीँ बजेट प्रस्तुत हुनुपर्छ, उनले भने। पार्टीको घोषणापत्रअनुसार अघिल्ला तीन वर्षमा बजेट नआएको विचार राख्दै नेता गौतमले घोषणापत्रअनुसार चल्ने कि मनमौजी किसिमले अघि बढ्ने भनी प्रश्न गरे। सामाजिक सुधार आफ्नो पार्टीको परम्परा र पहिचान भएको उल्लेख गर्दै उनले बजेटमा समाजवादको खाका नसमेटिएको टिप्पणीसमेत गरे।"
सुजिता वेपत्ता प्रकरण : शौचालयको टयांकीमा भेटियो शव,"जनकपुरधाम : गत जेठ १९ गतेदेखि हराएकी महिलाको शव भेटिएको छ। महोत्तरीको लोहारपट्टी नगरपालिका ७ भ्रमरपुरा घर भएकी अन्दाजी २६ वर्षीया सुजिता ठाकुरको हत्या गरेर निर्माणाधिन शौचालयको हदमा कुहिएको शव भेटिएको हो। घरबाट करिब एक किलोमिटरको दूरीमा रहेको आफ्नै घडेरीमा निर्मार्णाधिन शौचालयको हदमुनी गाडेको अवस्थामा शव भेटिएको प्रदेश प्रहरी कार्यालय जनकपुरधामले जनाएको छ । माइती पक्षले बेपत्ता छोरीको देवर रुपेश ठाकुर, देवरानी रोमा ठाकुर, ससुरा पतिराम ठाकुरसहित परिवारका सदस्यले हत्या गरेर शव लुकाएको आरोप लगाएको छ । मृतक सुजिताका दाजु शिवम पाण्डलेले भने,एकडेढ वर्ष पहिले पनि बहिनीलाई ज्यान मार्ने धम्की दिएको थियो । मेरो बहिनीलाई उनको देवर रुपेश ठाकुरले तकिया मुखमा कोचर मार्न खोजेको थियो, तर त्यतिबेला हातमा दाँतले टोकेर बाँचेकी थिइन् । तर सधै एकनाश हुँदैन, आखिर पापीहरुले मेरो बहिनीको ज्यान लिएरै छाडे । गत जेठ महिनाको १९ गतेको हो, बहिनीको ससुरालीबाट फोन आयो, तपाईको छोरी झैंझगडा गर्दैछ, तपाईहरु आउनुस् लिएर लैजानुस् भने तर फेरी एकैछिनमा फोन गरेर आउनु पर्दैन, सबै कुरा मिलिसक्यो भने, विगत सम्झिदै घटनाको वृतान्त सुनाउँदै पाण्डेले भने, मलाई त्यही दिन लाग्दै थियो की मेरो बहिनीलाई यिनीहरुले केही गरिदिए तर हामीले सामान्य घर झगडा भनेर छोडीदियौं, पछि २१ गते बहिनीको ससुराली भ्रमरापुर गएर बुझ्दा तपाईको छोरी बहिनी अर्कैसँग भागिसक्यो भनेर हामीलाई भनियो, तर हामीलाई विश्वास लागेन । विश्वास नलागेर बहिनीको कोठामा लगाइएको ताला फोडेर हामीले हेर्यौं, त्यहाँ सामानहरु लत्ताकपडा, गरहना सबै छदैथियो, तर बहिनी भाग्यो भनेर भन्दा हामीमा अझ शंका पस्यो, तर हामीसँग खोज्ने बाहेक अन्य कुनै विकल्प पनि थिएन। त्यसको केही दिन नवित्दै साढे चार वर्षीय भान्जा र भान्जीलाई पनि केही हानी नोक्सानी पुर्याउँछ की भनेर, हामीले केही दिनका लागि आफ्नो घर ल्यायौं । गहभरि आँसु झादै पाण्डले भने, विस्तारै भान्जा र भान्जीबाट बुझ्दै जाँदा बहिनीलाई धारिलो हतियारले हत्या गरी खेतमा गाँडेको विस्तारै पोल खुल्दै गयो, तर हामीले किटानी जाहेरी प्रहरीमा दिन जाँदा एसपी साहबले जाहेरी लिन मान्नु भएन । खोजतलासकै क्रममा इलाका प्रहरी कार्यालय भ्रमरपुरा र मृतकका भाइ शिवम पाण्डे र सामाजिक अभियन्ता गुञ्जा रायको सक्रियतामा खेतमा रड लिएर घोप्ने र हलुङ्गो माटो भएको स्थानमा शंका लागेपछि उत्खनन गरिएपछि बोरामा केही शवका अवशेष, केशका रौंहरु, नूनका प्याकेटहरु र अन्य पदार्थहरु भेटिएपनि तर शव बरामद हुन सकेको थिएन् । एक प्रहरी अधिकारीका अनुसार अनुसन्धानको क्रममा अभियुक्तले शवको यकिन विवरण नबताउँदा अनुसन्धानमा समय लागेको बताए । हामीलाई शव यो ठाउँमा लुकाएर राखेको छ भन्ने सूचना आएपछि दुई दिन नसुति अनुसन्धानमा लाग्यौं, गाडेको स्थान खोज्यौं, तर शव कुन ठाउँमा राखिएको छ पहिचान गर्न गाह्रो भो, किनकी माथिबाट भारीबाट काठको थुप्रो थुपारिएको रहेछ, काठलाई हटाउनु, टयाङकीमा शव पहिचान गर्नु कठिन थियो, तर दुईदिने प्रयासले सफला मिल्यो । यसयघि अनुसन्धानको लागि दबाब दिँदै आएकी सामाजिक अभियन्ता गुञ्जा रायले जिल्ला प्रहरी कार्यालयमा किटानी जाहेरी लिएर दर्ता गराउन जादा यथेष्ठ प्रमाण नभएको भन्दै प्रहरीले जाहेरी लिन नमानेको सुनाइन् । उनले भनिन्, हामीले साढे चार वर्षको बालकको बयान, फोन कल रेकर्ड र मृतक सुजिताको देवर रुपेशको पटकपटक कुरा फेर्ने प्रवृतिका कारण हामीलाई पहिल्यै शंका लागिराथ्यो की सुजिताको हत्या भइसकेको छ, तर प्रहरीले अर्कैसँग भागेको अनुमानको आधारमा इलाका प्रहरी कार्यालय पिपरामा खोजबिन निवेदन दिन लगाएर घटनालाई अल्झाएको थियो । तर काण्ड अर्कै थियो, प्रहरीले घटनाको संवेदनशिलता नबुझ्दा घटना बाहिरिनुमा ढिलाइ भयो । पीडित पक्षले गत साता बेपत्ता महिलाको ससुरा ५० वर्षीय पतिराम ठाकुर, देवर २६ वर्षीय रुपेश ठाकुर र देउरानी २५ वर्षीया रोमा ठाकुरविरुद्ध प्रहरीमा किटानी जाहेरी दिन खोजेकोमा तत्काल प्रहरीले उक्त जाहेरी लिन इन्कार गरेको थियो । त्यसपछि खोजतलासका लागि पीडित परिवारले निवेदन दिएका थिए । मृतक सुजिताका श्रीमान् सुस्त मनस्थितिका छन् । हाल उनी श्रीमतीबारे बेखबर छन् ।"
कालिगण्डकीमा पुल नहुँदा १५ मिनेटको बाटो काट्न ३० किलोमिटर पैदलयात्रा !,"जोमसोम: मुस्ताङको तल्लोक्षेत्र थासाङ गाउँपालिका२ अन्तर्गत कालिगण्डकी पूर्वमा सौरु र सिर्खुम गाउँ पर्छन् । त्यहाँ झन्डै १ सय २० घरधुरीको बसोबास छ । सदियौँ वर्ष पुरानो गाउँमा आउजाउका लागि कालिगण्डकी नदीमा पुल नहुँदा बर्खायामको समयमा स्थानीयले सास्ती व्यहोर्नु पर्ने अवस्था छ । कालिगण्डकी करिडोरको राष्ट्रिय गौरवको बेनीजोमसोम सडकको शाखा राजमार्गदेखि ५ सय मिटर नजिकै पर्ने यी दुई गाउँ जोड्ने पुलको संरचना अहिलेसम्म बन्न सकेको छैन । पुल नहुँदा सौरु र सिर्खमबासीले वर्षैपिच्छे कालिगण्डकी नदीमा अस्थायी साँघो हालेर खोलो तर्नुपर्ने बाध्यता छ । हिउँदयाममा कालगण्डकी नदीको सहत घटेर सानो हुने भएकाले खोलो तर्न सहज भए पनि बर्खायामको मौसममा खोला वारपार गर्न सौरु र सिर्खमबासीलाई कालिगण्डकी नदी बाधक बनेर उभिन्छ । सौरु र सिर्खुमका बासिन्दालाई गाउँपालिका कार्यालय, पशु चरनक्षेत्र, सदरमुकाम जोमसोममा जान र केही आवश्यक कामकाज पर्दा समस्या पर्ने गरेको छ । कालिगण्डकी नदी वारीपारीका सौरु र कोवाङ जोड्ने झोलुङे पुल नहुँदा त्यहाँका स्थानीय घुमाउरो करिव २५३० किलोमिटर पैदलै हिँडेर कोखेठाटीको पुल हुँदै गन्तब्यमा पुग्नुपर्ने हुन्छ । त्यसो त कालिगण्डकी नदीको फैलाबट ठूलो क्षेत्रफलमा भएकाले पनि सौरु र कोवाङ जोड्नका लागि पुल निर्माण गर्न समेत समस्या र चुनौती छ । यदी सो स्थानमा पुल भइदिए सौरु र सिर्खुमबासीले बेनीजोमसोम सडकको मुख्य शाखा राजमार्गमा पुग्न १५ मिनेटमा मात्र लाग्थ्यो । तर, पुल नहुँदा त्यहाँका स्थानीयले उत्पादन गरेको स्याउ लगायत अन्नबालीहरुको बजारिकण गर्नमा समेत अप्ठ्यारो पर्दैआएको छ । यस्तै, सौरु र सिर्खुमका बालबालिकालाई कोवाङमा रहेको माध्यमिक स्कुलमा पढ्न जानका लागि समस्या पर्ने गर्छ । सौरु र सिर्खुमबासीले बर्खायाम लागेपछि बर्षैपिच्छे कालिगण्डकी नदीमा सास्ती खेपेर अस्थायी साँघो हालेर खोलो तर्ने विकल्प खोज्छन् । गाउँले मिलेर सामूहिक रुपमा दुख गरी कालिगण्डकीमा अस्थायी साँघो खडा गर्ने गरे पनि कालिगण्डकीको बाढी आयो भने खडा गरेको साँघो सबै बगाएर लगिदिन्छ । थासाङ२ सौरुका वडाध्यक्ष नरप्रसाद हिराचनले बर्खायामको मौसममा सौरु र सिर्खुम बासीले कालिगण्डकी वारपार गर्न समस्या र चुनौती हुने गरेको बताए । कालिगण्डकीमा वर्षैपिच्छे गाउँले मिलेर अस्थायी साँघो खडा गर्छौँ । तर त्यो कतिखेर बाढीले बगाइदिन्छ पत्तै हुन्न ।कालिगण्डकीमा पुल नहुँदा बर्सेनी स्थानीय र स्कुले बालबालिकाले समस्या भोग्नु परेको छ।"" उनले भने । वडाध्यक्ष हिराचनले सौरु र सिर्खुमबासीको सहजताका लागि झोलुङे पुलको आवश्यकता रहेको बताए । थासाङको सौरु र सिर्खुम गाउ जोड्न २०६३ सालमा साविक जिल्ला विकास समिति स्थानीयको श्रोतसाधन र जनश्रमदानबाट कालिगण्डकीमा डेढ दर्जन कंक्रिट पिल्लर उठाएर पैदल हिँड्न मिल्ने पुल निर्माण गरिए पनि उक्त पुल २ वर्ष पनि टिक्न पाएन । पुल बनेर हौसिएका सौरु र सिर्खुमबासीको खुसी कालिगण्डकीले पुल बगाइदिएपछि निराश बन्न पुगे । वडाध्यक्ष हिराचनले भने, एक दशकअघि जिविस र गाउले मिलेर पुल त बनायौँ, तर त्यो पुल उद्घाटन नहुँदै कालिगण्डकीले बगाइदियो । वडाध्यक्ष हिराचनले कालिगण्डकी नदीको भौगर्मिक रुपमा प्राविधिक अध्ययन नगरी पुल निर्माण गर्दा करोडौंको बजेट नोक्सान भएको बताए । पछिल्लो समय सरकारले कोवाङसौरु जोड्ने सस्पेन्सन पुलको लागि बजेट बिनियोजन गरे पनि पुलको काम अझै सुरु हुन सकेको छैन । सौरुकोवाङ जोड्ने सस्पेन्सन पुल निर्माणका लागि सरकारले २०७७ सालमा ठेक्का सम्झौता गरेको थियो । कोरोना माहामारीको विषम अवस्थामा समेत मुस्ताङमा धमाधम संघ, प्रदेश र स्थानीय तहका विकास आयोजनाको काम संञ्चालन भए पनि निर्माण कम्पनीको बेवास्ताले पुलको काम अघि बढ्न नसकेको स्थानीय गौतम शेरचनले जानकारी दिए । सरकारले सौरुकोवाङ जोड्ने कालिगण्डकी नदीमा ५ सय ७० मिटर लामो सस्पेन्स पुल निर्माणका लागि इलाइट रुबिना जेभीले ठेक्का सम्झौता गरेको कन्ट्रक्सनका प्रतिनिधि गौरव कार्कीले जानकारी दिए । उनले २ वर्षमा निर्माण सम्पन्न गर्ने भनिएको पुल निर्माणको काममा कोरोना कहरले प्रभावित तुल्याएको जनाए । हामीले पुलका लागि लेआउटको काम सकेर फर्किएका छौँ, पुलको काम गर्ने भनिएको हो, कोरोनाका कारण अवस्था अझै सामान्य बनेको छैन।""उनले भने ।"
दराजको सहयात्री कार्यक्रम पुनः सुरु,"काठमाडौं : अनलाइन बजार, दराजले सफल सहयात्री कार्यक्रम फेरि सुरु गर्ने घोषणा गरेको छ । दराजले साना र मझौला व्यवासयलाई (एसएमई) समर्थन गर्न सहयात्री कार्यक्रम गत वर्ष नै सुरु गरेको थियो। कार्यक्रमअन्तर्गत दराजले ती व्यवसायहरुलाई चार महिनाको कमिसन शुल्क नलिने जनाएको छ। बिक्रेताहरुलाई देशभरीका सात लाखभन्दा बढी ग्राहकसम्म निःशुल्क पहुँच प्रदान गर्न सहयोग पुग्ने दराजको विश्वास छ। दराजले आठ हजारभन्दा बढी एसएमइहरुलाइ आफ्नो व्यवसायमा दर्ता गर्न मद्दत गरेको थियो। कम्पनीका अनुसार दराज सहयात्री कार्यक्रमको मुख्य उद्देश्य साना र मध्यम आकारका व्यवसायहरूलाई शुल्क माफी, अनलाइन प्रशिक्षण, साप्ताहिक भुक्तानी चक्र र थप वित्तीय कार्यक्रमहरू कार्यान्वयन गरिने जनाएको छ। साथै, सहयात्री कार्यक्रमले पहिलोपटक अनलाइन माध्यममा आएका नयाँ व्यवसायहरूलाई दराज दसैं धमाका अभियानसम्म निःशुल्क रूपमा आफ्नो उत्पादन दराजमा बेच्न सक्ने जनाएको छ। दराज सहयात्री कार्यक्रममा थप नयाँ सुविधाहरु समावेश गरिएको छ। जसमा 'सेलर प्रमिस २०२१' पनि समावेश गरिएको दराजले जनाएको छ। दराज सहयात्री कार्यक्रम र सेलर प्रमिस २०२१ को मुख्य विशेषताहरू आगामी तीन महिनाको लागि पहिलोपटक अनलाइनबाट सामान बेच्ने एसएमईहरूका लागि कुनै बजार शुल्क नलाग्ने बताइएको छ। यस्तै, बिक्रेताहरुलाई १४ दिन नभइ ७ दिनभित्रै भुक्तानी दिने, नबिल बैंकको सहयोगमा व्यवसायहरूले विशेष एसएमई वित्तपोषण पाउने, द्रुत साइनअप प्रक्रियाले नयाँ बिक्रेताहरूलाई २४ घण्टाभित्रै अनलाइनमा जाने व्यवस्था गरिएको दराजले जनाएको छ। बिक्रेता क्वेरीहरू ३० सेकेन्डको अवधिमा लाइभ कुराकानीमार्फत् उत्तर दिइनुका साथै बिक्रेताहरूले दराज विश्वविद्यालयको माध्यममार्फत् विस्तृत इकमर्स प्रशिक्षण पाउन सक्ने दराजले जनाएको छ। 'घरेलु अर्थव्यवस्था, विशेषगरी साना र मझौला आकारका व्यवसायहरूलाई कोरोना महामारी र पछिल्लो लकडाउनले कठिन बनाएको छ। दराजका बिक्रेताहरु फस्टाए देशभर रहेका १० लाख बढी ग्राहकहरु फस्टाउने छन्। तसर्थ, हाम्रो मुख्य उद्देश्यहरूमध्ये एक हजारभन्दा बढी बिक्रेतालाई प्लेटफर्ममा छिटो पुनः प्राप्ति गर्न मद्दत गर्ने र थप व्यवसायहरूलाई कुनै जोखिम बिना अनलाइन बेच्ने अवसर दिने हो,' दराज नेपालका प्रबन्ध निर्देशक लिनो अलरिंगले भने। अलिबाबा समूहको स्वामित्वमा रहेको दराज पाकिस्तान, बंगलादेश, श्रीलंका, नेपाल, र म्यानमारमा अग्रणी अनलाइन सपिङ प्लेटफर्म भएको दाबी कम्पनीको छ। दराज नेपालले इलेक्ट्रोनिक्स, फेसन, ग्रोसरीबाट घरेलु उत्पादनहरूमा ६ लाख भन्दा बढी उत्पादनहरू बिक्री गर्दै आएको छ।"
"कञ्चनपुरमा चट्याङ लागेर बावुको मृत्यु, छोरा घाइते",महेन्द्रनगर : कञ्चनपुरमा चट्याङ लागेर एकजनाको मृत्यु भएको छ भने अर्का एक युवक घाइते भएका छन् । भीमदत्त नगरपालिका ९ मटैनाका ५३ वर्षीया पुरुष वीर महराको आइतबार बिहान चट्याङ लागेर मृत्यु भएको प्रहरीले जनाएको छ । जिल्ला प्रहरी कार्यालय कञ्चनपुरका प्रहरी प्रवक्ता सिद्धराज न्यौपानेका अनुसार घरको बरन्डामा बसेका बेला बिहान ७ बजेतिर चट्याङ लागेर उनको मृत्यु भएको हो । यस्तै मृतकका १८ वर्षीय छोरा लालसिंह महरा चट्याङ लागेर घाइते भएका छन् । उनको महाकाली अस्पतालमा उपचार भइरहेको प्रहरीले जनाएको छ ।
"सिंहदरबारमा एमाले कार्यदल बैठक, होला त एकता घोषणा ?","काठमाडौं : नेकपा (एमाले) को कार्यदल बैठक सिंहदरबारमा सुरु भएको छ। सहमति जुटाउन एमाले अध्यक्षसमेत रहेका प्रधानमन्त्री केपी शर्मा ओली र वरिष्ठ नेता माधवकुमार नेपाल पक्षका कार्यदल सदस्यहरु सिंहदरबारमा छलफलमा जुटेका छन्। कार्यदलमा संस्थापन पक्षका नेम्वाङ, विष्णु पौडेल, प्रदीपकुमार ज्ञवाली, शंकर पोखरेल, विष्णु रिमाल छन् भने नेता नेपाल पक्षबाट भीम रावल, सुरेन्द्र पाण्डे, गोकर्ण विष्ट, रघुजी पन्त, घनश्याम भुसाल छन्। एकता प्रक्रिया टुंगो लगाउन सोमबारदेखि कार्यदल बैठक जारी छ। शनिबार पनि कार्यदलको बैठक बसेको थियो। शनिबारको बैठकले कुनै ठोस निर्णय गर्न नसकेपछि आइतबार पुन: बस्ने गरी बैठक स्थगित भएको थियो। कार्यदलले आइतबार सहमति सार्वजनिक गर्ने दावी गरेको छ। सिंहदरबार कार्यदलको बैठक सकिएपछि सहमति सार्वजनिक हुने र आजै पार्टीको स्थायी कमिटी बैठक बसेर अनुमोदन गर्ने एमालेका केन्द्रीय कार्यालय सचिव शेरबहादुर तामाङले जानकारी दिएका छन्। कार्यदलले तयार गरेको सहमतिको खाकालाई शीर्षनेतासँगको परामर्शमा भाषिक परिमार्जन गरेर सार्वजनिक गर्न लागिएको जनाइएको छ। एमालेका अध्यक्ष केपी शर्मा ओली र वरिष्ठ नेता माधवकुमार नेपालबीच गत जेठ २ गतेको सहमतिका आधारमा गठित १० सदस्यीय कार्यदलले कार्य गरिरहेका बेला गत जेठ ८ गते दोस्रोपटक प्रतिनिधिसभाको विघटन भएपछि एमालेमा विवाद बल्झिएको थियो । अध्यक्ष ओलीले विपक्षी दलका नेता शेरबहादुर देउवालाई प्रधानमन्त्री बनाउन नेपाल पक्षका २३ जनाले गरेको हस्ताक्षर फिर्ता लिनुपर्ने अडान राखेका थिए। तर, हस्ताक्षर फिर्ता नलिने अडान नेपाल पक्षको छ। ओली पक्षका कार्यदल सदस्य यस विषयमा लचिलो भएका छन्। अदालतको विषयमा मौन बस्ने सहमति भएको जनाइएको छ। तर, अदालतको निर्णयअघि नै एकताको घोषणा हुने टुंगो लागेको छ। प्रतिनिधिसभा विघटनसम्बन्धी रिटमा सुनुवाइ सकेर असार २८ गते अर्को पेसी तोकिएको छ। पार्टीलाई बिनासर्त २०७५ जेठ २ को अवस्थामा फर्काउने सहमति भएको छ। २०७५ जेठ ३ मा थपिएका ३८ र माओवादी केन्द्रमा नफर्किएका २३ नेतालाई केन्द्रीय कमिटीमा समेट्न विधान संशोधन गर्ने अर्को सहमति छ। दुवैतर्फबाट बनेका पार्टी र जनसंगठनका समानान्तर कमिटीको समायोजन आवश्यकताका आधारमा कार्यदलले गर्नेलगायत विषयमा सहमति भएको छ। शक्ति बाँडफाँटका विषयमा छलफल नै नभएको कार्यदलमा सहभागी दुवै पक्षका नेताको दाबी छ।"
बजेट प्रस्तुत गरेको तीन साता बित्दा पनि भएन छलफल,"कर्णाली : कर्णाली प्रदेश सरकारले यही असार १ गते बजेट प्रस्तुत गरे यता कुनै दिन त्यसमाथि छलफल हुन सकेको छैन। सरकार सञ्चालनको मेरुदण्ड मानिने बजेटजस्तो महत्वपूर्ण विषयमा छलफल प्रक्रिया नै थालनी हुन नसक्दा यहाँको अवस्था अन्योलग्रस्त बनेको छ। प्रदेशसभाको बैठक पटकपटक बस्छ तर कार्यसूचीमा प्रवेश नपाउँदै स्थगित हुन्छ। असार १ गते सरकारले बजेट सार्वजनिक गरेपश्चात् तीन पटक आह्वान गरिएको बैठक बस्न नसकेरै प्रदेशसभा सचिवालयले विशेष कारण देखाएर स्थगितको सूचना गर्यो। असार ११ र १८ गते प्रदेशसभाको बैठक बस्यो तर प्रमुख प्रतिपक्षी दल नेकपा ९एमाले०ले कार्यसूचीमा प्रवेश गर्न नपाउँदै सदन अवरुद्ध गरेपछि बैठक स्थगित भयो। असार २४ गते पनि प्रदेशसभाको बैठक बस्यो। उक्त बैठक पनि एमालेका प्रदेशसभा सदस्य अघि बढ्न नदिने भन्दै अवरोध गरेपछि सभामुख राजबहादुर शाहीले आइतबार अपराह्न २ बजेसम्मका लागि बैठक स्थगित भएको सूचना गरे। बजेटलाई केन्द्रमा राखेर आज बस्न थालेको प्रदेशसभाको बैठकलाई महत्वका साथ हेरिएको छ। किन बैठक अवरोध गत वैशाख ३ गते एमालेका प्रदेशसभा सदस्य प्रकाश ज्वाला, अम्मरबहादुर थापा, नन्दसिंह बुढा र कुर्मराज शाहीले फ्लोर क्रस गरेर मुख्यमन्त्री महेन्द्रबहादुर शाहीको पक्षमा विश्वासको मत दिए। पार्टीको निर्देशनविपरीत कार्य गरेको भन्दै एमाले कर्णाली प्रदेशसभा दलको सिफारिसमा उनीहरुलाई एमालेले वैशाख १० गते पार्टीको साधारण सदस्यसमेत नरहने गरी निष्काशन गर्यो। कारवाहीमा परेका चारै जनालाई गत जेठ २७ गते सर्वोच्च अदालतले प्रदेशसभा सदस्यमा पुनःबहाली गरिदियो। सर्वोच्चको आदेशबमोजिम कर्णाली प्रदेशसभाको जेठ ३१ गतेको बैठकमा सभामुख राजबहादुर शाहीले पुनःबहाली भएका चारै सदस्यलाई एमाले प्रदेशसभा दलको सदस्यको हैसियत कायम रहेको पत्र पढेर जानकारी गराएका थिए। त्यसपश्चात् एमाले प्रदेशसभा दलले मुख्यमन्त्री शाही नेतृत्वको सरकारमा रहेका मन्त्री नन्दसिंह बुढा, अम्मरबहादुर थापा र कुर्मराज शाहीलाई सरकारबाट फिर्ता हुन निर्देशन दियो। प्रदेशसभा सदस्य ज्वाला एमाले प्रदेशसभा दलको बैठकमा उपस्थित भए पनि सरकार रहेका तीनै मन्त्री निर्देशनबमोजिम अहिलेसम्म फिर्ता भएका छैनन्। उनीहरु फिर्ता नभएपछि एमाले प्रदेशसभा दलले संविधान, लोकतन्त्र र संसदीय मर्यादाविपरीत सरकार गठन भएको भन्दै प्रदेशसभा अवरोध गर्दै आएको छ। दलका प्रमुख सचेतक गुलाबजंग शाहले सर्वोच्चको अन्तरिम आदेश र सभामुखले एमाले प्रदेशसभा दलको सदस्यको हैसियतमा कायम हुन गरेको रुलिङ कार्यान्वयन नभएकोले सदन अवरोध गर्नुपरेको बताए। संसदीय परम्परा र संवैधानिक व्यवस्थाअनुसार सदन चल्न नसकेको सर्वत्र जगजाहेर भइसकेकाले सरकार नसचिएसम्म प्रदेशसभा बैठकका काम कारवाही अगाडि बढ्न नसक्ने उनले जिकिर गरे। सभामुख शाहीले एउटै पार्टी सत्तापक्ष र प्रतिपक्ष भएर चल्न सक्दैन, अदालतको अन्तरिम आदेश विपरित भन्ने स्थितिको अन्त्य नगरिकन सदन चल्न सक्दैन भन्ने प्रतिपक्षी नेकपा एमालेको प्रश्न गम्भीर रहेको बताए। यो स्थितिको अन्त्य गर्न उनीहरुले प्रदेशसभा सदस्य वा मन्त्री पदबाट राजीनामा दिनुपर्ने अवस्था रहेको सभामुख शाहीले राससलाई जानकारी दिए। उनले भने, 'यदि सदन अवरोध भई राखेर चल्नसक्ने अवस्था नरहे सरकारले पेश्की बजेट वा अध्यायदेशमार्फत बजेट ल्याउन सक्छ तथापि प्रतिपक्षीले सदन चल्दाचल्दै संवैधानिक र संसदीय परम्परा चटक्क छाडेर अध्यायदेशमार्फत बजेट लोकतान्त्रिक नभएको प्रश्न उठान गर्ने त्यतिकै सम्भावना रहेको छ।' एमाले यही सरकारमार्फत बजेट ल्याउने सहमतिमा पुगे पनि संवैधानिक प्रश्न उठ्न सक्ने उनको भनाइ छ। एमालेले उठाएको यो प्रश्नमा सबै गम्भीर र सहमत रहेको जनाउँदै उनले सर्वदलीय बैठक बसेर सहमतिअनुसार आजसम्मका लागि बैठक सारिएको पुनः सत्ता र प्रतिपक्ष दलका नेतासँग बसेर सहमतिको प्रयास गर्न सघन भूमिका खेल्ने बताए। के भन्छ प्रदेश सरकार प्रदेश सरकारले पार्टीभित्रको आन्तरिक विषयलाई लिएर प्रदेशसभा बैठक बन्धक बनाउन नहुने बताउँदै आएको छ। प्रदेश सरकारका आर्थिक मामिला तथा योजनामन्त्री गोपाल शर्माले एमालेभित्रको आन्तरिक किचलोका कारण सदन अवरोध भएको प्रतिक्रिया दिए। यता प्रदेश सरकारका प्रवक्ता एवं आन्तरिक मामिला तथा कानूनमन्त्री सीता नेपालीले आजको प्रदेशसभा बैठकबाट केही निकास आउने बताए। बजेट पारितको टुङ्गो लाग्न अझै चार दिन बाँकी रहेको जनाउँदै प्रवक्ता नेपालीले यसको आवश्यक छलफलका विषयमा आजको बैठकबाट केही निक्र्योल निस्कने र त्यहीअनुसार सरकार अगाडि बढ्ने बताए।"
सन् २०२१ भित्र सबै नागरिकलाई खोप दिन्छौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले कोभिड१९ विरुद्ध लगाइने खोपका अभावमा नागरिक तड्पिनु नपर्ने स्पष्ट पारेका छन् । नेपालकै सबैभन्दा पुरानो अस्पताल वीर अस्पतालको नवनिर्मित सर्जिकल भवन उद्घाटन समारोहलाई आइतबार सम्बोधन गर्दै प्रधानमन्त्री ओलीले अधिकतम प्रयास गरेर जनताको जीउज्यानको सुरक्षामा सरकार गम्भीरताका साथ लागिरहेकाले नियमितरुपमा खोप आइरहने विश्वास दिलाए। प्रधानमन्त्री ओलीले भने, 'भ्याक्सिन उपलब्ध गराएका छौँ, भ्याक्सिन आइरहेको छ, हिजो आयो, भोलि पनि आउँछ, त्यसपछि पनि आउँछ, जति सक्दो चाँडो ठूलो सङ्ख्यालाई खोप उपलब्ध गराउने कुरामा नयाँनयाँ सम्झौताका लागि प्रयास भइरहेको छ ।' उनले यस वर्षको अन्तिम (सन् २०२१) भित्र सबै जनतालाई खोप लगाइसक्ने योजना सार्वजनिक गरे।प्रधानमन्त्री ओलीले थपे, 'अब खोपको अभावबाट हामी तड्पिनुपर्ने अवस्था आउँदैन, केही समय त्यस्तो स्थिति आउला कि जस्तो देखिएको थियो, अब नपाउने स्थिति हामीकहाँ छैन, सबैलाई खोप लगाएर सुरक्षित राख्न सक्छौँ ।' उनले स्वास्थ्य क्षेत्रमा उपचारका सुविधा बढाउँदै नेपाली जनताको जीवन रक्षामा सरकार सफल हुने विश्वास व्यक्त गरे।कोभिडको तेस्रोचौथो लहरतर्फ सचेतता जीवन पहिला भन्ने नाराका साथ कोभिडविरुद्धको लडाइँ अघि बढाइएको उनले स्मरण गराए। 'जनताको जीवन नै सबैभन्दा ठूलो प्राथमिकताको विषय हो, त्यो नै ठूलो सम्पत्ति हो र जीवनको रक्षा सबैभन्दा ठूलो कर्तव्य हो, प्रधानमन्त्रीले भने। उनले स्वास्थ्य सेवाको पर्याप्तता नभएको र साधन स्रोतको न्यूनता रहेको नेपालमा ठूलो सफलताका साथ कोभिड नियन्त्रण गरिएको बताए । कोभिडको तेस्रोचौथो लहर चल्छ भन्ने कुरा आएको तर्फ सचेत गराउँदै प्रधानमन्त्रीले नागरिकलाई लापरवाही नगरी सजगता अपनाउन आग्रह गरे। वीर अस्पताल विविध कारणले सञ्चालन परिचालन र विकास अपेक्षाकृत हुन नसकेको तर्फ ध्यानाकर्षण गराउँदै उहाँले मानवीय र सेवाभावबाट प्रेरित भएर सम्पूर्ण शक्ति परिचालन गरी प्रभावकारी सेवामा जुट्न अस्पताल प्रशासनलाई निर्देशन दिए । उनले बिरामी र आफन्तसँग गरिने व्यवहारमा सुधारको खाँचो औँल्याउँदै स्वास्थ्य बलियो राख्न खानपिन र आहारविहारमा सुधार गर्न नागरिकलाई सुझाव दिए। नेपाल धर्तीकै ज्ञान प्रारम्भ भएको, चिकित्सा विज्ञान, शल्यक्रिया, औषधि विज्ञानको सुरुवात भएको मुलुक भएर पनि बीचमा त्यस्ता उपलब्धि हराउँदै गएको प्रसङ्ग जोड्दै प्रधानमन्त्री ओलीले नेपालमा साढे दुई हजार वर्षअघि शल्यक्रिया विज्ञानको विकास गरिएको, त्यसको महत्वपूर्ण पक्ष चिकित्साशास्त्रको श्रुतिसंहिता र औषधि विज्ञानको चरकसंहिता भएको तथा त्यसैका आधारमा आयुर्वेदको विकास भएको बताए। औषधि विज्ञानको प्रभावकारिता विश्वको कुनै पनि विश्वविद्यालयमा रहेको तर नेपालमा भने विश्वास हराउँदै गएकामा उहाँले चिन्ता प्रकट गरे। प्रधानमन्त्री ओलीले त्यस अवस्थाबाट वीर अस्पतालको शुरुआत भएको र यसले नै स्वास्थ्य शिक्षाको शुरुआत गरेर अर्का ऐतिहासिक काम गरेकामा प्रशंसा गरे।। प्रधानमन्त्री ओलीले विगतमा जस्तो नभई वर्तमान नेपालको चिकित्सा क्षेत्र धेरै बलियो भइसकेको धारणा व्यक्त गरे । 'हिजो हामीकहाँ धेरै अभाव थियो, मेरै मिर्गौला प्रत्यारोपण (२०६४ साल साउन) भारतमा गरिएको थियो, अहिले नेपालमा सफलताका साथ प्रत्यारोपण हुने स्थिति आएपछि दोस्रोपटक नेपालमै गर्न पाएको छु , प्रधानमन्त्रीको भनाइ थियो । उनले बाहिरभन्दा सफलतापूर्वक र व्यवस्थित ढङ्गले नेपालमा उपचार पद्धतिको विकास भएको आफ्नै अनुभव सुनाए। प्रधानमन्त्री ओलीले आफ्नो दोस्रो मिर्गाैला प्रत्यारोपण गर्दा सातआठ लाख लागेकामा त्यही उपचार बाहिर भएको भए कम्तीमा २० देखि २५ लाख लाग्ने जिकिर गरे। कोरोना महामारीका बेला पहिलो पटक हङ्कङमा स्वाब परीक्षण गराउनुपरेको यथार्थ सुनाउँदै प्रधानमन्त्री ओलीले अहिले १०० भन्दा बढी ठाउँबाट परीक्षण भइरहेको जानकारी गराए। स्वास्थ्य क्षेत्रमा दक्ष जनशक्ति बढिरहेको, विशिष्टीकृत अस्पताल बनेको, उपकरण उपलब्धताका हिसाबले समेत चिकित्सा क्षेत्र धेरै माथि बढिसकेको जनाउँदै उहाँले तीन वर्षमा स्वास्थ्य क्षेत्रले ठूलो फड्को मारेको बताए। स्वास्थ्य क्षेत्रलाई सरकारले पनि सबै हिसाबले आधुनिक र सुविधायुक्त बनाउँदै लगेको जानकारी दिँदै प्रधानमन्त्री ओलीले भने, 'ज्ञान, शास्त्र, अक्षर, गणित र अङ्क नेपालमै उत्पन्न भएको हो, यसलाई फेरि पनि ज्ञानको उत्पादन र वितरणको केन्द्र बनाउनुपर्छ ।रासस"
बागलुङमा ६६ घर पहिरोको जोखिममा,"बाग्लुङ : बागलुङमा पछिल्लो दुई महिनाका अवधीमा ६६ घर पहिरोका उच्च जोखिममा परेका छन्। जिल्ला प्रहरी कार्यालयको तथ्याङ्क अनुसार दुई जनाको मृत्यु भएको छ भने एक बेपत्ता छन्। बेपत्ता हुनेमा ताराखोला गाउँपालिका२ घुस्मेलीका १८ वर्षीय राजेन्द्र कार्की रहेका प्रहरीले जनाएको छ। वर्षात्को शुरुमै जिल्लाका विभिन्न स्थानमा एक दर्जन बढी घरपरिवार विस्थापित भएका थिए। उनीहरु छिमेकीकामा आश्रय लिएर बसेका छन्। काठेखोला ,बडीगाड, ताराखोला गाउँपालिका र गलकोट नगरपालिकाका विभिन्न स्थानमा पहिरोले क्षति पुर्याएको छ। पहिरोमा २५ घर र तीन गोठ पूर्ण रुपमा क्षति भएको जिल्ला प्रहरी कार्यालयका सूचना अधिकारी इकवाल हवारीले जानकारी दिए। मानवीय क्षति हुने सम्भावना बढेपछि जोखिम क्षेत्रका स्थानीयवासीलाई सुरक्षित स्थानमा सारिएको उनको भनाइ छ। बाढीपहिराबाट यस अवधीमा रु डेढ करोड भन्दा बढीको क्षति भएको प्रहरीले जनाएको छ। यही असारको पहिलो साता नै बागलुङ नगरपालिका७ पैराबारीमा घरमाथिबाट झरेको पहिरोले एक घर भत्काएको थियो भने एक घर उच्च जोखिममा पारेको थियो। पहिरोका कारण स्थानीयवासी रवीलाल गौतमको घर गोठ भत्काएको थियो भने गोठमा रहेको भैंसी पुरिएर मरेको छ। सोही स्थानका महेन्द्र गौतमको घर उच्च जोखिममा परेपछि परिवार विस्थापित भएको जनाइएको छ। वर्षात्का कारण बागलुङ ४ स्थित नन्दलाल पौडेलको घर भत्केको र सोही स्थानका प्रदीप शेरचनको दुईतले पक्की घर, माया जिसीको कच्ची घर पहिरोका कारण उच्च जोखिममा परेपछि विस्थापित भएको थियो। बागलुङ१३ फर्सेडाँडा बस्ने पार्वती पौडेलको घरको अगाडि र पछाडीबाट पहिरो झरेपछि घर उच्च जोखिममा परेको थियो। बरेङ गाउँपालिका१ भ्यूडाँडाका विशाल विकको घर पनि जोखिममा परेपछि उनको परिवार पनि विस्थापित बनेको छ। त्यसैगरी गलकोट ४ चमुवाकी स्थानीय चन्द्रकला क्षेत्रीको घर पछाडिबाट पहिरो झरेपछि दुई तले कच्ची घर उच्च जोखिम परेको छ। घर जोखिममा परेपछि उनको परिवार विस्थापित भएको प्रहरीले जनाएको छ। गलकोटकै डाँडाखेतमा पनि पहिरोले स्थानीय देवबहादुर खत्रीको घर उच्च जोखिममा परेपछि उनको परिवार विस्थापित भएको छ। विस्थापित परिवारलाई सुरक्षित स्थानमा स्थान्तरण गरिएको हवारीको भनाइ छ। जिल्लाको जिल्लाको जैमिनी नगरपालिका र काठेखोला गाउँपालिकामा ११ घर पहिरोको उच्च जोखिममा परेका छन्। अविरल वर्षाको कारण जैमिनी ७ जैदीका ८ घर र काठेखोला७ रेशका तीन घर पहिरोको उच्च जोखिममा परेका हुन्। वर्षाको कारण बस्ती तलबाट पहिरो जान थालेपछि जैमिनी जैदीका ८ घर पहिरोको उच्च जोखिममा परेको छ। पहिरोको कारण तीन घरपरिवारले आफन्तकोमा आश्रय लिएका छन् भने अन्य अन्य पाँच घरका व्यक्ति भने बसाइँ नै सरेको बताइएको छ। पहिराको कारण कालिदास शर्मा, लेखनाथ शर्मा र दीपक शर्माको परिवार आफन्तकोमा आश्रय लिएर बस्न बाध्य छन्। असारको पहिलो साता नै काठेखोला गाउँपालिका७ रेशमा सडकमाथिबाट आएको पहिरोका कारण तीन घर विस्थापित भएका छन्। रेश हुँदै बागलुङ बजार जोड्ने सडकखण्ड अन्तर्गत जिरेदीको कालिका मन्दिरदेखि गगनपानीसम्मको सडकमा माथिबाट खसेको पहिरोको सडकमाथि र सडकमुनिका तीन घर विस्थापित भएको प्रहरीले जनाएको छ। विस्थापित तीन परिवारलाई सुरक्षित स्थानमा सारिएको छ। जिल्लाको ढोरपाटन नगरपालिका९ मा पनि दुई घर पहिरोको उच्च जोखिममा रहेको प्रहरीले जनाएको छ। पहिरोले स्थानीय मीनबहादुर विक र मनरमा विकको घर पहिरोको उच्च जोखिमा रहेकोले सुरक्षित स्थानमा सारिएको छ। जिल्लाको बरेङ गाउँपालिकामा पनि १८ घर पहिरोको उच्च जोखिममा परेका छन्। गाउँपालिकाको धुल्लुबाँस्कोटमा १४ घर पहिरोको उच्च जोखिममा रहेको प्रहरीले जनाएको छ। धुल्लुबाँस्कोटको भ्यू डाँडामा तीन घर, लुगरुङमा चार घर, थापाथरमा तीन घरगोठ, उर्लेनिमा तीन घर र धुल्लुबाँस्कोट मिलन चोकमा एक घर पहिरोको उच्च जोखिममा छ। वडा नं २ को हुग्दीशिरमा तीन घर र वडा नं ५ सुखौरामा दुई घर पहिरोको उच्च जोखिममा रहेको स्थानीयवासीको भनाइ छ। त्यस्तै जिल्लाको काठेखोला८ लेखानीमा पनि नौ घर पहिरोको उच्च जोखिममा परेका छन्।"
जोकोभिचको प्रतिद्वन्द्वी बेरेटेनी,"लन्डन : साविक विजेता नोभाक जोकोभिच र इटालीका माटेओ बेरेटेनीबीच विम्बल्डन टेनिसको फाइनलमा भिडन्त हुने भएको छ। शुक्रबार राति लन्डनमा सर्बियन स्टार जोकोभिचले क्यानडाका डेनिस सापोवालोव र बेरेटेनीले पोल्यान्डका हुबर्ट हुकाजलाई पराजित गर्दै उपाधि भिडन्त पक्का गरेका हुन्। विश्व नम्बर एकसमेत रहेका जोकोभिचले डेनिसलाई ७६ (७३),७५, ७५ को प्रतिस्पर्धात्मक सेटमा पराजित गरेका थिए। यससँगै पाँच पटकका च्याम्पियन जोकोभिच सातौं पटक विम्बल्डनको फाइनलमा प्रवेश गर्न सफल भएका हुन्। जोकोभिचले पछिल्लो पटक सन् २०१९ मा विम्बल्डनको उपाधि जितेका थिए। १९ पटकको ग्रान्डस्लाम विजेता जोकोभिच विम्बल्डन जित्दै २०औं ग्रान्डस्लाम उपाधि जित्ने अभियानमा छन्। उनी स्विट्रल्यान्डका रोजर फेडरर र स्पेनका राफेल नाडालभन्दा एक उपाधि पछि छन्। फेडरर र नाडालले २०औं ग्रान्डस्लामको उपाधि जितेका छन्। सन् १९६८ बाट व्यावसायिक टेनिसको सुरु भएपछि हरेक ग्रान्डस्लाम कम्तीमा दुई पटक जित्ने पहिलो खेलाडी जोकोभिच बनेका छन्। अहिलेसम्म ३० पटक ग्रान्डस्लामको फाइनलमा पुगेका उनले १९ पटक उपाधि आफ्नो बनाउन सफल भइसकेका छन्। उनले नौ पटक अस्ट्रेलियन ओपनको उपाधि जितेका छन्। यस्तै विम्बल्डन ओपन पाँच पटक, अमेरिकी (यूएस) ओपन तीन पटक र फ्रेन्च ओपन दुई पटक जितेका छन्। जोकोभिचभन्दा अघि स्विट्रल्यान्डका रोजर फेडरर ३१औं पटक ग्रान्डस्लामको फाइनलमा पुगेका छन्। यसैगरी इटालीका २५ वर्षीय माटेओ बेरेटेनी भने पहिलो पटक ग्रान्डस्लामको फाइनलमा पुगेका हुन्। उनले हुबर्टलाई ६३, ६०, ६७(३७), ६४ को सेटमा पराजित गरेका थिए। निकै प्रतिस्पर्धात्मक खेलमा जित निकालेका माटेओ विम्बल्डनको फाइनलमा पुग्ने पहिलो इटालियन खेलाडी पनि बनेका छन्। सातौं वरीयताका माटेओ ४५ वर्षपछि ग्रान्डस्लाम टेनिसको फाइनलमा पुग्ने पहिलो इटालियन खेलाडी बनेका हुन्। सन् १९७६ मा एड्रियानो पनाट्टोले फ्रेन्च ओपन जितेका थिए। त्यसयता इटालीका कुनै पनि खेलाडी ग्रान्डस्लामको फाइनलमा पुग्न सकेका थिएनन्।"
ह्वाइट स्लिटमा खुलेकी प्रियंका,लन्डन : ग्लोबल आइकनका रूपमा परिचित बलिउड अभिनेत्री प्रियंका चोपडा पछिल्लो समय सामाजिक सञ्जालमा निकै छाइरहेकी छन्। उनी आफ्नो काममा व्यस्त हुनुका साथै परिवार र साथीभाइका लागि समय निकालिरहेकी हुन्छिन्। अहिले लन्डनमा व्यस्त रहेकी प्रियंका केही समय अघि न्युयोर्क पुगेकी थिइन्। त्यहाँ उनले परिवारसँग समय बिताउनुका साथै आफ्नै सोना रेष्टुरेन्टमा भारतीय खाना खाएकी थिइन्। रेष्टुरेन्टमा भारतीय खानाको मज्जा उठाउनुका साथै आफ्नी आमा मधु चोपडाको जन्मदिन पनि धुमधामका साथ मनाएकी थिइन्। आमाको जन्मदिन मनाउन प्रियंका विशेष पोसाकमा सजिएकी थिइन्। आमाको जन्मदिनको पार्टीमा प्रियंकाले सेतो रंगको हाई स्लिट लगाएकी थिइन्। जुन ड्रेसमा उनलाई निकै सुन्दर पनि देखिएको थियो। उनले हाई स्लिटसँगै गोल्डेन हिल लगाएकी थिइन्। उनले केही समयअघि कैद गरिएको तस्बिर सामाजिक सञ्जालमा सेयर गरेकी हुन्। सामाजिक सञ्जालमा उनको सुन्दरता र पहिरनको निकै चर्चा भइरहेको छ। सामाजिक सञ्जालमा भाइरल भइरहेको प्रियंकाले लगाएको पहिरन फ्रेन्च फेसन कम्पनी ज्याकुमसको हो। यो ड्रेस हलिउड मोडल जीजी हदिदले एक वर्षअघि याम्प वाकका क्रममा लगाएकी थिइन्। अहिले प्रियंकाले लगाएकी ड्रेस त्यतिबेलै निकै चर्चामा आएको थियो। जसको मूल्य आठ सय अमेरिकी डलर पर्ने जनाइएको छ। पछिल्लो समय प्रियंका लन्डनमा छिन्। उनी हलिउड सिरिज सिटाडेलको सुटिङमा व्यस्त छिन्। उनले आफ्नो व्यस्त तालिकाबीच पनि केही समय निकालेर साथीहरूसँग इङ्ल्यान्डको विभिन्न स्थानको घुमघाम पनि गर्दै आएकी छन्। उनले आफूले घुमेका सुन्दर ठाउँहरूको तस्बिर र भिडियो सामाजिक सञ्जालमा पनि सेयर गर्दै आएकी छन्। हालै सामाजिक सञ्जाल इन्स्टाग्रामले हरेक वर्ष सार्वजनिक गर्ने इन्स्टाग्राम रिच लिस्टमा उनी पनि परेकी थिइनन्। उनी यो सूचीमा २७औं स्थानमा परेकी हुन्।
बाढीपहिरो पीडितलाई राहत,"सुर्खेत : मनसुन सक्रिय बनेसँगै कर्णाली प्रदेश सरकारले विपद्बाट पीडित भएकालाई राहत घोषणा गरेको छ। वर्षात्का कारण बाढी र पहिरोको जोखिम बढेपछि सरकारले राहत घोषणा गरेको हो। विपद्का कारण घरमा क्षति पुगे प्रदेश सरकारले तत्काल पीडित परिवारलाई राहत स्वरूप ५० हजार रुपैयाँ उपलब्ध गराउने निर्णय गरेको छ। बिहीबार बसेको प्रदेश सरकारको मन्त्रिपरिषद् बैठकले यस्तो निर्णय गरेको हो। प्रदेश सरकारका प्रवक्तासमेत रहेकी आन्तरिक मामिला तथा कानुनमन्त्री सीताकुमारी नेपालीले प्राकृतिक विपद्का घटनाबाट पूर्ण रूपमा घरमा क्षति भएका परिवारलाई राहत स्वरूप ५० हजार रुपैयाँ दिने निर्णय भएको जानकारी दिइन्। बाढी र पहिरोले धेरै नागरिकको घरमा क्षति पुर्याएको छ, मन्त्री नेपालीले भनिन्, अझै पनि बाढी र पहिरोको जोखिम छ, यसबाट पीडित हुनेलाई हामीले राहत घोषणा गरेका छौं। पूर्णरूपमा घर बगेका वा भत्किएका परिवारलाई सरकारले तत्काल ५० हजार राहत दिने निर्णय गरेको छ। विपद्का कारण पीडित बनेका परिवारलाई राहत उपलब्ध गराउन सरकारले जिल्लाहरूबाट विवरण माग गरेको छ। स्थानीय प्रशासनले उपलब्ध गराएको विवरणलाई आन्तरिक मामिला तथा कानुन मन्त्रालयले प्रमाणित गर्नेछ। मन्त्रालयले प्रमाणित गरेको प्रमाणका आधारमा प्रदेश सरकारले स्थानीय तहलाई राहत रकम पठाउनेछ। स्थानीय तहमार्फत पीडितलाई राहत दिइनेछ। यस्तै प्रदेश सरकारले कर्णाली प्रदेश विपद् व्यवस्थापन कोष मा पाँच करोड रकम जम्मा गर्ने निर्णय गरेको छ। वर्षात्मा आउन सक्ने बाढीपहिरोका घटनालाई मध्यनजर गरेर सरकारले राहत कोषमा रकम जम्मा गर्ने निर्णय गरेको हो। नयाँ बजेटको निकासा हुन समय लाग्ने र नागरिकलाई तत्काल राहत पुर्याउनुपर्ने भएकाले चालु आर्थिक वर्षको बजेटबाट कोषमा रकम जम्मा गर्ने निर्णय गरिएको मन्त्री नेपालीले बताइन्। कोषमा रकम जम्मा गर्न आर्थिक मामिला तथा योजना मन्त्रालयलाई रकम निकासाका लागि स्वीकृति दिइएको छ। उक्त कोषमा जम्मा गरिएको रकम कोरोना नियन्त्रण लगायतका कार्यमा पनि खर्च गरिनेछ। कोरोनाको तेस्रो भेरियन्टलाई लक्षित गरेर कोषको बजेट खर्च गर्ने सरकारको तयारी छ। यसैगरी मन्त्रिपरिषद्को बैठकले कोरोनाको रोकथाम, नियन्त्रण र उपचारमा खटिएका प्रदेशका कर्मचारीलाई ५० प्रतिशत जोखिम भत्ता उपलब्ध गराउने निर्णय गरेको छ। कोरोना नियन्त्रणमा खटिएका चिकित्सक, स्वास्थ्यकर्मी, एम्बुलेन्सशववाहनका चालक र सरसफाइकर्मीलाई उनीहरूको सुरुको तलबको ५० प्रतिशत जोखिम भत्ता दिने निर्णय प्रदेश सरकारले गरेको छ। मन्त्रिपरिषद्को बैठकले मुगुको सोरु गाउँपालिकालाई २ करोड ५० लाख बजेट उपलब्ध गराउने निर्णय पनि गरेको छ। गाउँपालिकालाई उक्त बजेट व्यवस्था गर्न आर्थिक मामिला तथा योजना मन्त्रालयलाई स्वीकृति दिइएको छ। यस्तै बैठकले प्रदेश लोकसेवा आयोगका पदाधिकारीको पारिश्रमिक, सेवाका शर्त र सुविधा सम्बन्धमा व्यवस्था गर्न बनेको विधेयक कर्णाली प्रदेश सभामा पेश गर्न मुख्यमन्त्री तथा मन्त्रिपरिषद्को कार्यालयलाई संशोधनसहित स्वीकृति प्रदान गरेको छ।"
बाँदर धपाउने ड्युटी,"चितवन : कालिका नगरपालिका९ द्रब्यटारका १० वर्षीय विपन चेपाङको काम हिजोआज बाँदर धपाउने हो। उनी बिहान बाँदर लखेट्न गुलेली लिएर बस्छन्। मकै खान आउने बाँदरलाई गुलेली हानेर लखेट्छन्। एकैछिन आँखा छल्यो कि बाँदरले मकै खाइहाल्छ। कुरेर नबसे बाँदरले मकै खाइदिन्छ अनि हामीले खान पाउँदैन, उनले भने, बिहानै आएर साँझ परेपछि फर्कने हो। विपन मात्र होइन, यहाँका हरेक परिवारका एक जना बाँदर धपाउन खटिन्छन्। माथि स्याउला हालेर घाम छेक्न बनाएको टाँड प्रायः सबैका बारीमा भेटिन्छ। बाँदरलाई तर्साउन थोत्रा लुगाको पुत्ला बनाएर राखेका छन्। गुलेली वा थाल बजाएर बाँदर लखेट्नुपर्छ। नभए मकैजति बाँदरले खाइदिन्छ। मिहेनत गरेर लगाएको अन्न खाने बेला बाँदरले नष्ट गर्न लागेपछि किसान चिन्तित छन्। बाँदरबाट कसरी जोगाउने होला भन्ने पिरलो छ। चेपाङहरू मकै खाने आशमा बाली कुरेर बसेका छन्। अबको आधा वर्ष त्यसैले परिवारको छाक टार्नुपर्छ। मकै घरमा भित्र्याउन पाइँदैन कि भन्ने चिन्ता छ। कतिपयले बाँदर लखेट्न कुकुर पालेका छन्। बिहान ६ बजेदेखि साँझसम्म बाँदर कुर्नुपर्छ। प्रायः अभिभावक काम गर्न जान्छन्। घरका बालबालिकाको काम बाँदर धपाउनु हो। बाँदर कुर्न परिवारमा पालो लगाउँछन्। सरला चेपाङ दिदीबहिनी पनि पालो लगाएर बाँदर कुर्छन्। नभए वर्षभरि अन्नको अभाव भोग्नुपर्छ। एकै छिन हेरेन भने बारीभरी बाँदर हुन्छ, उनले भनिन्, जति बेला पनि मकैमा आँखा लगाउनुपर्छ। फागुनदेखि चेपाङको घरमा अन्न छैन। अनिकालबाट जोगिन जंगलबाट गिठ्ठा र भ्याकुर खोजेर छाक टारे। कोरोना भाइरस संक्रमणको जोखिमले निषेधाज्ञा लगाएपछि मजदुरी गर्न पाएनन्। राहतले केही दिन खान पाए। अब अनिकाल टार्ने भनेको मकै नै हो। कालिका१० देउजरका अर्जेल चेपाङले पनि बाँदरले सताउने गरेको बताए। दुःख गरेर अलिअलि भएको मकै पनि बाँदरले खाएर हैरान बनाएको गुनासो उनले गरे। कहिलेकाहीँ घरभित्रै पसेर सताउँछ, उनले भने, जति नै कुरे पनि आधि बाँदरलाई आधि हामीलाई हो। डाँडाबाट बाँदरको हुल आउँछन्। कुरुवाको आँखा छलेर मकै घोगा भाँच्छन्। केही खान्छ केही च्यातेर फालिदिन्छ। परिवारमा पालो लगाएर बाँदर कुर्छन्। बिहान उठेदेखि साँझ नपरेसम्म बारीकै बास हुन्छ। तैपनि कुनै बेला आँखा छलेर मकै खाइहाल्छ। मिहेनत गरेर लगाएको खेती बाँदरले नष्ट गरेपछि उनीहरू हैरान भएका छन्। अनिकाल टार्ने आशामा बसेका चेपाङको बारीका मकै खाएर बाँदरले सताउने गरेको छ।"
भारतश्रीलंका शृंखला सर्यो,"कोलम्बो : भारत र घरेलु टोली श्रीलंकाबीचको एकदिवसीय तथा टीट्वेन्टी क्रिकेट शृंखला एक हप्ता सरेको छ। घरेलु टोली श्रीलंकाका ब्याटिङ प्रशिक्षक ग्रान्ट फ्लावरलाई कोरोना भाइरसको संक्रमण देखिएपछि शृंखला पर सरेको हो। इङ्ल्यान्ड भ्रमणबाट फर्किएपछि गरिएको परीक्षणमा फ्लावरलाई कोरोना पोजेटिभ देखिएको थियो। पूर्व निर्धारित तालिका अनुसार भारत र श्रीलंकाबीचको तीन खेलको एकदिवसीय शृंखला मंगलबारबाट सुरु हुने हुन लागेको थियो। भारतीय क्रिकेट कन्ट्रोल बोर्ड (बीसीसीआई) का अनुसार अब एकदिवसीय शृंखला जुलाई १८ बाट सुरु हुनेछ। यसैगरी तीन खेलको टीट्वेन्टी शृंखला जुलाई २५ मा सुरु हुनेछ। टीट्वेन्टी शृंखला यसअघि जुलाई २१ बाट सुरु हुने तालिका रहेको थियो। भारत शिखर धवनको कप्तानीमा श्रीलंका भ्रमणमा छ। भारतले श्रीलंकाविरुद्धको सीमित ओभरको खेलका लागि धवनको कप्तानीमा दोस्रो रोजाइको टिम श्रीलंका पठाएको हो। श्रीलंका भ्रमणमा भारतले दोस्रो रोजाइको टिम पठाएर श्रीलंकाको इज्जतमाथि नै प्रहार गरेको भन्दै विवाद पनि निकालिएको थियो। श्रीलंकाका पाँच खेलाडीले भारतसँगको खेलका लागि श्रीलंकन क्रिकेट बोर्डसँग सम्झौता गर्न अस्वीकारसमेत गरेका थिए। श्रीलंकाका लासिथ एम्बुलडेनिया, विश्व फर्नान्डो, लाहिरू कुमारा, आसेन बन्डारा र कसुन रजिताले भारतसँगको खेल खेल्न इन्कार गर्दै सम्झौता गर्न अस्वीकार गरेका थिए। यसैगरी श्रीलंकाका पूर्वकप्तान अर्जुना रणतुंगाले भारतले दोस्रो रोजाइको टोली पठाएर श्रीलंका क्रिकेटको अपमान गरेको बताएका थिए।"
"कार दुर्घटनामा हार्डवेयर व्यवसायीको मृत्यु, चार जना घाइते","विराटनगर : कोसी लोकमार्गअन्तर्गत मोरङको बूढीगंगा गाउँपालिका१ स्थित आरती स्ट्रिप्स उद्योगअगाडि शनिबार राति भएको कार दुर्घटनामा एक जना हार्डवेयर व्यवसायीको मृत्यु भएको छ। दुर्घटनामा अरू चार जना घाइते भएका छन्। घाइतेमध्ये एक जनाको अवस्था गम्भीर छ। उत्तरबाट दक्षिणतर्फ आउँदै गरेको बा १८ च ९७६ नम्बरको कार अनियन्त्रित भएर राति ११:४५ बजेतिर बिजुलीको पोलमा ठोक्किँदा दुर्घटना भएको प्रदेश १ ट्राफिक प्रहरी प्रमुख एसपी वासुदेव खतिवडाले जानकारी दिए। उनका अनुसार दुर्घटनामा परेर हार्डवेयर व्यवसायी विराटनगर महानगरपालिका३ का ४० वर्षीय रमेश आचार्यको मृत्यु भएको छ। विराटनगरको खारजीमा आचार्यको हार्डवेयर पसल छ। दुर्घटनामा गम्भीर घाइते भएपछि जग्गाको कारोबारसमेत गर्दै आएका आचार्यलाई उपचारका लागि विराटनगरको विराट नर्सिङ होम एवं विराटनगर अस्पताल लगिएको थियो। भेन्टिलेटर नभएको भन्दै विराटले रेफर गरिदिएपछि थप उपचारका लागि न्युरो अस्पताल लगिएको थियो। उपचारकै क्रममा आइतबार बिहान ५:१५ बजेतिर आचार्यको मृत्यु भएको जानकारी एसपी खतिवडाले दिए। उनका अनुसार दुर्घटनामा परेर कार चालक बूढीगंगा१ का ४५ वर्षीय महाप्रसाद भट्टराई, ४० वर्षीय भीमप्रसाद घिमिरे, ३३ वर्षीय सन्तोष घिमिरे र विराटनगर३ का २० वर्षीय विवेक नेपाल घाइते भएका छन्। प्रहरीका अनुसार महाप्रसाद, भीम र सन्तोष जग्गा कारोबारी हुन्। घाइतेमध्ये विवेकको अवस्था गम्भीर रहेको प्रहरीले जनाएको छ। प्रहरीका अनुसार घाइतेहरुको विराट र न्युरोमै उपचार भइरहेको छ। मादक पदार्थ सेवन (मापसे) गरेर तीव्र गतिमा चलाइएका कारण दुर्घटनामा परेको प्रारम्भिक अनुसन्धानबाट खुलेको एसपी खतिवडाको भनाइ छ। प्रहरीले कारलाई नियन्त्रणमा लिएर घटनाको अनुसन्धान थालिएको जनाएको छ। यसैबीच मृतक आचार्यको उपचारमा लापरबाही गरिएको भन्दै आफन्तले न्युरो अस्पतालमा केहीबेर होहल्ला गरेका थिए। समयमा चिकित्सकले नहेरेको र गम्भीर अवस्थाका घाइतेलाई तत्काल भेन्टिलेटरमा नराखिएको भनेर आफन्त आक्रोसित बनेका हुन्। जिल्ला प्रहरी कार्यालय मोरङबाट प्रहरी नायव निरीक्षकको नेतृत्वमा खटिएको टोलीले स्थितिलाई नियन्त्रणमा लिएको थियो।"
२ बुद्धका मूर्ति स्थापना,"बुटवल : कपिलवस्तुमा जन्मिएका दुई बुद्धको प्रतिमा स्थापना गरिएको छ। कपिलवस्तुको गोटिहवामा क्रकुछन्द बुद्ध र निग्लिहवामा कनकमुनि बुद्धको पूर्णकदको मूर्ति स्थापना गरिएको हो। कपिलवस्तुमा जन्मिएका यी बुद्धको पूर्णकदको सालिक संसारमै पहिलो पटक बनाइएको हो। शाक्यमुनि बुद्धका कैयौं मूर्तिहरू विश्वभर छरिए पनि यी बुद्धको मूर्ति बनेका थिएनन्। लुम्बिनी प्रदेश सरकारले पुरातात्त्विक स्थललाई पर्यटकीय गन्तव्य बनाउने योजनासहित दुई बुद्धको मूर्ति स्थापना गरेको हो। बुद्धमूर्ति स्थापना भएका स्थानमा बगैंचासमेत निर्माण गरिएको छ। प्रदेशको उद्योग, वन तथा वातावरण मन्त्रालयले निग्लिहवामा मूर्तिसहित पार्क निर्माणका लागि ८७ लाख खर्च गरेको छ। मूर्तिकार गोविन्दप्रसाद चौधरीले पित्तलको मूर्ति बनाएका हुन। कनकमुनि बुद्ध मूर्तिको मूल्य १६ लाख ५० हजार रहेको छ। प्रदेश सरकारले निग्लिहवाको अशोक स्तम्भ नजिकै पर्यटकीय पार्क निर्माण गरेर मूर्ति स्थापना गरेको हो। अरौराकोटमा बनेको सो पार्क निर्माणमा ७१ लाख ५५ हजार खर्च गरिएको छ। कपिलवस्तु बौद्ध स्मारकको खुला संग्रहालय रहेको र यसको प्रवद्र्धनका लागि दुई बुद्धहरूको मूर्ति स्थापना गरिएको उद्योग, वन तथा वातावरण मन्त्री कल्पना पाण्डेले बताइन्। प्रदेश सरकार, पुरातत्त्व विभाग, स्थानीय सरकार सबै मिलेर यसको उत्खनन र विकासमा काम भइरहेका छन्, उनले भनिन्, यी पुरातात्त्विक क्षेत्रमा पर्यटकको चहलपहल बढाउने योजना प्रदेश सरकारको छ। निग्लिहवामा भाँचिएको अवस्थामा अशोक स्तम्भ रहेको छ। सोही प्रमाणका आधारमा यो क्षेत्रमा कनकमुनि बुद्ध जन्मिएको भनिएको हो। अहिले अशोक स्तम्भबाहेक निग्लिहवामा कुनै हेर्न लायक क्षेत्र नभएपछि पार्कसहित मूर्ति निर्माण भएको छ। कपिलवस्तु वन डिभिजन कार्यालयले दुवै स्थानमा २२ जातका बिरुवा रोपेर बगैंचा निर्माण गरेको छ। बौद्ध धर्मग्रन्थमा उल्लेख गरिएका २८ बुद्धमध्ये शाक्यमुनि अन्तिम बुद्ध हुन्। क्रकुछन्द २५औं र कनकमुनि २७औं बुद्ध मानिन्छन्। बुद्धहरूका सम्बन्धमा स्वयं गौतमबुद्धहरूले नै चर्चा गरेका प्रसंग त्रिपिटकहरूमा पाइन्छ। कनकमुनि बुद्धको नाम मौर्य सम्राट् अशोकले राखेको अभिलेखसहितको स्तम्भ निग्लिहवामा छ। अशोक ईशापूर्व २४९ मा प्राचिन कपिलवस्तु आएका थिए। गोटिहवामा शिलास्तम्भ रहे पनि त्यसमा अभिलेख छैन्। बौद्ध अध्ययताका अनुसार चिनियाँ यात्री फाहियान र ह्वेनसाङले त्यो क्षेत्रलाई क्रकुछन्द बुद्धको जन्मस्थल भनेर आफ्नो यात्रा वृत्तान्तमा उल्लेख गरेका छन्। लुम्बिनी प्रदेशका मुख्यमन्त्री शंकर पोखरेलले दुवै मूर्तिको शनिबार अनावरण गरेका हुन्। मुख्यमन्त्री पोखरेलले प्रदेशको दीर्घकालीन आर्थिक विकास पर्यटन र उद्योग क्षेत्र भएको भन्दै पर्यटकीय क्षेत्रलाई मनमोहक बनाउन सरकारले काम गरिरहेको बताए। स्थानीयमा जागरुकता आयो भने मात्रै यी पर्यटकीय क्षेत्रहरूको प्रवद्र्धन हुन्छ, उनले भने, संरक्षण गर्ने, प्रवद्र्धन गर्ने र लाभ लिने काम नै स्थानीयस्तरबाट हुनुपर्छ। दुई बुद्धको मूर्ति स्थापनाले प्राचिन इतिहासको खोजी हुने र पर्यटक विकासमा योगदान पुग्ने विश्वास प्रदेश सरकारले गरेको छ। कपिलवस्तुमा गौतमबुद्ध स्थल तिलौराकोट, कुदान, गोटिहवा, निग्लिहवासहितका स्थानलाई विशेष महत्त्व दिएर पर्यटन प्रवद्र्धनका कार्यक्रम अघि बढाइएको छ। कपिलवस्तुमा मात्रै पुरातात्त्विक महत्वका दर्जनौं स्थानहरू रहेका छन्। तिलौराकोटबाहेक अन्य स्थलको उत्खनन् भने हुन सकेको छैन। अखिल नेपाल भिक्षु महासंघका अध्यक्ष भिक्षु मैत्रेयले बुद्ध स्थलहरूको पहिचान, उत्खनन, प्रवद्र्धन र बौद्ध शिक्षाको विकासमा सबैले जोड दिनुपर्ने बताउँछन्। बुद्धले दिएका पञ्चशीलको मात्रै अवलम्बन भए यी स्थलहरू संरक्षित हुन्छन, शान्ति प्राप्ति हुन्छ, उनले भने। मूर्ति स्थापनामा बौद्ध भिक्षु र लामाहरूले मन्त्रोच्चारण गरेका थिए।"
फिल्ममा काम नगरे पनि करोडौं,मुम्बई : बलिउडका हिरो नं १ भनेर चिनिने गोबिन्दालाई फिल्ममा नदेखेको धेरै समय भयो। तै पनि वार्षिक १६ करोडभन्दा बढी कमाउँछन् उनी। राजनीतिबाट अलग भएपछि बलिउडमा उनी जम्न सकेनन्। त्यसैले अहिले विज्ञापन खेलेर तथा डान्स शोहरूमा गएरै भए पनि मज्जाले पैसा कमाइ रहेका छन्। एउटा रिपोर्टका अनुसार गोबिन्दाको कुल सम्पत्ति १५१ करोड भारतीय रुपैयाँभन्दा बढी छ। उनको मुम्बई वरपर ३ वटा सानदार बंगला पनि छन्। महँगामहँगा गाडीहरू पनि उनीसँग छन्। गोबिन्दा अहिले परिवारका साथ जुहुको सानदार बंगलामा बस्छन्। बलिउडमा गोबिन्दा पछिल्लो पटक रंगीला राजा र आगया हिरो फिल्ममा देखिएका थिए। सन् १९८० को दशकदेखि एक्सन र डान्सिङ हिरोका रूपमा करिअर सुरु गरेका उनले ९० को दशकमा कमेडी हिरोका रूपमा आफूलाई स्थापित गरेका थिए।
कालिगडको हातै काटिएको ऐतिहासिक बल्कोट पौवा,"सन्धिखर्क : जंगबहादुर राणाको न्वारान भएको स्थान भनेर चिनिने विचित्रको बल्कोट पौवा प्रचारप्रसारको अभावमा ओझेलमा परेको छ। प्रधानमन्त्री जंगबहादुर राणाको पालामा तत्कालीन कर्नेल सनदसिंह टण्डनको नेतृत्वमा कालिगडले अत्यन्तै आकर्षक शैलीमा बनाएको पौवा र त्यसभित्र शिवालय मठ, तथा अन्य मन्दिरहरू अवस्थित छन्। १९०४ सालमा पौवा निर्माण सुरु गरिएको थियो। १० वर्ष लगाएर पौवा तथा मन्दिरहरू निर्माण गरिएको छत्रदेव गाउँपालिका २ का वडाध्यक्ष राजेश पन्थीले बताए। काठका आकृतिमा यौन अंग तथा यौन क्रियाकलापका चित्र इंकित विचित्रको पौवा निर्माण गरेका कालिगडको हात पछि गएर राणाकै पालामा काटिएको किंवदन्ती छ। जंगबहादुरको बुवा बालनरसिंह राणा आर्मी अफिसर थिए। उनी बारुदखाना प्युठानको प्रमुख थिए। १८६० को दशकमा जुम्लाको सिन्जा प्रान्तमा गुठीको जग्गाले विवाद बढायो। गुठीको विवाद समाधान गर्न बालनरसिंहलाई १८६९ सालमा जुम्ला खटाइएको थियो। जुम्लामा उनी श्रीमतीलाई लिएर गएका थिए। जुम्लामै रहँदा श्रीमती गर्भवती भइन्। त्यो समयमा गर्भवती हँुदा माइती जाने प्रचलन थियो। उनी तत्कालीन प्रधानमन्त्री भीमसेन थापाकी बहिनी थिइन्। जुम्लाबाट माइती गोर्खा जानेक्रममा अर्घाखाँचीको बांगलामा रहेका लामपाटी अर्थात् मथुरामा १८७४ सालमा उनले ७ महिनामा बच्चा जन्माइन्। अर्थात् जंगबहादुर ७ महिनामा जन्मिएका थिए। त्यसबेला लामपाटीमा घनाघोर जंगल रहेको थियो। नजिकैका कृषकहरू पाण्डे थरकाले उनको स्याहारसुसार गरेको र पछि बल्कोटको पौवा रहेको स्थानमा लागि सुत्केरी र बच्चालाई राखेका थिए। त्यही स्थानीय खनाल थरका ब्राह्मणहरूले न्वारान गराएर त्यो बालकको नाम वीरनरसिंह राखेकोे स्थानीय नारायण भट्टराईले बताए। सुत्केरी दरिली भएपछि उनी माइती गोर्खा गएकी थिइन्। पछि वीरनरसिंह जंगे स्वभावको भएको हुनाले उनको नाम जंगबहादुर रहेको थियो, उनको भनाइ छ। जंगबहादुरको जन्म कतिले गोर्खामा र कतिले काठमाडौंको थापाथलीमा भएको भन्ने गरिएको छ। उनी लाम्पाटीमा जन्मिएका थिए। त्यसैले जन्मको बारेमा एउटै ठाउँ कसैले भन्न नसकेको इतिहासकारहरूको भनाइ रहेको छ। इतिहासकारहरू प्रोफेसर दिनेशराज पन्त र युवराजशमशेर जबराले जंगबहादुर लाम्पाटीमा जन्मिएको र बल्कोटको पौवामा आएर न्वारान भएको र पछि त्यसै स्थानमा कर्नेल सनदसिंह टण्डनको नेतृत्वमा विचित्रको पौवा निर्माण भएको उल्लेख गरेको नारायण भट्टराईको भनाइ छ। पौवाको विषयमा तत्कालीन राजा श्री ५ सुरेन्द्र शाहको पालामा चारवटा लालमोहर लागेका थिए। ती लालमोहर तथा इतिहासकारहरू प्रोफेसर पन्त र जबराको विश्लेषणलाई अर्घाखाँची सम्पर्क सदनको चिनारी २०७२ मा समावेश गरिएको उनले बताए। कर्नेल सनदसिंहको पालामा बल्कोटको पौवा, मथुराको पौवा, पाल्पा र गुल्मीको सिमानामा रहेको मनवाक पौवा, ऋणिको बगैंचा, पाल्पा अर्गलीको बगैंचा, जोर्तको पौवा र बाटोमा रहेका गौमुखी धाराहरू निर्माण भएका थिए। विचित्रको बल्कोटको पौवा, मन्दिर र गुठीलाई संरक्षण गरी प्रचारप्रसार गर्ने उद्देश्यले २०६६ सालमा डाक्टर गोविन्द टण्डनको नेतृत्वमा पण्डित दिनबन्धु पोखरेलको प्रवचनमा महायज्ञ लगाइएको थियो। लामो इतिहास बोकेको क्षेत्र भए पनि प्रचारप्रसारमा कसैले चासो नदिएको उनको भनाइ छ। सन्धिखर्क बल्कोट तम्घास सडकको छेउमा पर्ने राणाकालीन इतिहास बोकेको पौवाको प्रचारप्रसार गर्न सकेमा पर्यटकीयस्थल बनाउन सकिन्छ। पौवाको संरक्षणका लागि गाउँपालिकाले काम गर्दै आएको गाउँपालिकाका प्रमुख प्रशासकीय अधिकृत भेषराज पन्थको भनाइ छ।"
अवरोधले एक अर्ब फ्रिज,"सुर्खेत : सुर्खेत विमानस्थल विस्तारको काम नहुँदा सरकारले विनियोजन गरेको बजेट नै फ्रिज भएको छ। चालू आर्थिक वर्षमा यो विमानस्थल विस्तार गर्न संघीय सरकार र प्रदेश सरकारले बजेट विनियोजन गरेका थिए। तर स्थानीय बासिन्दाले काम गर्न नदिएपछि बजेट नै फ्रिज भएको हो। यो विमानस्थल विस्तारका लागि चालू आर्थिक वर्षमा कर्णाली प्रदेश सरकारले ५० करोड र केन्द्र सरकारले ५१ करोड बजेट छुट्ट्याएका थिए। प्रदेश र केन्द्र सरकारको संयुक्त लगानीमा विमानस्थलको विस्तार तथा स्तरोन्नति गर्ने समझदारी भएको छ। तर विमानस्थल विस्तार गर्दा प्रभावित हुने स्थानीय बासिन्दाले काम गर्न नदिएपछि एक अर्ब बजेट फ्रिज भएको छ। विगतमा बजेट अभावमा काम हुन नसकेको यो विमानस्थलको काम यसपालि बजेट भएर पनि काम हुन नसकेको हो। स्थानीयको अवरोधका कारण अब यो आयोजना अगाडि बढ्नेमा अन्योलता देखिएको छ। हाल कर्णालीमा रहेका विमानस्थलहरू साँघुरा छन्। जसले गर्दा ठूला जहाज अवतरण गर्न सक्ने अवस्था छैन। प्रदेश राजधानी बनेपछि सुर्खेतमा ठूला जहाज र धेरै सिट भएका जहाज अवतरण गराउन यो विमानस्थललाई विस्तार गर्ने योजना अगाडि सारिएको हो। तर स्थानीय बासिन्दाले अवरोध गरेका कारण हाल यसको काम अगाडि बढ्न सकेको छैन। प्रभावित क्षेत्रका बासिन्दाले आफूहरूको उचित पुनस्र्थापना र क्षतिपूर्ति उपलब्ध गराउनुपर्ने माग राख्दै आएका छन्। प्रदेश सरकार र स्थानीयबीच पटकपटक वार्ता भए पनि सहमति जुटेको छैन। सहमति नहुँदा काम नै रोकिएको छ। स्थानीयको अवरोधका कारण चालू आर्थिक वर्षमा मात्रै होइन, आगामी आर्थिक वर्षमा पनि यो आयोजना प्रभावित हुने आशंका बढेको छ। संघीय सरकारले आगामी आर्थिक वर्षका लागि पनि सुर्खेत विमानस्थलका लागि बजेट छुट्ट्याएको छ। तर सुर्खेत विमानस्थलका लागि छुट्ट्याइएको रकमको यकिन गरिएको छैन। विमानस्थल विस्तार हुँदा झन्डै दुई सय परिवार विस्थापित हुनेछन्। यद्यपि नागरिक उड्डयन कार्यालय सुर्खेतले भने आगामी आर्थिक वर्षदेखि विमानस्थल विस्तार हुने अपेक्षा गरेको छ। केन्द्र सरकारले बजेट छुट्ट्याइसकेका कारण विमानस्थल विस्तारको काम हुन सक्ने नागरिक उड्डयन कार्यालय सुर्खेतका प्रमुख उमेशकुमार पन्थीले बताए। कर्णाली प्रदेश सरकारले पनि यो विमानस्थल विस्तारको योजनालाई निरन्तरता दिने जनाएको छ। कोरोना महामारी र स्थानीयको अवरोधका कारण चालू आर्थिक वर्षमा आयोजना अगाडि बढेन प्रदेश सरकारका प्रवक्तासमेत रहेकी आन्तरिक मामिला तथा कानुनमन्त्री सीताकुमारी नेपालीले भनिन्, स्थानीयको माग सम्बोधन गरेर आगामी आर्थिक वर्षमा विमानस्थल जसरी पनि विस्तार गर्छां। स्थानीयका माग सम्बोधन गरेर सहमतिकै आधारमा आयोजना अगाडि बढाउने उनको भनाइ छ। सरकारले स्थानीयका मागलाई सम्बोधन गर्न तयार छ उनले भनिन्, सहमतिकै आधारमा आउँदो आर्थिक वर्षदेखि विमानस्थल विस्तार हुन्छ। यो विमानस्थल विस्तारलाई प्रदेश सरकारले कर्णालीको गौरवको आयोजना भएको बताउँदै आएको छ। यो विमानस्थलको धावनमार्ग विस्तार गर्ने योजना छ। यस्तै यसलाई स्तरोन्नति गरेर रात्रीकालीन उडानसमेत गर्न मिल्ने बनाइनेछ। विमानस्थल विस्तारका लागि ३० बिघा जग्गा अधिग्रहणका लागि केन्द्र सरकारले यसअघि नै स्वीकृति दिइसकेको छ। हाल यो विमानस्थलको धावनमार्ग छोटो हुँदा ठूला जहाज (७२ सिटे) अवतरण हुन सकेका छैनन्। विमानस्थलको धावनमार्गको लम्बाइ हाल १ हजार २ सय ५५ मिटर छ। अब विस्तार गरेर धावनमार्गको लम्बाई १ हजार ५ सय ५५ मिटर बनाइने योजना छ।"
इक्टोपिक प्रिग्नेन्सी !,"नसरी बराह नगरपालिका७ चकरघट्टीबाट राति ८ बजे मोरङ सहकारी आएकी ३२ वर्षीया सावित्री मगरलाई बचाउन सकिन्थ्यो नै भन्ने थिएन। चार सन्तानकी आमा सावित्रीको पाँचौं गर्भ रह्यो। सन्तानका रहर पुगिसकेकाले बेलैमा औषधिद्वारा गरिने गर्भपतन रोजिन्। तर औषधिको प्रयोगले केही नभएपछि पुनः परीक्षणका लागि सम्बन्धित संस्थामा नै सम्पर्क गरिन्। स्वास्थ्यकर्मीले अल्ट्रासाउन्ड (भिडियो एक्स रे) गर्न सल्लाह दिए। सोहीअनुसार चकरघट्टीमै अल्ट्रासाउन्ड गर्न पुगिन् र त्यसबेला मात्रै थाहा भयो, उनको गर्भ अण्डाशयमा बसेको (इक्टोपिक प्रिग्नेन्सी) रहेछ। उनलाई चक्रघट्टीबाट तुरुन्त शल्यक्रिया गर्न ठूलो अस्पतालमा रिफर गरिए पनि पैसा र अन्य बन्दोबस्ती गर्दा ढिला भयो। इक्टोपिक प्रिग्नेन्सी किन हुन्छ यसै भन्न सकिँदैन। अहिले आधुनिक चिकित्सा पद्धतिमा पनि सजिलै पत्ताा लगाउन सकिँदैन। अण्डवाहिनी नलीमा संक्रमण हुनु तथा यसको चाल कम हुनु यसको कारण हुन सक्छ। विराटनगर पुग्दा उनको इक्टोपिक फुटेकाले अवस्था गम्भीर भइसकेको थियो। उनलाई बचाउन तुरुन्त शल्यक्रिया गरेर गर्भका कारण फुटेको अण्डाशय हटाएर त्यहीँबाट बगेको रगत रोक्नुपर्ने थियो। फुटेको अण्डाशयबाट रगत बगेर पेटमा जम्मा भइरहेको थियो। त्यसैले उनको अवस्था गम्भीर भइरहेको थियो। सावित्रीलाई एकातिर शल्यक्रिया गरेर बगिरहेको रगत रोक्नुपर्ने थियो भने अर्कातिर अत्यधिक मात्रामा खेर गएको रगतको बदलामा तत्काल रगत दिनु आवश्यक थियो। तर त्यस दिन विराटनगर ब्लड बैंकमा उनलाई चाहिने समूह (ए पोजेटिभ) रगत थिएन। रातको १०ः३० भइसकेको थियो। रगत कहाँबाट ल्याउने ? रगत नै नभर्ई शल्यक्रिया कसरी गर्ने ? र सो नगरे सावित्रीलाई कसरी जोगाउने ? यस अवस्थामा रगत नभएकाले शल्यक्रिया गर्न सकिन्नँ, अन्य अस्पताल लैजानु भनेर नैतिक जिम्मेवारीबाट पन्छिन गार्हो भयो। काठमाडौं मेडिकल कलेज अनि प्रसूति गृहमा अध्ययनका क्रममा यस्तो आपतकालीन अवस्थामा साथीहरूले रक्तदान गरेको देखेको सम्झे अनि त्यसैलाई अनुसरण गर्दै सो समूहको रगत भएका साथीभाइ, कर्मचारी खोजियो र रगत दिन आग्रह गरेर शल्यक्रिया गरेर एउटा आमालाई जोगाउन सफल भइयो। उनका बच्चाहरू टुहुरा हुन पाएनन्। इक्टोपिक प्रिग्नेन्सी हुने र सो फुटेर गम्भीर अस्पतालमा अस्पताल आउने सावित्री पहिलो पक्कै होइन। उनीजस्तै धेरै महिलाको इप्टोपिक प्रिग्नेन्सी हुने गरेको छ। जोसुवा एच बारस र उनको समूहले २०१४ को जुलाईमा प्रकाशन गरेको एक अध्ययनले अमेरिकामा १२ प्रतिशत गर्भ इक्टोपिक हुने गरेको र यसैको कारणले ९ प्रतिशत गर्भवतीहरूको मृत्यु हुने गरेको देखाएको छ। मडु एई र उनका साथीले बेलायतको नर्थ टेनिसाइड जेनेरल अस्पतालमा गरेको अध्ययनले बेलायतमा ११५ प्रतिशत गर्भ इक्टोपिक हुने गरेको र यसैको कारणले ४ प्रतिशत गर्भवतीहरूको मृत्यु हुने गरेको देखाएको छ। नेपालमा पनि यसबारे धेरै अध्ययन भएका छन्। जोशी एल टेनोरी र उनका साथीहरूले हालै गरेको अध्ययनले उत्तरी अमेरिकामा १९७ प्रतिहजार गर्भ इक्टोपिक प्रेग्नेन्सी हुने गरेको र इक्टोपिक प्रेग्नेन्सी नै गर्भको पहिलो तीन महिनाभित्र मातृमृत्यु गराउने प्रमुख कारण भएको ठहर गरेको छ। डा चन्दा कार्कीको समूहले बी एन्ड बी अस्पतालमा सन् १९९७ देखि २००५ सम्म आठ वर्ष लगाएर अस्पतालमा भर्ना गरिएको ४ हजार ८ सय ६० गर्भवतीहरूमा गरिएको अध्ययनले १८ प्रतिशत गर्भवतीमा इक्टोपिक प्रिग्नेन्सी भएको देखाएको थियो। तर पछिल्लो समयमा इक्टोपिक प्रिग्नेसीका संख्या बढ्दो देखिन्छ। अझ यस्ता इक्टोपिक फुटेर सिकिस्त र गम्भीर अवस्थामा अस्पताल आउनेको संख्या बढ्दो छ। गर्भ रहनु भनेको पुरुषको शुक्रकिट र महिलाको अण्डको उर्वरीकरण (फर्टिलाइजेसन) हुनु हो। यो महिलाको अण्डवाहिनी नलीमा हुन्छ। फर्टिलाइजेसन पछि बनेको जाईगोट (गर्भ) पाठेघरमा टाँसिन्छ (इन्प्लान्ट हुन्छ) र पाठेघरमा भु्रणको रूपमा विकास हुन्छ। तर जाइगोट पाठेघरमा नटाँसिएर अन्य कुनै भागमा (बिशेषतः अण्डवाहिनी नलीमा) टासिनु (इन्प्लान्ट हुनु) लाई इक्टोपिक प्रिग्नेन्सी भनिन्छ। इक्टोपिक प्रिग्नेन्सी किन हुन्छ यसै भन्न सकिँदैन। अहिले आधुनिक चिकित्सा पद्धतिमा पनि इक्टोपिक प्रिग्नेन्सी हुनुका कारणहरू सजिलै पत्ता लगाउन सकिँदैन। अधिकांश अवस्थाहरूमा कारण पत्ता लाग्दैनन्। अण्डवाहिनी नलीमा संक्रमण हुनु तथा यसको चाल कम हुनु इक्टोपिक प्रेग्नेन्सीका कारण हुन सक्छ। पछिल्लो समयमा पिआईडी अर्थात् अण्डाशय, अण्डवाहिनी नली र पाठेघरको संक्रमण हुने क्रम बढ्दो छ। पिआईडी बढेसँगै इक्टोपिक प्रेग्नेन्सी पनि बढ्दै गएको देखिएको छ, त्यसैले पनि पिआईडी यसको प्रमुख कारण हो भन्दा फरक नपर्ला। सन् २००२२००४ मा डा पुनमको चिकित्सकीय समूहले बिपिकेआईएचएस धरानमा गरेको अध्ययनले पनि पेल्भिक इन्फलामेट्ररी डिजिज् (पिआईडी) भएका महिलामा सबैभन्दा इक्टोपिक भएको देखाएको छ। महिलाको उमेर बढी हुनु, बाँझोपनका उपचार गरेर रहेको गर्भ, धुम्रपानको सेवन, धेरैपटक गर्भपतन गराएको तथा पहिले पनि इक्टोपिक भइसकेका महिलाहरूमा इक्टोपिक प्रेग्नेन्सी बढी हुने गरेको देखिए तापनि यसै कारणले मात्र यो हुन्छ भन्न सकिन्न। कुनै समस्या नरहेका महिलाहरूमा पनि इक्टोपिक प्रेग्नेन्सी हुनसक्छ। त्यसैले गर्भ रहेको ६ देखि ८ हप्तामा परीक्षण गर्नु तथा अल्ट्रासाउण्ड (भिडियो एक्स रे) गर्नु बुद्धिमानी हुन्छ। इक्टोपिक प्रिग्नेन्सी हुनेबित्तिकै अवस्था गम्भीर हुन्छ र तुरुन्त शल्यक्रिया गर्नुपर्ने हुन्छ भन्ने छैन। तर इक्टोपिक रप्चर अर्थात् त्यस्तो गर्भ फुटेर आएपछि शल्यक्रियाको विकल्प हुँदैन। समयमा शल्यक्रिया गरेर फुटेको ठाउँबाट हुने रक्तस्राव रोक्न नसके गर्भवतीको मृत्यु निश्चित हुन्छ। यसरी इक्टोपिक रप्चर भइसकेपछि फुटेको ठाउँबाट खेर गइरहेको रक्तस्राव रोक्न शल्यक्रिया गर्नुपर्ने हुन्छ। यो गम्भीर अवस्था हो। यस अवस्थामा तुरुन्त रगत दिन नसके र शल्यक्रिया गर्न नसके महिलालाई बचाउन सकिँदैन। इक्टोपिक प्रिग्नेन्सी फुट्नुभन्दा अगाडि नै पत्ता लगाउन सकिए औषधिले पनि उपचार सम्भव हुनसक्छ। यस अवस्थामा बिमारीलाई भर्ना गरेर आवश्यक परीक्षणहरू गरेर गर्भ नष्ट हुने औषधि प्रयोग गर्न सकिन्छ, यद्यपि यो उपचार पद्धतिको आफ्नै जटिलताहरू छन् र त्यसैले धेरै लोकप्रिय छैन। यस अवस्थामा ज्यादै न्युन संख्यामा बिमारी आउने गरेको पाइन्छ। अधिकांश अवस्थामा इक्टोपिक फुटेर गम्भीर अवस्थामा मात्र अस्पताल आउने गरेको पाइन्छ। इक्टोपिक प्रिग्नेन्सी फुट्ने समय सबैको एउटै हुन्छ भन्ने छैन। अधिकांशको गर्भ रहेको ७८ हप्ता अर्थात् करिब २ महिनामा इक्टोपिक प्रिग्नेन्सी फुट्ने गरेको पाइन्छ। ११ हप्तासम्म पनि नफुटेका केही इक्टोपिक प्रिग्नेन्सीहरू पनि छन्। इक्टोपिक प्रिग्नेन्सी फुटेपछि गर्भवतीलाई अत्याधिक पेट दुख्ने, पेट फुलेको देखिने, पहेलो हँुदै जाने तथा सिकिस्त हुँदै जाने हुन्छ। यस अवस्थाम पेटभित्रै पनि रगत जम्मा हुन सक्ने भएकाले योनीमार्गबाट धेरै रगत बगेको नहुन सक्छ। इक्टोपिक प्रिग्नेन्सीमा गर्भलाई कहिलेकाँही जोगाउन सकिँदैन तर समयमा उपचार गरे गर्भवतीलाई जोगाउन पनि सकिन्छ। फेरि गर्भ राख्न सक्ने पनि हुनसक्छ। त्यसैले इक्टोपिक प्रिग्नेन्सी भयो भन्दैमा आत्तिहाल्नु हँुदैन। बरु हरेक गर्भ इक्टोपिक हुनसक्छ र सम्भव भएसम्म सावधानी अपनाउनुपर्छ। गर्भको योजना बनाउनु अगाडि नै चिकित्सकसँग परामर्श (प्रिकन्सेप्सनल काउन्सेलिङ) गर्नु, पिआईडीको उपचार गर्नु, धुम्रपान नगर्नुजस्ता चलाखीले इक्टोपिक प्रिग्नेन्सी हुनबाट केही हदसम्म बचाउन सक्छ भने गर्भ रहेको थाहा पाउनेबित्तिकै सोही समयदेखि नियमित परीक्षण गर्नुपर्छ। गर्भ रहेको ६ देखि ८ हप्ताभित्रै केही नभए पनि अल्ट्रासाउण्ड (भिडियो एक्स रे) गर्नाले इक्टोपिक प्रिग्नेन्सी फुट्नु अगाडि नै पत्ता लगाउन सकिन्छ र यसको जटिलताहरूबाट बच्न सकिन्छ। लेखक प्रसुति तथा स्त्रीरोग विशेषज्ञ हुन्।"
स्वेच्छा उडान,"हङकङ : स्वेच्छा ७ वर्ष हङकङ बसिन्। पर्मानेन्ट आईडी कार्ड पनि बन्यो। फुड एन्ड वेभरेज कम्पनीमा काम गर्थिन् उनी। कमाइको हिसाबले महिनाको करिब तीन लाख नेपाली रुपैयाँ पनि कमाउँथिन्। डलरको कमाइले आर्थिक अवस्था मजबुत भए पनि आफ्नो खेल र राष्ट्रको लागि केही गर्ने सपना आफ्नै आँखा अगाडि नाचिरहेको थियो। अन्ततः उनले नेपालमै केही गर्ने निधो गरिन्, अनि सुरु गरिन् सौभाग्य ज्वेलर्स। काठमाडौंलाई आफ्नो व्यावसायिक थलो बनाउँदै निरन्तर खेलमा आफूलाई समाहित गरिरहेकी छिन् स्वेच्छाले। म आफूलाई अझ निखार्न चाहन्छु। मजस्तै खेल प्रतिभा भएकाहरूलाई प्रेरणाको स्रोत बन्न चाहन्छु, उनीहरूलाई मार्गदर्शन गर्न चाहन्छु, त्यसको लागि अझै खेल्नुछ। हङकङको रहनसहन, भौतिक विलासिता र राम्रो कमाइ किन छाड्नु भयो ? भन्ने प्रश्नमा स्वेच्छा भन्छिन्, राष्ट्रप्रेमले सबै फिका बनाइदियो। थोरै भए पनि आफ्नो देशमा गर्दैछु। बरु आफ्नो देशको सीप र कौशललाई विश्वव्यापी बनाउन कसरत गर्दैछु। आफ्नो जीवनको उद्देश्य र सपनालाई नजिकबाट महसुस गर्दैछु, यही नै सबथोक हैन र ? खेल र खेलाडीहरूका लागि राष्ट्रबाट उचित सम्मान र वातावरण नमिलेको जिकिर गर्छिन् स्वेच्छा। विदेशीसामु हामी खेलमा फिक्का हुन्छौं, हाम्रो प्रस्तुति अब्बल रहँदैन, कारण हामी रिजल्टमा मात्र ध्यान दिन्छौं, तयारी शून्य छ। अद्भुत खेल सीप र कौशल भएका खेलाडीहरूको जीवनयापनमै कठिनाइ छ अनि कसरी खेल्न सक्छन् ढुक्क भएर ? कोरोनाको महामारीबाट माथि उठिसकेपछि आफ्नो रोजाइको खेल टेबुलटेनिसका लागि केही उत्कृष्ट कार्य गर्ने योजना बनाएको छु। मनमा आँट र साहस अझै पनि छ कि, यो हातले राष्ट्रको लागि स्वर्ण पदक उठाऊ, अनि विदेशी भूमिमा नेपालको झन्डा फहराउँ। स्वेच्छा नेम्बाङले टेबुलटेनिसलाई जीवनको हिस्सा बनाइन्। रहरैरहरले खेलमा आएकी उनलाई यही खेलले राष्ट्रको लागि योगदान दिने उत्कृष्ट खेलाडीको परिचय दियो। हँसिली स्वेच्छा भन्छिन् देशको लागि केही गर्ने हुटहुटी थियो, खेलको माध्यमबाट भए पनि आफ्नो उपस्थिति जनाउन पाएँ। खेलभन्दा अर्को कुनै सपना छैन, आफ्नो शरीरले साथ दिएसम्म राष्ट्रको लागि खेल्नेछु। चर्चाको दृष्टिकोणले टेबुलटेनिस खेल नेपालमा खासै चर्चित छैन। गाउँघरतिर यसलाई व्यावसायिक दृष्टिकोणले हेरेको पनि पाइँदैन। तर अन्तर्राष्ट्रिय तवरमा टेबुलटेनिस खेलले व्यावसायिकता पाइसकेको छ भने, चाइनाले यही खेललाई आफ्नो राष्ट्रिय खेलको रूपमा समेत विकसित गरिसकेको छ। स्वेच्छाले आफ्नो खेल करियरमा दुई दर्जनभन्दा बढी राष्ट्रिय र एक दर्जनभन्दा बढी अन्तर्राष्ट्रिय खेलमा सहभागिता जनाइसकेकी छिन्। तत्कालीन राजा ज्ञानेन्द्र वीरविक्रम शाहबाट गोरखा दक्षिणबाहु (२०६१) बाट सम्मानित स्वेच्छाले जर्मन, चाइना, भारत, कोरियालगायतमा खेल कौशलको तालिम लिइसकेकी छिन्। देशलाई अझै विजयी मेडलहरू दिने चाहना छ, नेपालको झन्डा फहराउँदै संसार घुम्ने चाहना छ। चाँडै टेनिङ फर्किने थिए तर कोरोनाको प्रभावले मलाई र सम्पूर्ण खेल जीवनलाई प्रभावित बनाएको छ। आशा र कामना गर्छु चाँडै सबै कुरा नर्मल हुनेछ अनि म आफ्नो खेललाई अझ मजबुत बनाउँदै प्रतिस्पर्धामा उत्रिनेछु।"
करिश्मा जस्तै भनेसा,मुम्बई : बलिउडका केही कलाकारसँग अनुहार मिल्नेहरू भेटिइरहेका बेला अभिनेतृ करिश्मा कपुरसँग अनुहार मिल्ने पनि भेटिएकी छन्। हलिउड कलाकार भनेसा किर्वी र करिश्माको अनुहार लगभगलगभग उस्तै देखिन्छ। उनीहरूलाई साइडबाट हेर्यो भने फरक छुट्ट्याउन गाह्रै पर्छ। भनेसाले मिसनइम्पोसिबल७ मा काम गर्ने भएकी छन्। दुवै पपुलर कलाकार हुन्। करिश्माले सन् १९९१ देखि तथा भनेसाले सन् २०१० देखि आफ्नो करिअर सुरु गरेका थिए।
सत्ता हत्याउने षडयन्त्र !,"जनप्रतिनिधिले जनताको अभिभावकको भूमिका निर्वाह गर्नुपर्ने हो तर प्रतिपक्षीले पनि माखो मारेका छैनन् मुलुक संकटमा छ। एकातर्फ असार सुरु भएदेखि बाढी, पहिरो र डुबानले देशलाई क्षतविक्षत बनाएको छ भने अर्कोतर्फ विश्वव्यापी महामारी कोभिडले आक्रान्त पारेको छ। अघिल्ला वर्षहरूमा बाढी, पहिरोजस्ता प्राकृतिक प्रकोपले मात्र सताउने गरेको थियो। तर, पछिल्लो दुई वर्षलाई हेर्ने हो भने कोभिडले जनजीवन नै अस्तव्यस्त बनाएको छ। अर्थात्, प्राकृतिक प्रकोपले पारेको घाउमा कोरोना माहामारीले नुनचुक छर्ने काम गरेको छ। यस्तो अवस्थामा सरकारले मलमपट्टी गर्नुपर्ने हो। जनप्रतिनिधिले गुनासो सुन्नुपर्ने हो, संकट देख्नुपर्ने हो तर सबै आआफ्नो स्वार्थ पूर्ति गर्नेतर्फ लाग्दा जनताको घाउ बीसको उन्नाइस हुन पाएन। हुन त यसअघिको निर्वाचनमा जनताले मत दिएर जनप्रतिनिधि चुनेकै हुन्। जनता संकटमा परेका बेला ती जनप्रतिनिधि जनताको घाउमा मलम लगाउन अगाडि आउनुपर्ने हो। जनप्रतिनिधिले जनताको अभिभावकको भूमिका निर्वाह गर्नुपर्ने हो। तर जनप्रतिनिधि सत्ताकै भागबण्डामा व्यस्त छन्। विपक्षीहरू पनि एकसूत्रीय एजेण्डामा छन्, जसरी हुन्छ सत्ता र शक्ति हात पार्ने। यसका लागि उनीहरूले एउटा गठबन्धन बनाएका छन्। जुन गठबन्धन अप्राकृतिक छ, अराजनीतिक छ। यो गठबन्धनमा न सिद्धान्त छ, न कुनै दिशा नै। जनप्रतिनिधिलाई यसो भनिरहँदा प्रतिपक्षमा रहेकाहरू उचालिने प्रवृत्ति छ। सत्तामा भएकाले केही गरेर भन्दा उचालिएर होमा हो मिलाउँदै विरोधमा उत्रिने प्रतिपक्षीले पनि माखो मारेका छैनन्। उनीहरू पनि कसरी सत्तामा भएकालाई फालेर आफू सत्तामा जान सकिन्छ भन्ने मात्रै धुनमा छन्। उनीहरू पनि उही ड्याङको सावित भएका छन्। राजनीतिक किचलोले मुलुकलाई झनै ठूलो समस्यामा पारेको र राजनीतिक कारण समग्र मुलुक संकटतर्फ धकेलिएको साँचो हो। मुलुकलाई दोहोरो संकट परेको यस्तो बेलामा राजनीतिक नेतृत्व संयमित र दूरदर्शी हुनुपर्ने थियो। नेताहरू पनि एकापसमा कुर्सी, शक्ति र पदका लागि लगिरहेका छन्। पद र शक्तिका लागि उनीहरू यतिसम्म निकृष्ट भइसके कि यसका लागि गैरसंवैधानिक तथा गैरवैधानिक बाटो अपनाउन तम्तयार भइरहेका छन्। अपनाइरहेका छन्। पार्टीको विधान, नीति, सिद्धान्त र मूल्यमान्यता सबै कुरालाई भुलेर पद र शक्तिका लागि नेताहरू एक अर्काबीचको द्वन्द्वमा फस्दै गएका छन्। जसले विधिको शासन नै भत्काएको छ। मुलुक कमजोर बनेको छ। जनता भयभित छन्, आजित र लज्जित पनि। २०७२ सालमा जारी संविधानले व्यवस्था गरेको संघीय लोकतन्त्र, संसदीय व्यवस्था, बहुदलीय प्रतिस्पर्धा भत्किएको छ। विधिको शासन संकटमा परेको छ। जताततै बेथिति निम्तिएको छ। दुःखका साथ भन्नुपर्छ नेताहरूले जुन संविधानको धज्जी उडाएका छन्, त्यो संविधान उनीहरू आफैंले बनाएका थिए। पार्टीको अध्यक्ष र देशको प्रधानमन्त्रीको हैसियतमा सबैलाई समेटेर, सबैको सल्लाहबाट मुलुक चलाउन र मुलुकको नेतृत्व लिन सक्नुपर्छ। तर, त्यस्तो काम सरकार प्रमुख ओलीबाट हुन सकेको छैन। पार्टी अध्यक्ष पार्टीको अभिभावक हो। प्रधानमन्त्री देशको अभिभावक हो। उनी यस्तो जिम्मेवारीमा आइसकेपछि सबैलाई मिलाएर अगाडि बढ्न सक्नुपर्छ। कि पार्टी मिलाउन सक्नुपथ्र्यो, कि छोड्नु पथ्र्यो। नेतृत्वमा बस्नेले इगो र दम्भ पाल्नु हुँदैन। सधैं झगडालु व्यवहार र मुड देखाउनु हुँदैन। मूली भएर झगडा गर्ने हो भने अरूको हालत के होला ? जो कसैले सोच्नुपर्ने हो। अन्यथा देश भड्खालोमा खस्ने सम्भावना छ। मुलुकको जिम्मेवार पदमा बसेर देखाउने स्वभाव र व्यवहार फरक हुनुपर्छ। सत्ता पक्षका विषयमा यसो भन्दै गर्दा प्रमुख प्रतिपक्ष दलका नेता ठिक छन् भनेको होइन। विपक्षीहरू पनि एकसूत्रीय एजेण्डामा छन्, जसरी हुन्छ सत्ता र शक्ति हात पार्ने। यसका लागि उनीहरूले एउटा गठबन्धन बनाएका छन्। जुन गठबन्धन अप्राकृतिक छ, अराजनीतिक छ। यो गठबन्धनमा न सिद्धान्त छ, न कुनै दिशा नै। सिद्धान्तहीन र दिशाहीन यसकारण पनि छ, किनकि सत्तामा भएको पार्टीको एउटा समूह यो गठबन्धनमा छ। यो यस्तो गुट हो, जसले सत्तामा रहेको आफ्नै पार्टीको विरोध गर्छ तर पार्टी त्याग्ने हिम्मत देखाउन सक्दैन। पार्टी विचारले बन्ने हो। त्यही विचार र सिद्धान्तका आधारमा पार्टीले जनतासँग मत माग्ने हो र जनताले विश्वास गरे, भोट दिए, देशको नेतृत्व गर्ने हो। विचार मिल्दैन भने पार्टीबाट अलग हुने हो। विचार मिल्दैन भन्दै त्यही पार्टीमा लिसोझैं टाँसिने एउटा झुण्डसँग देशलाई नै नेतृत्व दिँदै आएको दल नेपाली कांग्रेस पनि सहकार्य गर्न पुगेको छ जुन पटक्कै सुहाउने कुरा होइन। कांग्रेस नेतृत्वले यहाँनिर बुझ्नुपर्ने कुरा के हो भने सिद्धान्त र विचार नै नभएको गुटसँग सहकार्य गर्ने हैसियतमा कांग्रेस पुगेकै हो त ? के विपीको सिद्धान्त यही थियो ? सुशील कोइरालाको शेषपछि नेपाली कांग्रेस सिद्धान्त र विचारहीन बन्दै गइरहेको छ भन्ने विश्लेषकको ठम्याइलाई अहिलेको कांग्रेस नेतृत्वले सही प्रमाणित गरिरहेको छ। यसरी सत्ता स्वार्थको मात्र गठबन्धन बनाउनु अशोभनीय कुरा हो। यो त हामी जनताको दुर्भाग्य नै भन्नुपर्छ। गठबन्धनसँग मुलुकको समस्या समाधान गर्ने के योजना छ ? राजनीतिक द्वन्द्वको समाधान गर्ने योजना के छ ? कतै मुलुकमा राजनीति द्वन्द्व सल्काउन गठबन्धनले आगोमा घिउ हाल्ने काम त गरेको छैन ? यस विषयमा सबैले सोच्नुपर्ने देखिन्छ। छिमेकीहरू र अन्तर्राष्ट्रिय समुदायसँगको सम्बन्ध सुधारमा, विश्वव्यापी महामारी कोभिडको विषयमा, दैवीप्रकोप, बाढीपीडितको उचित व्यवस्थापन तथा राहत र पुनस्र्थापनाको सम्बन्धमा गठबन्धनको योजना खै ? आज देखिएको तल्लो तहदेखि माथिल्लो तहसम्म राजनीतिक किचलो र द्वन्द्व निराकरण गर्नका लागि विपक्षी गठबन्धनको योजना के हो ? मैले सत्ता पाए सब ठिक हुन्छ भन्नेबाहेक अरू कुनै जवाफ छ ? विपक्षी गठबन्धन यी र यस्तै समस्यालाई मुद्दा बनाएर कति पटक बैठक बस्यो ? विपक्षी गठबन्धनको बीचमा भावी योजनाका विषयमा कतिपटक छलफल भयो ? केपी ओलीलाई पदमुक्त गराउने एकसूत्रीय एजेण्डा बोकेर बनाइएको गठबन्धनलाई जनताले के भन्ने ? के चुनावमा जाँदा पनि यही एजेण्डा लिएर जाने हो ? अरू जेसुकै होस् केपी ओलीलाई कुनै हालतमा प्रधानमन्त्री बन्न दिँदैनौं, हामीलाई भोट दिनुस् भन्ने ? अहिलेसम्मको अवस्था हेर्दा त त्यस्तै देखिन्छ। वास्तविकता पनि त्यही नै हो, विपक्षी गठबन्धन अहिले त्यही बाटोमा छ। अब गठबन्धनले मिलीजुली सरकार बनाएर राज्य र जनतालाई दोहन गर्ने, त्यसका लागि संविधानविपरीतका गतिविधिलाई बढावा दिने, दलीय मूल्यमान्यताका विपरित जाने, संघीय लोकतन्त्रलाई कमजोर बनाउने अर्थात् संसदीय व्यवस्था, बहुलीय व्यवस्था, संविधान र दलीय मूल्यमान्यता सबैलाई कुल्चिएर केवल कुर्सी, शक्ति पदका आडमा मुलुकलाई दोहन गर्ने र व्यक्तिगत र पारिवारिक आकांक्षा पूर्ण गर्नेजस्ता कुराहरू लुकाउन खोजिएका छन् जुन लुक्न सक्ने अवस्थामा भने छैनन्। केवल केपी ओलीलाई पदमुक्त गराउनका लागि मात्रै गठबन्धन बनेको छ। गठबन्धनमा केपी ओलीलाई संघीय चुनावमा हराउनका लागि यही गठबन्धन जारी राख्ने सहमति पनि भएको कुरा बाहिरिएको छ। आगामी संसदीय चुनावमा पाँच दलले सिट तालमेल गर्ने, त्रिशंकु संसद् बनाउने, मिलिजुली सरकार बनाउने कुरामा सहमति भएको खबर सुनिएको छ। यी त सहमतिमा लिपिबद्ध रूपमै लेख्न सकिने सहमति भए। यसबाहेक सिधै भन्न नमिल्ने सहमतिहरू पनि भएका छन्। जुन प्रत्यक्ष रूपमा अगाडि आएका छैनन्। भन्न पनि मिल्दैन। उनीहरू जनताले बुझ्दैनन् भन्ने ठान्छन् तर जनतालाई थाहा छ, बुझेका छन्, प्रष्ट छन्। अब गठबन्धनले मिलिजुली सरकार बनाएर राज्य र जनतालाई दोहन गर्ने, त्यसका लागि संविधानविपरीतका गतिविधिलाई बढावा दिने, दलीय मूल्यमान्यताका विपरीत जाने, संघीय लोकतन्त्रलाई कमजोर बनाउने अर्थात् संसदीय व्यवस्था, बहुलीय व्यवस्था, संविधान र दलीय मूल्यमान्यता सबैलाई कुल्चिएर केवल कुर्सी, शक्ति र पदका आडमा मुलुकलाई दोहन गर्ने तथा व्यक्तिगत र पारिवारिक आकांक्षा पूर्ण गर्नेजस्ता कुराहरू लुकाउन खोजिएका छन्। जुन लुक्न सक्ने अवस्थामा भने छैनन्। यदि यत्तिका लागि मात्रै विपक्षी गठबन्धन हो भने आउने दिनमा जनताले विद्रोह गर्नेछन्। मुलुकमा अर्को शक्ति जन्मिन सक्छ। मुलुक र जनताले दुःख पाउन सक्छन्। सत्ता पक्ष आफ्नै शैलीमा छ। त्यसो त पछिल्ला ६ महिनाका अवधिमा सत्ताले गरेका कैयौं निर्णय सर्वोच्च अदालतले उल्ट्याइदिएको उदाहरण पनि छन्। अर्कोतर्फ विपक्षी पनि उस्तै छन्। सत्तामा भएकाले जे गरिरहेका छन्। उसलाई फालेर म सत्तामा जान्छु र त्यही गर्छु भन्ने सोच प्रतिपक्षमा पनि छ। प्रतिपक्ष पनि सत्ताकै लागि लडिरहेको छ। अब यो विपक्षी गठबन्धन र सत्तापक्ष दुवैले बेलैमा सच्चिन अति जरुरी भइसकेको छ। होइन भने राजनीतिक दलप्रति जनताको विश्वास नै गुमेर जानेछ। जुन मुलुकका लागि ठूलो दुर्भाग्यको कुरा हो। त्यसैले सरकार मात्र नभएर प्रतिपक्ष पनि सच्चिनु पर्ने देखिन्छ।"
गुणस्तरीय छन् सरकारी विद्यालय,"विकास र समृद्धिका कुरा गरे पनि सरकारी शिक्षाको गुणस्तरमा सुधार नल्याएसम्म राष्ट्रले प्रगति गर्न सक्दैन सरकारको समाजवादी जनकल्याणकारी जे नाम दिए पनि निःशुल्क शिक्षा प्रदान गर्ने हेतुले सरकारले खोलेका विद्यालय हुन् सरकारी विद्यालय। नेपालमा २९ हजारभन्दा बढी सरकारी विद्यालय छन् भने निजी स्कुलको संख्या लगभग ६० हजार छ। सरकारी स्कुलमा पढ्ने विद्यार्थीको संख्या ८० प्रतिशत छ र बाँकी २० प्रतिशत निजी स्कुलमा। केही वर्ष पहिले कक्षा १ मा भर्ना हुने विद्यार्थीको संख्या लगभग १५ लाख थियो भने एसईई दिँदा परीक्षार्थीको संख्या ४ लाख ५० हजार मात्र थियो। यसको कारण हो गरिबी। जसरी जगबिना घरको परिकल्पना गर्न सकिँदैन, त्यसरी नै माथिल्लो तहको पढाइमा राम्रो नतिजा ल्याउन पूर्वप्राथमिक शिक्षा बलियो हुनुपर्दछ। सरकारी स्कुलको पढाइ राम्रो हुँदैन खत्तम हुन्छ भन्ने केही अभिभावक तथा अन्य व्यक्तिलाई सरकारी स्कुलमा अध्ययनरत विद्यार्थीले राम्रो नतिजा ल्याएर जवाफ दिनु भएको छ। नेपालको विभिन्न सरकारी स्कुलमा अध्ययनरत विद्यार्थीहरूले निजी तथा महंगो स्कुललाई चुनौती नै दिएको पाइन्छ। विद्यार्थी भाइबहिनीले सरकारी स्कुल पढ्नुहुन्छ, राम्रो नतिजा पनि आउँछ। राम्रो नतिजा ल्याउँदा ल्याउँदै पनि सरकारी भन्नेबित्तिकै अभिभावक सरकारी स्कुलमा पढाउन हिच्किचाउने वा डराउने गर्दछन्। कारण के होला त ? तर जागिर खोज्ने चाहिँ सरकारी नै ! सरकारी विद्यालयमा पढेका विद्यार्थी राष्ट्रिय अन्तर्राष्ट्रिय बजारमा प्रतिस्पर्धा गर्न सक्दैनन् भन्ने अभिभावकको मानसिकता पनि समयसँगै परिवर्तन भएको देखिन्छ। सरकारी विद्यालयलाई गुणस्तरीय बनाउन विद्यालयसम्बन्धी सरकारी नीतिलाई स्पष्ट एकीकृत र समयसापेक्ष रूपमा परिमार्जन गरी अघि बढ्नुपर्ने देखिन्छ। सरकारी स्कुलमा पढाउने प्रधानाध्यापक, शिक्षक र अभिभावकको लगनशिलता एवं सक्रियताले गर्दा नै आज सम्पूर्ण अध्ययनरत विद्यार्थी अब्बल कहलिएका छन्। सरकारी स्कुलमा पनि कक्षा १ देखि १० सम्म अंग्रेजी माध्यममा पढाइ हुन थालेपछि पढाइको गुणस्तर पनि राम्रो भएर सरकारी स्कुलमा विद्यार्थीको चाप बढ्दो संख्यामा छ। आजभोलि सरकारी स्कुलमा पनि इन्जिनियरिङ विषय पनि कक्षा नौबाटै सुरु हुन थालेको छ। एक दर्जनभन्दा बढी सरकारी स्कुल रहेको उपत्यकामा सरकारी विद्यालयले हरेक वर्षको एसएलसी वा एसईईमा शतप्रतिशत नतिजा ल्याउन सफल भएका छन्। साथै उपत्यकामा मात्र होइन, उपत्यका बाहिर पनि धेरैजसो निजी स्कुललाई सरकारी स्कुलसँग प्रतिस्पर्धा गर्न गाह्रो भएको छ। कम शुल्कमा बोर्डिङ स्कुलको भन्दा राम्रो शिक्षा भविष्यमा उच्च शिक्षा अध्ययनका लागि सरकारले दिने छात्रवृत्ति लगायतका अवसर छन्। जसले गर्दा सरकारी विद्यालयमा अहिले विद्यार्थी भर्ना हुन नपाएर फर्किनु परेको अवस्था पनि छ। काठमाडौंमा रहेका यी ११ सरकारी स्कुल जहाँ निजीभन्दा राम्रो र गुणस्तरीय पढाइ हुन्छ। ती हुन्, विश्वनिकेतन मावि त्रिपुरेश्वर, रत्नराज्य मावि मध्यबानेश्वर, ज्ञानोदय मावि कलंकी, गीता माता डल्लु, निलवाराही मावि कालीमाटी, जनसेवा मावि कीर्तिपुर, मंगलोदय मावि थानकोट, विजयस्मारक मावि डिल्लीबजार, पद्मोदय मावि पुतलीसडक र तरुण मावि बालाजु। यी विद्यालयमा माध्यमिक शिक्षा परीक्षाको उत्तीर्ण प्रतिशत ३६ देखि १०० सम्म छ। त्यसैगरी काठमाडौं बाहिरका अन्य सरकारी स्कुलको नतिजा पनि निजी स्कुलको भन्दा बढी नै आकर्षित छन्। काठमाडौं त्रिपुरेश्वरमा अवस्थित विश्वनिकेतन समुदायको साझा सिकाइ थलो हो। २००३ माघ १९ गते स्थापित यस मावि नेपालकै पहिलो पुरानो सामुदायिक विद्यालय हो। जो नेपालको उच्च श्रेणीको सामुदायिक विद्यालयको हैसियतमा सम्मानसमेत प्रदान गरी मुलुककै प्रतिष्ठित विद्यालयमा पर्न सफल भएको छ। विश्व निकेतन माध्यमिक विद्यालय जहाँ शिक्षकशिक्षिकाको लगनशिलता र मिहेनतले शैक्षिक क्षेत्रमा सुधार भएको देखिन्छ। यस विद्यालयको पढ्ने वातावरण र विद्यार्थीलाई पढाउने शैली पनि फरक छ। विश्वनिकेतनका प्राध्यापक केदारप्रसाद दाहाल भन्नुहुन्छ, सरकारी स्कुलमा पढाउने शिक्षकले दायित्व कहिल्यै नभुलीकन इमान्दारिताका भूमिका निभाउँछन्। शैक्षिक गुणस्तर राम्रो दिन सकेकै कारण ३२०० भन्दा बढी विद्यार्थीले गुणस्तरीय शिक्षा हासिल गरिरहेका छन्। जहाँ शिक्षा हासिल गर्दै आएका विद्यार्थी भाइबहिनीलाई स्थलगत अध्ययन गर्ने विभिन्न ठाउँमा लैजाने, प्रयोगात्मक अभ्यासमा बढी जोड दिने प्रोजेक्ट वर्क गराउनेजस्ता विभिन्न किसिमका क्रियाकलापले शैक्षिक गुणस्तर बढेको छ। सबैभन्दा पहिलो कुरा त विश्वनिकेतनको शैक्षिक गुणस्तर, स्वच्छ वातावरण, अनुभवी शिक्षकशिक्षिका छन् भने अर्कोतिर विभिन्न खालका प्रतियोगिता र प्रयोगात्मक अभ्यास गराइन्छ। त्यसैले सतप्रतिशत राम्रो नतिजा ल्याउन सफल हुन्छ। काठमाडौं बाहिर रहेका हेटांैडा बजारको मध्यभागमा रहेको आधुनिक राष्ट्रिय माध्यमिक विद्यालय मकवानपुरको शैक्षिक नमुनाको रूपमा स्थापित छ। मकवानपुर हेटौंडा ४ मा अवस्थित आधुनिक राष्ट्रिय माध्यमिक विद्यालय १५ वर्षदेखि जिल्लाकै उत्कृष्ट सामुदायिक विद्यालय हो। २०२४ सालमा स्थापना भएको उक्त विद्यालयमा २००० विद्यार्थीमध्ये अघिल्लो वर्षमा एसईई परीक्षामा २३० विद्यार्थी थिए। विद्यालयका प्रधानाध्यापक विरवंश वैढा भन्नुहुन्छ, राम्रो नतिजाका कारणले देशभरमा ख्याति कमाउन सफल भएकाले विद्यालयमा भर्ना हुन चाहनेको संख्या पनि बढेको छ। विद्यालयका शैक्षिक वातावरण र गुणस्तर शिक्षाका कारण अन्य विद्यालयसँग स्वस्थ प्रतिस्पर्धीमा उत्रेका छन्। जागरूक विद्यार्थी अनुशसित तथा इमान्दार शिक्षक शैक्षिक गुणस्तरले गर्दा नै विद्यार्थीको भविष्य उज्ज्वल पार्न सफल भएको हो। अनुशासन र शैक्षिक अवस्थामा मात्र होइन, विद्यालयको वातावरण, खेलमैदान, स्वास्थ्य सेवा दिन औषधिसहित नर्सको व्यवस्था गरेका छौं। काठमाडौंबाट नजिकै रहेको अर्को सरकारी विद्यालय धुनिवेशी नगरपालिका धादिङमा अवस्थित महादेवस्थान माध्यमिक विद्यालय हो। शैक्षिक नमुनाको रूपमा स्थापित छ यो। राम्रो व्यवस्था शैली, नैतिकवान शिक्षक इमान्दार वा क्षमतावान प्रध्यानाध्यापक लगनशील अभिभावक र विद्यार्थी भएपछि हाम्रो विद्यालयको शैक्षिक क्षेत्रको गुणस्तर स्वतः उत्कृष्ट भएको छ, भन्नुहुन्छ यस स्कुलका प्रधानाध्यापक अनिल रूपाखेती। २०४६ सालमा स्थापित यस विद्यालयमा अंग्रेजी माध्यमबाट पढाउने हुँदा एसईई परीक्षामा विद्यार्थीको पढाइको गुणस्तर पनि बलियो भएको हो। सरकारी विद्यालयमा सोही स्कुलका शिक्षकको छोराछोरी पढ्ने कारणले पनि विद्यार्थीको पढाइको गुणस्तर सुधार गर्नेमा जोड दिएको उहाँको भनाइ छ। मैले पनि सरकारी स्कुलबाटै शिक्षा हासिल गरेको भएर होला, शिक्षकको लगनशिलता र मेहेनतबिना शैक्षिक प्रणाली सम्भव छैन, उहाँको मत छ। जुनसुकै सरकारी विद्यालयमा आठ घन्टी पढाइ हुन्छ भने सामान्यतया तीनतीन महिनामा परीक्षा हुन्छ। तर उक्त विद्यालयमा केही शैक्षिक गुणस्तरमा परिवर्तन ल्याउने हेतुले सबै शनिबार परीक्षा लिने, विद्यार्थीलाई स्थलगत भ्रमण गराउने, प्रयोगात्मक अभ्यासमा जोड दिने, प्रोजेक्ट वर्क गराउने, विभिन्न किसिमका शैक्षिक तालिम दिने र यस स्कुलमा) विद्यालयमा आर्थिक अवस्था कमजोर भएका विद्यार्थीलाई निःशुल्क शिक्षाको साथै आवश्यक कापी, कलम झोलाजस्ता आवश्यक पर्ने सामान खरिद गर्नेसमेत सहयोग गरिएको छ। स्वास्थ्य चेतनाका लागि औषधिसहित नर्सको व्यवस्था र स्वास्थ्यसम्बन्धी जानकारी पनि दिइन्छ। मकवानपुरको मुटुमा रहेको हेटौंडा ६ चौघडास्थित श्री वंशगोपाल माध्यमिक विद्यालय २०१७ सालमा स्थापना भएको हो। जहाँ लगभग ११०० विद्यार्थी छन्। सरकारी भए पनि यसले निजी विद्यालयले अवलम्बन गर्दै आएका कतिपय नियम लागू गरेको छ। अरू स्कुलमा शुक्रबार हाफ समयमा छुट्टी हुन्छ भने यस स्कुलमा हप्ताको सातै दिन दिनभर पढाइ हुन्छ। यस स्कुलका प्रधानाध्यापक रमेशप्रसाद लामिछाने भन्नुहुन्छ, विद्यार्थीका लागि अतिरिक्त क्रियाकलापका लागि खेलमैदान, पुस्तकालय, ल्याब छुट्टै परीक्षा शाखा, क्यान्टिन, स्वच्छ खानेपानी, सीसीटिभी आदिको व्यवस्था गरिएको छ। शिक्षक छनोट गर्दा पनि भनसुन केही लाग्दैन। परीक्षामा जो अब्बल देखिन्छ त्यसैलाई छनोट हुन्छन्। जहाँ मन्टेश्वरीदेखि सिभिल, जीयोम्याटिक्स, इन्जिनियरिङ आदि पढाइ हुन्छ। निश्चित कोटामा मात्रै भर्ना खोलिने हुनाले विद्यार्थी र अभिभावकहरू आकर्षित हुन्छन्। नतिजा पनि धेरै राम्रो आएको छ। विद्यार्थीको सिकाइ स्तर बढाउन शिक्षक अभिभावक र उनीहरूको साथीहरूको भूमिका महत्त्वपूर्ण हुन्छ। विद्यार्थीलाई कराएर मात्र नभई रमाइलो वातावरणमा पढाउने, स्कुलमा कम्प्युटर संगीत खेलकुद जस्ता अतिरिक्त क्रियाकलापमा ध्यान दिने कुरालाई महत्त्व दिइएको छ। विभिन्न निकायका माननीय व्यक्तिले जतिसुकै विकास र समृद्धिका कुरा गरे पनि सरकारी शिक्षाको गुणस्तरमा सुधार नल्याएसम्म संसारका कुनै पनि राष्ट्रले प्रगति गर्न सक्दैन। विश्वको उत्कृष्ट शिक्षा प्रणालीमा पर्ने न्यूजील्याण्ड, स्वीट्जरल्याण्ड, फिनल्याण्डजस्ता देशमा निजी विद्यालयका संख्या र त्यहाँ पढ्ने विद्यार्थीको संख्या न्यून छ। त्यहाँका विज्ञहरूले निजीको भन्दा सरकारी शिक्षा अझ उत्कृष्ट रहेको बताएका छन्। सरकारले बेलाबेलामा विभिन्न किसिमको कार्यक्रममा २० प्रतिशत शिक्षामा छुट्याउने प्रतिवद्धता बताउने गरेको छ। तर पनि हाल बजेटको झन्डै १० प्रतिशत शिक्षामा छ्टयाइएको छ जुन अत्यन्तै न्यून छ। भावी पुस्ताको भविष्य बनाउने र देशको समृद्धि सम्भव तुल्याउने हो भने माध्यमिक तहसम्मै शिक्षा अनिवार्य र निःशुल्क गर्नुपर्छ। साथै सबै सरकारी स्कुलले आधारभूत तहदेखि माध्यमिक तहसम्मका विद्याथीलाई स्कुलमै निःशुल्क खाजाको पनि व्यवस्था गर्नुपर्दछ। विद्यालयमा भएको स्रोतको सही सदुपयोग गरी पारदर्शिताको साथ अगाडि बढेर सकारात्मक सोचको योजना बनाउनुपर्छ। तालिम प्राप्त शिक्षकले पढाउने संस्कारको विकास गरेर शिक्षक र विद्यार्थीबीच आत्मीयता बढाएर शैक्षिक शिक्षा दिन सकियो भने शिक्षाको गुणस्तर अवश्य पनि गुणस्तरीय हुन्छ। सरकारी विद्यालयमा पढेका विद्यार्थी राष्ट्रिय अन्तर्राष्ट्रिय बजारमा प्रतिस्पर्धा गर्न सक्दैनन् भन्ने अभिभावकको मानसिकता पनि समयसँगै परिवर्तन भएको देखिन्छ। निजी स्कुलमा शिक्षकशिक्षिकाले वा अभिभावकले पनि बोर्डिङ स्कुलबाट समेत विद्यार्थी निकालेर ल्याउन थालेपछि सबैलाई ती सरकारी विद्यालयमा भर्ना लिन नसकिएको जानकारी समेत आएको छ। सरकारी विद्यालयलाई गुणस्तरीय बनाउन विद्यालयसम्बन्धी सरकारी नीतिलाई स्पष्ट एकीकृत र समयसापेक्ष रूपमा परिमार्जन गरी अघि बढ्नुपर्ने देखिन्छ।"
डोजरे विकासले निम्त्याएको विनास,"देशमा समृद्धिको चर्चा छ। समृद्धिलाई गाउँ गाउँमा पुर्याउन सरकारले विकासको योजना वर्षेनी नयाँ नयाँ रूपमा ल्याउने गर्छ। केन्द्र र गाउँका सिंहदरबारले समृद्धिको पहिलो पाइला भनेकै सडक निर्माणलाई बुझेका छन्। त्यसैले अहिले जताततै सडक निर्माणको नाममा डाँडाकाँडा खन्ने क्रम तीव्र छ, डोजर नचलेका सायदै स्थानीय तह नहोलान्। आधुनिक समयमा सडकबिना विकास सम्भव त छैन। यसैलाई आधार मानेर गाउँघरमा बाटो खन्ने प्रतिस्पर्धा तीव्र ढंगले अघि बढिरहेको पनि हो। अहिले कर्णाली क्षेत्र, उच्च पहाडी तथा हिमाली जिल्लासम्म कच्ची मोटरबाटो भए पनि पुर्याउने प्रयास भएको देखिन्छ। संघीय संरचनासँगै केन्द्र, प्रदेश र स्थानीय तहमा जनप्रतिनिधि आएपछि त प्रत्येक वडासम्म सडक पुर्याउने अभियानसमेत चलाएको पाइन्छ। नेपालमा विकट भौगोलिक संरचना भएकाले सडकलाई नै विकासको मुख्य पूर्वाधार मानिएको छ। सडक पुगेपछि मात्रै विकास भयोपुग्यो भन्ने मान्यता नेतादेखि जनतासम्म छ। गाउँमा डोजर पुग्नु भनेकै विकास पुग्नुको रूपमा जनप्रतिनिधिले पनि लिन थालेका छन्। सडकको मापदण्ड तोक्ने र रेखांकन गर्ने प्राविधिकको व्यवस्था होस्, या नहोस् जनप्रतिनिधिमा डोजर आफ्नो क्षेत्रमा चलाउने मोह पनि ह्वातै बढेको छ। गाउँमा डोजर पुगेपछि विकास हुने आशामा गाउँलेको मुहार खुसी हुन्छ। जनताको खुसी चिनेका जनप्रतिनिधिले यसको फाइदा उठाउँदै आफ्नो पक्षमा जनमत बटुल्न पनि गाउँका भीर, पाखा, खेत सबैतिर डोजर दौडाइरहेका छन्। गाउँमा डोजर आउँदा भीर र चिप्लो बाटोमा खुट्टा कमाउँदै भारी बोकेर हिँड्नु नपर्ने सपना जनताले देख्छन्। बिरामी पर्दा एम्बुलेन्सले घरबाटै अस्पताल पुर्याउने, गाडी चडेर सहर पुग्ने कल्पना गर्छन्। सडक भएर नै अरू विकास पनि गाउँ पस्ने आशा हुँदा जनप्रतिनिधि र डोजर चालकले जता भन्यो त्यतै सडक खन्न नागरिकले दिएका छन्। त्यसैले संघीयता सँगै गाउँ गाउँमा मापदण्डविपरीत सडक निर्माणको लहर चलेको छ। केही क्षेत्रमा सबै प्रकृया पूरा गरेर प्राविधिकको सल्लाहमा मापदण्डमा सडक विस्तार नभएका पनि होइनन्। तर, अधिकांश स्थानमा त्यस क्षेत्रको अवस्था नबुझी सडक निर्माण हुँदा जोखिम बढेको छ। जनप्रतिनिधिले आफैं डोजर किनेर आफैं ठेकेदार बनेका समाचार पनि आइरहेका छन्। यसले बेतिथि बढाएको छ। प्राविधिकबिना डोजरका चालकले हेरेको भरमा सडक खन्दा त्यस्ता सडकमा सवारी कुद्नुको त परको कुरा, पहिरोको जोखिम बढाउन र बजेट सक्न बाहेक ती सडकले नागरिकलाई कुनै फाइदा दिएको छैन। कुनै पनि मूल्यांकनबिना खनिएका सडककै कारण पहिरो जाँदा जनधनको क्षति बढ्दो छ। सैयौं नागरिक विस्थापित भएका छन्, हजारौं घरपरिवार अझै जोखिममा छन्। यस्तै भएको छ बाजुरामा पनि। बाजुराको हिमाली गाउँपालिका ४ को क्युडी गाउँको मुनिबाट डोजर चलाएर सडक खन्दा पहिरो झर्यो। अहिले सोही पहिरोका कारण गाउँले विस्थापित भएका छन्। गाउँमा विकासका नाममा एक घण्टा डोजर चलाउँदा सैयौं वर्षदेखि बसेका स्थानीयको उठीबास भएको छ। विकासका नाममा भएको विनासका रूपमा यो घटनालाई लिन सकिन्छ। सडकले विकासको पूर्वाधारमा ७० प्रतिशत भूमिका निर्वाह गर्ने विकासविद्हरूको बुझाइ छ। सडक सञ्जाल आकारका दृष्टिले नेपाल विश्वका दुई सय २२ देशमध्ये ११९औं स्थानमा छ। एसियाली विकास बैंकको अध्ययनअनुसार नेपालको सडक सञ्जालको अवस्था दयनीय छ। साउथ एसिया सबरेजिनल इकोनोमिक्स कोअपरेसन (सासेक) प्रोग्रामलाई आधार मान्ने हो भने एक सय वर्गकिलोमिटर क्षेत्रफलमा जम्मा १४ किलोमिटर सडक छ अर्थात् एक हजार मानिसका लागि केवल ०९ किलोमिटर सडक मात्र पर्छ। यसरी सडकको गुणस्तरलाई हेरेर मापन गर्दा नेपालको अवस्था दयनीय नै छ। अझै मापदण्डबिना डोजर लगाएर खनिएका सडकले नेपालको छविलाई विश्वमा धमिल्याएको छ। देशको सबैभन्दा ठूलो बजेट सडक सञ्जालमै खर्च हुन्छ। यसको सदुपयोग गर्न व्यवस्थित र दीर्घकालीन योजना र वातावरणीय प्रभाव मूल्यांकन गरेर मात्रै सडक खन्नुपर्छ। बिनामूल्यांकन डोजर लगाएर खनिएका सडकहरूले गाउँलाई सहरसम्मको सडक सञ्जालमा त जोडिदिएको छ तर पनि वातावरणीय समस्या निम्त्याएको छ। यो समस्या ग्रामीण क्षेत्रमा बढी छ। यो क्रमको अब अन्त्य गर्नुपर्छ। सडक निर्माण, मर्मत तथा प्रयोगलाई सुरक्षित बनाउँदै जानुपर्ने कार्यभारलाई प्राथमिकता दिनु वाञ्छनीय हुन्छ। ग्रामीण सडकलाई आधुनिक बनाउन उपेक्षा गर्नुहुँदैन। नत्र विकासको चाहनामा विनाश पनि सँगै आउँदा विकाससँग रमाएका जनतालाई सोही विकास अभिशाप बन्न सक्छ।"
कलम छाडेर कोदालो,"अर्घाखाची सन्धीखर्कका गणेश भुसालले वकिल, पत्रकार हुँदै किसान बन्दासम्मको अनुभव सुनाए। हाल भरतपुरमा २२ बिगाहा जमिनमा उनी विभिन्न खेती गरिरहेका छन्। उनको खेतीमा पुग्दा घरको पिँढीभरी बोडीका मुठा थुपारिएका थिए। एकातिर भिन्डी र काँक्रा बजार लैजान तयार पारिदै थिए। बारीमा करेला टिप्न ठिक्क थियो। लौका र मेवा पनि उत्पादन दिने तरखरमा थिए। जताततै मेहनत र पसिनाले भरिएको उनको घरवरपर हरिया तरकारीको दृष्यले गजब रमाइलो देखिन्थ्यो। जनसेवा पदक पाउने भुसाल केही समयअघि सरकारले प्रदान गर्ने जनसेवा श्री पाँचौं पदकबाट समेत सम्मानित भएका छन्। अभियान बहुमुखी कृषि फर्म सञ्चालन गरेका भुसाल नेपाली किसानका लागि उदाहरणीय छन्। व्यक्तिगत तवरले पनि नेपालको कृर्षि क्षेत्रमा योगदान पुराएको भन्दै उनलाई यसवर्षको जनसेवा श्री पाँचौं पदक प्रदान गरिएको हो। माटोसँगको मेहनत र सम्बन्धलाई सरकारले कदर गरेकोमा खुसी लागेको उनको भनाइ छ। भन्छन्, पदक तथा सम्मानले कृषिमा अझ बढी मेहनत गर्न हौसला मिल्ने रहेछ। कृषि ज्ञान केन्द्र भरतपुरले उनको कर्मलाई बुझेर पदकका लागि सिफारिस गरेको थियो। निरन्तर कर्म गरिरहने, सरकारी अनुदान र सहयोग आसा नगर्ने उनी नमुना किसान हुन्। उनी कसरी किसान बने त ? भन्छन्, काम गर्न साह्रै अल्छी मान्छे म। घुम्दै फिर्दै चितवन पुगेर अडिएँ। कलम छाडेर माटो समाएँ, कोदालो बोकेर भाडाको जमिनमा सपना खोतल्न थाले। माटोमा नै श्रम, पसिना र उमेर खन्याए। जबर्जस्त किसान बनें। चैत वैसाख जेठ तराईका किसानले आम्दानी गर्ने महिना हो। यही महिनामा कमाएको नाफाले अरू महिनाको खर्च धान्ने हो। गतवर्ष पनि चैतदेखि लकडाउन सुरु भयो। बजारमा पठाउन तयार भएका तरकारी बारीमै सुकाउन पर्यो। किसानले लाखौंको घाटा सहन पर्यो। अहिले पनि लकडाउनको मारमा छन् उनीहरू। पहिलेजस्तो तरकारी बिक्दैन, लकडाउनको समयमा, भाउ पनि पाउँदैन। तरकारी बेच्न कठिन हुन्छ। यसपटक टमाटरबाट अलि धेरै आशावादी थिए उनी। चार बिगाहा जमिनमा फलेका टमाटर रुखमै थिए। पाकेर बारीभरी पहेलपुर। टिपेर थुपारिएका टमाटर बारीमा रासका रास। ५ रुपैयाँ केजीमा पनि व्यापारीले नकिनेपछि किसान बारीमै टमाटर फाल्न बाध्य भए। गणेशका अनुसार एकैपटक बजारमा सबैतिरको टमाटर निस्कियो। भारतबाट आउनेसमेत रोकिए। यसैले पनि किसानहरूको बारीमा फलेको गोलभेडा बिकेन। यो पटक बिकेन भनेर अर्कोपटक रोप्दै नरोप्न पनि त भएन गणेशको आत्मविश्वासले हौसला दियो। गतवर्षको लकडाउनमा पनि यसरी नै भान्टा, काँक्रा र टमाटर बारीमा कुहाउन बाध्य भए उनीहरू। सरकारी अनुदान लिँदैनन् गणेश अगुवा किसान गणेशले आजसम्म सरकारी अनुदान लिएका छैनन्। भन्छन्, अनुदान लिने प्रक्रिया निकै झन्झटिलो छ। एक लाखको अनुदान लिन दुई महिना सरकारी कार्यालय धाउनुपर्छ। २०२५ हजार त कर्मचारीलाई खाजा खुवाउन पर्छ। भेटैपिच्छे अनुग्रहित हुनुपर्छ। ज्यू ज्यू गर्नुपर्छ। स्वभावले दिँदैन। जागीर खाएर जिविका चलाउने काम उनलाई सानैदेखि मन पर्दैन। बिएल सकेर अर्घाखाँचीमै केही गर्छु भनेर फर्किएका थिए। त्यहीबेला भेट भयो अर्घाखाँचीकै रामप्रसाद पौडेल जो रामपुर कृषि क्याम्पसका लेक्चर थिए। उनैको सल्लाहमा खेती गर्ने सोच बन्यो उनको। भन्छन्, कृषिमा सम्भावना छ भनेर विश्वास दिलाउनुभयो। त्यसपछि उनी २०६० सालमा चितवन झरे। भरतपुर चनौलीमा ४ बिगाहा जमिन भाडामा लिएर खेती सुरु गरे उनले। भन्छन्, अब्दुल कलामको भनाइ छ, तिम्रो अन्तिम गल्ती नै तिम्रो सबैभन्दा असल शिक्षक हो। तीन वर्षसम्म दोहोरिएका गल्तीहरू नै गणेशका लागि मार्गदर्शक सिद्धान्त बने। चौथो वर्षदेखि उनी घाटामा जान परेको छैन। हरेक वर्ष कृषिबाट पचासौं लाख आम्दानी गर्ने किसानमा पर्छन् उनी। कहिले बेच्न तयार भएको तरकारीमा असिनाले सर्लक्कै निल्यो। कहिले बजार बन्द भयर बोटमै सोत्तर बन्थ्यो। तर पनि हिम्मत हारेनन् उनले। भन्छन्, हरेक सफलताका पछाडि दर्दनाक कहानी हुन्छ। दुःख र अभावका कहानी भनिसाध्य छैन। प्रायःजसो बाबुले समाएको पेशा छोराछोरीलाई लगाउन चाहन्नन् अभिभावक। तर गणेशका छोराछोरीले भने खेतीमै रमाउने छाँटकाँट देखाएका छन्। एमबीए पढेका छोरा घरमै बुबालाई सघाउँछन्। उनलाई जागिर खाने रहर छैन। माटोमै भविष्य खोज्ने बाटोमा छन् उनी। दुई छोरी नै कृषि पढिरहेका छन्। १० कठ्ठामा लगाएको बोडी अहिले बेच्न तयार छ। एकै दिनमा ८ देखि १० क्वीन्टल उत्पादन हुन्छ। उनीसँगै एउटै घरमै बस्ने ६७ जना सहयोगी छन्। दैनिकजसो ३० देखि ३२ जनाले काम गर्छन्। एक छाकमा ३०३५ सम्मलाई भात पाक्छ उनको भान्सामा। एक बिघा लहरे खेतीबाट उत्पादन लिने बेलासम्म साढे चार लाख लगानी लाग्छ। एकैपटक १० वटा खेती लगाउँछन् बारीमा। उनका अनुसार लगाएकामध्ये दुईवटा सफल हुन्न। चारवटाले भाउ पाउँछ। चारवटाले पाउँदैन। भाउ पाउने चारमध्ये दुईवटाले बढी भाउ पाउँछ। यसैको नाफाले अन्य खर्च बेहोर्ने गर्छ। गतवर्ष लकडाउनमा तरकारी निकै फाले उनले। भन्छन्, नबिकेपछि फाल्ने नै हो। पिर मानेर कहाँ पुग्छ र ? धेरै तरकारी गरेपछि घाटा हुँदैन। तरकारी रोप्नुअघि बिक्दैन कि ? फाल्न पर्छ कि ? भाउ पाउन्न कि भनेर डराउन नै हुन्न भन्छन् उनी। पश्चिम चितवन नेपालकै सघन रूपमा तरकारी खेती हुने ठाउँ हो। यसको श्रेय भनेको व्यावसायिक रूपमा खेती गर्नेहरू नै हो। एकपटक टिप्ने खेती रोप्दैनन् उनी। नेपालको उत्पादनले नेपालको माग धान्न नपुग्ने तरकारीहरू मात्रै रोप्छन् उनी। कृषिमा सरकारले ध्यान दिन खोजे पनि प्रभावकारी कदम चाल्न नसकेको स्वीकार्छन् उनी। भन्छन्, किसानले फलाएका सामान नेपाली बजारमा बेच्ने वातावरण बनाइदिए पुग्छ। मेवा खेतीमा सफल नेपालमा मेवा खेती हुँदैन भनेर भनिन्छ र गरे पनि सफल भएको छैन। तर गत वर्षको लकडाउनमा उनले मेवा खेती सफल बनाएर छाडे। नेपालमा गर्मी सिजनमा ३० लाख र जाडोमा २० लाख दैनिक खपत हुन्छ। ९९ प्रतिशत भारतबाट आउँछ। नेपालमा मेवा खेतीका लागि सिकाइएका तरिका गलत रहेछन्। पाँच कठ्ठामा मेवा रोपेर प्रयोग गरे उनले। एउटै बोटमा एक क्विन्टलसम्म फल्यो। बारीको अनुभवले उनलाई कृषिमा पोख्त बनायो। कृषिका बिचौलिया हटाऊ सरकारी निकायहरू किसानमैत्री नभएको उनी बताउँछन्। भन्छन्, कृषि गर्ने वातावरण नै छैन। यहाँको माटो उर्वर छ। किसान मेहनती छन्। तर बजारको ग्यारेन्टी छैन। भारत र चीनबाट आउने तरकारीको मात्रा हेरेर नेपाली कृषि उपजले बजार पाउने गर्छ। भारतीय तरकारीका गाडी सिधै कालीमाटी पुग्छन्। नेपालको उत्पादनले नधान्ने मात्रै भारतीय सामान ल्याउनुपर्छ। देशको पहिलो प्राथमिकतामा नेपाली उत्पादन पर्नुपर्छ। उनका अनुसार कुनै पनि देशले विकास गर्न किसानलाई संरक्षण गर्नुपर्छ। बजारमा बाह्य कृषि आयातीत सामान रोक्न आवश्यक छ। कृषि उपज भनेर बिनाकर नेपालमा भित्रन भएन। अनुदान पहुँचवालाको जीवनवृत्तिको साधन बनेको छ। जथाभावी दिइने अनुदान रोक्नुपर्छ। कृषि उत्पादन बढाउन वातावरण बनाउनुपर्छ। उन्नत जातको बिउ, उत्पादित सामानको सहज बजारीकरण र उचित मूल्य, सिँचाइ आधुनिक कृषि साम्रगी, प्राविधिक जनशक्तिका लागि सरकारले लगानी गर्नुपर्छ। भन्छन्, सरकारी लापरबाहीले गर्दा किसानको बारीबाट २० रुपैयाँ किलोमा उठाएको तरकारी उपभोक्ताको भान्सामा पुग्दा १५० पर्छ। प्रक्रियामै कमजोरी छ। बजार अनुगमन र निरीक्षणको अभावमा बिचौलियाले मोटो रकम नाफा लिन्छन्। यस्तो बेथिति नहटाएसम्म सुधार हुँदैन।"
कोपा अमेरिकाको उपाधि अर्जेन्टिनालाई,रियो दि जेनेरियो : कोपा अमेरिकाको उपाधि अर्जेन्टिनाले जितेको छ । ब्राजिलको माराकाना रंगशालामा आइतबार बिहान भएको फाइनलमा घरेलु टिमलाई १० ले पराजित गर्दै अर्जेन्टिनाले उपाधि हात पारेको हो । खेलको पहिलो हाफको २२औं मिनेटमा डि मारियाले गरेको एकमात्र गोल खेलको निर्णायक बन्यो । योसँगै अर्जेन्टिनाका कप्तान लिओनल मेस्सीको ठुलो उपाधि मुलुकलाई जिताउने एउटा सपना पूरा भएको छ । उनले बार्सिलोनाबाट दर्जनौँ पटक ट्रफी जिते पनि मुलुकलाई ठुलो उपाधि दिलाउन सकेका थिएनन् ।
मकैबारीमा फौजी किराको प्रकोप,"डँडेलधुरा : डँडेलधुराको अमरगढी नगरपालिकामा लगाइएको मकै बालीमा फौजी किराको प्रकोप देखिएको छ। अमरगढी नगरपाकिा वडा नम्वर ६ को दुमडा गाउँमा फौजी किराले मकैबाली नष्ट गरेको हो। हुर्कंदै गरेको मकैबालीमा अमेरिकन फौजी किराको संक्रमण देखिएपछि किसानहरू चिन्तित बनेका छन्। हुर्कंदै गरेको मकैको बाली फौजी किराले क्षति गरेपछि किसानहरू मकैका बोट काटेर फाल्न थालेका स्थानीय कृषक मैना भट्टले बताइन् । लगाएका मकै किराले सखाप पार्यो, अन्य बाली लगाउने मौसम पनि छैन, अब जमिन बाझै रहने पिरलो बढेको छ दुमडाका किसान शिव भाटले दुःखेसो पोखे। मकै उत्पादनका लागि जिल्लाकै नमुना गाउँका रूपमा रहेको दुमडा गाउँमा फौजी किराको प्रकोपले मकैबाली सखाप भएपछि खाद्यान्नको अभाव हुने भन्दै किसान चिन्तित बनेका छन्। मकैसँगै लगाएको अन्य तरकारी बालीमा समेत फौजी किराको प्रकोप देखिएको छ। काउली, बन्दा र भटमासमा समेत फौजी किरा लाग्न थालेको किसानहरूले बताए। कृषि प्राविधिकको सल्लाहमा कतिपय किसान मकैबारीमा विषादी छरिरहेका छन्। किसानलाई प्राविधिक सहयोग सहित फौजी हटाउने विषादी मकैबारीमा छर्न लगाएका छौं, उक्त किरा नियन्त्रणमा आउन सक्छ अमरगढी कृषि शाखा प्रमुख रमेश भण्डारीले भने। दुमडा गाउँका अधिकांश मकैबारीमा फौजी किराको प्रकोप फैलिइसकेको अमरगढी नगरपालिका कृषि शाखाका प्राविधिकले जानकारी दिएका छन्। यसबाट अन्य बालीमा नोक्सानी हुुन नदिन विषादीलगायत अन्य घरेलु औषधि छर्केर नियन्त्रण गर्ने प्रयास गरिरहेको प्राविधिक शाखाले जनाएको छ। डँडेलधुरामा फौजी किराको प्रकोप पहिलो पटक देखिएको कृषि ज्ञानकेन्द्र डँडेलधुराले जनाएको छ। बर्षे खेतीका रूपमा जिल्लाको अधिकांश क्षेत्रमा मकैबाली लगाउने गरिन्छ।"
एमाले एकताको भाका आज,"काठमाडौं : एमालेको एकताका लागि गठित कार्यदल ब्युँतिएको एक साता पुगेको छ। कार्यदलमा रहेका दुवै पक्षका नेताले आइतबार औपचारिक रूपमै एकताको घोषणा हुने बताएका छन्। नेताहरूले यसअघि शनिबार निष्कर्षमा पुग्ने बताए पनि एकता घोषणा भने हुन सकेन। पार्टी अध्यक्ष एवं प्रधानमन्त्री केपी शर्मा ओली पक्षका कार्यदल संयोजक सुवास नेम्बाङले आइतबार सबैले सुखद खबर सुन्न पाउने बताए। आइतबार बिहान ८ बजे सुखद समाचार सुन्न पाउनुहुन्छ, नेता नेम्बाङले भने। वरिष्ठ नेता माधवकुमार नेपाल पक्षका कार्यदल संयोजक भीम रावलले सहमतिको अन्तिम बिन्दुमा रहेकाले छिट्टै निष्कर्षमा पुग्ने बताए। विभिन्न विषयवस्तुमा छलफल गर्यौं। अब अन्तिम बिन्दुमा छौं, नेता रावलले भने, छिट्टै निष्कर्षमा पुर्याउँछौं। आइतबार बिहान ८ बजे सुखद समाचार सुन्न पाउनुहुन्छ। सुवास नेम्बाङ कार्यदल सदस्य गोकर्ण विष्टले आइतबार अन्तिम निष्कर्षमा पुग्ने बताए। नेता विष्टले भने, आइतबारका दिन एकताको निष्कर्ष सुन्ने दिन हुनेछ। ओली पक्षका नेता नेम्बाङले नेपालदाहाल भेटले एमाले एकतामा कुनै असर नगर्ने बताए। उहाँहरू भेटको विषयसँग एकताको साइनो नै छैन, उनले भने। अब अन्तिम बिन्दुमा छौं। छिट्टै निष्कर्षमा पुर्याउँछौं। भीम रावल नेता नेम्बाङले मिल्न बाँकी भाषागत विषयसमेत मिलिसकेको बताए। तीन वर्षदेखिको विवाद मिलाउन धेरै मिहिनेत गरेको नेता नेम्बाङको भनाइ छ। तीन वर्षदेखि विवाद थियो। यत्रो विवादमार्फत हामी यहाँ आइपुगेका छौं, नेता नेम्बाङले भने, सबै विषय टुंग्याएका छौं। भाषा पनि मिलिसकेको छ। एकता दस्तावेजको भाषा मिलाउन कार्यदललाई हम्मेहम्मे भएको छ। सहमतिका भाषा मिलाउन नै कार्यदलले निक्कै कसरत गर्नुपरेको हो। पार्टीलाई २०७५ जेठ २ को अवस्थामा फर्काउन, एमालेमाओवादी केन्द्र एकतापूर्व थपिएका ३८ र एकता भंग भएपछि माओवादी केन्द्रमा नफर्र्किएका २३ जनाको व्यवस्थापनलगायत विषयमा दोस्रो तहका नेताबीचको छलफल नै सहमतिनजिक पुगेको थियो। प्रतिनिधिसभा विघटनपछि नेपाल पक्षका २३ जनाले गरेको हस्ताक्षरको विषयमा मात्रै असहमति थियो। अध्यक्ष ओलीले विपक्षी दलका नेता शेरबहादुर देउवालाई प्रधानमन्त्री बनाउन नेपाल पक्षका २३ जनाले गरेको हस्ताक्षर फिर्ता लिनुपर्ने अडान राखेका थिए। तर, हस्ताक्षर फिर्ता नलिने अडान नेपाल पक्षको छ। ओली पक्षका कार्यदल सदस्य यस विषयमा लचिलो भएका छन्। अदालतको विषयमा मौन बस्ने सहमति भएको जनाइएको छ। तर, अदालतको निर्णयअघि नै एकताको घोषणा हुने टुंगो लागेको छ। प्रतिनिधिसभा विघटनसम्बन्धी रिटमा सुनुवाइ सकेर असार २८ गते अर्को पेसी तोकिएको छ। पार्टीलाई बिनासर्त २०७५ जेठ २ को अवस्थामा फर्काउने सहमति भएको छ। २०७५ जेठ ३ मा थपिएका ३८ र माओवादी केन्द्रमा नफर्किएका २३ नेतालाई केन्द्रीय कमिटीमा समेट्न विधान संशोधन गर्ने अर्को सहमति छ। दुवैतर्फबाट बनेका पार्टी र जनसंगठनका समानान्तर कमिटीको समायोजन आवश्यकताका आधारमा कार्यदलले गर्नेलगायत विषयमा सहमति भएको छ। शक्ति बाँडफाँटका विषयमा छलफल नै नभएको कार्यदलमा सहभागी दुवै पक्षका नेताको दाबी छ। दाहाल जब नेपाल निवास पुगे एमाले वरिष्ठ नेता नेपाल र माओवादी केन्द्र अध्यक्ष पुष्पकमल दाहालबीच शनिबार भेटवार्ता भएको छ। उक्त भेटपछि नेपाल पक्षका नेता एकता कार्यदलको बैठक रोकेर कोटेश्वर पुगेका थिए। उनीहरूले नेपाललाई पार्टी एकताको गृहकार्य भइरहेका बेला विपक्षी नेतासँग भेट गरेकामा असन्तुष्टि व्यक्त गरेका थिए। नेपाल केही दिनअघि विपक्षी गठबन्धनको बैठकमा नगएपछि दाहाल कोटेश्वर पुगेका थिए। दाहालका कारण एकता प्रक्रिया प्रभावित हुन सक्ने दुवै पक्षका वार्तामा रहेको नेताको संशय छ। नेपालले कार्यदलमा भएका सहमतिका विषयमा विमति नराखे पनि प्रतिनिधिसभा विघटनसम्बन्धी प्रकरणमा नबोल्न भनेका छन्। एमाले एकताको सन्देशले प्रतिनिधिसभा विघटनसम्बन्धी रिटको न्यायसम्पादन प्रभावित हुन सक्ने आँकलन गर्दै दाहालले आप्नो शक्ति लगाएर यसलाई लम्ब्याउने प्रयास गरिएको स्रोतको दाबी छ। नेपालको सचिवालयले भने स्वास्थ्य स्थिति बुभ्न मात्रै दाहाल आएको स्पष्टीकरण दिएको छ। माओवादी केन्द्रका अध्यक्ष पुष्पकमल दाहाल प्रचण्डले कोटेश्वर निवासमा पुगी उहाँ (नेपाल)को स्वास्थ्य अवस्थाका बारेमा जानकारी लिनुका साथै स्वास्थ्यलाभको कामना गर्नुभएको छ, नेपालका स्वकीय सचिव मोहन गौतमले विज्ञप्तिमार्फत भनेका छन्, उहाँको स्वास्थ्य समस्याका कारण आज संक्षिप्त भेट भएको र अन्य विषयमा कुरा नभएको स्पष्ट पार्दछु।"
अनियन्त्रित भ्रष्टाचार,"जनकपुरधाम : प्रदेश २ का मुख्यमन्त्री लालबाबु राउतले पद तथा गोपनीयताको शपथ लिनासाथ भ्रष्टाचारप्रति शून्य सहनशीलताको वाचा गरेका थिए। आफू नेतृत्वको सरकार पाँच स (शिक्षा, स्वास्थ्य, सडक, सिँचाइ र सुशासन)लाई मुख्य प्राथमिकतामा राखेर सञ्चालन हुने उनको भनाइ थियो। तर, मुख्यमन्त्री राउतको उक्त वाचा भाषणमै सीमित देखिएको छ। प्रदेश २ का स्थानीय तह भ्रष्टाचार तथा अनियमिततामा मुछिए पनि नियामक निकायबाट कुनै अनुगमन हुन सकेको छैन। स्थानीय जनप्रतिनिधिले विकास बजेटमा चरम भ्रष्टाचार गर्दै आएका थुप्रै उदाहरण सार्वजनिक भएका छन्। रौतहटको फतुवा विजयपुर नगरपालिका१० का वडाध्यक्ष मनोज चौधरीले असार २१ गते इन्जिनियर फिरोज आलमलाई हातपात गरे। वडाध्यक्ष चौधरीले कामै नभएको शीर्षकमा रकम भुक्तानीका लागि कागजात बनाइदिन दबाब दिँदै आएका थिए। तर, इन्जिनियरले नमानेपछि चौधरीले आवेशमा आई कुटपिट गरेको जनाइएको छ। तर, गैरकानुनी कामका लागि दबाब दिने वडाध्यक्षमाथि कुनै कारबाही भएको छैन। धनुषाको औरही गाउँपालिकाले एउटै बोलपत्रलाई तीनपटक संशोधन गर्यो। औरही गाउँपालिका२ देउरी परवाहास्थित १५ शय्याको प्राथमिक स्वास्थ्य चौकी निर्माणका लागि २०७७ पुस २९ गते पहिलो पटक बोलपत्र सूचना प्रकाशन गरिएको थियो। त्यसपछि ११ वटा निर्माण कम्पनीले आवेदन पेस गरे। तर, अन्तिम समयमा गाउँपालिका कार्यालयले टेन्डर रद्द गर्यो। वैशाख १७ गते दोस्रो पटक टेन्डरको सूचना प्रकाशन गरियो। त्यसपटक पनि ११ वटा कम्पनीले रीतपूर्वकको बोलपत्र भरे। तर, फेरि टेन्डर खुल्नुभन्दा अगावै अर्को सूचना प्रकाशन गरियो। चाहेकै ठेकेदार र चाहेजति कमिसनको कुरा नमिलेपछि पटकपटक बोलपत्र परिवर्तन गरिएको आरोप निर्माण व्यवसायीले आरोप लगाए। नेपाल निर्माण व्यवसायी महासंघ प्रदेश २ का अध्यक्ष सुरेन्द्रप्रसाद चौधरी र महासंघ धनुषाका अध्यक्ष अशोककुमार चौधरीले गाउँपालिकाले कानुनको धज्जी उडाउँदै बोलपत्र आह्वानमा गडबडी गरेको आरोपसहित कानुनी उपचारका लागि सुझाव दिई विज्ञप्ति निकाले। तर, नियमविपरीत बोलपत्र आह्वान गरी काम गराइयो। महोत्तरीको सोनमा गाउँपालिकाले आर्थिक वर्ष २०७५७६ को बजेटमा व्यापक अनियमितता गरेको विषय सामाजिक सञ्जालमार्फत खुलासा भयो। अर्थ मन्त्रालयको स्वीकृतिबिना गाउँपालिकाले ८२ लाख ९२ हजारको सवारी साधन खरिद गर्यो। सिलबन्दी दरभाउपत्र र बोलपत्रका माध्यमबाट कुनै पनि सामान खरिद गर्नुपर्ने भए पनि आर्थिक कार्यविधि नियमावली मिच्दै गाउँपालिकाले सोझै १ करोड ६५ लाख ६९ हजारको सामान खरिद गरेको बिल नै सार्वजनिक भयो। भ्रमण खर्च नियमावली, २०६४ को नियम ७ को उपनियम ८ मा १५ किलोमिटरभित्र कार्यालय वा आफ्नो र आफ्नो परिवारको नाममा स्थायी बसोबास भएको पदाधिकारी वा कर्मचारीले भ्रमण वा काजमा रहँदा दैनिक भत्ता वा होटलवास खर्च नपाउने व्यवस्था छ। तर, गाउँपालिका अध्यक्ष, उपाध्यक्ष, वडाध्यक्ष र कर्मचारीहरूले अनुगमन भत्ताको नाममा लाखौं रकम बुझेका छन्। प्रमुख प्रशासकीय अधिकृत रमेश अधिकारी, इन्जिनियर जिवेश साह, अधिकृत राम एकवाल साह, जीवछ यादव, लगायतले कार्यालय समयमा हुने बैठकको पनि भत्ता बुझेका छन्। गाउँपालिकामा विभिन्न शीर्षकमा भएको भ्रष्टाचारको चाङ नै छ। तर, कसैले पनि अनुगमन वा कारबाही गर्न सकेको छैन। स्थानीय तहमा अनियमितता र भ्रष्टाचारका यी घटना प्रतिनिधिमूलक मात्र हुन्। यस्ता थुप्रै घटना प्रत्येक स्थानीय तहहरूमा छन्। तर, संघ, प्रदेश वा अन्य नियामक निकायको ध्यान पुग्न सकेको छैन। प्रदेश २ का १३६ स्थानीय तहमध्ये हालसम्म भ्रष्टाचार आरोपमा अख्तियार दुरुपयोग अनुसन्धान आयोगबाट छानबिन भई विशेष अदालतमा मुद्दा दर्ता गरेपछि सिरहाको कल्याणपुर नगरपालिकाका प्रमुख सूर्यनाथ मण्डल एक वर्षदेखि पदमुक्त गरिएका छन्। भ्रष्टाचार घटनामा भएको यो एक मात्र ठोस कारबाही हो। मण्डलका छोरा सन्त मण्डललाई ५ लाख घुससहित अख्तियारको टोलीले पक्राउ गरेपछि मेयरमाथि छानबिन भएको थियो। प्रदेश २ का सभामुख सरोजकुमार यादव स्थानीय तहका प्रमुखहरू जनसेवकभन्दा पनि आफूलाई मालिक र राजा सरह ठान्न थालेको बताउँछन्। संघीयता आएपछि गाउँगाउँमा सिँहदरबार आउने भनिए पनि स्थानीय तहमा राजदरबार आएको सभामुख यादव टिप्पणी गर्छन्। प्रदेश २ सरकारले भ्रष्टाचार र अनियमितता न्यूनीकरणका लागि जनलोकपाल ऐन गत वर्ष नै बनायो। तर, सो ऐन कार्यान्वयनका लागि कुनै पहल भएको छैन। संघीय सरचनाको त्रुटिका कारण प्रदेशले चाहेर पनि स्थानीय तहलाई नियमन गर्न नसकेको प्रदेश २ का आन्तरीक मामिला तथा कानुनमन्त्री ज्ञानेन्द्र यादव बताउँछन्। संघीयतालाई फेल गर्नकै लागि स्थानीय तहलाई प्रदेश मातहत नराखी संघ मातहत राखिएको छ। प्रदेश सरकारले चाहेर पनि आँखै अगाडि भइरहेको भ्रष्टाचारको अनुगमन वा नियन्त्रण गर्न सकिरहेको छैन, मन्त्री यादव भन्छन्, हामीले जनलोकपाल ऐनमार्फत सुशासन समिति गठन गरी भ्रष्टाचार नियन्त्रणका लागि प्रयास गर्न खोज्यौं। तर, न हामीसँग अनुसन्धान ब्युरो छ न प्रहरी न प्रशासन। यस्तोमा कसरी भ्रष्टाचार र अनियमितता रोक्ने ? स्थानीय स्तरमा भइरहेको भ्रष्टाचारले प्रसय पाउनुमा संघीय सरकारको असहयोग सबैभन्दा ठूलो कारक रहेको यादवको आरोप छ। गाउँपालिका राष्ट्रिय महासंघ प्रदेश २ का अध्यक्ष विजय चौरसिया भने प्रदेश २ लाई बदनाम गर्न र संघीयता समाप्त पार्न सुनियोजित रूपमा भ्रष्टाचार र अनियमितताको प्रचार गरिएको दाबी गर्छन्। भन्छन्, थोरबहुत कमीकमजोरी जनप्रतिनिधिको भए पनि त्यसलाई बढाइँचढाइ व्याख्या गरिन्छ। चौरसिया पर्साको पकाहा मैनपुर गाउँपालिका अध्यक्ष हुन्।"
दक्षिण कोरियामा कोभिड संक्रमण बढ्दै,सोल : दक्षिण कोरियामा कोभिड१९ बाट अहिलेसम्मकै धेरै संक्रमित भएका छन्। यहाँका अधिकारीले शनिबार चौथो दिन कोरोना भाइरसका संक्रमित बढेको बताएका छन्। पछिल्लो २४ घण्टामा १ हजार ३ सय ७८ जना कोभिडका संक्रमित भेटिएका हुन्। ६ महिनापछि एकै पटक यति धेरै संख्याका संक्रमित पहिलो पटक देखिएको जनाइएको छ। यहाँका अधिकारीले दक्षिण कोरियामा चार दिनदेखि निरन्तर संक्रमित बढ्दै गएको बताएका हुन्। यससँगै दक्षिण कोरियामा कोभिडका संक्रमितको संख्या १ लाख ६६ हजार ७ स २२ पुगेको छ। यहाँ पछिल्ला केही सातादेखि कोभिडका संक्रमितहरूको संख्या बढ्दो देखिएको छ। दक्षिण कोरियाका स्वास्थ्य अधिकारीहरूले कोभिडको चौथो वेभ सुरु भएको पनि बताएका छन्। केही साताअघि ७ सयभन्दा बढी संक्रमित नरहेकोमा अहिले आएर भने प्रत्येक दिन १ हजार नाघ्न थालेको हो। स्वास्थ्य अधिकारीहरूले यसै हप्ता अर्थात् यही जुलाई १ देखि ७ तारिखसम्ममा देशैभर देखिएको संक्रमितको संख्या देशव्यापी तथ्यांकको हिसाब गर्दा अघिल्ला तीन हप्ताको तुलनामा ५४ प्रतिशत बढी देखिएको छ। यो तथ्यांक आएपछि यहाँका स्वास्थ्य अधिकारीहरूले गत बुधबार नै दक्षिण कोरिया औपचारिक रुपमा नै कोरोना महामारीको चौथो चरणमा प्रवेश गरेको बताएका थिए। कोरिया सरकारले खोप अभियानलाई व्यापक बनाएको छ। यहाँे संक्रमणबाट मृत्यु हुनेको संख्या भने कमी देखिएको छ।
