शीर्षक,विवरण
बुर्किना फासोका राष्ट्रपति सेनाको हिरासतमा,ओगाडोगुः बुर्किना फासोका राष्ट्रपति रोच काबोरे पक्राउपछि हिरासतमा परेका छन्। उनलाई त्यहाको सेनाले सोमबार पक्राउपछि हिरासतमा लिएको हो। सोमबार बिहान राष्ट्रपति निवासनजिकै राष्ट्रपतिका सुरक्षाकर्मीहरुलाई गोली लागेको र उनीहरु रगतमा लतपतिएको अवस्थामा फेला परेको स्थानीय मिडियामा खबर छ। सैन्य कूको प्रयासमा सेनाले उनलाई पक्राउ गरी हिरासतमा लिएको अन्तर्राष्ट्रिय मिडियामा खबर छ। आइतबार सेनाले बुर्किना फासोको राजधानी ओगाडोगु र राष्ट्रपति निवास आसपास क्षेत्रमा कैयौ राउन्ड हवाई फायर गरेको स्थानिय मिडियामा उल्लेख छ। त्यहाँको सेनाले देशमा सैन्य कूको प्रयास गरिरहेको बताइएको छ।
साँच्चै ओमिक्रोन भेरियन्टसँगै कोरोना महामारी समाप्त हुँदैछ?,"पेरिसः युरोपमा कोभिड१९ महामारीको अन्तिम भेरियन्ट ओमिक्रोन नै हुनसक्ने विश्व स्वास्थ्य संगठन डब्ल्युएचओले बताएको छ। ओमिक्रोनले विश्व कोभिड महामारीलाई नयाँ चरणमा प्रवेश गराएकाले यो नै अन्तिम भेरियन्ट हुन सक्ने डब्ल्युएचओले बताएको हो। डब्ल्युएचओ युरोपका निर्देशक ह्यान्स क्लजले सो बताएका हुन्। कोभिड महामारी सुरु भएको तीन वर्ष हुन लागि सक्यो। त्यसैले ओमिक्रोन भेरियन्ट नै यस महामारीको अन्तिम रुप हुन सक्छ, आगामी मार्च सम्म ६० प्रतिशत युरोपियन ओमिक्रो संक्रमित हुने बताउँदै उनले भनेका छन्। ओमिक्रोन भेरियन्टले चरम रुप लिएको युरोपमा पछिल्लो समय संक्रमितको संख्या ओरालो लाग्दै गएको बताइएको छ। कोभिड१९ विरुद्धको खोपका कारण पनि ओमिक्रोनले कम असर गरेको र चाडै महामारीको अन्त्य हुने संकेत देखा परेको उनले बताएका हुन्। टोङ्गा ज्वालामुखीबाट ८४ प्रतिशत मानिस प्रभावित वेलिङ्टनः टोङ्गा ज्वालामुखीका कारण करिब ८४ प्रतिशत त्यहाँका नागरिक प्रभावित बनेका छन्। समुद्रमुनीबाट विस्फोट भएको शक्तिशाली ज्वालामुखीपछि निस्केको खरानी र सुनामीका कारण करिब ८४ प्रतिशत नागरिक प्रभावित बनेका हुन्। टोङ्गन सरकारले सोमबार करिब १ लाख ५ हजार जनसंख्यामध्ये ८४ प्रतिशत मानिस नम्रोसँग प्रभावित बनेको जानकारी दिएको हो। गएको हप्ता सो क्षेत्रमा समुद्रमुनीबाट ज्वालामुखी विस्फोट भएको थियो। हिरोसिमा र नागासाकीमा खसालिएको आणविक बमभन्दा निकै शक्तिशाली मानिएको ज्वालामुखीको असर संसारभर परेको छ। ज्वालामुखी विस्फोटपछि आएको सुनामीका कारण त्यहाँका विभिन्न गाउँ र भवनहरु भत्किएको बताइएको छ। विस्फोटसँगै निस्केको खरानीले टोङ्गा ढाकेको थियो। सो ज्वालामुखी विस्फोटका कारण तीन मानिसको मृत्यु भएको पुष्टि भएको थियो। ज्वालामुखीबाट प्रभावित टोङ्गामा तत्काल ठूलो मात्रामा राहत चाहिएको बताइएको छ। अमेरिकामा १२५ सर्प जम्मा गर्ने मानिस मृत फेला मेरिल्याण्डः अमेरिकाको मेरिल्याण्ड राज्यका एक मानिस मृत फेला परेका छन्। करिब १२५ वटा विषालु र कम विषालु सर्प जम्मा गरेका ४९ वर्षीय मानिस मृत फेला परेका हुन्। प्रहरीले ती व्यक्तिलाई आफ्नै घरमा मृत फेला पारेका हुन्। मृत फेला परेका ४९ वर्षीय ती मानिसले खोजीका लागि अनौठा प्रजातिका सर्पहरु जम्मा गरेर ट्यांकीमा राखेको प्रहरीले जनाएको छ। मृतकको नाम गोप्य राखिएको मेरिल्याण्डस्थित चार्ल्स काउन्टी सरकारले जनाएको छ। मेरिल्याण्डको रोग नियन्त्रण एवं रोकथाम विभागका अनुसार सो क्षेत्रमा वर्षेनि करिब ८ हजार मानिसहरुलाई विषालु सर्षले टोक्ने गरेको छ। उपचार नपाएमा विषालु सर्पको डसाइबाट कैयौं मानिसको मृत्यु हुने गरेको छ। बुर्किना फासोका राष्ट्रपति सेनाको हिरासतमा ओगाडोगुः बुर्किना फासोका राष्ट्रपति रोच काबोरे पक्राउपछि हिरासतमा परेका छन्। उनलाई त्यहाको सेनाले सोमबार पक्राउपछि हिरासतमा लिएको हो। सोमबार बिहान राष्ट्रपति निवासनजिकै राष्ट्रपतिका सुरक्षाकर्मीहरुलाई गोली लागेको र उनीहरु रगतमा लतपतिएको अवस्थामा फेला परेको स्थानीय मिडियामा खबर छ। सैन्य कूको प्रयासमा सेनाले उनलाई पक्राउ गरी हिरासतमा लिएको अन्तर्राष्ट्रिय मिडियामा खबर छ। आइतबार सेनाले बुर्किना फासोको राजधानी ओगाडोगु र राष्ट्रपति निवास आसपास क्षेत्रमा कैयौ राउन्ड हवाई फायर गरेको स्थानिय मिडियामा उल्लेख छ। त्यहाँको सेनाले देशमा सैन्य कूको प्रयास गरिरहेको बताइएको छ। पाकिस्तानको सर्वोच्च अदालतलमा पहिलो महिला न्यायाधीश इस्लामावादः पाकिस्तानको सर्वोच्च अदालतमा पहिलोपटक महिला न्यायाधीश नियुक्त भएकी छन्। न्यायाधीश आयशा मलिकले सोमबार सर्वोच्च अदालतको न्यायाधीशको सपथ खाएसँगै पाकिस्तानको अदालतले पहिलो पटक महिला न्यायाधीश पाएको हो। सर्वोच्च अदालतका प्रधानन्यायाधीश गुल्झर अहमेदले सोमबार मलिकलाई पद तथा गोपनियताको सपथ खुवाएका हुन्। नवनियुक्त न्यायाधीश मलिकले हाभर्ड युनिभर्सिटीबाट आफ्नो उच्च शिक्षा पूरा गरेकी हुन्। उनी पाकिस्तानको पूर्वी सहर लाहोरको उच्च अदालतमा विगत दुई दशकदेखि न्यायाधीशको रुपमा कार्यरत थिइन्। हुथीको निशानामा साउदी अरबिया र युएई दुबईः हुथी विद्रोहीको क्षेप्यास्त्र प्रहारमा साउदी अरेबिया र युनाइटेड अरब एमिराट् (युएई) रहेको खुलेको छ। युएईको रक्षा मन्त्रालयद्वारा सोमबार जारी विज्ञप्तिले यमनी हुथी विद्रोहिले साउदी अरेविया र युएईलाई क्षेप्यास्त्र आक्रमणको निशानामा राखेको खुलाएको हो। हुथी विद्रोहीद्वारा विभिन्न मिसाइलहरु आबुधाबी र साउदी अरेवियाका विभिन्न क्षेत्रलाई लक्षित गरी प्रहार गरिएका छन्, युएईको रक्षा मन्त्रालयद्वारा जारी विज्ञप्तिमा भनिएको छ, कुनै पनि खतरासँग लड्न युएई तयार छ र राज्यलाई सबैखाले आक्रमणबाट जोगाउन आवश्यक सबै कदम चाल्न पछि हट्नेछैन। गत हप्ता आबुधाबीमा हुथी विद्रोहिले आक्रमण गरेको थियो। सो आक्रमणमा परी तीन नागरिकको ज्यान गएको थियो भने अन्य दुई नागरिक घाइते भएका थिए। सो क्षेप्यास्त्र प्रहारपछि हुथी समूहले दक्षिण साउदी अरबियामा गरेको अर्को क्षेप्यास्त्र प्रक्षेपण भने साउदीले नष्ट गरेको थियो। युद्धको डरले अमेरिका र बेलायतले युक्रेनबाट आफ्ना कर्मचारी फिर्ता बोलायो किभः अमेरिकी र बेलायती विदेश विभागले युक्रेनस्थित दूतावासमा कार्यरत आफ्ना कूटनीतिज्ञ एवं कर्मचारीका आफन्तहरुलाई फिर्ता बोलाएको छ। रुसले युक्रेनमाथि आक्रमण गर्ने खतरा रहेको भन्दै बेलायत र अमेरिकाले त्यहाँ रहेका कूटनीतिज्ञका परिवारलाई स्वदेश फिर्ता बोलाएको हो। बेलायतको विदेश विभागले सोमबार युक्रेनमा रहेका आफ्ना कर्मचारी र अन्य सदस्यहरु फिर्ता बोलाइसकेको जनाएको छ। रुसले युक्रेनमाथि सैन्य हमला गर्ने योजना बनाएको भन्दै अमेरिकाले राजधानी किभमा रहेका आफ्ना अन्य कर्मचारीलाई समेत तत्काल युक्रेन छोड्न आदेश दिएको छ। अमेरिकाद्वारा जारी एक विज्ञप्तिले रुसले युक्रेनमाथि हमला गर्ने योजनाको विवरण बाहिरिएको उल्लेख गरेको छ। सोही कारण बेलायतले पनि आफ्ना नागरिक र अत्यावश्यकबाहेकका कर्मचारीहरुलाई युक्रेनबाट बाहिरिन आह्वानसमेत गरेको छ। यद्यपि, रुसले भने आफूले युक्रेनमाथि हमला गर्ने र कब्जा गर्ने अमेरिकाको दाबी अस्वीकार गर्दै आएको छ। अमेरिकाले उपलब्ध गराएको करिब ९० टन बराबरको हातहतियार सहायता सामग्री शनिबार युक्रेन पुगेको बीबीसीले जनाएको छ। युक्रेन सम्बन्धमा अमेरिका र रुसबीच चलेका कूटनीतिक वार्ता असफल बनेका छन्। रुसले युक्रेनमाथि हमला गरेमा रुसले त्यसको मूल्य चुकाउनुपर्ने चेतावनी अमेरिकाले दिइसकेको छ। तालिवान र पश्चिमा अधिकारीहरुबीच पहिलो वार्ता सुरु ओस्लोः तालिवान सदस्य र पश्चिमा अधिकारीहरुबीच नर्वेको राजधानी ओस्लोमा वार्ता सुरु भएको छ। तालिवानले अफगानिस्तान नियन्त्रणमा लिएपछि उनीहरुबीच आइतबारदेखि पहिलोपटक वार्ता सुरु भएको हो। करिब तीन दिनसम्म चल्ने वार्ताको पहिलो दिन तालिवान सदस्यले मानव अधिकारकर्मीहरुसँग भेटवार्ता गरेका छन्। सो भेटमा भएको छलफलबारे वास्तविकता सार्वजनिक नभए पनि अफगानिस्तानमा जारी मानवीय संकट र मानव अधिकारबारे उनीहरुबीच छलफल भएको बताइएको छ। संयुक्त राष्ट्रसंघले करिब ९५ प्रतिशत अफगान नागरिकले पर्याप्त खाना नपाएको बताउँदै आएको छ। तालिवानलाई वार्तामार्फत् पुरस्कृत गर्न नहुने आलोचना गर्दै सयौंले युरोपका विभिन्न स्थानमा प्रदर्शन गरिरहेका छन्। सोमबारको वार्तामा भने तालिवान र पश्चिमा अधिकारीहरुसँग छलफल हुने बताइएको छ। सोमबारको वार्तालाई महत्वका साथ हेरिएको बताइएको छ।"
"फरार कैदी परियार पक्राउ, कैद सजाय थपिने",दाङ : दाङको घोराही कारागारबाट फरार कैदी ३२ दिनपछि भारतबाट पक्राउ परेका छन्। कारागारबाट उपचारको बहानामा भागेका कैदी यमराज परियारलाई प्रहरीले पक्राउ गरेर सोमबार पत्रकार सम्मेलन गरी सार्वजनिक गरेको छ। कारागार नाइकेसमेत रहेका उनी प्रहरीको मोटरसाइकल लिएर फरार भएका थिए। उपचारको बहना बनाएर पुस ८ गते प्रहरीकै मोटरसाईकल लगेर भागेपछि जिल्ला प्रहरी कार्यालयले डिएसपीको नेतृत्वमा खोजी तथा अनुसन्धान टोली बनाइएको थियो। कारागारमा कर्तव्य ज्यान मुद्दामा जन्मकैद सजाय भोगिरहेका दाङ राजपुरका परियार गर्भवती प्रेमिकाको हत्या अभियोगमा जन्मकैद सजाय भोगेका व्यक्ति हुन्। परियार पुसको ८ गते छालाको उपचार गर्न भनी प्रहरी जवान धनबहादुर चौधरीको लु ३४ प ४१० नम्बरको मोटरसाइकलमा लिएर एउटा होटेलमा चौधरीलाई थुनेर भागेका थिए। प्रहरी र कैदीले थकाली होटलमा दुईजना महिलालाई लिएर गएको अनुसन्धानबाट खुलेको थियो। कारागारका नाईकेसमेत रहेका परियार भागेपछि अनुसन्धानका कारागारका जेलर युवराज परियारसहित ९ जनालाई प्रहरीले पक्राउ गरेको थियो। पक्राउ परेका मध्य धनबहादुर चौधरी र उनीसंगै बसेकी युवती पूर्पक्षका लागि थुनामा रहेका छन्। जिल्ला प्रहरी कार्यालय दाङका प्रहरी प्रवक्ता डिएसपी मुकुन्दप्रसाद रिजालको कमाण्डमा खटिएको प्रहरीको विशेष टोलीले परियारलाई नेपालभारतको सीमा क्षेत्र जमुनहा नाकाबाट पक्राउ गरेको जिल्ला प्रहरी कार्यालय दाङका प्रहरी प्रमुख एसपी सुरेश काफ्लेले जानकारी दिए। प्रहरी प्रधान कार्यालय ईन्टरपोल शाखाले भारतीय प्रहरीसँगको समन्वयमा फरार नाइके परियारलाई पक्राउ गरेको हो। पक्राउ परेका नाइके परियारलाई प्रहरीले मंगलबार अदालतमा उपस्थित गराउने भएको छ। कतव्र्य ज्यान मुद्दामा साढे ७ वर्ष कैद भुक्तान गरिसकेका परियारको अब काराबासको सजाय थप हुने दाङ प्रहरी प्रमुख काफलेले बताए। बाँकी अब थप २० बर्ष सजाय स्वतह हुने प्रावधान रहेको उनले बताए।
घरभित्रै पुरेको अवस्थामा महिलाको शव फेला,धनकुटा : गतपुस १६ गतेदेखि हराइरहेकी धनकुटा४ छारागाउँकी ५२ वर्षीया सिता श्रेष्ठको शव हत्या गरेर पुरेको अवस्थामा उनकै घरभित्र फेला परेको छ। सोमबार घरभित्र भुइँतलामा पुरेको अवस्थामा शरीरमा विभिन्न खालका चोटहरुसहित शव गलेको अवस्थामा मृतकको शव फेला परेको जिल्ला प्रहरी कार्यालयका डिएसपी सुरज कार्कीले बताए। सिता श्रेष्ठ हराएको भनेर पुस २१ गते उनका भदा अरुण श्रेष्ठले जिल्ला प्रहरी कार्यालयमा उजुरी दिएको डिएसपी कार्कीले बताए। उजुरीपछि प्रहरीले कुकुर परिचालन गरेर खोज तलास गरेको भएपनि फेला परेको थिएन। सिताको हत्या घरायसी विवादको क्रममा उनका श्रीमान ५२ वर्षका सिताराम भनिने सिताकुमार श्रेष्ठले गरेको खुल्न आएको प्रहरीले जनाएको छ। श्रीमतीको हत्यागरी घरभित्र शव पुरेर फरार भएका सितारामलाई आइतबार ललितपुरबाट पक्राउगरी धनकुटा ल्याइएको प्रहरीले जनाएको छ। घटनाको थप अनुसन्धान गरी प्रहरीले कर्तव्य ज्यान शिर्षकमा जिल्ला अदालतमा मुद्दा दर्ताको तयारी गरेको प्रहरीले जनाएको छ। शवको पोष्टमार्टमका लागि सोमबार नै बीपी कोइराला स्वास्थ्य विज्ञान प्रतिष्ठान धरान पठाइएको छ।
होम आइसोलेसनमा बसेका ८० हजार बढी संक्रमितबारे सरकार बेखबर,"काठमाडौंः नेपालमा कोरोना संक्रमितको संख्या दिनानुदिन बढिरहेको छ। अहिले दैनि कम्तिमा दस हजारका दरले संक्रमित देखिएको स्वास्थ्य तथा जनसंख्या मन्त्रालयको तथ्यांकले देखाउँछ। तीमध्ये अधिकांश होम आइसोलेसमै रहेका छन्। मन्त्रालयको तथ्यांकअनुसार देशभरि ८० हजार बढी होम आइसोलेसनमा रहेका छन्। होम आइसोलेसमा बसेका संक्रमितहरुबारे सरकार भने बेखबर बनेको छ। कतिपय संक्रमितहरुलाई श्वासप्रश्वासमा अफ्ठेरो भइरहँदा वा अक्सिजनको मात्रा घटेको भए पनि उनीहरु होम आइसोलेसमनै रहेका छन्। उनीहरुको स्वास्थ्य अवस्था कस्तो छ भनेर सरकारले सोध्नेसम्मको प्रयास गरेको छैन। सरकारले ती व्यक्तिहरुको तथ्याकं संकलनबाहेक केही चासो र संवेदनशिलता नलिएको पाइएको छ। सरकारले टेलिमेडिसिन सेवाको नारा लगाए पनि कार्यान्वयन शून्यप्रायः छ। लक्षण नभएका वा सामान्य लक्षणहरु भएका संक्रमित व्यक्तिहरु, श्वासप्रश्वासमा समस्या वा सास फेर्न गाह्रो नभएका व्यक्तिहरु, आफ्नो स्वास्थ्य समस्या अनुगमन गर्नसक्ने व्यक्ति बढी जोखिममा नपर्ने व्यक्तिहरु जस्तै उच्च रक्तचाप, मुटुको समस्या, मृगौलाको रोग, क्यान्सर, मधुमेह आदिको समस्या नभएका र ६० वर्ष उमेर ननाघेका व्यक्तिहरु होम आइसोलेसनमा बस्नुपर्छ। दुई दिनदेखि संक्रमण देखिएर होम आइसोलेसनमा बस्दै आएकी रमिला पाठकले भनिन्, जनस्वास्थ्य प्रयोगशालामा परीक्षण गराउँदा रिपोर्ट पोजेटिभ आयो। म घरमै बसिरहेको छु। न वडाले केही भनेको छ, न सरकारले नै। केही दिन मलाई निकै गाह्रो भयो। स्वास्थ्य मन्त्रालयको सम्पर्क नम्बरमा सम्पर्क गर्दा वास्तै गरेनन्। कोरोना संक्रमितको संख्या बढे पनि सरकारले संक्रमितको सम्पर्कमा आएकाहरुलाई कन्ट्रयाक्ट ट्रेसिङ गरेको छैन। त्यस्तै होम आइसोलेसनमा रहेका संक्रमितको अवस्थाबारे पनि सरकारले वास्ता गरेको छैन। स्वास्थ्य सेवा विभाग इपिडमियोलोजी तथा रोग नियन्त्रण महाशाखाका निर्देशक डा कृष्ण पौडेलले होम आइसोलेसनमा बस्दा केही समस्या आए सरकारको हटलाइनमा सम्पर्क गर्न आग्रह गरे। उनले स्वास्थ्य मन्त्रालयको हटलाइन सेवा ११३३ चौबिसै घन्टार र १११५ बिहान ६ बजेदेखि राति १० बजेसम्म खुल्ला रहने बताए।"
मरिससको राष्ट्रिय फुटबल टोली नेपालमा,"काठमाडौं: नेपाली राष्ट्रिय फुटबल टोलीसँग मैत्रीपूर्ण खेल खेल्न अफ्रिकी राष्ट्र मरिससको राष्ट्रिय फुटबल टोली आज नेपाल आइपुगेको छ। मरिससको टोलीलाई अखिल नेपाल फुटबल संघ (एन्फा) का पदाधिकारीले स्वागत गरेका थिए। नेपालले त्रिपुरेश्वरस्थित दशरथ रङ्गशालामा मरिसससँग दुई मैत्रीपूर्ण खेल खेल्नेछ। मरिसस र नेपालबीचको पहिलो खेल शनिबार र दोस्रो खेल मंगलबार हुनेछ। नेपालले पहिलो पटक अफ्रिकी राष्ट्रसँग खेल्न लागेको हो। त्यस्तै, नेपालले पछिल्लो पटक सेप्टेम्बरमा भारतसँग दशरथ रंगशालामा दुई मैत्रीपूर्ण खेल खेलेको थियो। पहिलो मैत्रीपूर्ण खेल ११ को बराबरीमा सकिएको थियो भने दोस्रो खेलमा नेपाल भारतसँग १० गोलले पराजित भएको थियो।"
"कास्की मालपोतको सेवा ठप्प, प्रशासनमा अत्यावश्यक मात्र","पोखरा : कोभिड संक्रमणले कर्मचारीहरु बिरामी पर्न थालेपछि मालपोत कार्यालय कास्कीले सबै सेवा बन्द गरेको छ। मंगलबारदेखि ७ दिनलाई सबै सेवा स्थगित गरेको छ। माघ ११ गते मंगलबारदेखि १७ गतेसम्मका लागि मालपोतले प्रवाह गर्ने सबै सेवा स्थगन गरिएको प्रमुख मालपोत अधिकृत राजेन्द्रप्रसाद पौडेलले जनाए। कोभिड १९को कारण नियमित कार्य सम्पादनको क्रममा मालपोतका विभिन्न फाँटमा कार्यरत केही कर्मचारीमा संक्रमण पुष्टि भइसकेको छ, उनले भने, केही कर्मचारीको रिपोर्ट आउन बाँकी छ। कार्यालयका अधिकांश कर्मचारीमा मिल्दो जुल्दो लक्षण देखिएकाले थप संक्रमणलाई मध्यनजर राख्दै ७ दिनको लागि सबै सेवा स्थगित गरिएको छ। प्रमुख मालपोत अधिकृत पौडेलले सबै सेवा स्थगित भएपछि सेवाग्राही महानुभावमा पर्न गएको असुविधाप्रति क्षमा मागेका छन्। जिल्ला प्रशासन कार्यालय कास्कीले अत्यावश्यक बाहेक सबै सेवा बन्द गरेको छ। प्रशासनका कर्मचारीसमेत संक्रमित भएकाले मंगलबारदेखि अत्यावश्यक बाहेक सबै सेवा बन्द गरिएको प्रमुख जिल्ला अधिकारी (सीडीओ) जयनारायण आचार्यले जनाएका छन्। प्रशासनका केही कर्मचारी संक्रमित भई आइसोलेसनमा उपचारमा रहेको र थप कर्मचारीमासमेत कोभिडको मिल्दोजुल्दो लक्षण देखापरेको सीडीओ आचार्यले उल्लेख गरेका छन्। जोखिम थप बढ्न सक्ने भएकाले अर्को सूचना जारी नभएसम्मका लागि सेवा स्थगन गरेको उनले बताए। शान्ति, सुरक्षा, मुद्दा व्यवस्थापन, विपद् व्यवस्थापन तथा अत्यावश्यक सेवा बाहेकका प्रशासनले प्रवाह गरेका नियमित सेवा अर्को सूचना जारी नभएसम्मका लागि स्थगन गरेका छौं, प्रमुख जिल्ला अधिकारी आचार्यले जारी गरेको सूचनामा उल्लेख छ। कोभिड १९ को जोखिम बढ्दै गएको तथा कार्यरत कर्मचारीसमेत संक्रमित भएको अवस्थामा जिल्ला प्रशासन कार्यालय र कास्की जिल्ला अदालत लगायत सरकारी कार्यालयले गत माघ ५ गते बुधबारदेखि सेवा समय र सेवासमेत कटौती गरेका थिए। जिल्ला प्रशासन कार्यालय कास्कीले विद्युतीय राहदानी, राष्ट्रिय परिचयपत्र विवरण दर्ता र भारतीय पेन्सन सिफारिस सेवा बन्द गरेको छ। प्रशासनको राहदानी शाखा तथा राष्ट्रिय परिचयपत्र विवरण दर्ता इकाइमा कार्यरत केही कर्मचारीमा संक्रमण देखिएपछि सेवा बन्द गरिएको हो। कास्की जिल्ला कोभिड १९ व्यवस्थापन केन्द्रको बैठकले माघ १५ गतेसम्म अत्यावश्यक बाहेक सेवा बन्द गर्न आदेश जारी गरेको थियो। बैठकले सिनेमा हल, पार्टी प्यालेस, डान्स बार, दोहोरी, नाचघर, क्लब, हेल्थ क्लब, जिमखाना, स्विमिङ पुल, फुटसल, पटके हाटबजार, स्पा सेन्टर, ब्युटीपार्लर बन्द गर्ने निर्णय भएको थियो। कास्कीमा विद्यालय, विश्वविद्यालय, कलेज, ट्युसन सेन्टरहरुबाट भौतिक उपस्थितिमा सञ्चालन हुने तालिम वा अन्य प्रकारका शैक्षिक क्रियाकलाप बन्द भइसकेका छन्। जिल्लामा माघ मसान्तसम्म आमसभा, जुलुस, सभा वा धेरै मानिस भेला हुने क्रियाकलाप, मठ, मन्दिर मस्जिद, गुम्बा, चर्चलगायत धार्मिकस्थल सञ्चालन नगर्न साथै जनस्वास्थ्य मापदण्ड पालना गर्न अनुरोध गरिएको छ। जिल्लामा रहेका सेवाप्रदायक निकायको सेवा लिन सेवाग्राहीले अनिवार्य रुपमा कोभिड विरुद्धको खोप लगाएको कार्ड देखाउनुपर्ने व्यवस्था गरिएको।"
कर्मचारी नै संक्रमित भएपछि रसुवा प्रशासनको सेवा स्थगित,"नुवाकोट : महामारीकोरुपमा रहेको कोरोनाले कार्यालयकै कर्मचारी संक्रमित भएका छन्। कर्मचारी संक्रमित भएपछि जिल्ला प्रशासन कार्यालय रसुवाले सेवा प्रवाह स्थगित गरेको छ। कार्यालयका अधिकांश कर्मचारीलाई कोभिड१९ को सङ्क्रमण देखिएकाले अत्यावश्यक सेवा बाहेक अन्य सेवा स्थगित गरिएको प्रमुख जिल्ला अधिकारी नवराज जैसीले जानकारी दिए। हिमाली रसुवाको शान्ति सुरक्षा र विपद् प्रतिकार्य बाहेक अन्य सेवा चार दिनका लागि स्थगित गरिएको उनको भनाई छ। नयाँ तथा प्रतिलिपि नागरिकता वितरण, राहदानी तथा ईपासपोर्ट, राष्ट्रिय परिचयपत्र, नाबालक परिचयपत्र, सङ्घसंस्था दर्ता तथा नवीकरण र कार्यालयबाट हुँदै आएको मतदाता नामावली सङ्कलनका कार्य हाललाई स्थगित गरिएको कार्यालयले जनाएको छ। नुवाकोटको छिमेकी रसुवामा हाल ९९ जना सक्रिय सङ्क्रमित रहेका स्वास्थ्य कार्यालय रसुवाले जनाएको छ। हालसम्म रसुवामा १ हजार ४ सय ३६ जनामा कोरोना संक्रमण पुष्टि भइसकेको छ। जसमध्ये १ हजार ३ सय ३५ जना निको भएका छन् भने दुई जनाको ज्यान गएको कार्यालयको तथ्याङ्क रहेको छ।"
घरमा १२५ सर्प जम्मा गर्ने मानिस मृत फेला,मेरिल्याण्डः अमेरिकाको मेरिल्याण्ड राज्यका एक मानिस मृत फेला परेका छन्। करिब १२५ वटा विषालु र कम विषालु सर्प जम्मा गरेका ४९ वर्षीय मानिस मृत फेला परेका हुन्। प्रहरीले ती व्यक्तिलाई आफ्नै घरमा मृत फेला पारेका हुन्। मृत फेला परेका ४९ वर्षीय ती मानिसले खोजीका लागि अनौठा प्रजातिका सर्पहरु जम्मा गरेर ट्यांकीमा राखेको प्रहरीले जनाएको छ। मृतकको नाम गोप्य राखिएको मेरिल्याण्डस्थित चार्ल्स काउन्टी सरकारले जनाएको छ। मेरिल्याण्डको रोग नियन्त्रण एवं रोकथाम विभागका अनुसार सो क्षेत्रमा वर्षेनि करिब ८ हजार मानिसहरुलाई विषालु सर्षले टोक्ने गरेको छ। उपचार नपाएमा विषालु सर्पको डसाइबाट कैयौं मानिसको मृत्यु हुने गरेको छ।
कर्मचारी संक्रमित भएपछि गुल्मी प्रशासनको सेवा ठप्प,"गुल्मी : कर्मचारीहरु कोरोना संक्रमित भएपछि जिल्ला प्रशासन कार्यालय गुल्मीले अत्यावश्यक बाहेकका सवै सेवा ठप्पपार्ने भएको छ। मंगलवारदेखि लागू हुनेगरी अर्को सूचना जारी नहुँदासम्म सेवा बन्द गरिएको प्रशासनले विज्ञप्ती मार्फत जानकारी गराएको छ। अत्यावश्यक सेवा अन्तर्गत शान्ति सुरक्षा र विपत् व्यवस्थापनको सेवा मात्र प्रवाह हुने विज्ञप्तीमा उल्लेख गरिएको छ। सहायक प्रमुख जिल्ला अधिकारी सहित, नागरिकता, राष्ट्रिय परिचयपत्र र सहायता कक्षमा कार्यरत कर्मचारीहरु संक्रमित भएको प्रशासनले जनाएको छ। जरुरी सेवा लिन आउने सेवाग्राहीहरुले स्वास्थ्य सुरक्षाका मापदण्डसहित खोप कार्ड लिएर आउनसमेत कार्यालयले आग्रह गरेको छ। हाल जिल्लामा २ सय ८८ जना संक्रिय संक्रमित छन्।"
मोटरसाइकल दुर्घटनामा एकको मृत्यु,मगलबारे: इलामको माई नगरपालिकामा भएको मोटरसाइकल दुर्घटनामा परी एक युवाको मृत्यु भएको छ। दुर्घटनामा परी झापाको मेचीनगर८ आयाबारीका १८ वर्षीय अनुप श्रेष्ठको मृत्यु भएको हो। आज अपराह्न साढे २ बजे झापाबाट इलाम माई नगरपालिकाको चिलिमकोट बगान पिकनिक जाने क्रममा दुर्घटनामा परेका श्रेष्ठलाई उपचारका लागि झापा बी एन्ड सी अस्पताल लगिएको थियो। माई अस्पतालमा प्राथमिक उपचारपछि थप उपचारका लागि बी एन्ड सी अस्पताल पठाइएको श्रेष्ठलाई साढे ४ बजे चिकित्सकले मृत्यु घोषणा गरेको बताइएको छ। जिल्ला प्रहरी कार्यालय इलामका सूचना अधिकारी तथा निमित्त कार्यालय प्रमुख गङ्गाबहादुर थापाका अनुसार मे१०प ६८४३ नंको मोटरसाइकल अनियन्त्रित हुँदा श्रेष्ठ सडकभन्दा करिब २० मिटर तल झरेका थिए। आफैँ मोटरसाइकल चलाएका श्रेष्ठको टाउको र शरीरमा चोट लागेको बताइएको छ।
महासचिवमा मेरो दाबी छ : वर्षमान पुन,"काठमाडौं: नेकपा माओवादी केन्द्रका स्थायी समिति सदस्य वर्षमान पुन अनन्तले पार्टी महासचिवमा आफ्नो दाबी रहेको बताएका छन्। चीनमा उपचारपछि स्वास्थ्यलाभ गरेर सोमबार साँझ स्वेदश फर्किएका पुनले अन्तर्राष्ट्रिय विमानस्थलको विशिष्ट कक्षमा आयोजित पत्रकार सम्मेलनमा महासचिवमा आफ्नो स्वाभाविक दाबी रहेको बताए। आफू यसअघि नै पार्टीको सचिव रहिसकेकाले महासचिवमा दाबी गर्नु स्वभाविक रहेको उनको भनाइ थियो। आफूले उपचारका क्रममा चीनमा रहेकै बेला अध्यक्ष प्रचण्ड, वरिष्ठ नेता नारायणकाजी श्रेष्ठसहित अरु नेताहरुसँग महासचिवमा दाबी प्रस्तुत गरेको पुनले बताए। स्थानीय कमिटीदेखि प्रदेश हुँदै पार्टी अध्यक्ष र केन्द्रीय समितिको चयन सर्वसम्मतिबाट भएको भन्दै उनले वरिष्ठ नेता, उपाध्यक्ष र महासचिवसहित पदाधिकारी चयन पनि सहमतिमै हुने बताए। महाधिवेशन चलिरहेकै बेला मैले पार्टी अध्यक्ष, वरिष्ठ नेता र अरु साथीहरुसँग कुरा हुँदा महासचिवमा दाबी गरेको साँचो हो,' उनले भने, म यसअघि सचिव भएर काम गरिसकेकाले महासचिवमा दाबी गर्नु स्वाभाविक हो। भरसक सहमतिमै पदाधिकारी चयन हुने र प्रक्रियामा गए आफू फेस गर्ने उनको भनाइ थियो। आफू उपचारका क्रममा देशबाहिर रहेका बेला पार्टीको आठौं महाधिवेशन भएको र त्यसमा सहभागी हुन नपाउँदा दुःख लागेको पुनले बताए।"
संकटालाई फराकीलो गोल अन्तरले पाखा लगाउँदै मछिन्द्र सेमिफाइनलमा,पोखरा : मछिन्द्र फुटबल क्लब २० औं संस्करणको आहा रारा गोल्डकपमा सेमिफाइनलमा प्रवेश गरेको छ। पोखरा रंगशालामा जारी खेलमा मेसुके ओलुमोउको उत्कृष्ट प्रदर्शनको मद्दतले संकटा क्लबलाई ४१ गोल अन्तरले पराजित गर्दै मछिन्द्र फुुटबल क्लब अन्तिम चारमा स्थान पक्का गरेको हो। खेलको १३ मिनेटमा मछिन्द्रका उत्सव राईले गोल गर्दै टिमलाई सुरुवाती अग्रता दिलाए। अभियान प्रधानले विपक्षीबाट बल खोस्ने क्रममा पाएको बललाई एक डिफेन्डरलाई बिट गर्दै गरेको प्रहार गोलमा परिणत भएको थियो। खेलको ४७ औं मिनेटमा मछिन्द्रका मेसुके ओलुमोउले गोल गर्दै अग्रता दोब्बर बनाए। अभिषेक रिजालले उपलब्ध गराएको बललाई मेसुकेले सहजै जाली चुमाएका थिए। खेलको ६३औं मिनेटमा संकटाका गणेश हमालले गोल गर्दै खेललाई २१ को अवस्थामा ल्याएर टिमलाई जित तर्फ डोयाउन आशा कायम नै राखे। हमालले तामाङको कर्नरमा निरज बस्नेतको हेडलाई गणेशले हेडमार्फत नै गोल गर्न सफल भएका थिए। खेलको ७४ औं मिनेटमा गणेश हमालले पाएको अवसर गोल गर्नबाट गुमाउँदा संकटा खेल बराबरी बनाउन चुकेको थियो। खेलको ८४ औं मिनेटमा सब्सिच्युट फरवार्ड अभिषेक गुरुङले गोल गर्दै मछिन्द्रलाई ३१ ले अघि बढाए। अमित तामाङले रेजिन धिमाललाई लडाएपछि प्राप्त फ्रिकिबल गोलरक्षकले बचाएपनि रिवाउन्डमा अभिषेकले गोल गर्न सफल भएका हुन्। खेलको ८६ र्औं मिनेटमा मेसुके ओलुमोउले व्यक्तिगत दोस्रो तथा टोलीका लागि चौथो गोल गर्दै मछिन्द्रको जित पक्का गरे। नाथानिल जुडे गार्सियाको पासमा मेसुकेले दोस्रो बार च्याप्दै गरेको प्रहार गोलमा परिणत भएको थियो। खेलको सातौं मिनेटमा संकटा अग्रता लिनबाट चुकेको थियो। ग्लोरीको प्रहारलाई ओमोलाजा नुरेन करिमले गोललाईनबाट क्लियर गर्दै बचाएका थिए। उता खेलको २७ औं मिनेटमा मछिन्द्रका रेजिन सुब्बाको प्रहारलाई संकटाका गोलरक्षक राजा बाबु थापाले पञ्च गरेर बचाए। खेलको २९ औं मिनेटमा संकटाका फोडे फोफोनाको प्रार बार नजिकैबाट बाहिरिदा संकटा बराबरीबाट चुकेको थियो। खेलमा दुई गोलका महत्वपूर्ण योगदान दिएका मेसुके म्यान अफ दि म्याच घोर्षीत भए। साविक विजेता संकटामाथी सानदार जित संगै मछिन्द्र फाइनल प्रवेशकालागि बुधबार एपिएफ क्लब संग खेल्ने छ। मंगलबार अन्तिम क्वाटरफाइनल खेल त्रिभुवन आर्मी क्लब र थ्री स्टार क्लबबीत हुने छ। खेलपछि प्रतिक्रिया दिँदै संकटाका प्रशिक्षक राजकुमार केसीले आप्नो खोलाडीले गल्ती माथि गल्ती दोहोयाउदा हार बेहोरनु परेको बताए। सेकेण्ड हाफमा खेल निकै राम्रो भए पनि पाएको अवसर सदुपयोग गर्न नसकेको पनि उनले सुनाए। मछिन्द्रको जितमा मेसुकेको कि रोल भएको पनि उनले बताए। मछिन्द्रका प्रशिक्षक प्रवेश कटवालले राम्रो टिम संकटालाई फराकीलो गोल अन्तरले जित्दा टिमलाई थप उर्जा मिलेको बताए। अब एपिएफसंग अझै राम्रो म्याच हुने पनि उनले सुनाए।
"स्वेदश फर्किए वर्षमान पुन, अब माओवादी पदाधिकारीको टुंगो लाग्ला?",काठमाडौं: नेकपा माओवादी केन्द्रका नेता वर्षमान पुन स्वेदश फर्किएका छन्। स्वास्थ्य उपचारका लागि करिब चार महिनादेखि विदेश रहेका उनी सोमबार स्वेदश फर्किएका हुन्। स्वास्थ्य उपचारका लागि उनी सुरुमा थाइल्याण्ड गए पनि पछि चीनमा उपचार गराएका थिए। उनलाई पार्टी नेता नारायणकाजी श्रेष्ठले त्रिभुवन अन्तर्राष्ट्रिय विमानस्थलमा पुगेर स्वागत गरेका थिए। पुनले सञ्चारकर्मीहरुसँग संक्षिप्त कुराकानी गर्दै आफूले पार्टी महासचिव लागि दाबी गरेको बताए। उनले आफूले सचिव भएर काम गरिसकेकाले पनि समझदारीमै महासचिव दाबी गरेको बताए। उनले सबै कुरा समझदारीमै हुने बताए। वर्षमान पुनकै आग्रहमा माओवादी केन्द्रको आठौं महाधिवेशन पदाधिकारी चयन नगरिकनै टुंगिएको थियो। उनले चीनबाटै आफू पनि बैठकमा भाग लिने बताएपछि अध्यक्षमा सर्वसहमतिबाट चयन भएका पुष्पकमल दाहाल प्रचण्डले बैठक स्थगित गरेका थिए। वर्षमान पुन नेपालमा फर्किने मिति टुंगो भएपछि यसअघि नै माओवादीले केन्द्रीय कमिटी बैठक आह्वान गरेको छ। माओवादीले माघ २७ गते केन्द्रीय कमिटी आह्वान गरेको छ। उक्त बैठकले पदाधिकारी टुंगो लगाउनुको साथै नेताहरुलाई विभिन्न जिम्मेवारी दिने बताइएको छ।
मधेश प्रदेश : कुल जनसंख्याको ३४ प्रतिशतले लगाए कोरोना विरुद्धको पूर्ण खोप,"जनकपुरधाम : कोरोना भाइरसको तेश्रो लहर चलिरहेको समय मधेश प्रदेशमा कुल जनसंख्याको ३४ प्रतिशत नागरिकले मात्र कोरोना विरुद्धको भ्याक्सिनको दुवै डोज लगाएका छन्। स्वास्थ्य निर्देशनालय मधेश प्रदेशका निर्देशक विजय झाका अनुसार प्रदेशमा हालसम्म कुल जनसंख्याको ३४ प्रतिशत नागरिकले खोपको पूर्ण डोज र ३९५९ प्रतिशत नागरिकले पहिलो डोज लिएको जानकारी दिए। प्रदेशमा ६३ लाख ४३ हजार ९७० जना जनसंख्या रहेकोमा १८ वर्ष भन्दा माथिका ६६ प्रतिशत अर्थात ४१ लाख ६० हजार ४ सय २५ र १२ देखि १७ वर्ष सम्मका ११ प्रतिशत नागरिक अर्थात ७ लाख १५ हजार ३४२ जनालाई भ्याक्सिन दिने लक्ष्य लिएको छ। लक्ष्य अनुसार भने मधेश प्रदेशमा १८ वर्ष भन्दा माथिका ५१८ प्रतिशत नागरिकलाई खोपको पूर्ण डोज र ६०४ प्रतिशत नागरिकले पहिलो डोज लिएको स्वास्थ्य निर्देशनालयले जनाएको छ। १२ वर्षदेखि १७ वर्षसम्मका भने ६७२ प्रतिशतले खोपको पहिलो मात्रा लिएका छन्। मधेश प्रदेशमा आइतबारसम्म कुल जनसंख्या मध्ये २१ लाख ५६ हजार ९६४ जनाले भ्याक्सिनको पूर्ण डोज लगाएका छन्। पर्सामा सबैभन्दा बढी ५ लाख २८ हजार ३१६ जनाले खोपको पूर्ण डोज लगाएका छन्। त्यस्तै सर्लाहीमा ३ लाख ८७ हजार ६५९, धनुषामा ३ लाख २१ हजार ७५४, बारामा ३ लाख २० हजार ८५१, सप्तरीमा २ लाख ३६ हजार ३१६, रौतहटमा २ लाख २९ हजार ३८१, सिरहामा २ लाख २० हजार ३७७ र महोत्तरीमा १ लाख ९५ हजार ५९८ जनाले भ्याक्सिन लगाएका छन्। लक्षित जनसंख्याको ४४ प्रतिशत नागरिकले लगाए खोपको पूर्ण डोज मधेश प्रदेशमा कोरोना भाइरस विरुद्धको अभियान सुस्त गतिमा चलेको छ। यस प्रदेशमा हालसम्म १२ वर्ष देखि माथिका उमेरका ४४२ प्रतिशत नागरिकले कोरोना विरुद्धको भ्याक्सिन लगाएको स्वास्थ्य निर्देशनालय मधेश प्रदेशले जनाएको छ। स्वास्थ्य निर्देशनालयको तथ्यांक अनुसार सर्लाहीमा ५५५, बारामा ४९४, धनुषामा ४९१, पर्सामा ४३८, सप्तरीमा ४२७ प्रतिशत, सिरहामा ४०७, महोत्तरीमा ३५४ र रौतहटमा ३४७ प्रतिशत लक्षित नागरिकले कोरोना विरुद्धको भ्याक्सिनको पूर्ण डोज लगाएका छन् । यस प्रदेशमा पहिलो डोज भने ५१५ प्रतिशत नागरिकले लगाएका छन्। करिब ११ हजारले लगाए बुस्टर डोज नेपाल सरकारले अग्रपंक्तिमा खटेकाहरुलाई बुस्टोर डोज दिन सुरु गरेकोमा मधेश प्रदेशमा करिब ११ हजार जनाले बुस्टर डोज लगाएका छन्। आइतबारसम्ममा मधेश प्रदेशमा १० हजार ८ सय ९८ जनाले बुस्टर डोज लगाएको निर्देशक झाले जानकारी दिए। बारामा सबैभन्दाबढी ३ हजार २ सय २० जनाले बुस्टर डोज लगाएका छन्। त्यस्तै सर्लाहीमा २ हजार २६, धनुषामा १ हजार ९ सय ६०, रौतहटमा १ हजार ८ सय २३, सिरहामा १ हजार ८७, महोत्तरीमा ४ सय १६, सप्तरीमा ३ सय २१ र पर्सामा १ सय जनाले बुस्टर डोज लगाएको स्वास्थ्य निर्देशनालयले जनाएको छ।"
गण्डकीका मुख्यमन्त्रीलाई एमालेले भन्यो : प्रतिपक्षमा हुँदाका तर्क सम्झ,"पोखरा : प्रमुख प्रतिपक्ष दल एमालेले गण्डकी प्रदेशका मुख्यमन्त्री कृष्णचन्द्र नेपाली पोखरेललाई कोरोना भाइरस रोकथाम गर्न नसकेको आरोप लगाएको छ। कोभिडको तेस्रो लहर सुरु भएको र जनजीवन अस्तव्यस्त हुँदा सरकारले केही गर्न नसकेको एमाले भनाइ रहेको छ। नेकपा एमाले गण्डकी संसदीय दलका प्रमुख सचेतक मायानाथ अधिकारी नेतृत्वमा गएको टोलीले सोमबार मुख्यमन्त्री पोखरेललाई २० बँुदे ध्यानाकर्षण गराएको छ। विगतमा एक घर एक पिसिआर नारा लगाउने गठबन्धन आफैले सरकार सञ्चालन गरेका बेला अहिले परीक्षण र उपचारको दायरा नबढाएको, कोभिडको महामारी र जोखिमका बेला अग्रपंक्तिमा रहेर काम गरिरहेका राष्ट्रसेवकहरुले पाउने जोखिम भत्ता उपलब्ध नगराएको एमालेले बताएको छ। विगतमा संसदको रोस्टममा उभिएर यहाँले गरेका तर्कहरु स्मरण गर्नुभएकै होला। तपाईंका प्रतिबद्धताहरु केवल सत्ता हत्याउन मात्रै थिए वा जिम्मेवार बन्नपनि थिए भन्ने प्रश्न तपाईं सामुखडा छ, एमालेले ध्यानाकर्षण पत्रमा भनेको छ, तपाईंका प्रश्नहरुको जवाफ तपाईंका वर्तमानका कर्मले दिएको प्रष्ट नै छ तरपनि लोकतन्त्रले प्रतेकलाई उब्जिएका प्रश्नहरुको जवाफ दिन र जवाफदेही हुन सिकाउँछ। के तपाइ हिजोका प्रतिबद्धता प्रति इमान्दार र जवाफदेही हुनुहुन्छ? कोभिडका बिरामीलाई प्रदान गरिने राहत ककसले के कति प्राप्त गरे तत्काल सार्वजनिक गर्न र औषधिको उपलब्धता सुनिश्चित गर्न एमालेले भनेको छ। एमाले संसदीय दल गण्डकी प्रदेशले यसअघि २०७८ साउन ३१ गते ध्यानाकर्षण गराइसकेको थियो। तिनै बुँदाहरु पुन एकपटक स्मरण गराएको हो। मुख्यमन्त्री पोखरेल नेतृत्वको सरकारले निर्वाचन क्षेत्र विकास कार्यक्रमका योजनाहरु कार्यान्वयन नगराएको एमालेको ध्यानाकर्षण पत्रमा उल्लेख छ। सरकारले सात महिनासम्म पनि विकास खर्च गर्न सकेको देखिँदैन। सरकारको चालु खर्चको बढोत्तरीले विकास खर्च धान्न मुस्किल देखिन्छ, पत्रमा भनिएको छ, खर्चमा मितव्ययिता र सुशासन कायम गर्न सरकार चुकेको छ। सरकारी कार्यालयहरुमा गैरकानुनीरुपमा सेटिङ गरिएको खुलासा भइरहँदा पनि सरकार मूकदर्शक बन्नुले सरकार आफ्नै संलग्नताका आशंकाहरु उब्जिएका छन्। गण्डकी यातायात कार्यालयमा अनियमितता भएको भन्दै एमालेले छानबिन गर्नसमेत माग गरेको छ। गण्डकी प्रदेश सरकारले निर्माण गरेको प्रथम पञ्चर्षीय योजना सबैको साझा योजना भएकाले वर्तमान सरकारले विगतमा निर्धारण गरिएका योजना र विकासका लक्ष्यहरुलाई कटौती गरेर नयाँ अझै बजेटबाहिरका योजनाहरुमा रकमान्तरण गरिरहेको एमालेले बताएको छ। एमालेले प्रदेशमा गत वर्ष ठेक्का प्रक्रियामा गएका गौरवका आयोजनाहरु र बहुवर्षे योजनाहरुका काम प्राथमिकताका साथ सम्पन्न गर्नुपर्नेमा वर्तमान सरकार सबै योजनाहरुप्रति उदासीन बनेको र साना र खुद्रे योजनाहरु धेरै बनाउने काममा सरकार लागेको उल्लेख गरेको छ। सबै बहुवर्षीय योजनाहरु समयमै सम्पन्न गर्न उसको माग छ। ५ वर्षभित्र सबै घरधुरीमा एक घर एक धारा पुयाउने प्रदेश सरकारको लक्ष्यबाट सरकार भागेको, घर १ धारा कार्यक्रमका लागि बजेट कटौती गरिएको, विगतमा टेन्डर भएका योजनाहरुका लागि थप बजेटको व्यवस्थापन नगरेकाले जनताको स्वच्छ पानी पिउन पाउने अधिकारलाई कुण्ठित गरेकाले यस्तो कार्य सच्याउन एमालेको माग छ।"
"कोशीमा अव्यवस्थित भिड, स्वास्थ्य परिक्षण गराउन जाँदा नै संक्रमणको डर !","विराटनगर : प्रदेश १ को सबभन्दा ठूलो सरकारी अस्पताल कोशी अस्पतालमा स्वास्थ्य परिक्षण गर्न जाँदा नै कोरोना भाइरसको संक्रमण हुने अवस्था छ। प्रदेश १को राजधानी विराटनगरस्थित रहेको कोशी अस्पतालमा कोरोना भाईरस संक्रमणको कुनै लक्षण नदेखिएकाले अन्य स्वास्थ्य सेवा लिन जाँदा संक्रमण हुने अवस्थाको सिर्जना भएको हो। अस्पतालको टिकट काउन्टरदेखि स्वास्थ्य बिमाको औषधी किन्न जाँदा लाइनमा बस्ने व्यक्तिलाई संक्रमण हुने अवस्था रहेको छ। प्रदेश १को विभन्न जिल्ला उपचार गर्न आउने बिरामी र कुरुवाले माक्स नलगाउने र भौतिक दूरी कायम नगरेर अस्पतालले दिने सुविधा लिन लछारपछार गर्ने गरेका छन्। कोशी अस्पतालमा अस्पतालका मेसु चुमनलाल दाससहित एक २२ जना कर्मचारी पोजेटिभ भएर होम अईसोलेजनमा बसेका छन्। दैनिक काम गर्ने कर्मचारीमा संक्रमण हुने संख्या बढ्दै छ। तर स्वास्थ्य सेवा लिन जाने बिरामी र कुरुवाले कोरोनाको वेवास्ताले अस्पताल क्षेत्र झनै जोखिम बनेको बताइएको छ। कोशीमा २२ जना विशेषज्ञ चिकित्सक, ४१ नर्स, ११ जना पारामेडिसिन र ८ जना प्रशासनका कर्मचारी कोरोना संक्रमणीत भएका छन्। बिमाबापत पाउने औषधी किन्न लाईनमा बसेका विराटनगर ४ प्रमोद यादवले चिकित्सक र कर्मचारी नै धमाधम संक्रमित भएको बेला अस्पतालमा सुरक्षा नअपनाउनु सर्वसधारणलाई जोखिममा लग्नु जस्तै भएको बताए। कसैले समाजिक दूरी कायम गर्न भन्दैन उनले भनेलाईनमा अली खाली हुनसाथ अर्को आएर मिसिन्छ। अर्को मो आजमले भनेन त लाइनमा बस्ने व्यवस्था मिलाएको छ, न त पालैपालै सुविधा दिने व्यवस्था छ। उपचार गरेर घर गएपछि संक्रमण हुने त्रास उत्पन्न भएको उनले बताए। बुवाको उपचार गर्न आएका रामकिरन माझीले भनेयहाँ आउँदा नै संक्रमित भएको जस्तो छु। विराटनगरबाट काठमाण्डौ जानको लागि पीसिआर परिक्षण गराउन आएका श्याम कटुवालले भनेदुईदिन देखि हुलमा नपस्दाँ कुनै लक्षण नभएपनि रिर्पोट पोजेभिब आएको छ ।अस्पताल आएपछि नै सरेको उनले दाबी गरे। स्वास्थ्य परिक्षण गराउन आउनेमा पनि कोरोना हुन सक्ने भएकाले हुललाई व्यवस्थित नगरेकाले कोरोनाको संक्रमण बढ्ने खतरा रहेको उनले बताए। पूर्जा, बिलसहित फर्म परिक्षण गर्ने स्थानमा बुझाउने स्थानमा र परिक्षण गर्दा कुनै मापढण्ड तोकिएको छैन। पालैपालो परिक्षण गराउने व्यवस्था नभएसम्म स्वेच्छाले परिक्षण गराउने आउनेमा कोरोना सर्ने अवस्था रहेको देखिन्छ। अस्पतालले कर्मचारी नै संक्रमण धमाधम भईरहेका बेला स्वास्थ्यसेवा लिन आएकाहरुले आनाकानी गर्ने गरेको जनाएको छ। प्रशासन प्रमुख नवराज लुईटेलले बिरामीको चाप कम भएको बेलापनि सेवालिन आउनेले स्वास्थ्य मापढण्ड पालना नगर्ने गरेको बताए। गार्डले जति भने पनि बवरामी र कुरुवाले आफूखुशी गर्ने रवैया बनाएको उनले बताए। जति भन्दा पनि मान्दैन उनले भनेके गर्नु आर्जित भएका छौं। अहिले अस्पताले दैनिक ३ सयदेखि ४ सयसम्म बिरामी आउने गरेको उनले बताए। कोभिडले विरामीको चाप घटेको बताउदै उनले भनेपहिले एक हजारको हारहरीमा बिरामी आउने गरेको थियो। अस्पतालले दिने सेवा निरन्तर रहेको उनले बताए।"
बुस्टर डोज अभियानले नियमित खोप अभियान प्रभावित,काठमाडौं: सरकारले कोरोनाविरुद्धको खोप पूर्ण मात्रा लगाउने लक्ष्य हासिलमा सकस देखिएको छ। चैत मसान्तसम्म सतप्रतिशत नागरिकलाई खोप लगाउने लक्ष्य लिएको सरकारले अहिलेसम्म ४२ दशमलव ७ प्रतिशत नागरिकले खोपको पूर्ण मात्रा लगाएको जनाएको छ। पूर्ण मात्रा लगाउने अभियानलाई सार्थकता दिनुपर्नेमा अहिले धमाधम बुष्टर डोज अभियान चलाइएको छ। देशभर हालसम्म १ करोड २९ लाख ६६ हजार ३६२ नागरिकले कोरोनाविरुद्ध पूर्ण मात्रा खोप लगाएका छन्। स्वास्थ्य तथा जनसंख्या मन्त्रालयका अनुसार कूल जनसंख्या ३ करोड ३ लाख ७८ हजार ५५ नागरिकमध्ये ४२ दशमलव ७ प्रतिशतले खोपको पूर्ण मात्रा लगाएका हुन्। सोमबार एक लाख १९ हजार ३७१ नागरिकले कोरोनाविरुद्ध खोप लगाएका छन्। स्वास्थ्य मन्त्रालयका अनुसार १ करोड ६२ लाख ८९ हजार ४२५ नागरिकले खोपको पहिलो मात्रा लगाएका छन्। त्यस्तै एक लाख ६८ हजार ९३९ नागरिकले बुष्टर डोज लगाएका छन्। नेपाललाई ४ करोड ३ लाख ८८ हजार ८४० मात्रा खोप प्राप्त भएको थियो। जसमध्ये अहिलेसम्म २ करोड ९४ लाख २४ हजार ७५६ मात्रा लगाइएको छ।
१६ लाख ६० हजार मात्रा मोर्डना खोप आउँदै,काठमाडौँ : स्वास्थ्य तथा जनसंख्या मन्त्रालयले किशोरकिशोरीलाई लगाइने १६ लाख ६० हजार मात्रा मोडर्ना खोप साेमबार बेलुकीसम्म नेपाल आइपुग्ने जनाएको छ। स्वास्थ्य सेवा विभाग अन्तर्गत व्यवस्थापन महाशाखाको आपूर्ति शाखाका अनुसार सो खोप सोमबार आइपुग्न लागेको हो। यस्तै मंगलबार २३ लाख ४० हजार डोज खोप नेपाल आइपुग्नेछ। नेपाललाई ४ करोड ३ लाख ८८ हजार ८४० मात्रा खोप प्राप्त भएको थियो। जसमध्ये अहिलेसम्म २ करोड ९४ लाख २४ हजार ७५६ मात्रा लगाइएको छ।
वीरगन्जले होटल तथा पर्यटन व्यवसायको करमा ५० प्रतिशत छुट दिने,"वीरगन्ज : वीरगन्ज महानगरपालिकाले महानगरमा रहेका होटल तथा पर्यटन व्यवसायमा लाग्ने सम्पति करमा ५० प्रतिशत छुट दिने भएको छ। कोभिड महामारीमा सबैभन्दाबढी होटल तथा पर्यटन व्यवसाय क्षेत्रमा नोक्सानी भएको भन्दै व्यवयासयीले दबाब दिएपछि महानगरपालिकाले सम्पति करमा ५० प्रतिशत छुट दिने जनाएको हो। यसअघि महानगरपालिकाले कोभिड महामारीले असर परेका महानगरका विद्यालय, क्याम्पस, अस्पताल, उद्योग कलरखानाालाइ मात्रै सम्पति करमा ५० प्रतिशत छुट दिने निर्णय नगरसभाबाट पारित गरेको थियो। तर कोरोना महामारीमा सबैभन्दाबढी नोक्सानी खेपेको होटेल तथा पर्यटन व्यवसायीलाई नै करमा छुटबाट बन्चित गरिएपछि आइतवार यहाका होटल तथा पर्यटन व्यवसायीले नगरप्रमुख विजय सरावगीलाइ भेटेर ज्ञापनपत्र बुझाएको थियो। आइतबार होटल तथा पर्यटन व्यवसायी संघको ज्ञापनपत्र बुझदै नगर प्रमुख सरावगीले नगरसभाको निर्णयमा होटल तथा पर्यटन व्यवसाय छुटेकाले अब त्यसलाई सच्याएर होटल तथा पर्यटन व्यवसायलाइ पनि सम्पति करमा ५० प्रतिशत छुट दिने प्रतिबद्धता जनाएका हुन्। सरावगीले आगामी चैत मसान्तभित्र होटल तथा पर्यटन व्यवसायीले सम्पति कर तिरे त्यसमा ५० प्रतिशत छुट दिने बताए।होटल तथा पर्यटन व्यवसायी संघका अध्यक्ष हरि पन्तका अनुसार नगरसभा भन्दा पहिले संघले वीरगन्जले नगरप्रमुखलाइ भेटेर सम्पति करमा ५० प्रतिशत छुट दिन आग्रह गर्दै ज्ञापनपत्र बुझाएको थियो। संघको आग्रहमा महानगरको नीति तथा कार्यक्रममा होटल तथा पर्यटन क्षेत्रलाइ ५० प्रतिशत छुट दिने नीति समावेश पनि भएको थियो। तर गत पुषमा भएको नगरसभाले भने होटल तथा पर्यटन व्यवसाय बाहेक अन्य क्षेत्रका लागि मात्रै ५० प्रतिशत छुट दिने निर्णय पारित गरेको थियो। त्यसबाट असन्तुष्ट बनेका होटल तथा पर्यटन व्यवसायीहरुले आइतवार फेरि भेटेर दबाब दिएपछि महानगर प्रमुख सरावगीले सम्पति करमा ५० प्रतिशत छुट दिने प्रतिबद्धता जनाएका हुन्। नगरप्रमुख सरावगीले होटल व्यवासीको माग जायज भएकाले होटल तथा पर्यटन व्ययवासयमा लाग्ने सम्पति करमा ५० प्रतिशत मिनाहा गरिने बताए। होटल तथा पर्यटन व्यवसायी संघ वीरगन्जका अध्यक्ष हरि पन्तले नगरप्रमुख सरावगीको पछिल्लो प्रतिबद्धताले होटलव्यवसायीलाइ धेरै हदसम्म राहत मिल्ने प्रतिक्रिया दिए। उनका अनुसार कोरोनाको पहिला र दोश्रो महामारीमा वीरगन्जका होटल तथा पर्यटन व्यवसाय क्षेत्रले झण्डै १ अर्बको आर्थिक नोक्सानी व्यवहोरेको थियो। पन्तका अनुसार वीरगन्ज महानगरमा साना र तारेगरी करिब ७० वटा होटलहरु सन्चालमा छन्।"
नागरिकको स्वास्थ्य सुरक्षामा थप संवेदनशील बन्नुः मानव अधिकार आयोग,"काठमाडौंः राष्ट्रिय मानव अधिकार आयोगले कोरोना संक्रमण दैनिक बढ्दै गएको भन्दै नागरिकको स्वास्थ्य सुरक्षामा थप संवेदनशील बन्न सरकारलाई आग्रह गरेको छ। आयोगले सोमबार स्वास्थ्य तथा जनसंख्या मन्त्रालय, गृह मन्त्रालयका अधिकारीहरुबाट कोरोना रोकथाममा भइरहेका प्रयासका बारेमा जानकारी लिएको थियो। आयोगका अध्यक्ष तपबहादुर मगरले कोरोनाबाट बच्न र बचाउन खोपको सहज उपलब्धता गराउन सरकारलाई आग्रह गरे। उनले बिनाखोप कार्ड सार्वजनिक स्थलमा प्रवेश गर्न नपाइने व्यवस्थाले सर्वसाधारणको मानव अधिकारको हनन भएको बताए। बजारमा पारासिटामोलसहित अत्यावश्यक औषधिको अभाव भएको भन्दै त्यसतर्फ गम्भीर बन्न सरकारको ध्यानाकर्षण गराए। कोरोना रोकथामका लागि तेस्रो मुलुकबाट नेपाल प्रवेश गरेका व्यक्तिहरूको सेल्फ क्वारेन्टाइन तथा अनुगमन व्यवस्थाका बारेमा पनि जानकारी लिएका थिए।"
सामाजिक कार्यमा विप्लवको अग्रसरता,"उदयपुर : कहिले व्यक्तिको घर त कहिले जेष्ठ कम्युनिष्टलाई भत्ता र सम्मान गरेर लोकप्रिय बन्दै गएको नेत्रविक्रम चन्द(विप्लव) नेतृत्वको नेपाल कम्युनिष्ट पार्टी उदयपुरले पछिल्लो समय अर्को एउटा उदाहरणीय काम गरेको छ। सामाजिक कार्यमा अग्रसर रहने पार्टीको नीति र सिद्धान्तलाई पछ्याउँदै नेकपा उदयपुरले कटारी नगरपालिका क्षेत्रको एक खोलामा ह्युमपाईप बिछयाउँदै सर्वसाधरणको आवागमनलाई सहज बनाएको छ। पार्टी संगठन कमिटीको अगुवाईमा कटारी नगरपालिका ६ र ७ मा पर्ने सोमबारेस्थित वैजनाथ खोलामा ह्युमपाईप राखेर कल्भर्ट निर्माण गरेको जिल्ला सेक्रेटरी लक्ष्मण पौड्यालले बताए। हिउँदको समयमा पनि खोला वारपार गर्न असहज भएपछि जनताको सहजताकालागि कल्र्भट निर्माण गरिएको उनले बताए। वर्षभरी नै पानी बगिरहने उक्त खोलामा स्थानीयलाई वारपार गर्न पुलको अभावमा समस्या हुँदै आएको स्थानीय कमलबहादुर कार्कीले बताए। उनले भने, चिसोको समयमा जुत्ता लगाएर हिड्न मन लाग्छ तर खोलामा पानी टेक्नुपर्ने भएपछि जाडोको प्रवाह नै नगरी चप्पल लगाएर हिड्छौ। थपे पैदलयात्री मात्र नभई साईकल र मोटरसाईकल चालकलाईसमेत सहज हुने भएको छ। मोटरसाईकलबाट खोला वारपारगर्दा ढुंगाकाकारण खुट्टा टेक्नुपर्ने र जुत्ता सबै भिज्ने डर थियो, ह्युमपाईप विछ्याउनाले सर्वसाधरण र दुई पाङ्ग्रे सवारीसाधानलाईसमेत सहज भयो। ह्युमपाईप विछ्याउनसाथ स्थानीयलाई विद्यालय, स्वास्थ्यचौकी, प्रहरी चौकी, बजार आउजाउ गर्न सहज भएको छ। उक्त समस्याको अस्थायी नै समाधानका लागि भएपनि पार्टीले आफ्नै प्रयासमा स्रोत जुटाएर खोलामा दुईवटा ह्युमपाईप बिछ्याएर दायाँबायाँ बालुवा गिटी पुरेर कच्ची सडक निर्माण गरिदिएको सेक्रेटरी पौड्यालले बताए। उनका अनुसार दुईवटा ह्युमपाईप खरिद गरेर खोलाकै ढुंगा, गिटी र बालुवा पुरेर दुईसय मिटर लम्बाई र ५ मिटर चौडाईको कच्ची सडकसहितको कल्भर्ट निर्माण गरिएको हो। त्यसकालागि १५ घण्टा जेसिबीको प्रयोग भएको छ भने पौड्यालसहित २१ जना नेता कार्यकर्ताले श्रमदान गरेका छन्। पुलका लागि सम्बन्धित निकायलाई अनुरोध गर्दा सुनवाई नभएपछि पार्टीले सो काम आफैले गर्नेगरी अग्रसरता लिएको उनले बताए। ह्युमपाईप लगाएसँगै दुई वडाबासीलाई सोमबारे र रिस्कु आउजाउ गर्न सहज भएको छ। पौड्ेलले भने, स्थायी समाधान पक्की पुल नै हो, तर त्यो नबनेसम्म बर्षामा नभएपनि कम्तिमा हिउँदमा सर्वसाधरणको सहजताका लागि आफ्नै स्रोत र श्रमदानमा ह्युमपाईप बिछ्याएका हौ। जनताको कामभन्दा पनि व्यक्तिगत स्वार्थ, चन्दा, आतंकमा कृयाशिल रहेको आक्षेप खेप्दै आएको उक्त पार्टी खुल्ला राजनीतिमा आएसँगै सामाजिक कार्यमा अग्रसर हुँदै आएको छ। केहीदिनअघि उदयपुरका सरकारी कार्यालयदेखि सडकसम्ममा कुचो लगाएर सरसफाई अभियान चलाएको पार्टीले पछिल्लो समय सामाजिक जिम्वेवारी र उत्तरदायित्व निर्वाह गर्ने गरी आफ्ना अभियानहरुलाई अघि बढाउँदै आएको छ। नेकपाले उदयपुरमा शारीरिकरुपले अशक्त र आर्थिकरुपले कमजोर भएका घर नभएका पुराना कम्युनिष्ट नेताहरुको घर निर्माण गरिदिने र मासिक २ देखि ५ हजार रुपैयाँसम्म भत्ता उपलब्ध गराई सम्मान गर्दै आएको सेक्रेटरी पौड्यालले बताए। यसकासाथै वैज्ञानिक समाजवाद स्थापनाका लागि नेकपाले गाउँघर अभियान सञ्चालन गर्दै आएको उनले बताए। सधै पार्टीलाई चन्दाको भरमा चलाउने भन्दापनि प्रयोगविहीन खेतीयोग्य जमिनलाई उपभोग गरी कृषिक्रान्तिमा होमिने पार्टीको लक्ष्य रहेको उनले बताए। सेक्रेटरी पौड्यालले भने, अब सधै उद्योगी, व्यापारीसँग चन्दा मागेको भरमा पार्टी चल्दैन र माग्नु पनि हुन्न, त्यसैले हाम्रो पार्टीले सबै कार्यकर्तालाई कृषिमा केन्द्रित गरी आर्थिक उपार्जन गर्ने र पार्टी सँगठनलाई मजबुत बनाउने योजना अघि सारेको छ।"
कोरोनाबाट जोगिएर व्यापार कसरी गर्ने?,"काठमाडौंः कोभिड१९को बेलामा सुरक्षित भई व्यापारव्यवसाय गरौं कोमिड१९ महामारीको तेस्रो लहर बढेसँगै व्यापार व्यवसाय सञ्चालनमा पनि निकै सावधानी अपनाउनु जरुरी भएको छ। कोभिड१९ भाइरसको संक्रमणबाट आफू जोगिन र अरुलाई जोगाउन आफ्नो व्यवसाय चलाउँदा यी उपायहरु अपनाउन भने हामीले छाड्न हुँदैन। कोभिड१९ महामारीको बेला सुरक्षाका सबै उपाय अपनाई व्यापार गर्नुपर्छ। कोरोजा संक्रमणबाट बच्नका लागि जनस्वास्थ्यका सबै मापदण्डको पालना गर्न आवश्यक छ। मास्क लगाउनुपर्छ, भौतिक दूरी कायम गरौं। बेलाबेलामा साबुनपानीले हात धोयो भने संक्रमबाट जोगिन सकिन्छ। ब्यापार गर्दा कस्ता सावधानी अपनाउने? कुनै सतह छोएपछि वा पैसाको लेनदेन गरेपछि स्यानिटाइजरको प्रयोग गर्ने वा साबुनपानीले हात सफा गर्ने भीडभाड हुन नदिन भुइँमा रंगीन टेप, पेन्ट वा चकले गोलो घेरा वा संकेतहरु बनाउने हातले धेरै छोड़ने सतहहरु र उपकरणहरु दैनिक निसंक्रमण गर्ने हावा ओहोरदोहोर हुन दिन आफ्नो पसल, रेस्टुरेन्ट वा कार्यस्थलको ढोका, इयाल र भेन्टिलेटर खुल्लै राख्ने मानिसमानिस बीचको सम्पर्क कम गर्न सम्भव भएसम्म अनलाईन भुक्तानी र होम डेलिभरीलाई प्राथमिकता दिने सबैको सामूहिक प्रयासले नै यो महामारीसँग लड्न सम्भव छ । त्यसैले कोरोना संक्रमणबाट बच्नका लागि जनस्वास्थ्यका सबै मापदण्डको पालना गर्न आवश्यक छ । स्रोतः स्वास्थ्य तथा जनसंख्या मन्त्रालय"
चितवनमा एकैदिन थपिए करिब ८ सय संक्रमित,"काठमाडौं: काठमाडौं उपत्यका बाहिर सबैभन्दा धेरै संक्रमित चितवनमा देखिएको छ। स्वास्थ्य मन्त्रालयको तथ्यांकअनुसार चितवनमा आज ७९० जना संक्रमित थपिएका छन्। त्यस्तै झापामा २०५, मोरङमा १४६, सुनसरीमा १९७, काभ्रेपलाञ्चोकमा १०२, कास्कीमा ३४३, नवलपारी पूर्वमा १३७ र रुपन्देहीमा १७१ जना संक्रमित थपिएका छन्। काठमाडौं उपत्यकामा भने एकैदिन ४६७६ जना संक्रमित थपिएको मन्त्रालयले जनाएको छ।"
सौर्य परियोजनाको पीपीए अब प्रतिस्पर्धाबाट,"काठमाडौं: यसअघि सामान्य प्रक्रियाबाट हुँदै आएको सौर्य परियोजनाबाट उत्पादित बिजुलीको विद्युत् खरिद सम्झौता अब भने प्रतिस्पर्धाबाट मात्रै हुने भएको छ। अन्तर्राष्ट्रिय बजारमा सौर्य परियोजनामा प्रयोग हुने उपकरणको मूल्य घटेको तथा लागत क्रमशः कम हुँदै गएको सन्दर्भलाई ध्यान दिँदै नेपाल विद्युत् प्राधिकरणले सोलार प्लान्टबाट उत्पादित ऊर्जाको विद्युत् खरिद बिक्री सम्झौता (पीपीए) अब प्रतिस्र्धाबाट गर्ने भएको छ। ऊर्जा, जलस्रोत तथा सिंचाइमन्त्री पम्फा भुसालको अध्यक्षतामा आइतबार बसेको प्राधिकरण सञ्चालक समितिको बैठकले सोलारको पीपीए गर्दा प्रतिस्पर्धाबाट गर्ने निर्णय गरेको छ। सोलारबाट उत्पादित ऊर्जालाई सर्वसुलभ, प्रतिस्पर्धी र पारदर्शी बनाउन पीपीए प्रतिस्पर्धाबाट गर्ने निर्णय लिइएको मन्त्री भुसालले बताए। 'जनतालाई सहुलियत दरमा विद्युत् उपलब्ध गराउन, विद्युत् खरिदलाई प्रतिस्पर्धी तथा पारदर्शी बताउँदै लैजानुपर्छ। सोलारमार्फत् हामीले यसको सुरुआत गरेका छौं,' उनले भने। पछिल्लो विकसित प्रविधिअनुसार सोलारबाट विद्युत् उत्पादन लागत कम हुँदै गएको उल्लेख गर्दै भुसालले भने, 'यस अघिको निर्णयअनुसार पनि तीन वर्षमा सोलारको पीपीए दर पुनरावलोकन गर्नुपर्ने थियो।' प्राधिकरणले विद्युत् महसुललाई सर्वसुलभ बनाउन, अन्तर्राष्ट्रिय प्रचलन, जनअपेक्षा, विद्युत् माग र आपूर्तिको सन्तुलन एवं प्रचलित ऐन कानुनको मर्मलाई मध्यनजर गर्दै पीपीए गर्दा प्रतिस्पर्धाबाट गर्ने निर्णय गरिएको हो। अबदेखि सोलार आयोजनाबाट उत्पादित विद्युत्को पीपीए गर्दा विद्युत् आयोजनाको उत्पादन सम्मिश्रणको अवधारणाअनुसार राष्ट्रिय ग्रिडमा कूल जडित क्षमताको १० प्रतिशतको परिधिभित्र रहेर प्राधिकरणलाई आवश्यक भएको क्षेत्रमा आधार दर तोकी सो दरमा नबढ्ने गरी प्रतिस्पर्धामार्फत पीपीएका लागि आह्वान गरिने छ। यसअघि ऊर्जा, जलस्रोत तथा सिंचाइ मन्त्रालयबाट विसं २०७४ माघ २५ मा स्वीकृत ग्रिड कनेक्टेड वैकल्पिक विद्युत् ऊर्जा विकाससम्बन्धी कार्यविधि, २०७४ मा उल्लेखित वैकल्पिक सौर्य र वायु ऊर्जाको विद्युत् खरिददर प्रतियुनिट ७ रुपियाँ ३० तोकिएको थियो। उक्त दर अधिकतम तीन वर्षभित्र विद्युत् खरिद सम्झौता सम्पन्न हुने आयोजनाका लागि कायम हुने निर्णय भएको थियो। मन्त्रालयको सो निर्णयलाई नेविप्रा सञ्चालक समितिले २०७५ असार २६ को ७७३औँ बैठकबाट निर्णय गरी कार्यान्वयमा ल्याएको थियो। तीन वर्षका लागि तोकिएको उक्त दर हालसम्म पनि परिमार्जन हुन सकेको थिएन। हाल: अन्तर्राष्ट्रिय बजारमा पछिल्लो विकसित प्रविधिका कारण सोलार आयोजनाबाट उत्पादन गरिने विद्युत्को मूल्य निरन्तर घट्दो क्रममा रहेको छ। प्राधिकरणले अहिलेसम्म २१ सोलार आयोजनासँग ११० मेगावाटको पीपीए गरेको छ। यसमध्ये ६ आयोजनाको निर्माण सम्पन्न भई २९ मेगावाट राष्ट्रिय ग्रिडमा जोडिएको छ। विद्युत् विकास विभागका अनुसार कूल २५ आयोजनाको कूल ६०९ मेगावाट क्षमताका आयोजनाले सर्वेक्षण अनुमति लिएका छन्। १९ आयोजनाको कूल ११७ मेगावाट क्षमताका सौर्य परियोजनाले विद्युत् उत्पादनको अनुमति लिएका छन्। कूल ३५ आयोजनाले ९१२ मेगावाट बराबरको सौर्य बिजुली उत्पादनको सर्वेक्षणका लागि अनुमतिका लागि आवेदन दिएका छन्।"
सहायक जिल्ला अधिकारीसहित प्रशासनका १९ जनामा कोरोना,गुलरिया : जिल्ला प्रशासन कार्यालय बर्दियाका सहायक प्रमुख जिल्ला अधिकारीसहित १९ जना कर्मचारीहरुमा कोरोना संक्रमण भएको छ। आरडीटी परिक्षणका क्रममा उनीहरु पोजेटिभ भेटिएका हुन्। जिल्ला प्रशासन कार्यालय बर्दियामा कार्यरत कर्मचारीहरुमा कोरोना संक्रमण पुष्टि भएपछि अत्यावश्यक बाहेकका सेवाहरु बन्द गरिएको सहायक प्रमुख जिल्ला अधिकारी माधवप्रसाद शर्माले जानकारी दिए। कार्यालयमा कुल ३५ जनाको आरडीटी परिक्षण गरिएकोमा २१ जनामा कोरोना पोजेटिभ पाईएको छ। जसमध्ये १९ जना जिल्ला प्रशासन कार्यालय भित्रका कर्मचारी तथा सुरक्षाकर्मी छन्। अन्य २ जना हुन्। कोरोना भाईरस कोभिड१९ तेस्रो ओमिक्रोन भेरियन्ट बढेसँगै बर्दियामा ५ सय २५ जना सक्रिय संक्रमितरहेको स्वास्थ्य कार्यालय बर्दियाले जनाएको छ। बर्दियामा सोमबार एकैदिन १ सय ४८ जना कोरोना संक्रमित थपिएका छन्। कोरोना संक्रमण नियन्त्रणका लागि भारतीय सीमा नाकाहरुमा कडाई गरिएको प्रशासनले जनाएको छ। स्वास्थ्य मापदण्ड अपनाउन अनुरोध गरिएको छ।
नेपालमा थप १० हजार ३१९ जनामा कोरोना संक्रमण,काठमाडौं: नेपालमा थप १० हजार ३१९ जनामा कोरोना संक्रमण देखिएको छ। देशभरि २१ हजार २०१ जनाको नमुना परीक्षण गर्दा पीसीआरबाट ८०५४ र एन्टिजेनबाट २२६५ जनामा कोरोना देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा थप २५४० जना संक्रमित कोरोनामुक्त भएका छन् भने थप चार जना संक्रमितको मृत्यु भएको छ। नेपालमा सक्रिय संक्रमितको संख्या ८२ हजार ५५० पुगेको मन्त्रालयले जनाएको छ।
चितवन राष्ट्रिय निकुञ्जले भन्यो सडकको लापरबाहीले गैँडा मर्यो,"चितवन: वन्यजन्तु करिडोरमा लापरबाहीपूर्ण तरिकाले सडक विस्तारको काम गर्दा गैँडा मरेको चितवन राष्ट्रिय निकुञ्जले जनाएको छ। सडक विस्तार गर्दा गर्नुपर्ने आवश्यक मापदण्ड र प्रक्रिया पूरा नगरी डिभिजन सडक कार्यालय भरतपुरले काम गराउँदा गैंडा मरेको हो। निकुञ्जको वरण्डाभार वन क्षेत्रमा निर्माणाधीन नालीको खाडलमा परेर आइतबार दुर्लभ एकसिङ्गे गैँडा मरेको थियो। गैँडाको पेटमा नाली निर्माण गर्न प्रयोग गरिएको रड छिरेपछि खाडलबाट बाहिर निस्किन नसकेर गैँडा मरेको हो। निकुञ्जका प्रमुख संरक्षण अधिकृत हरिभद्र आचार्यका अनुसार वरण्डाभार क्षेत्रमा सडक निर्माण गर्नुपर्दा आवश्यक पर्ने प्रक्रिया पूरा नगरी काम गरिएको छ। हालसालै डिभिजन सडक कार्यालय भरतपुरले रुख काट्नका लागि अनुमति लिन पत्र पठाएको छ। सडकले निर्माण पूर्व नै प्रारम्भिक वातावरणीय परीक्षण वा वातावरणीय प्रभाव मूल्याङ्कन गर्नुपर्ने हुन्छ। ती दुवै काम नगरीकनै सडक विस्तार थालिएको पाइएको छ। यस्तो कार्य गर्दा निकुञ्जसँग अनुमति र राय लिनुपर्ने हुन्छ। आचार्यका अनुसार सहमति राष्ट्रिय निकुञ्ज तथा वन्यजन्तु संरक्षण विभागबाट लिनुपर्ने हुन्छ। निकुञ्जको रायअनुसार विभागले सहमति दिएपछि निकुञ्जले अनुमति दिने गर्दछ। यहाँ निर्माण गर्दा भने निकुञ्जलाई कामको जानकारी नदिएको आचार्यले बताए। घटनास्थलको प्रतिवेदन आज पेश भएसँगै अनुसन्धान अधिकृत तोकेर घटनाको अध्ययन सुरु गर्ने उनले जानकारी दिए। निकुञ्जले सडकलाई पत्र पठाउँदै छ। वन क्षेत्रमा नाली किन आवश्यक पर्यो? सो विषयमा अध्ययन गर्न थालिएको उनको भनाइ छ। शहरी क्षेत्रको पानी वन क्षेत्रमा पठाउन लागिएको हो वा के हो? यस विषयमा बुझ्ने उनले बताए। उनले भने, 'सडकले गर्न नहुने काम गर्यो।' वातावरणीय प्रभाव हेरेर काम गरेको भए घटना हुनबाट जोगिने निकुञ्जका अधिकारीको भनाइ छ। डिभिजन वन कार्यालय भरतपुरका प्रमुख बाबुराम सापकोटाले निकुञ्जसँग अनुमति लिने र प्रक्रिया पूरा गरे जस्तो आफूलाई नलागेको बताए। उनले भने, 'नालाको क्यूरिन (पानीले भिजाउने काम) बाँकी रहेकाले खाल्डो नपुरिएको हो। त्यति नै बेला गैँडा खसेर घटना भयो।' छिटो पुर्दा संरचना कमजोर हुने भएकाले खाल्डो नै छोडिएको उनको भनाइ छ। ठेक्का लगाउँदा पुल्चोकबाट ६ किलोमिटर ८०० मिटर लम्बाइ विस्तार गर्न लागिएकोमा सो ठाउँसम्म सडक पुगेको सापकोटाको भनाइ छ। निर्माण कम्पनी इण्डो सगुन ज्वाईन्ट भेन्चरका सञ्चालक सहदेव खड्काले सडकले ठेक्का दिएअनुसार आफूहरुले काम गरेको बताए। सो ठाउँमा माघ ४ गते निर्माणको काम गरेकाले अझैँ चार दिन पानीले भिजाउनुपर्ने भएकाले खाल्डो नपुरिएको बताए। निकुञ्जका वरिष्ठ पशु चिकित्सक डा विजयकुमार श्रेष्ठले सडकको लापरबाहीको कारण १२ वर्षको भाले गैँडा मरेको बताए। खाल्डोमा भएको रड पेटमा रोपिएर गैँडा उठ्न नसकी मरेको उनको भनाइ छ। पशु अधिकारकर्मीहरुले लापरबाहीपूर्ण तरिकाले गरिने निर्माणका कारण यस्ता घटना समयसमयमा हुने गरेको बताएका छन्। पशु अधिकारकर्मी सुराजन श्रेष्ठले दिगो विकासका लागि प्रक्रिया पुर्याएर काम गर्नुपर्ने भए पनि वन्यजन्तुको ओहोरदोहोर हुने मुख्य वन क्षेत्रको सडकमा निर्माण कार्य गर्दा वन्यजन्तुमैत्री हुनुपर्ने बताए। घटनाको अध्ययन गरी दोषीलाई कारबाही गर्नुपर्ने उनको भनाइ छ। वन्यजन्तु ओहोरदोहोर गर्नुपर्ने क्षेत्रमा अण्डरपास (सडक मुनिबाट वन्यजन्तु हिड्ने बाटो) र ओभरपास (सडक माथिबाट वन्यजन्तु हिड्ने बाटो) को व्यवस्था गर्नुपर्नेमा उनले जोड दिए। निकुञ्जमा साउनयता २१ गैँडा मरेका छन्। जसमध्ये दुई चोरीशिकारीबाट मरेका हुन् भने अन्य प्राकृतिक र मानवीय लापरबाहीका कारण मरेका हुन्।"
सोलुखुम्बुका पुराना राजनीतिज्ञ सोनाम छिरिङ शेर्पाको निधन,"सोलुखुम्बु : जिल्लाको पुराना राजनीतिज्ञ सोनाम छिरिङ शेर्पाको ७१ वर्षको उमेरमा निधन भएको छ। लामो समयदेखि दम रोगबाट पीडित शेर्पाको सोमबार विहान ९ः३० बजे काठमाण्डौको रामहिटीस्थित नीजि निवासमा निधन भएको पारिवारिक श्रोतले जनाएको छ। उनीकरिब डेढ वर्ष यता दमका कारण घरमै अक्सिजनको साहारामा बसेका एकीकृत समाजवादी सोलुखुम्बु जिल्ला सचिवालय सदस्य तेन्जिङ शेर्पाले बताए। उनका अनुसार नेपाली कांग्रेस पार्टीबाट राजनीति यात्रा सुरु गर्नुभएका स्वर्गिय शेर्पा नेपाल विद्यार्थी संघको संस्थापक केन्द्रीय सदस्य भएका थिए। त्यसपछि राप्रपा, तत्कालिन नयाँ शक्ति पार्टी, लोकतान्त्रिक फोरम नेपालको महामन्त्री हुँदै २०७४ सालमा नेकपा एमालेमा प्रवेश गरेका थिए। शेर्पा २०५४ सालमा तत्कालिन प्रधानमन्त्री लोकेन्द्रबहादुर चन्दको राजनीतिक सल्लाहकारसमेत भएका थिए। २०५१ सालमा भएको संसदीय निर्वाचनमा उनी नेपाली कांग्रेसका नेता बलबहादुर केसीसँग १४३ मतले पराजित भएका थिए। उनको पार्थिव शरिरलाई बौद्ध परम्परा अनुसार आगामी विहिबार अन्त्यष्टि गरिने पारिवारिक श्रोतले जनाएको छ ।"
पाकिस्तानको सर्वोच्च अदालतलमा पहिलो महिला न्यायाधीश,इस्लामावादः पाकिस्तानको सर्वोच्च अदालतमा पहिलोपटक महिला न्यायाधीश नियुक्त भएकी छन्। न्यायाधीश आयसा मलिकले सोमबार सर्वोच्च अदालतको न्यायाधीशको सपथ खाएसँगै पाकिस्तानको अदालतले पहिलो पटक महिला न्यायाधीश पाएको हो। सर्वोच्च अदालतका प्रधानन्यायाधीश गुल्झर अहमेदले सोमबार मलिकलाई पद तथा गोपनियताको सपथ खुवाएका हुन्। नवनियुक्त न्यायाधीश मलिकले हाभर्ड युनिभर्सिटीबाट आफ्नो उच्च शिक्षा पूरा गरेकी हुन्। उनी पाकिस्तानको पूर्वी सहर लाहोरको उच्च अदालतमा विगत दुई दशकदेखि न्यायाधीशको रुपमा कार्यरत थिइन्।
सिरिजङ्गा लिपिको नाम परिवर्तन र थप गरिएको प्रति असन्तुष्टि,"ताप्लेजुङ : परम्परागत सिरिजंगा लिपिमा थप लिपीहरू थपेर किराँत सिरिजंघा लिपि नामकरण गर्न लागिएको प्रति असन्तुष्टि जनाउँदै पूर्ववत् नाम नै राख्न माग गरिएको छ। सोमबार ताप्लेजुङ सदरमुकाम फुङलिङमा सिरिजंगा लिपि बचाऔँ संघर्ष समितिले पत्रकार सम्मेलन गर्दै पूर्ववत नै राख्न माग गरेका हुन्। साथै उनीहरुले सिरिजङ्गा लिपि समायोजन सम्बन्धी विज्ञ कार्यदलले बुझाएको प्रतिवेदनसमेत जलाएका छन्। सहिद सिरिजंगाको त्याग र बलिदानले सुरुवात भएको लिपिलाई किराँत सिरिजंगा लिपिका नाममा समायोजन तथा नामकरण गर्ने भन्ने विज्ञ कार्यदलको प्रतिवेदनप्रति आपत्ति प्रकट गरेका हुन्। सिरिजंगा लिपिका बारेमा विभिन्न अभिलेख, लिखत तथा अभ्यासहरूमा सिरिजंगाको सम्मान गर्दै उनकै नामबाट लिपिको नाम राख्न उपयुक्त र सर्वस्वीकार्य हुने भएकाले नामको अघिपछि कुनै फुर्का र शब्दावली आवश्यक नरहेको संघर्ष समितिका पदम माबो लिम्बूले बताए। नयाँ अक्षरहरु थप गर्ने र किराँत शब्दलाई थप गरेर नामाकरण गर्ने काम आफूहरुलाई स्विकार्य नहुने उनले बताए। किराँत सिरिजंगा लिपि समायोजनसम्बन्धी विज्ञ कार्यदलको प्रतिवेदन मा थपिएका स्वर र व्यञ्जन वर्णहरूप्रति असहमति जनाउँदै ती अक्षरहरू लेखन तथा पठनपाठन प्रक्रियामा अनुपयुक्त मात्रै होइन, पूर्ण असान्दर्भिक रहेको पनि उनीहरुको ठहर रहेको छ। यसरी सिरिजंगाले दिएको बलिदानीपूर्ण उच्च योगदानको मर्म र भावनाविपरीत राख्न लागिएको किराँत सिरिजंगा नामकरण उपयुक्त नहुने निष्र्कष निकाल्दै आन्दोलनका कार्यक्रम सुरु गरेको दाबी छ। समय मै यो कदमलाई नरोके आगामी माघ १५ गते झापाको विर्तामोडमा बृहत भेलागरी थप आन्दोलनको कार्यक्रम घोषणा गरेर अघि बढ्ने माबोले जानकारी दिए। गत माघ १ गते किराँत याक्थुङ चुम्लुङको अगुवाईमा किराँत सिरिजङ्गा लिपि समायोजन सम्बन्धी विज्ञ कार्यदलले केही शब्दहरु थप गरेर आफ्नो प्रतिवेदन सार्वजनिक गरेको थियो।"
कर्मचारीलाई युक्रेन छोड्न अमेरिकाको आदेश,"वासिङ्टन: अमेरिकाले युक्रेनको दूतावासमा रहेका आफ्ना कर्मचारीलाई युक्रेन छोड्न आदेश दिएको छ। अमेरिकाको विदेश मन्त्रालयले आइतबार सो आदेश दिएको हो। किभको दूतावासमा रहेका आफ्ना कर्मचारीहरु र उनीहरुका परिवारलाई युक्रेन छोडी स्वदेश फर्किन भनेको बताइएको छ। पछिल्ला केही हप्ताहरुमा रुस र युक्रेनबीच तनाव बढिरहेका बेला अमेरिका सरकारले युक्रेन छाड्न आफ्ना नागरिकहरुलाई निर्देशन दिएको विभिन्न समाचारमाध्यमहरुले जनाएका छन्। किभको दूतावासमा कार्यरत कर्मचारी, तिनका परिवारका सदस्य र अत्यावश्यक काम नभएका अन्य कर्मचारीहरुलाई पनि अमेरिकी विदेश मन्त्रालयले युक्रेन छाड्न भनेको हो। सो दूतावासमा रहेकामात्र नभएर युक्रेनमा रहेका आफ्ना सबै नागरिकहरुलाई पनि सम्भव भएसम्म युक्रेन छाड्ने विषयमा विचार गर्न अमेरिकाले अनुरोध गरेको छ। अमेरिकी गुप्तचर रिपोर्टमा रुसले युक्रेनमा आक्रमण गर्ने योजना बनाएको पाइएको बताइएको छ। त्यसैले पनि अमेरिकाले आफ्ना नागरिकहरुलाई उक्त आदेश जारी गरेको बताइएको छ। उता रुसले भने युक्रेनमा आक्रमण गर्ने योजना नरहेको बताएको छ। रुसले पछिल्ला समयमा अमेरिकाले लगाउँदै आएको सो आरोपको खण्डन पनि गर्दै आएको छ। तैपनि अघिल्लो महिनादेखि नै रुसले भने युक्रेनसँग जोडिएको सीमा क्षेत्रमा करिब एक लाख सैनिक तैनाथ गरेको छ। विभिन्न अन्तर्राष्ट्रिय समाचार संस्थाहरुले यो कुरा उल्लेख गरेका छन्।"
मधेश प्रदेशमा ६ सय ५ जना लागुऔषधसहित पक्राउ,"जनकपुरधाम : मधेश प्रदेश लागुऔषधको केन्द्रबिन्दु बनेको छ। भारतसँगको खुल्ला सीमासँग जोडिएको मधेश प्रदेशमा दिनहुँ तीनजना भन्दा बढी व्यक्ति लागुऔषधसहित पक्राउ पर्ने गरेका प्रहरीको तथ्यांकले देखाएको छ। मधेश प्रदेशको प्रहरीको तथ्यांक अनुसार चालु आर्थिक वर्षको ६ महिनामा लागुऔषधसहित ६ सय ५ जना पक्राउ परेका छन्। मधेश प्रदेश प्रहरीका प्रवक्ता प्रहरी उपरीक्षक तुलबहादुर कार्कीका अनुसार प्रदेशको आठवटै जिल्लाबाट साउनदेखि पुससम्ममा ५ सय ९४ पुरुष र ११ महिलालाई लागुऔषधसहित पक्राउ गरिएको छ। प्रहरीले यस अवधिमा गाँजा १ हजार ७ सय १९ केजी, ब्राउन सुगर १३४ ग्राम, चरेस ४६ केजी, हिरोईन ८३ ग्राम, डाईलेक्स डिसी ९० लिटर, ट्याब्लेट ४० हजार ७ सय २८ पिस र इन्जेक्सन २२ हजार ४ सय ४६ पिस बरामद गरेको प्रवक्ता कार्कीले जानकारी दिएका छन्। १८ करोड भन्दा बढीको सामान बरामद प्रहरीले ६ महिनाको अवधिमा १८ करोडभन्दा बढीको भन्सार छलि गरेर नेपाल ल्याइएको सामान बरामद गरेको छ। चालु आवको ६ महिनामा प्रहरीले प्रदेशको विभिन्न स्थानबाट १८ करोड ८ लाख ५१ हजार १ सय ५६ रुपैयाँ बराबरको सामग्री बरामद गरेको छ। किराना सामग्री, विद्युतीय सामग्री, सवारी साधन र पार्टपुर्जा, लत्ताकपडा, फेन्सी तथा अन्य सामान, सुन र चाँदी बरामद गरेको र १ सय ४ जनालाई नियन्त्रणमा लिएको प्रदेश प्रहरीले जनाएका छन्।"
पाँच सय ३७ स्वास्थ्यकर्मी सङ्क्रमित,"चितवन: जिल्लाका अस्पताल तथा स्वास्थ्य संस्थामा कार्यरत ५३७ जना चिकित्सकस्वास्थ्यकर्मी कोभिड१९ सङ्क्रमित भएका छन्। सरकारी, निजी अस्पताल, पालिकाकाअन्तर्गतका स्वास्थ्य संस्थामा कार्यरत चिकित्सकस्वास्थ्यकर्मी सङ्क्रमित भएका हुन्। हालसम्म सबैभन्दा बढी बिपी कोइराला मेमोरियल क्यान्सर अस्पतालमा १४४ जनामा सङ्क्रमण देखिएको स्वास्थ्य कार्यालय चितवनका प्रमुख दीपकप्रसाद तिवारीले बताए। चितवन मेडिकल कलेजमा ११४ जना, भरतपुर अस्पतालमा ८३ जना, अन्य निजी अस्पतालमा ६२ जना, कलेज अफ मेडिकल साइन्सेसमा ३४ जनामा सङ्क्रमित पुष्टि भएको तिवारीले जानकारी दिए। पालिकाको स्वास्थ्य शाखाअन्तर्गत कार्यरत भरतपुर महानगरमा २८ जना, रत्ननगर नगरपालिकामा १५ जना, राप्ती नगरपालिकामा १८ जना, खैरहनी नगरपालिकामा १८ जना, कालिका नगरपालिकामा ८ जना र ईच्छाकामना गाउँपालिकामामा ९ जनामा सङ्क्रमण भएको छ। माडी नगरपालिकाको भने हालसम्म विवरण आइनसकेको तिवारीले बताए। स्वास्थ्य कार्यालयमा कार्यरत चार जनामा सङ्क्रमण पुष्टि भएको छ। तिवारीका अनुसार हालसम्म जिल्लामा स्वास्थ्य सेवा बन्द हुने गरी प्रभावित भएको छैन। आलोपालो गरेर स्वास्थ्य सेवा सञ्चालन भइरहेको उहाँको भनाइ छ। आइसोलेशनमा रहेको सात दिनमै काममा फर्किने हुँदा ठूलो समस्या नहुने अपेक्षा गरिएको तिवारीले बताए। हालसम्म भरतपुर अस्पतालले जिओपिडी र नियमित शल्यक्र्रिया सेवालाई स्थगित गरेको छ भने अन्य कुनै स्वास्थ्य संस्थाका नियमित सेवा प्रभावित बनेका छैनन्। सङ्क्रमितको सङ्ख्या धेरै भए पनि अस्पताल भर्ना हुनेको सङ्ख्या न्यून रहेका कारण जनशक्तिको अभाव नभएको तिवारी बताउँछन्।"
"काठमाडौंमा ३८ हजार बढी सक्रिय संक्रमित, एकैदिन ४६७६ संक्रमित थपिए","काठमाडौं: काठमाडौं उपत्यकामा थप ४ हजार ६७६ जनामा कोरोना संक्रमण देखिएको छ। स्वास्थ्य मन्त्रालयका अनुसार सोमबार काठमाडौंमा ३६३४, ललितपुरमा ५८७ र भक्तपुरमा ४५५ संक्रमित थपिएका छन्। यससँगै काठमाडौं उपत्यकामा सक्रिय संक्रमितको संख्या ३८ हजार ५८१ पुगेको छ। नेपालमा देशभरि थप १० हजार ३१९ जनामा कोरोना संक्रमण देखिएको छ। देशभरि २१ हजार २०१ जनाको नमुना परीक्षण गर्दा पीसीआरबाट ८०५४ र एन्टिजेनबाट २२६५ जनामा कोरोना देखिएको मन्त्रालयले जनाएको छ।"
बाजुरामा सेवा लिन खोपकार्ड अनिवार्य,"बाजुरा : बाजुरा जिल्लाका धेरै सरकारी तथा वित्तिय कार्यालयहरुमा सेवा लिन जाँदा कोभिड १९ विरुद्धको खोप लगाएको कार्ड लिएर मात्रै प्रवेश गर्न पाउने भएका छन्। जिल्लाको बडिमालिका नगरपालिका, घरेलु तथा साना उद्योग कार्यालय, सेन्चुरी बैकं लगायतका कार्यालयहरूले सो निणर्य गरेको जनाएको छ। कार्यालयमा सेवा लिन आउने सेवाग्राहीहरुले कोभिड १९ विरुद्धको खोप कार्ड अनिवार्य लिएर आएको सेवाग्राहीलाई मात्रै सेवादिने सार्वजनिक सूचनामार्फत जानकारी गराएका छन्। घरेलु तथा साना उद्योग कार्यालय बाजुराको अनुरोध कार्यालयमा सेवालिन वा अन्य कुनै कामले आउँदा स्वास्थ्य मापदण्ड अपनाएर मास्क, सेनिटाइजरको अनिवार्य प्रयोग र सामाजिक दूरी कायम गर्ने जस्ता स्वास्थ्य सुरक्षा मापदण्डको पूर्ण पालना गर्ने, कार्यालयमा सेवालिन खोप कार्ड(मोवाइलमा फोटो भएपनि हुने) साथमा ल्याएर आउने जनाएका छन्। कार्यालयमा सेवा लिन वा अन्य कुनै कामले आउँदा अनिवार्य रुपमा नागरिकता वा नागरिकताको फोटोकपी पनि साथमा ल्याएर आउन भनिएको छ। बाजुरा जिल्लाका प्रमुख जिल्ला अधिकारी उपेन्द्रराज पौडेलले खोप कार्ड र नागरिकता अनिवार्य भन्दापनि स्वास्थ्य मापदण्ड अनिवार्य पालन गराउन सबै कार्यालयहरुलाई निर्देशन दिएको बताए।"
विदेशी मुद्रामा घट्दो सञ्चिति,"मुलुकलाई उत्पादनमुखी बनाउने र शोधनान्तर संकटबाट जोगाउने मुख्य दायित्व सरकार र केन्द्रीय बैंकको हो। एकै महिनाको अन्तरमा २ खर्ब ९२ अर्ब रुपैयाँ विदेशी मुद्रा सञ्चिति घटेको छ। २०७७ कात्तिकमा १,५०६ अर्बसम्म पुगेको विदेशी मुद्रा सञ्चिति २०७७ मंसिरमा १,२१४ अर्बमा झरेको छ। कोरोना महामारी केही समय रहने देखिएकाले बढ्दो व्यापार घाटा तथा घट्दो विप्रेषण र पर्यटन आम्दानीमा सुधार आउने सम्भावना न्यून छ। आर्थिक वृद्धि न्यून रहे पनि सेयर, घरजग्गालगायतका सम्पत्तिको मूल्य बढेको र कर्जा विस्तार उच्च रहेको अवस्था छ। त्यसैले आयातको मागमा कमी आउन सक्ने स्थिति छैन। शोधनान्तर स्थिति खस्कँदो मुलुकमा प्रत्यक्ष वैदेशिक लगानी आउन देशले असाध्यै धेरै सुविधा दिए मात्र ल्याउन सम्भव छ। सरकारी ऋण र गार्हस्थ्य उत्पादनको अनुपात ४०५ प्रतिशत माथि गइसकेकाले वैदेशिक ऋण थप्दै जानु त्यति सहज देखिँदैन। यसले पनि सञ्चितिमा सुधार आउन समय लाग्ने देखिन्छ। सञ्चिति पर्याप्त मात्रामा रहँदा जति घट्दै जान्छ, त्यति नै थप स्वदेशी सम्पत्ति सिर्जना गर्दै उपभोग तथा लगानीलाई स्थिर राख्न सकिन्छ। अर्को, एक्कासि ठूला पुँजी बहिर्गमनले निम्त्याउन सक्ने भुक्तानी सन्तुलन संकटको सम्भावना, त्यसबाट उत्पन्न हुने विनिमय दरको क्षय हुँदै आर्थिक र वित्तीय अस्थिरताको सम्भावनाबाट प्रतिरक्षा दिन्छ। सञ्चिति खुम्चिँदै जाँदा मुलुकले नचाहँदा पनि संकुचित वित्तीय र मौद्रिक नीति लिनुपर्ने अवस्था हुन्छ। गैरनवीकरणीय स्रोतहरूको निर्यातकर्ताले भने भावी पुस्ताका लागि भए पनि सञ्चिति साँच्नुपर्ने हुन्छ। तर, सञ्चितिका फाइदा मात्र नभएर लागत पनि छ। सञ्चितिलाई अति सुरक्षित र तरल उपकरणमा लगानी गरिने हुँदा ब्याज न्यून हुन्छ। सरकारी ऋणकै ब्याजलाई अवसरको रूपमा हेर्दा पनि उच्च सञ्चितिको अवसर लागत राम्रै व्यहोर्दै आएका छौं। बचतभन्दा लगानी कम हुँदा मात्र सञ्चिति बढ्ने भएकाले पनि यसलाई गुमेको आर्थिक वृद्धिको रूपमा हेरिन्छ। अर्कोतर्फ, सञ्चिति स्वदेशी मुद्रामा रूपान्तरण हुने हुँदा मुद्राप्रदाय वृद्धिसँगै समग्र माग बढाउँदै लान्छ। माग बढ्दा मूल्यमा चाप पर्छ तर नेपालमा आयाती वस्तुमा मूल्यवृद्धि न्यून रह्यो। फलस्वरूप सम्पत्तिको मूल्यमा चाप थपिरह्यो। प्रायः मूल्य माथि गइसकेपछि तल नझर्ने हुन्छ। नेपालमा सञ्चिति घटिरहेको छ तर सम्पत्तिको मूल्य नघटेका कारण समग्र माग घट्न सकेको छैन। सञ्चिति वृद्धिले अर्थतन्त्रलाई तताउँदै लाने र अर्थतन्त्रको उत्पादन क्षमता सोहीअनुसार वृद्धि हुनपपर्छ। नभएमा दीर्घकालमा मुलुकलाई अस्थिरतातर्फ लैजाने खतरा हुन्छ। यसो हुँदा सञ्चितिलाई विवेकपूर्ण पर्याप्तता स्तर राख्न जरुरी रहन्छ। सञ्चिति पर्याप्तता हेर्न तीन सूचक बढी प्रचलनमा छन्। पहिलो अल्पकालीन दायित्व र सञ्चितिको अनुपात १०० प्रतिशतभन्दा बढी हुनुपर्ने, दोस्रो कम्तीमा तीन महिनाको वस्तु तथा सेवा आयात धान्न पुग्ने सञ्चिति राख्नुपर्ने र तेस्रो सञ्चिति र विस्तृत मुद्रा प्रदायको अनुपात २० प्रतिशतभन्दा बढी हुनुपर्छ। कम विकसित मुलुकले चालू खाताअन्तर्गत आयात, विप्रेषण, अनुदानलाई बढी ध्यान दिन्छन्। नेपाल जस्ता विकासोन्मुख मुलुकका लागि दोस्रो सूचक उपयोगी हुन्छ भने पुँजी खाता खुला गरेका विकसित मुलुकले पुँजी खाताअन्तर्गत प्रत्यक्ष तथा पोर्टफोलियो लगानी, ऋणको आप्रवाहलाई बढी ध्यान दिने भएकाले पहिलो सूचक बढी उपयोगी हुन्छ। फाइदा र लागत समावेश गरी मोडलहरूको प्रयोगबाट पनि राज्यको समग्र कल्याण उच्च राख्न न्यूनतम सञ्चिति स्तर निकाल्ने गरिन्छ। व्यापार, आम्दानी, अनुदान, वैदेशिक लगानी, ऋणजस्ता शोधनान्तर चरहरूमा प्रतिकूल धक्काहरू लागू गर्दा सञ्चितिको अवस्था विश्लेषण गर्ने चलन छ। २०७८०७९ को मौद्रिक नीतिले कम्तीमा सात महिनाको वस्तु तथा सेवा आयात धान्न पर्याप्त विदेशी विनिमय सञ्चिति कायम हुनेगरी मौद्रिक तथा बाह्य क्षेत्र व्यवस्थापन गरिने उल्लेख गरेकोमा हाल ६८ महिना रहेको छ। नेपालमा सञ्चिति घटिरहेको छ। सम्पत्तिाको मूल्य नघटेका कारण समग्र माग घट्न सकेको छैन। तीन महिनाभन्दा बढीलाई पर्याप्त सञ्चिति भएका कुनै पनि मुलुकले शोधानान्तर संकट भोग्न नपरेको अवस्था छ। नेपालको सञ्चितिको स्तर खतराको घण्टीभन्दा धेरै माथि छ। सञ्चिति घट्ने क्रम जारी रहे अर्थतन्त्रमा कुनै बेला शोधनान्तर संकटतर्फ धकेलिन सक्छ। स्थिर विनिमय अवलम्बन गरेका नेपालजस्ता मुलुकमा सञ्चिति स्वतः सन्तुलनमा बस्ने परिकल्पना गरिएको हुन्छ। शोधनान्तर घाटा हुँदै जाँदा स्वदेशी मुद्रासँगै मुद्रा प्रदाय घट्छ। मुद्रा प्रदाय घट्दै जाँदा ब्याज बढ्छ। ब्याज बढ्दा एकतिर उपभोग र लगानीको माग घट्न जान्छ। अर्कोतर्फ सम्पत्तिको मूल्य घट्न जान्छ। यसबाट समग्र मागका साथै आयात घट्ने र बढ्दो ब्याजले बाह्य पुँजीसमेत आकर्षित गर्ने हुनाले सञ्चितिमा सुधार आउन थाल्छ। नेपालमा कोरोनाका कारण प्रभावित उद्योगहरूलाई सहुलियत दिनुपर्छ भन्ने मनसायले एकतर्फ ब्याज बढाउन हुँदैन भन्ने मनसाय रह्यो। अर्कोतर्फ घट्दो सञ्चिति बराबर पुनर्कर्जा प्रदान गरियो। २०७६ मंसिरबाट यता दुई वर्षमा कर्जा विस्तार ४७३ प्रतिशत माथि रह्यो। फलस्वरूप स्वतः सन्तुलनमा फर्कन पर्ने सञ्चितिमा सुधारको संकेत देखिएन। घट्दो सञ्चिति भनेको बचतभन्दा उपभोग तथा लगानी धेरै हुने स्थिति हो। त्यसैले यसले आर्थिक वृद्धि र राजस्व संकलनमा मद्दत नै गर्छ। तसर्थ, घट्दो सञ्चितिले अल्पकालमा सरकारको लक्ष्यलाई सकारात्मक सहयोग गरिराखेकाले केन्द्रीय बैंकको सञ्चिति संरक्षण गर्ने नीतिप्रति सरकार असहमत हुन सक्छ। असहज परिस्थितिको प्रतिरक्षाका लागि नै सञ्चिति आवश्यक पर्ने भएकाले कोरोनाबाट प्रभावित नेपालको अर्थतन्त्र उकास्न सञ्चिति घट्नुलाई सामान्य अवस्थामा हेरिनुपर्छ। घट्दो सञ्चिति पुँजी निर्माणमा प्रयोग हुँदा उत्पादन क्षमता वृद्धि हुँदै जाने र दीर्घकालमा आयात घट्न गई सञ्चिति स्वतः बढ्न जान्छ। नेपालको आयतको ३५ प्रतिशत उपभोग्य वस्तु, ५४ प्रतिशत मध्यवर्ती वस्तु र ११ प्रतिशत पुँजीगत वस्तु हुने गरेको छ। गाडी, पार्टपुर्जा र इन्धनले मात्र आयातको एक तिहाइ ओगटेको छ। मध्यवर्ती वस्तु भनिए पनि सामान्य प्रशोधन मात्र गरी उपभोग गर्न मिल्ने वस्तुको बाहुल्य छ। नेपालको अर्थतन्त्रको संरचनात्मक स्वरूप नै उत्पादनमुखी भन्दा आयातमुखी बन्दै गइरहेको छ। अहिलेको घट्दो सञ्चितिले दीर्घकालमा समस्या नै निम्त्याउने अवस्था छ। त्यसैले मौद्रिक तथा वित्तीय उपायहरूको प्रयोगमार्फत समग्र माग संकुचन गर्नु पहिलो आवश्यकता हो। नीतिको प्रभाव देखिन समय लाग्ने हुनाले भविष्यको सही आकलनसहित केन्द्रीय बैंक र सरकारले आफ्ना उचित उपकरणलाई बेलैमा प्रयोगमा ल्याउन जरुरी भइसकेको छ। केन्द्रीय बैंकले परिमाणात्मक बन्देजअन्तर्गतका केही उपकरण प्रयोगमा ल्याएको छ। राज्य दबाबमा परी समयमै उचित नीति नलिएमा मुलुक शोधनान्तर संकटोन्मुख हुँदै जानेछ। शोधनान्तर संकट व्यहोरिरहेको भेनेजुएला, जिम्बाबे, अर्जेन्टिनाजस्ता मुलुकमा ब्याजदर ४० प्रतिशतभन्दा बढी छ। टर्कीजस्ता सम्पन्न मुलुकले शोधनान्तर संकट सामना गर्न निरन्तर ब्याज बढाउँदै १४ प्रतिशत पुर्याइसकेको छ। समस्या थप जटिल हुनुअगावै बैंकदरलाई केही माथि लगेर माग संकुचनको संकेत दिनुपर्छ। अहिले मुद्रास्फीति पनि लक्षित सीमाभन्दा बढी र कर्जा विस्तार अत्यधिक माथि रहेको अवस्थाले पनि बैंकदर माथि लैजानुपर्ने देखिन्छ। बैंक वित्तीय संस्थाहरूबाट प्रवाहित कर्जामध्ये ६० प्रतिशतभन्दा बढी प्रत्यक्ष तथा अप्रत्यक्ष रूपमा उपभोगका लागि जाने गरेको छ। घरजग्गाबाहेकका पुँजी निर्माणमा जाने कर्जामा कम ब्याज, उपभोग्य कर्जाहरूमा बढी ब्याज, आयातकर्ताहरूलाई बढी ब्याज, उत्पादन उद्योगमा न्यूनतम कर्जा प्रवाह बढाउनेलगायतका सकारात्मक विभेदकारी नीति छ। जसको प्रभावकारिता नेपालजस्तो मूल्य प्रतिस्पर्धा कम हुने मुलुकमा अझै पनि प्रभावकारी देखिन्छ। सम्पत्तिको मूल्य अत्यधिक वृद्धि हुँदा अर्थतन्त्रले धान्न सक्नेभन्दा बढी माग सिर्जना भइरहेको छ। २००८ सालपछिको आर्थिक मन्दीपछि अधिकांश मुलुकको केन्द्रीय बैंकले सम्पत्तिको मूल्यमा स्थिरतालाई पनि लक्ष्यको रूपमा राख्ने गरेको पाइन्छ। नेपालका केन्द्रीय बैंकमा अझै यो अभ्यास सुरु भएको छैन। ब्याजदर वृद्धि गर्दा एकातिर समग्र माग प्रत्यक्षरूपमा घट्छ। सम्पत्तिको मूल्य पनि घट्न गई अप्रत्यक्ष रूपमा माग घटिरहेको हुन्छ। भारतीय रुपैयाँसँगको विनिमयदर तीसौ वर्षदेखि १६० नै छ। स्थिर विनिमयदर प्रणालीमा दुवै देशको आर्थिक अवस्था समान दरले बढ्दा मात्र विनिमय दरलाई यथावत् राखिन्छ। भारतको समग्र मुद्रास्फीति नेपालको भन्दा कम रहँदै आएको छ भने उत्पादकत्व धेरै माथि रहने गरेको छ। नेपाल र भारतबीच आर्थिक सम्बन्ध अत्यधिक ठूलो रहेको हुँदा यस दरलाई सामान्य अवस्थामा परिवर्तन गर्न उचित हुन्न। विविध कारणले अहिले विनिमयदर परिवर्तन नीतिनिर्माताको रोजाइमा निश्चय नै पर्दैन। पुँजी आयातमा करका दर न्यून भए पनि मध्यवर्ती वस्तु र अन्तिम उपभोग्य वस्तुबीच करका दर उस्तै छन्। हाम्रा भन्सारदर विश्व व्यापार संगठनको आवश्यकताभन्दा धेरै तल छ। हाम्रा भन्सार दरले स्वदेशी उत्पादनलाई संरक्षण गर्न सकेको छैन। कृषिजन्य वस्तुमा अझै शून्य दरहरू छन्। अन्य देशको तुलनामा नेपाली उद्योगहरूको उत्पादकत्व कमजोर छ। त्यसैले भन्सार दरमार्फत मात्र नेपाली उद्योगहरूको संरक्षण गर्न सकिन्छ। मध्यवर्ती वस्तु र त्यसबाट तयार हुने वस्तुको खुद्रा मूल्य अनुपात निकाली त्यस्तो अनुपात थोरै हुनेलाई थोरै भन्सारदर र धेरै हुनेलाई धेरै भन्सारदर गर्न सक्दा स्वदेशी प्रशोधन उद्योगलाई प्रवद्र्धन गर्न सकिन्छ। अहिले भ्याटदर सबै वस्तुमा १३ प्रतिशत रहेकोमा आयात मात्र हुने वस्तुहरूमा केही बढाई स्वदेशमा उत्पादन गर्न सकिने वस्तुको भ्याटदर घटाउन सकिन्छ। भन्सार र आन्तरिक करका दरहरूलाई स्वदेशी उत्पादनसँग जोड्न सकिने प्रशस्त उपाय अवलम्बन गर्न सकिन्छ। अन्ततः ठूलो मात्राको सञ्चितिले मुलुकको आयात गर्ने क्षमता वृद्धि हुने, असहज परिस्थितिमा उपभोग तथा लगानीलाई निरन्तरता दिने र शोधनान्तर संकटबाट पूर्ण प्रतिरक्षा दिने हुन्छ। साथै यसले मुलुकको अर्थतन्त्रलाई अत्यधिक तताउँदै अस्थिरतातर्फ धकेल्ने काम गर्छ। आज मुलुक उपभोगमुखी र परनिर्भरतातर्फ अग्रसर हुँदै जानुमा सञ्चितिको उचित व्यवस्थापन नहुनु पनि एक प्रमुख कारण हो। नेपालको सञ्चिति स्तर पर्याप्तता सूचकको अन्तर्राष्ट्रिय मान्यताभन्दा माथि छ। यही बेला उचित नीति लिँदै मुलुकलाई उत्पादनमुखी बनाउने र शोधनान्तर संकटबाट जोगाउने मुख्य दायित्व सरकार र केन्द्रीय बैंकको हो।  लेखक नेपाल राष्ट्र बैंकका उपनिर्देशक हुन्।"
डोटीमा एक युवती मृत फेला,डोटी : डोटीमा एक युवती मृत अवस्थामा फेला परेकी छन्। केआईसिंह गाउँपालिका ६ सलेना घर भएका खेम भाटको छोरी अन्दाजी १८२० वर्षीया हरिना भाट मृत अवस्थामा फेला परेको प्रहरीले जनाएको छ। घरबाट ८९ सय मिटर टाढा रउताने खोलामा मृत अवस्थामा युवतीको शव फेला परेको खबर वडा अध्यक्ष दिपबहादुर बलायरले खबर गरेको र खबर पाउनासाथ अस्थायी प्रहरी पोष्ट राजपुरबाट प्रहरी सहायक निरिक्षक मनिष जोशीको कमाण्डमा प्रहरी घटनास्थल गएको बताइएको छ। घटनाको थप अनुसन्धानको लागी जिल्ला प्रहरी कार्यालयबाट प्रहरी निरीक्षक कान्तिराज जोशीको नेतृत्वमा टोली खटाइएको छ। अनुसन्धानपछि मात्रै घटनाका बारेमा बोल्न सकिने प्रहरीले बताएको छ। युवतीको शव बाटोभन्दा करिब ५ मिटर तल घोप्टो अवस्थामा फेला परेको र लडेर मृत्यु हुन सक्ने कुनै अवस्था नदेखिएको भन्दै मृतकका आफन्तले भाटको हत्या भएको आशङ्का गरेका छन्। एक महिना अगाडि मात्रै डडेल्धुराको परशुराम नगरपालिकाका एक व्यक्तिसँग भागेर विवाह गरेकी मृत भाट माइती घर आएको ४ दिन भएको बताइएको थियो।
तालिवान र पश्चिमा अधिकारीहरुबीच पहिलो पटक वार्ता,ओस्लो : तालिवान सदस्य र पश्चिमा अधिकारीबीच नर्वेको राजधानी ओस्लोमा वार्ता सुरु भएको छ। तालिवानले अफगानिस्तान नियन्त्रणमा लिएपछि उनीहरुबीच आइतबारदेखि पहिलोपटक वार्ता सुरु भएको हो। करिब तीन दिनसम्म चल्ने वार्ताको पहिलो दिन तालिवान सदस्यले मानव अधिकारकर्मीहरुसँग भेटवार्ता गरेका छन्। सो भेटमा भएको छलफलबारे वास्तविकता सार्वजनिक नभएपनि अफगानिस्तानमा जारी मानविय संकट र मानव अधिकारबारे उनीहरुबीच छलफल भएको बताइएको छ। संयुक्त राष्ट्रसंघले करिब ९५ प्रतिशत अफगान नागरिकले पर्याप्त खाना नपाएको बताउँदै आएको छ। तालिवानलाई वार्तामार्फत पुरस्कृत गर्न नहुने आलोचना गर्दै सयौंले युरोपका विभिन्न स्थानमा प्रदर्शन गरिरहेका छन्। सोमबारको वार्तामा भने तालिवान र पश्चिमा अधिकारीहरुसँग छलफल हुने बताइएको छ। सोमबारको वार्तालाई महत्वका साथ हेरिएको बताइएको छ।
"सरकार निर्देशन दिन्छ, मेडिकल कलेजलाई मतलब छैन","काठमाडौं : काठमाडौं विश्वविद्यालय मातहत रहेका मेडिकल कलेजले विद्यार्थीबाट अबैध शुल्क असुल्दापनि सरकार मुकदर्शक बनेको छ। काठमाडौस्थित काठमाडौं मेडिकल कलेज र वीराटनगरस्थित नोवेल मेडिकल कलेजलाई सरकारले कारबाहीको दायरामा ल्याउन नसक्दा विद्यार्थीहरु दैनिक आन्दोलनमा छन्। ती मेडिकल कलेजले सरकारले तोकेको भन्दा ६ लाख रुपैयाँ अतिरिक्त शुल्क लिँदै आएका छन्। कलेज सञ्चालकले कानुनविपरीत अतिरिक्त शुल्क लिएको प्रस्ट हुँदाहुँदै काठमाडौं जिल्ला प्रशासन र मोरङ प्रहरीले छानविन गर्दै आएको बताएपनि पीडित विद्यार्थीले राहत पाउन सकेका छैनन्। चिकित्सा शिक्षा संघर्ष समिति संयोजक मनिष भट्टराई मेडिकल कलेजको ठगि व्यवहारका कारण विद्यार्थीहरु प्रताडित भएको बताउँछन्। उनले भने, 'सरकारले प्रभावकारी एक्सन लिन मान्दैन। निर्देशन मात्रै दिन्छ। तर, मेडिकल कलेजहरु सुने नसुने झै गर्छन्। हामी त निकै अफ्ठेरोमा पर्यौं। अहिलेपनि काठमाडौं मेडिकल कलेज र नोबेल मेडिकल कलेज अगाडि दैनिक जसो धर्ना र नाराबाजी भइरहेको छ। मेडिकल कलेजका सञ्चालक र सरकारबीच वार्ता भएपनि सरकारको निर्देशनलाई मेडिकल कलेजले अटेर गर्दै आएको छ। सरकारलाई मेडिकल कलेजको सम्वन्धन खारेजसम्मको अधिकार भएपनि शिक्षा विज्ञान तथा प्रविधि मन्त्रालयले मेडिकल कलेजको ठगीविरुद्ध प्रभाबकारी कदम नचालेको पीडित विद्यार्थीको गुनासो छ। केहि समयअघि राष्ट्रिय सतर्कता केन्द्रले काठमाडौं र नोबेलसहित १२ मेडिकल कलेजले करिब ३ अर्ब रुपैंया अतिरिक्त रकम उठाएको प्रतिवेदन सरकारलाई बुझाएको थियो। तर, त्यो प्रतिवेदन कागजमै थन्किएको छ। शिक्षा मन्त्री देवेन्द्र पौडेलले अतिरिक्त शुल्क लिने मेडिकल कलेजलाई कारबाहीको दायरमा ल्याइने बताए। उनले भने, अतिरिक्त शुल्क लिनु गैर कानुनी हो। कानुनको सबै मेडिकल कलेजले पालना गर्नुपर्छ। तर, कानुन बमोजिम कारबाही हुन्छ।"
दाङमा कोरोनाविरुद्धको खोप लगाउन सिरिन्ज अभाव,"दाङ : दाङमा खोपका लागि आवश्यक पर्ने सिरिन्ज अभाव भएको छ। सरकारले कोरोना खोपका लागि आवश्यकता भन्दा कम सिरिन्ज जिल्लामा पठाउँदा खोप अभियान सञ्चालन भइरहेका समयमा सिरिन्ज अभाव भएको हो। सरकारले खोपभन्दा केही प्रतिशत बढी सिरिन्ज उपलव्ध गराउनुपर्ने भएपनि खोपको डोजभन्दा कम सिरिन्ज पठाउँदा जिल्लामा अहिले सिरिन्ज नभएको स्वास्थ्य कार्यालय दाङका प्रमुख अंगद बहादुर शाहीले जानकारी दिए। सरकारले जिल्लाका लागि हालसम्म झण्डै ४ चारलाख २० हजार कोरोना खोप उपलब्ध गराएको छ। '४ लाख २० हजार खोपका लागि करिब ४ लाख ५० हजार सिरिन्ज आवश्यक पर्ने हो' उनले भने, 'तर सरकारले झण्डै ४ लाख मात्र सिरिन्ज उपलव्ध गराउँदा त्यसको असर खोपमा परेको छ।' उपलब्ध सिरिन्जको १० प्रतिशत सिरिन्जमा वेस्टेज हुने भएको हुँदा मात्राभन्दा बढी सिरिन्ज आवश्यक गर्ने शाहीले बताए। प्वाल परेको, गुणस्तर कम, भाँचिएको, अपलोड बढीकम लगायतका समस्याहरु देखिने भएकाले सत प्रतिशत सिरिन्जहरु प्रयोग नहुने हुँदा सिरिन्ज बढी आउनु पर्ने उनले बताए। उनका अनुसार अहिले दाङ जिल्लामा अहिले ७५ हजार सिरिन्ज अभाव छ। यो अभावले पहिलो, दोस्रो र अतिरिक्त खोपका कार्यक्रमहरु एकसातासम्म प्रभावित भएका छन्। सिरिन्ज अभाव हुँदा जनप्रतिनिधि, सरकार कार्यालयका कर्मचारी, बैंक तथा वित्तिय संस्थाका कर्मचारीहरुलाई केहि समयपछि अतिरिक्त खोप लगाइने उनले जानकारी दिए। यसअघि पनि जिल्लामा सिरिन्ज अभाव भएको थियो। उक्त समयमा काठमाडौं लगायतका अन्य जिल्लाबाट सिरिन्ज ल्याएर खोप लगाइएको उनले बताए। पहिले पनि सिरिन्ज नहुँदा काठमाडौं र अन्य जिल्लाहरुबाट ल्याएर परिपूर्ति गरेका हौँ, उनले भने, अहिले सबैठाउको एउटै समस्या छ, जिल्लामा सिरिन्ज शुन्य भइसक्यो सरकारले नपठाएसम्म केही उपाय छैन। सिरिन्ज अभाव भएपछि महिला र बालबालिकाहरुका लागि लगाइने नियमित खोपमा प्रयोग गरिने सिरिन्जहरु समेत प्रयोग गरी खोप लगाउने काम गरिएको उनले बताए। तर नियमित लगाइने खोपका लागि पनि सिरिन्ज अभाव भएपछि समस्या उत्पन्न भएको उनले जानकारी गराए। खोपका लागि आवश्यक सिरिन्जहरु बाह्य मुलुकबाट खरिद गरी ल्याउनुपर्ने भएकाले ढुवानी र खरिद प्रक्रियामा ढिलो हुँदा समयमै सिरिन्ज व्यवस्थापन गर्न समस्या भएको लुम्बिनी प्रदेशको स्वास्थ्य आपूर्ति व्यवस्थापन केन्द्रले जनाएको छ।"
कर्मचारीमा कोरोना पुष्टि भएपछि स्याङ्जा प्रशासनका सेवा स्थगित,"स्याङ्जा : जिल्ला प्रशासन कार्यालय स्याङ्जाले सोमबारदेखि नियमित दैनिक सेवा प्रवाह स्थगित गरेको छ। कार्यालयमा कार्यरत केही कर्मचारीमा कोरोना संक्रमण पुष्टि भएको र अन्य केहीमा पनि संक्रमणसंग मिल्दाजुल्दा लक्ष्यण देखिएकाले दैनिक कार्यलाई स्थगित गरिएको प्रमुख जिल्ला अधिकारी राजुप्रसाद पौडेलले जानकारी दिए। कार्यालयबाट सेवा प्रवाह केही दिनका लागि स्थागित गरेको जनाईएको छ। सहायक प्रमुख जिल्ला अधिकारी हरिप्रसाद शर्माद्धारा आइतबार जारी विज्ञप्तिमा, कोभिड संक्रमण बढिरहेका बेला प्रशासनका विभिन्न फाँटका कर्मचारीहरुमा कोभिड संक्रमण पुष्टी भएको र केहिको रिर्पोट आउन बाँकी रहेकाले सोमबारदेखि अर्को सूचना नआएसम्मका लागी प्रशासनको सेवा बन्द गरिएको उल्लेख छ। अर्को सूचना जारी नभएसम्मका लागि सबै सेवा प्रवाह स्थगित गरिएको छ । कार्यालयका अत्यावश्यक सेवा र शान्ति सुरक्षा बाहेक सबै स्थगित गरिएका छन्। नियमित हुने कार्यहरु नागरिकता, राहदानी, राष्ट्रिय परिचयपत्र, संघसंस्था दर्ता, नविकरण, हातहतियार नविकरण लगायतका सेवाहरु हाललाई स्थगित गरिएको स्याङ्जा प्रशासनले जनाएको छ। गण्डकी प्रदेशमा बढी संक्रमति हुनेमा स्याङ्जा तेस्रो जिल्लामा पर्छ। आइतबार पनि यहाँ ७० जनामा कोरोना संक्रमण पुष्टि भएको प्रादेशिक कार्यालय पोखराले जनाएको छ। प्रदेश स्वास्थय निर्देशनालयका अनुसार अहिलेसम्म जिल्लामा ६ सय ४१ जना सक्रिय संक्रमित छन्।"
"प्रधानमन्त्री देउवाले बोलाए मन्त्रिपरिषद् बैठक, यी विषयमा छलफल हुने",काठमाडौं: प्रधानमन्त्री शेरबहादुर देउवाले मन्त्रिपरिषद् बैठक बोलाएका छन्। प्रधानमन्त्री सचिवालयका अनुसार बैठक आज ३ बजेका लागि बोलाइएको हो। प्रधानमन्त्री निवास बालुवाटारमा बस्ने बैठकमा निर्वाचनललगायतका विषयमा छलफल हुने बताइएको छ। सरकारमाथि स्थानीय तहको निर्वाचन समयमै गराउनुपर्ने दबाब छ। विभिन्न चरणमा भएको स्थानीय तहको निर्वाचन कुन मितिमा गर्ने भन्ने विषयमा कानुनविद्हरु पनि एकमत छैनन्। आइतबार सत्तारुढ दलका नेताहरुले कानुनविद्हरुसँग यस विषयमा छलफलसमेत गरेका थिए। सञ्चारमन्त्री एवं प्रवक्ता ज्ञानेन्द्रबहादुर कार्कीले स्थानीय तह निर्वाचन ऐन संविधानसँग बाझिएको भन्दै कानुनविद्हरुले संशोधन गर्न सुझाव दिएको बताएका थिए। त्यस्तै माघ १२ गते हुने राष्ट्रिय सभा निर्वाचनको विषयमा पनि कुरा हुने बताइएको छ। बालुवाटार स्रोतका अनुसार विवादीत बनेकी भौतिक तथा पूर्वाधारमन्त्री रेणु यादवको विषयमा पनि छलफल हुनेछ। जनमत पार्टीका अध्यक्ष सीके राउतको हत्या गर्ने अभिव्यक्तिका कारण विवादीत बनेकी मन्त्री यादवलाई सत्तारुढ दलबाटै राजीनामा दिन दबाब आएको बताइएको छ।
चारकोसे जंगलमा रुखको जराभित्र भेटियो शव,"विराटनगर : मोरङको केराबारीमा १२ दिनदेखि हराइरहेका एक जना युवकको शव चारकोसे जंगलमा भेटिएको छ। केराबारी गाउँपालिका८ का २६ वर्षीय बाबुराम भट्टराईको शव सडेर दुर्गन्धित भएको अवस्थामा ढलेको रुखको जराभित्र फेला परेको हो। प्रहरीका अनुसार खोर्सानेकेराबारी सडक खण्डको आमजुंगी विश्वकर्मा मन्दिरदेखि झन्डै २ किलोमिटर पूर्व र देवीझोडा जाने भित्री सडकदेखि उत्तरतर्फको चारकोसे जंगलमा ढलेको रुखको जराभित्र शव भेटिएपछि भट्टराईको हत्या भएको आशंका गरिएको छ। आफन्त र परिवारका सदस्यले हत्या गरेर शव रुखको जराभित्र लुकाएर राखिएको हुनसक्ने बताउँदै घटनाको सत्यतथ्य पत्ता लगाएर दोषीमाथि कारबाही हुनुपर्ने माग राखेका छन्। भट्टराई गत पुस २७ गतेदेखि हराइरहेका थिए। परिवारबाट सम्पर्कविहीन बनेका उनको शव सडेर दुर्गन्धित भएको अवस्थामा भेटिएपछि घटनाको अनुसन्धानका लागि विशेष टोली परिचालन गरिएको मोरङ प्रहरी प्रमुख एसपी जनार्दन जीसीले बताए। उनका अनुसार शवलाई पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगेर विभिन्न कोणबाट घटनाको अनुसन्धान थालिएको छ। गाईवस्तु चराउन गएका केराबारी८ का रामबहादुर खत्री र मनोरथ कोइरालाले कुहिएर दुर्गन्ध फैलिएको अवस्थामा आइतबार दिउँसो शव देखेपछि प्रहरीलाई खबर गरेका थिए। अनुहार पनि नचिनिने गरी सडेको शवको आफन्त र परिवारका सदस्यमार्फत पहिचान भएको प्रहरीले जनाएको छ। स्थानीयका अनुसार भट्टराई केराबारीभोगटेनीरामपुर चल्ने सार्वजनिक बसमा सहचालकको काम गर्थे। घरबाट मच्छिन्द्र मेला हेर्न भनेर गएका उनी एकाएक सम्पर्कविहीन बनेपछि परिवारले इलाका प्रहरी कार्यालय बेलबारीमा उजुरी दिएको थियो। उजुरी दिए पनि प्रहरीले खोजतलासमा चासो नदिएको गुनासो आफन्तको छ। मच्छिन्द्र मेला पुस २३ गतेदेखि २९ गतेसम्म लागेको थियो। प्रहरीका अनुसार मेला भर्न गएका स्थानीयले भट्टराईलाई पुस २८ गतेसम्म मेलामै देखेको बताएका छन्। स्थानीयले मेलामा केही युवाहरुसँग भट्टराईको विवादसमेत भएको प्रहरीलाई बताएका छन्। त्यस क्रममा उनको हत्या गरेर शव चारकोसे जंगलको रुखको जराभित्र लुकाइएको हुनसक्ने प्रहरीको आशंका छ। शव सडेर केही पनि नचिनिने अवस्थामा भेटिएका कारण हत्या हो कि हैन भनेर यकिन गर्न गाह्रो भइरहेको छ, प्रहरी स्रोतले भन्यो, पोस्टमार्टम रिपोर्ट प्राप्त भएपछि र अनुसन्धानपछि घटनाका बारेमा थप कुरा पत्ता लाग्ने छ। लामो समयदेखि बेपत्ता भएका युवकको खोजीमा प्रहरीले चासो नदिएको र पटकपटक गुनासो गर्दा पनि सुनुवाइ नगरेको भन्दै स्थानीयले शव उठाउन केहीबेर अवरोधसमेत गरेका थिए। प्रहरीले घटनाका बारेमा अनुसन्धान अघि बढाएर चाँडै सत्यतथ्य पत्ता लगाउने प्रतिवद्धता जनाएपछि स्थानीय शव उठाएर पोस्टमार्टमका लागि लैजान दिन राजी भएका हुन्। स्थानीय जनप्रतिनिधिको रहोबरमा प्रहरीले घटनास्थलबाट शव उठाएर पोस्टमार्टमका लागि धरान लगेको हो।"
राष्ट्रिय महिला लिग स्थगित,"काठमाडौं : राष्ट्रिय महिला लिग फुटबल प्रतियोगिता स्थगित भएको छ। अखिल नेपाल फुटबल संघ (एन्फा) ले आइतबार एक सूचना निकाल्दै महिला लिग स्थगित गरिएको जानकारी दिएको हो। एन्फाले महिला लिग यही माघ १५ गतेबाट सुरु गर्ने पूर्व तयारी गरेको थियो। तर, कोभिड१९ को महामारीका कारण अर्को सूचना जारी नभएसम्मका लागि लिग स्थगित गरिएको एन्फाले जनाएको छ। राष्ट्रिय महिला लिगमा आठ टोलीले सहभागिता जनाउन लागेका थिए। लिगमा विभागीय टोली एपीएफ क्लब, त्रिभुवन आर्मी क्लब, नेपाल पुलिस क्लब, विराटनगर महानगरपालिका, वालिङ नगरपालिका, चन्द्रपुर नगरपालिका, धनगढी उपमहानगरपालिका र ललितपुर महानगरपालिकाले प्रतिस्पर्धा गर्ने छन्।"
नेपाल आयल निगमले आइओसीलाई पठायो १३ अर्ब,काठमाडौं : सञ्चित बचत शून्यमा झरेपछि अप्ठ्यारोमा पुगेको नेपाल आयल निगमले सरकारसँग पैसा मागेर इन्डियन आयल कर्पोरेसन (आइओसी) लाई रु १३ अर्ब बढी भुक्तानी गरेको छ। निगमले मूल्य स्थिरीकरण कोषबाट रु एक अर्ब ८० करोड लिएर जनवरी महिनाको दोस्रो किस्तावापतको रकम आइओसीलाई भुक्तानी गरेको प्रवक्ता विनितमणि उपाध्यायले जानकारी दिए। निगमले आज आइओसीलाई रु १३ अर्ब २० करोड पठाएको छ। सञ्चित बचत शून्यमा पुगेसँगै आइओसीलाई तिर्नुपर्नेमध्ये रु एक अर्ब ८० करोड अपुग भएपछि निगमले उक्त रकम उपलब्ध गराइदिन सरकारसँग आग्रह गरेको थियो। मूल्य स्थिरीकरण कोष सञ्चालक समितिको शुक्रबारको बैठकले आइओसीलाई तिर्न अपुग रु एक अर्ब ८० करोड निगमलाई उपलब्ध गराउने निर्णय गरेको थियो। कोष सञ्चालक समितिको अध्यक्ष वाणिज्य तथा आपूर्ति सचिव रहने व्यवस्था छ। सरकारले पेट्रोलियम पदार्थको मूल्यमा स्थिरिता कायम गर्न विसं २०७१ मा पेट्रोलियम पदार्थ तथा ग्यासको मूल्य स्थिरीकरण कोष (सञ्चालन) नियमावली जारी गरेको थियो। अन्तर्राष्ट्रिय बजारमा पेट्रोलियम पदार्थको मूल्य लगातार उकालो लाग्दा निगमको घाटा पनि चुलिँदै गएको छ। पेट्रोलियम पदार्थको खरिद मूल्य बढ्दै जाँदा मूल्य समायोजन नगर्ने हो भने निगम थप घाटामा जाने जानकारको भनाइ छ। सरकारसँग पैसा मागेर जनवरी महिनाको दोस्रो किस्ता बुझाएका निगमका अधिकारी आइओसीलाई अर्को महिनाको किस्ता कसरी बुझाउने भन्ने चिन्तामा छन्। निगमले दोस्रो किस्ताबापत आइओसीलाई २३ तारिखमा रकम बुझाउनुपर्ने भएपनि आइतबार आइओसी बन्द भएका कारण एक दिन पछि भुक्तान गरेको हो। निगमले प्रत्येक अंग्रेजी महिनाको ८ र २३ तारिखमा आइओसीलाई पेट्रोलियम पदार्थ खरिद गरेबापतको रकम भुक्तानी गर्दै आएको छ।
नगरपालिका कार्यालय अगाडिकै पुल अतिक्रमण,"बेनी : म्याग्दीको बेनी नगरपालिका२ हाँडेभिरमा सडक र मोटरेबल पुल अतिक्रमणगरी टहरा बनाएर सटर भाडामा लगाइएको छ। बेनी नगरपालिकाको कार्यालय अगाडिनै रहेको पुलसँग जोडिएका टहराका कारण सवारी साधन र पैदलयात्रुलाई आवत जावतमा असहज भएको छ। दुर्घटनाको जोखिम बढेको छ। सडक र पुलको क्षेत्राधिकार अतिक्रमण गरेर निर्माण भएको टहरा हटाउन नगरपालिकाले दिएको निर्देशन पालना भएको छैन्। टहरा बनाएर भाडामा लगाउने ब्यवसायी कुलप्रसाद घर्ति र नगरपालिकाबीच भएको सम्झौताको अवधी एक वर्षअघिनै सकिएको थियो। बागलुङबेनी सडक अन्तरगत बेनी नगरपालिका२ हाँडेभिर र ७ को सिमाना भएर बग्ने म्याग्दी नदीमाथि रहेको मोटरेबल पुलसँगैको जग्गा घर्तिले विस २०७२ माघ १ गते वार्षीक दश प्रतिशतका दरले बढ्नेगरी पाँच हजार रुपैयाँ तिर्ने गरी ५ वर्षका लागि भाडामा लिएका थिए। पुलमुनी कृषि औजार कारखाना चलाएका घर्तिले पुलसँग जोडेर बनाएको टहरामा सटर हालेर होटल, रेष्टुरेन्ट र किराना पसल सञ्चालकलाई भाडामा लगाएका छन्। सम्झौता विपरित पुलसँग जोडि संरचना निर्माण गरेको र निर्धारितभन्दा बढी जग्गा प्रयोग गरेको भन्दै नगरपालिकाले विस २०७७ माघ देखि सम्झौता रद्द गर्ने निर्णय गर्दै ३० दिनभित्र खाली गराउन निर्देशन दिएको थियो। बेनपा२ का वडाअध्यक्ष हिराबहादुर थापाले कार्यपालिकाको बैठकले गरेको निर्णय अटेर गरेर घर्तिले आफूखुसी सार्वजनिक जग्गामा संरचना बनाएर अतिक्रमण गरेका बताए। हामीले संरचना हटाउन भनेर ताकेता गरेका छौ, उनले भने अटेर गरेर खाली गर्नुभएको छैन्। सम्झौता नबिकरण नभएपनि घर्तिले नगरपालिकाको राजस्व खातामा एक वर्षको अग्रिम भाडा वापतको सात हजार ३२० रुपैयाँ जम्मा गरेका थिए। नगरपालिकाले विस २०७४ मा बेनीबाग्लुङ सडकको क्षेत्राधिकार ३० मिटर र सेटब्याक ६ मिटर कायम गरेको थियो। सडकको क्षेत्राधिकार भित्र पर्ने जग्गामा नगरपालिकाले भौतिक संरचना बनाउन अनुमति दिदैन्। ब्यवसायी घर्तिले भने आफूले अतिक्रमण नभएर राज्यलाई कर तिरेर पुलको संरक्षण गरेको दाबी गरे। खेर गएको ठाउँमा उद्योग चलाएर पचास जनालाई रोजगारी दिएको छु, उनले भने लोपोन्मुख आरन उद्योग चलाएर रोजगारी दिएको र सस्तोमा कृषि औजार उत्पादन तथा मर्मत गरेकोमा प्रोत्साहन गर्नुको साटो हटाउन खोजेर दुःख दिने काम भएको छ।"
"राष्ट्रिय सभा निर्वाचन : मौन अवधि लागू, सामाजिक सञ्जालबाट पनि मत माग्न नपाइने","काठमाडौं : राष्ट्रियसभा सदस्यको यही माघ १२ गते हुने निर्वाचन प्रयोजनका लागि आजबाट मौन अवधि सुरु भएको छ। निर्वाचन मौन अवधिमा निर्वाचन प्रचारप्रसार गर्न र मत माग्न नहुने निर्वाचन आयोगका प्रवक्ता शालिग्राम शर्मा पौडेलले जानकारी दिए। आयोगद्वारा आइतबार जारी विज्ञप्तिमा भनिएको छ, मौन अवधि सुरु हुनुभन्दा अगाडि मतदान केन्द्रको ३०० मिटर वरिपरि राखिएका आआफ्ना निर्वाचन चिह्न तथा प्रचारप्रसारका सामग्री हटाएको हुनुपर्छ, एसएमएस, फेसबुक, भाइबरजस्ता विद्युतीय माध्यमद्वारा प्रयोग गरिने सामाजिक सञ्जालमार्फत समेत मत माग्न र निर्वाचन प्रचारप्रसार गर्न पाइनेछैन। आयोगले मौन अवधिमा उम्मेदवार वा राजनीतिक दलको प्रचारप्रसार हुने गरी कुनै समाचार वा सूचना प्रकाशन वा प्रसारण गर्न नहुने भएको हुँदा आचरणहरु पालना गर्नगराउन सबैसँग अनुरोध गरेको छ। यसैबीच उक्त निर्वाचनका लागि निर्वाचक मण्डलको अन्तिम मतदाता नामावलीमा नाम समावेश भएका मतदाताले प्रदेशसभा सदस्य, गाउँपालिकाको अध्यक्ष वा उपाध्यक्ष तथा नगरपालिकाको प्रमुख वा उपप्रमुखमा निर्वाचित भएको प्रमाणपत्रका आधारमा मतदान गर्न सकिने छ। आयोगका अनुसार स्थानीय तह निर्वाचन, २०७४, प्रतिनिधिसभा तथा प्रदेशसभा सदस्य निर्वाचन, २०७४ र उपनिर्वाचन, २०७६ मा आयोगबाट जारी भएको मतदाता परिचयपत्रका आधारमा पनि मतदान गर्न सकिने छ। नेपाली नागरिकताको प्रमाणपत्र वा राष्ट्रिय परिचयपत्रका आधारमा निर्वाचक मण्डलको अन्तिम मतदाता नामावली विवरणसँग भिडाई यकिन गरी मतदान गर्न पाउने व्यवस्था मिलाउन आयोगले सम्बन्धित निर्वाचन अधिकृतलाई निर्देशन दिएको छ। राष्ट्रियसभा निर्वाचनका लागि मंगलबार १९ पदमा ९ दलका ४३ जनाले उम्मेदवारी दिएका छन्। माघ १२ मा हुने निर्वाचनबाट महिला सात, दलित तीन, अपांगता भएका व्यक्ति वा अल्पसंख्यक दुई र अन्य समूह सात जना निर्वाचित हुनेछन् । प्रतिपक्षी एमालेले १९ वटै सिटमा उम्मेदवारी दिएको छ। प्रमुख पतिपक्ष दल एमालेविरुद्ध सत्तारुढ गठबन्धनमा आबद्ध दलले साझा उम्मेदवार उठाएका छन्। कांग्रेसले ६, माओवादी केन्द्र र एकीकृत समाजवादीले ५५ सिट पाएका छन्। जसपाले २ र राजमोले एक सिटमा उम्मेदवारी दिएका छन्। नेपाल मजदुर किसान पार्टीले दुई र लोकतान्त्रिक समाजवादी पार्टीले एक उम्मेदवार उठाएका छन्। राष्ट्रियसभा निर्वाचन : उम्मेदवारको अन्तिम नामावली प्रकाशन, कसलाई कुन चुनाव चिन्ह? राष्ट्रिय सभा निर्वाचन : सोमबारबाट आचारसंहिता लागू"
टर्कीकी पत्रकारले राष्ट्रपतिलाई साँढेसँग तुलना गरेपछि जेल सजाय,"अकारा : टर्कीको एक अदालतले शनिबार देशकी चर्चित पत्रकार सदफ काबासलाई देशका राष्ट्रपतिको अपमान गरेको मुद्दामा जेल सजाय सुनाएको छ। सदफलाई हाल जुन कानून अन्तर्गत जेल हालिएको छ त्यसमा टेकेर टर्कीमा दशौं हजार व्यक्तिमाथि मुद्दा चलिसकेको छ। समाचार एजेन्सी रोयटर्सका अनुसार प्रहरीले काबासलाई स्थानीय समय अनुसार दिउँसो २ बजे हिरासतमा लिए र इस्तानबुलको मुख्य प्रहरी चौकीमा लगे। त्यहाँबाट, सदफलाई सहरको मुख्य अदालतमा लगिएको थियो। अदालतले उनको पहिलेको गिरफ्तारीलाई उचित ठहर गर्दै जेल सजाय सुनाएको थियो। सदफमाथि एक व्यङ्ग्यात्मक उखान भनेर एर्दोगानको आलोचना गरेको आरोप छ। राष्ट्रपति एर्दोगानलाई साढेसँग तुलना काबासले एक सरकारविरोधी टेलिभिजन च्यानल टेली १ मा बोल्ने क्रममा भनेकी थिइन, 'एउटा प्रख्यात भनाइ छ नि श्रीपेच जसलाई लगाइदिए पनि उसमा बुद्धी पलाउँछ भन्ने हाम्रो देशमा सही देखिएन', काबासले अगाडि थप भनिन्, 'दरबार पस्दैमा साढे राजा बन्दैन, बरु दरबार गोठमा बदलिन्छ।' सदफले यो कुरापछि आफ्नो ट्विटरमा एकाउन्टमा पुन दोहोर्याइन् । सदफमाथि लागेको आरोपमा उनलाई एकदेखि चार वर्षसम्म कैद हुनसक्छ। एर्दोगानका मुख्य प्रवक्ता फहरेटिन अल्टुनले सदफको भनाइलाई गैरजिम्मेवार भनेका छन् । 'एक तथाकथित पत्रकारले एउटा यस्तो टेलिभिजन च्यानलमा हाम्रा राष्ट्रपतिको अपमान गरिरहेकी छन् जसको घृणा फैलाउने बाहेक अरू कुनै उद्देश्य छैन', एर्दोगानका प्रवक्ताले ट्विट गर्दै लेखेका छन्। अदालतमा दिएको आफ्नो बयानमा सदफले राष्ट्रपतिको अपमान गर्ने कुनै नियत नभएको बताएकी छन् । टेली १ च्यानलका सम्पादक मर्दान यानार्डागले काबासको गिरफ्तारीको आलोचना गरेका छन्। 'एक भनाइलाई लिएर दिउँसो २ बजे भएको सदफको गिरफ्तार अस्वीकार्य छ। यो कदम पत्रकार, मिडिया र समाजलाई डराउने प्रयास हो', उनले भने। हजारौंमाथि राष्ट्रपतिको अपमान गरेको आरोप अगस्ट २०१४ मा प्रत्यक्ष निर्वाचित पहिलो राष्ट्रपति हुनुअघि एर्दोआनले ११ वर्ष टर्कीको प्रधानमन्त्री रहेका थिए। आफ्ना आलोचकमाथि कारबाही गरिरहेका एर्दोगानसँग अन्य देश पनि सतर्क रहन थालेका छन्। यही कारणले युरोपेली संघसँग टर्कीको सम्बन्ध बिग्रंदै गएको छ। एर्दोगान राष्ट्रपति भए यता टर्कीमा हजारौं मानिसहरूले उनको अपमान गरेको आरोपमा मुद्दा खेपिसकेका छन्। सन् २०२० मा मात्रै लगभग ३१ हजार यस्ता मुद्दामा अनुसन्धान सुरु गरिएको थियो । न्याय मन्त्रालयको तथ्यांकअनुसार ७७९० मुद्दा दर्ता नै गरिए भने ३३२५ जनालाई सजाय भएको छ । मानव अधिकार समूहहरूले एर्दोगान सरकारमाथि पत्रकार पक्राउ गरेर र सरकारको आलोचक मिडिया संस्था बन्द गरेर प्रेस स्वतन्त्रतामा अङ्कुश लगाउने गरेको आरोप लगाउँदै आएका छन्। २०१६ जुलाइको सैन्य विद्रोहबाट थोरैले बचेका एर्दोगानले त्यसपछि मिडियामाथि आफ्नो धरपकड तीव्र पारेको आरोप लाग्ने गरेको छ। रिपोर्टर्स विदाउट बोर्डर्सले सन् २०२१ मा तयार पारेको प्रेस स्वतन्त्रता सूचकांकमा १८० देशमध्ये टर्की १५३ औँ स्थानमा छ। बीबीसीबाट"
प्रतिवन्धित जडीबुटी कारोबारी अझै समातिएनन्,"नवलपरासी : प्रतिवन्धित बहुमूल्य जडीबुटीको कारोबार गर्ने व्यक्तिहरु अहिलेसम्म पक्राउ पर्न सकेका छैनन्। गत मंगलबार र बुधबार पश्चिम नवलपरासीबाट प्रहरीको सूचनाका आधारमा डिभिजनल वन कार्यालय परासीले ठूलो परिमाणमा जडीबुटी बरामद गरेको थियो। भारत निकासी गर्न तयारी अवस्थामा राखिएको १ सय १६ क्विन्टल सुनाखरी र झ्याउ नामको जडीबुटी सरावल गाउँपालिका७ को भूजहवाबाट वन कार्यालयको टोलीले बरामद गरेको थियो। फर्म सञ्चालक र घरधनीबारे जानकारी भएपनि वन कार्यालयले उनीहरुलाई पक्राउ गरेर कानुनी प्रकृया अघि बढाउन वास्ता नगरेको बताइएको छ। बरामद जडीबुटीको अनुसन्धान गरी कानुनी प्रकृया अघि बढाउन वन कार्यालयले सहायक वन अधिकृत गिरीराज पन्तलाई अनुसन्धान अधिकृत तोकेर प्रकृया अघि बढाएको छ। मंगलबार प्रतापपुर गाउँपालिका८ का शोभा दमाईले सञ्चालन गरेको साई ट्रेडर्स कवाड संकलन केन्द्रबाट ५१ क्विन्टल झ्याउ र २१ क्विन्टल सुनाखरी बरामद भएको थियो। त्यसको भोलिपल्ट सरावल७ का राधेश्याम बानियाँको घरबाट ४४ क्विनटल झ्याउ बरामद भएको अनुसन्धान अधिकृत पन्तले बताए। नेपाली व्यवसायीको संलग्नतामा उक्त जडीबुटी भारत महाराजगञ्ज ठूठीबारीका रामु पासीले ओसारपसार गर्ने गरेको अनुसन्धानमा खुलेको पन्तले बताए। नेपालमै विक्री वितरण ओसारपसार र संकलनमा प्रतिबन्ध लगाइएको जडीबुटीमा संलग्न व्यक्तिको खोजी गरी कारबाही प्रकृया अघि बढाउँछौपन्तले भने। जडीबुटी छिटो बिग्रने भएकाले लिलाम गर्ने वा नष्ट गर्ने बारे विभागबाट स्वीकृतका लागि पत्रचार गरिने उनले बताए। भारतीय सीमावर्ती क्षेत्रमा रहेका कवाड संकलन (पुराना फलाम, तामा, तार, सीसालगायतका सामान संकलन गर्ने स्थान ) केन्द्रमा बहुमूल्य जडीबुटी लुकाएर राख्ने गरेको पाइएको हो। त्यसरी लुकाएर राखिएका बहुमुल्य जडीबुटी भारततर्फ निकासी गर्ने गरिएको छ। यसअघि पनि सीमावर्ती नाकामा रहेका केही कवाड संकलन केन्द्रमा अवैध रुपमा जडीबुटी लुकाएर राख्ने र कवाडी सामानमा लुकाएर भारत पठाउने बारे भूजहवा र बसैया नाकाका प्रहरीलाई जानकारी भएपनि वास्ता नगरिएको स्थानीयको भनाई छ। अन्तराष्ट्रिय बजारमा महंगोमा बिक्री हुने भएकाले भारतततर्फ चोरी गर्ने उद्देश्यले उक्त जडीबुटी त्यहाँ लुकाएर राखिएको वन कर्मचारीहरुले बताएका छन्। भारत पुयाउँदा उक्त जडीबुटी करडौंमा बिक्री हुने अनुमान वन कर्मचारीले गरेका छन्। अवैधरुपमा फेला परेमा वन नियमावलीअनुसार सुनाखरीको प्रतिकेजी २ सय र झ्याउको २५ रुपैयाँ राजश्व लिएर प्रकृया अगाडि बढाउने उल्लेख छ। दुवै जातीका जडीबुटी पहाडी र उच्च पहाडी क्षेत्रमा पाइने गरेको छ। यी जडीबुटी ठूलो रुखामा नभई बुट्यानमा हुने गरेको छ। पौष्टिक तत्व, आयुर्वेद्धिकलगायत ठूला रोगहरुको उपचारका लागि बनाइने औषधिहरुमा यसको प्रयोग हुने गरेको बताइएको छ।"
मंगलबारदेखि त्रिविमा अनलाइन कक्षा,"काठमाडौं : त्रिभुवन विश्वविद्यालयले भोलि मंगलबारदेखि अनलाइन कक्षा सञ्चालन गर्ने भएको छ। कोरोना संक्रमण बढेकाले विश्वविद्यालय र सो मातहतका क्याम्पसमा अनलाइन कक्षा हुने भएको हो। यसका लागि सोमबार (आज) अनलाइन कक्षाको रुटिन बनाएर सम्बन्धित डिनको कार्यालयमा पठाउनुपर्नेछ। त्रिविको सूचना तथा जनसम्पर्क महाशाखाका प्रमुख योगेन्द्रप्रसाद दाहालका अनुसार अनलाइन कक्षा व्यवस्थित गर्न हरेक क्याम्पसका सहायक प्रमुखको संयोजकत्वमा बढीमा सात सदस्यीय अनलाइन कक्षा व्यवस्थापन समिति गठन गर्नुपर्ने छ। भौतिक उपस्थितमा गर्नुपर्ने प्रयोगात्मक परीक्षा, अभ्यास शिक्षण र इन्टर्नशिपलगायत क्रियाकलाप स्वास्थ्य सुरक्षाका मापदण्ड अपनाएर गर्न सकिने त्रिविले जनाएको छ। अनलाइन कक्षा व्यवस्थित भए नभएको अनुगमन गर्न डिनको संयोजकत्वमा अनलाइन कक्षा अनुगमन समिति पनि बन्ने त्रिविले जनाएको छ। अनलाइन पठनपाठन र परीक्षासम्बन्धी शिक्षकलाई तालिम दिने र त्यसको विवरण सबै क्याम्पस, विभाग, अध्ययन संस्थानहरूले डिन कार्यालयमा पेस गर्नुपर्नेछ। अनलाइनमा तोकेको कक्षा लिने शिक्षकको हाजिरी अनलाइनबाटै हुने भएको छ।"
"सोलुखुम्बुमा हिमपात : जनजीवन प्रभावित, दुई फिटको हिउँमा गस्ती गर्दै प्रहरी","सोलुखुम्बु : हिमाली जिल्ला सोलुखुम्बुको माथिल्लो क्षेत्रमा दोस्रो पटक परेको हिमपातका कारण जनजीवन प्रभावित बनेको छ। खुम्बुपासाङ ल्हामु गाउँपालिका ४ खुम्जुङको तापक्रम माइनस १३ डिग्रीसेलसियसमा झरेको छ। यहाँका स्थानीय वासीन्दा घरबाट खासै बाहिर निस्कन सकेका छैनन्। घरैमा दाउरा बाल्ने र शरीरलाई न्यानो बनाएर राख्ने काम गरेका छन् भने अन्य सरकारी कार्यालयका कर्मचारीले समेत सोही विधि अबलम्बन गर्ने गरेको सगरमाथा राष्ट्रिय निकुञ्जका संरक्षण अधिकृत भुमिराज उपाध्यायले बताए। पर्यटकीय सिजन सकिएसँगै यस क्षेत्रका अधिकांश स्थानीयवासीन्दा चिसो छल्नकै लागि राजधानी काठमाडौंलगायतको क्षेत्रमा जाने गर्छन्। यस वर्षपनि धेरैजसो स्थानीयवासी चिसो छल्न खुम्बु छाडेका छन् भने दैनिक सय हाराहारीमा उडान हुने तेञ्जिङ हिलारी बिमानस्थल लुक्लामा अहिले दैनिक २३ उडानमा सिमित बनेको छ। खुम्जुङ क्षेत्रका करिब ७० प्रतिशत मानिस चिसो छल्न काठमाडौं गएको स्थायनीवासी पेमायाङ्जी शेर्पाले बताए। घरमा ताल्चा लगाएर नै सबै परिवार काठमाडौं गएको उनको भनाई छ। केही स्थानीयवासी चिसो छल्न खुम्बु छाडेका छन् भने केही स्थानीयवासी र कर्मचारीले घरैमा आगो तापेर दिन बिताउने गरेका छन्। तर शान्ति सुरक्षाको लागि खटिएको प्रहरी कर्मचारीले भने दैनिक गस्ती गर्ने गरेका छन्। सगरमाथा राष्ट्रिय निकुञ्ज समेत भएकाले चोरी सिकारी लगायत अन्य घटना हुन नदिनको लागि प्रहरी सधै सक्रिय हुनुपर्ने भएकाले सोही अनुसार ड्डूटीमा खटिने गरेको जिल्ला प्रहरी कार्यालय सोलुखुम्बुका प्रमुख प्रहरी नायव उपरीक्षक कवित कटवालले बताए। सुरक्षाका लागि स्थापना गरिएको प्रहरी चौकीमध्ये सबैभन्दा बढी उचाईमा खुम्जुङ प्रहरी चौकी पर्छ। जुन समुद्री सतहदेखि ३७७० मिटर उचाइमा पर्छ। यो समाचार तयार पार्दा यहाँको तापक्रम माइनस १३ डिग्रीसेलसियस रहेको छ। प्रहरी सुरक्षाको लागि दुई फिटको हिउँमा गस्ती गरिरहेको छ । पाइपमा पानी जमेका कारण २० मिनेट टाढा मुहानको पानी प्रयोग गर्नुपर्ने बाध्यता रहेको प्रहरी चौकी खुम्जुङका इन्चार्ज प्रहरी हवलदार जय ढकालले बताए। 'हिउँ अत्याधिक परेको बेलामा त झन समस्या हुन्छ।' इन्चार्ज ढकालले भने, 'समस्या हुन्छ भनेर बस्न मिल्दैन, यहाँ गाउँबस्ती पनि छ, धेरैले गाउँछाडेर चिसो छल्न बाहिर गएका छन्, हाम्रो काम सुरक्षा दिने हो, राज्यले दिएको यो जिम्मेवारी त पुरा गर्नुपर्यो नि हजुर।' खानाभन्दा सुरक्षा पहिलो प्रथमिकता राज्यको हरेक निकायलाई आवश्यक पर्ने प्रहरी संगठन, जसको हिमाल, पहाड, तराईका फाँट या अन्य कुनै विपत्तिका घटना होस् त्यहाँ प्रहरीको उपस्थिति महत्वपुर्ण हुन्छ। प्रहरी कर्मचारी देख्नेबित्तिकै गलत सोच भएकाहरु समेत हच्कने गर्छन्। कानुन कार्यान्वयनको सवालमा पक्राउ गर्नेदेखि अनुसन्धान गर्नेसम्म र नागरिकको जीउ ज्यानको सुरक्षा गर्ने, गाउँ समाजमा शान्ति, सुव्यवस्था कायम गर्ने सम्ममा प्रहरीको भुमिका महत्वपुर्ण हुन्छ। तर ती प्रहरीको दैनिकी कसरी बित्छ भन्ने चाहि लुकेर रहेको विषय हो। खुम्जुङ र ठमु प्रहरी चौकीका प्रहरी कर्मचारीको नाजिकको साप्ताहिक हाट नाम्चे हो। उक्त बजारसम्म पुग्नको लागि दुई घण्टासम्म हिड्नुपर्ने प्रहरी कर्मचारीको भनाई छ। अत्याधिक हिउँ परेका कारण दुई हप्तादेखि हाटसम्म पुग्न नसकिएकाले सोयाबिन र आलुको तरकारीमा खाना खानुपर्ने बाध्यता रहेको प्रहरी हवलदार जय ढकालको भनाई छ। खानामा नयाँनयाँ स्वाद लिन चाहेपनि नसकिने उहाँको भनाई छ। यस्तै कपडा धुनको लागि पानी तताउनुपर्ने बाध्यता रहेको उनले बताए। आफूलाई आवश्यक पर्ने लत्ताकपडाको साथै ओड्ने ओछ्याउने समेत लैजान समस्या हुनेगरेको उनीहरुको भनाई छ। उक्त समस्यालाई मध्यनजर राख्दै वडा कार्यालयले म्याटिस लगायतको आवश्यक कपडा व्यवस्थापन गरिदिएकाले सहज भएको ढकालको भनाई छ। प्रहरी कर्मचारीको समस्यालाई मध्यनजर राख्दै स्थानीय सरकार संगको समन्वयमा आवश्यक सहयोग जुटाइदिनेगरेको प्रहरी नायव उपरीक्षक कवित कटवालले बताए। वातावरण राम्रो भएमा मात्रै प्रहरी कर्मचारीले उत्कृष्ट काम गर्न सक्ने भएकाले जिल्लाको हरेक प्रहरी चौकी र जिल्ला प्रहरी कार्यालयमा समेत सोहीअनुसार व्यवस्थापनको काम गरिएको जनाइएको छ।"
"मन्त्री यादवले भनिन्, मेरो अभिव्यक्ति पूर्वाग्रहपूर्ण ढंगले अपव्याख्या भयो","काठमाडौं : भौतिक पूर्वाधार तथा यातायात मन्त्री रेणुकुमारी यादवले आफ्नो अभिव्यक्ति कसैप्रति कसैप्रति हिंसा र उत्तेजित पार्न नभएको बताएकी छन्। जनमत समाजवादी पार्टीका अध्यक्ष सीके राउतको हत्या गर्ने अभिव्यक्ति दिएपछि विवादमा तानिएकी यादवले सोमबार एक विज्ञप्ति जारी गर्दै व्यक्तिगत रुपमा कसैप्रति लक्षित नभएको भन्दै भ्रममा नपर्न आग्रह गरेकी हुन्। उनले यसलाई सामान्य रुपमा लिन अनुरोध गरेकी छन्। विज्ञप्तिमा भनिएको छ, मेरो मन्तव्यलाई लिएर केही भम फैलिएको बुझिन आएकोले सोप्रति गहिरो दुख व्यक्त गर्दै आफ्नो भनाई कसैप्रति हिंसाको प्रयोग नगर्ने र कसैलाई उत्तेजित पार्न नभएको व्यहोरा समेत जानकारीका लागि अनुरोध गर्दछु। मेरो वक्तव्य व्यक्तिगत रुपमा कसैप्रति लक्षित नभएपनि त्यस्तो भ्रम पर्न गएकोमा सो प्रति दुख व्यक्त गर्दछु । उनले रौतहटस्थित गौरमा श्रद्धाजली सभाको सभामा दिएको अभिव्यक्ति पूर्वाग्रहपूर्ण ढंगले अपव्याख्या भएको दाबी गरेकी छन्। उनले विज्ञप्तिमार्फत भनेकी छन्,सभामा मैले दिएको अभिव्यक्ति कसैप्रति लक्षित, कतै पूर्वाग्रह वा दासवपूर्ण मानसिकताबाट नभई आपसी मुठभेड नगर्न वा हुन नदिन, कुनै हिंसात्मक गतिविधि हुनबाट जोगाउन र शान्तिपूर्ण विधि र प्रक्रियाबाटै राजनीतिक गतिविधि गर्ने अभिव्यक्तिलाई पछिल्लो समय विभिन्न माध्यमहरुद्वारा कसैकसैले पूर्वाग्रहपूर्ण ढंगले आआफ्नो तरिकाले अपव्याख्या गरेकोप्रति मेरो गम्भीर ध्यानाकर्षण भएको छ। रौतहट जिल्ला सदरमुकाममा बुधबार मन्त्री यादवले सार्वजनिक कार्यक्रममै जनमत पार्टीका अध्यक्ष डा सीके राउतको ज्यान लिने धम्की दिएपछि उनको चर्को आलोचनासँगै राजीनामा माग गरिएको छ। डा सीके राउतलाई घेराबन्दी गरी हत्या गर्न कार्यकर्तालाई उक्साएकी थिइन्। निकै आक्रोशित शैलीमा प्रस्तुत उनले गौर हत्या फोरमकै नेतृत्वमा भएको स्वीकार गरेकी थिइन्। जनता समाजवादी पार्टी (जसपा)ले पनि विवादमा तानिएकी भौतिक पूर्वाधार तथा यातायातमन्त्री यादवको बचाउ गरेको छ। नेपाली कांग्रेसका महामन्त्री विश्वप्रकाश शर्माले भौतिक पूर्वाधार तथा यातायातमन्त्री यादवलाई पदमुक्त गर्नुपर्ने बताएका छन्। हिंसा भड्काउने अभिव्यक्ति दिएकाले पदिय मर्यादा विपरीत अभिव्यक्ति ठहर गर्दै प्रधानमन्त्री शेरबहादुर देउवाले उनलाई पदमुक्त गर्नुपर्ने वा यादवले राजीनामा दिनुपर्ने सुझाव दिएका थिए। यसले कानुनी राज्यको उपहास गरेको, हत्याहिंसालाई प्रश्रय दिएको, शान्ति प्रक्रियामा गइसकेको शक्तिलाई बिथोलेर समाजमा अशान्ति ल्याउने वातावरण निम्त्याएको भन्दै विभिन्न राजनीतिक दलका नेताहरूले पनि मन्त्री यादवको भनाइमा घोर आपत्ति जनाएका छन्। २०६३ साल चैत्र ७ गते रौतहटको गौरस्थित राइस मिलमा मधेसी जनअधिकार फोरम र तत्कालीन नेकपा माओवादी एउटै स्थानमा छुट्टाछुट्टै मार्च बनाएर सभा गर्न लाग्दा दुई पक्षमा झडप भएको थियो। उक्त झडपमा २७ माओवादी कार्यकर्ताको घटनास्थलमै र एकजनाको उपचारका क्रममा मृत्यु भएको थियो। सीके राउतको हत्या गर्ने अभिव्यक्तिपछि विवादमा तानिइन् मन्त्री रेणु यादव (भिडियोसहित) नरसंहारको धम्कीले मन्त्री यादव संकटमा प्रधानमन्त्रीलाई विश्वप्रकाशको सुझाव : मन्त्री यादवलाई पदमुक्त गर्नुस् मन्त्री यादवको बचाउ गर्दै जसपाले भन्यो सीके राउतका कार्यकर्तालाई नियन्त्रणमा लिइयोस् नरसंहारको धम्की दिएपनि राजीनामा नदिने मोडमा मन्त्री यादव"
आयात झन् उच्च,"काठमाडौं : नेपालमा परनिर्भरता बढ्दै गएको छ। उत्पादनमा ह्रास आउँदा विदेशी सामानको भर पर्नु परेको हो। भन्सार विभागका अनुसार चालू आर्थिक वर्षको ६ महिनामा ९ खर्ब ९९ अर्ब ३४ करोडको आयात भएको छ। स्वदेशी उत्पादनमा गिरावट आएको छ। त्यसैले विदेशी सामान आयात गर्नु परेको व्यवसायी बताउँछन्। विभागका अनुसार गत वर्षको सोही अवधिको तुलनामा ५११३ प्रतिशत बढी आयात भएको छ। सो अवधिमा ६ खर्ब ६१ अर्ब २४ करोड रुपैयाँँको आयात भएको थियो। स्वदेशमै उत्पादन हुने कृषि उपजको समेत आयात उच्च हुँदै गएको छ। यस अवधिमा १ अर्ब १८ अर्बको मात्रै निर्यात भएको छ। गत वर्ष ६ महिनामा ६० अर्ब ८० करोडको निर्यात भएको थियो। ७८ अर्ब ९ करोड रुपैयाँँबराबरको वनस्पति तेल तथा घिउजन्य वस्तु आयात भएको छ। सोही वस्तुको निर्यात भने ६८ अर्ब ६७ करोड रुपैयाँँ छ। गत वर्षको तुलनामा निर्यात ह्वात्तै बढे पनि त्यसबाट नेपाललाई खासै फाइदा पुग्न सकेको छैन। निर्यातमा तेलको हिस्सा बढी हुँदा निर्यात बढी देखिएको हो। पामको कच्चा पदार्थ ल्याएर भ्यालु एड गरेर भारततर्फ निर्यात भइरहेको छ। कच्चा पदार्थ बाहिरबाटै ल्याएर निर्यात गर्दा खासै फाइदा नहुने अर्थविद् नरबहादुर थापा बताउँछन्। निर्यात बढेको देखिए पनि त्यसबाट नेपाललाई लाभ पुग्दैन उनले भने। पुससम्म ११ खर्ब १८ अर्बको रुपैयाँँको वैदेशिक व्यापार भएको छ। विभागका अनुसार भारतबाट मात्रै ६ खर्ब ३ अर्ब ५४ करोडको आयात भएको छ। तर भारतमा ९६ अर्ब ५६ करोडको निर्यात भएको छ। भारतसँग नेपालको व्यापारघाटा ५ खर्ब ६ अर्ब ९८ करोड छ। चीनबाट १ खर्ब ४५ अर्ब ९ करोडको आयात हुँदा ४६ करोड ६२ लाखको वस्तुमात्रै निर्यात भएको छ। चीनसँग नेपालको व्यापारघाटा १ खर्ब ४५ अर्ब ४५ करोड छ। पुसमा मात्रै १ खर्ब ६१ अर्बको आयात भएको छ। सरकारले हालै निर्यातमा कडाइ गर्न खोजे पनि त्यसको प्रभाव देखिएको छैन। स्वदेशमा उत्पादन हुन नसक्दा व्यापारघाटा दिनप्रतिदिन बढ्दै छ। निजी क्षेत्रबाट समेत स्वदेशी उत्पादन अभियान सुरु गरिए पनि उत्पादन बढ्न सकेको छैन। चालू आवको ६ महिनामा वैदेशिक व्यापार घाटा ८ खर्ब ८० अर्ब ४९ करोड पुगेको छ। यो गत आवको यसै अवधिको तुलनामा ४६६४ प्रतिशत बढी हो। पुससम्म १ खर्ब ५३ अर्ब रुपैयाँँको पेट्रोलियम पदार्थ आयात भएको छ। पछिल्लो समय पेट्रोलको विकल्पसमेत खोज्न थालिएको छ। विद्युतीय गाडीको प्रयोगमा जोड दिने भनिए पनि सरकारले विद्युतीय गाडी विस्तारका लागि स्पष्ट दृष्टिकोण ल्याउन सकेको छैन। ६ महिना अवधिमा फलाम तथा स्टिलको आयात ८४ अर्ब ९३ करोड रुपैयाँँको भएको छ। नेपाल उद्योग परिसंघका उपाध्यक्ष हेमराज ढकालले स्वदेशी उत्पादन बढ्न नसकेको बताए। उत्पादन बढाउन हामीले सरकारलाई नीतिगत सहजीकरणका लागि लेखेर पठाएका छौं, उनले भने, नीतिगत सहजीकरण भएमा स्वदेशमै उत्पादन हुने वस्तु आयात गर्नु पर्दैैन। परिसंघले मेक इन् नेपालस्वदेशी अभियान सुरु गरेको छ। तर स्वदेशमै उत्पादन र स्वदेशी खपतमा जागरण आइसकेको छैन। हामीले सुरु गरेको मेक इन् नेपाल अभियान सार्थक हुन सरकारले नीतिगत सहजीकरण गर्नुपर्छ, उनले भने। उत्पादन बढाउन ड्युटी, कच्चा पदार्थ, विद्युत् महसुललगायतमा सम्बोधन आवश्यक भएको उनको भनाइ छ।"
"सहिद सप्ताह सुरु, टेकु पुगेर पहिलो दिन शास्त्रीको सम्झना","काठमाडौं : पारिवारिक रुपमा प्रयोग हुँदै आएको शासकीय शक्ति जनताका हातमा पुर्याउने चार सहिदको सम्झनामा आजबाट सहिद सप्ताह सुरु भएको छ। सप्ताहको पहिलो दिन आज शुक्रराज शास्त्रीको शालिकमा पुष्पगुच्छा अर्पण गरिएको छ। काठमाडौँको टेकु पचलीस्थित सहिद शास्त्रीलाई प्राणदण्ड दिइएको स्थानमा पुगेर कामपाका प्रमुख विद्यासुन्दर शाक्य, उपमेयर हरिप्रभा खड्गी श्रेष्ठसहित पदाधिकारीले पुष्पगुच्छा अर्पण गरेका हुन्। शुक्रराजको जन्म विसं १९५० मा बनारसमा भएको हो। भारतकै देहरादुनस्थित अच्युतानन्दको गुरुकुलबाट प्रारम्भिक शिक्षा सुरु गरेका शास्त्रीले इलाहवादकै आर्य समाज विद्यालयमा केही समय प्रधानाध्यापकका रुपमा काम गरेका थिए। त्यस क्रममा उनले पटना, दार्जिलिङ, कलकत्तालगायत स्थानमा भएका नेपाली भाषीबीच नागरिक अधिकारका विषयमा सङ्गठन गर्न थालिसकेका थिए। त्यसपछि नेपाल फर्किएका शास्त्रीलाई उपत्यकामा नजरबन्दमा राखिएको थियो। यति हुँदाहुँदै पनि शास्त्रीले विसं १९९४ मा असनमा आफ्नै अध्यक्षतामा नागरिक अधिकार समिति गठन गरेका थिए । धार्मिक गतिविधिबाट जहानियाँ शासन विरुद्ध जागरण अभियान सञ्चालन गर्ने क्रममा विसं १९९४ मङ्सिर १३ गते इन्द्रचोकमा मानिसलाई भेला गराएर गीताका श्लोकमार्फत जहानियाँ शासनको आलोचना गरेका थिए। राणाको विरोध गरेको यही आरोप लगाएर उनलाई पक्राउ गरिएको थियो। विसं १९९७ माघ ७ गते सिंहदरबारमा राजा त्रिभुवन र प्रधानमन्त्री जुद्धशमशेरसहितको इजलासले शुक्रराज शास्त्री, धर्मभक्त माथेमा, गङ्गालाल श्रेष्ठ, दशरथ चन्द र पूर्णनारायण प्रधान गरी पाँच जनालाई सर्वस्वसहित ज्यान सजायको फैसला सुनाइएको थियो। यसरी जेल सजाय भोगिरहेकै बेला राणा शासन विरुद्ध देशविदेशमा भएका भूमिकामा नाइके भएको आरोप लगाएर शास्त्रीलाई विसं १९९७ माघ १० गते टेकु पचलीस्थित खरिबोटमा झुण्ड्याएर प्राणदण्ड दिइएको थियो। महानगरले प्रजातन्त्र प्राप्तिका लागि ज्यानदण्ड पाएका चार सहिदको पूर्ण कदको शालिक उनीहरुले सहादत प्राप्त गरेकै स्थानमा स्थापना गरिसकेको छ। यस वर्ष सहिद सप्ताहका अन्य कार्यक्रम माघ १३ गते सिफलमा सहिद धर्मभक्त माथेमाको शालिकमा र १५ गते शोभा भगवतीमा गङ्गालाल श्रेष्ठ र दशरथ चन्दको शालिकमा पुष्पगुच्छा अर्पण गरी मनाइने कार्यक्रम रहेको छ। कोरोना महामारीकाकारण यसपटक मन्तव्य कार्यक्रम भने राखिएन। सङ्क्रमण रोकथाम र नियन्त्रणका लागि सरकारले जारी गरेको स्वास्थ्य मापदण्ड अपनाउँदै सीमित पदाधिकारी उपस्थित भएर शास्त्रीको शालिकमा पुष्पगुच्छा अर्पण गरिएको हो।  रासस"
नरसंहारको धम्की दिएपनि राजीनामा नदिने मोडमा मन्त्री यादव,"काठमाडौं : सार्वजनिक मञ्चबाटै नरसंहारको धम्की दिएपछि विवादमा आएको भौतिक पूर्वाधार तथा यातायात मन्त्री रेणुकुमारी यादवले राजीनामा नदिने संकेत गरेकी छन्। सोमबार एक विज्ञप्ति जारी गर्दै उनले उक्त अभिव्यक्तिलाई सामान्य रुपमा लिन अनुरोध गरेकी छन्। जनमत समाजवादी पार्टीका अध्यक्ष सीके राउतको हत्या गर्ने अभिव्यक्ति दिएपछि यादवको राजीनामा माग भएको छ। तर चौतर्फी आलोचना भएपछि उनले व्यक्तिगत रुपमा कसैप्रति लक्षित नभएको भन्दै भ्रममा नपर्न आग्रह गरिन्। हिंसात्मक अभिव्यक्तिले कानुनी राज्यको उपहास गरेको, हत्याहिंसालाई प्रश्रय दिएको, शान्ति प्रक्रियामा गइसकेको शक्तिलाई बिथोलेर समाजमा अशान्ति ल्याउने वातावरण निम्त्याएको भन्दै विभिन्न राजनीतिक दलका नेताहरूले पनि मन्त्री यादवको भनाइमा घोर आपत्ति जनाइरहेका छन्। नेपाली कांग्रेसका महामन्त्री विश्वप्रकाश शर्माले भौतिक पूर्वाधार तथा यातायातमन्त्री यादवलाई पदमुक्त गर्नुपर्ने बताएका थिए। हिंसा भड्काउने अभिव्यक्ति दिएकाले पदिय मर्यादा विपरीत अभिव्यक्ति ठहर गर्दै प्रधानमन्त्री शेरबहादुर देउवाले उनलाई पदमुक्त गर्नुपर्ने वा यादवले राजीनामा दिनुपर्ने सुझाव दिएका थिए। सार्वजनिक कार्यक्रममै जनमत पार्टीका अध्यक्ष डा सीके राउतको ज्यान लिने धम्की दिएपछि उनको चर्को आलोचनासँगै राजीनामा माग गरिएको छ। डा सीके राउतलाई घेराबन्दी गरी हत्या गर्न कार्यकर्तालाई उक्साएकी थिइन्। निकै आक्रोशित शैलीमा प्रस्तुत उनले गौर हत्या फोरमकै नेतृत्वमा भएको स्वीकार गरेकी थिइन्। जनता समाजवादी पार्टी (जसपा)ले पनि भौतिक पूर्वाधार तथा यातायातमन्त्री यादवको बचाउ गर्दै विज्ञप्ति जारी गरेको थियो। 'जनता समाजवादी पार्टीका नेता केन्द्रीय कार्यकारिणी समितिका सदस्य भौतिक पर्वाधार तथा यातायात मन्त्री रेणु कुमारी यादवको प्रमुख आतिथ्यमा समाजवादी युवा संघ, नेपालको आयोजनामा रौतहटमा आयोजित 'बलिदानी दिवस'को कार्यक्रमलाई जनमत पार्टीका नाममा उक्त पार्टीका नेता तथा कार्यकर्ताहरु सुनियोजित ढंगबाट लाठी, भाटा, ढुंगा, आदि लिई उक्त कार्यक्रमलाई अवरोध गर्ने, कार्यक्रम विथोल्ने आतंक मच्याउने र हिंसा भड्काउने जस्ता गैरराजनीतिक एवं अपराधिक क्रियाकलापमा संलग्न रहेका थिए,' केन्द्रीय कार्यालय प्रमुख प्रकाश अधिकारीद्वारा जारी विज्ञप्तिमा भनिएको छ, 'उक्त पार्टीद्वारा गराइएका यस्ता उदण्ड, गैरराजनीतिक, उशृंखल, अभद्र, अशोभनीय र अपराधि कार्यको जसपा, नेपाल घोर विरोध एवं भर्त्सना गर्दछ।' सीके राउतको हत्या गर्ने अभिव्यक्तिपछि विवादमा तानिइन् मन्त्री रेणु यादव (भिडियोसहित) नरसंहारको धम्कीले मन्त्री यादव संकटमा प्रधानमन्त्रीलाई विश्वप्रकाशको सुझाव : मन्त्री यादवलाई पदमुक्त गर्नुस् मन्त्री यादवको बचाउ गर्दै जसपाले भन्यो सीके राउतका कार्यकर्तालाई नियन्त्रणमा लिइयोस् मन्त्री यादवले भनिन्, मेरो अभिव्यक्ति पूर्वाग्रहपूर्ण ढंगले अपव्याख्या भयो यादवले रौतहटस्थित गौरमा श्रद्धाजली सभाको सभामा दिएको अभिव्यक्ति पूर्वाग्रहपूर्ण ढंगले अपव्याख्या भएको दाबी गरेकी छन्। उनले विज्ञप्तिमार्फत भनेकी छन्,सभामा मैले दिएको अभिव्यक्ति कसैप्रति लक्षित, कतै पूर्वाग्रह वा दासवपूर्ण मानसिकताबाट नभई आपसी मुठभेड नगर्न वा हुन नदिन, कुनै हिंसात्मक गतिविधि हनबाट जोगाउन र शान्तिपूर्ण विधि र प्रक्रियाबाटै राजनीतिक गतिविधि गर्ने अभिव्यक्तिलाई पछिल्लो समय विभिन्न माध्यमहरुद्वारा कसैकसैले पूर्वाग्रहपूर्ण ढंगले आआफ्नो तारिकाले अपव्याख्या गरेकोप्रति मेरो गम्भीर ध्यानाकर्षण भएको छ। २०६३ साल चैत्र ७ गते रौतहटको गौरस्थित राइस मिलमा मधेसी जनअधिकार फोरम र तत्कालीन नेकपा माओवादी एउटै स्थानमा छुट्टाछुट्टै मार्च बनाएर सभा गर्न लाग्दा दुई पक्षमा झडप भएको थियो। उक्त झडपमा २७ माओवादी कार्यकर्ताको घटनास्थलमै र एकजनाको उपचारका क्रममा मृत्यु भएको थियो।"
वर्षमान पुन आज स्वदेश फर्कदै,"काठमाडौं : नेकपा माओवादी केन्द्रका नेता एवम् पूर्वमन्त्री वर्षमान पुन 'अनन्त' सोमबार स्वदेश फर्कंदै छन्। चीनको थर्ड पिपुल्स हस्पिटल अफ सेनजेनमा उपचार गराएर पुन, पत्नी ओनसरी घर्तीका साथ अपराह्न चार्टर विमानमार्फत नेपाल आउन लागेका हुन्। काठमाडौंबाट उपचारका लागि थाइल्याण्डको बैंकक गएका पुन सिधै उपचारका लागि चीन गएका थिए। वंशाणुगत जण्डिसका बिरामी पुन जावलाखेलस्थित सुमेरु अस्पतालमा उपचार सम्भव नभएपछि चिकित्सककको परामर्शमा गत १३ असोजमा थाइल्याण्डको राजधानी बैंकक गएका थिए। बैंककस्थित समितिभेज अस्पतालमा दुई महिना उपचार गराउँदासमेत स्वास्थ्यमा सन्तोषजनक सुधार नभएपछि १० मंसिरमा चीन लगिएको थियो। हाल उनको शरीरमा बिलुरुबिन (जण्डिस) को मात्रा नियन्त्रित अवस्थामा छ। बैंकक जाँदा बिलुरुबिनको मात्रा ३४ थियो। चिकित्सकहरुका अनुसार स्वस्थ मानिसमा बिलुरुबिनको मात्रा १५ देखि ८ बिन्दुसम्म हुने र त्यसभन्दा माथि भए जण्डिस भएको मानिन्छ। उनको स्वास्थ्यमा सुधारमा आएपछि अस्पतालले डिस्चार्ज गरेको हो।"
सशस्त्रको पहलमा एसएसबीले हटायो दसगजाको सुरक्षा पोस्ट्,"विराटनगर : नेपालभारत सीमा क्षेत्रअन्तर्गत विराटनगर महानगरपालिका१६ दरैया र भारत जोगवनीको टिकुलिया बस्तीबीचको दसगजामा भारतीय सीमा सुरक्षा बल (एसएसबी)ले आफूखुसी बनाएको सुरक्षा पोस्ट् हटाइएको छ। सशस्त्र प्रहरीको पहलमा एसएसबीले पोस्ट् हटाएर दसगजाबाट आफ्नै भूमिमा सारेको हो। कूटनैतिक मर्यादा र सीमा सम्बन्धी अन्तर्राष्ट्रिय कानुनविपरित दसगजामा पोस्ट् निर्माण गरेर २४ घण्टा नै हतियारसहितका एसएसबीलाई खटाउन थालिएपछि भारतको चौतर्फी विरोध भएको थियो। जिल्ला सुरक्षा समिति मोरङको बैठकमा पनि यस विषयमा कुरा उठेको थियो। मोरङका प्रमुख जिल्ला अधिकारी काशीराज दाहाल र सशस्त्रका उच्च अधिकारीले एसएसबीले बनाएको पोस्ट् हटाउने विषयमा पहल थाल्न सीमा क्षेत्रमा खटिएका सशस्त्र प्रहरीलाई निर्देशन दिएका थिए। निर्देशनसँगै पहल थालेको सशस्त्र प्रहरीले दसगजाको पोस्ट् हटाउन एसएसबीका अधिकारीसँग आग्रह गरेको थियो। सशस्त्रको आग्रहपछि लगभग एक महिनाअघि निर्माण गरिएको पोस्ट् दसगजाबाट हटाउँदै एसएसबीले भारतीय भूमितर्फ लगिसकेको प्रजिअ दाहालले बताए। सशस्त्रको पहल र आग्रहमा एसएसबी पोस्ट् हटाएर आफ्नै भूमिमा लैजान सहमत भएको हो, उनले भने, दुई देशीय सिमानाको दसगजामा कुनै पनि भौतिक संरचना निर्माण गर्न नपाइने प्रावधानलाई ख्याल गर्न एसएसबीसँग आग्रह पनि गरिएको छ। दसगजाको अतिक्रमण हटाउने र सिमानालाई व्यवस्थित बनाउने दुई देशीय सहमतिविपरीत एसएसबीले सुरक्षा पोस्ट् निर्माण गरेको थियो। दसगजामा संरचना निर्माण गरेर सुरक्षा दिने नाममा एसएसबीले नेपालतिर हुने गतिविधी नियाल्न थालेको आशंका गरिएको थियो।"
वितरणतर्फको विद्युत् चुहावट ९१० प्रतिशत,"काठमाडौं : चालू आर्थिक वर्षको पाँच महिनामा वितरणतर्फको विद्युत् चुहावट ९१० प्रतिशतमा झरेको छ। अघिल्लो वर्षको सोही अवधिको तुलनामा चुहावट २८२ प्रतिशतले घटेको हो। नेपाल विद्युत् प्राधिकरणले चुहावट नियन्त्रण अभियान नै सञ्चालन गरिरहेको छ। गत वर्ष मंसिरसम्म वितरणतर्फको चुहावट ११९२ प्रतिशत थियो। प्रणालीमा रहेको चुहावटमध्ये सबैभन्दा ठूलो हिस्सा वितरणतर्फको हुन्छ। प्राधिकरणले चालू वर्षमा समग्र प्रणालीको चुहावट १५५ र वितरण चुहावट ९५ प्रतिशतमा झार्ने लक्ष्य राखेको छ। प्राविधिक र गैरप्राविधिक चुहावट नियन्त्रणका लागि चालिएका कदमलाई अझै सशक्त र प्रभावकारी बनाइने प्राधिकरणका कार्यकारी निर्देशक कुलमान घिसिङले बताए। यस अवधिमा नयाँ सबस्टेसन निर्माण, सबस्टेसन स्तरोन्नति, औद्योगिक क्षेत्रमा विद्युत् खपत बढेको, मिटर रिडिङलाई प्रभावकारी बनाउँदा ग्राहककोमा सञ्चित युनिट विलिङ भएको लगायत कारणले चुहावट घटेको घिसिङको भनाइ छ। यसबाहेक सबस्टेसनको क्षमता वृद्धि गर्ने, कन्डक्टर थप्ने, लगायतका कदमले पनि सकारात्मक परिणाम दिएका छन्।"
जोडियो करिडोर र राजमार्ग,"कालीकोट : कर्णाली नदी तीरको जितेगडा बजार। बजारलाई जोडेका थिए, झोलुंगेपुल र फेरीले। पक्की पुल नहुँदा झोलुंगेबाट आवतजावतसँगै खाद्यान्नलगायत सामग्री ओसारपसार हुन्थ्यो। फेरीको सहयोगमा जोखिमपूर्ण तवरले सवारीसाधन, अन्य गह्रांै सरसामान तारिन्थ्यो। अब त्यो बाध्यता अन्त्य भएको छ। कर्णाली करिडोरमा पर्ने उक्त स्थानमा पक्की पुल बनेपछि स्थानीयले खेप्दै आएको सास्ती हटेको हो। कर्णाली राजमार्गबाट करिडोर जोड्ने खुलालु पुल सञ्चालनमा आएपछि सहज भएको कालीकोट नरहरिनाथ गाउँपालिकाका अमरबहादुर शाहीले बताए। पुल नहुँदा झोलुंगेबाट महँगो मूल्य तिरेर सामान ओसारपसार गर्नु परेको थियो शाहीले भने, निर्माणसामग्री र दैनिक उपभोग्य वस्तु ढुवानी गर्न सहज भयो। उपभोक्ताले सस्तो मूल्यमा दैनिक उपभोग्य वस्तु पाउन थालेको उनले सुनाए। कर्णाली राजमार्गबाट करिडोर हुँदै कालीकोटको पश्चिम उत्तरी भेगसहित बाजुरा, मुगु र हुम्लाको सिमानासम्म एउटै गाडीबाट आवतजावत गर्न सकिन्छ। फेरीबाट ज्यानको बाजी राखेर गाडी तार्नुपर्ने बाध्यता हटेको चालक भद्रबहादुर रावल सुनाउँछन्। खुलालु पुलको शिलान्यास १२ वर्षअघि तत्कालीन उपप्रधानमन्त्री रामचन्द्र पौडेलले गरेका थिए । ठेकेदारको लापरबाहीका कारण पुल अलपत्र परेको थियो। कन्काई र नेपाल प्रगति जेभीले ठेक्का पाएका थिए। २०७२ असारमा सक्ने सम्झौता भए पनि ठेकेदारले काम गरेनन्, सडक डिभिजन जुम्लाका इन्जिनियर सन्तोष भण्डारीले भने, पटकपटक म्याद थप गरेर ताकेता गरेपछि बनाए। १५ करोड ९२ लाख रुपैयाँ लागतमा पुल निर्माण भएको हो। स्टिल ट्रससहित पुलको लम्बाइ ७५ र चौडाइ ९ मिटर छ।"
अनलाइन गेम खेलेरै करोडपति बन्नेहरू,"दिल्ली : मीत महेशकुमार ब्रह्मदत्तले पन्ध्र वर्षको उमेरमा अनलाइन गेमिङ सुरु गर्दा उनी एक दिन भारतका शीर्ष ईस्पोर्ट्स खेलाडीहरू मध्ये एक हुने कल्पना पनि गरेका थिएनन्। उनीसँग पर्याप्त जोश र प्रतिभा थियो । तर सबैभन्दा आवश्यक पर्ने राम्रो मोडलको मोबाइल फोन भने थिएन। गुजरातको एउटा सानो सहर हिमातनगरमा, सुस्त गति र बारम्बार बिजुली गइरहन्थो। यस्तोमा सस्तो मोबाइल फोन अड्कि अड्कि चल्थ्यो। मीतका अभिभावकलाई पनि आफ्नो एक्लो सन्तानको अनलाइन गेमिङको सोख खासै मन परिरहेको थिएन। ब्रह्मदत्त अहिले २३ वर्षका भइसकेका छन् र उनलाई मानिसहरूले प्रिन्सको नामले चिन्छन्। प्रिन्स भन्छन्, 'अभिभावकले मलाई यो सब बन्द गरेर पढाइमा ध्यान दिन भन्थे। मैले प्रतियोगितामा पुरस्कारका रूपमा पाएको ठूलो रकमले बुबाको ऋण तिरिदिएपछि बल्ल उहाँहरु मेरो रुचि प्रति सकारात्मक भए।' सन् २०१९ को कुरा हो, प्रिन्स र उनको टिम सदस्यहरूले पब्जी (प्लेयर अननोन ब्याटलग्राउन्ड्स) को मोबाइल क्लब पीएमको प्रतियोगितामा भाग लिए। यस प्रतियोगितामा प्रिन्सको टिम तेस्रो भए र पुरस्कारस्वरुप उनले २० हजार डलर अर्थात् आजको दर अनुसार भारु १४ लाख ८८ हजार रुपैयाँभन्दा बढी प्राप्त गरे । पब्जीको भारतीय संस्करण यसमध्ये केही पैसा मीतले आफ्नो बुबालाई दिए । त्यो रकम उनका पिताले ऋण मात्र तिरेनन् बचेको बाँकी रकमले अर्को स्टक पनि किने । कम्प्युटर विज्ञानको डिग्री लिएका प्रिन्सले पढाइको बीचमा समय निकालेर इस्पोर्ट प्रतियोगिताहरूमा भाग लिने क्रम जारी राखे। उनले स्प्रेगोड, अलादिन र सारङ नाम भएका खेलाडीहरू मिलेर एउटा टिम बनाए। उनीहरुसँग मितको परिचय अनलाइन रुपमै भएको थियो। सन् २०२० को सुरुमा यो टिमलाई ग्य्रापल क्रियशन एक्स (जीसीएक्स) नामक कम्पनीले किन्यो। कम्पनीका सञ्चालक सन्तोष पचेतीले भारतका सात ठूला नदीको नाममा यो टोलीलाई ७ सी नाम दिए । कुनै लगानीकर्ताले इस्पोर्टस् टिम किन्दा उनीहरूलाई आर्थिक सहयोगका साथै गेमिङ उपकरणहरू, कम्प्युटरहरू र कोचहरू जस्ता अन्य सहयोग दिन्छ। बदलामा, कम्पनीले प्रतियोगिता जित्दा टिमबाट पुरस्कार राशीको सानो अंश लिन्छ। तर चीनसँग सीमामा तनाव बढेपछि सेप्टेम्बर २०२० मा भारत सरकारले पब्जी मोबाइल गेमका साथै अन्य ११७ चिनियाँ एपमाथि प्रतिबन्ध लगाएको थियो। यसपछि व्यापक आक्रोश र अन्योलता उत्पन्न भयो । डिसेम्बर २०२० मा चिनियाँ प्रकाशक 'क्राफ्टन' ले पब्जीको भारतीय संस्करण ब्याटलग्राउण्ड्स मोबाइल इण्डिया नामबाट सार्बजनिक गर्यो। विलाशी जीवनशैली प्रिन्सको जीवनमा सबैभन्दा ठूलो घटना सन् २०२१ मा आयो जब जीसीएक्सलाई सिंगापुरस्थित इस्पोर्ट्स कम्पनी एम्पभर्सले किन्यो । किनबेचको सम्झौता कतिमा भयो भन्ने जानकारी सार्वजनिक नभए पनि भारतका चार जना केटाको टिमलाई यो कम्पनीले उत्कृष्ट सुविधा उपलब्ध गराउन सुरु गर्यो । सम्झौता अनुसार ७ सी टोलीका चारै खेलाडीलाई सन् २०२१ को अगस्टमा विलासी गेमिङ हाउसमा सारिएको छ । पुणेको यो विलासी ६ कोठाको एपार्टमेन्टमा नवीनतम गेमिङ प्रविधि, उच्च गतिको इन्टरनेट, साथै शेफ र अन्य सहायकहरूद्वारा खेलाडीहरूका लागि हातले बनाएका विभिन्न परिकारहरू छन्। यी खेलाडीहरूलाई एक प्रशिक्षक, कार्यसम्पादन विश्लेषक, एक व्यक्तिगत प्रशिक्षक र 'सामाजिक राजदूतहरू' पनि दिइएको छ जसले अनलाइन सामग्री सिर्जना गर्नेछ र ७सी ब्रान्डको प्रचार गर्नेछ। एम्पभर्सका प्रमुख रणनीति अधिकारी चार्ली बेली ७सीबारे भन्छन्, 'उनीहरूसँग धेरै सम्भावनाहरू छ। सही स्रोत र सहयोगले ७सीलाइ हामी धेरै सफल गेमिङ टिममा बदल्न सक्छौं भन्ने हाम्रो विश्वास छ।' चार वर्षमा इस्पोर्ट भारतमा विशाल हुनेछ भारतमा हाल करिब १५ लाख पेशेवर र अर्धव्यावसायिक इस्पोर्ट्स खेलाडीहरू छन्। यद्यपि, तिनीहरूमध्ये धेरैले यसलाई पार्ट टाइमका रुपमा मात्र अगाडि बढाएका छन्। समय बित्दै जाँदा इस्पोर्टस् प्रतियोगिताको संख्या बढ्न थालेपछि सन् २०२५ सम्ममा व्यावसायिक खेलाडीको संख्या पनि १५ लाख पुग्ने अपेक्षा गरिएको छ ।"
होटल तथा पर्यटन व्यवसायको करमा ५० प्रतिशत छुट,"वीरगन्ज : वीरगन्ज महानगरपालिकाले महानगरमा रहेका होटल तथा पर्यटन व्यवसायमा लाग्ने सम्पति करमा ५० प्रतिशत छुट दिने भएको छ। कोभिड महामारीमा सबैभन्दा बढी होटल तथा पर्यटन व्यवसाय क्षेत्रमा नोक्सानी भएको भन्दै व्यवयासयीले दबाब दिएपछि महानगरपालिकाले सम्पति करमा ५० प्रतिशत छुट दिने जनाएको हो। यसअघि महानगरपालिकाले कोभिड महामारीले असर परेका महानगरका विद्यालय, क्याम्पस , अस्पताल , उद्योग कलरखानाालाई मात्रै सम्पति करमा ५० प्रतिशत छुट दिने निर्णय नगरसभाबाट पारित गरेको थियो। तर कोरोना महामारीमा सबैभन्दा बढी नोक्सानी खेपेको होटेल तथा पर्यटन व्यवसायीलाई नै करमा छुटबाट वञ्चित गरिएपछि आइतबार यहाँका होटल तथा पर्यटन व्यवसायीले नगरप्रमुख विजय सरावगीलाई भेटेर ज्ञापन पत्र बुझाएका थिए। आइतबार होटल तथा पर्यटन व्यवसायी संघको ज्ञापनपत्र बुझ्दै नगर प्रमुख सरावगीले नगरसभाको निर्णयमा होटल तथा पर्यटन व्यवसाय छुटेकाले अब त्यसलाई सच्याएर होटल तथा पर्यटन व्यवसायलाई पनि सम्पति करमा ५० प्रतिशत छुट दिने प्रतिबद्धता जनाएका हुन्। सरावगीले आगामी चैत मसान्तभित्र होटल तथा पर्यटन व्यवसायीले सम्पति कर तिरे त्यसमा ५० प्रतिशत छुट दिने बताए। होटल तथा पर्यटन व्यवसायी संघका अध्यक्ष हरि पन्तका अनुसार , नगरसभाभन्दा पहिले संघले वीरगन्जले नगरप्रमुखलाई भेटेर सम्पति करमा ५० प्रतिशत छुट दिन आग्रह गर्दै ज्ञापनपत्र बुझाएको थियो। संघको आग्रहमा महानगरको नीति तथा कार्यक्रममा होटल तथा पर्यटन क्षेत्रलाई ५० प्रतिशत छुट दिने नीति समावेश पनि भएको थियो। तर गत पुषमा भएको नगरसभाले भने होटल तथा पर्यटन व्यवसायबाहेक अन्य क्षेत्रका लागि मात्रै ५० प्रतिशत छुट दिने निर्णय पारित गरेको थियो। त्यसबाट असन्तुष्ट बनेका होटल तथा पर्यटन व्यवसायीले आइतबार फेरि भेटेर दबाब दिएपछि महानगर प्रमुख सरावगीले सम्पति करमा ५० प्रतिशत छुट दिने प्रतिबद्धता जनाएका हुन्। नगरप्रमुख सरावगीले होटल व्यवासीको माग जायज भएकाले होटल तथा पर्यटन व्ययवासयमा लाग्ने सम्पति करमा ५० प्रतिशत मिनाहा गरिने बताए। होटल तथा पर्यटन व्यवसायी संघ वीरगन्जका अध्यक्ष हरि पन्तले नगरप्रमुख सरावगीको पछिल्लो प्रतिबद्धताले होटलव्यवसायीलाई धेरै हदसम्म राहत मिल्ने प्रतिक्रिया दिए। उनका अनुसार कोरोनाको पहिलो र दोश्रो महामारीमा वीरगन्जका होटल तथा पर्यटन व्यवसाय क्षेत्रले झण्डै १ अर्बको आर्थिक नोक्सानी व्यवहोरेको थियो। पन्तका अनुसार वीरगन्ज महानगरमा साना र तारे गरी करिब ७० वटा होटल सञ्चालमा छन्।"
नाडाल क्वार्टरफाइनलमा,"मेलबर्न : स्पेनका राफेल नाडाल अस्ट्रेलियन ओपन टेनिसको क्वार्टरफाइनलमा प्रवेश गरेका छन्। मेलबर्नमा आइतबार भएको चौथो चरणको खेलमा फ्रान्सका एड्रियन मान्नारिनोलाई सोझो सेटमा हराउँदै नाडालले क्वार्टरफाइनलमा स्थान बनाएका हुन्। ३५ वर्षीय नाडाल कीर्तिमानी २१औं ग्रान्डस्लाम जित्ने अभियानमा छन्। नाडालसँगै स्विट्जरल्यान्डका रोजर फेडरर र सर्बियाका नोभाक जोकोभिचले २० ग्रान्डस्लाम जितेका छन्। अस्ट्रेलियन ओपनमा फेडरर र जोकोभिचले प्रतिस्पर्धा नगरेपछि नाडाल सर्वाधिक ग्रान्डस्लाम जित्ने कीर्तिमान आफ्नो नाममा बनाउने अभियानमा छन्। निकै प्रतिस्पर्धात्मक खेलमा नाडालले एड्रियनलाई ७६(१६१४),६२, ६२ ले पराजित गरे। नाडालले अहिलेसम्म अस्ट्रेलियन ओपनको उपाधि एक पटक मात्रै जितेका छन्। अहिलेसम्म पाँच पटक अस्ट्रेलियन ओपनको फाइनलमा स्थान बनाएका नाडालले सन् २००९ मा उपाधि जितेका थिए। नाडालले क्वार्टरफाइनलमा क्यानडामा डेनिस सापोभालोभसँग प्रतिस्पर्धा गर्नेछन्। डेनिसले एलेक्जेन्डर जुरेभलाई ६३, ७६ (७५) ६३ ले पराजित गर्दै अन्तिम आठमा स्थान बनाएका हुन्। महिलातर्फ विश्व नम्बर एक अस्लेइघ बार्टीले पनि क्वार्टरफाइनलमा स्थान बनाएकी छन्। बार्टीले अमेरिकाकी अमन्डा अनिसिमोवालाई ६४, ६३ को सोझो सेटमा पराजित गर्दै अन्तिम आठमा स्थान बनाएकी हुन्। अमन्डाले साविक विजेता नाओमी ओसाकालाई दोस्रो चरणमा स्तब्ध बनाएकी थिइन्। बार्टीले अर्की अमेरिकी खेलाडी जेसिका पेगुलाको सामना गर्ने छिन्। विम्बल्डन च्याम्पियन बार्टी क्रिस ओनिलको बाटो पछ्याउन लागेकी हुन्। सन् १९७८ मा ओनिलले अस्ट्रेलियन ओपनको उपाधि आफ्नै देशमा राखेकी थिइन्। ४४ वर्षपछि अस्ट्रेलियन ओपनलाई आफ्नै देशमै राख्ने अभियानमा बार्टी जुटेकी छन्। पेगुलाले पाँचौं वरीयताकी मारिया सक्कारीलाई पराजित गरेकी थिइन्। पेगुलाले ग्रिसकी सक्कारीलाई ७६(७०) ६३ को सेटमा पराजित गरेकी हुन्। यसैगरी अर्को खेलमा दुई पटककी च्याम्पियन भिक्टोरिया अजरेन्कालाई बारबोरा क्रेसिकोभाले ६२, ६२ को सेटमा स्तब्ध पारेकी हुन्। सन् २०१२ र २०१३ मा अस्ट्रेलियन ओपन जितेकी अजरेन्काले कुनै बेला पनि क्रेसिकोभालाई दबाबमा राख्न सकिनन्। फ्रेन्च ओपन विजेता क्रेसिकोभाले सेमिफाइनल प्रवेशका लागि अमेरिकाकी म्याडिसन किसँग प्रतिस्पर्धा गर्ने छिन्। म्याडिसनले आठौं वरीयताकी स्पेनकी पाउला बाडोसालाई पराजित गरेकी हुन्।"
किन हुन्छ लाटोकोसेरोको तस्करी ?,"काठमाडौंकास्की : लाटोकोसेरो किसानलाई गुनकारी पन्छी हो। यसले अन्नबाली खाएर दुःख दिने मुसाको संख्या नियन्त्रण गरी गुन लगाउँदै आएको छ। पर्यावरण सन्तुलनमा राख्न पनि महत्वपूर्ण योगदान रहेको विज्ञ बताउँछन्। तर, यसको संरक्षणको साटो कतिपयले तस्करी गर्दै आएका छन्। नेपालबाट भारत, चीन, मध्यपूर्वी एसियासहित विभिन्न देश लैजाने गरेको पाइएको संरक्षणकर्मी राजु आचार्य सुनाउँछन्। वर्षमा कम्तीमा २ हजार लाटोकोसेरोको अवैध कारोबार हुने अनुमान छ, तीन दशकदेखि संरक्षण तथा अनुसन्धानमा सक्रिय आचार्य भन्छन्। क्यान्सर निको हुने, भियाग्राबराबरको औषधि बन्ने विश्वासले अवैध कारोबार हुँदै आएको जनाइएको छ। विशेषगरी चीनमा यस्ता अन्धविश्वास देखिएको अध्ययनले देखाउँछ। लाटोकोसेरोका विभिन्न अंगबाट आयुर्वेदिक औषधिसमेत बन्ने मान्यता छ। आचार्यका अनुसार सबैभन्दा बढी चीन र भारतीय बजारमा कारोबार भए पनि भियतनामसम्म पनि पुग्ने गरेको छ। भारतमा मुख्यतः तान्त्रिकले प्रयोग गर्छन्। लक्ष्मी खुसी हुने मान्यताले दिल्लीमा मात्रै लक्ष्मीपूजामा १ हजारवटाको बलि दिने गरेको जनाइएको छ। जानकारका अनुसार तस्करले लाटोकोसेरोको मात्रै कारोबार गर्दैनन्। वन्यजन्तु तस्करीमा संलग्नहरू नै यो पन्छीको अवैध कारोबारमा लागेको अध्ययनले देखाएको आचार्यको भनाइ छ। तस्करहरूले मुख्यतः १४ वटा बोर्डर प्वाइन्ट र ३२ वटा रुट प्रयोग गरेको देखिन्छ, आचार्य भन्छन्, तल्लो तहमा गरिबहरू प्रलोभनमा परेको देखिएको छ। तर, गुणबाट लाटोकोसेरो झिक्नेहरूले पाँच प्रतिशत पनि रकम पाउँदैनन्। गाउँलेले ५ हजारदेखि १० हजारसम्म पाउने देखिएको उनको भनाइ छ। विगतमा ५० हजार रुपैयाँदेखि लाखौं कमाउने आशामा यसको अवैध ओसारपसार गरेको घटना देखिएका थिए। सुरुमा स्थानीयवासीले नै गुँडबाट लाटोकोसेरो झिकेर ल्याउँछन्। सदरमुकाम वा जिल्ला पुर्याउँछन्। त्यहाँबाट मुख्य सहरसम्म पुर्याइन्छ। पोखरा, विराटनगर, धनगढी, काठमाडौंजस्ता सहरबाट तस्करले अवैध व्यापार गर्छन्। तस्करीमा संलग्न व्यक्तिभन्दा अबैध रूपमा पाल्ने, एक ठाउँबाट अर्कोमा ओसार्नेहरू पक्राउ पर्ने गरेको जनाइएको छ। सातआठ वर्षअघि पश्चिम नेपालमा व्यापक समस्या थियो, आचार्य भन्छन्। तर, प्रहरी र वन कार्यालयको सक्रियताले खुला रूपमा लाटोकोसेरोलगायत पन्छी लिएर हिँड्नेहरू घटेको उनी सुनाउँछन्। लाटोकोसेरो पक्रने क्रममा सन् २०१० मा दोलखामा भएको दुर्घटनाको प्रसंग उनी यसरी सुनाउँछन्, गुँणबाट लाटोकोसेरो झिक्न जाँदा भीरबाट लडेर तीन महिना अस्पताल बस्नुपरेको थियो। प्रहरीको केन्द्रीय अनुसन्धान ब्युरोका प्रवक्ता श्यामकुमार महतो एक वर्षयता लाटोकोसेरोमै अप्रेसन नगरिएको बताउँछन्। म आएको करिब वर्षदिन भयो। लाटोकोसेरोमै अप्रेसन भएको छैन, प्रवक्ता महतो भन्छन्, विगतमा यसमै अप्रेसन भएका होलान। कुनै पनि प्रकारका अवैध कारोबार गरेको भेटिए कानुनअनुसार दण्डित गरिने महतोको भनाइ छ। उनका अनुसार वन ऐन, राष्ट्रिय निकुञ्ज तथा वन्यजन्तु संरक्षण ऐन, संकटापन्न वन्यजन्तु तथा वनस्पतिको अन्तर्राष्ट्रिय व्यापारलाई नियमन तथा नियन्त्रण गर्न बनेको ऐनलगायत छन्। उनका अनुसार एक देश र अर्को देशको व्यापार जोडिए संकटापन्नसम्बन्धी ऐन लागू हुन्छ। वन र राष्ट्रिय निकुन्ज कार्यालयबाट आखेटोपहारहरूका मुद्दा चल्छन्। कुन ठाउँबाट पक्राउ गरिएको हो ? आरक्षित क्षेत्रतिरका मुद्दा नेपाली सेनाले हेर्छ। आरक्षण बाहिरका ठाउँमा डिभिजन वन कार्यालयहरूले हेर्दै आएका छन्, उनी भन्छन्। आचार्यका अनुसार विश्वमा २ सय २५ प्रजातिका लाटोकोसेरो पाइन्छन्। २३ प्रकारका नेपालमा छन्। यिनीहरूको मरेपछि मूल्य हुँदैन। त्यसैले जिउँदै समाउने चलन छ। अन्धविश्वास र प्रलोभनमा परी अबैध कारोबार गर्नेहरूका कारण पन्छीहरू जोखिममा परेको उनी बताउँछन्। काठमाडौंबाट बेलायत लैजान लागेको अवस्थामा सन् १९७० तिर लाटोकोसेरो समातिएको थियो। यसले वर्षौंदेखि लाटोकोसेरोका अवैध व्यापार हुँदै आएको प्रष्ट्याएको उनको ठम्याइ छ। वातावरणको सूचकका रूपमा हेरिन्छ लाटोकोसेरो। जहाँ यी पन्छी हुन्छन् त्यस क्षेत्रलाई स्वस्थ मानिन्छ। उक्त क्षेत्रमा सबै वातावरणीय तत्वको अन्तक्रिया भइरहेको भन्ने बुझिन्छ। किन हुन्छ अवैध व्यापार ? भारतीय लेखक अबरार अहमदले लामो अनुसन्धानपछि लेखेको पुस्तकमा लाटोकोसेरो तस्करीको चर्चा गरिएको आचार्य सुनाउँछन्। लाटोकोसेरोको हड्डीको लेप लगाउँदा महिलामा लाग्ने थुनेलो रोग निको हुन्छ भन्ने विश्वास छ। हड्डीको माला लगाउँदा मसानघाटमा तर्साउँदैन भनिन्छ। लाटोकोसेरो घरमा झुन्ड्याउँदा भूतप्रेत छिर्दैन भन्ने मान्यता छ। पोखराको मुस्ताङचोकनजिकै २०७० सालमा झारफुकका लागि तान्त्रिकले प्रयोग गरेको भेटेको पनि उनले उल्लेख गरेका छन्। नेपालमा अझै तान्त्रिकहरूले लाटोकोसेरोको प्रयोग गरिरहेको अनुमान उनी गर्छन्। भारतमा उक्त संख्या ठूलो रहेको जनाइएको छ। अबरारले लाटोकोसेरो धनगढी, नेपालगन्जको बाटोबाट भारत पुर्याउने गरेको देखेको उल्लेख गरेका छन्। भारतीयहरूले स्थानीयवासीलाई प्रयोग गरेर पश्चिम नेपालका सिमानासम्म पुर्याउन लगाएको दाबी उनले गरेका छन्। पोखरामा उद्धार गरिएको गोठे लाटोकोसेरो। तस्बिर : कृष्णमणि बराल चीनमा विभिन्न प्रयोजनका लागि प्रयोग हुने गरेको उनले बताएका छन्। यौनबद्र्धक औषधि बनाउन, दमको औषधिका रूपमा प्रयोग गर्न, मरेपछि घरबाट भूतप्रेत हटाउने प्रयोग गरिन्छ। लाटोकोसेरोको प्वाँख खल्तीमा राख्दा सेनाहरूले युद्ध जितिन्छ भन्ने अन्धविश्वास छ। लाटोकोसेरोलाई जिउँदै पानीको भाँडोमा एक साता डुबाएर त्यही पानी पिए सम्पूर्ण रोग हराउँछ भन्ने मान्यता रहेको जनाइएको छ। लाटोकोसेरो राखे व्यापार बढ्ने विश्वासमा होटलहरूले समेत लाटोकोसेरो राख्ने गरेको देखिएको छ। करिब १९८२ तिर पनि भारतको बाटो हुँदै अमेरिका, युके, स्वीट्जरल्यान्डतिर लैजाने गरेको बताएका छन्। नेपालभारत तथा भारतबंगलादेशको बाटो भएर संसारभरका चिडियाघरमा समेत ओसारपसार भएको दाबी उनको छ। नेपाल पन्छी संरक्षण संघमा अनुसन्धानरत सन्तोष बजगार्इं लाटोकोसेरो जस्तै अन्य पन्छीहरूको पनि अबैध व्यापार भइरहेको पाइएको सुनाउँछन्। उनका अनुसार ठूला चराहरूलगायत सुगा, मुनियाँ, लभबर्ड, फिन्चेस, मकाउ, परेवा, काक्रातौलगायतको कारोबार हुने गरेको छ। तराईबाट भुँडीफोर (भुँडीफोरुवा) चराको गिदी भारतमा बेच्न लगिने गरेको उनको भनाइ छ। भुँडीफोरुवाको गिदी आयुर्वेदिक तथा झारफुकको काममा प्रयोग हुँदै आएको अध्ययनले देखाएको उनी सुनाउँछन्। भन्छन्, सुगा, मुनियाँ, फिन्चेस प्रजातीहरू पाल्नका लागि समातिन्छ। मयूर प्वाँखका लागि। बगेडी चरा खाएमा जाडोमा शरीर न्यानो गराउँछ भन्ने विश्वास देखियो। ठाउँअनुसार चराका मूल्य पनि फरक रहेको उनी सुनाउँछन्। जनकपुरमा चार सय पर्ने सुुगालाई काठमाडांैमा ४५ सयसम्म लिएको भेटिएको। काकातौको मूल्य १२ हजार ५ सय रुपैयाँसम्म छ। मुनियाँ ९५० सम्म पर्ने भेटिएको उनको भनाइ छ। अध्ययनका क्रममा नेपालबाट भारत लगिएको र भारतबाट नेपालको बाटो हुँदै कारोबार भएको घटना पनि छन्। तर, व्यापारको रुट अझै स्पष्ट नभएको बजगाईंको भनाइ छ। विगतमा अमेरिका, कतार, नेदरल्यान्ड्सलगायत मुलुकमा पनि व्यापार भएको देखिएको छ। अबैध व्यापारकै कारण उपत्यकामा नयाँ चराहरूले पुरानालाई विस्थापित गरेको अवस्थासमेत आएको देखिएको छ। एलेक्जेन्ड्राइन प्याराकीट (कर्रा सुगा) को संख्या उपत्यकामा धेरै छ। यो प्रजातीको सुगा काठमाडौं खासै हँुदैनथ्यो। मानिसहरूले कुनै प्रयोजनमा लिएर हिँड्दा फुत्किएर संख्या बढेको हुन सक्छ बुझाई उनको छ। उनले भने, अन्य प्रजातीलाई विस्थापित गरेर ठूलो बथान बनाइसकेको छ। खुलेआम रूपमा चराहरूको बिक्री पनि हुँदै आएका छन्। कन्ठे सुगा, (प्लम हेडेड) ट्वीसी सुगाहरू बजारमा बेच्न राखिएका भेटिएका छन्। फिन्चेस, मुनियाँ, लभबर्ड, बजरी चरा, काकातौलगायतका चरा बजारमा देखिन्छन्। मकाउ नाम गरेको चरा अफ्रिकाबाट ल्याइएको भेटिएको उनको भनाइ छ। फिन्चेस चरा नेपालमा पाइन्न। भारतबाट ल्याएको भनिएको हुन्छ। लभबर्ड पनि नेपालमा पाइन्न। बजरी पनि उतैबाट आएको देखिएको छ। खुला सीमाबाट ल्याएको प्रतिक्रिया पाएको उनी सुनाउँछन्। विगतमा शाही बाज नेपालबाट कतार लैजाने गरिएको घटनाहरू पनि भेटिएको उनको भनाइ छ। सन् २०१८ मा काठमाडौंमा तीन सय स्पाइसी फिन्चेस पक्राउ परेको थियो। सन् २०११ मा मयूरको प्वाँख ३ सय १७ किलोजति पक्राउ गरिएको थियो। अमेरिका लैजान लागिएको भनिए पनि कता कुन प्रयोजनमा लैजान्छन् भन्ने स्पष्ट नभएको उनको भनाइ छ। नेपाल पन्छी संरक्षण संघकी कार्यकारी प्रमुख ईशाना थापा केही वर्ष पहिला अफ्रिकन ग्र्रे प्यारोट समातिएको प्रशंग सुनाउँछिन्। भन्छिन्, सात सय डलरसम्म बिक्री हुन्छ रे। नेपालमा पनि महँगो पन्छी पाल्नेहरू छन्। चराहरू पिंजडामा बोकेर हिँड्नु पनि अबैध काम भएको उनको भनाइ छ। कतिपयले लाइसेन्स लिएर पन्छी खोजे पनि लाइसेन्स दुरुपयोग गरेको आरोप उनी लगाउँछिन्। तोकेको भन्दा फरक प्रजातीसमेत पालेका छन्। नियमन कसैले गरेनन्, उनी भन्छिन्, अनुगमनका लागि अलि विज्ञहरूको टिम बनाएर काम गर्न आवश्यक छ। अबैध कारोबार गर्नेहरूले पन्छीलाई अत्यन्त दयनीय ढंगले एकठाउँबाट अर्को ठाउँमा ओसार्ने गरेको थापाको भनाइ छ। आँखा र मुख सिलाइदिने गर्छन्। गन्तव्यमा पुर्याउन उनीहरूले विभिन्न उपाय लगाउने गरेका घटनाहरू पनि भएको उनी बताउँछिन्। उनीहरू सजिलो रुटको पत्ता लगाउँछन्। कानुनको जानकारी नहुँदा समस्या पोखरामा प्रकृतिका साथीहरू संस्थाले लाटोकोसेरो तथा हुचिल संरक्षण उत्सव आयोजना गर्दै आएको छ। त्यसको प्रभावस्वरूप घाइते भएका, चोरी शिकारीमा परेका लाटोकोसेरोको संरक्षणका लागि विभिन्न जिल्लाबाट सूचना आउने गरेको कार्यकारी निर्देशक राजु आचार्यको भनाइ छ। उनका अनुसार यस किसिमको उत्सव अमेरिका, इटाली र भारतमा आयोजना गरिन्छ। उक्त संस्थाका वन्यजन्तु अनुसन्धान निर्देशक यादव घिमिरेका अनुसार धेरै नागरिकलाई कानुनको जानकारी नहुँदा गैरकानुनी रूपमा पाल्ने, मार्ने र अवैध रूपमा बिक्री बढेको छ। यी पन्छीले रूखको टोड्को, भुइँमा तथा पहराहरूमा फुल पार्छन् र बच्चा कोरल्छन्। यिनको शरीरका तौल ३१ ग्रामदेखि लिएर ४ किलो ५ सय ग्रामसम्म हुने अनुसन्धानले पत्तालगाइएको छ। लाटोसकोसेरोको शरीर अत्यन्तै हुलुका तथा नरम भुवाहरूले ढाकेको हुनाले उड्दाखेरि आवाज आउँदैन। यस्तो छ धार्मिक मान्यता जीवनमा अन्धकार हटाउने चराका रुपमा लिन्छन् ईशाइ धर्मावलम्बी लक्ष्मीका वाहनका रुपमा मान्छन् हिन्दु धर्मावलम्बी युरोपेली मुलुक र जापानमा शुभ मानिन्छ लाटोकोसेरो भनिन्छ, मासु वा सुकुटी खाँदा दम, पखाला, मासी तथा क्यान्सर सञ्चो हुन्छ। मासुलाई तेलमा मिसाएर शरीरमा मालिस गर्दा दुखाइ निको हुन्छ। मर्चा बनाउन उपयोगी हुन्छ। टाउको र खुट्टाको मासु पकाएर खाँदा जिउ तथा जोर्नी दुखेको सञ्चो हुन्छ। हड्डीको माला लगाउँदा मसानघाटतिर हिँड्दा तर्साउँदैन। हाडलाई क्यान्सरको औषधिका रूपमा प्रयोग गरिन्छ। लेप प्रयोग गर्दा हर्ष र जिउ दुखाई सञ्चो हुन्छ। यसले भाँचिएको हाडसमेत जोडिन्छ। मरेको लाटोकोसेरो राख्दा भूतप्रेतले घरमा बास गर्दैन। यी बुँदा राजु आचार्य र यादव घिमिरेले लेखेको पुस्तक लाटोकोसेरो की बाटोकोसेरोबाट लिइएका हुन्।"
योगसम्बन्धीका १३ भ्रम,"योगलाई पूर्ण बुझ्न र जीवनमा अपनाउन लामो समय र ठूलो श्रम लाग्न सक्छ। योगमा प्रवेश नै नगर्दै यसका बारेमा फैलिएको भ्रम सुनेर योग सिक्दै नसिक्ने, सही तरिकाले नसिक्ने, सिक्दा मिथ्या आशा राखेर सिक्ने, आफ्ना केटाकेटीलाई योग शिक्षाबाट टाढै राख्ने जस्ता दृश्य अमेरिकाजस्तो विकसित देशमा पनि देखिएका छन्। यसबाट मिल्ने लाभबाट उनीहरू र तिनका रेखदेखमा रहेका केटाकेटीहरू वञ्चित हुन पुगेका छन्। योग विधाको बारेमा विभिन्न चरणमा भ्रम सिर्जना हुन सक्छन्। तिनलाई निम्नअनुसार विभाजन र समाधान गर्न सकिन्छ पहिलो भ्रम योग हिन्दूवादको प्रचार गर्छ। यसो होइन, योगको विकासमा अहिले हिन्दूको रूपमा चिनिएका सनातनधर्मीहरूको ठूलो योगदान थियो। मानव सभ्यता जति पुरानो छ, योग त्यत्तिकै पुरानो छ। योग मानवको शरीर र मनलाई उच्च तहमा जोड्न मद्दत गर्छ। ईश्वर, प्रकृति, अन्तिम सत्य जे नाम दिए पनि मान्छेले खोजेको त्यही हो जुन हितकर छ। योगबाट त्यो प्राप्त हुन्छ। आँप कसले फलायो भन्ने कुराभन्दा बढी महŒव आँप खाएपछि मिल्ने सन्तुष्टि हो। योग सबैलाई हित गर्छ। दोस्रो भ्रम योग विद्वता हो। यो अझ ठूलो भ्रम हो। योगसम्बन्धी जानकारी हुनु, मन्त्र उच्चारण गर्न सक्नु, आसन बस्न जान्नु र सक्नु अवश्य महŒवका छन्, तर जानेकै भरमा योगको फाइदा प्राप्त हुँदैन। सत्य कुरा त योग साधना हो, आचरण हो, जीवनपद्धति हो। तेस्रो भ्रम योग गरेपछि म ठूलो मान्छे हुन्छु वा भएको छु, मलाई सबैले सम्मान गर्नुपर्छ। यो मैमत्ता बोकेको घमण्ड योगसाधनामा ठूलो तगारो बनेर आउँछ। आफूभित्र रहेको सम्पूर्णता चिन्ने र अघि बढ्ने प्रयासमा लागेका योगीलाई मानसम्मानको लोभले गन्तव्यबाट च्युत गराउँछ। चौथो भ्रम योग कठिन आसन र शारीरिक अभ्यास हो। सत्य कुरा योग सुखासन हो। यसमा शारीरिक गति र स्थितिका कुरा जरुर आउँछन्। तर, ती कठिनाइ वृद्धिका लागि हैनन्, सजिलोपनका लागि हुन्। धेरै समयसम्म संयम भएर ध्यान गर्न सक्ने क्षमता वृद्धिका लागि हुन्न। पाँचौँ भ्रम योगासन र ध्यान सक्षम व्यक्तिले हतारमा र छिटो गर्न सक्छ। योग बिरालो बाँध्ने वा खट्वाल पूजा गर्ने वा सिदा पुर्याउने काम मात्र होइन, यो एकाग्रतामा पुग्ने र त्यसमा रहने प्रक्रिया हो। फुर्सद नभए बरू एक, दुई आसन मात्र गरे हुन्छ, तर गरिएका आसन र ध्यान समय दिएरै गरिनु पर्छ। छैटौं भ्रम योग शारीरिक श्रम नगर्ने व्यक्तिको लागि मात्र हो। वास्तवमा शारीरिक वा बौद्धिक श्रम गर्ने वा नगर्ने सबैखाले व्यक्तिलाई योग आवश्यक पर्छ। जीवनयापनको लागि गरिने कामको सिलसिलामा ती गतिविधिलाई योगमाय बनाउन पक्कै सकिन्छ, तर योग नसिकी र आफ्ना हरेक गतिविधिलाई सचेत रूपले योगसित नजोडी योगको लाभ स्वतन्त्र प्राप्त हुन्छ भन्ने सोच्नु गलत हो। सातौं भ्रम योगबाट सर्वसिद्धि प्राप्त हुन्छ, चाहेको पुग्छ। यो धेरै घातक सोच हो। योग जादू हैन, योगले बाहिरबाट ल्याएर साधकलाई कुनै वस्तुको धनी बनाउने पनि हैन। यसले आफ्नो मनलाई वशमा राख्न, लोभलाई नियन्त्रण गर्न सामथ्र्य दिन्छ। बाहिर खोजेर, भौतिक संग्रहमा जुटेर अहिलेसम्म कसैले पूर्णता पाएको छैन, पाउने पनि छैन। आठौं भ्रम मेधावी व्यक्ति स्वाध्यायनबाटै योगी बन्न सक्छन्, गुरु आवश्यक पर्दैन। योग अभ्यासमा गल्ती भयो भने वाञ्छित लाभ प्राप्त नहुन सक्छ, रोगहरू निम्तिन सक्छन्। अझ बढी महत्वको कुरा त के छ भने बौद्धिक क्षमताको घमण्ड नै तगारोको रूपमा आइसक्यो। ऊ झुक्न जान्दैन। व्यक्ति एक्लै मेधावी हुँदैन, मानव सभ्यताको अहिलेसम्मको प्रयास र उपलब्धिको जगमा उसको क्षमता उभिएको छ, ऊ आमा र प्रकृतिको काखमा दूध खाएर, खेलेर र सुरक्षा पाएर हुर्केको छ। तिनलाई उसले मान्नु पर्छ, ढोग्नु पर्छ। नवौं भ्रम मनशुद्धि भएपछि बाह्यशुद्धि आवश्यक पर्दैन। कुरो ठीक विपरीत छ। हाम्रो मन र चिन्तन वस्तुतः शरीर र वातावरणको उपज हो। भित्र र बाहिरको एकाकार नभई सिद्धि प्राप्त हुँदैन। यसर्थ वातावरण शुद्धि, आसनशुद्धि, शरीरशुद्धि, कर्मशुद्धि, वचनशुद्धि, मनशुद्धि यी सबैलाई एकैसाथ अघि बढाउन आवश्यक छ। दसौं भ्रम योगमा पोख्त व्यक्तिले साधना नगरे पनि हुन्छ। यो सही होइन, जसरी हामीलाई प्राणवायु, पानी र खानेकुराको लगातार आवश्यकता पर्छ। उसैगरी योगसाधना र ध्यानको आवश्यकता हुन्छ। यो जीवनभरि चल्ने प्रक्रिया हो। योगलाई पूर्ण बुझ्न र जीवनमा अपनाउन लामो समय र ठूलो श्रम लाग्न सक्छ। योगमा प्रवेश नै नगर्दै यसका बारेमा फैलिएको भ्रम सुनेर योग सिक्दै नसिक्नु सही होइन। एघारौं भ्रम योग कमजोर र रोगीको लागि मात्र आवश्यक छ। स्वास्थ्य बिग्रेपछि मात्र चेत आउने चलन सही होइन। सानै उमेरदेखि, स्वास्थ्य नबिग्रिँदैदेखि योगविद्या सिकियो र लगातार अपनाइयो भने रोगले धेरै सताउनै पाउँदैन। यसैले समयमै योग सिक्नु र अपनाउनु पर्छ। बाह्रौं भ्रम योग, कुनै धुन वा संगीतको साथमा गर्न सकिन्छ। यो भ्रम हो, तर धेरै मानिस यो गल्ती गरिरहेका हुन्छन्। संगीत आफ्नो स्थानमा महान् छ, सर्वव्यापी छ, तर योगसाधनामा होइन। सद्गुरुको नामबाट चिनिने जग्गी वासुदेवको अनुभव सहयोगी हुने देखेकोले ईशा फाउन्डेसनको स्वीकृतिमा यहाँ उल्लेख गरिन्छ। जब तपाईं आसनहरू अभ्यास गर्नुहुन्छ, तब कहिल्यै पनि वरिपरि कुनै ऐना वा कुनै किसिमको संगीत हुनु हुँदैन। हठ योग गरिरहेको समयमा, सबैथोक शरीर, मन, ऊर्जा र अन्तस्करण त्यसमा पूर्णतः संलग्न हुनुपर्छ। त्यो जुन सृष्टिको स्रोत हो अनि जुन तपाईंभित्रै छ, उसको संलग्नता वा सहभागिता चाहनु हुन्छ भने, तपाईंको शरीर, मन र ऊर्जा पूर्ण रूपमा यस प्रक्रियामा संलग्न हुन जरुरी छ। तपाईंले यसलाई विशेष श्रद्धा र एकाग्रताले गर्नुपर्छ। गयो, कुनै धुन बजायो अनि केही गरे जस्तो गर्यो यसरी होइन। प्रायजसो योग स्टुडियो (योग सिकाउने थलो)हरूमा सबैभन्दा ठूलो त्रुटि भइरहेको हुन्छ। योग प्रशिक्षक आसन गर्दै कुराकानी गरिरहेका हुन्छन्। यसो गर्नाले तपाईंलाई हानि हुने निश्चित छ। आसन गरिरहेको बेला नबोल्नु कुनै मापदण्ड होइन, यो नियम हो। कुनै आसनमा रहँदा तपाईं कहिल्यै बोल्नु हुँदैन। जब तपाईं योगासनको अभ्यास गर्नुहुन्छ, त्यसबेला श्वास, मानसिक एकाग्रता र ऊर्जाको स्थिरताजस्ता सबै चिजहरूको निकै महŒव हुन्छ। यदि तपाईं बोल्नुभयो भने, ती सबै नष्ट हुन्छन्। तेह्रौं भ्रम उमेर छिप्पिएकाले योग सिक्न हुँदैन। कहिल्यै ढिलो भयो भनेर राम्रो कुरा सिक्नबाट पछि हट्न हुँदैन। हो, उमेर छिप्पिएसितै शरीरको लचकतामा कमी आउँछ, आसनका कुरामा जबर्जस्ती गर्न हुँदैन। आफ्नो शरीरको अवस्थाअनुसार सहज हुने अभ्यास गर्न गर्नुपर्छ। गुरुको निर्देशनमा आफ्नो स्वास्थ्यको ख्याल राखी यथोचित योगासन र ध्यान गर्न सकिन्छ। योग केन्द्रले गर्नुपर्ने तयारी योगविद्या गुणकारी छ। यसबीचमा योग केन्द्रले योग्य शिक्षक, सफा र शान्त वातावरण, उपयुक्त समय र नियमित कक्षा र अभ्यासको व्यवस्था गर्न आवश्यक छ। किताबी ज्ञान लिई परीक्षा उत्तीर्ण भएर मात्र कुनै व्यक्ति योग शिक्षकको रूपमा उपयुक्त पात्र हुँदैन। ऊ आफू पनि नियमित रूपमा योगाभ्यास र साधनामा लागेको हुनुपर्छ। दुर्गन्ध र होहल्लाबीच योग कक्षा सञ्चालन हुन सक्दैन। टाढादेखिका सहभागी आउन पर्ने भएकाले बिहानको ब्रह्ममुहूर्त नै भन्न सकिन्नँ। कम्तीमा पनि खाना खाएपछि दुई घण्टा समय बितेपछि, धेरै नथाकेको र धेरै नभोकाएको बेलामा योग कक्षा उपयुक्त हुन्छ। योग अरू विषयजस्तो कुदाएर पढाउन मिल्ने विषय हैन। यो सिकाइने र देखाइनेभन्दा योग्य प्रशिक्षकको निर्देशन र निगरानीमा सिकिने र अभ्यास गरिने विद्या हो। यसको लागि नियमित निर्देशन र अभ्यास आवश्यक पर्छ। प्रशिक्षकले गर्नुपर्ने तयारी नेपालमा योग शिक्षा सुरु गर्ने कुरामा कतिपयको विमति पनि थियो। बदलिँदो परिवेशमा योगले हिन्दू धर्म प्रचार गर्ने अभिप्राय बोकेको छ भन्दै विरोध गर्ने पनि थिए। सायद धर्मद्वारा निर्दिष्ट नहुने कम्युनिस्ट नेतृत्वको सरकार नभएको भए योग शिक्षा औपचारिक रूपमा अघि बढ्न सक्ने थिएन। यसैबीच, देखा परेको कोभिड१९ ले योगविज्ञानको आवश्यकता अरू बढी प्रष्ट पायो। अहिले हरेक नेपालीको आशा र ध्यान योगविज्ञानमा केन्द्रित भएको छ। यस्तो अवस्थामा योग प्रशिक्षकले एकातिर यस महान् विज्ञानलाई सम्पूर्णतामा प्रस्तुत गर्न आवश्यक छ। अर्कातिर सनातन परम्परासित असहज अनुभव गर्नेलाई जबर्जस्ती गर्न पनि हुँदैन। योग प्रशिक्षक बन्दा पारिश्रमिक पक्कै मिल्छ। तर त्यत्तिको लागि योग प्रशिक्षक बन्न खोज्नु भएको छ भने यो सही छनोट होइन। प्रशिक्षकको रूपमा सिकारुसामु उभिनुअघि आफू योग्य गुरुको निर्देशनमा अध्ययन, ध्यान र तालिमद्वारा योगका सबै पक्षमा अभ्यस्त हुनुहोस्। कमसेकम अष्टांग योगमा अभ्यस्त भएपछि मात्र प्रशिक्षकको रूपमा प्रस्तुत हुनुहोस्। कलिला शिष्यको लागि तपाईं नै गुरु हो, अनुकरण गर्न लायक नमुना आदर्श व्यक्तित्व हो। उनीहरू कुरा मात्र सुन्दैनन्, तपाईंको चालचलन, हाउभाउ, बोलीचाली, व्यवहार पनि सिक्छन्। यसैले तपार्ईंको खानपिन, रहनसहन, सामाजिक र पारिवारिक व्यवहार पनि अनुकरणयोग्य, आदर्श हुनुपर्छ । नेपालमा योग शिक्षाको सफलता र भविष्य तपाईंको हातमा छ। अनि सबैका लागि योग सधैंका लागि योग साकार हुन्छ।"
डेल्टाको ठाउँ लिँदै ओमिक्रोन,"काठमाडौं : कोभिड१९ को डेल्टा भेरियन्टलाई प्रतिस्थापन गर्न सक्रिय रहेको ओमिक्रोन भेरियन्टको संक्रमण उच्च पाइएको छ। विश्वव्यापी रूपमा डेल्टा भेरियन्टको संक्रमणलाई ओमिक्रोन भेरियन्टले प्रतिस्थापन गरे जस्तै अवस्था नेपालमा पनि देखिएको स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीले बताए। डेल्टाभन्दा बढी संक्रामक रहेको ओमिक्रोनबाट संक्रमण हुनेको संख्या ह्वात्तै बढेको छ। एसजिन पोजेटिभ भएका नमुनाहरूको परीक्षण गर्दा ओमिक्रोनको पुष्टि हुने क्रम बढ्दो रहेको स्वास्थ्य मन्त्रालयले जनाएको छ। पछिल्लो संक्रमणमा एसजिन पोजेटिभ भएका मध्ये ८८ प्रतिशत ओमिक्रोन पाइएको छ। राष्ट्रिय जनस्वास्थ्य प्रयोगशालामा गरिएको पछिल्लो परीक्षणमा जिन सिक्वेन्सिङका ३२ मध्ये २८ नमुनामा ओमिक्रोन संक्रमण देखिएको छ। बाँकी चारवटा नमुनामा डेल्टा भेरियन्ट पाइएको छ।डा अधिकारीले भने, विश्वव्यापी रूपमा डेल्टा भेरियन्टको संक्रमणलाई ओमिक्रोन भेरियन्टले प्रतिस्थापन गरे जस्तै नेपालमा समेत सोही अवस्था देखिएको छ। यसअघि पहिलोपटक मंसिर २० गते ६६ वर्षीय विदेशी नागरिक र उनको सम्पर्कमा आएका ७१ वर्षीय व्यक्तिलाई ओमिक्रोन संक्रमण पुष्टि भएको थियो। त्यसपछि पुसको अन्तिम साता २४ जनामा देखियो। संकलित केही नमुनाको मात्र परीक्षण गर्दा ओमिक्रोन भेरियन्ट बढी सक्रिय पाइएको हो। हाल सक्रिय संक्रमितको संख्या ७० हजार ४० रहेको छ। संक्रमित मध्ये २१५ जना आईसीयूमा उपचाररत छन्। ४० जनाको भेन्टिलेटरमा उपचार भइरहेको स्वास्थ्य मन्त्रालयले जनाएको छ। ४१ प्रतिशत संक्रमण दर मुलुकभर कुल संक्रमण दर ४१८ प्रतिशत रहेको छ। पछिल्लो २४ घण्टामा ६ हजार ४६२ नयाँ संक्रमित थपिएका छन्। एन्टिजेन र पीसीआर विधिबाट १७ हजार ४३७ परीक्षण गरिएको थियो। त्यस्तै, १ हजार ४१६ संक्रमणमुक्त भएका छन्। संक्रमणबाट चारजनाको ज्यान गएको छ। डा अधिकारीले संक्रमणमा हेलचेक्र्याइँ नगर्न आग्रह गर्दै भने, सबै जना सतर्क रहनुपर्ने अवस्था छ। जनस्वास्थ्य मापदण्डको पालना पूर्ण रूपमा गर्नुपर्छ।"
गण्डकी प्रदेशमा तीन सातामा ३०० स्वास्थ्यकर्मी सङ्क्रमित,कास्की : पछिल्ला समय कोरोना भाइरसको तेस्रो लहरसँगै देशभर सङ्क्रमित हुनेको सङ्ख्या बढेको छ। आम नागरिकसँगै कोरोनाविरुद्ध अग्रपङ्क्तिमा खटिने स्वास्थ्यकर्मीसमेत सङ्क्रमित हुने क्रम बढेको छ। गण्डकी प्रदेशमा मात्र तीन साताका अवधिमा ३०० का हाराहारीमा चिकित्सक र नर्सलगायतका स्वास्थ्यकर्मी कोरोना सङ्क्रमित भएका छन्। कोरोनाका बिरामीको उपचार हुँदै आएका पोखरास्थित पोखरा स्वास्थ्य विज्ञान प्रतिष्ठान अन्तर्गतको पश्चिमाञ्चल क्षेत्रीय अस्पताल र सङ्क्रामक तथा सरुवा रोग अस्पतालका स्वास्थ्यकर्मी बढी सङ्क्रमित छन्। कोरोनाको नयाँ भेरियन्ट ओमिक्रोन समुदायस्तरामा फैलिइरहेको अवस्थामा अग्रभागमा रहेर स्वास्थ्योपचार गर्ने स्वास्थ्यकर्मीसमेत सङ्क्रमित भएपछि पोखरामा स्वास्थ्य र वातावरणको क्षेत्रमा काम गर्दै आएको नेलम्बो नेपालले पोखरा स्वास्थ्य विज्ञान प्रतिष्ठानलाई पाँच जना स्टाफ नर्स सहयोग गरेको छ। केही दिनअघि नेलम्बोले सरुवा तथा सङ्क्रामक अस्पताललाई समेत चार जना स्वास्थ्यकर्मी सहयोग गरेको थियो। स्वास्थ्यकर्मी अधिकतम मात्रामा सङ्क्रमित भइरहेको अवस्थामा स्वास्थ्य अस्पतालमा बिरामीको उपचारमा स्वास्थ्यकर्मीको अभाव सिर्जना नहोस् र नागरिकले सहजरुपमा स्वास्थ्योपचार सेवा प्राप्त गर्न सकुन् भन्ने उद्देश्यले आगामी छ महिनाको लागि पाँच जनाको स्वास्थ्य जनशक्ति सहयोग गरिएको नेलम्बोले जनाएको छ। जनशक्ति उपलब्ध गराउने सम्बन्धमा आइतबार नेलम्बो नेपालका अध्यक्ष एकदेव देवकोटा र पोखरा स्वास्थ्य विज्ञान प्रतिष्ठानका निर्देशक डा भरतबहादुर खत्रीबीच सम्झौतापत्रमा हस्ताक्षर गरिएको छ। अध्यक्ष देवकोटाले हाल कोभिड १९ ले विश्व नै आक्रान्त भइरहेको अवस्थामा कोभिड१९ अस्पतालमा स्वास्थ्यकर्मीको जनशक्ति अभाव नहोस र बिरामीको उपचारमा सहयोग गर्नका लागि जनशक्ति सहयोग गरिएको बताउनुभयो। जनशक्ति सहयोगबापतको सबै खर्च नेलम्बोलेनै गर्ने बताइन्छ। प्रतिष्ठानका निर्देशक डा खत्रीले नेलम्बो नेपालले कोभिड१९ सम्बन्धी सुरुआती चरण देखि नै कोरोनासँग जुध्न र जोखिम न्यूनीकरणका लागि कार्य गर्दै आएकामा आभार व्यक्त गरे। पछिल्लो केही दिनयता सङ्क्रमण बढ्दै जाँदा प्रतिष्ठानमा पनि स्वास्थ्यकर्मी सङ्क्रमित भएर स्वास्थ्य सेवा प्रवाहमा कठिनाइ भएको अवस्थामा मानवीय सेवाको कार्य गर्ने नेलम्बोको सहयोग महत्वपूर्ण रहेको बताए। रासस
मन्थलीमा तीन लालको बेहाल,"सम्मानयोग्य व्यक्तिका सालिकमा यस्तो अपमानजनक व्यवहार गर्ने छुट कसैलाई पनि छैन । स्मृति पार्क कहिल्यै विस्मृति पार्क नबनोस्। मन्थलीको नामकरण सम्बन्धमा माझी भाषाको मनथल (मनराजा, थलबस्ने ठाउँ) अर्थात् राजा बस्ने ठाउँ रहेको पाइन्छ। पछि गएर मनथल नै मन्थली भएको भन्ने एउटा मत रहेछ। माझी भाषाकै मुन्थली (मुन्जाँड र थलीखाने थलो) शब्दको अर्थ जाँड खाने थलो रहेको र पछि गएर मुन्थली नै मन्थली भएको भन्ने अर्को मत रहेछ। मन्थलीमा माझी बस्ती रहेकाले माझी भाषामै नाम रहेको हुन सक्ने देखिन्छ। यीमध्ये कुन चाहिँ सन्दर्भबाट मन्थलीको नामकरण गरिएको भन्ने यकिन भएन। मन्थली बजार परिक्रमापछि पहिले नै सुनिसकेकाले मन्थलीमा निर्मित तीन लाल पार्क हेर्ने खुल्दुली पैदा भयो। तीन लाल पार्क माझी बस्तीका छेउमा रहेछ। तामाकोसीको तीरमा रहेको त्यही तीन लाल पार्क पुग्यौं। रामेछापमा जन्मिएर विभिन्न क्षेत्रमा प्रसिद्धि प्राप्त गरेका र नेपालमा परिचयको खासै आवश्यकता नभएका सहिद गंगालाल श्रेष्ठ (१९७५१९९७), वामनेता पुष्पलाल श्रेष्ठ (१९८१२०३५) र पहिलो साहित्यिक सहिद कृष्णलाल अधिकारी (१९४४१९८०) का सालिक राखिएको ठाउँलाई तीन लाल स्मृति पार्क नामकरण गरिएको रहेछ। वरिपरि घेरिएको ठूलै क्षेत्रको एकापट्टि सानो ठाउ घेरेर देब्रेबाट क्रमशः गंगालाल श्रेष्ठ, पुष्पलाल श्रेष्ठ र कृष्णलाल अधिकारी गरी तीनजनाको सालिक राखिएको रहेछ। तीनैजनाका सालिकको अग्रभागमा तलपट्टि नाम, जन्म र मृत्यु मिति लेखिएको रहेछ। बाँकी क्षेत्रमा सभाहल, प्रशासनिक भवनजस्ता अनेक प्रकारका भवन निर्माण गरिँदै रहेछ। पार्कमा त उद्यान निर्माण गरिनुपर्नेमा भवन निर्माण गर्ने प्रयोजन चाहिँ कमाउधन्दा भए बेग्लै कुरा, अन्य कारण बुझिएन। त्यहाँ त फलैंचामा बसेर बोटबिरुवाको हरियाली र फूलबारीको सौन्दर्यका साथमा तामाकोसीको जलप्रवाह र वरपरको दृश्यावलोकन गर्ने पर्यटकीय स्थल पो बनाउनुपर्ने भन्ने मनमा लागिरह्यो। संसारका अनेकौं मुलुकमा अनेकौं पार्क देखेको छु र घुमेको छु। त्यहाँ त कुनै भवन बनाएको त देखिएन। बरु विभिन्न उमेरसमूहकालाई मनोरञ्जन गर्ने ठाउँ पो देखियो त। यस्तो त के कुरा तीन लालका सालिक राखिएको यति सानो ठाउँ पनि फोहोर र झाडीले भरिएको रहेछ। त्यहाँका जम्मा दुईवटा सिँढी पनि भत्कन लागेका छन्। त्यहाँ जाने बेलामा जुन उत्सुकता थियो, पुग्नेबित्तिकै त्यहाँको दुरवस्था, अव्यवस्था, अस्तव्यस्ततासँगै फोहोरसमेत देख्दा पहिलेको उत्सुकता खिन्नतामा परिणत भयो। त्यहाँ तीन लालको बेहाल देख्दा मन कटक्कै भयो। त्यहाँ त्यस्तो बेहाल अवस्थामा राखिएका तीन लालका सालिकको निर्माण कसले गरेको र ती सालिक त्यहाँ कहिले राखिएको भन्ने कुरा बुझ्न मन लाग्यो। तर, त्यहाँको शिलामा कतै पनि निर्माणकर्ताको नाम र सालिक राखिएको मितिसमेत देखिएन। मूर्तिकारको नाम र सालिक राखिएको मिति खोज्न थालें। सालिक निर्माण कसले गरेको र त्यहाँ कहिले राखिएको भन्ने बुझ्न मन लाग्यो। तर, कतै पनि निर्माणकर्ताको नाम र मिति देखिएन। गहिरिएर हेर्दै जाँदा पुष्पलालका सालिकको दायाँपट्टि छेउमा लगभग मेटिइसकेका साना अस्पष्ट अक्षरमा रामकृष्ण भण्डारी २०५२३२७ (?) लेखिएको देखें। अन्य दुई मूर्तिमा अगिल्लाको भन्दा पनि लगभग नबुझिने अवस्थाका अझ साना अक्षरमा मूर्तिकार रामकृष्ण भण्डारी कीर्तिपुर लेखिएको अनुमान गरें। कीर्तिपुर निवासी उनी त मैले पहिलेदेखि नै राम्ररी चिनेका मान्छे जस्तो लाग्यो। त्यसपछि यी सबै कुरा उनीबाटै पत्ता लगाउने सोचेर मूर्तिका तस्बिर लिएँ। गंगालाल श्रेष्ठ नेपालका सक्कली चार सहिद धर्मभक्त माथेमा, शुक्रराज शास्त्री र दशरथ चन्दमध्येका एक हुन्। कम्युनिस्ट पार्टीका संस्थापक नेता पुष्पलाल श्रेष्ठ र नेपालका सक्कली सहिद गंगालाल श्रेष्ठ दाजुभाइ हुन्। मकैको खेती (१९७७ साल) नामक कृति लेखेबापत तत्कालीन राणा शासकबाट काराबास सजाय दिइएका र काराबासमै मृत्यु भएका कृष्णलाल अधिकारी पहिलो साहित्यिक सहिद मानिन्छन्। यस घटनालाई नेपाली साहित्यमा मकै पर्व का रूपमा लिइन्छ। मन्थलीमा सालिक निर्माण गरिएका यी तीनैजना व्यक्ति स्थानविशेषमा मात्र नभएर नेपालमै सम्मानयोग्य व्यक्ति हुन्। विभिन्न क्षेत्रमा विशिष्ट योगदान पुर्याएका व्यक्तिका सालिक बनाएर तिनका योगदानप्रति सम्मान दर्साउने काम राम्रो हो। तर, त्यस नाममा त्यस्तो अस्तव्यस्त राख्नुचाहिँ अपमान हो। कसैको सम्मानका नाममा अपमान गरिनु पटक्कै राम्रो होइन। कतैबाट यिनले यहाँको दुरवस्था देख्छन् भने तिनको आत्मा धुरुधुरु रोइरहेकोे होला। तीन लालमध्ये कृष्णलाल अधिकारीको त नाकको टुप्पो नै काटिएछ। झट्ट हेर्दा नै देखिने गरी काटिएको नाकको टुप्पो जातीय आधारमा काटिएको जस्तो बुझियो। यदि त्यसो हो भने त्योभन्दा दुर्भाग्य अरू केही हुन सक्दैन। यी तीनैजना जात विशेषका होइनन् र यी सबैको जात नेपाली हो। त्यति मात्र होइन, कृष्णलालका गलामा गलपासो झुन्ड्याइएको रहेछ। सुरुमा झट्ट हेर्दा त अचेलको फेसन खादा जस्तो लाग्यो तर त्यसमा यति गाँठा पारिएका रहेछन् कि गाँठा फुकाउन खोज्दा पो छक्क परें। त्यसलाई काटेरै निकाल्नुपर्ने रहेछ तर हामीसँग काट्ने हतियार थिएन। होस् पनि कसरी ? हामी हतियारधारी कारी त होइनौं। हामीसँग कलम मात्र थियो तर त्यसले त्यहाँ तत्काल काम गरेन। सालिक निर्माण सम्मानयोग्य व्यक्तिको गरिन्छ। सम्मानयोग्य व्यक्तिका सालिकमा यस्तो अपमानजनक व्यवहार गर्ने छुट कसैलाई पनि छैन। स्मृति पार्क कहिल्यै विस्मृति पार्क नबनोस्। रामेछापमा जन्मिएका महान् सपूत तीन लाल हाम्रा गौरव हुन् आदि भन्दै जनता झुक्याउने खालका फोस्रा भाषण छाँट्ने अनि तिनका सालिकको चाहिँ यस्तो बेहाल बनाउने ? यति सानो ठाउँको सरसफाइ र अन्य व्यवस्थापन गर्न पनि नसक्ने अवस्थामा पुगिसके त त्यहाँका स्थानीय निकाय र संघसंस्थाहरू ? त्यसो हो भने चन्दा उठाउन्, सबभन्दा पहिले म दिन्छु। यस ठाउँमा अर्को पटक आइयो भने तीन लालको यस्तो कन्तबिजोक देख्न नपरोस्। यही कामना गर्दै तीन लालप्रति श्रद्धाञ्जलि अर्पण गरियो। त्यसपछि त पार्कमा घुम्न र बस्न पनि मन लागेन। तीन लालको बेहाल देखेपछि मन खिन्न भइरह्यो। मन्थलीमा देखिएको तीन लालको बेहाल अवस्थाले सताइरहेकै थियो। कीर्तिपुर आएपछि तीन लालका मूर्तिकार भण्डारीलाई फोन गरेर बोलाएँ। अक्षरमा मूर्तिकला (२०७४) नामक उनको कृति पनि उपहार पाएँ। पुस्तकमा उनको मूर्तिकला र चित्रकलाबारे सचित्र चर्चा गरिएको पाएँ। उनीसँग मूर्तिकला र त्यसमा पनि सर्वप्रथम मन्थलीका तीन लालका मूर्ति निर्माणबारे छलफल भयो। मन्थलीमा राखिएका तीन लालका सालिक एकै पटक बनाइएका होइन रहेछन्। भण्डारीलाई पुष्पलाल श्रेष्ठको सालिक बनाउन २०५० सालमा पुष्पलाल प्रतिष्ठानले १० हजार रुपैयाँमा लगाएको रहेछ। उनले तीन महिना लगाएर मूर्ति बनाई पुष्पलाल प्रतिष्ठानलाई बुझाएका रहेछन्। गंगालाल श्रेष्ठ र कृष्णलाल अधिकारीका सालिक बनाउन २०५६ सालमा नवराज अधिकारीले २५ हजारमा लगाएका रहेछन्। विशेष आस्थाका कारण यिनले दुवै पटक बढी पैसाको माग पनि गरेनछन्। उनले ६ महिना लगाएर दुवै मूर्ति बनाई बुझाइदिएछन्। २०५७ सालमा यी दुई र पहिले पुष्पलाल प्रतिष्ठानका लागि बनाएको गरी तीनैवटा मूर्ति मन्थली लगिएछ। तीनैवटा मूर्ति त्यहाँ राखिएको भन्ने कुरा भण्डारीले सुनेछन् तर कहिले, कहाँनिर भन्ने कुरा अझै पनि पत्तो रहेनछ। यी मूर्ति त्यहाँ कुन मितिमा राखियो भन्ने कुरा कतै लेखिएको पनि देखिएन। यस्ता कार्यमा कहिल्यै कसैले खेलाँची गर्नु हुन्न। यति सस्तोमा यस्ता राम्रा मूर्ति बनाउने कलाकारलाई मूर्ति स्थापनाकै दिन लगेर सम्मानपूर्वक उनीबाटै अनावरण गराएको भए के बिग्रिन्थ्यो ? लौ अनावरण पनि स्थानीय कुनै नेताले स्वार्थसिद्धिका लागि कुनै दलका तथाकथित ठूला भनिएका नेताबाट गराए। भाषण छाँट्न लगाए। जे भए पनि सो समारोहमा मूर्तिकारलाई बोलाएर एउटा माला लगाइदिएको भए कसको के नै जान्थ्यो ? उनी कति खुसी हुन्थे होला ? कुराका सिलसिलामा भण्डारीले बाघभैरव, शंखधर साख्वा, अरनिको, कीर्तिपुरका चार सहिद, पारिजात, मदनआश्रित, मधुवर राई, प्रेमसिंह धामीलगायतका मूर्ति बनाएका रहेछन्। सामान्यदेखि विशिष्टसम्मका थुप्रै व्यक्तिका मूर्ति बनाएको, विश्वका विभिन्न मुलुकबाट आएका पर्यटकले उनले बनाएका मूर्ति किनेर लगेको, धेरैलाई चित्र र मूर्ति बनाउन सिकाएको तर पैसा भने खासै नकमाएको उनले बताए। मूर्ति बनाउने नाममा प्राप्त रकम ज्याला त के कुरा ढुंगा खोज्न र किन्न पनि धौ धौ पर्ने रहेछ। तैपनि विशिष्ट व्यक्तिका मूर्ति बनाउन पाएकामा उनी खुसी नै लागेको बताउँछन्। आफूले बनाएका मूर्ति लगिएपछि कहिले र कसरी स्थापना गरियो भन्नेसमेत जानकारी नदिइँदा र कार्यक्रममा समेत नबोलाइँदा भने उनमा खिन्नता प्रकट हुन्छ। भण्डारी मूर्तिकला मात्र नभई चित्रकलामा पनि त्यत्तिकै सिपालु रहेछन्। उनले पटकपटक चित्रकलाको प्रदर्शनीसमेत गरेका छन्। अत्यन्त सरल र भद्र स्वभावका भण्डारीको सीप धेरैबाट शोषित भएको पनि देखिन्छ। देशमा श्रमिक सम्मानित भएको हेर्न कति समय पर्खनुपर्ने हो ? खोलो तर्यो लौरो बिस्र्यो नगरौं। कला र कलाकारको सम्मान गर्न सिकौं।"
मनाङ मर्स्याङ्दी आहा रारा गोल्डकपको सेमिफाइनलमा,"पोखरा : मनाङ मर्स्याङ्दी क्लब ६ पटकको विजेता विभागीय टोली नेपाल पुलिस क्लबलाई हराउँदै २० औं संस्करणको आहा रारा गोल्डकपको सेमिफाइनलमा प्रदेश गरेको छ। पोखरा रंगशालामा आइतबार भएको खेलमा नेपाल पुलिस क्लबलाई २० गोलले पराजित गर्दै ६ पटकको विजेता मनाङ अन्तिम चारमा पुगेको हो। मनाङलाई जित दिलाउन रुपेश केसी र नाइजेरियन खेलाडी अफिज ओलावालेले एकएक गोल गरेका थिए। पहिलो हाफ गोलरहित बराबरीमा सकिएको खेलको दोस्रो हाफमा मनाङले दुवै गोल गरेको थियो। ६४औं मिनेटमा रुपेश केसीले गोल गर्दै मनाङलाई सुरुआती अग्रता दिलाएका थिए। ओलावालेको पासमा रुपेशले गोल गरेका थिए। खेलको ८३औं मिनेटमा पुलिसका कप्तान जुमानु राई बराबरी गोल गर्नबाट चुकेका थिए। रवि पासवानले डिबक्स नजिकैबाट दिएको बललाई जुमानुले पोस्ट्को दिशा दिन सकेनन्। त्यसपछि ८७औं मिनेटमा ओलावालेले गोल गर्दै मनाङलाई २० को जित दिलाए। ओलावालेले पुलिसका दुई डिफेन्डरलाई बिट गर्दै उत्कृष्ट गोल गरेका थिए। एक गोल र एक गोलका लागि असिस्ट गरेका ओलावाले म्यान अफ दी म्याच चुनिए। खेलपछि प्रतिक्रिया दिँदै नेपाल पुलिस क्लबका प्रशिक्षक अनन्त थापाले आफ्नो खेलाडीको गल्तीले नतिजा मनाङलाई सुम्पिनु परेको बताए। पाएको अवसर जसले सदुपयोग गर्छ, त्यही टोलीले खेल जित्छ, प्रशिक्षक थापाले भने, हामीले पहिलो हाफमा धेरै राम्रो प्रदर्शन गरेका थियौं। दोस्रो हाफमा पाएका अवसर खेर फाल्दा हार बेहोर्न बाध्य भयौं। मनाङ मर्स्याङ्दी क्लबका प्रशिक्षक टोपे फुजाले खेल जित्ने रणनीति बनाएर खेल्दा जित सम्भव भएको बताए। दोस्रो हाफमा हाम्रो रणनीतिले काम गर्यो र जित निस्कियो, उनले भने। मनाङले सेमिफाइनलमा त्रिभुवन आर्मी र थ्रीस्टार क्लबबीचको विजेतासँग प्रतिस्पर्धा गर्नेछ।"
पोखरेलको कति लिन्छेउ फिस,"उदयपुर : उदयपुरका पत्रकार एवं साहित्यकार माधव पोखरेलले मायाप्रितिलाई समेटेर तयार पारेको कति लिन्छेउ फिस अडियो गीत सार्वजनिक भएको छ। आफ्नो ५७औं जन्मदिन पारेर पोखरेलले डान्सिङ गीत सार्वजनिक गरेका हुन्। पाँच मिनेट ३० सेकेन्डको अडियो गीतमा रोशन अधिकारी र सिर्जना हुमागाईंले स्वर दिएका छन्। गीतमा कमल अधिकारीले संगीत भरेका छन्। उनले गीतको म्युजिक भिडियो पनि बनाउने तयारी गरिरहेको जानकारी दिए। लुकी लुकी हेरेऊ गीत तयार भइरहेको छ। यो गीत तयार भएपछि दुवै गीतको म्युजिक भिडियो एकैसाथ बनाउने तयारी गरिरहेको छु, उनले भने, नयाँ पुस्तालाई लक्षित गरेर मायाप्रितिका विषयलाई गीतमा अधिकतम् समेटिएको छ। साहित्य क्षेत्रमा लामो समयदेखि कलम चलाइरहेका पोखरेलले यसअघि मुसालाई मुद्दा हाँस्यब्यङ्ग निबन्ध संग्रह बजारमा ल्याएका थिए। पोखरेलले एक सयभन्दा बढी फुटकर साहित्य सिर्जना गरिसकेका छन्। २०५२ सालमा नव कविता प्रतिभाबाट पुरस्कृत पोखरेल प्रगतिशिल लेखक संघ उदयपुरका अध्यक्षसमेत हुन्।"
आजको मौसम : चार वटा प्रदेशमा वर्षा र हिमपात,"काठमाडौं : पश्चिमी न्यून चापिय प्रणालीको प्रभावले अझै केहि दिन वर्षा र हिमपात हुने जल तथा मौसम विज्ञान विभागले जनाएको छ। मौसम पूर्वानुमान महाशाखाले सोमबार जारी गरेको मौसम बुलेटिनमा सुदूरपश्चिम, कर्णाली, लुम्बिनी र गण्डकी प्रदेशमा सामान्य देखि पूर्णतया बदली रही बाँकी प्रदेशहरुमा आंशिकदेखि सामान्य बदली रहेको छ। सुदूरपश्चिम, कर्णाली, लुम्बिनी र गण्डकी प्रदेशका केही स्थानमा हल्कादेखि मध्यम वर्षाहिमपात भइरहेको उल्लेख छ। सोमबार दिउँसो सुदूरपश्चिम, कर्णाली, लुम्बिनी र गण्डकी प्रदेशमा सामान्यदेखि पूर्णतया बदली रही बाँकी प्रदेशहरूमा आंशिकदेखि सामान्यतया बदलीको सम्भावना रहेको छ । सुदूरपश्चिम, कर्णाली, लुम्बिनी र गण्डकी प्रदेशमा मध्यम र बाँकी प्रदेशका थोरै स्थानहरुमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानमा हिमपातको सम्भावना रहेको बुलेटिनमा उल्लेख छ। महाशाखाका अनुसार राती प्रदेश नं १, मधेस प्रदेश, बाग्मती प्रदेश, गण्डकी प्रदेश तथा लुम्बिनी प्रदेशका एकदुई स्थानहरुमा वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानमा हल्का हिमपातको सम्भावना छ। मंगलबार देशको पहाडी भूभागमा आंशिकदेखि सामान्यतया बदली रहने र बाँकी भूभागमाआंशिक बदली रहने छ। देशको पहाडी भुभागका थोरै स्थानहरुमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको महाशाखाले जनाएको छ। बुधबार देशको पहाडी भुभागका थोरै स्थानहरुमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानहरुमा हल्का हिमपातको सम्भावना रहेको बुलेटिनमा उल्लेख छ। देशभर चिसो अझै बढ्ने क्रममा रहेकोले चिसोबाट बच्न र त्यसको प्रभावबाट जोगिन आवश्यक सुरक्षा तथा सतर्कता अपनाउन मौसमविद्ले आग्रह गरेका छन्।"
सरकार स्थानीय निर्वाचनबाट भाग्दै छ : एमाले,"काठमाडौं : सत्ता गठबन्धन स्थानीय निर्वाचन पहिले कि संघको भनेर अलमलिएको छ। यसलाई प्रमुख प्रतिपक्षी एमालेले सरकार स्थानीय निर्वाचनबाट भाग्न खोजेको भनेर टिप्पणी गरेको छ। नेपालको संविधानले स्थानीय तहहरूको रिक्तताको परिकल्पना नै गरेको छैन। स्थानीय तहहरू जनतासँग प्रत्यक्ष सम्बन्ध राख्ने सबैभन्दा नजिकको सरकारको भूमिकामा छन्, अध्यक्ष केपी शर्मा ओलीले आइतबार प्रेस विज्ञप्तिमार्फत सोधेका छन्, तर, सरकार यो निर्वाचन किन चाहेको छैन ? सत्ता गठबन्धनले नै संविधानका बुँदा लत्याउन खोजको आरोप अध्यक्ष ओलीले लगाएका छन्। कानुनको अज्ञानता वा अनभिज्ञता क्षम्य हुँदैन। यो कानुनी राज्यमा लागू हुने आधारभूत मान्यता र सिद्धान्त नै हो, ओलीले भनेका छन्, तर, सामान्य नागरिकले पनि ख्याल गर्नुपर्ने यो सिद्धान्तलाई प्रतिपक्षी दलले सत्तारुढ दलका प्रमुख र सरकारलाई सम्झाउनुपर्ने अवस्था आएको छ। ओलीले १५ बुँदे प्रेस वक्तव्यमा समयमै स्थानीय निर्वाचन किन आवश्यक छ भन्नेबारे उल्लेख गरेका छन्। जनतालाई सेवा प्रदान गर्ने आधारभूत निकाय नै स्थानीय तह रहेको वक्तव्यमा जनाइएको छ। यी निकायलाई रिक्त राख्नु भनेको जनतालाई सेवासुविधाबाट बञ्चित गर्नु र जनताको अधिकार कुण्ठित पार्नु भएको एमालेको ठहर छ। स्थानीय तहको यसै महत्वलाई ध्यानमा राखेर नेपालको संविधानले जुनसुकै अवस्थामा पनि विघटन नहुने गरी पाँच वर्षे कार्यकालसहितको स्थानीय तहको व्यवस्था गरेको हो। र, स्थानीय तह निर्वाचन ऐन, २०७३ मा कार्यकाल सकिनु दुई महिनाअगावै निर्वाचन गर्नैपर्ने बाध्यकारी व्यवस्था गरेको छ, ओलीले भनेका छन्, निर्वाचन आयोगले समेत यस विषयमा सरकारको गम्भीर ध्यानाकर्षण गराउँदा सरकार कता बहकिएको छ ? आयोगले २०७९ वैशाख १४ मा स्थानीय निर्वाचनको मिति तोक्न निर्वाचन सरकारलाई ताकेता गरिरहेको छ। आयोगको ताकेता र संविधान एवं कानुनको स्पष्ट व्यवस्थालाई बेवास्ता गर्दै गठबन्धनका कतिपय नेताले निर्वाचन पर धकेल्ने प्रपञ्च गरिरहेको एमालेको आरोप छ। निर्वाचन धकेल्न संविधानको धारा २२५ को भ्रमपूर्ण व्याख्या गरिरहेको वक्तव्यमा जनाइएको छ। जहाँ लेखिएको छ, कार्यपालिकासम्बन्धी व्यवस्था संविधानको धारा २१४, २१५ र २१६ मा अनि न्यायपालिकासम्बन्धी व्यवस्था संविधानको धारा २१७ मा छ। संविधानको अलग्गै भाग१८ मा स्थानीय व्यवस्थापिकासम्बन्धी व्यवस्था छ, जुन संविधानको धारा २२१, २२२, २२३ र २२४ मा सविस्तार उल्लेख छ। यो विषयमा सरकार किन नागरिकलाई अलमलमा पार्न चाहन्छ ? संविधानको भाग१७ मा उल्लेखित स्थानीय कार्यपालिकाको निर्वाचन भएपछि मात्रै स्थानीय तहको व्यवस्थापकीय अधिकार प्रयोग गर्ने गाउँनगरसभाको गठन हुने उल्लेख छ। त्यसको गठनमा ढिला नहोस् भनेर संविधानको धारा २२५ को व्यवस्था गरिएको एमालेले स्पष्ट पारेको छ। उसले धारा २२५ ले स्थानीय तहको (स्थानीय कार्यपालिकाको) निर्वाचन सम्पन्न भएको ६ महिनाभित्रै गाउँनगरसभा गठन गरिसक्नुपर्ने बाध्यात्मक व्यवस्थालाई नमिच्न आग्रह गरेको छ। स्थानीय निर्वाचन समयमै हुनुपर्ने विषयमा एमाले स्पष्ट रहेको वक्तव्यमा उल्लेख छ। यो विषयमा पार्टी द्विविधारहित र दृढ अडानमा रहेको जनाइएको छ। स्थानीय निर्वाचनलाई विभिन्न बहानामा पर धकेल्न गठबन्धनका नेता लागिपरेको आरोप एमालेले लगाएको छ। गत वर्षदेखि नै ताजा जनादेशको पक्षमा पार्टी उभिएको वक्तव्यमा उल्लेख छ। जुनसुकै बेला निर्वाचन भए पनि सामना गर्न तयार रहेको उसले स्पष्ट पारेको छ। गत वर्ष ताजा जनादेशको माग गर्दा जनताको बीचमा जानुलाई प्रतिगमन भनेको नभुलेको वक्तव्यमा उल्लेख छ। एमालेले जनादेशविपरीत जस्केलाबाट सरकार बनाउनुलाई अग्रगमन भन्न नसकिने पनि स्पष्ट पारेको छ। अर्थतन्त्रमा अनिष्टको संकेत एमालेले अर्थतन्त्रका सबै सूचकले गम्भीर अनिष्टको संकेत गरिरहेको जनाएको छ। बजेटलाई विस्थापन गरी नयाँ बजेट ल्याएको सरकारले विकासको काम ठप्प पारेको आरोप अध्यक्ष ओलीले लगाएका छन्। नेपाल राष्ट्र बैंकले सार्वजनिक गरेको मुलुकको आर्थिक अवस्थाको विवरणले मुलुक आर्थिक संकटतिर उन्मुख भएको चिन्ताजनक तस्बिर प्रस्तुत गरेको छ, वक्तव्यमा लेखिएको छ। उसले उपभोक्ता मुद्रास्फीति ६ वर्षयताकै उच्च बिन्दु (७११ प्रतिशत)मा पुग्नुलाई सरकारको कमजोरी भनेको छ। प्रत्येक व्यक्तिको दैनिकी महँगो भएको विश्लेषण एमालेले गरेको छ। घ्यु, तेल, दाल तथा गेडागुडी र पेट्रोलियम पदार्थको मूल्य अकासिनु पनि सरकारको कमजोरी रहेको जनाइएको छ। दुई वर्षअघि यसै अवधिमा आलुदेखि गोलभेंडासम्म विभिन्न तरकारीको मूल्य १५ देखि ४० प्रतिशतसम्म घटेको थियो, एमालेले भनेको छ, सत्तारुढ दल नेतृत्वको सरकारले गलत नीति लिएका कारण अर्थतन्त्रमा समस्या आयो। सरकार गठनको पाँच महिनामै व्यापारघाटा ५४७ प्रतिशतले वृद्धि भएको वक्तव्यमा उल्लेख छ। एमाले सरकारमा रहँदा पहिलो पाँच महिनामा यस्तो घाटा १०९ प्रतिशत मात्र रहेको स्मरण गराइएको छ। अहिले ७ खर्ब ३५ अर्ब ४९ करोड व्यापारघाटा छ। त्यस्तै विदेशी मुद्राको सञ्चिति निरन्तर घट्दै गएकोप्रति एमालेले चिन्ता व्यक्त गरेको छ। असारसम्म १३ खर्ब ९९ अर्ब ३ करोड विदेशी विनिमय सञ्चिति रहे पनि गठबन्धन सरकारको पाँच महिनामै सञ्चितिमा १३२ प्रतिशतले कमी आएको एमालेले जनाएको छ। कसले बेच्यो २४ लाखभन्दा बढी खोप ? एमालेले कोरोना महामारीको तेस्रो लहरमा आइपुग्दा पनि सरकार गैरजिम्मेवार देखिएको आरोप लगाएको छ। नयाँ लहरले जनजीवन आक्रान्त बन्दा पनि खोपका विषयमा सरकार गम्भीर नबनेको निष्कर्ष उसले निकालेको छ। २४ लाखभन्दा बढी खोप हराएको सरकारी अधिकारीहरूले नै स्वीकार गरेको विषय एमालेले स्मरण गराएको छ। ओलीले प्रश्न गरेका छन्, कहाँ गयो त्यति धेरै मात्राको खोप ? कसले लुकायो वा बेच्यो ? यसका लागि को जिम्मेवार छ ? यसको उत्तर सरकारले दिनुपर्छ। सार्वजनिक सेवा उपयोगका लागि खोपकार्ड अनिवार्य गर्नु हास्यास्पद र विदेभकारी कदम भएको एमालेको ठहर छ। अघिल्लो सरकारले व्यवस्था गरिदिएको खोपको आपूर्ति, व्यवस्थापन, भण्डारणमा पनि सरकार अक्षम देखिएको एमालेको दाबी छ। तुलनात्मक रूपमा सहज अवस्थामा समेत नागरिकलाई पर्याप्त मात्रमा खोप लगाउन नसकिरहेको बेला सार्वजनिक सेवा उपयोगका लागि खोपकार्ड अनिवार्य भनेर हास्यास्पद र विभेदकारी कदम चालेको छ।, ओलीले भनेका छन्। स्वास्थ्य क्षेत्रको बजेट सरकारले कटौती गरेर जनस्वास्थ्यमाथि खेलबाड गरेको आरोप पनि एमालेले लगाएको छ। आफ्नो नेतृत्वको अघिल्लो सरकारले ३ सय ९६ स्थानीय तहमा आधारभूत अस्पताल निर्माण अघि बढाएको वक्तव्यमा उल्लेख छ। त्यसका लागि ६ अर्ब १५ करोड बजेट विनियोजन गरेकोमा यो सरकारले १ अर्ब ५० करोड कटौती गरेको जनाइएको छ। ललिता निवास हिनामिना ढाकछोप एमालेले खोप हराएकोदेखि भ्रष्टाचार बढेको सम्मका विषयमा प्रश्न गरेको छ। ललिता निवासको ९ सय ४३ रोपनी हिनामिनासँग सम्बन्धित विषय ढाकछोप गरेर सरकारले भ्रष्टाचारलाई बढावा दिएको आरोप एमालेको छ। नेपाल प्रहरीको केन्द्रीय अनुसन्धान ब्युरोले दुई वर्षभन्दा बढी समय लगाएर गरेको अनुसन्धानमा आधारित मुद्दालाई सरकारी वकिलको कार्यलयले फिर्ता गर्नु सरकारी सम्पत्ति हिनामिनामा संलग्नहरूलाई उन्मुक्ति दिने खतरनाक प्रपञ्च हो, विज्ञप्तिमा लेखिएको छ। मुलुकको बाह्य सम्बन्धमा गम्भीर असन्तुलन र विचलनहरू देखा परेकोमा चिन्ता व्यक्त गर्दै एमालेले विज्ञप्तिमा भनेको छ, राष्ट्रिय हितलाई केन्द्र विन्दुमा राखेर स्वतन्त्र र सन्तुलित विदेश नीति अबलम्बन गर्नुपर्नेमा विदेशीहरूका लागि कम्फर्टेबल बन्ने सरकारको बचनबद्धताका कारण राष्ट्रियहितमाथि निरन्तर आँच पुगेको छ, यो विषयमा सरकार गम्भीर बन्नुपर्छ।"
बलात्कार घटना अनुसन्धानमा हेलचेक्र्याइँ,"विराटनगर : मोरङको सुन्दरहरैंचा नगरपालिका बलियामा भएको सामूहिक बलात्कार घटनाको अनुसन्धानमा प्रहरीले लापरबाही गरेको पाइएको छ। घटनाबारे शनिबार बिहान ९ बजेतिर जानकारी पाएको इलाका प्रहरी बेलबारीले साँझ ७ बजेतिर मात्रै मुचुल्का उठाउन टोली खटाएको थियो। त्यस बेलासम्ममा आरोपित पक्षले धेरैजसो प्रमाण मेटाएको पीडित पक्षको भनाइ छ। घटना थाहा पाउनासाथ घटनास्थलको मुचुल्का उठाउनुपथ्र्यो, पीडितका एक आफन्तले भने, प्रारम्भिक अनुसन्धानमै प्रहरीले लापरबाही गरिदियो। प्रमाण नष्ट गरिसकेपछि उठाइएको मुचुल्काले मुद्दा कमजोर भएर न्याय नपाइने हो कि भन्ने चिन्ता बढेको छ। मुचुल्का उठाउन जाँदा घटनास्थलमा रगत लतपतिएको नभेटिएको प्रहरी स्रोतले बतायो। रगतका सामान्य टाटा लागेको कपडा मात्रै भेटियो, ती स्रोतले भन्यो, कोठा सरसफाइ गरिसकेकाले धेरैजसो प्रमाण नष्ट भइसकेका थिए। रगत लागेको कपडा परीक्षण गर्न पठाइने भएको छ। मोरङको सुन्दरहरैंचा नगरपालिका बलियास्थित श्रेष्ठ होटल एन्ड फेमिली लजमा तीन जनाले शुक्रबार राति ३० वर्षीया महिलालाई बलात्कार गरेका थिए। प्रहरीले होटल सञ्चालक ३६ वर्षीय अर्जुन भनिने हिमबहादुर श्रेष्ठ, उनका भाइ २७ वर्षीय सुरज भनिने मनोज श्रेष्ठसहित तीन जनालाई शनिबार पक्राउ गरेको थियो। अर्का आरोपित झापा घर बताउने रामबहादुर नेपाली फरार छन्। नेपालीले ती महिलालाई आफन्तकहाँ पुर्याइदिने भनी गछियाबाट गाडीमा राखेर होटल पुर्याएको खुलेको मोरङका प्रहरी प्रवक्ता डीएसपी मञ्जिल मुकारुङले बताए। प्रहरीले होटलमा काम गर्ने आरती श्रेष्ठलाई पक्राउ गरेर छाडेको छ। प्रत्यक्षदर्शी भनिएकी आरतीलाई अनुसन्धान नै नगरी छाडिदिएको भन्दै आफन्तले घटनामा प्रहरीको मिलेमतोको आशंका गरेका छन्। तत्काल अभियुक्त पक्राउ गर्न, घटनास्थलको मुचुल्का उठाउन प्रहरीले चासो नदिँदा आरोपितले भाग्ने मौका पाएको पीडितकी बहिनीले बताइन्। घटना गराए कोठा र ओछ्यानमा रगतको आहाल थियो, उनले भनिन्, हामी पुग्नासाथ कोठा सफा गरेर रगत सबै हटाउन होटल सञ्चालकले मान्छे खटाए। पीडितलाई उपचार गर्न शनिबार बिहान ९ बजेतिर दुलारी सामुदायिक अस्पताल लगेको खुलेको छ। उक्त अस्पतालमा अस्थायी पोस्ट् बलियाका इन्चार्ज एवं सहायक निरीक्षक (असई) प्रल्हाद बोगटी एक प्रहरी लिएर पुगेका थिए। मध्याह्न १२ बजे प्रदेश २०१००१ च २२७ नम्बरको गाडीमा राखेर विराटनगर ल्याइएको थियो। त्यसपछि मात्रै होटल सञ्चालक अर्जुनलाई प्रहरीले नियन्त्रणमा लिएको थियो। जिल्ला प्रहरीले तत्काल घटनाको अनुसन्धान थाल्न बेलबारी प्रहरीलाई निर्देशन दिएको थियो। तर, बेलबारीका प्रहरी निरीक्षक (इन्स्पेक्टर) सरोज खनालले साँझ मात्रै घटनास्थलको मुचुल्का उठाउन टोली पठाएका थिए। घटनास्थल प्रहरी बिट बलियाबाट डेढ सय मिटर पूर्वउत्तर र अस्थायी प्रहरी पोस्ट् बलियाबाट सय मिटर उत्तरपश्चिममा पर्छ। बलात्कारको पीडा सहन नसकेपछि प्रतिकार गर्दै दिदी धेरै चिच्याउनु भएछ, बहिनीले भनिन् । बेलबारी प्रहरीको निर्देशनमा घटनाको प्रमाण मेटाउने काम भएको गुनासो पीडितका आफन्तको छ। सुन्दरहरैंचा५ का वडाध्यक्ष राम रिजालले घटनामा प्रहरीले सुरुदेखि लापरबाही गरेको बताए। भने, बारम्बार होटल र लजलाई व्यवस्थित गर्न आग्रह गर्दा प्रहरीले सुनेन। आज कहालीलाग्दो घटना भइदियो। डीएसपी मुकारुङले बलात्कार घटनाका पीडितबाट आइतबार किटानी जाहेरी परेको बताए। अब मुद्दाको कानुनी प्रक्रिया अघि बढाइनेछ, उनले भने, पीडितको अवस्था पनि सामान्य हुँदैछ।"
ऐन संशोधनको तयारीमा गठबन्धन,"काठमाडौं : स्थानीय निर्वाचन पर धकेल्ने भए ऐन संशोधन गर्न कानुन व्यवसायीले सत्तारुढ गठबन्धनलाई सुझाव दिएका छन्। बालुवाटारमा आइतबार बसेको सत्ता गठबन्धनका शीर्ष नेता र कानुन व्यवसायीबीचको बैठकमा निर्वाचन सार्न कानुन संशोधन आवश्यक भएको निश्कर्ष निस्किएको थियो। सत्तारुढ ५ दलीय गठबन्धनले २०७९ साल असोजपछि मात्रै स्थानीय निर्वाचन गर्ने वातावरण खोजिरहेका छन्। आइतबार कानुनविद्ले पनि विकल्प दिएपछि ऐन संशोधनमा सरकार लाग्ने संकेत देखिएको छ। सञ्चार तथा सूचना प्रविधिमन्त्री ज्ञानेन्द्रबहादुर कार्कीले स्थानीय तहको निर्वाचन ऐन २०७३ संविधानसँग बाझिएकाले कानुन् विद्हरूबाट संशोधन गर्ने सुझाव आएको बताए। अब सुझावअनुसार निर्णयमा पुग्ने उनले बताए। लामो छलफलपछि सुझाव आएको छ, उनले भने, स्थानीय तहको निर्वाचन ऐन २०७३ दफा ३ र संविधानको धारा २२५ बाझिएको हुँदा ऐन संशोधन गर्ने निर्णय भएको छ। जनता समाजवादी पार्टीका अध्यक्ष डा बाबुराम भट्टराईले २०७४ सालमा तीनै चरणको निर्वाचनबाट निर्वाचित स्थानीय जनप्रतिनिधिहरूको कार्यकाल पूरा भएपछि मात्रै स्थानीय निर्वाचन गर्ने सहमति भएको बताए। यसको अर्थ असोजपछि मात्र चुनाव गर्न सम्भव हुने उनको तर्क छ। कानुन व्यवसायीको सुझावका आधारमा ऐन संशोधनको तयारी गरिने नेकपा माओवादी केन्द्रका प्रमुख सचेतक देवप्रसाद गुरुङले बताए। भने, कानुननै संशोधन गर्नुको विकल्प छैन। त्यसका लागि प्रक्रिया अघि बढाउने कुरा भएको छ। त्यसका लागि असोज सम्मको समय लाग्छ। वरिष्ठ अधिवक्ता रमण श्रेष्ठले संविधानको व्यवस्था नै मुख्य भएकाले आवश्यकताअनुसार संसद्बाट संविधानबमोजिम कानुन संशोधन गरेर अघि बढ्न सुझाव दिएका थिए। मुख्यतः संविधानबमोजिमको ऐन बन्नु जरुरी थियो। अहिलेको हाम्रो कानुन संविधान प्रतिकूल जस्तो छ, उनले भने, संविधानले स्थानीय तहको कार्यकाल ५ वर्षको हुने परिकल्पना गरेको छ। त्यसआधारमा वैशाखमा निर्वाचन भएको मितिलाई आधार मान्ने हो भने असोजमा चुनाव भएका स्थानीय तहको कार्यकाल पाँच वर्ष पुग्दैन। स्थानीय तह निर्वाचन ऐनको संशोधनका लागि सरकारले महान्यायाधिवक्तालाई मस्यौदासहित सुझाव पेस गर्न पनि लगाएको छ। तर, निर्वाचन आयोगले भने यही माग ७ गतेभित्रै मिति घोषणा गरे मात्र वैशाखभित्र चुनाव सम्भव हुने जनाएको थियो।"
मन्थलीमा प्रसूति सेवा बन्द,"रामेछाप : रामेछापको सदरमुकाम मन्थलीस्थित प्रसूति सेवा २ वर्षदेखि बन्द हुँदा सयौं सेवाग्राही मारमा परेका छन्। प्रसूति सेवा सञ्चालन हुन नसक्दा प्रसूति गृह नै बन्द हुने अवस्थामा पुगेको छ। सरकारले ग्रामीण महिलाहरूलाई सुत्केरी गराउन सहज होस् भन्ने उद्देश्यले स्थापना गरिएको गृह बन्द हुने अवस्थामा पुगेपछि हुँदा वार्षिक २ सयभन्दा बढी महिला प्रसूति हुन धुलिखेल र काठमाडौं रिफर हुने गरेका छन्। आर्थिक वर्ष २०७८७९ को पुससम्म ७१ जना महिलालाई प्रसूति गराउन रिफर गरिएको प्राथमिक स्वास्थ्य केन्द्र मन्थलीले जनाएको छ। सामान्य प्रसूति गराउन सकिए पनि जटिल अवस्थाका महिलालाई सुविधा अभावका कारण मन्थलीमै प्रसूति गराउन नसकिएको केन्द्रका प्रमुख डा नवराज श्रेष्ठले बताए। सामान्य सुत्केरी गराउन सकिए पनि सुत्केरी गराइसकेपछि जटिल समस्या आउने गरेको पनि डा श्रेष्ठले बताए। उनले भने, विशेषज्ञ डाएमडीजीपी र एनएसथेसिया भएको भए कसैलाई पनि रिफर गर्नुपर्ने थिएन। मन्थली नगरपालिकाले डासहित सुविधा उपलब्ध गराएमा कुनै पनि महिलालाई रिफर गर्नु नपर्ने प्रसूति गृहमा कार्यरत स्टाफ नर्स करिश्मा कार्कीले बताइन्। उनले भनिन्, यस आर्थिक वर्षमा ११६ जना महिलालाई सामान्य प्रसूति गराउन सफल भएको भए पनि ८१ जना महिलालाई सुविधा अभावले रिफर गर्नुपरेको थियो। २ वर्षसम्म प्रसूति सेवा बन्द हुँदा पनि मन्थली नगरपालिकाले चासो नदिएको प्राथमिक स्वास्थ्य केन्द्र मन्थलीका निवर्तमान व्यवस्थापन समितिका उपाध्यक्ष वीरेन्द्र श्रेष्ठको दाबी छ। सरकारले छुट्याएको २ वर्षको बजेटसम्म कहाँ खर्च गरियो त्यसको लेखाजोखासमेत नभएको उनले बताए। सम्बन्धित निकायले चासो नदिने हो भने प्रसूतिगृह अलपत्र बनाएर राख्नुको कुनै अर्थ नरहेको श्रेष्ठ बताउँछन्। मन्थली नगरपालिकाले भने डाक्टरसहित आवश्यक सुविधा उपलब्ध गराएर माघसम्ममा प्रसूति गृह सञ्चालनमा ल्याउने बताएको छ । बजेट कम भएको र डाक्टरले महँगो तलब सुविधा माग गरेको कारण पनि डाक्टर ल्याउन नसकिएको मन्थली नगरपालिका प्रमुख रमेशकुमार बस्नेतले बताए। ग्रामीण भेगमा डाक्टरहरू आउन नमान्ने र आए पनि लामो समय नरहने गरेकाले पनि प्रसूति गृह नियमित सञ्चालन गर्न कठिनाइ भएको नगरप्रमूख बस्नेतको भनाइ छ। तर, यसलाई सञ्चालनमा ल्याउन आफू लागिपरेको बस्नेतको भनाइ छ। प्रसूति गृह बन्द भए पनि रिफर गरिएका महिलालाई यातायात खर्च मन्थली नगरपालिकाले नै दिने गरेको पनि नगर प्रमूख बस्नेतले बताए। प्रसूति सेवा बन्द हुँदा सयौं सेवाग्राही महंगो खर्च गरेर उपचार गराउन बाध्य छन् भने कतिले प्रसूति हुनका लागि जाँदै गर्दा बाटोमै अकालमा ज्यान गुमाइसकेका छन् ।"
नीति कथा : सपना र विपना,"एउटा जंगल थियो। थुप्रै वृक्ष थिए तर तीनवटा वृक्ष घनिष्ट साथी बनेका थिए। एक दिनको कुरा हो। ती तीनवटा वृक्ष आपसमा कुराकानी गरिरहेका थिए। पहिलो वृक्षले चाहना बतायो मलाई संसारका सबैभन्दा मूल्यवान् रत्न राख्ने पेटी बनाइयोस्। दोस्रो वृक्षले पनि चाहना साट्यो म यस्तो पानीजहाज बन्न पाउँ, जसमा ठूलाठूला मानिस मात्र सवार होऊन्। तेस्रो वृक्ष पनि अघि सयो र आफ्नो चाहना भन्न थाल्यो म यहीँ ठाउँमा बसेर यति अग्लो हुन सकूँ कि मलाई मानिसले स्वर्गजस्तै सम्झिऊन्। केही वर्षसम्म तीनवटै वृक्ष आआफ्नै महत्वाकांक्षामा खुसी साट्दै कुरा गरिरहे। तीन वर्ष पूरा के भएको थियो, कोही आएर ती तीनवटै वृक्षलाई काटिदियो। पहिलो वृक्ष गाईबस्तुको आहार राख्ने डुँड बन्यो। दोस्रो वृक्षलाई एउटा सामान्य डुंगा बनाइयो। तेस्रो वृक्षलाई मानिसले सडकको किनारामा फ्याँकिदिए। सबै वृक्ष आआफ्नो सपना पूरा नभएकोमा दुःखी भए। जे भए पनि उनीहरू न बोल्न सक्थे, न कसैलाई कारबाही गर्न नै। एक दिन जुन ठाउँमा पहिलो वृक्षबाट बनेको पेटी राखिएको थियो, त्यहाँ एउटी स्त्रीले बच्चा जन्माइन्। उक्त पेटी बच्चालाई सुत्ने ठाउँ बनाइयो। दोस्रो वृक्षबाट जब डुंगा बनेको थियो। एक दिन समुद्रमा आँधी आयो र यात्रुले आँधीलाई रोक्न प्रार्थना गर्नेबित्तिकै आँधी थामियो। तर धेरै समयसम्म सडकमा मिल्किएर रहेको वृक्षबाट लास राख्ने बाकस बन्यो, त्यही बाकसमा विश्व प्रसिद्ध एक व्यक्तिले प्राण त्यागे। नैतिक शिक्षा : सपना सबैले देखेका हुन सक्छन्। तर, सबैका सपना पूरा नहुन सक्छन्। नसोचेका काम हुन पनि सक्छन्।"
छोराछोरी बराबरी,"नेपालको संविधानको धारा १८(५)मा लेखिएको छ, पैत्रिक सम्पत्तिमा लैंगिक भेदभावबिना सबै सन्तानको समान हक हुनेछ। धारा ३८(१)ले प्रत्येक महिलालाई लैंगिक भेदभावबिना समानवंशीय हक हुने बताउँछ। त्यही मुताविक कानुन बने। संविधानमा यी बुँदा उल्लेख भएको पनि ६ वर्ष भयो। तर, कार्यान्वयन पक्ष फितलो भएकै कारण यसको प्रत्याभूति नागरिकले गर्न पाएनन्। अहिले सरकारले यो विषय सम्झिएको छ। कार्यान्वयन गर्न सम्बन्धित ठाउँमा पत्राचार गरेको छ। यसले परिवारमा समान सोचको विकास हुनुपर्छ भन्ने कुरालाई स्थापित गर्न मद्दत गरेको छ। तर, यसको कार्यान्वयन गर्न अझै चेतना फैलाउन भने आवश्यक हुन्छ। पैत्रिक सम्पत्ति दाजुभाइले मात्रै अंशबन्डा (बाँड्ने) गर्ने चलन थियो। त्यहाँ दिदीबहिनीको अंश राखिँदैनथ्यो। तर, एउटै परिवारमा जन्म लिएका कसैले पाउने कसैले नपाउने विभेद हो आवाज उठ्यो। महसुस भयो। यसअघिका संविधान र अन्तरिम संविधानले अधिकार दिन सुरुआत गरे। पछिल्लो संविधानले विभिन्न धारामा व्याख्या गर्यो। अधिकारलाई मजबुत बनायो। अब मात्रै यसको कार्यान्वयन आवश्यक छ। जबसम्म सम्पत्ति बाँडफाँटको अवस्था वा यसमा समस्या आउँदैन तबसम्म ऐन, नियम, कानुन खोजिँदैन। यो अवस्था अब आउनु हुँदैन। सम्पत्तिमा समान हक हुनुपर्छ। अंशबन्डा गर्ने समयमा सबै परिवारलाई दिनुपर्छ, सम्झनुपर्छ। पैत्रिक सम्पत्तिको बाँडफाँट हुने मालपोत कार्यालय सबैभन्दा बढी जिम्मेवार हुनुपर्छ। यसअघि पैत्रिक सम्पत्ति बाँडफाँड र नामसारी गर्ने बेलामा परिवारका सम्पूर्ण अंशियारलाई खोजियो। तर, छोरीहरू सोध्न र खोज्न बाध्यकारी मानिएन। यही पुस १४ गते भूमि व्यवस्थापन तथा अभिलेख विभागले भूमिसुधार तथा सबै मालपोत कार्यालयलाई पत्र पठाएको छ। पत्रमा भनिएको छ, संविधान र कानुनमा भएबमोजिम पैत्रिक सम्पत्तिमा लंैगिक भेदभाव नहुने स्थिति सिर्जना गर्नू। अब यो बाध्यकारी छ। समान अंश प्रदान गर्नु भनेको दाजुभाइको भाग खोसेको नभएर परिवारको सुखदुःख र जिम्मेवारीमा बराबर हिस्सा ओगट्नु हो। परिवारलाई परेका दुःखका घाउहरूमा अब विवाहित वा अविवाहित छोरीले जिम्मेवारीका साथ मल्हम लगाउन सक्षम हुनु हो। यो व्यवस्थाले दाजुभाइ सँगैसँगै हुर्किएकी छोरीले उनीहरूभन्दा फरक अनुभूति नगरी हुर्कन पाउने अधिकारको सुनिश्चितता भएको छ। पैत्रिक सम्पत्ति लिने वा नलिने भन्ने सन्तानको स्वविवेकमा भर पर्छ। तर, अब कानुन कार्यान्वयनमा बाध्यकारी गरिएसँगै छोरा भएकै कारण जन्मनासाथ अंश पाइहाल्ने र छोरीले रुँदै हिँड्नुपर्ने अवस्थाको अन्त्य हुन्छ। यो सुखद् कुरा हो। सम्पत्ति आवश्यक हुनेले सजिलै लिन सक्छन् र नहुनेले लिखित रूपमै चाहिन्न भनेर अंश हक छाडिदिन सक्छन्। कानुन कार्यान्वयन नहुँदा समाजमा छोरीहरू समान हकबाट बिमुख हुन बाध्य भएका थिए। अब भने उनीहरूको हक सुनिश्चित हुनेमा ढुक्क बन्न सकिन्छ। यसले कसैको बुहारी बनेर जाने छोरीहरूमा बुबाआमाको पालनपोषण समेतको जिम्मेवारी पनि थपिएको छ। पैत्रिक सम्पत्तिमा समान अंश दिने व्यवस्थाले समाजमा छोरा र छोरीप्रति समान सोचको विकास गराउँछ। जसरी छोराछोरी हुर्काउने क्रममा नै छोरा सम्पत्ति खाने, आमाबुवा पाल्ने भनेर बेग्लै स्थान दिएर हुर्काइन्छ। छोरीलाई अर्काको घर जाने भन्दै विभेद गरिएको गुनासो पुरानै हो। यसले गर्दा उनीहरूप्रति गरिने व्यवहार पनि फरक र असमान भएको आवाज नउठेको होइन। समाजमा छोरा नै चाहिने भन्दै अप्रत्यक्ष रूपमा विभेदकारी संस्कार र चलन बढ्दै गयो। अब सम्पत्तिभन्दा पनि परिवारमा समान सोच र व्यवहार विकास गर्न जरुरी छ। कानुनमा स्पष्ट व्यवस्था गरिएको पैत्रिक सम्पत्तिमा समान व्यवस्थाले समाजमा सकारात्मक प्रभाव पार्छ। नजानिँदो तरिकाले हरेक परिवारमा देखिँदै आएको छोरा र छोरीबीचको विभेद हट्छ। पैत्रिक सम्पत्तिमा समान अधिकार"
योगसम्बन्धीका १३ भ्रम,"योगलाई पूर्ण बुझ्न र जीवनमा अपनाउन लामो समय र ठूलो श्रम लाग्न सक्छ। योगमा प्रवेश नै नगर्दै यसका बारेमा फैलिएको भ्रम सुनेर योग सिक्दै नसिक्ने, सही तरिकाले नसिक्ने, सिक्दा मिथ्या आशा राखेर सिक्ने, आफ्ना केटाकेटीलाई योग शिक्षाबाट टाढै राख्ने जस्ता दृश्य अमेरिकाजस्तो विकसित देशमा पनि देखिएका छन्। यसबाट मिल्ने लाभबाट उनीहरू र तिनका रेखदेखमा रहेका केटाकेटीहरू वञ्चित हुन पुगेका छन्। योग विधाको बारेमा विभिन्न चरणमा भ्रम सिर्जना हुन सक्छन्। तिनलाई निम्नअनुसार विभाजन र समाधान गर्न सकिन्छ पहिलो भ्रम योग हिन्दूवादको प्रचार गर्छ। यसो होइन, योगको विकासमा अहिले हिन्दूको रूपमा चिनिएका सनातनधर्मीहरूको ठूलो योगदान थियो। मानव सभ्यता जति पुरानो छ, योग त्यत्तिकै पुरानो छ। योग मानवको शरीर र मनलाई उच्च तहमा जोड्न मद्दत गर्छ। ईश्वर, प्रकृति, अन्तिम सत्य जे नाम दिए पनि मान्छेले खोजेको त्यही हो जुन हितकर छ। योगबाट त्यो प्राप्त हुन्छ। आँप कसले फलायो भन्ने कुराभन्दा बढी महŒव आँप खाएपछि मिल्ने सन्तुष्टि हो। योग सबैलाई हित गर्छ। दोस्रो भ्रम योग विद्वता हो। यो अझ ठूलो भ्रम हो। योगसम्बन्धी जानकारी हुनु, मन्त्र उच्चारण गर्न सक्नु, आसन बस्न जान्नु र सक्नु अवश्य महŒवका छन्, तर जानेकै भरमा योगको फाइदा प्राप्त हुँदैन। सत्य कुरा त योग साधना हो, आचरण हो, जीवनपद्धति हो। तेस्रो भ्रम योग गरेपछि म ठूलो मान्छे हुन्छु वा भएको छु, मलाई सबैले सम्मान गर्नुपर्छ। यो मैमत्ता बोकेको घमण्ड योगसाधनामा ठूलो तगारो बनेर आउँछ। आफूभित्र रहेको सम्पूर्णता चिन्ने र अघि बढ्ने प्रयासमा लागेका योगीलाई मानसम्मानको लोभले गन्तव्यबाट च्युत गराउँछ। चौथो भ्रम योग कठिन आसन र शारीरिक अभ्यास हो। सत्य कुरा योग सुखासन हो। यसमा शारीरिक गति र स्थितिका कुरा जरुर आउँछन्। तर, ती कठिनाइ वृद्धिका लागि हैनन्, सजिलोपनका लागि हुन्। धेरै समयसम्म संयम भएर ध्यान गर्न सक्ने क्षमता वृद्धिका लागि हुन्न। पाँचौँ भ्रम योगासन र ध्यान सक्षम व्यक्तिले हतारमा र छिटो गर्न सक्छ। योग बिरालो बाँध्ने वा खट्वाल पूजा गर्ने वा सिदा पुर्याउने काम मात्र होइन, यो एकाग्रतामा पुग्ने र त्यसमा रहने प्रक्रिया हो। फुर्सद नभए बरू एक, दुई आसन मात्र गरे हुन्छ, तर गरिएका आसन र ध्यान समय दिएरै गरिनु पर्छ। छैटौं भ्रम योग शारीरिक श्रम नगर्ने व्यक्तिको लागि मात्र हो। वास्तवमा शारीरिक वा बौद्धिक श्रम गर्ने वा नगर्ने सबैखाले व्यक्तिलाई योग आवश्यक पर्छ। जीवनयापनको लागि गरिने कामको सिलसिलामा ती गतिविधिलाई योगमाय बनाउन पक्कै सकिन्छ, तर योग नसिकी र आफ्ना हरेक गतिविधिलाई सचेत रूपले योगसित नजोडी योगको लाभ स्वतन्त्र प्राप्त हुन्छ भन्ने सोच्नु गलत हो। सातौं भ्रम योगबाट सर्वसिद्धि प्राप्त हुन्छ, चाहेको पुग्छ। यो धेरै घातक सोच हो। योग जादू हैन, योगले बाहिरबाट ल्याएर साधकलाई कुनै वस्तुको धनी बनाउने पनि हैन। यसले आफ्नो मनलाई वशमा राख्न, लोभलाई नियन्त्रण गर्न सामथ्र्य दिन्छ। बाहिर खोजेर, भौतिक संग्रहमा जुटेर अहिलेसम्म कसैले पूर्णता पाएको छैन, पाउने पनि छैन। आठौं भ्रम मेधावी व्यक्ति स्वाध्यायनबाटै योगी बन्न सक्छन्, गुरु आवश्यक पर्दैन। योग अभ्यासमा गल्ती भयो भने वाञ्छित लाभ प्राप्त नहुन सक्छ, रोगहरू निम्तिन सक्छन्। अझ बढी महत्वको कुरा त के छ भने बौद्धिक क्षमताको घमण्ड नै तगारोको रूपमा आइसक्यो। ऊ झुक्न जान्दैन। व्यक्ति एक्लै मेधावी हुँदैन, मानव सभ्यताको अहिलेसम्मको प्रयास र उपलब्धिको जगमा उसको क्षमता उभिएको छ, ऊ आमा र प्रकृतिको काखमा दूध खाएर, खेलेर र सुरक्षा पाएर हुर्केको छ। तिनलाई उसले मान्नु पर्छ, ढोग्नु पर्छ। नवौं भ्रम मनशुद्धि भएपछि बाह्यशुद्धि आवश्यक पर्दैन। कुरो ठीक विपरीत छ। हाम्रो मन र चिन्तन वस्तुतः शरीर र वातावरणको उपज हो। भित्र र बाहिरको एकाकार नभई सिद्धि प्राप्त हुँदैन। यसर्थ वातावरण शुद्धि, आसनशुद्धि, शरीरशुद्धि, कर्मशुद्धि, वचनशुद्धि, मनशुद्धि यी सबैलाई एकैसाथ अघि बढाउन आवश्यक छ। दसौं भ्रम योगमा पोख्त व्यक्तिले साधना नगरे पनि हुन्छ। यो सही होइन, जसरी हामीलाई प्राणवायु, पानी र खानेकुराको लगातार आवश्यकता पर्छ। उसैगरी योगसाधना र ध्यानको आवश्यकता हुन्छ। यो जीवनभरि चल्ने प्रक्रिया हो। योगलाई पूर्ण बुझ्न र जीवनमा अपनाउन लामो समय र ठूलो श्रम लाग्न सक्छ। योगमा प्रवेश नै नगर्दै यसका बारेमा फैलिएको भ्रम सुनेर योग सिक्दै नसिक्नु सही होइन। एघारौं भ्रम योग कमजोर र रोगीको लागि मात्र आवश्यक छ। स्वास्थ्य बिग्रेपछि मात्र चेत आउने चलन सही होइन। सानै उमेरदेखि, स्वास्थ्य नबिग्रिँदैदेखि योगविद्या सिकियो र लगातार अपनाइयो भने रोगले धेरै सताउनै पाउँदैन। यसैले समयमै योग सिक्नु र अपनाउनु पर्छ। बाह्रौं भ्रम योग, कुनै धुन वा संगीतको साथमा गर्न सकिन्छ। यो भ्रम हो, तर धेरै मानिस यो गल्ती गरिरहेका हुन्छन्। संगीत आफ्नो स्थानमा महान् छ, सर्वव्यापी छ, तर योगसाधनामा होइन। सद्गुरुको नामबाट चिनिने जग्गी वासुदेवको अनुभव सहयोगी हुने देखेकोले ईशा फाउन्डेसनको स्वीकृतिमा यहाँ उल्लेख गरिन्छ। जब तपाईं आसनहरू अभ्यास गर्नुहुन्छ, तब कहिल्यै पनि वरिपरि कुनै ऐना वा कुनै किसिमको संगीत हुनु हुँदैन। हठ योग गरिरहेको समयमा, सबैथोक शरीर, मन, ऊर्जा र अन्तस्करण त्यसमा पूर्णतः संलग्न हुनुपर्छ। त्यो जुन सृष्टिको स्रोत हो अनि जुन तपाईंभित्रै छ, उसको संलग्नता वा सहभागिता चाहनु हुन्छ भने, तपाईंको शरीर, मन र ऊर्जा पूर्ण रूपमा यस प्रक्रियामा संलग्न हुन जरुरी छ। तपाईंले यसलाई विशेष श्रद्धा र एकाग्रताले गर्नुपर्छ। गयो, कुनै धुन बजायो अनि केही गरे जस्तो गर्यो यसरी होइन। प्रायजसो योग स्टुडियो (योग सिकाउने थलो)हरूमा सबैभन्दा ठूलो त्रुटि भइरहेको हुन्छ। योग प्रशिक्षक आसन गर्दै कुराकानी गरिरहेका हुन्छन्। यसो गर्नाले तपाईंलाई हानि हुने निश्चित छ। आसन गरिरहेको बेला नबोल्नु कुनै मापदण्ड होइन, यो नियम हो। कुनै आसनमा रहँदा तपाईं कहिल्यै बोल्नु हुँदैन। जब तपाईं योगासनको अभ्यास गर्नुहुन्छ, त्यसबेला श्वास, मानसिक एकाग्रता र ऊर्जाको स्थिरताजस्ता सबै चिजहरूको निकै महŒव हुन्छ। यदि तपाईं बोल्नुभयो भने, ती सबै नष्ट हुन्छन्। तेह्रौं भ्रम उमेर छिप्पिएकाले योग सिक्न हुँदैन। कहिल्यै ढिलो भयो भनेर राम्रो कुरा सिक्नबाट पछि हट्न हुँदैन। हो, उमेर छिप्पिएसितै शरीरको लचकतामा कमी आउँछ, आसनका कुरामा जबर्जस्ती गर्न हुँदैन। आफ्नो शरीरको अवस्थाअनुसार सहज हुने अभ्यास गर्न गर्नुपर्छ। गुरुको निर्देशनमा आफ्नो स्वास्थ्यको ख्याल राखी यथोचित योगासन र ध्यान गर्न सकिन्छ। योग केन्द्रले गर्नुपर्ने तयारी योगविद्या गुणकारी छ। यसबीचमा योग केन्द्रले योग्य शिक्षक, सफा र शान्त वातावरण, उपयुक्त समय र नियमित कक्षा र अभ्यासको व्यवस्था गर्न आवश्यक छ। किताबी ज्ञान लिई परीक्षा उत्तीर्ण भएर मात्र कुनै व्यक्ति योग शिक्षकको रूपमा उपयुक्त पात्र हुँदैन। ऊ आफू पनि नियमित रूपमा योगाभ्यास र साधनामा लागेको हुनुपर्छ। दुर्गन्ध र होहल्लाबीच योग कक्षा सञ्चालन हुन सक्दैन। टाढादेखिका सहभागी आउन पर्ने भएकाले बिहानको ब्रह्ममुहूर्त नै भन्न सकिन्नँ। कम्तीमा पनि खाना खाएपछि दुई घण्टा समय बितेपछि, धेरै नथाकेको र धेरै नभोकाएको बेलामा योग कक्षा उपयुक्त हुन्छ। योग अरू विषयजस्तो कुदाएर पढाउन मिल्ने विषय हैन। यो सिकाइने र देखाइनेभन्दा योग्य प्रशिक्षकको निर्देशन र निगरानीमा सिकिने र अभ्यास गरिने विद्या हो। यसको लागि नियमित निर्देशन र अभ्यास आवश्यक पर्छ। प्रशिक्षकले गर्नुपर्ने तयारी नेपालमा योग शिक्षा सुरु गर्ने कुरामा कतिपयको विमति पनि थियो। बदलिँदो परिवेशमा योगले हिन्दू धर्म प्रचार गर्ने अभिप्राय बोकेको छ भन्दै विरोध गर्ने पनि थिए। सायद धर्मद्वारा निर्दिष्ट नहुने कम्युनिस्ट नेतृत्वको सरकार नभएको भए योग शिक्षा औपचारिक रूपमा अघि बढ्न सक्ने थिएन। यसैबीच, देखा परेको कोभिड१९ ले योगविज्ञानको आवश्यकता अरू बढी प्रष्ट पायो। अहिले हरेक नेपालीको आशा र ध्यान योगविज्ञानमा केन्द्रित भएको छ। यस्तो अवस्थामा योग प्रशिक्षकले एकातिर यस महान् विज्ञानलाई सम्पूर्णतामा प्रस्तुत गर्न आवश्यक छ। अर्कातिर सनातन परम्परासित असहज अनुभव गर्नेलाई जबर्जस्ती गर्न पनि हुँदैन। योग प्रशिक्षक बन्दा पारिश्रमिक पक्कै मिल्छ। तर त्यत्तिको लागि योग प्रशिक्षक बन्न खोज्नु भएको छ भने यो सही छनोट होइन। प्रशिक्षकको रूपमा सिकारुसामु उभिनुअघि आफू योग्य गुरुको निर्देशनमा अध्ययन, ध्यान र तालिमद्वारा योगका सबै पक्षमा अभ्यस्त हुनुहोस्। कमसेकम अष्टांग योगमा अभ्यस्त भएपछि मात्र प्रशिक्षकको रूपमा प्रस्तुत हुनुहोस्। कलिला शिष्यको लागि तपाईं नै गुरु हो, अनुकरण गर्न लायक नमुना आदर्श व्यक्तित्व हो। उनीहरू कुरा मात्र सुन्दैनन्, तपाईंको चालचलन, हाउभाउ, बोलीचाली, व्यवहार पनि सिक्छन्। यसैले तपार्ईंको खानपिन, रहनसहन, सामाजिक र पारिवारिक व्यवहार पनि अनुकरणयोग्य, आदर्श हुनुपर्छ । नेपालमा योग शिक्षाको सफलता र भविष्य तपाईंको हातमा छ। अनि सबैका लागि योग सधैंका लागि योग साकार हुन्छ।"
विदेशी मुद्रामा घट्दो सञ्चिति,"मुलुकलाई उत्पादनमुखी बनाउने र शोधनान्तर संकटबाट जोगाउने मुख्य दायित्व सरकार र केन्द्रीय बैंकको हो। एकै महिनाको अन्तरमा २ खर्ब ९२ अर्ब रुपैयाँ विदेशी मुद्रा सञ्चिति घटेको छ। २०७७ कात्तिकमा १,५०६ अर्बसम्म पुगेको विदेशी मुद्रा सञ्चिति २०७७ मंसिरमा १,२१४ अर्बमा झरेको छ। कोरोना महामारी केही समय रहने देखिएकाले बढ्दो व्यापार घाटा तथा घट्दो विप्रेषण र पर्यटन आम्दानीमा सुधार आउने सम्भावना न्यून छ। आर्थिक वृद्धि न्यून रहे पनि सेयर, घरजग्गालगायतका सम्पत्तिको मूल्य बढेको र कर्जा विस्तार उच्च रहेको अवस्था छ। त्यसैले आयातको मागमा कमी आउन सक्ने स्थिति छैन। शोधनान्तर स्थिति खस्कँदो मुलुकमा प्रत्यक्ष वैदेशिक लगानी आउन देशले असाध्यै धेरै सुविधा दिए मात्र ल्याउन सम्भव छ। सरकारी ऋण र गार्हस्थ्य उत्पादनको अनुपात ४०५ प्रतिशत माथि गइसकेकाले वैदेशिक ऋण थप्दै जानु त्यति सहज देखिँदैन। यसले पनि सञ्चितिमा सुधार आउन समय लाग्ने देखिन्छ। सञ्चिति पर्याप्त मात्रामा रहँदा जति घट्दै जान्छ, त्यति नै थप स्वदेशी सम्पत्ति सिर्जना गर्दै उपभोग तथा लगानीलाई स्थिर राख्न सकिन्छ। अर्को, एक्कासि ठूला पुँजी बहिर्गमनले निम्त्याउन सक्ने भुक्तानी सन्तुलन संकटको सम्भावना, त्यसबाट उत्पन्न हुने विनिमय दरको क्षय हुँदै आर्थिक र वित्तीय अस्थिरताको सम्भावनाबाट प्रतिरक्षा दिन्छ। सञ्चिति खुम्चिँदै जाँदा मुलुकले नचाहँदा पनि संकुचित वित्तीय र मौद्रिक नीति लिनुपर्ने अवस्था हुन्छ। गैरनवीकरणीय स्रोतहरूको निर्यातकर्ताले भने भावी पुस्ताका लागि भए पनि सञ्चिति साँच्नुपर्ने हुन्छ। तर, सञ्चितिका फाइदा मात्र नभएर लागत पनि छ। सञ्चितिलाई अति सुरक्षित र तरल उपकरणमा लगानी गरिने हुँदा ब्याज न्यून हुन्छ। सरकारी ऋणकै ब्याजलाई अवसरको रूपमा हेर्दा पनि उच्च सञ्चितिको अवसर लागत राम्रै व्यहोर्दै आएका छौं। बचतभन्दा लगानी कम हुँदा मात्र सञ्चिति बढ्ने भएकाले पनि यसलाई गुमेको आर्थिक वृद्धिको रूपमा हेरिन्छ। अर्कोतर्फ, सञ्चिति स्वदेशी मुद्रामा रूपान्तरण हुने हुँदा मुद्राप्रदाय वृद्धिसँगै समग्र माग बढाउँदै लान्छ। माग बढ्दा मूल्यमा चाप पर्छ तर नेपालमा आयाती वस्तुमा मूल्यवृद्धि न्यून रह्यो। फलस्वरूप सम्पत्तिको मूल्यमा चाप थपिरह्यो। प्रायः मूल्य माथि गइसकेपछि तल नझर्ने हुन्छ। नेपालमा सञ्चिति घटिरहेको छ तर सम्पत्तिको मूल्य नघटेका कारण समग्र माग घट्न सकेको छैन। सञ्चिति वृद्धिले अर्थतन्त्रलाई तताउँदै लाने र अर्थतन्त्रको उत्पादन क्षमता सोहीअनुसार वृद्धि हुनपपर्छ। नभएमा दीर्घकालमा मुलुकलाई अस्थिरतातर्फ लैजाने खतरा हुन्छ। यसो हुँदा सञ्चितिलाई विवेकपूर्ण पर्याप्तता स्तर राख्न जरुरी रहन्छ। सञ्चिति पर्याप्तता हेर्न तीन सूचक बढी प्रचलनमा छन्। पहिलो अल्पकालीन दायित्व र सञ्चितिको अनुपात १०० प्रतिशतभन्दा बढी हुनुपर्ने, दोस्रो कम्तीमा तीन महिनाको वस्तु तथा सेवा आयात धान्न पुग्ने सञ्चिति राख्नुपर्ने र तेस्रो सञ्चिति र विस्तृत मुद्रा प्रदायको अनुपात २० प्रतिशतभन्दा बढी हुनुपर्छ। कम विकसित मुलुकले चालू खाताअन्तर्गत आयात, विप्रेषण, अनुदानलाई बढी ध्यान दिन्छन्। नेपाल जस्ता विकासोन्मुख मुलुकका लागि दोस्रो सूचक उपयोगी हुन्छ भने पुँजी खाता खुला गरेका विकसित मुलुकले पुँजी खाताअन्तर्गत प्रत्यक्ष तथा पोर्टफोलियो लगानी, ऋणको आप्रवाहलाई बढी ध्यान दिने भएकाले पहिलो सूचक बढी उपयोगी हुन्छ। फाइदा र लागत समावेश गरी मोडलहरूको प्रयोगबाट पनि राज्यको समग्र कल्याण उच्च राख्न न्यूनतम सञ्चिति स्तर निकाल्ने गरिन्छ। व्यापार, आम्दानी, अनुदान, वैदेशिक लगानी, ऋणजस्ता शोधनान्तर चरहरूमा प्रतिकूल धक्काहरू लागू गर्दा सञ्चितिको अवस्था विश्लेषण गर्ने चलन छ। २०७८०७९ को मौद्रिक नीतिले कम्तीमा सात महिनाको वस्तु तथा सेवा आयात धान्न पर्याप्त विदेशी विनिमय सञ्चिति कायम हुनेगरी मौद्रिक तथा बाह्य क्षेत्र व्यवस्थापन गरिने उल्लेख गरेकोमा हाल ६८ महिना रहेको छ। नेपालमा सञ्चिति घटिरहेको छ। सम्पत्तिाको मूल्य नघटेका कारण समग्र माग घट्न सकेको छैन। तीन महिनाभन्दा बढीलाई पर्याप्त सञ्चिति भएका कुनै पनि मुलुकले शोधानान्तर संकट भोग्न नपरेको अवस्था छ। नेपालको सञ्चितिको स्तर खतराको घण्टीभन्दा धेरै माथि छ। सञ्चिति घट्ने क्रम जारी रहे अर्थतन्त्रमा कुनै बेला शोधनान्तर संकटतर्फ धकेलिन सक्छ। स्थिर विनिमय अवलम्बन गरेका नेपालजस्ता मुलुकमा सञ्चिति स्वतः सन्तुलनमा बस्ने परिकल्पना गरिएको हुन्छ। शोधनान्तर घाटा हुँदै जाँदा स्वदेशी मुद्रासँगै मुद्रा प्रदाय घट्छ। मुद्रा प्रदाय घट्दै जाँदा ब्याज बढ्छ। ब्याज बढ्दा एकतिर उपभोग र लगानीको माग घट्न जान्छ। अर्कोतर्फ सम्पत्तिको मूल्य घट्न जान्छ। यसबाट समग्र मागका साथै आयात घट्ने र बढ्दो ब्याजले बाह्य पुँजीसमेत आकर्षित गर्ने हुनाले सञ्चितिमा सुधार आउन थाल्छ। नेपालमा कोरोनाका कारण प्रभावित उद्योगहरूलाई सहुलियत दिनुपर्छ भन्ने मनसायले एकतर्फ ब्याज बढाउन हुँदैन भन्ने मनसाय रह्यो। अर्कोतर्फ घट्दो सञ्चिति बराबर पुनर्कर्जा प्रदान गरियो। २०७६ मंसिरबाट यता दुई वर्षमा कर्जा विस्तार ४७३ प्रतिशत माथि रह्यो। फलस्वरूप स्वतः सन्तुलनमा फर्कन पर्ने सञ्चितिमा सुधारको संकेत देखिएन। घट्दो सञ्चिति भनेको बचतभन्दा उपभोग तथा लगानी धेरै हुने स्थिति हो। त्यसैले यसले आर्थिक वृद्धि र राजस्व संकलनमा मद्दत नै गर्छ। तसर्थ, घट्दो सञ्चितिले अल्पकालमा सरकारको लक्ष्यलाई सकारात्मक सहयोग गरिराखेकाले केन्द्रीय बैंकको सञ्चिति संरक्षण गर्ने नीतिप्रति सरकार असहमत हुन सक्छ। असहज परिस्थितिको प्रतिरक्षाका लागि नै सञ्चिति आवश्यक पर्ने भएकाले कोरोनाबाट प्रभावित नेपालको अर्थतन्त्र उकास्न सञ्चिति घट्नुलाई सामान्य अवस्थामा हेरिनुपर्छ। घट्दो सञ्चिति पुँजी निर्माणमा प्रयोग हुँदा उत्पादन क्षमता वृद्धि हुँदै जाने र दीर्घकालमा आयात घट्न गई सञ्चिति स्वतः बढ्न जान्छ। नेपालको आयतको ३५ प्रतिशत उपभोग्य वस्तु, ५४ प्रतिशत मध्यवर्ती वस्तु र ११ प्रतिशत पुँजीगत वस्तु हुने गरेको छ। गाडी, पार्टपुर्जा र इन्धनले मात्र आयातको एक तिहाइ ओगटेको छ। मध्यवर्ती वस्तु भनिए पनि सामान्य प्रशोधन मात्र गरी उपभोग गर्न मिल्ने वस्तुको बाहुल्य छ। नेपालको अर्थतन्त्रको संरचनात्मक स्वरूप नै उत्पादनमुखी भन्दा आयातमुखी बन्दै गइरहेको छ। अहिलेको घट्दो सञ्चितिले दीर्घकालमा समस्या नै निम्त्याउने अवस्था छ। त्यसैले मौद्रिक तथा वित्तीय उपायहरूको प्रयोगमार्फत समग्र माग संकुचन गर्नु पहिलो आवश्यकता हो। नीतिको प्रभाव देखिन समय लाग्ने हुनाले भविष्यको सही आकलनसहित केन्द्रीय बैंक र सरकारले आफ्ना उचित उपकरणलाई बेलैमा प्रयोगमा ल्याउन जरुरी भइसकेको छ। केन्द्रीय बैंकले परिमाणात्मक बन्देजअन्तर्गतका केही उपकरण प्रयोगमा ल्याएको छ। राज्य दबाबमा परी समयमै उचित नीति नलिएमा मुलुक शोधनान्तर संकटोन्मुख हुँदै जानेछ। शोधनान्तर संकट व्यहोरिरहेको भेनेजुएला, जिम्बाबे, अर्जेन्टिनाजस्ता मुलुकमा ब्याजदर ४० प्रतिशतभन्दा बढी छ। टर्कीजस्ता सम्पन्न मुलुकले शोधनान्तर संकट सामना गर्न निरन्तर ब्याज बढाउँदै १४ प्रतिशत पुर्याइसकेको छ। समस्या थप जटिल हुनुअगावै बैंकदरलाई केही माथि लगेर माग संकुचनको संकेत दिनुपर्छ। अहिले मुद्रास्फीति पनि लक्षित सीमाभन्दा बढी र कर्जा विस्तार अत्यधिक माथि रहेको अवस्थाले पनि बैंकदर माथि लैजानुपर्ने देखिन्छ। बैंक वित्तीय संस्थाहरूबाट प्रवाहित कर्जामध्ये ६० प्रतिशतभन्दा बढी प्रत्यक्ष तथा अप्रत्यक्ष रूपमा उपभोगका लागि जाने गरेको छ। घरजग्गाबाहेकका पुँजी निर्माणमा जाने कर्जामा कम ब्याज, उपभोग्य कर्जाहरूमा बढी ब्याज, आयातकर्ताहरूलाई बढी ब्याज, उत्पादन उद्योगमा न्यूनतम कर्जा प्रवाह बढाउनेलगायतका सकारात्मक विभेदकारी नीति छ। जसको प्रभावकारिता नेपालजस्तो मूल्य प्रतिस्पर्धा कम हुने मुलुकमा अझै पनि प्रभावकारी देखिन्छ। सम्पत्तिको मूल्य अत्यधिक वृद्धि हुँदा अर्थतन्त्रले धान्न सक्नेभन्दा बढी माग सिर्जना भइरहेको छ। २००८ सालपछिको आर्थिक मन्दीपछि अधिकांश मुलुकको केन्द्रीय बैंकले सम्पत्तिको मूल्यमा स्थिरतालाई पनि लक्ष्यको रूपमा राख्ने गरेको पाइन्छ। नेपालका केन्द्रीय बैंकमा अझै यो अभ्यास सुरु भएको छैन। ब्याजदर वृद्धि गर्दा एकातिर समग्र माग प्रत्यक्षरूपमा घट्छ। सम्पत्तिको मूल्य पनि घट्न गई अप्रत्यक्ष रूपमा माग घटिरहेको हुन्छ। भारतीय रुपैयाँसँगको विनिमयदर तीसौ वर्षदेखि १६० नै छ। स्थिर विनिमयदर प्रणालीमा दुवै देशको आर्थिक अवस्था समान दरले बढ्दा मात्र विनिमय दरलाई यथावत् राखिन्छ। भारतको समग्र मुद्रास्फीति नेपालको भन्दा कम रहँदै आएको छ भने उत्पादकत्व धेरै माथि रहने गरेको छ। नेपाल र भारतबीच आर्थिक सम्बन्ध अत्यधिक ठूलो रहेको हुँदा यस दरलाई सामान्य अवस्थामा परिवर्तन गर्न उचित हुन्न। विविध कारणले अहिले विनिमयदर परिवर्तन नीतिनिर्माताको रोजाइमा निश्चय नै पर्दैन। पुँजी आयातमा करका दर न्यून भए पनि मध्यवर्ती वस्तु र अन्तिम उपभोग्य वस्तुबीच करका दर उस्तै छन्। हाम्रा भन्सारदर विश्व व्यापार संगठनको आवश्यकताभन्दा धेरै तल छ। हाम्रा भन्सार दरले स्वदेशी उत्पादनलाई संरक्षण गर्न सकेको छैन। कृषिजन्य वस्तुमा अझै शून्य दरहरू छन्। अन्य देशको तुलनामा नेपाली उद्योगहरूको उत्पादकत्व कमजोर छ। त्यसैले भन्सार दरमार्फत मात्र नेपाली उद्योगहरूको संरक्षण गर्न सकिन्छ। मध्यवर्ती वस्तु र त्यसबाट तयार हुने वस्तुको खुद्रा मूल्य अनुपात निकाली त्यस्तो अनुपात थोरै हुनेलाई थोरै भन्सारदर र धेरै हुनेलाई धेरै भन्सारदर गर्न सक्दा स्वदेशी प्रशोधन उद्योगलाई प्रवद्र्धन गर्न सकिन्छ। अहिले भ्याटदर सबै वस्तुमा १३ प्रतिशत रहेकोमा आयात मात्र हुने वस्तुहरूमा केही बढाई स्वदेशमा उत्पादन गर्न सकिने वस्तुको भ्याटदर घटाउन सकिन्छ। भन्सार र आन्तरिक करका दरहरूलाई स्वदेशी उत्पादनसँग जोड्न सकिने प्रशस्त उपाय अवलम्बन गर्न सकिन्छ। अन्ततः ठूलो मात्राको सञ्चितिले मुलुकको आयात गर्ने क्षमता वृद्धि हुने, असहज परिस्थितिमा उपभोग तथा लगानीलाई निरन्तरता दिने र शोधनान्तर संकटबाट पूर्ण प्रतिरक्षा दिने हुन्छ। साथै यसले मुलुकको अर्थतन्त्रलाई अत्यधिक तताउँदै अस्थिरतातर्फ धकेल्ने काम गर्छ। आज मुलुक उपभोगमुखी र परनिर्भरतातर्फ अग्रसर हुँदै जानुमा सञ्चितिको उचित व्यवस्थापन नहुनु पनि एक प्रमुख कारण हो। नेपालको सञ्चिति स्तर पर्याप्तता सूचकको अन्तर्राष्ट्रिय मान्यताभन्दा माथि छ। यही बेला उचित नीति लिँदै मुलुकलाई उत्पादनमुखी बनाउने र शोधनान्तर संकटबाट जोगाउने मुख्य दायित्व सरकार र केन्द्रीय बैंकको हो।  लेखक नेपाल राष्ट्र बैंकका उपनिर्देशक हुन्।"
मन्थलीमा तीन लालको बेहाल,"सम्मानयोग्य व्यक्तिका सालिकमा यस्तो अपमानजनक व्यवहार गर्ने छुट कसैलाई पनि छैन । स्मृति पार्क कहिल्यै विस्मृति पार्क नबनोस्। मन्थलीको नामकरण सम्बन्धमा माझी भाषाको मनथल (मनराजा, थलबस्ने ठाउँ) अर्थात् राजा बस्ने ठाउँ रहेको पाइन्छ। पछि गएर मनथल नै मन्थली भएको भन्ने एउटा मत रहेछ। माझी भाषाकै मुन्थली (मुन्जाँड र थलीखाने थलो) शब्दको अर्थ जाँड खाने थलो रहेको र पछि गएर मुन्थली नै मन्थली भएको भन्ने अर्को मत रहेछ। मन्थलीमा माझी बस्ती रहेकाले माझी भाषामै नाम रहेको हुन सक्ने देखिन्छ। यीमध्ये कुन चाहिँ सन्दर्भबाट मन्थलीको नामकरण गरिएको भन्ने यकिन भएन। मन्थली बजार परिक्रमापछि पहिले नै सुनिसकेकाले मन्थलीमा निर्मित तीन लाल पार्क हेर्ने खुल्दुली पैदा भयो। तीन लाल पार्क माझी बस्तीका छेउमा रहेछ। तामाकोसीको तीरमा रहेको त्यही तीन लाल पार्क पुग्यौं। रामेछापमा जन्मिएर विभिन्न क्षेत्रमा प्रसिद्धि प्राप्त गरेका र नेपालमा परिचयको खासै आवश्यकता नभएका सहिद गंगालाल श्रेष्ठ (१९७५१९९७), वामनेता पुष्पलाल श्रेष्ठ (१९८१२०३५) र पहिलो साहित्यिक सहिद कृष्णलाल अधिकारी (१९४४१९८०) का सालिक राखिएको ठाउँलाई तीन लाल स्मृति पार्क नामकरण गरिएको रहेछ। वरिपरि घेरिएको ठूलै क्षेत्रको एकापट्टि सानो ठाउ घेरेर देब्रेबाट क्रमशः गंगालाल श्रेष्ठ, पुष्पलाल श्रेष्ठ र कृष्णलाल अधिकारी गरी तीनजनाको सालिक राखिएको रहेछ। तीनैजनाका सालिकको अग्रभागमा तलपट्टि नाम, जन्म र मृत्यु मिति लेखिएको रहेछ। बाँकी क्षेत्रमा सभाहल, प्रशासनिक भवनजस्ता अनेक प्रकारका भवन निर्माण गरिँदै रहेछ। पार्कमा त उद्यान निर्माण गरिनुपर्नेमा भवन निर्माण गर्ने प्रयोजन चाहिँ कमाउधन्दा भए बेग्लै कुरा, अन्य कारण बुझिएन। त्यहाँ त फलैंचामा बसेर बोटबिरुवाको हरियाली र फूलबारीको सौन्दर्यका साथमा तामाकोसीको जलप्रवाह र वरपरको दृश्यावलोकन गर्ने पर्यटकीय स्थल पो बनाउनुपर्ने भन्ने मनमा लागिरह्यो। संसारका अनेकौं मुलुकमा अनेकौं पार्क देखेको छु र घुमेको छु। त्यहाँ त कुनै भवन बनाएको त देखिएन। बरु विभिन्न उमेरसमूहकालाई मनोरञ्जन गर्ने ठाउँ पो देखियो त। यस्तो त के कुरा तीन लालका सालिक राखिएको यति सानो ठाउँ पनि फोहोर र झाडीले भरिएको रहेछ। त्यहाँका जम्मा दुईवटा सिँढी पनि भत्कन लागेका छन्। त्यहाँ जाने बेलामा जुन उत्सुकता थियो, पुग्नेबित्तिकै त्यहाँको दुरवस्था, अव्यवस्था, अस्तव्यस्ततासँगै फोहोरसमेत देख्दा पहिलेको उत्सुकता खिन्नतामा परिणत भयो। त्यहाँ तीन लालको बेहाल देख्दा मन कटक्कै भयो। त्यहाँ त्यस्तो बेहाल अवस्थामा राखिएका तीन लालका सालिकको निर्माण कसले गरेको र ती सालिक त्यहाँ कहिले राखिएको भन्ने कुरा बुझ्न मन लाग्यो। तर, त्यहाँको शिलामा कतै पनि निर्माणकर्ताको नाम र सालिक राखिएको मितिसमेत देखिएन। मूर्तिकारको नाम र सालिक राखिएको मिति खोज्न थालें। सालिक निर्माण कसले गरेको र त्यहाँ कहिले राखिएको भन्ने बुझ्न मन लाग्यो। तर, कतै पनि निर्माणकर्ताको नाम र मिति देखिएन। गहिरिएर हेर्दै जाँदा पुष्पलालका सालिकको दायाँपट्टि छेउमा लगभग मेटिइसकेका साना अस्पष्ट अक्षरमा रामकृष्ण भण्डारी २०५२३२७ (?) लेखिएको देखें। अन्य दुई मूर्तिमा अगिल्लाको भन्दा पनि लगभग नबुझिने अवस्थाका अझ साना अक्षरमा मूर्तिकार रामकृष्ण भण्डारी कीर्तिपुर लेखिएको अनुमान गरें। कीर्तिपुर निवासी उनी त मैले पहिलेदेखि नै राम्ररी चिनेका मान्छे जस्तो लाग्यो। त्यसपछि यी सबै कुरा उनीबाटै पत्ता लगाउने सोचेर मूर्तिका तस्बिर लिएँ। गंगालाल श्रेष्ठ नेपालका सक्कली चार सहिद धर्मभक्त माथेमा, शुक्रराज शास्त्री र दशरथ चन्दमध्येका एक हुन्। कम्युनिस्ट पार्टीका संस्थापक नेता पुष्पलाल श्रेष्ठ र नेपालका सक्कली सहिद गंगालाल श्रेष्ठ दाजुभाइ हुन्। मकैको खेती (१९७७ साल) नामक कृति लेखेबापत तत्कालीन राणा शासकबाट काराबास सजाय दिइएका र काराबासमै मृत्यु भएका कृष्णलाल अधिकारी पहिलो साहित्यिक सहिद मानिन्छन्। यस घटनालाई नेपाली साहित्यमा मकै पर्व का रूपमा लिइन्छ। मन्थलीमा सालिक निर्माण गरिएका यी तीनैजना व्यक्ति स्थानविशेषमा मात्र नभएर नेपालमै सम्मानयोग्य व्यक्ति हुन्। विभिन्न क्षेत्रमा विशिष्ट योगदान पुर्याएका व्यक्तिका सालिक बनाएर तिनका योगदानप्रति सम्मान दर्साउने काम राम्रो हो। तर, त्यस नाममा त्यस्तो अस्तव्यस्त राख्नुचाहिँ अपमान हो। कसैको सम्मानका नाममा अपमान गरिनु पटक्कै राम्रो होइन। कतैबाट यिनले यहाँको दुरवस्था देख्छन् भने तिनको आत्मा धुरुधुरु रोइरहेकोे होला। तीन लालमध्ये कृष्णलाल अधिकारीको त नाकको टुप्पो नै काटिएछ। झट्ट हेर्दा नै देखिने गरी काटिएको नाकको टुप्पो जातीय आधारमा काटिएको जस्तो बुझियो। यदि त्यसो हो भने त्योभन्दा दुर्भाग्य अरू केही हुन सक्दैन। यी तीनैजना जात विशेषका होइनन् र यी सबैको जात नेपाली हो। त्यति मात्र होइन, कृष्णलालका गलामा गलपासो झुन्ड्याइएको रहेछ। सुरुमा झट्ट हेर्दा त अचेलको फेसन खादा जस्तो लाग्यो तर त्यसमा यति गाँठा पारिएका रहेछन् कि गाँठा फुकाउन खोज्दा पो छक्क परें। त्यसलाई काटेरै निकाल्नुपर्ने रहेछ तर हामीसँग काट्ने हतियार थिएन। होस् पनि कसरी ? हामी हतियारधारी कारी त होइनौं। हामीसँग कलम मात्र थियो तर त्यसले त्यहाँ तत्काल काम गरेन। सालिक निर्माण सम्मानयोग्य व्यक्तिको गरिन्छ। सम्मानयोग्य व्यक्तिका सालिकमा यस्तो अपमानजनक व्यवहार गर्ने छुट कसैलाई पनि छैन। स्मृति पार्क कहिल्यै विस्मृति पार्क नबनोस्। रामेछापमा जन्मिएका महान् सपूत तीन लाल हाम्रा गौरव हुन् आदि भन्दै जनता झुक्याउने खालका फोस्रा भाषण छाँट्ने अनि तिनका सालिकको चाहिँ यस्तो बेहाल बनाउने ? यति सानो ठाउँको सरसफाइ र अन्य व्यवस्थापन गर्न पनि नसक्ने अवस्थामा पुगिसके त त्यहाँका स्थानीय निकाय र संघसंस्थाहरू ? त्यसो हो भने चन्दा उठाउन्, सबभन्दा पहिले म दिन्छु। यस ठाउँमा अर्को पटक आइयो भने तीन लालको यस्तो कन्तबिजोक देख्न नपरोस्। यही कामना गर्दै तीन लालप्रति श्रद्धाञ्जलि अर्पण गरियो। त्यसपछि त पार्कमा घुम्न र बस्न पनि मन लागेन। तीन लालको बेहाल देखेपछि मन खिन्न भइरह्यो। मन्थलीमा देखिएको तीन लालको बेहाल अवस्थाले सताइरहेकै थियो। कीर्तिपुर आएपछि तीन लालका मूर्तिकार भण्डारीलाई फोन गरेर बोलाएँ। अक्षरमा मूर्तिकला (२०७४) नामक उनको कृति पनि उपहार पाएँ। पुस्तकमा उनको मूर्तिकला र चित्रकलाबारे सचित्र चर्चा गरिएको पाएँ। उनीसँग मूर्तिकला र त्यसमा पनि सर्वप्रथम मन्थलीका तीन लालका मूर्ति निर्माणबारे छलफल भयो। मन्थलीमा राखिएका तीन लालका सालिक एकै पटक बनाइएका होइन रहेछन्। भण्डारीलाई पुष्पलाल श्रेष्ठको सालिक बनाउन २०५० सालमा पुष्पलाल प्रतिष्ठानले १० हजार रुपैयाँमा लगाएको रहेछ। उनले तीन महिना लगाएर मूर्ति बनाई पुष्पलाल प्रतिष्ठानलाई बुझाएका रहेछन्। गंगालाल श्रेष्ठ र कृष्णलाल अधिकारीका सालिक बनाउन २०५६ सालमा नवराज अधिकारीले २५ हजारमा लगाएका रहेछन्। विशेष आस्थाका कारण यिनले दुवै पटक बढी पैसाको माग पनि गरेनछन्। उनले ६ महिना लगाएर दुवै मूर्ति बनाई बुझाइदिएछन्। २०५७ सालमा यी दुई र पहिले पुष्पलाल प्रतिष्ठानका लागि बनाएको गरी तीनैवटा मूर्ति मन्थली लगिएछ। तीनैवटा मूर्ति त्यहाँ राखिएको भन्ने कुरा भण्डारीले सुनेछन् तर कहिले, कहाँनिर भन्ने कुरा अझै पनि पत्तो रहेनछ। यी मूर्ति त्यहाँ कुन मितिमा राखियो भन्ने कुरा कतै लेखिएको पनि देखिएन। यस्ता कार्यमा कहिल्यै कसैले खेलाँची गर्नु हुन्न। यति सस्तोमा यस्ता राम्रा मूर्ति बनाउने कलाकारलाई मूर्ति स्थापनाकै दिन लगेर सम्मानपूर्वक उनीबाटै अनावरण गराएको भए के बिग्रिन्थ्यो ? लौ अनावरण पनि स्थानीय कुनै नेताले स्वार्थसिद्धिका लागि कुनै दलका तथाकथित ठूला भनिएका नेताबाट गराए। भाषण छाँट्न लगाए। जे भए पनि सो समारोहमा मूर्तिकारलाई बोलाएर एउटा माला लगाइदिएको भए कसको के नै जान्थ्यो ? उनी कति खुसी हुन्थे होला ? कुराका सिलसिलामा भण्डारीले बाघभैरव, शंखधर साख्वा, अरनिको, कीर्तिपुरका चार सहिद, पारिजात, मदनआश्रित, मधुवर राई, प्रेमसिंह धामीलगायतका मूर्ति बनाएका रहेछन्। सामान्यदेखि विशिष्टसम्मका थुप्रै व्यक्तिका मूर्ति बनाएको, विश्वका विभिन्न मुलुकबाट आएका पर्यटकले उनले बनाएका मूर्ति किनेर लगेको, धेरैलाई चित्र र मूर्ति बनाउन सिकाएको तर पैसा भने खासै नकमाएको उनले बताए। मूर्ति बनाउने नाममा प्राप्त रकम ज्याला त के कुरा ढुंगा खोज्न र किन्न पनि धौ धौ पर्ने रहेछ। तैपनि विशिष्ट व्यक्तिका मूर्ति बनाउन पाएकामा उनी खुसी नै लागेको बताउँछन्। आफूले बनाएका मूर्ति लगिएपछि कहिले र कसरी स्थापना गरियो भन्नेसमेत जानकारी नदिइँदा र कार्यक्रममा समेत नबोलाइँदा भने उनमा खिन्नता प्रकट हुन्छ। भण्डारी मूर्तिकला मात्र नभई चित्रकलामा पनि त्यत्तिकै सिपालु रहेछन्। उनले पटकपटक चित्रकलाको प्रदर्शनीसमेत गरेका छन्। अत्यन्त सरल र भद्र स्वभावका भण्डारीको सीप धेरैबाट शोषित भएको पनि देखिन्छ। देशमा श्रमिक सम्मानित भएको हेर्न कति समय पर्खनुपर्ने हो ? खोलो तर्यो लौरो बिस्र्यो नगरौं। कला र कलाकारको सम्मान गर्न सिकौं।"
नाडाल क्वार्टरफाइनलमा,"मेलबर्न : स्पेनका राफेल नाडाल अस्ट्रेलियन ओपन टेनिसको क्वार्टरफाइनलमा प्रवेश गरेका छन्। मेलबर्नमा आइतबार भएको चौथो चरणको खेलमा फ्रान्सका एड्रियन मान्नारिनोलाई सोझो सेटमा हराउँदै नाडालले क्वार्टरफाइनलमा स्थान बनाएका हुन्। ३५ वर्षीय नाडाल कीर्तिमानी २१औं ग्रान्डस्लाम जित्ने अभियानमा छन्। नाडालसँगै स्विट्जरल्यान्डका रोजर फेडरर र सर्बियाका नोभाक जोकोभिचले २० ग्रान्डस्लाम जितेका छन्। अस्ट्रेलियन ओपनमा फेडरर र जोकोभिचले प्रतिस्पर्धा नगरेपछि नाडाल सर्वाधिक ग्रान्डस्लाम जित्ने कीर्तिमान आफ्नो नाममा बनाउने अभियानमा छन्। निकै प्रतिस्पर्धात्मक खेलमा नाडालले एड्रियनलाई ७६(१६१४),६२, ६२ ले पराजित गरे। नाडालले अहिलेसम्म अस्ट्रेलियन ओपनको उपाधि एक पटक मात्रै जितेका छन्। अहिलेसम्म पाँच पटक अस्ट्रेलियन ओपनको फाइनलमा स्थान बनाएका नाडालले सन् २००९ मा उपाधि जितेका थिए। नाडालले क्वार्टरफाइनलमा क्यानडामा डेनिस सापोभालोभसँग प्रतिस्पर्धा गर्नेछन्। डेनिसले एलेक्जेन्डर जुरेभलाई ६३, ७६ (७५) ६३ ले पराजित गर्दै अन्तिम आठमा स्थान बनाएका हुन्। महिलातर्फ विश्व नम्बर एक अस्लेइघ बार्टीले पनि क्वार्टरफाइनलमा स्थान बनाएकी छन्। बार्टीले अमेरिकाकी अमन्डा अनिसिमोवालाई ६४, ६३ को सोझो सेटमा पराजित गर्दै अन्तिम आठमा स्थान बनाएकी हुन्। अमन्डाले साविक विजेता नाओमी ओसाकालाई दोस्रो चरणमा स्तब्ध बनाएकी थिइन्। बार्टीले अर्की अमेरिकी खेलाडी जेसिका पेगुलाको सामना गर्ने छिन्। विम्बल्डन च्याम्पियन बार्टी क्रिस ओनिलको बाटो पछ्याउन लागेकी हुन्। सन् १९७८ मा ओनिलले अस्ट्रेलियन ओपनको उपाधि आफ्नै देशमा राखेकी थिइन्। ४४ वर्षपछि अस्ट्रेलियन ओपनलाई आफ्नै देशमै राख्ने अभियानमा बार्टी जुटेकी छन्। पेगुलाले पाँचौं वरीयताकी मारिया सक्कारीलाई पराजित गरेकी थिइन्। पेगुलाले ग्रिसकी सक्कारीलाई ७६(७०) ६३ को सेटमा पराजित गरेकी हुन्। यसैगरी अर्को खेलमा दुई पटककी च्याम्पियन भिक्टोरिया अजरेन्कालाई बारबोरा क्रेसिकोभाले ६२, ६२ को सेटमा स्तब्ध पारेकी हुन्। सन् २०१२ र २०१३ मा अस्ट्रेलियन ओपन जितेकी अजरेन्काले कुनै बेला पनि क्रेसिकोभालाई दबाबमा राख्न सकिनन्। फ्रेन्च ओपन विजेता क्रेसिकोभाले सेमिफाइनल प्रवेशका लागि अमेरिकाकी म्याडिसन किसँग प्रतिस्पर्धा गर्ने छिन्। म्याडिसनले आठौं वरीयताकी स्पेनकी पाउला बाडोसालाई पराजित गरेकी हुन्।"
राष्ट्रिय महिला लिग स्थगित,"काठमाडौं : राष्ट्रिय महिला लिग फुटबल प्रतियोगिता स्थगित भएको छ। अखिल नेपाल फुटबल संघ (एन्फा) ले आइतबार एक सूचना निकाल्दै महिला लिग स्थगित गरिएको जानकारी दिएको हो। एन्फाले महिला लिग यही माघ १५ गतेबाट सुरु गर्ने पूर्व तयारी गरेको थियो। तर, कोभिड१९ को महामारीका कारण अर्को सूचना जारी नभएसम्मका लागि लिग स्थगित गरिएको एन्फाले जनाएको छ। राष्ट्रिय महिला लिगमा आठ टोलीले सहभागिता जनाउन लागेका थिए। लिगमा विभागीय टोली एपीएफ क्लब, त्रिभुवन आर्मी क्लब, नेपाल पुलिस क्लब, विराटनगर महानगरपालिका, वालिङ नगरपालिका, चन्द्रपुर नगरपालिका, धनगढी उपमहानगरपालिका र ललितपुर महानगरपालिकाले प्रतिस्पर्धा गर्ने छन्।"
संकटालाई फराकीलो गोल अन्तरले पाखा लगाउँदै मछिन्द्र सेमिफाइनलमा,पोखरा : मछिन्द्र फुटबल क्लब २० औं संस्करणको आहा रारा गोल्डकपमा सेमिफाइनलमा प्रवेश गरेको छ। पोखरा रंगशालामा जारी खेलमा मेसुके ओलुमोउको उत्कृष्ट प्रदर्शनको मद्दतले संकटा क्लबलाई ४१ गोल अन्तरले पराजित गर्दै मछिन्द्र फुुटबल क्लब अन्तिम चारमा स्थान पक्का गरेको हो। खेलको १३ मिनेटमा मछिन्द्रका उत्सव राईले गोल गर्दै टिमलाई सुरुवाती अग्रता दिलाए। अभियान प्रधानले विपक्षीबाट बल खोस्ने क्रममा पाएको बललाई एक डिफेन्डरलाई बिट गर्दै गरेको प्रहार गोलमा परिणत भएको थियो। खेलको ४७ औं मिनेटमा मछिन्द्रका मेसुके ओलुमोउले गोल गर्दै अग्रता दोब्बर बनाए। अभिषेक रिजालले उपलब्ध गराएको बललाई मेसुकेले सहजै जाली चुमाएका थिए। खेलको ६३औं मिनेटमा संकटाका गणेश हमालले गोल गर्दै खेललाई २१ को अवस्थामा ल्याएर टिमलाई जित तर्फ डोयाउन आशा कायम नै राखे। हमालले तामाङको कर्नरमा निरज बस्नेतको हेडलाई गणेशले हेडमार्फत नै गोल गर्न सफल भएका थिए। खेलको ७४ औं मिनेटमा गणेश हमालले पाएको अवसर गोल गर्नबाट गुमाउँदा संकटा खेल बराबरी बनाउन चुकेको थियो। खेलको ८४ औं मिनेटमा सब्सिच्युट फरवार्ड अभिषेक गुरुङले गोल गर्दै मछिन्द्रलाई ३१ ले अघि बढाए। अमित तामाङले रेजिन धिमाललाई लडाएपछि प्राप्त फ्रिकिबल गोलरक्षकले बचाएपनि रिवाउन्डमा अभिषेकले गोल गर्न सफल भएका हुन्। खेलको ८६ र्औं मिनेटमा मेसुके ओलुमोउले व्यक्तिगत दोस्रो तथा टोलीका लागि चौथो गोल गर्दै मछिन्द्रको जित पक्का गरे। नाथानिल जुडे गार्सियाको पासमा मेसुकेले दोस्रो बार च्याप्दै गरेको प्रहार गोलमा परिणत भएको थियो। खेलको सातौं मिनेटमा संकटा अग्रता लिनबाट चुकेको थियो। ग्लोरीको प्रहारलाई ओमोलाजा नुरेन करिमले गोललाईनबाट क्लियर गर्दै बचाएका थिए। उता खेलको २७ औं मिनेटमा मछिन्द्रका रेजिन सुब्बाको प्रहारलाई संकटाका गोलरक्षक राजा बाबु थापाले पञ्च गरेर बचाए। खेलको २९ औं मिनेटमा संकटाका फोडे फोफोनाको प्रार बार नजिकैबाट बाहिरिदा संकटा बराबरीबाट चुकेको थियो। खेलमा दुई गोलका महत्वपूर्ण योगदान दिएका मेसुके म्यान अफ दि म्याच घोर्षीत भए। साविक विजेता संकटामाथी सानदार जित संगै मछिन्द्र फाइनल प्रवेशकालागि बुधबार एपिएफ क्लब संग खेल्ने छ। मंगलबार अन्तिम क्वाटरफाइनल खेल त्रिभुवन आर्मी क्लब र थ्री स्टार क्लबबीत हुने छ। खेलपछि प्रतिक्रिया दिँदै संकटाका प्रशिक्षक राजकुमार केसीले आप्नो खोलाडीले गल्ती माथि गल्ती दोहोयाउदा हार बेहोरनु परेको बताए। सेकेण्ड हाफमा खेल निकै राम्रो भए पनि पाएको अवसर सदुपयोग गर्न नसकेको पनि उनले सुनाए। मछिन्द्रको जितमा मेसुकेको कि रोल भएको पनि उनले बताए। मछिन्द्रका प्रशिक्षक प्रवेश कटवालले राम्रो टिम संकटालाई फराकीलो गोल अन्तरले जित्दा टिमलाई थप उर्जा मिलेको बताए। अब एपिएफसंग अझै राम्रो म्याच हुने पनि उनले सुनाए।
मरिससको राष्ट्रिय फुटबल टोली नेपालमा,"काठमाडौं: नेपाली राष्ट्रिय फुटबल टोलीसँग मैत्रीपूर्ण खेल खेल्न अफ्रिकी राष्ट्र मरिससको राष्ट्रिय फुटबल टोली आज नेपाल आइपुगेको छ। मरिससको टोलीलाई अखिल नेपाल फुटबल संघ (एन्फा) का पदाधिकारीले स्वागत गरेका थिए। नेपालले त्रिपुरेश्वरस्थित दशरथ रङ्गशालामा मरिसससँग दुई मैत्रीपूर्ण खेल खेल्नेछ। मरिसस र नेपालबीचको पहिलो खेल शनिबार र दोस्रो खेल मंगलबार हुनेछ। नेपालले पहिलो पटक अफ्रिकी राष्ट्रसँग खेल्न लागेको हो। त्यस्तै, नेपालले पछिल्लो पटक सेप्टेम्बरमा भारतसँग दशरथ रंगशालामा दुई मैत्रीपूर्ण खेल खेलेको थियो। पहिलो मैत्रीपूर्ण खेल ११ को बराबरीमा सकिएको थियो भने दोस्रो खेलमा नेपाल भारतसँग १० गोलले पराजित भएको थियो।"
मनाङ मर्स्याङ्दी आहा रारा गोल्डकपको सेमिफाइनलमा,"पोखरा : मनाङ मर्स्याङ्दी क्लब ६ पटकको विजेता विभागीय टोली नेपाल पुलिस क्लबलाई हराउँदै २० औं संस्करणको आहा रारा गोल्डकपको सेमिफाइनलमा प्रदेश गरेको छ। पोखरा रंगशालामा आइतबार भएको खेलमा नेपाल पुलिस क्लबलाई २० गोलले पराजित गर्दै ६ पटकको विजेता मनाङ अन्तिम चारमा पुगेको हो। मनाङलाई जित दिलाउन रुपेश केसी र नाइजेरियन खेलाडी अफिज ओलावालेले एकएक गोल गरेका थिए। पहिलो हाफ गोलरहित बराबरीमा सकिएको खेलको दोस्रो हाफमा मनाङले दुवै गोल गरेको थियो। ६४औं मिनेटमा रुपेश केसीले गोल गर्दै मनाङलाई सुरुआती अग्रता दिलाएका थिए। ओलावालेको पासमा रुपेशले गोल गरेका थिए। खेलको ८३औं मिनेटमा पुलिसका कप्तान जुमानु राई बराबरी गोल गर्नबाट चुकेका थिए। रवि पासवानले डिबक्स नजिकैबाट दिएको बललाई जुमानुले पोस्ट्को दिशा दिन सकेनन्। त्यसपछि ८७औं मिनेटमा ओलावालेले गोल गर्दै मनाङलाई २० को जित दिलाए। ओलावालेले पुलिसका दुई डिफेन्डरलाई बिट गर्दै उत्कृष्ट गोल गरेका थिए। एक गोल र एक गोलका लागि असिस्ट गरेका ओलावाले म्यान अफ दी म्याच चुनिए। खेलपछि प्रतिक्रिया दिँदै नेपाल पुलिस क्लबका प्रशिक्षक अनन्त थापाले आफ्नो खेलाडीको गल्तीले नतिजा मनाङलाई सुम्पिनु परेको बताए। पाएको अवसर जसले सदुपयोग गर्छ, त्यही टोलीले खेल जित्छ, प्रशिक्षक थापाले भने, हामीले पहिलो हाफमा धेरै राम्रो प्रदर्शन गरेका थियौं। दोस्रो हाफमा पाएका अवसर खेर फाल्दा हार बेहोर्न बाध्य भयौं। मनाङ मर्स्याङ्दी क्लबका प्रशिक्षक टोपे फुजाले खेल जित्ने रणनीति बनाएर खेल्दा जित सम्भव भएको बताए। दोस्रो हाफमा हाम्रो रणनीतिले काम गर्यो र जित निस्कियो, उनले भने। मनाङले सेमिफाइनलमा त्रिभुवन आर्मी र थ्रीस्टार क्लबबीचको विजेतासँग प्रतिस्पर्धा गर्नेछ।"
अनलाइन गेम खेलेरै करोडपति बन्नेहरू,"दिल्ली : मीत महेशकुमार ब्रह्मदत्तले पन्ध्र वर्षको उमेरमा अनलाइन गेमिङ सुरु गर्दा उनी एक दिन भारतका शीर्ष ईस्पोर्ट्स खेलाडीहरू मध्ये एक हुने कल्पना पनि गरेका थिएनन्। उनीसँग पर्याप्त जोश र प्रतिभा थियो । तर सबैभन्दा आवश्यक पर्ने राम्रो मोडलको मोबाइल फोन भने थिएन। गुजरातको एउटा सानो सहर हिमातनगरमा, सुस्त गति र बारम्बार बिजुली गइरहन्थो। यस्तोमा सस्तो मोबाइल फोन अड्कि अड्कि चल्थ्यो। मीतका अभिभावकलाई पनि आफ्नो एक्लो सन्तानको अनलाइन गेमिङको सोख खासै मन परिरहेको थिएन। ब्रह्मदत्त अहिले २३ वर्षका भइसकेका छन् र उनलाई मानिसहरूले प्रिन्सको नामले चिन्छन्। प्रिन्स भन्छन्, 'अभिभावकले मलाई यो सब बन्द गरेर पढाइमा ध्यान दिन भन्थे। मैले प्रतियोगितामा पुरस्कारका रूपमा पाएको ठूलो रकमले बुबाको ऋण तिरिदिएपछि बल्ल उहाँहरु मेरो रुचि प्रति सकारात्मक भए।' सन् २०१९ को कुरा हो, प्रिन्स र उनको टिम सदस्यहरूले पब्जी (प्लेयर अननोन ब्याटलग्राउन्ड्स) को मोबाइल क्लब पीएमको प्रतियोगितामा भाग लिए। यस प्रतियोगितामा प्रिन्सको टिम तेस्रो भए र पुरस्कारस्वरुप उनले २० हजार डलर अर्थात् आजको दर अनुसार भारु १४ लाख ८८ हजार रुपैयाँभन्दा बढी प्राप्त गरे । पब्जीको भारतीय संस्करण यसमध्ये केही पैसा मीतले आफ्नो बुबालाई दिए । त्यो रकम उनका पिताले ऋण मात्र तिरेनन् बचेको बाँकी रकमले अर्को स्टक पनि किने । कम्प्युटर विज्ञानको डिग्री लिएका प्रिन्सले पढाइको बीचमा समय निकालेर इस्पोर्ट प्रतियोगिताहरूमा भाग लिने क्रम जारी राखे। उनले स्प्रेगोड, अलादिन र सारङ नाम भएका खेलाडीहरू मिलेर एउटा टिम बनाए। उनीहरुसँग मितको परिचय अनलाइन रुपमै भएको थियो। सन् २०२० को सुरुमा यो टिमलाई ग्य्रापल क्रियशन एक्स (जीसीएक्स) नामक कम्पनीले किन्यो। कम्पनीका सञ्चालक सन्तोष पचेतीले भारतका सात ठूला नदीको नाममा यो टोलीलाई ७ सी नाम दिए । कुनै लगानीकर्ताले इस्पोर्टस् टिम किन्दा उनीहरूलाई आर्थिक सहयोगका साथै गेमिङ उपकरणहरू, कम्प्युटरहरू र कोचहरू जस्ता अन्य सहयोग दिन्छ। बदलामा, कम्पनीले प्रतियोगिता जित्दा टिमबाट पुरस्कार राशीको सानो अंश लिन्छ। तर चीनसँग सीमामा तनाव बढेपछि सेप्टेम्बर २०२० मा भारत सरकारले पब्जी मोबाइल गेमका साथै अन्य ११७ चिनियाँ एपमाथि प्रतिबन्ध लगाएको थियो। यसपछि व्यापक आक्रोश र अन्योलता उत्पन्न भयो । डिसेम्बर २०२० मा चिनियाँ प्रकाशक 'क्राफ्टन' ले पब्जीको भारतीय संस्करण ब्याटलग्राउण्ड्स मोबाइल इण्डिया नामबाट सार्बजनिक गर्यो। विलाशी जीवनशैली प्रिन्सको जीवनमा सबैभन्दा ठूलो घटना सन् २०२१ मा आयो जब जीसीएक्सलाई सिंगापुरस्थित इस्पोर्ट्स कम्पनी एम्पभर्सले किन्यो । किनबेचको सम्झौता कतिमा भयो भन्ने जानकारी सार्वजनिक नभए पनि भारतका चार जना केटाको टिमलाई यो कम्पनीले उत्कृष्ट सुविधा उपलब्ध गराउन सुरु गर्यो । सम्झौता अनुसार ७ सी टोलीका चारै खेलाडीलाई सन् २०२१ को अगस्टमा विलासी गेमिङ हाउसमा सारिएको छ । पुणेको यो विलासी ६ कोठाको एपार्टमेन्टमा नवीनतम गेमिङ प्रविधि, उच्च गतिको इन्टरनेट, साथै शेफ र अन्य सहायकहरूद्वारा खेलाडीहरूका लागि हातले बनाएका विभिन्न परिकारहरू छन्। यी खेलाडीहरूलाई एक प्रशिक्षक, कार्यसम्पादन विश्लेषक, एक व्यक्तिगत प्रशिक्षक र 'सामाजिक राजदूतहरू' पनि दिइएको छ जसले अनलाइन सामग्री सिर्जना गर्नेछ र ७सी ब्रान्डको प्रचार गर्नेछ। एम्पभर्सका प्रमुख रणनीति अधिकारी चार्ली बेली ७सीबारे भन्छन्, 'उनीहरूसँग धेरै सम्भावनाहरू छ। सही स्रोत र सहयोगले ७सीलाइ हामी धेरै सफल गेमिङ टिममा बदल्न सक्छौं भन्ने हाम्रो विश्वास छ।' चार वर्षमा इस्पोर्ट भारतमा विशाल हुनेछ भारतमा हाल करिब १५ लाख पेशेवर र अर्धव्यावसायिक इस्पोर्ट्स खेलाडीहरू छन्। यद्यपि, तिनीहरूमध्ये धेरैले यसलाई पार्ट टाइमका रुपमा मात्र अगाडि बढाएका छन्। समय बित्दै जाँदा इस्पोर्टस् प्रतियोगिताको संख्या बढ्न थालेपछि सन् २०२५ सम्ममा व्यावसायिक खेलाडीको संख्या पनि १५ लाख पुग्ने अपेक्षा गरिएको छ ।"
