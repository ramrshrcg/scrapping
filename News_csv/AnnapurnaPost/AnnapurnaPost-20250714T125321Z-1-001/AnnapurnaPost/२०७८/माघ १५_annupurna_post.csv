शीर्षक,विवरण
मौरिससविरुद्ध विमलको शानदार गोल,काठमाडौं: मौरिससविरुद्धको जारी मैत्रीपूर्ण खेलमा नेपालले अग्रता लिएको छ। नेपालका लागि विमल घर्तिमगरले पहिलो गोल गरेका छन्। उनले ५५औं मिनेटमा गोल गरेका हुन्। पहिलो हाफसम्म बराबरीमा रोकिएको नेपालले ५५औं मिनेटमा अग्रलता लिन सफल भएको हो।
स्वास्थ्य मन्त्रालयको तथ्याङ्कमा नेपालको जनसंख्या ३ करोड बढी,काठमाडौंः केन्द्रीय तथ्याङ्क विभागले बुधबार नेपालको जनसंख्या २ करोड ९१ लाख ९२ हजार ४८० सार्वजनिक गरेको थियो। तर स्वास्थ्य तथा जनसंख्या मन्त्रालयको नियमित बुलेटिनमा नेपालको जनसंख्या ३ करोड ३ लाख ७८ हजार ५५ उल्लेख छ। तथ्याङ्क विभाग र स्वास्थ्य मन्त्रालयको तथ्याङकमा जनसंख्याको अद्यावधिक विवरण नमिलेको देखिएको छ। यस विषयमा स्वास्थ्यका अधिकारीहरु अनविज्ञ प्रकट गरिरहेका छन्। यसअघि २०६८ सालमा गरिएको जनगणनामा नेपालको जनसंख्या दुई करोड ६४ लाख ९४ हजार ५०४ थियो। स्वास्थ्य मन्त्रालयका अनुसार हालसम्म १ करोड ४० लाख १५ हजार तीन सय २४ जनाले कोरोना विरुद्ध पूर्ण खोप लगाएका छन्।
सरकारविरुद्ध प्रदर्शन र मशाल जुलुश,"नुवाकोट : समयमै स्थानीय तहको निर्वाचन हुनुपर्ने माग गर्दै नुवाकोटमा युवा तथा विद्यार्थीहरु आन्दोलित भएका छन्। प्रमुख प्रतिपक्षि दल नेकपा एमालेका राष्ट्रिय युवा संघ नेपाल र अनेरास्ववियुले संयुक्तरुपमा सरकारलाई दबाब दिँदै नुवाकोटको दक्षिणी भेगमा रहेको वेलकोटगढी नगरपालिकास्थित रातमाटेमा आन्दोलन गर्दै सरकारविरुद्ध नाराजुलशु गर्दै मशाल जुलुस प्रदर्शन गरेको हो। राष्ट्रिय युवा संघ नेपाल बेलकोटगढी नगर कमिटी र अनेरास्ववियु वेलकोटगढी नगर कमिटीको आयोजनामा भएको प्रर्दशनसहितको मशाल जुलुसमा युवा तथा विद्यार्थीहरुले प्रधानमन्त्री शेरबहादुर देउवाको पुत्लासमेत दहन गरेका छन्। सरकार विरुद्ध नारा जुलुश गर्दै प्रदर्शन वेलकोटगढी७ स्थित महादेवफाँट बजार परिक्रमा गरी कोण सभामा परिणत भएको थियो। उक्त जुलुसलाई राष्ट्रिय युवा संघ नेपालका केन्द्रीय सदस्य राजु तिवारीले सरकारले समयमै स्थानीय तहको निर्वाचन घोषणा नगरेर जनतामाथि अन्याय गरिरहेको आरोप लगाए। तिवारीले पाँच दलको सरकारले विभिन्न प्रपञ्च रचेर स्थानीय चुनाव नगराउन खोजिरहेको प्रति सचेत रहन समेत जनतालाई आग्रह गरे। विरोध प्रदर्शनसहितको मशाल जुलुसमा राष्ट्रिय खेलकुद महासंघका केन्द्रीय सदस्य सुरेश चित्रकार, अनेरास्ववियु नुवाकोट जिल्ला कमिटी सचिव प्रशान्तजंग पाण्डे, युवा संघका नेता दामोदर पुडासैनी, शंकर मुडवरी, सुन्दर नेपाल, एमाले नुवाकोट जिल्ला कमिटीका नेताहरु नारायण नेपाल, पृथ्वीभक्त राई, अनेरास्ववियु जिल्ला कमिटीका प्रदीप नेपाल, श्रीकृष्ण खतिवडा, राजकुमार तमाङ्गलगायत दुई सय जना भन्दा वढिले सरकारले स्थानीय तहको निर्वाचन घोषणा नगरे कडा आन्दोलन गरिने चेतावनीसमेत दिएका छन्।"
स्थानीय तहको निर्वाचन टार्ने प्रयास असफल : एमाले महासचिव,"काठमाडौं: नेकपा एमालेका महासचिव शंकर पोखरेलले सत्तारुढ दलको स्थानीय तहको निर्वाचन टार्ने प्रयास असफल भएको बताएका छन्। प्रमुख प्रतिपक्षी दल नेकपा एमालेले वैशाखमै निर्वाचन गर्नुपर्ने दबाब दिँदै आए पनि सरकारले निर्वाचनको मिति तोक्न आलटाल गर्दै आएको थियो। सत्ता गठबन्धनको शनिबार भएको बैठकले जेठ मसान्तभित्रै स्थानीय तहको निर्वाचन गर्ने तयार भएको थियो। सत्तारुढ गठबन्धन निर्वाचन गराउन तयार भएपछि एमाले महासचिव पोखरेलले जनमतको तागतले सरकार निर्वाचन गर्न तयार भएको बताएका हुन्। 'स्थानीय तहको निर्वाचन टार्ने प्रयास असफल भएपछि सत्ता गठबन्धनले भनेछ 'जेठ अगावै चुनाव गर्ने'। हो, यसैलाई भनिन्छ जनमतको तागत,' उनले सामाजिक सञ्जालमा भनेका छन्।"
चेक बाउन्सको आरोपमा एक जना पक्राउ,काठमाडौँ : प्रहरीले चेक बाउन्सको आरोपमा एक जनालाई पक्राउ गरेको छ। धनुषा जनकपुरधाम उपमहानगरपालिका८ स्थायी घर भई हाल बानेश्वर बस्ने कमलकुमार सिंहलाई चेक बाउन्सको आरोपमा प्रहरीले पक्राउ गरेको छ। उनले विभिन्न व्यक्तिलाई प्रलोभनमा पारी अनेक बहाना बनाई साझेदारीमा जग्गाजमिन खरिद गर्ने र व्यापार व्यवसाय सञ्चालन गर्ने भनि झुक्यानमा पारी बाउन्स चेक दिने गरेको प्रहरीले जनाएको छ। विभिन्न व्यक्तिसँग लिएको रकममध्ये एक जनालाई ६० लाख फिर्ता गर्ने क्रममा चेक जारी गरेकोमा उक्त चेक सटहीको लागि बैंकमा पेश गर्दा पर्याप्त रकम नरहेकाले बैंकबाट चेक बाउन्स भएपश्चात बैंकिङ कसूर मुद्दामा प्रहरीले पक्राउ गरेको महानगरीय प्रहरी परिसरका प्रवक्ता दिनेशराज मैनालीले बताए। सिंहले अर्का एक व्यक्तिलाईसमेत ६१ लाखको चेक बाउन्स भई उच्च अदालत पाटन ललितपुरको आदेशले १५ लाख धरौटी माग हुँदा तत्काल बुझाउन नसकी डिल्लीबजार कारागारमा पठाएको प्रहरीले जनाएको छ।
"कोरोनाबाट मृत्यु हुनेको संख्या ११ हजार ७०३ पुग्यो, कुन प्रदेशमा कतिले गुमाए ज्यान ?","काठमाडौं : नेपालमा कोरोना भाइरस (कोभिड१९) बाट हालसम्म ११ हजार ७०३ जनाले ज्यान गुमाइसकेका छन्। मृत्यु हुनेमा सर्वाधिक ५ हजार ३० जना बागमती प्रदेशका हुन्। यसैगरी लुम्बिनी प्रदेशमा १८ सय ४० जना, प्रदेश १ मा १६ सय ९० जना र गण्डकी प्रदेशमा १३ सय ९३ जनाको कोरोनाबाट मृत्यु भएको स्वास्थ्य तथा जनसंख्या मन्त्रालयले पुष्टि गरेको छ। मधेश प्रदेशमा ७७८ ,सुदूरपश्चिम प्रदेशमा ४९३ जना र कर्णाली प्रदेशमा ४७९ जनाले कोरोनाबाट ज्यान गुमाएका छन्। मन्त्रालयका अनुसार हाल सातवटै प्रदेशमा ४७ जनाको भेन्टिलेटरमा र २८६ जनाको आइसीयुमा उपचार भइरहेको छ। यसैगरी मुलुकभर १६ सय ९३ जना संस्थागत आइसोलेसनमा र ८५ हजार ६३६ जनाको होम आइसोलेसनमा रहेका छन्। शनिबार मात्रै नेपालमा थप ४ हजार ९०४ जनामा कोरोना संक्रमण देखिएको छ। देशभरि १४ हजार ५६२ जनाको नमुना परीक्षण गर्दा सो संख्यामा संक्रमण देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा थप ५ हजार ९२४ जना संक्रमित कोरोनामुक्त भएका छन्। शनिबार थप ६ जनाले कोरोनाबाट ज्यान गुमाएका छन्। मन्त्रालयका अनुसार नेपालमा हाल ८७ हजार ३२९ जना सक्रिय संक्रमित रहेका छन्। पछिल्ला केही दिनयता नेपालमा कोरोना भाइरससँगै नयाँ भेरियन्ट ओमिक्रोन तीव्ररुपमा फैलिरहेको छ।"
जेठभित्रै स्थानीय तहको निर्वाचन गराउन सत्ता गठबन्धन तयार,काठमाडौं: जेठ मसमान्तसम्म स्थानीय तहको निर्वाचन गर्न सत्ता गठबन्धन तयार भएको छ। प्रधानमन्त्री निवास बालुवाटारमा शननिबार भएको सत्ता गठबन्धनको बैठकले जेठभित्रै चुनाव गर्न तयार भएको सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले जानकारी दिए। उनका अनुसार गठबन्धनका शीर्ष नेताहरुले स्थानीय तहको निर्वाचन जेठभित्रै गर्न सरकारलाई सुझाव दिएका थिए। संविधानसँग बाझिएको कानुन संशोधन गर्नुपरे त्यसको प्रक्रिया पनि अगाडि बढाउन सत्तारुढ दलका नेताहरुबाट सुझाव आएको मन्त्री कार्कीले बताए। सरकारले अब निर्वाचन आयोगसँग परामर्श गरेर मिति तोक्ने बताइएको छ। स्थानीय तहको निर्वाचन गर्न सरकारलाई प्रमुख प्रतिपक्षी दल एमालेलगायत सत्तारुढ दल कांग्रेसभित्रैबाट चर्को दाबब रहेको छ। निर्वाचन आयोगले समेत मिति तोक्न सरकारलाई सुझाव दिँदै आएको छ।
फेसबुक मेसेन्जरमा बिना अनुमति 'स्क्रिन सट' लिँदै हुनुहुन्छ?,काठमाडौं: सामाजिक सञ्जालमा हुने सुरक्षा प्रणाली सूचना प्रविधिसम्बन्धी सबै कम्पनीहरुलाई टाउको दुखाइको विषय बन्ने गरेको छ। त्यही भएर पनि आफ्नो ती कम्पनीहरु सुरक्षा प्रणाली दुरुस्त राख्न रातदिन घटिरहेका हुन्छन्। यस्तैमा मेटाले फेसबुक मेसेन्जरको फिचर्समा केही परिवर्तन गरेको छ। फेसबुक मेसेन्जरमा कुरा गर्ने क्रममा स्क्रिन सट लिए तुरुन्तै अर्को व्यक्तिमा पनि नोटिफिकेशन आउने बनाइएको छ। मेसेन्जरको सुरक्षा प्रणालीलाई दुरुस्त राख्न एन्ड टु एन्ड एन्क्रिप्टेडको सपोर्ट पनि दिइएको छ। पछिल्लो समय फेसबुक मेसेन्जरमार्फत् अपराधिक गतिविधि हुन थालेपछि मेटाले यस्तो फिचर ल्याएको बताइएको छ। त्यस्तै फेसबुकले मेसेज रियाक्सन फिचर पनि जारी गरेको छ।
मौरिससविरुद्ध नेपालको शानदार जित,काठमाडौं : मौरिससविरुद्धको जारी मैत्रीपूर्ण खेलमा नेपालले जित निकालेको छ। नेपालका लागि विमल घर्तिमगरले खेलको ५५औं मिनेटमा गरेको गोल नै नेपालको जितका लागि निर्णायक गोल रहेको थियो। नेपालको लागि यो उनको नवौं गोल हो। नेपालले पहिलो पटक आधिकारिक रुपमा अफ्रिकी राष्ट्रसँग खेलेको हो। नेपालले अब मरिससविरुद्धको दोस्रो मैत्रीपूर्ण मंगलबार खेल्नेछ।
निर्वाचनबारे सहमति गर्न सत्ता गठबन्धनको बैठक सुरु,काठमाडौं: सत्तारुढ पाँच दलीय गठबन्धनको बैठक सुरु भएको छ। स्थानीय निकाय निर्वाचनलगायतका विषयमा छलफल गर्न गठबन्धनको बैठक प्रधानमन्त्री निवास बालुवाटारमा पुनः सुरु भएको हो। आज बिहानको बैठक निष्कर्षमा पुग्न नसकेपछि अपराह्नका निम्ति पुनः निर्धारण गरिएको बैठकमा राष्ट्रिय जनमोर्चाका प्रतिनिधिबाहेक चारवटै राजनीतिक पार्टीका शीर्षनेताहरूको उपस्थिति रहेको छ। पार्टीको काम विशेषले काठमाडौंबाहिर रहेकाले जनमोर्चाका प्रतिनिधि बैठकमा अनुपस्थित भएका बताइएको छ।
तीन फरार अभियुक्त पक्राउ,"सुर्खेत : जिल्ला प्रहरी कार्यालय सुर्खेतले तीन जना फरार अभियुक्तलाई पक्राउ गरेको छ। विभिन्न मुद्दामा सजाय पाई फरार रहेका अभियुक्तलाई प्रहरीको विशेष टोलीले पक्राउ गरेको हो। सुर्खेतको सिम्ता गाउँपालिका४ का ६२ वर्षीय भद्रबहादुर सिंह, सोही गाउँपालिका८ का ६६ वर्षीय कुशल खत्री र सिम्ता६ का ३७ वर्षीय करण नेपालीलाई प्रहरीले पक्राउ गरेको छ। सिंहलाई लागुऔषध गाँजा चरेस मुद्दामा अदालतले १० महिना १८ दिन कैद सजायको फैसला सुनाएको थियो। खत्रीलाई ज्यान मार्ने उद्योग मुद्दामा जिल्ला अदालत २०५१ असार ९ को फैसला आदेशले सात वर्ष कैद सजाय सुनाएको थियो। त्यसैगरी नेपालीलाई सार्वजनिक मुद्दामा अदालतले रु ५०० जरिवानाको फैसला गरेको थियो। तीन अभियुक्तलाई पक्राउ गरी अदालतमा बुझाएको जिल्ला प्रहरी कार्यालय सुर्खेतका प्रहरी निरीक्षक कनकबहादुर शाहीले जानकारी दिए।"
"थप ४९०४ जनामा कोरोना संक्रमण, एकैदिन ६ जनाको मृत्यु",काठमाडौं: नेपालमा थप ४ हजार ९०४ जनामा कोरोना संक्रमण देखिएको छ। देशभरि १४ हजार ५६२ जनाको नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा थप ५ हजार ९२४ जना संक्रमित कोरोनामुक्त भएका छन् भने थप ६ जनाको मृत्यु भएको छ। त्यस्तै संक्रमित घटेसँगै सक्रिय संक्रमितको संख्या पनि घट्न थालेको छ। नेपालमा ८७ हजार ३२९ जना सक्रिय संक्रमित रहेको मन्त्रालयले जनाएको छ।
प्रतिनिधिसभा बैठक फेरि स्थगित,"काठमाडौं: प्रतिनिधिसभा बैठक फेरि स्थगित भएको छ। कोरोना जोखिम यथावत रहेको भन्दै माघ १६ गतेको लागि तोकिएको बैठक स्थगित भएको संसद सचिवालयले जनाएको छ। प्रतिनिधिसभाको अर्को बैठक माघ २६ गतेका लागि आह्वान गरिएको छ। यसअघि माघ ३ गतेका लागि बोलाइएको प्रतिनिधिसभा बैठक कोरोना जोखिमका कारण स्थगित भएको थियो। ""मिति २०७८ साल माघ १६ गते आइतबार दिनको १ बजे बस्ने गरी निर्धारण भएको प्रतिनिधिसभाको बैठक कोभिड१९ को संक्रमणको जोखिम यथावत् रहेको कारण उक्त दिन र समयमा बस्न नसक्ने भएकोले प्रतिनिधिसभा नियमावली, २०७५ को नियम ६ को उपनियम (३) बमोजिम सम्माननीय सभामुखज्यूले मिति २०७८ साल माघ २६ गते बुधबार दिनको १ बजे बैठक बस्ने गरी निर्धारण गर्नुभएको व्यहोरा मा सदस्यहरुको जानकारीको लागि यो सूचना प्रकाशित गरिएको छ,"" शनिबार जारी सूचनामा भनिएको छ।"
२० औं आहा रारा गोल्डकप : एपीएफ च्याम्पियन,"पोखरा : नेपाल एपीएफ फुटबल क्लब २०औं संस्करणको आहा रारा गोल्डकपको च्याम्पियन बनेको छ। आहा रारामा ६ पटकको च्याम्पियन मनाङ मस्र्याङ्दी क्लबलाई टाइब्रेकरमा ५४ गोलले गराजित गर्दै सशस्त्र प्रहरीको एपीएफ फटुबल क्लब पहिलो पटक आहा रारा गोल्डकपको च्याम्पियन बनेको हो। खेलको निर्धारित समयमा दुबै टिमबाट बरारी २२ गोल भएपछि थपिएको अतिरिक्त समयको ३० मिनेटमा पनि कुनै पनि गोल निस्कन नसकेपछि खेल टाइब्रेकरमा पुगेको थियो। पेनाल्टी सुटआउटमा मनाङका फरवार्ड ओलावाले अफिजले प्रहार गरेको बल एपीएफका विदेशी गोलरक्षक युया कुरियामाले रोकेपछि ७ औं पटक उपाधि जित्ने दौडमा रहेको मनाङ स्तब्ध भएको थियो। एपीएफका नविन लामा, सनिस श्रेष्ठ, रवि थिङ, मणी लामा, अर्मान्ड बिडोम पेनाल्टीमा सफल रहे। मनाङका ओलावाला पेनाल्टी सुटआउटमा असफल रहदा एपीएफलाई उपाधि सुम्पन परेको थियो। मनाङका नयानन्द सिंह, शिव गुरुङ, फ्रेङ्कलिन टाला, रुपेश केसीले गोल गरेका थिए। यस अघि खेलमो २० औं मिनेटमा गोल गर्दै एपीएफका युवराज खड्काले टिमलाई अग्रता दिलाएका थिए। दोस्रो आफको ६७ औं मिनेटमा कप्तानको क्रसमा पाएको बललाई सदुपयोग गर्दै मनाङका दयानन्द सिंहले टिमकालागि बराबरी गोल फर्काए। खेलका अन्तिम समय ६ मिनेट अघि मनाङका फ्रेङकलिन टालाले गोल गर्दैै टिमलाई २१ के जिततर्फ अगाडी बढाएका थिए। तर एपीएफका रबि थिङले इन्जुरी समयको पहिलो मिनेटमै गोल गर्दै टिमको हार टार्दै खेललाई अतिरिक्त समयतफै धकेलेका थिए। प्रतियोगितामा सार्वोत्कृष्ट एपिएफ डिफेन्डर राजन गुरुङ घोषित भएका छन्। उनले अप्रिला स्कुटर पुरस्कार पाए। उनी नै आहा राराको उत्कृष्ट डिफेन्डरसमेत चुनिए। उनले २५ हजार रुपैयाँ हात पारे। विधागत पुरस्कारतर्फ एपिएफले नै वर्चस्व कायम राख्दा मनाङका आफिज ओलावाले उत्कृष्ट फरवार्ड घोषित भए। एपिएफका रवि थिङ उत्कृष्ट मिडफिल्डर र उच्च गोलकर्ता बनेर पुरस्कार पाए। उत्कृष्ट गोलरक्षक एपिएफकै युया कुरियामा र उत्कृष्ट प्रशिक्षक कुमार थापा घोषित भए। उनीहरुले समान २५२५ हजार रुपैँयाको साथमा ट्रफि हात पारे। एपीएफ दोस्रो पटक फाइनलमा प्रवेश गरेर पहिलो पटक आहा रारा गोल्डकपको च्याम्पियन बनेर उपाधिसँगै १० लाख १ हजार रुपैयाँ हात पारेको छ। दोस्रो भएको मनाङले ५ लाख १ हजार रुपैयाँमा चित्त बुझायो। आयोजक सहरा क्लबले प्रतियोगिताबाट बचेको रकमले फुटबल एकेडेमी चलाएको छ। एकेडेमीमा १५ जिल्लाका २४ जना कठिन एवं विपन्न परिस्थितिका बालकहरु रहेका छन्।"
"मलेसिया, कम्बोडिया र दुबई हिँडेका शंकास्पद् १० जनालाई अध्यागमनले रोक्यो","काठमाडौंः त्रिभुवन अन्तर्राष्ट्रिय विमानस्थलस्थित अध्यागमन कार्यालयले पर्यटक भिसा (भिजिट भिसा)मा मलेसिया, कम्बोडिया र दुबई जान लागेका १० जनालाई फिर्ता (अफलोड) गरेको छ। त्रिअबी अध्यागमन कार्यालयले शनिबार बिहान उनीहरुलाई प्रस्थान अनुमति (डिपार्चर) नदिएको हो। उनीहरु कसैले पनि अध्यागमन अधिकृतसमक्ष भिजिट भिसामा जानुको औचित्य पुष्टि गर्न सकेनन्। गृह मन्त्रालयलेसमेत भिजिट भिसामा रोक लगाएको छ। भिजिट भिसामा जान गृह मन्त्रालयले तोकेको मापदण्ड पूरा गर्न नसकेपछि त्यस्ता यात्रुहरुलाई अध्यागमन कार्यालयले फिर्ता गरेको स्रोतले अन्नपूर्णलाई बतायो। मलेसिया, खाडीमुलुकलगायत अन्य केही मुलुकमा मानव तस्करहरुले भिजिट भिसामा नेपालीहरुलाई पुर्याएर अलपत्र पारेको भन्दै गृह मन्त्रालयले कडाइ गरेको छ। अध्यागमन कार्यालयले मलेसिया हिँडेका ललितपुरका निध्यना विष्ट, काठमाडौंकी जुनु गिरी, निर्मला गिरी, जुली गिरी र अर्की एक गिरी थरकी युवतीलाई प्रस्थान अनुमति नदिएको हो। उनीहरुले भिजिट भिसामा मलेसिया जानुपर्ने कारण र आवश्यक कागजपत्र पेस गर्न नसकेको अध्यागमन स्रोतले बताएको छ। विमानस्थलस्थित अध्यागमन कार्यालयले मानव तस्करको जालो तोडन भिजिट भिसाको औचित्य पेस गर्न नसकेका यात्रुहरुलाई रोक लगाउँदै आएको छ। त्यस्तै अध्यागमनले भिजिट भिसामा कम्बोडिया हिँडेका गुल्मीका नारायण ढकाल, दैलेखका गणेशबहादुर खडका, लम्जुङका पूर्णबहादुर गुरुङ र तनहुँका किरण दुरालाईसमेत शंकास्पद यात्रा भन्दै प्रस्थान अनुमति दिन अस्विकार गरेको छ। अध्यागमनले प्रस्थान अनुमति नदिएपछि उनीहरु त्यहीँबाट फर्किएका थिए। त्रिअबी अध्यागमन कार्यालयले कम्बोडिया हिँडेका खडका, गुरुङ र दुरालाई यसअघि पनि आवश्यक कागजात दिन नसकेपछि प्रस्थान अनुमित दिएको थिएन। उनीहरु पुरानै कागजात लिएर दोहोर्याएर विमानस्थल पुगेका थिए। अध्यागमनले भिजिट भिसामा दुबई जान लागेका धादिङका मदन पौडेललाई समेत फिर्ता गरेको छ। कम्बोडिया र दुबई जान लागेका यात्रुहरुले अध्यागमन अधिकृतसमक्ष आवश्यक कागजात दिन नसकेपछि उनीहरुलाई फिर्ता गरिएको हो। मानव तस्करको गिरोहले उनीहरुलाई भिजिट भिसामा मलेसिया, कम्बोडिया र दुबई पुर्याउन लागेको आशंकामा अध्यागमन कार्यालयले उनीहरुलाई जान नदिएको हो। त्यस्तै त्रिअबी अध्यागमन कार्यालयले शुक्रबार अष्ट्रेलिया जान लागेका म्याग्दीका प्रविन थापा र रुकुमकी भावना केसीलाई समेत आवश्यक कागजपत्र नपुगेको भन्दै यात्रा अनुमति दिएको थिएन। अध्यागमनले शुक्रबार नै भिजिट भिसामा केन्या हिँडेका काठमाडौंकी अमी महर्जन, एनओसी नलिई युके हिँडेका भारतीय नागरिक मन्तोष गुप्ता र कतारको दोहा ट्रान्जिट हुँदै पाकिस्तान जान लागेकी रुपन्देहीकी शान्ति कुमारी थारुलाई समेत शुक्रबार विमानस्थलबाट फिर्ता गरेको छ। उनीहरु सबैले यात्रा उद्देश्य पुष्टि गर्न नसकेपछि अध्यागमनले फिर्ता गरेको हो।"
कार्यकक्षमै कर्मचारीलाई अभद्र व्यवहार गर्ने पक्राउ,"दैलेख : दुल्लु नगरपालिका९ को वडा कार्यालयमा कार्यरत दुई जना कर्मचारी कार्यकक्षमै अभद्र व्यवहारमा परेका छन्। स्थानीय युवाहरुले कार्यकक्षभित्र काम गरिरहेका कर्मचारीहरूलाई बन्धक बनाएर अपशब्द प्रयोग गर्दै अभद्र व्यवहार गर्नुका साथै कालो मोसो दल्ने र ज्यान मार्ने धम्की दिएको पीडित कर्मचारीले बताएका छन्। वडासचिव रत्नाकुमारी गिरी र सामाजिक परिचालक भगवती न्यौपानेलाई स्थानीय ३६ वर्षीय प्रेमबहादुर भण्डारीसहित १० जना युवाहरुले कार्यालयमै पुगेर बिहान ११ बजेदेखि झण्डै दुई घण्टा बन्धक बनाएको बताईएको छ। घटनाबारे खबर पाएपछि जिल्ला प्रहरी कार्यालय दैलेखका प्रहरी निरीक्षक इन्द्रजीत सुनारको नेतृत्वमा सुरक्षाकर्मीको टोली वडा कार्यालय पुगेर बन्धक बनाइएका कर्मचारीको उद्धार गरेको थियो। कर्मचारीलाई अभद्र व्यवहार गरेको आरोपमा ६ जना युवाहरुलाई प्रहरीले पक्राउ गरेको छ। पक्राउ पर्नेमा दुल्लु नगरपालिका९ का २५ वर्षीय नगेन्द्र भण्डारी, २६ वर्षीय हरीष भण्डारी, ५० वर्षीय कृष्ण भण्डारी, २५ वर्षीय ईश्वर भण्डारी, १९ वर्षीय हिमाल भण्डारी रहेको डीएसपी भुवनेश्वर प्रसाद साहले बताए। उनिहरु विरुद्ध जिल्ला प्रशासन कार्यालयबाट ७ दिनको म्याद थप अनुमति लिएर प्रहरी हिरासतमा राखी थप अनुसन्धान थालेको डीएसपी साहले बताए। डीएसपी साहका अनुसार कर्मचारीलाई अभद्र व्यवहार गर्ने कार्यमा संलग्न एक बालक पनि पक्राउ परेका छन्। बालकलाई दैलेख जिल्ला अदालतबाट ६ दिनको म्याद थप अनुमति लिई अनुसन्धान थालिएको प्रहरीले जनाएको छ। प्रहरीका अनुसार वडा सचिव गिरी र सामाजिक परिचालक न्यौपाने कार्यकक्षमा कामकाज गरिरहेको अवस्थामा युवाहरुले अभद्र व्यवहार गरी कालो मासो दल्न खोज्ने लगाएतका गैरकानूनी कार्य गर्न खोजेका थिए। उक्त घटनामा संलग्न प्रेमबहादुर भण्डारीसहित ४ जना अझै फरार छन्। उनिहरुविरुद्ध पक्राउ पुर्जी जारी भइसकेको र खोजी कार्य भइरहेको डीएसपी साहले बताए।"
न्याय सेवा आयोगको बैठक : कर्मचारीहरुको बढुवा र पदस्थापनको निर्णय (सूची),"काठमाडौं : न्याय सेवा आयोगले कर्मचारीहरुको बढुवा र पदस्थापनसम्बन्धी निर्णय गरेको छ। प्रधानन्यायाधीश चोलेन्द्रशम्सेर जबराविरुद्ध आन्दोलनको करिब ४ महिनापछि शुक्रबार आयोगको बैठक उक्त निर्णय भएको हो। आयोगमा प्रधानन्यायाधीश जबरा, कानून, न्याय तथा संसदीय मामिलामन्त्री दिलेन्द्रप्रसाद बडु, सर्वोच्च अदालतका वरिष्ठतम न्यायाधीश दीपककुमार कार्की, महान्यायाधिवक्ता खम्मबहादुर खाती र लोक सेवा आयोगका अध्यक्ष माधव रेग्मी सदस्य छन्। बैठकमा रेग्मी सहभागी भएका थिए। जबराले बोलाएको बैठकमा न्याय सेवा आयोगका सदस्य एवं सर्वोच्च अदालतका वरिष्ठतम न्यायाधीश दीपककुमार कार्की र महान्यायाधीवक्ता खम्मबहादुर खाती सहभागी नभई छुट्टै बसेर निर्णयमा हस्ताक्षर गरेका हुन्।"
भेटियो कोरोनाको नयाँ भेरियन्ट 'नियोकोभ' : कति खतरनाक छ?,"विश्व स्वास्थ्य संगठन (डब्लुएचओ) ले शुक्रबार नियोकोभ कोरोना भाइरसको बारेमा थप अध्ययन गर्नुपर्ने बताएको छ। चीनका अन्वेषकहरूले दक्षिण अफ्रिकाको चमेरोमा नयाँ कोरोना भाइरस नियोकोभ पत्ता लगाएका छन्। अहिले यो भाइरस जनावरमा मात्रै तीव्र गतिमा फैलिरहेको छ। एक अध्ययनमा अन्वेषकहरूले यो भाइरस भविष्यमा मानिसका लागि खतरनाक साबित हुन सक्ने बताएका छन्। कोरोनाभाइरस विभिन्न भाइरसहरूको समूह हो जसले सामान्य रुघाखोकीदेखि गम्भीर स्वासप्रस्वासमा समस्याहरू निम्त्याउन सक्छ। विश्व स्वास्थ्य संगठनले यो भाइरस मानिसका लागि खतरनाक छ कि छैन भनेर जान्न थप अध्ययन आवश्यक रहेको बताएको छ। डब्ल्यूएचओले भन्यो, 'मानिसहरूमा लाग्ने संक्रामक रोगमध्ये ७५ भन्दा बढीको स्रोत जनावर हुन्। विशेष गरी वन्यजन्तु यसको ठूलो स्रोत हुन्। कोरोना भाइरस प्रायः जनावरहरूमा पाइन्छ। यसमा धेरै भाइरसहरूको प्राकृतिक भण्डार भएको चमेरो पनि समावेश छ।' विश्व स्वास्थ्य संगठनले यो जानकारी साझा गरेकोमा चिनियाँ अनुसन्धानकर्तालाई धन्यवाद पनि दिएको छ। म्युटेसन भए खतरनाक हुने अध्ययनका अनुसार निओकोभ कोविड१९ भाइरस जस्तै मानव कोषहरूमा जोडिन सक्छ। 'नियोकोभमा एक थप म्युटेसन भए यो मानवको लागि खतरनाक हुन सक्छ। ' यद्यपि, यो अध्ययन अझै समीक्षा गर्न बाँकी छ। अनुसन्धानकर्ताहरूका अनुसार यो भाइरस मध्य पूर्व रेस्पिरेटरी सिन्ड्रोम (एमईआरएसमर्स)सँग मेल खान्छ। यो भाइरल रोग पहिलो पटक साउदी अरबमा भेटिएको थियो। मर्सकोभ भाइरसको मृत्यु दर धेरै उच्च छ। यसमा प्रत्येक तीन संक्रमित मध्ये एक जनाको मृत्यु हुन्छ। हालको सार्सकोभ२ भाइरस अत्यधिक संक्रामक छ। मर्सकोभ भाइरस लक्षणहरूको हिसाबले सार्सकोभ२ सँग मिल्दोजुल्दो छ। ज्वरो, खोकी र सास फेर्न गाह्रो पनि हुन्छ। यो रोग पहिलोपटक सन् २०१२ मा साउदी अरबमा भेटिएको थियो। २०१२ र २०१५ को बीचमा, मध्यपूर्वी देशहरूमा एक प्रकोप थियो। मर्सकोभ को एक व्यक्तिबाट अर्को व्यक्तिमा फैलिएको थियो। जसका कारण धेरैले ज्यान गुमाएका थिए। बीबीसी हिन्दीबाट अनुदित"
महमा अखाद्य तत्व मिसाई व्यवसाय गर्नेलाई कारवाहीको माग,"काठमाडौं : नेपाली महको पहिचान गुम्ने गरी नाजायज मुनाफा लिने उद्देश्यले अखाद्य वस्तु मिसाएर व्यवसाय गरेको भन्दै हालै केद्रीय अनुसन्धान ब्यूरो (सिआइबी)ले गरेको कारवाहीप्रति नेपाल केन्द्रीय मह व्यवसायी सङ्घले स्वागत गरेको छ। सिआइबीले काठमाडौँ महानगरपालिका२७ ज्याठामा मह व्यवसायको नाममा एक व्यवसायीले अखाद्य तत्व मिसाई मह भनी अखाद्य वस्तु विक्री वितरण गर्ने कारखानामा छापा मारेको कार्यले गलत कार्य गर्नेहरु निरुत्साहित भइ वास्तविक महको कारोवार गर्ने व्यवसायीलाई उत्साहित गरेको संघले विज्ञप्तिमार्फत विश्वास व्यक्त गरेको छ। व्यवसायको नाममा उपभोक्ताको स्वास्थ्य माथि खेलवाड गर्ने अपराधीलाई कानूनको कठघरामा उभ्याई सजाय दिलाउनसमेत सङ्घले विज्ञप्तिमार्फत माग गरेको छ। आर्थिक उपार्जन, रोजगारी सिर्जना, जनताको जीवनस्तरमा सुधार र जीविकोपार्जनका साथै कृषि जैविक विविधता एवं पर्यावरण संरक्षणसँग प्रत्यक्ष रुपमा योगदान पुर्याई एग्रीकल्चर, हर्टीकल्चर र फरेष्ट्रीको उत्पादन र उत्पादकत्वसँग समेत गाँसिएको मौरीपालन व्यवसायलाई संस्थागत गर्दै लैजाने सरकारको लक्ष्यलाई यस्ता गलत क्रियाकलाप र प्रचारले असर पर्ने भएकाले सबैले गम्भीर हुनुपर्नेमा पनि सङ्घले आग्रह गरेको छ। महको गुण र फाइदाबारे सही जानकारी दिनु पर्नेमा सो विषयलाई लिएर केही सञ्चार माध्यमले नकारात्मक प्रचारप्रसार गरेको हुँदा त्यसले मौरी र मह व्यवसायी, व्यवसायमा संलग्न कृषक र उपभोक्तामा पर्न गएको भ्रमप्रति संघको ध्यानाकर्षण भएको जनाएको छ। विज्ञप्तिमा केही सञ्चार माध्यममा महबाट क्यान्सर समेत हुन्छ भनी भ्रमपूर्ण समाचार प्रचारप्रसार हुनु दुःखद् कुरा भएको भन्दै यस्ता भ्रामक र नकारात्मक प्रचारले सिङ्गो मौरीपालन व्यवसाय, मह व्यवसायी र यसमा संलग्न कृषकलाई धक्का पुगी उपभोक्तामा मह सेवन गर्न नै शङ्का उत्पन्न भएकामा चिन्ता व्यक्त गरिएको छ। गुणस्तरीय मह उत्पादन गर्ने व्यवसायीलाई प्रोत्साह गर्न र गलत क्रियाकलाप गर्नेमाथि कडा कारवाहीको माग गर्दै सङ्घले कृषि तथा पशुपक्षी विकासमन्त्री महेन्द्रराय यादवसहित मन्त्रालयका सचिव तथा कृषि विभाग, खाद्य प्रविधि तथा गुण नियन्त्रण विभाग र नेपाल उद्योग वाणिज्य महासङ्घलाई समेत ज्ञापनपत्र दिएको छ। ज्ञापनपत्रमा कृषकको ठूलो लगानी रहेको मौरीपालन व्यवसायलाई धरासाही हुनुबाट जोगाउन, बजारमा बिना लेबल बिक्री वितरण भइरहेका महबारे छानबिन गरी बिक्री वितरण रोक्न, गुणस्तरीय मह उत्पादन गर्ने र लेबललाई अध्यावधिक गर्ने व्यवसायीलाई प्रोत्साहन गर्न तथा उपभोक्तामा गुणस्तरीय मह पहिचान गरी मह सेवन गर्ने वातावरण सिर्जना गर्न माग गरिएको छ।"
चिकित्सा शिक्षा आयोगका उपाध्यक्षमाथि भएको आक्रमणप्रति ध्यानाकर्षण,"काठमाडौं : नेपाल चिकित्सक संघले चिकित्सा शिक्षा आयोगका उपाध्यक्ष प्राडाश्रीकृष्ण गिरीमाथि भएको आक्रमणप्रति ध्यानाकर्षण भएको बताएको छ। संघका महासचिव डाबद्री रिजालले शनिवार विज्ञप्ती जारी गर्दै डागिरीको सवारी साधनमाथि अज्ञात समूहद्वारा आक्रमण गरिएको घटनाप्रति ध्यानाकर्षण भएको जनाएको हो। विज्ञप्तीमा भनिएको छ, चिकित्सकलाई नै लक्षित गरी सांघातिक हमलागर्ने र यस्ता अमानवीय गतिविधिमा संलग्न जो कोही व्यक्ति वा समूहको अबिलम्ब पहिचान गरी दोषीलाई प्रचलित कानून बमोजिम कारवाही गर्न नेपाल चिकित्सक संघ नेपाल सरकार तथा स्थानीय सुरक्षा निकाय समक्ष जोडदार माग गर्दछ।"
गृहमन्त्रीले किन गरे २० जिल्लाका प्रमुख जिल्ला अधिकारीलाई फोन?,"काठमाडौँ : गृहमन्त्री बालकृष्ण खाँणले गरिब एवं अशक्तलाई तराईमा शीतलहर र हिमालमा हिमपातबाट बचाउन न्यानो कपडा तथा दाउरा वितरणका लागि सरकारले गरेको निर्णय कार्यान्वयन र कोभिड१९ सङ्क्रमण अवस्थालगायत विषयमा २० जिल्लाका प्रमुख जिल्ला अधिकारीलाई टेलिफोन गरेका छन्। गृहमन्त्री खाँणले मनाङका प्रमुख जिल्ला अधिकारी रवीन्द्र आचार्य, डडेलधुराका प्रेमराज जोशी, गोरखाका शङ्करहरि आचार्य, ताप्लेजुङका उमेश पाण्डे, बझाङका बाबुराम अर्याल र सोलुखुम्बुका गणेशविक्रम शाहीलाई शनिबार टेलिफोन गरी न्यानो कपडा तथा दाउराको व्यवस्थापन गर्न निर्देशन दिएका हुन्। यस्तै उनले मुगुका प्रमुख जिल्ला अधिकारी रोमबहादुर महत, खोटाङका फणिन्द्र दाहाल, ओखलढुङ्गाका दिलकुमार तामाङ, सुनसरीका इन्द्रदेव यादव, उदयपुरका वीरेन्द्रकुमार यादव र पाँचथरका सुरेश न्यौपानेसँग जिल्लागत शान्तिसुरक्षा र कोभिड१९ लगायतका विषयमा जानकारी लिए। यसैगरी सिन्धुपाल्चोकका प्रमुख जिल्ला अधिकारी बेदनिधि खनाल, इलामका माधवप्रसाद ढुङ्गाना, रसुवाका नवराज जैसी, म्याग्दीका चिरञ्जीवी राना, लमजुङकका सुशील वैद्य, सप्तरीका जनार्दन गौतम, रौतहटका कृष्णबहादुर शाही र पर्वतका पर्वत देवी पाण्डे खत्रीसँग टेलिफोनमा जिल्लामा कोभिड१९ सङ्क्रमणको अवस्था, खोप लगाएकाको सङ्ख्या, शान्ति सुरक्षाको अवस्था र न्यानो कपडा वितरणबारे जानकारी लिएको गृहमन्त्रीका प्रेस संयोजक मधुसुधन भट्टराईले जानकारी दिए। गृहमन्त्री खाँणले जिल्ला प्रशासन र जिल्लास्थित सरकारी कार्यालयमा कोभिड१९ को अवस्था, शान्ति सुरक्षाको स्थिति, तराईमा शीतलहर र हिमालमा हिमपातको प्रभावमा परेका गरिब र अशक्त नागरिकलाई न्यानो कपडा वितरणबारे जानकारी लिए। सरकारले गत मङसिर १ गते नै रकम खर्च गर्ने अख्तियारीसहित तराईमा शीतलहरबाट बच्न र हिमालमा हिमपातबाट बच्न न्यानो कपडा वितरणका लागि निर्देशन दिएको थियो। ओखलढुङ्गाका प्रमुख जिल्ला अधिकारी तामाङले गृहमन्त्री खाँणले टेलिफोनमा जिल्लामा कोभिड१९ को सङ्क्रमणको अवस्था, रोक्नका लागि खोप लगाउने कार्य, आइसोलेसन, शान्ति सुरक्षाको अवस्था र न्यानो कपडा वितरणबारे जानकारी लिएको बताए। मन्त्रीज्यूले बिहान टेलिफोनमा जिल्लामा शान्ति सुरक्षाको अवस्था, कोभिड सङ्क्रमण, कोभिडविरुद्धको खोप र शीतलहरबारे जानकारी लिनुभयो, प्रजिअ तामाङले भने। सीमानाकाबाट आउने नागरिकमा कोभिडको सङ्क्रमणबारे पनि मन्त्री खाँणले जानकारी लिएका थिए। इलामका प्रजिअ ढुङ्गानाले सीमाबाट आएका नागरिकमा कोभिड सङ्क्रमणको अवस्था, निको हुने दर, विद्यालय सञ्चालनको अवस्था कस्तो छ भनेर मन्त्री खाँणले जानकारी लिएको बताए। गोरखाका प्रजिअ आचार्य र रसुवाका प्रजिअ जैसीले हिमपातबाट बच्न नागरिकलाई न्यानो कपडा वितरण, कोभिड सङ्क्रमणको अवस्था र शान्ति सुरक्षाको अवस्थाबारे गृहमन्त्रीले टेलिफोनबाट जानकारी लिएको बताए।"
रकम अभाव भएपछि कोरोना परीक्षण प्रयोगशाला बन्द,तम्घास: गुल्मी सदरमुकाम तम्घासस्थित कोरोना भाइरस परीक्षण प्रयोगशाला बन्द भएको छ। सञ्चालनका लागि रकम अभाव भएपछि चार महिनादेखि प्रयोगशाला बन्द भएको हो। कोरोना माहामारीको सुरुआतमा नै भैरहवासम्म स्वाब पठाउनुपर्ने हैरानीले जिल्लाका स्थानीय तहले प्रयोगशाला सञ्चालन गरेका थिए। खर्च थेग्न नसकेपछि प्रयोगशाला बन्द गर्नुपरेको गुल्मी अस्पतालका प्रमुख डा उत्तम पच्याले जानकारी दिए। विसं २०७७ असोज ७ गतेदेखि सुरु गरिएको प्रयोगशाला एक वर्षमात्रै सञ्चालन भयो। उक्त अवधिमा रु ७१ लाख खर्च भएको थियो। संघीय सरकारले रु १५ लाख तथा जिल्लाका स्थानीय तहले रु ५६ लाख प्रदान गरेका थिए। प्रयोगशालाको भौतिक र प्राविधिक व्यवस्थापनमा रु एक करोड ९७ हजार खर्च भएको अस्पतालले जनाएको छ। प्रयोगशाला बन्द भएसँगै स्वाव भैरहवा पठाउनुपर्ने र रिपोर्ट ढिला आउने हुँदा जिल्लामा पीसीआर परीक्षण गर्न सकिएको छैन। कोभिड१९ का सम्भावित बिरामीको जिल्ला अस्पतालमै एन्टिजेन परीक्षण गरिँदै आएको छ। रु ४० लाख जुटाउनसके प्रयागशाला नियमितरुपमा प्रयोगमा ल्याउन सकिने अस्पतालले जनाएको छ।
काठमाडौं महानगरमा छुटेका विद्यार्थीलाई खोप लगाउन सुरु,"काठमाडौं : काठमाडौं महानगरपालिकाले १२ देखि १७ वर्ष उमेर समूहका यसअघि छुटेका विद्यार्थीलाई आजदेखि खोप लगाउन थालेको छ । महानगरपालिकाले परोपकार प्रसूति तथा स्त्री रोग अस्पताल र वीरेन्द्र सैनिक अस्पतालमा खोप लगाउने व्यवस्था गरेको छ। कामपाका शिक्षा अधिकारी रामप्रसाद सुवेदीका अनुसार यसअघिको अभियानमा छुटेका उक्त उमेर समूहका विद्यार्थीले आफ्नो विद्यालय, नजिकको स्वास्थ्य केन्द्र र सामुदायिक स्वास्थ्य क्लिनिकसँग समन्वय गरी खोप लगाउन सक्नेछन् । शिक्षा, विज्ञान तथा प्रविधि मन्त्रालयले यही माघ १० गते जारी गरेको सूचनाअनुसार आजदेखि माघ २० गतेसम्म विद्यार्थीका लागि खोप कार्यक्रम सञ्चालन गर्ने प्रावधानअनुसार कामपाले खोप कार्यक्रमका लागि खोप केन्द्र निर्धारण गरेको हो । खोप लगाउन जाँदा उमेर खुल्ने कागजात साथमा लिएर जानुपर्नेछ । कोराना महामारीका कारण अहिले देशभरिका विद्यालय बन्द छन् । खोप कार्यक्रमका लागि विद्यालय खोले पनि पठनपाठनका लागि भने वैकल्पिक शिक्षण सिकाइलाई निरन्तरता दिन कामपाले सबै विद्यालयलाई अनुरोध गरेको छ । हाल कामपामा १२ देखि १७ वर्ष उमेर समूहका झण्डै ६५ हजार बालबालिका छन् । झण्डै ५० हजारले पहिलो चरणको खोप प्राप्त गरेको जनाइएको छ।"
"जसको ६ फिट कोठा छैन तर, संसार हल्लाउने कविता छन्","बालुवा र सिमेन्ट मुछेर, इँटाको चाङ लगाएर, छडजस्तै बलियो कविता सिर्जना गर्छन्, इरानी मजदुर कवि सवीर हाका। उनी पेटको भोकका लागि घर बनाउँछन् र मनको भोकका लागि कविता लेख्छन्। वास्तविक कवि त्यो होइन जसले एसीमा बसेर हिमालको चिसो कविता लेख्छ। चारपाङ्ग्रामा गुडेर खाली पैतला हिँड्ने मान्छेको कविता लेख्छ। पाँचतले घरको बार्दलीबाट गुट्खा चपाउँदै झुपडीको कविता लेख्छ। असली कवि त त्यो हो जसले जुत्ता सिलाउँदा सिलाउँदै देश सिलाएको कविता लेख्छ। गिट्टी कुट्दाकुट्दै हातका ठेलाको कविता सिर्जना गर्छ। अनि, खाना पकाउँदा पकाउँदै आफैं पाकेको कविता लेख्छ। यस्तै भुइँमा बसेर माटोको कविता लेख्ने कवि हुन्, सवीर हाका। कविता जन्माउन के चाहिन्छ ? विश्वविद्यालयको माथिल्लो स्तरको डिग्री वा कुलिन घरानाको जन्म ? कहाँ छन् असली कविता ? असली कविता कहिले प्रकाशित नै भएनन् कि ? खाट्टी कविताले अक्षरको स्वरूप नै लिएनन् कि ? मौलिक कविताहरू कागजसँग सम्बन्धविच्छेद पो गरिसके कि ? सवीरको जन्म सन् १९८६ मा इरानको करमानशाहमा भएको थियो। हाल उनी तेहरानमा बस्छन्। घर बनाउने श्रमिकको रूपमा मजदुरी गर्छन्। उनका दुईवटा कविता संग्रह प्रकाशित छन्। उनको एउटा कविता इरान श्रमिक कविता प्रतियोगितामा प्रथम भएको छ। कविताले पेट भरिन्न त्यसैले इँटा, छड र सिमेन्टसँग पौठेजोरी खेल्नै पर्छ, उनी भन्छन्। एउटा अन्तर्वार्तामा सवीरले भनेका छन्, म थाकेको छु, धेरै थाकेको छु। म जन्मनुपूर्व नै थाकेको छु। मेरी आमाले मलाई गर्भमा राख्दादेखि नै मजदुरी गर्थिन्, म गर्भैदेखि मजदुर हुँ। म मेरी आमाको थकान महसुस गर्न सक्छु। उनको थकान अझैसम्म मेरो शरीरमा अवस्थित छ। तेहरानमा सुत्नका लागि सवीरसँग ६ फिटको कोठा पनि छैन। उनी कयौं रात सुनसान गल्लीमा बिताउँछन्। यसैकारण १२ वर्षदेखि उनले लेख्दै गरेको उपन्यासलाई टुंग्याउन सकेका छैनन्। इरानमा सेन्सरसिप लागू छ। कयौं कविलेखकका शब्दमा सरकारले कैंची लगाइदिन्छ। उनका कयौं कविताताका शब्दहरूलाई पनि अबोर्सन गरिएका छन्। बालुवा र सिमेन्ट मुछेर, इँटाको चाङ लगाएर, छडजस्तै बलियो कविता सिर्जना गर्छन्, इरानी मजदुर कवि सवीर हाका। उनी पेटको भोकका लागि घर बनाउँछन् र मनको भोकका लागि कविता लेख्छन्। सवीरका कवितामा संसारको आँखा तब मात्र पर्यो, जब उनको कविता विख्यात पत्रिका मोर्डर्न पोएट्री इन ट्रान्सलेसनले सन् २०१५ मा स्थान दियो। त्यसमा राखिएका सबै कविता फारसीबाट नसरिन परवाज र ह्युबर्ट मूरले गरेका अंग्रेजी अनुवाद हुन्। इरानको मातृभाषा फारसी हो। फारसी साहित्य प्राचीन साहित्यमध्येको एक हो। यो अढाई सहस्राब्दी पुरानो साहित्री हो। इरान पहिले ग्रेटर इरान थियो। वर्तमान समयको इरान, इराक, अफगानिस्तान, तुर्की, ताजाकिस्तान आदिको प्रमुख भाषा फारसी नै थियो। रुमी सबैभन्दा बढी रुचाइएका फारसी कवि हुन्। त्यसैगरी फारसी कवि फिरदौसी, साफी, हफिज, इत्र, नेजामी, उमर खय्यामन विश्व प्रसिद्ध छन्। वर्तमान समयमा इरानका चलचित्रलाई पनि संसारले मन पराएको छ। इरानको साहित्य र कलामा लामो इतिहास कायम छ। यतिबेला इरानका मजदुर कविले फेरि एक पटक आफ्नो दरिलो परिचय बनाएका छन्। आज उनै मजदुर कवि सवीर हाकाका केही कविताको नेपाली अनुवाद प्रस्तुत गरेको छु। आस्था मेरा बुवा मजदुर थिए एउटा आस्थावान् मान्छे जब उनी नमाज पढ्थे अल्लाह ! उनको हात देखेर लज्जित हुन्थे। यो कविताले एउटा मजदुरको जीवनलाई दुरुस्तै उतारेको छ। नमाज पढ्दा फैलिएका हत्केलाका ठेला देखेर भगवान् पनि लज्जित भएको प्रतीकात्मक कवित्व चेतले हरकोही मजदुरको दिलमा भावना जगाइदिन सक्छ।  हाकाका प्रायः कविता मजदुरकै विषयमा केन्द्रित छन्। तर पनि केही कविताले अन्तर्देशीय मुठभेड र भिन्नतालाई पनि अँगालेको छ। रगतले राता बनेका सिमानालाई हिउँले मात्र सेतो बनाउन सक्ने कुरा तलको कविताले बोल्छ। त्यो हिउँ प्रेम र करुणा हुनुपर्छ। सिमाना जसरी कफनले लासलाई ढाकिदिन्छ हिउँले पनि धेरौ कुरालाई छोपिदिन्छ ढाकिदिन्छ, भवनको कंकाललाई, रूखलाई अनि चिहानलाई सेतो बनाइदिन्छ हिउँले मात्रै सिमानालाई पनि सेतो बनाइदिन सक्छ।  तेहरानमा उनको न घर छ, न त सुत्ने कोठा नै छ। खुल्ला आकाश उनको छानो हो र सडक उनको बिस्तारा। जाडो तेहरानी गल्लीमा उनी जून ओढेर सुत्न बाध्य छन्। घर मैले सारा संसारलाई भन्न सक्छु यो शब्द दुनियाँको हरेक देशलाई भन्न सक्छु आकाशलाई पनि भन्न सक्छु यो ब्रह्माण्डका प्रत्येक वस्तुलाई भन्न सक्छु तर तेहरानको बिनाझ्यालको भाडाको कोठालाई भन्न सक्दिनँ, अहँ यसलाई म घर भन्नै सक्दिनँ।  इरानजस्तो कट्टर देशमा जन्मिएर प्रगतिशील लेखनमा सक्रिय हुनु, फलामको खबुज चपाउनु जत्तिकै हो। कलमको बन्दुकबाट निक्लिएको बुलेट सबैभन्दा बढी खतरनाक हुन्छन्। हाम्रोजस्तो गणतान्त्रिक देशमा त बेलाबेला कलमसँग सरकारले कट्टुमै पिसाब फेरेर प्रतिबन्ध लगाएको अवस्था छ। सवीरका धेरै कवितामा सरकार काँप्न थालेपछि नै उनले यस्तो कविताको एम्बुस थापेको प्रष्ट हुन्छ। सरकार केही समयदेखि प्रहरी मेरो खोजतलास गर्दै छ मैले कसैको हत्या गरेको छैन सरकारविरुद्ध केही लेखेको पनि छैन मात्र तिमीलाई थाहा छ प्रियतमा यो कुरा आमजनताका लागि कति त्रासदीपूर्ण होला सरकार ! म मजदुर भएकै कारण मसँग डराउन थालेको छ यदि म क्रान्तिकारी वा बागी भएको भए के गथ्र्यो होला ? फेरि पनि त्यो केटाका लागि यो दुनियाँ त्यति धेरै परिवर्तन भएको छैन जसले स्कुलको सबै किताबका पन्नामा आफ्नो तस्बिर हेर्न चाहन्छ।  सवीर आफूले जिएको मजदुरीको जिन्दगीदेखि फ्रस्टेड भएका छन्। उनलाई यो जीवन मात्र होइन, अर्को जीवनमा पनि मजदुर बन्नुपर्ने डरले हरेक सपनामा बिथोलि दिन्छ। एक्लो डर जब म मर्नेछु मसँगै लानेछु मेरा सारा प्रिय कविता मेरो चिहानलाई भरिदिनेछु ती व्यक्तिहरूको तस्बिरले, जसलाई मैले प्रेम गरें मेरो नयाँ घरमा खाली स्थान रहने छैन भविष्यको डरका निम्ति म पल्टिरहेको हुनेछु चुरोट सल्काउने छु अनि रुने छु ती तमाम स्त्रीहरूको यादमा जसलाई म अँगाल्न चाहन्थें यो सबै प्रसन्नताको बीचमा एउटा डर कायम रहनेछ कुनै एउटा दिन बिहानै कसैले काँध झट्काएर मलाई बोलाउनेछ ओइ ! सवीर उठ् काममा जानुपर्छ।  उनका कवितामा मजदुरलाई प्रयोग गरेर गरिने राजनीति दाउपेच पनि झल्किन्छ। हाम्रै नेपालमा पनि विभिन्न गुट बनाएर राजनीति गरेको पाइन्छ। आखिर राजनीतिक रणनीति संसारभर एउटै रहेछ भन्ने कुरा उनको यो कविताले बताउँछ। राजनीति ठूलाठूला परिवर्तन कति सजिलै गरिदिइन्छ हाते काम गर्ने मजदुरलाई राजनीतिक कार्यकर्तामा बदलिदिन पनि कति सजिलो छ नि है ? क्रेनले यो परिवर्तनलाई उठाउँछ र फासीमा चढाइदिन्छ।  हामीले देखेका छौं कि डकर्मी घर बनाउँदा बनाउँदै उचाइबाट खसेर अकालमा ज्यान गुमाउने गर्छन्। न उनीहरूसँग सामान्य पीपीईको व्यवस्था हुन्छ, न त जीवन बिमा नै। यो देशमा मजदुरको मृत्यु हुनु भनेको ब्रोइलर कुखुरा मर्नुबराबर हो। यस्तै पीडा बटुलेर उनी मजदुरीको तहमा बसेर कविता लेख्छन् । किम्बु के तपाईंले किम्बु देख्नु भएको छ ? जहाँ खस्छ त्यहाँ रातो दाग बस्छ खस्नुभन्दा पीडादायी अरू केही हुन्न धेरै मजदुर भवनबाट खसेको देखेको छु उनीहरू खसेपछि किम्बु बन्छन्।  हाकाको गुनासो व्यवस्था, सरकार र राजनीतिसँग मात्र होइन, ईश्वरसँग पनि छ। त्यसैले नै जन्मिएको हुनुपर्छ यो कविता। ठूलो कोठा म ईश्वरको साथी होइन यसको एउटै मात्र कारण छ जसको निर्जीवता धेरै पुरानो अतीतमा छ जब ६ जनाको हाम्रो परिवार एउटा साघुँरो कोठामा बस्थ्यौं तर ईश्वरसित ठूलो कोठा थियो जसमा ऊ एक्लै बस्ने गथ्र्याे।  मजदुर हुनुको पीडाको पराकाष्ठा यो कविताले बोलेको छ। मृत्युको डर बाँचुञ्जेल यो कुरामा विश्वास गरें कि झूट बोल्नु गलत हो कसैलाई दुःख दिनु गलत हो बाँचुञ्जेल म यो पनि स्वीकार गरें कि मृत्यु पनि जिन्दगीको एक अंश हो यो सबै जानेर पनि मृत्युसँग डर लाग्छ मलाई किन किन मृत्युपश्चात् पनि मजदुर बन्नु पर्ने त होइन भन्ने अधिक डर लाग्छ।  आधुनिक विज्ञानको निर्माण हो, बन्दुक। बन्दुकले आवाजहरूको हत्या गर्छ। अवरोधहरूलाई पन्छ्याउँछ। कति क्रान्तिकारी छातीहरू शोषकको नजिक आउन नपाई ज्यान गुमाउनुपर्ने हुन्छ। बन्दुकको विम्बमा लेखिएको यो कविता शोषित वर्गको प्रतिनिधि कविता हो। बन्दुक यदि उनीहरूले बन्दुकको आविष्कार नगरेको भए कति मान्छेहरू टाढैबाट मारिनुदेखि बच्थे धेरै कुरा सजिलो हुन्थ्यो उनीहरूलाई मजदुरको ताकतको अन्दाज लगाउन पनि सजिलो हुन्थ्यो। हाका कवितामा मौलिकपन छ। कविता कल्पना गरेरभन्दा पनि भोगेर लेखिएका छन्। कवितामा टन्नै आत्मा छ। हाका आजको युगको आवश्यकता हो। नत्र रेडिमेड कवि र कविता भनेको खासाका समान जस्तै हुन्।हाम्रो नेपालमा पनि मूलस्रोतबाट यस्ता कवि र कविता जन्मन पर्ने आवश्यकता देखिन्छ।"
प्रतिनिधिसभाको बैठक आइतबार बस्दै,"काठमाडौंः प्रतिनिधिसभाको बैठक भोलि (आइतबार) बस्ने भएको छ। यसअघि माघ ३ गते डाकिएको प्रतिनिधिसभा बैठक कोरोना जोखिमको मध्यनजर गर्दै स्थगित भएको थियो। संघीय संसदका महासचिव डा भरतराज गौतमले जारी गरेको सूचनामा भनिएको छ, मिति २०७८ साल माघ ३ गते सोमबार दिनको १ बजे बस्ने गरी निर्धारण भएको प्रतिनिधिसभाको बैठक कोभिड१९ को बढ्दो संक्रमणको कारण उक्त दिन र समयमा बस्न नसक्ने भएकोले प्रतिनिधि सभा नियमावली, २०७५ को नियम ६ को उपनियम (३) बमोजिम सम्माननीय सभामुखज्यूले बैठक मिति २०७८ साल माघ १६ गते आइतबार दिनको १ बजे बस्ने गरी निर्धारण गर्नुभएको व्यहोरा सदस्यहरुको जानकारीको लागि यो सूचना प्रकाशित गरिएको छ। त्यसअघि आइतबार बिहान सभामुख अग्निप्रसाद सापकोटाले संसदको कार्य व्यवस्था परामर्श समितिको बैठक डाकेका छन्।"
कागज बोकेको ट्रकबाट चोरीका कपडा बरामद,परासी : कागज बोकेको ट्रकमा लुकाएर लैजादै गरेको साढे ५ लाख बराबरको कपडालाई सशस्त्र प्रहरीको टोलीले बरामद गरेको छ। पश्चिम नवलपरासीको रामग्राम नगरपालिकास्थित लुम्बिनी पेपर बोर्ड मिल नदवाबाट विरगञ्जको पाना पेपर वर्कसमा लु १ ख ९४१३ नम्बरको ट्रकमा कागज लोड गरी पठाइएको थियो। सोही ट्रकमा बर्दघाट नगरपालिकाको भूताहा बजार नजिकबाट भन्सार छलेर ल्याएका ६ सय ७५ पिस साडी लोड गरेको जानकारी पाएपछि सशस्त्र प्रहरीको टोलीले बरामद गरेको सशस्त्र प्रहरी बल नेपाल नं २६ गण हेडक्वाटर नवलपरासीका सूचना अधिकारी एवम् नायब उपरीक्षक माधव रेग्मीले जानकरी दिए। बरामद भएको कपडासहित कागज बोकेको ट्रक र चालकलाई आवश्यक कारबाहीका लागि राजश्व अनुसन्धान कार्यालय बुटवल पठाइएको रेग्मीले जानकारी दिए। बिल बिजकसहित रहेको कागजलाई सोही दिन छाडिएको र ट्रकसहित चालकलाई कार्यालयमा राखी आवश्यक अनुसन्धान भइरहेको राजश्व अनुसन्धान कार्यालयका प्रमुख अनुसन्धान अधिकृत राजेश पन्थीले बताए।
भेरोसेल खोप लगाएकालाई बुस्टर डोजमा कोभिशिल्ड दिइने,"काठमाडौं : नेपालमा कोरोना भाइरसविरुद्धको भेरोसेल खोप लगाएकालाई बुस्टर डोजमा कोभिशिल्ड खोप दिइने भएको छ। भेरोसेल खोपको दुबै मात्रा पूरा गरेका ६० वर्षमाथिका ज्येष्ठ नागरिकलाई बुस्टर डोजको रुपमा कोभिशिल्ड वा अस्ट्राजेनेका खोप दिने निर्णय भएको हो। भेरोसेल खोप नभएपछि कतिपय स्थानमा बुस्टर डोजअभियान स्थगित भएपछि नयाँ मापदण्ड बनाइएको हो। कोभिशिल्ड, अस्ट्राजेनेका, मोडर्ना, फाइजर र भेरोसेल खोप लगाएका सबै ज्येष्ठ नागरिकलाई बुस्टर डोजको रुपमा कोभिशिल्ड दिइने मन्त्रालयको परिवार कल्याण शाखाले जनाएको छ । यसैगरी विदेशमा पहिलो मात्रा भेरोसेल, कोभिशिल्ड, अस्ट्राजेनेका, मोडर्ना र फाइजर खोप लगाएको भएपनि अब दोस्रो डोज कोभिशिल्ड दिइने शाखाले सबै जिल्लालाई परिपत्र जारी गरेको छ। डब्ल्यूएचओ एसएजीईको माघ ७ र राष्ट्रिय खोप सल्लाहकार समितिको माघ १२ को सिफारिस तथा स्वास्थ्य तथा जनसंख्या मन्त्रालयको माघ १४ गतेको मन्त्रीस्तरीय निर्णयबाट उक्त खोप दिइने भएको हो।"
गैंडाको रगत र पाइला खोज्दै जाँदा,"चितवन : वनदेवी मध्यवर्ती सामुदायिक वनभित्र फराकिलो क्षेत्रमा घाँसेमैदान मडारिएको ठाउँले छानबिन समितिलाई केन्द्रित गर्यो। दिनभर छलफल र सोधपुछमा व्यस्त टोलीलाई त्यही ठाउँमा भेटिएको रगतको टाटा र गैंडाको पाइलाले ध्यान तान्यो। यो स्थान गत आइतबार सडकको नालीसँगैको खाल्डोमा खसेर गैंडा मरेको ठाउँबाट झन्डै एक किलोमिटर दक्षिणमा पर्छ। गैंडा मरेको घटनाको छानबिन गर्न चितवन आएको सरकारी टोलीले गैंडाको मडारिएको झाडीमा रगतको टाटा फेला पारेको थियो। भुइँमा, साना बोट र तारको जालीमा रगतको दाग भेटिएको थियो। त्यसैलाई आधार बनाएर अनुसन्धान अघि बढेको छ। गैंडा मरेपछि वन तथा वातावरण मन्त्रालयले छानबिन समिति गठन गरेको थियो। टोलीले गैंडा मर्नुको कारणको खोजेको छ। घटनास्थलमा पुगेर घटनाबारे जानकारी लियो। भरतपुर महानगरपालिका ९ स्थित गोन्द्राङमा सडकमा बनाइएको नालीको छेउको खाडलमा परेर अन्दाजी १२ वर्षको भाले गैंडा मरेको थियो। बिहीबार चितवन आएलगत्तै काम थालेको टोलीका संयोजक रहेका वन विभागका उपमहानिर्देशक डा राजेन्द्र केसीले भने, 'स्थलगत रूपमा निरीक्षण गौँ । विभिन्न पक्षसँग कुराकानीको क्रममै छौं।' । घटनाको प्रकृतिले दुईवटा भाले गैंडा जुधेको देखिएको छ। जुधेको स्थान एक किलोमिटरसम्म छ। छानबिन टोली झाडी मडारिएको ठाउँदेखि घटनास्थलसम्म गैंडाको पाइला पछ्याउँदै पुगेको थियो। घटनास्थल नजिक रहेको गुम्बाको पार्क छ। त्यही नजिक गैंडाको दुईतर्फ फर्किएको पाइला थिए। 'दुईतर्फ फर्केको पाइला भएकोले हेर्दा अगाडि जुधेको जस्तो देखिन्छ' टोलीमा सहभागी एक संरक्षणकर्मीले भने, 'यो हेर्दा टाढाबाट लखेटिएर भागेको हुनपर्छ।' वयष्क भएपछि गैंडा आपसमा जुध्ने गर्छन्। पोथीसँगको संसर्गका बेला भालेभाले जुध्ने गर्छन् । कहिलेकाहीँ सहवासमा पोथीले इन्कार गरेको अवस्थामा पनि भालेले पोथीलाई लखेट्छ। वनदेवी सामुदायिक वनको बाटोतर्फको भागमा तारजाली लगाइएको छ। तारजालीको विभिन्न ठाउँमा रगतको टाटा भेटिएको छ। पश्चिमतर्फबाट भाग्दै उत्तरतर्फ पुगेको प्रारम्भिक अनुमान छ। जुधेर भाग्दा गैंडा तारजालीमा उफ्रेर भागेको थियो। आधाभाग मात्रै जाली च्यातिएको थियो। प्रारम्भिक अनुसन्धानले गैंडा जुधेको देखिएको छ। छानबिन टोलीले अर्को जुधेको गैंडाको अवस्थाको बारेमा समेत चासो राखेको छ। भागेको गैंडा घाइते भए नभएको पनि खोजी गरेको छ। समितिमा मन्त्रालयका कानुन उपसचिव रामजी दनाई, विभागका योजना अधिकृत दिलबहादुर उर्जापुन, चितवन राष्ट्रिय निकुञ्जका प्रमुख संरक्षण अधिकृत हरिभद्र आचार्य, डिभिजन वन कार्यालय चितवनका प्रमुख पदमराज नेपाल छन्। छानबिन समितिले १० दिनभित्र प्रतिवेदन बुझाउने गरी काम गरेको छ। घटनाबारे जिल्लाका विभिन्न पक्षसँग छलफल गरेको थियो। भरतपुर महानगरपालिका प्रमुख रेनु दाहाल र प्रमुख जिल्ला अधिकारी अस्मान तामाङसँग भेटेको थियो। त्यस्तै मध्यवर्ती सामुदायिक वनका पदाधिकारी, सडक डिभिजन कार्यालय, निर्माण कम्पनीका कर्मचारीसँग पनि छलफल गरेको छ। निकुञ्जको छुट्टै अनुसन्धान गैंडा मरेको घटनालाई चितवन राष्ट्रिय निकुञ्जले अनुसन्धान अगाडि बढाएको छ। सहायक संरक्षण अधिकृत राजु घिमिरेलाई अनुसन्धान अधिकृत तोकेर अनुसन्धान प्रक्रिया अघि बढाएको हो। सडक विस्तारका क्रममा निर्माणाधीन नालीको खाँचमा परेर गैंडा मरेपछि निकुञ्जले निर्माण कम्पनी इन्डो सगुन जेभीका सञ्चालक सहदेव खड्कालाई पक्राउ पुर्जी जारी गरेको निकुञ्जका सूचना अधिकारी गणेशप्रसाद तिवारीले बताए। तर खड्का भने पक्राउ परेका छैनन्।"
छुटेका विद्यार्थीलाई आजदेखि खोप,"काठमाडौं: काठमाडौं महानगरपालिकाले १२ देखि १७ वर्ष उमेर समूहका यसअघि छुटेका विद्यार्थीलाई आजदेखि खोप लगाउन थालेको छ। खोप कार्यक्रमका लागि कामपाले परोपकार प्रसूति तथा स्त्री रोग अस्पताल र वीरेन्द्र सैनिक अस्पताललाई तोकेको छ। कामपाका शिक्षा अधिकारी रामप्रसाद सुवेदीका अनुसार यसअघिको अभियानमा छुटेका उक्त उमेर समूहका विद्यार्थीले आफ्नो विद्यालय, नजिकको स्वास्थ्य केन्द्र र सामुदायिक स्वास्थ्य क्लिनिकसँग समन्वय गरी खोप लगाउन सक्नेछन्। खोप लगाउन उमेर खुल्ने कागजात साथमा लिएर जानुपर्ने छ। शिक्षा, विज्ञान तथा प्रविधि मन्त्रालयले यही माघ १० गते जारी गरेको सूचनाअनुसार आजदेखि माघ २० गतेसम्म विद्यार्थीका लागि खोप कार्यक्रम सञ्चालन गर्नेअनुरुप कामपाले खोप कार्यक्रमका लागि स्थान निर्धारण गरेको हो। कोराना महामारीका कारण अहिले देशभरिका विद्यालय बन्द छन्। खोप कार्यक्रमका लागि विद्यालय खोले पनि पठनपाठनका लागि भने वैकल्पिक शिक्षण सिकाइलाई निरन्तरता दिन कामपाले सबै विद्यालयलाई अनुरोध गरेको छ। हालः कामपामा १२ देखि १७ वर्ष उमेर समूहका झण्डै ६५ हजार बालबालिका छन्। झण्डै ५० हजारले पहिलो चरणको खोप प्राप्त गरेको शिक्षा अधिकारी सुवेदीले जानकारी दिए। हालः कामपामा ९० सामुदायिक विद्यालय छन् भने ५०० भन्दा बढी निजी विद्यालय छन्।"
सीमा क्षेत्रमा कोरोना सङ्क्रमण बढ्दो,"काठमाडौँ : भारतसँग सीमा जोडिएको सुदूरपश्चिम प्रदेशमा कोरोना सङ्क्रमण दर बढ्दै गएको छ। यहाँ हाल दिनहुँ कोरोना सङ्क्रमितको सङ्ख्या बढ्दै गएको छ। विगत १५ दिनयता प्रदेशमा सात हजारभन्दा बढीमा सङ्क्रमण पुष्टि भइसकेको छ। स्वास्थ्य निर्देशनालयको तथ्याङ्कअनुसार गत पुस २८ गतेदेखि हालसम्म सात हजार ३१८ जनामा सङ्क्रमण पुष्टि भएको छ। सोही अवधिमा सङ्क्रमणका कारण थप सात जनाको ज्यान गएको निर्देशनालयले जनाएको छ। पुस २८ गतेसम्म यस प्रदेशमा ४९ हजार ४७९ जनामा सङ्क्रमण देखिएकामा हाल त्यो सङ्ख्या बढेर ५६ हजार ७९७ पुगेको छ। मृतक ६१४ जना रहेकामा हाल बढेर ६२१ जना पुगेको छ। भारतमा कोरोनाको नयाँ भेरियन्ट ओमिक्रोन तीव्ररुपमा फैलिएसँगै त्यसको प्रभाव यस प्रदेशमा पनि देखिएको हो। हाल यहाँका नाकाबाट फर्किने अधिकांशमा कोरोना सङ्क्रमण देखिन थालेको छ। भारतसँगका यहाँका झुलाघाट, पुलघाट, जौलजिवी, दत्तु, खलङ्गा, गड्डाचौकी र त्रिनगर नाकाबाट स्वदेश फर्किनेको क्रम बढेको छ। भारतका विभिन्न शहरमा प्रतिबन्ध लगाइएका कारण त्यहाँ कार्यरत नेपाली नागरिक स्वदेश फर्किन थालेका छन्। साथै माघी पर्वमा पनि बढीजसो गाउँ फर्किएकाले सङ्क्रमणदर बढेको सुदूरपश्चिम प्रदेश स्वास्थ्य निर्देशनालयका कोभिड१९ सम्र्पक व्यक्ति हेमराज जोशीले जानकारी दिए। उनले भने, परीक्षण बढेकाले सङ्क्रमणदर पनि बढेको देखिएको छ, माघी र भारतका केही शहरमा लकडाउन भएकाले नेपाली कामदार घर फर्किएकाले सङ्क्रमणदर बढेको हो। भारतमा ओमिक्रोनको सङ्क्रमण तीव्ररुपमा फैलिरहेकाले यहाँका नाकामा स्वास्थ्य जाँचमा कडाइ गरिएको छ। यस प्रदेशमा मङ्गलबार चार जनामा ओमिक्रोन पुष्टि भइसकेकाले सीमानाकामा थप कडाइ गरिएको जोशीको भनाइ छ। उनले भने, सीमानाकामै हेल्थ डेस्क स्थापना गरी एन्टिजेन परीक्षणमार्फत परीक्षणको काम भइरहेको छ, सङ्क्रमितलाई आइसोलेसनमा राख्ने गरिएको छ। साथै भारतबाट आउनेलाई नाकामै खोप लगाउने प्रबन्धसमेत मिलाएका छौँ। सीमानाकामा थप प्रभावकारी ढङ्गले स्वास्थ्य परीक्षण र होल्डिङ सेन्टरको प्रबन्ध गरिएको र विगतकोभन्दा थप सबल व्यवस्थापनका लागि स्वास्थ्यको टोली खटाइएको छ। यसका साथै कोभिड१९ सम्र्पक व्यक्ति जोशीका अनुसार कोरोना भाइरसको रोकथाम र नियन्त्रणका लागि कोरोनाविरुद्धको खोप अभियानलाई बढाइएको छ। प्रदेशका सबै स्थानीय तहमा हाल कोरोनाविरुद्धको खोप अभियान जारी छ। सुदूरपश्चिम प्रदेशमा हालसम्म चार लाख ७३ हजार २९७ जनाको कोरोना परीक्षण गरिएकामा ५६ हजार ७९७ जनामा सङ्क्रमण भइसकेको छ। सङ्क्रमणकै कारण यस प्रदेशमा ६२१ जनाको ज्यान गएको छ। प्रदेशका विभिन्न आठ प्रयोगशालामार्फत पीसीआर परीक्षण र प्रदेशका सबै जिल्लामा एन्टिजेनमार्फत परीक्षण कार्य जारी छ।"
गठबन्धन जुनसुकै मितिमा पनि चुनावको सामना गर्न तयार : अध्यक्ष नेपाल,"काठमाडौँ : नेकपा (एकीकृत समाजवादी)का अध्यक्ष माधवकुमार नेपालले संविधान बमोजिम चुनावको मितितोक्ने बारे छलफल अघि बढेको बताएका छन्। निजामति कर्मचारी संगठनको राष्ट्रिय भेलालाई सम्बोधन गर्दै अध्यक्ष नेपालले यस्तो बताएका हुन्। उनले भने गठबन्धन जुनसुकै मितिमा पनि चुनावको सामना गर्न तयार छ। हामी चुनावबाट अत्तालिएका छैनौं। उनले गठबन्धन नटुट्ने बताए। सत्तारुढ बामलोकतान्त्रिक गठबन्धन आगामी चुनावसम्मै रहने भन्दै चुनाव जहिले भएपनि आफूहरु नआत्तिआएको बताए। नेता नेपालले भने, दक्षिणपन्थी शक्तिहरू चुनावसँग आत्तिएर भ्रम छर्न थालेका छन्। गठबन्धन तोड्न चाहनेहरु आत्तिएका होलान्।"
वीरगन्जमा शनिबार थप २ संक्रमितको मृत्यु,"वीरगन्ज : वीरगन्जमा शनिबार कोरोना भाइरस संक्रमणले थप २ जनाको मृत्यु भएको छ। नारायणी अस्पतालमा उपचारत दुईजना संक्रमितको शनिबार बिहान मृत्यु भएको हो। अस्पतालका कोभिड संयोजक डाक्टर उदय नारायण सिंहका अनुसार बाराको कलैया उपमहानगरपालिका वडा नम्बर ५ की ६५ वर्षिया संक्रमित महिलाको शनिबार बिहान साढे ७ बजे मृत्यु भएको हो। स्वास्थ्यमा समस्या देखिएपछि शुक्रबार अस्पतालमा भर्ना भएकी ती महिलाको शुक्रबार नै एन्टिजेन विधिबाट परीक्षण गर्दा कोरोना संक्रमण पुष्टि भएको थियो। ती महिलाले कोभिड विरुद्धको खोपको दुवै डोज लगाएकी थिइन्। यस्तै नारायणी अस्पतालमै उपचारत पर्साको वीरगन्ज महानगरपालिका वडा नम्बर ३ प्रगतिनगरका ७३ वर्षीय संक्रमित पुरुषको पनि शनिबार बिहान मृत्यु भएको छ। मुटु रोगको समस्या रहेका ती पुरुषको स्वास्थ्य अवस्था जटिल भएपछि शुक्रबार अस्पतालमा भर्ना गरिएको र शुक्रबार नै एन्टिजेन विधिबाट परीक्षण गर्दा उनमा कोरोना संक्रमण पुष्टि भएको थियो। अस्पतालको आइसियु कक्षमा भर्ना गरेर भेन्टिलेटर सपोर्टमा उपचार गर्ने क्रममा ती पुरुषको शनिबार बिहान साढे ४ बजे मृत्यु भएको अस्पतालका कोभिड संयोजक डाक्टर सिंहले जानकारी दिए। डाक्टर सिंहका अनुसार ती पुरुषले पनि कोभिड विरुद्धको खोपको दुबै डोज लगाएका थिए। योसँगै कोरोनाको तेश्रो लहरमा वीरगन्जमा कोरोना संक्रमणले मृत्यु हुनेको संख्या ६ पुगेको छ। यसअघि शुक्रबार (माघ १४ गते) बिहान पनि वीरगन्जको नारायणी अस्पतालमा वीरगन्ज महानगरपालिका२७ की ६५ वर्षीया महिलाको मृत्यु भएको थियो। यस्तै नारायणी अस्पतालमै माघ ११ गते बाराको कोल्हबी नगरपालिका वडा नम्बर ३ का ६० वर्षीय संक्रमित पुरुष, माघ ८ गते वीरगन्ज मेट्रोसिटी हस्पिटलमा बाराको विश्रामपुर गाँउपालिका ४ बतराकी २० वर्षीया संक्रमित युवतीको र माघ ६ गते नारायणी अस्पतालमा बाराको महागढीमाई नगरपालिका वडा नम्बर ६ का ५० वर्षीय संक्रमित पुरुषको मृत्यु भएको थियो। वीरगन्जमा कारोनाको पहिलो लहरमा ८६ जनाको र दोश्रो लहरमा ३४१ जनाको मृत्यु भएको थियो। डाक्टर सिंहका अनुसार नारायणी अस्पतालमा हाल १२ जना संक्रमित उपचाररत रहेका छन्। सबै १२ जना आइसियुमै भर्ना रहेको र तीमध्ये ६ जनालाई अक्सिजन लगाएर राखिएको डाक्टर सिंहले जानकारी दिए। अक्सिजन लगाएर राखिएका मध्ये ३ जनाको अवस्था जटिल रहेको पनि डाक्टर सिंहले बताए।"
"सलमान खानको नयाँ म्युजिक भिडियोमा साहरुख, आमिरदेखि कट्रिना कैफसम्म","मुम्बई: बलिउड अभिनेता सलमान खानले नयाँ गीतको भ्युजिक भिडियो सार्वजनिक गरेका छन्। 'कम डान्स विथ मी'बोलको गीतको भिडियोमा उनको परिवार, आफन्त र बलिउड सेलिब्रेटीहरुको फाइल भिडियोहरु हेर्न सकिन्छ। उनले बलिउड सेलिब्रेटीहरु साहरुख खान, आमिर खान, कट्रिना कैफलगायतलाई समेटेका छन्। सलमान खानको शब्द र स्वर रहेको गीतलाई सलमान र साजिद वाजिदले कम्पोज गरेका हुन्। भिडियोलाई सलमानले आफ्नो युट्युबमा सार्वजनिक गरेका छन्।"
कोभिडविरुद्धको बुस्टर डोज मात्रा खोप लगाउन के के चाहिन्छ ?,"काठमाडौं : सरकारले कोरोना संक्रमणको जोखिम कम गर्न खोप अभियानलाई तीव्रता दिएको छ। यसअघि कोरोनाविरुद्ध पहिलो र दोस्रो खोप लगाइसकेकाहरुका लागि बुस्टर मात्रा खोप लगाउन सुरु गरेको छ। माघ २ गतेदेखि अग्रपंक्तिमा खटिने व्यक्तिहरुका लागि सुरु भएको बुस्टर डोज अभियान अहिले पनि जारी छ। स्वास्थ्य तथा जनसंख्या मन्त्रालयले बुस्टर डोज मात्रा लगाउन जाँदा कागजातहरु आवश्यक पर्ने जनाएको छ। मन्त्रालयले चाहिने कागजातहरुको विवरण पनि उल्लेख गरेको छ। मन्त्रालयका अनुसार बुस्टर डोज मात्रा लगाउन जाँदा कोरोना भाइरसविरुद्ध दुवै मात्रा खोप लगाएको खोप कार्डसँगै अन्य कागजातहरु आवश्यक पर्नेछ। अग्रपंक्तिमा खटिने कर्मचारीको हकमा आफू कार्यरत संस्थाले प्रदान गरेको परिचय पत्र लानुपर्नेछ। यस्तै रोग प्रतिरोधात्मक क्षमता कम भएकाको हकमा उपचार गराइरहेको वा औषधि सेवन गरिरहेको अस्पतालको पुर्जा र ६० वर्ष माथिकाको हकमा उमेर खुल्ने परिचय पत्र अनिवार्य लानुपर्ने स्वास्थ्य मन्त्रालयले जनाएको छ। पहिलो र दोस्रो मात्रा कोभिसिल्ड एस्ट्राजेनेका,मोडर्ना,फाइजर वा भेरो सेल जुन जगाएको भएपनि कोभिशिल्डएस्ट्राजेनेका खोपको बुस्टर मात्रा दिन थालेको छ। पहिले जुन खोप लगाएको हो त्यही खोपको बुस्टर मात्रा दिइँदै आएपनि पछिल्ला अध्ययनहरुले फरक फरक खोप लगाउन मिल्ने र उत्तिकै प्रभावकारी हुने देखिएकाले कोभिशिल्डएस्ट्राजेनेका खोपको बुस्टर मात्रा दिन थालेको हो। लक्षित व्यक्तिहरुले आफ्नो खोप कार्ड र आवश्यक कागजातसहित नजिकैको खोप केन्द्रमा गइ बुस्टर मात्रा खोप लगाउन स्वास्थ्य मन्त्रालयले आग्रह गरेको छ।"
निष्क्रिय कर्जा नियन्त्रणमा,"काठमाडौं : समग्रमा वाणिज्य बैंकहरूको निष्क्रिय कर्जा (एनपीएल) औसतमा नियन्त्रणमा आएको छ। चालू आर्थिक वर्षको दोस्रो त्रैमाससम्म सञ्चालनमा रहेका २७ वाणिज्य बैंकहरूको एनपीएल वार्षिक ०५५ प्रतिशत बिन्दुले घटेर ११३ प्रतिशतमा सीमित छ। गत वर्षको पुसमा औसत १६८ प्रतिशत थियो। यस अवधिमा २१ वटा बैंकको निष्क्रिय कर्जा (नन् परफर्मिङ लोन) नियन्त्रणमा आएको छ। यसमध्ये ५ वटा बैंक (नबिल, सनराइज, लक्ष्मी, एभरेस्ट र एनआईसी एसिया बैंक)को एनपीएल भने गत वर्षको तुलनामा बढेको छ। तर कुमारी बैंकको भने एनपीएल स्थिर रहेको छ। चालू आवको ६ महिनामा सबैभन्दा बढी निष्क्रिय कर्जा (एनपीएल) सरकारी स्वामित्वको बैंक राष्ट्रिय वाणिज्य बैंकको छ। समग्रमा यो बैंकको एनपीएल उच्च देखिए पनि गत वर्षको भन्दा केही सुधार भएको छ। सो बैंकको गत आर्थिक वर्षको दोस्रो त्रैमासमा ४ दशमलव २३ प्रतिशतमा रहेको एनपीएलमा ११७ प्रतिशत बिन्दुले घटेर सुधार भएको छ। यसपछि अहिले ३०६ प्रतिशतमा सीमित छ। जबकि कुनै बेला सरकारी स्वामित्वका बैंकहरूमा ऋणीबाट कर्जा असुल नहुँदा एनपीएल अधिक हुने गरेको थियो। यद्यपि अहिले धेरै हदसम्म नियन्त्रणमा आएको छ। यसै क्रममा राष्ट्रिय वाणिज्य बैंकका प्रमुख कार्यकारी अधिकृत किरणकुमार श्रेष्ठले बैंकका पुराना ऋणीहरू नै धेरै भएकाले पनि समग्र बैंकमध्ये निष्क्रिय कर्जा अधिक देखिएको बताए। यद्यपि पछिल्लो समय त्यस्ता पुराना ऋणीहरूको सेटलमेन्ट गरिएकाले निष्क्रिय कर्जा नियन्त्रण हुँदै गएको उनको तर्क छ। यसबीच कोभिड प्रभावितलाई पुनर्तालिकीकरण तथा पुनर्संरचना गरियो। यससँगै कतिपय ऋण असुली गरेकाले पनि गत वर्षको पुसको तुलनामा ११७ प्रतिशत बिन्दुले एनपीएल नियन्त्रणमा आएको हो, श्रेष्ठले अन्नपूर्णसँग भने। यसैपछि धेरै एनपीएल भएको दोस्रो बैंक पनि सरकारी स्वामित्वकै कृषि विकास बैंक हो। सो बैंकको २०८ प्रतिशत एनपीएल छ। तर यो गत वर्षको भन्दा शून्य १०६ प्रतिशत बिन्दुले भने नियन्त्रणमा आएको छ। किनभने गत आवको उक्त अवधिमा एनपीएल ३१४ प्रतिशत थियो। यसपछि नेपाल इन्भेस्टमेन्टको एनपीएल ०६९ प्रतिशत बिन्दुले घटेर २०६ प्रतिशतमा सीमित छ। यसैगरी, अर्को सरकारी स्वामित्वको नेपाल बैंकको एनपीएल गत वर्षको तुलनामा ०९७ प्रतिशत बिन्दुले घटेर १९१ प्रतिशतमा झरेको छ। एनपीएल नियन्त्रणमा आएर २ प्रतिशतभन्दा कम १ प्रतिशतभन्दा माथि हुनेमा सिटिजन्स बैंक, नेपाल बंगलादेश, एनएमबी, सन्राइज, नेपाल क्रेडिट एन्ड कमर्स, सेन्चुरी, प्रभु, ग्लोबल आईएमई, नबिल, कुमारी र मेगा बैंक रहेका छन्। यस्तै, करिब एक दर्जन बैंकले एक प्रतिशतभन्दा कम एनपीएल कायम राख्न सफल भएका छन्। यसअन्तर्गत सिभिल, लक्ष्मी, बैंक अफ काठमाडौं, प्राइम, हिमालयन, माछापुच्छ्रे, एनआईसी एसिया, स्ट्यान्डर्ड चार्टर्ड, सिद्धार्थ, सानिमा, एभरेस्ट र नेपाल एसबीआई छन्। वाणिज्य बैंकमध्ये नेपाल एसबीआईको भने सबैभन्दा कम एनपीएल ०१४ प्रतिशत छ। सो बैंकले समयमा कर्जाको ब्याज, सावाँ असुली गर्न सफल हुँदा एनपीएल कम भएको अनुमान गर्न सकिन्छ। गत वर्षको पुसको तुलनामा पाँच बैंकले निष्क्रिय कर्जामा नियन्त्रण गर्न सकेका छैनन्। यस अवधिमा नबिल बैंकको निष्क्रिय कर्जा बढेको छ। गत पुसमा ०६० प्रतिशत एनपीएल भएको सो बैंकको ०५१ प्रतिशत बिन्दुले बढेर १११ प्रतिशतसम्म पुगेको छ। फाइनान्स कम्पनीको पोर्टफोलियो बढी भएकाले त्यस्ता कम्पनीको कहिलेकाहीँ नवीकरण नहुने भएकाले एनपीएल बढी देखिएको नबिल बैंकका उपप्रमुख कार्यकारी अधिकृत मनोजकुमार ज्ञवालीले जानकारी दिए। दुई वर्षदेखि कोभिडको प्रभाव समग्र व्यवसायमा परिरहँदा कर्जाको ब्याज तथा किस्ता भुक्तानीमा समस्या आयो। पुनर्तालिकीकरणको व्यवस्था हटाइसकेको छ। यो व्यवस्था नल्याएको भए एनपीएल बढ्थ्यो। जसले ५ अर्बबराबरको पुनर्तालिकीकरण गर्यौं , उनले भने।"
इतिहास लेख्नुपर्ने भुइयाँ संस्कृति,"भुइयाँ महराज बाबाको शक्तिले उम्लिरहेको दूधले नुहाउँछौं। पोल्दैन। यदि शत्ति नहुँदो हो भने तातो दूधले छाला खुइलिहाल्छ नि। तौला (माटोको भाँडा)मा भकभक दूध उम्लिरहेको छ। भक्ताहरू तातो दूधले स्नान गरिरहेका छन्। त्यो अनौठो दृश्य नियाल्नेको भीड ठूलै छ। तातो दूधले नुहाउँदा पनि जीउ नपोल्नु अचम्मको कुरो छ, सबैको मनमा। यसैले सबैको ध्यान तानेको छ। तराईमधेसका ग्रामीण भेगमा माघ महिनामा यस्ता दृश्य प्रशस्त देख्न सकिन्छ। जसले प्रकृतिको पूजा गर्नुपर्छ भनेर सिकाउँछन्, उनै भुइयाँ (प्रकृति) महराज मुसहर जातिको कुल इष्ट देवता हुन्। प्रकृति जोगाउन मुसहर जातिले दूधले स्नान गरेर देवतालाई खुसी बनाउँछन्। यसलाई अपटनी पूजा पनि भन्ने गरिन्छ। मुसहर मधेसको भूमिपुत्र हो। उसले विश्वको माटो रक्षार्थ तीन वर्षयता माघ १ मा अन्तर्राष्ट्रिय भुइयाँ दिवस मनाउँछन्। मानव र प्रकृतिबीचको चर्चा गर्दै सप्तरीमा यो दिवस बनाइयो। जहाँ धर्तीको पूजा गरिन्छ धर्तीलाई जनबोलीमा भुइयाँ भनिन्छ। माटो भनेपछि सबै फ्याट्टै बुझ्छन्। मुसहर समुदायले दूधले नुहाएर माटोको गौरव गाउँछन्। माटोमै ५६ व्यञ्जन उब्जिन्छन्। प्रकृतिबिना मानव जीवन सम्भव छैन। मुसहर र माटो एकअर्काको पर्याय जस्तै हो। यो जाति खेतीहर (खेतीकिसानी गर्ने) जाति हो। उनीहरूको दिनचर्चा खेत खन्दै बित्छ। विडम्बना, भूमि पुज्ने अधिकांश मुसहरसँंग एक औंठा जमिन छैन। उनीहरू सुकुम्बासी बिल्ला भिड्न बाध्य छन्। अनागरिकको जीवन भोगिरहेका छन्। तराईका जिल्लामा उनीहरूको आवादी छ। देशभर उनीहरूको जनसंख्या कम्तीमा १३ लाख छ। प्रकृति र मानवीयको सम्बन्ध नासिँदै छ। माटो र किसानबीचको नाता टुट्दै छ। प्रकृति र जनमानसबीच प्रेम र स्नेहखण्डित भएको छ। प्राकृतिक स्रोतसाधनको दोहन चरम सीमामा पुगेको छ। हिमालको हिउँ पग्लिँदैछ, जीवन संकटमा छ। मुठ्ठीभरका व्यक्तिले यस्ता हर्कत गरिरहेका छन्। यसले विश्वव्यापीरूपमा जलवायु संकटलाई निमन्त्रणा दिइरहेको छ। प्रकृति र मानवबीचको सम्बन्धलाई अटुट बनाउन मुसहर जातिले भुइयाँ अर्थात् प्रकृति पुज्छन्। शिरमा माटोको चन्दन लगाउँछन्। मुसहरको कुलदेवता भुइयाँ महराज सप्तरीको हनुमाननगरमा यस वर्ष परोपकारी संस्था भोरले नेपाल राष्ट्रिय मुसहर संघ मिलेर प्रकृति पूजालाई भव्यता तुल्यायो। फूलपान, प्रसाद र लड्डु भुइयाँ महराजलाई मन पर्छ। उसले दूधले स्नान गरेकोलाई चोखो मान्छन्। आँखा अगाडि तातो दूधले भक्ता (पूजा गराउने मुख्य मान्छे)ले नुहाइरहेको दृश्य लोभलाग्दो हुन्छ। मुसहर जातिको गौरवलाई लोकबाजा ढोलक, झायल, कर्तालको धुनले वर्तमानलाई रोमाञ्चक बनाउँछ। भक्तिगानले भुइयाँ महराजको विगतलाई गवैयाले गाउँदै नयाँ पुस्तामा झल्काउँछ। अप्पन संस्कृति अप्पन स्वाभिमान, तोडु विभेदके जञ्जीर, देखु वीर पुर्खाके नजीर तेस्रो अन्तर्राष्ट्रिय भुइयाँ दिवसको नारा थियो। महोत्तरीको बसविट्टीका ६५ वर्षीय सुबी माझी, ५८ वर्षीय बुधन माझी मुसहर र ३० वर्षीय राजेश मुसहर तातो दूधले नुहाएर भुइयाँ महराजको पूजा गराउँछन्। तातो दूधले नुहाएर मुसहर जातिले कुलदेवता भुइयाँ महराजलाई पुस्तौंदेखि पुज्छन्। तातो दूधले नुहाउनुलाई भुइयाँ महराजलाई अपटनी दिएको भन्छौं, बुधन सादा सुनाउँछन्, ३० वर्षदेखि तातो दूधले वर्षमा १५ पटकसम्म जिल्लाजिल्लामा भुइयाँ महराजको पूजा गराउँदै भ्रमण गर्छु। सादा भन्छन्, पुर्खाहरूले गर्दै आउनुभयो। हामी पनि गरिरहेका छौं। भुइयाँ महराज बाबाको शक्तिले उम्लिरहेको दूधले नुहाउँछौं। पोल्दैन। यदि शक्ति नहुँदो हो भने तातो दूधले छाला खुइलिहाल्छ नि। पुस र चैत्र महिनामा यो पूजा गरिँदैन। धान काटेपछि खेत खाली हुन्छ। त्यसपछि त्यहाँ भव्यताका साथ भुइयाँलाई उनीहरूले पुज्छन्। महराजको पूजा विधि महिना दिनअघि नै मुसहर जातिका माइजनको आदेशमा देवान (गाउँको मुखिया र उपमुखिया)ले गाउँमा भेला बोलाउँछन्। भुइयाँ महराजको पूजाविधिका लागि प्रत्येक घरबाट नगद, चामल र दाउरा संकलन गरिन्छ। दूधले नुहाउनु एक दिनअघि मुसहर जातिको भक्ताले बेरा (पूजा गराउने टोली बस्ने स्थान)मा बस्छन्। त्यहाँ रातभर कीर्तन गर्दै भुइयाँ महराजको झाँकी प्रदर्शन गर्छन्। गाउँभरिका बच्चादेखि वृद्धवृद्धा त्यसमा रमाउँछन्। रातभर जाग्राम बसेर निष्ठापूर्वक अर्को दिन भक्तासहितका गाउँले अखरा (खाली खेत) मा तिर (चुलो) खनेर दूध तताउँछन्। जलाशयमा स्नान गरेर नयाँ वस्त्रधारण गर्छन्। अनि भुइयाँ महराजको पूजा गरिन्छ। भक्ताले चामलको खिर, दूध, मिठाई, मिठ्ठा (सखर), अगरबत्ती, पान, सुपारी, ल्वाङलगायत पूजा सामग्री देवतालाई अर्पण गरिन्छ। उनले अपराह्न दूधले स्नान गर्छन्। शिरमा दूधको अभिषेक पूजा हेर्न अखरा पुगेका भक्तजनलाई तातो दूध शिर (टाउको)मा राखेर भक्ताले अभिषेक दिन्छन्। पूजाको प्रसाद वितरणपछि सबै गाउँ फर्किन्छन्। साँझ गाउँमा सामूहिक भोज खाएर खुसीयाली मनाउने गरिएको एकीकृत नमुना मुसहर बस्ती बर्दिबासका अगुवा मञ्जय सादा बताउँछन्। वर्षमा आउने एक दिनको भुइयाँ महराजको पूजाले सबैमा खुसीको सञ्चार गराउँछ। सबै मिलेर पूजामा सहभागी हुन्छौं। यसले समाजमा भाइचारा, सामाजिक सद्भाव बढाउँछ, उनी सुनाउँछन्। सबैका देवता भुइयाँ महराजलाई मुसहरले जातिले विशेष रूपमा पूजा गर्छन्। मनोकामना पूरा भए भुइयाँ महराजलाई दूधको स्नान गराउँछु भनेर उनीहरू भाकल गर्छन्। भक्ता बुधन सादाका अनुसार सोचेको पूरा भएपछि अन्य जातिले पनि पूजा गर्छन्। महराज अरू देवताहरूलाई आश्रयस्थल दिने देवता रहेको उनी बताउँछन्। जमिनलाई जनबोलीमा भुइँ अर्थात् पृथ्वी भनिन्छ। माटो काटेर जीवन चलाउने मुसरहरूको खास जातस्य पेसा हो। त्यसैले उनीहरू भुइयाँलाई देवताको रूपमा पूजा गर्छन्। भुइयाँ भनेको सिधा अर्थमा जमिन हो, व्यापक अर्थमा प्रकृति। परम्परागत रूपमा माटोमै दिनभरि काम गर्छन्। निधारमा माइट (माटो)कै टीका लगाएर पूजा गर्छन्। अहिले त उपकरणले पोखरीहरू खन्न थालिए। पहिला परम्परागत रूपमा माटो काटेर घर हुर्ने, खेत सयर (सम्याउनु) गर्ने काम होस्, या त झिल वा पोखरी खन्ने काम, मुसहरहरूले कोदालोले बनाउँथे, भोरका पूर्वअध्यक्ष राजकुमार महतो भन्छन्। महिनौं दिन लगाएर कोदालोले माटो काटेर पोखरी खन्ने सार्वजनिक काममा मुसहर जातिको योगदान रहन्थ्यो। उनीहरूको जिन्दगी लडिबुडी गर्ने चिज भनेकै माटो हो। त्यसैले उनीहरू भुइयाँको पूजा गर्छन्। त्यसैले यो प्रकृतिको पूजा पनि भएको उनी बताउँछन्। प्रकृति र मानवबीचको सम्बन्धलाई अटुट बनाउन मुसहर जातिले भुइयाँ अर्थात् प्रकृति पुज्छन्। शिरमा माटोको चन्दन लगाउँछन्। मुसहर जे भोग्छ, जे देख्छ, त्यस हिसाबले सिधा भुइयाँका कारण बाँचिरहेका छन्। माटोकै सेवा गर्छन्, त्यही माटोलाई पूजा गर्छन्। अरूले स्त्रीको रूपमा धर्ती माता भन्छन्। तर, मुसहरले धर्तीलाई पुलिङको रूपमा भुइयाँ महराज भन्छन्। महोत्तरीको बसबिट्टीका ५० वर्षीय रामदेव माझी मुसहर भन्छन्, पृथ्वी छ र हाम्रो जीवन छ। जमिन रहँदैन भने कहाँबाट अन्न उब्जिन्छ। घर कहाँ बनाएर बस्छौं। पोखरी, इनार, कुवा कहाँ खनाउँछौं। हामीलाई प्राण दिने गाछी (रुख) कहाँ लगाउँछौं ? जमिन छैन भने केही हँुदैन। हामी जीवन बाँच्न पनि सक्दैनौं। त्यसैले भुइयाँ सबैको साझा देवता हो। छैटौं शताब्दीका भुइयाँ मुसहर समुदायका भक्ता बुधन सदाका अनुुसार, छैटौं शताब्दीमा सप्तरीको जोगियानगरमा कालु सादा र निरशुदेवीको कोखबाट चार सन्तान जन्मिए। उनीहरूको नाम क्रमशः जेठो भुइयाँ, कान्छो भुइयाँ, दिना र भद्री थियो। गाउँका शोषक र सामन्तहरू गरिबलाई दमन गर्थें। ठूलाठालुले गरिबका छोरीबुहारीको इज्जत लुट्थे। काम गराउने तर, ज्याला नदिने। दास बनाएर राख्ने काम गर्थे। कालुका चारै सन्तान शोषक, सामन्तहरूको अन्याय, अत्याचार र शोषणविरुद्ध लडेर प्राप्त गरेको गौरव गाथा छ। निरसु (भुइयाँ महराजकी आमा)लाई गाउँको जिमदारले काममा खटाउन बोलाउन गए। नगएपछि उनले गाली बेइज्जती गरे। सिकार खेलेर जंगलबाट घर फर्किएका छोरा भुइयाँलाई आमाले रुँदै उक्त घटना सुनाइन्। भोलिपल्ट पनि काम गर्न बोलाउन आए। ती मालिकलाई भुइयाँ, दिना र भद्रीले लखेटे। जिमदार खाल्टो खनेर लुके। उनलाई खुर्सानी डढाएर धुक्कन (खार) दिई माटोमुनि नै मारिदिए। गाउँका शक्तिशाली सामन्तीविरुद्ध लड्ने भुइयाँ एक पात्र थिए। कालान्तरमा उनीहरू भगवान्को रूपमा पुजिन थाले। भुइयाँ, दिना र भद्री मुसहर कुलमा जन्मिए पनि उनीहरूले सम्पूर्ण समाजको हितमा काम गरेको इतिहास छ। शत्तिको अवतार भुइयाँ महराजको सन्दर्भमा अर्को जनश्रुति पनि पाइन्छ। भोर संस्थाका अध्यक्ष पचुलाल माझीका अनुसार भुइयाँ महराज जन्मिएको छ दिनमै दानवले चोरेर लगेका थिए। नबनिभ भन्ने ठाउँमा रहेको बाँसको झ्याङछेउ ८० फिट गहिरो खाल्टो खनी महराजलाई दानवले गाडिदिन्छन्। दानवले आफूहरूलाई मारिदिने डरले त्यस्तो काम गरेका थिए। भुइयाँ महराज शक्तिका अवतार लिएर जन्मिएका थिए। भुइयाँ १२ वर्षसम्म जमिनमुनि जीवितै रहे। मुसहर मधेसको भूमिपुत्र हो। मुसहर र माटो एकअर्काको पर्याय जस्तै हो। उनीहरूको दिनचर्चा खेत खन्दै बित्छ। विडम्बना, भूमि पुज्ने अधिकांश मुसहरसँंग एक औंठा जमिन छैन। एक दिन अचानक गाउँलेहरूले भविष्यवाणी सुने कि बाँसको झ्याङमा दूध चढाउनू। उनीहरू घरमा उम्लिइरहेको दूध लिएर त्यहाँ चढाउन पुगे। त्यसलगत्तै भुइयाँ महराज सपना देख्छन् कि आफ्नो जाघ (तिघ्रा)मा ताल ठोके जमिन फाट्नेछ। ८० फुट गहिरो खाल्टोबाट भुइयाँ महराज निस्किन्छन्। बाहिर आउनेबित्तिकै आमासित भेट्छन् तर उनले छोरो चिन्दिनन्। छोरा चोरिएको शोकबाट ब्याकुल आमा छोरा भन्ने थाहा पाएपछि खुसीले रुन्छिन्। आफूसित रहेको चिज पकाएर खुवाउँछिन्। खुसीमा पूजा गर्न कमलको फूल ल्याउन छोरालाई अह्राउँछिन्। भुइयाँ महराज खोज्दाखोज्दै एउटा पोखरीनजिकै पुग्छन्। त्यसमा धेरै फूल फूलेको देख्छन्। पोखरीको चारैतिर चौकीदारको बास हुन्छ। यसलाई यसरी वर्णन गर्छ : कैसे लैइबहु हो भुइयाँ बाबा, कैइसे लैइबहु हो कमलके फूल। उतरे द्वारे हो बैठल दैत दानव हो, दक्षिणे द्वारे हो बैठल बाघ बघिनिया हो। पूर्वे द्वारे हो बैठल नागनागिन हो, पश्चिमे द्वारे हो बैठल काल भैरव हो। अर्थात्, उत्तरको दिशाको द्वारमा दैत्यदानव, दक्षिणतिर बाघबघिनी, पूर्वमा नागनागिन, पश्चिमतिर कालभैरव छन्। अब कसरी ल्याउने कमलको फूल ? भुइयाँ महराज एकछिन अलमल परे। तर, नडराइकन यी सबैबाट यस पोखरीलाई मुक्त गर्ने र सबैका लागि तलाउ खुला गर्ने मनसायले दैत्यदानवसित लडाइँ गर्छन्। उनीहरूलाई मारिदिन्छन्। बाघबघिनीसित लडेर जित्छन्। उनीहरूलाई आफ्नो वाहन बनाउँछ। बाघबघिनीमा सवार भई नागनागिनसित लडाइँ गरी जालमा पार्छन्। कालभैरवसित लडाइँ गरी हराइदिन्छ। त्यहाँबाट कमलको फूल लिएर भुइयाँ घर फर्किएको जनबोली छ। त्यसपछि उनको शक्तिको गान सुनिन्छ। सबैजनाका लागि हितकारी लोकगाथामा भुइयाँ महराजलाई दिनाभद्रीको नामले पनि पूजा गर्छ। सर्लाहीको चक्रघाटानिवासी गगन माझी अर्को श्रृती सुनाउँछन्, कनक सिंह धामीको ठूलोपोखरी हुन्छ। त्यसमा नागनागिन राखेको हुन्छ। तिर्खाएका बटुवा तलाउको पानी खान पुग्थे। नागनागिनको विष मिसिएको पानी खाँदा बटोही (बाटो हिँड्ने मान्छे)को मृत्यु हुन्थ्यो। मृत्यु भएको बटोहीसित रहेका गरगहना कनकसिंह धामी र उनकी छोरी गगिया फूलमतीकहाँ पुर्याई पोखरीमा फालिदिने गरिन्थ्यो। जसको कारण त्यस वरिपरिका गाउँका सबैजना उनीसँग डराउँथे। यहाँसम्म कि कनकसिंह धामीको नामले हरियो दूबो पनि जल्थ्यो रे। दिना, भद्री, भुइयाँ महराज गएर पोखरीलाई विषमुक्त बनाउन जान्छन्। कनककी छोरी गगिया र फुलमत (दिदीबहिनी)ले बिशालु सर्प पालेका हुन्छन्। यहाँ उनीहरूबीच प्रश्नउत्तर शैलीमा संवाद हुन्छ : काहातोहर घर हो जोगीबाबा, काहा दुवार हो। कि करे होयैइला, पोखरीके आटमे हो। भुइयाँ महराज भन्छन्, घर मोरा हो लगिछौ, जोगियानगरमे। पिताके नामहो कालु सादा, मैया सतीनिर्सो हो। हमनीके नामदिनाभद्री (भुइयाँ महराज) हो। कनकधामी खनैले हो सुन्दरनाथ पोखरिया, गाउँके लगाइल बहिछै यैइमे पुरनिया। गगिया या फुलमतके पोसल है नागनगनिया। हमनी निहाइअइलो यैइपोखरी मे हो। यी कुरा सुनेर गगिया र फुलमत छक्क पर्छन्। पोखरीको नामले टाढाटाढाका मानिस थर्कमान हुन्थें। त्यहाँ पोखरीमा भुइयाँ महराज र दिनभद्री दाजुभाइ नुहाउन गएका थिए, पानीमा नागनागिनको विष मिसिएको जान्दाजान्दै। भुइयाँ महराजले दुई चुरुवा (दुई अञ्जुली)मै पूरै पोखरी नै सुकाइदिन्छ। कुश उखेलेर नागनागिनलाई गाथी जोगियानगर ल्याउँछ। यसरी उक्त पोखरी विषमुक्त गरिदिन्छ। जसको कारणले सबै बटोही, गाउँले, जीवजन्तुहरूले सजिलै पोखरीको शुद्ध पानीबाट प्यास मेटाउन थाल्छन्। यसकारण पनि भुइयाँ महराजलाई तातो दूधले नुहाएर दैवीशक्तिको गान गाइन्छ। तातो दूधले नुहाउँदा भुइयाँ महराज धेरै नै खुसी हुन्छ भन्ने मान्यता छ। विस्तारै लोप हुँदै गएको यो गाथालाई बचाइराख्न अध्ययन अनुसन्धानको क्षेत्र बनाउनुपर्ने देखिन्छ। एउटा अपमानित जीवन नेपाली समाजको जातपिच्छे पारम्परिक जातीय पेसा छ। त्यसमा उनीहरूको अस्तित्वसँग असीमित आत्मीयता जोडिएको हुन्छ। मुसहरको जनजीविका पारम्परिक रूपमा माटोसँग जोडिएको छ। भुइयाँ महराज मुसहरको भूदेवता हुन्। देवताको अर्थ हुन्छ, सृष्टिकर्ता। मुसहरको जनजीविकाको सवालमा सोधीखोजी गर्ने लेखक चन्द्रकिशोर भन्छन्, मुसहरले जमिनलाई हलो र कोदालोले खन्छन्। अन्न उत्पादनका लागि जमिनमा सृष्टि गर्छन्। माटोमा उब्जिएको फसललाई संरक्षण गर्छ। फसल काट्यो। कटाइ (संहार)का साथसाथ नयाँ सृष्टिको सम्भावना रहन्छ। मुसहर आफैंमा जात त छँदैं छ, ऊ एउटा जीवित भूदेवता पनि हो। तर, कालान्तरमा मुसहर समुदायलाई जुन सम्मान दिनुपर्ने हो, त्यो छैन। गाँस, बास, आवास, शिक्षा, स्वास्थ्य, भूमि सबका सब हकबाट उपेक्षित छन्। जसले सृष्टि गर्यो, संरक्षण गर्यो र संहार गर्यो, त्यो भूदेवताको समाजमा पानी चल्दैन। आर्थिक रूपमा सबैभन्दा कमजोर बनाइयो। सामाजिक रूपमा बहिष्कृत गरियो। जसले समाजको संरचना खडा गर्यो, उसैलाई यो भूमिमा अस्तित्व खोज्नु परेको छ, चन्द्रकिशोर भन्छन्। भुइयाँ महराज प्रतिरोधका नायक थिए, मुसहर जातिको पौरखी पात्र पनि। सामन्तसँग लड्ने, त्यसविरुद्ध संगठन तयार गर्ने भुइयाँ महराज जीवित हुँदाहुँदै एउटा कथा जस्तै बन्यो। जुन हालको जनजीवनमा पुजिँदैछ। जसले सृष्टि गर्यो, संरक्षण गर्यो र संहार गर्यो, त्यो भूदेवताको समाजमा पानी चल्दैन। जसले समाजको संरचना खडा गर्यो, उसैलाई यो भूमिमा अस्तित्व खोज्नु परेको छ। स्थानीय ज्ञानको संरक्षण, उत्खनन् र अभ्यास गर्नु स्थानीय सरकारको प्रमुख दायित्व हो। भुइयाँ महराजको गौरव गाथाबारे अनुसन्धान, शोध गरिनुपर्नेमा जोड दिन्छन् संस्कृतिविद् धीरेन्द्र प्रेमर्षि। श्रमजीवी वर्गको सधैं शोषण हुँदै आयो। मुसहरले कमाएको सञ्चय गर्न नसक्दा पनि आर्थिक रूपमा कमजोर परे, उनी भन्छन्, वर्षौंदेखि अभावमा बाँचिरहेका छन्। विश्वास र आस्था जीवित रहेसम्म मानिसको जीवन जिउने अधार रहन्छ। यसले जीवन जिउन ऊर्जा दिन्छ। दूधले स्नान गर्नुलाई धेरै अनुचित भन्लान्। यसमा धेरै खानेकुरा त फालिँदैन। बढीमा एक लोहिया (कराही) दूधले स्नान गरी पृथ्वीको पूजा हुन्छ। त्यसबाट जीवन जिउने ऊर्जा प्राप्त हुन्छ, उनी भन्छन्, सभ्य भनाउने हामी एउटा विवाह गर्दा पार्टी प्यालेसमा हजारौं बोलाउँछौं। आउँछन्, खान्छन्, खानेभन्दा धेरै फालिन्छ। मुसहर जातिले पहिचान र आस्थाको हिसाबले दूधको स्नान गरेर भुइयाँको पूजा गर्ने गर्छन्। यो त राम्रो हो, यसलाई खराब भन्न नमिल्ने उनी बताउँछन्। यो प्रकृति संरक्षणको पर्व पनि हो। मिथिलामा चौरचन, छठ, जुडशितल, भुइयाँ पूजामा मानिसले प्रकृतिकै पूजा गर्छन्। सांस्कृतिक चिन्तनको देशमै अभाव छ। प्रदेशमा त अझै अभाव छ। जातजातिको पहिचान, संस्कृति, भेषभूूषाको संरक्षण, संवद्र्धनमा योजनाबद्ध काम गरिनु पर्छ। भूमिपुत्र मुसहरको राज्यको सबै सेवासुविधामा पहुँच पुर्याउनु पर्छ। माटोमा उनीहरूलाई पनि स्वामित्व दिनुपर्छ। अनि मात्रै उनीहरूले प्रकृतिलाई गरिरहेको पूजाको सम्मान हुन्छ। भुइयाँ महराजको गुनगान छिमेकी देश भारतमा पनि यसैगरी मनाइन्छ। तर, मुसहरको कुल देवताको गौरवगाथा गुमनाम जस्तै छ। जसको विर्ता खोसिएको छ, इतिहासको पाना पनि मेटिएको छ। नेपाल राष्ट्रिय मुसहर संघका अध्यक्ष चन्देश्वर सदाले भन्छन्, दिनाभद्री (भुइयाँ)लाई राष्ट्रिय विभूति घोषणा गर्नुपर्छ। अनि मात्र हाम्रो पहिचान अनर्राष्ट्रिय जगत्मा स्थापित हुन्छ।"
मृत्युपछि जन्मकैद,"दैलेख : जिल्लामा एक व्यक्तिको मृत्यु भयसकेपछि जन्मकैदको सजाय तोकिएको छ। कर्तव्यज्यान मुद्दा चलिरहेका कसूरदारको मृत्युपछि जिल्ला अदालतले जन्मकैदको फैसला सुनाएको हो। अदालतले डुङ्गेश्वर गाउँपालिका२ की त्यसबेला २५ वर्षीया डिलकुमारी बिकलाई हत्या गरेको कसूरमा ती व्यक्तिलाई उक्त सजाय तोकेको हो। जिल्ला न्यायाधीश दण्डपाणी लामिछानेको इजलासले कसूरदार डुंगेश्वर गाउँपालिका१ बेलपाटाका शेरबहादुर बिष्टलाई २० वर्ष जन्मकैद गरेको अदालतका श्रेस्तेदार इन्द्रबहादुर कार्कीले जानकारी दिए। अदालतले विष्टलाई जीवित छँदा गरेको अपराधको भागीदार ठहर गरेको हो। जीवित छँदा गरेको अपराधमा सजाय गर्नु परे पनि अपराधीको मृत्युसँगै अपराध पनि मर्दछभन्ने फौजदारी न्यायको सर्वमान्य सिद्धान्त अनुसार सजाय असुल गर्न नपर्ने ठहर्ने फैसलामा व्याख्या गरिएको छ। २१ वर्ष अघि ०५७ फागुन २६ गते बलात्कारपछि हत्या गरेको भन्ने आरोपमा ०७७ पुस ३ गते जिल्ला अदालतमा दर्ता भएको अभियोगमा मुद्दाको तहकीकात चलिरहेकै बेला बिष्टको ७५ वर्षको उमेरमा २०७८ जेठ २८ गते मृत्यु भएको थियो। घटनाको भोलिपल्टदेखि नै फरार भएका बिष्ट सिकिस्त बिरामी अवस्थामा २०७७ असोजदेखि सुर्खेतमा बस्दै आएका थिए। सुर्खेतमा छन् भन्ने जानकारी पाएपछि उमेरले बुढो र बिरामी पनि भएकोले प्रहरीले फरारको सूचीमा राखेर अनुसन्धान गरेको थियो। उनी छिमेकी जिल्लामा बस्दै गरेका भन्ने जानकारी र घटनाको २० वर्ष पुग्न लागेको कारण जनाउँदै प्रहरीले मुद्दा जगाएर बुझाएको अनुसन्धान प्रतिवेदन अनुसार जिल्ला सरकारी वकील कार्यालयले २०७७ पुस ३ गते जिल्ला अदालतमा कर्तव्य ज्यान सम्वन्धी अभियोग दर्ता गराएको थियो। घटना हुँदा ५४ वर्ष उमेरका बिष्ट त्यस लगतै फरार रहेका, सधैं मदिरा सेवन गरिरहने, महिलाहरुसँग जिस्किने स्वभाव भएका कारण बलात्कारपछि कसूरदार बिष्टले नै मृतक डिलकुमारी बिकलाई हत्या गरेको हुनसक्ने प्रहरी अनुसन्धान प्रतिवेदनमा उल्लेख गरिएको छ। चुप्रा बजारमा चामल किनेर घर फर्किने क्रममा साँझ पानी पीउन भनी बाटोमा पर्ने उनै बिष्टको घरमा केही समय रोकिएकी डिलकुमारी तीन दिनपछि बिष्टको घर नजिकै सेरा खोल्सामा खिर्रोको रुखमा नाम्लोले झुण्ड्याएको अवस्थामा फेला परेकी थिइन्। घटनापछि बिष्टले नै हत्या गरेको भन्दै श्रीमान् जीतबहादुर बिकले प्रहरीमा जाहेरी दिएका थिए। हत्या गरिएको भनिएकी डिलकुमारी बिक उतिबेला २५ वर्षकी थिइन्। प्रहरीले चासो नदेखाएको कारण कसूरदारलाई जीवित छँदै पक्राउ गरेर सजाय गर्न नपाएको डिलकुमारीका श्रीमान् जीतबहादुर बिक बताउँछन्। कसूरदार मरिसकेपछि पनि कैद सजाय भएको सुन्दा अदालतप्रति धन्यवाद दिनैपर्यो तर ऊ जीवित छँदै कैद भएको भए कति खुशी हुन्थ्यौँ, बुहारी राधा बिकले भनिन्। मुद्दाको तहकीकात चलिरहेको बेला कसूरदारको मृत्यु भएको अवस्थामा पनि जीवित छँदा गरेको अपराधको सजायको भागीदार हुनुपर्ने भन्दै जाहेरवालाकातर्फबाट जिल्ला सरकारी वकिल कार्यालय दैलेखका सहायक जिल्ला न्यायाधिवक्ता रुक्मेडा पोखरेलले बहस गरेकी थिइन्। अपराध हुँदाको कानून अनुसार सजाय गर्नुपर्ने कानूनी अभ्यास अनुसार मुलुकी ऐन २०२० ज्यान सम्बन्धी महलको १३ (३) अनुसार २० वर्ष कैद गरिए पनि मुलुकी ऐनको १७६ नं बमोजिम फैसला नहुँदै अभियुक्तको मृत्यू भए सजाय भोगिरहन नपर्ने उल्लेख गरिएको छ।"
बागमतीमा युवा परिषद्को छुट्टै लोगो,हेटौंडा : बागमती प्रदेशको प्रदेश युवा परिषद्ले आफ्नो लोगो र स्लोगन सार्वजनिक गरेको छ। परिषद्ले प्रतिस्पर्धाको आधारमा छनोट भएको लोगो र स्लोगन शुक्रबार सार्वजनिक गरेको हो। हेटौंडाका पत्रकार तथा साहित्यकार केशव समर्पणले लेखेको सिर्जनशीलता र उद्यमशीलता प्रवद्र्धन : बागमतीमा युवा सशक्तीकरण शीर्षकको स्लोगनलाई पारित गरेको छ। उक्त स्लोगनका लेखक समर्पणलाई परिषद्ले नगद ३० हजार रुपैयाँसहित पुरस्कृत गरेको छ। त्यस्तै परिषद्ले हेटौंडाका निश्चल पराजुलीले निर्माण गरेको त्रिकोणको बीचमा बागमती प्रदेशको नक्सा राखेको लोगो पारित गरेको छ। लोगो निर्माण गर्ने पराजुलीले नगद पाँच हजार रुपैयाँ पुरस्कार पाएका छन्। परिषद्ले गठन गरेको निर्णायक समितिले गरेको निर्णयअनुसार स्लोगन र लोगो छनोट गरिएको परिषद्का उपाध्यक्ष सन्तोष चौलागाईंले बताए। प्रदेश युवा परिषद्को नियमावली २०७७ को दफा ४ को उपदफा २ मा छुट्टै छाप हुने व्यवस्था भएकाले लोगो र स्लोगन तय गरिएको उनले जानकारी दिए। बागमती प्रदेश सरकारले ६ महिनाअघि गठन गरेको परिषद्ले बागमती प्रदेशभित्र युवा सशक्तीकरण र उद्यमशीलता प्रवद्र्धनमा काम गर्दै आएको छ।
जीवन ढल्यो सेवा गरेरै,"काठमाडौं : मास्क निकाल्नु हुन्छ ? भौतिक दूरी कायम नै थियो। मास्क खोल्न आग्रह गर्दा उनी हच्किइन्। तस्बिरको लागि हो ? प्रश्न गर्दै मास्क खोलिन्। हँसिलो अनुहार। गालामा मास्कले डाम बनाएको थियो। उनी हुन्, क्रिटिकल केयर नर्सेस एसोसिएसन अफ नेपालकी अध्यक्ष लक्ष्मी केसी भण्डारी। ५८ वर्षकी लक्ष्मी सघन उपचार कक्ष (आईसीयू)मा बिरामीको रेखदेख गर्छिन्। आईसीयू ए (नन्कोभिड), आईसीयू बी (कोभिड), आईसीयू सी (कोभिड) लगायतका सबै कक्षमा रहेका बिरामीको अवस्थाबारे उनी जानकार छिन्। क्याबिन र जनरल वार्डमा रहेका बिरामीको स्वास्थ्यमा पनि चासो र चिन्ता छ। कोरोना संक्रमणको पहिलो लहरमा उनी बिरामीको स्याहार गर्दै थिइन्। ड्युटीकै क्रममा एकदमै जीउ दुख्यो। दिउँसो ३ बजेतिर पीसीआर जाँच गराइन्। भोलिपल्ट रिपोर्ट आयो, पोजेटिभ। दोस्रो लहरमा अचानक डायरिया भयो। जीउ तात्यो। घर गएर सुतिन्। १०३ डिग्री ज्वरो आयो। १० दिन आइसोलेसनमा बसेर पुनः संक्रमितको स्याहार गर्न आइन्। उनको जीवनसूत्र छ, बल्लबल्ल नर्सिङ जीवन पाइएको छ। बिरामीको सेवा गरेरै मर्ने हो।  बिहान ५ बजे उठ्छिन्। नियमित नुहाउँछिन्। खानपिन गरी टम्म हुने गरी डबल मास्क लगाउँछिन्। कोरोना संक्रमितको हेरचाहमा जुट्छिन्। संक्रमितको छेउ पुग्छिन्। स्वास्थ्य अवस्था बुझ्छिन्। ढाडस दिन्छिन्। मुखमा मुस्कुराहट भर्छिन्। सबैसँग प्रेम बाँड्छिन्। हाँसेरै कुरा गर्छिन्। उनी रिजनल फेडरेसन अफ क्रिटिकल केयर नर्सेस (सार्क)की अध्यक्षसमेत हुन्।  त्रिभुवन शिक्षण अस्पताल परिसरमा रहेको सुरेश वाग्ले स्मृति क्यान्सर केन्द्रमा रहेका शय्याहरू भरिभराउ छन्। शय्यामा पल्टेका व्यक्ति क्यान्सर नभई डेल्टा र ओमिक्रोन भाइरसको संक्रमणले गलेका देखिन्छन्। बिरामीको अवस्थाले जो कोहीलाई गम्भीर बनाउँछ। तर, उनी संयमित छिन्। संक्रमितसँगै मातहतका नर्सिङ स्टाफको गतिविधि नियाल्छिन्। सिकाउँछिन्। सहकर्मीहरू अस्वस्थ रहेको थाहा पाउँछिन्। भन्छिन्, साँझ पीसीआर गर्नु है। ड्युटी सकेका कोही स्टाफ खोक्दै निस्कन्छन्। बिरामीसँगै जुनियर सहकर्मीको पनि ख्याल गरिरहेकी लक्ष्मीका आँखा रसाउँछन्। हामीसँगको कुराकानीमा उनका आँसु डुबल्किए । रोक्न प्रयासरत हुँदाहुँदै आँसुका थोपा झर्न लागे। हातमै भएको मास्कले आँखा छोपिन्। भनिन्, संक्रमितलाई छोडेर गएका आफन्तको अत्तोपत्तो छैन। हाम्रै सदस्य ठानेर संक्रमितको स्याहारसुसार गर्छौं।  पहिलो लहरको त्रास नेपालमा ९ माघ २०७६ मा संक्रमणको पहिलो केस पत्ता लाग्यो। यसअघि नै स्वास्थ्यकर्मी त्रासमा थिए। युरोप, अमेरिकामा संक्रमित चिकित्सक, नर्सको ज्यान गएको थियो। यस खालको त्रासदीबीच नर्सिङ निर्देशकमा नियुक्त भइन्, कविता देवकोटा। उनको काँधमा बिरामी व्यवस्थापनको चुनौती आयो। बिरामीको हेरचाहमा सिनियर नर्सिङ सुपरभाइजर गंगा हुमागाईंलाई सुम्पिइन्। हुमागाईंले नै संक्रमितको स्याहार गर्ने टिममा लक्ष्मीलाई पनि राख्न सिफारिस गरिन्। एक सातामा लगातार १२ घण्टा काम गर्नुपर्थ्यो। अस्पतालमै बस्ने, खाने गर्थ्यौ। उनले भनिन्, क्वारेन्टाइनमा राखेर एक साता घर पठाइन्थ्यो। त्यसपछि १४ दिन छुट्टी दिइन्थ्यो। पीसीआर परीक्षणमा नेगेटिभ देखिएपछि २१औं दिनमा ड्युटीमा आउनु पर्थ्यो। २०७६ माघ ९ देखि २०७७ फागुनसम्म संक्रमणको पहिलो लहर मानिएको छ। यस अवधिमा कोरोना संक्रमणको अल्फा भेरियन्ट बढी सक्रिय थियो। यस अवधिमा ४६ हजारभन्दा बढी व्यक्तिमा संक्रमण पुष्टि भएको थियो। एकैदिन पाँच हजार व्यक्ति संक्रमित भएका थिए। देशव्यापी लकडाउनसमेत भयो। दोस्रो लहर २०७२ चैतदेखि संक्रमणको दोस्रो लहर सुरु भयो। यो लहरमा डेल्टा भेरियन्ट सक्रिय भयो। एकैदिन ९ हजार बढी संक्रमित पुष्टि भएको तथ्यांक छ। शिक्षण अस्पतालमा पनि एकाएक संक्रमितकोे चाप बढ्यो। जताततै संक्रमितहरू छाती समाएर बसिरहेको दृश्य देखिन्थ्यो। गणेशमान सिंह भवनको अगाडि टेन्ट, बरन्डामा समेत संक्रमित बसे। शय्या नै भएन। भर्ना गरेर साध्य नै भएन। उनले भनिन्, एकै पटकमा १० जनासम्मको ज्यान गयो। संक्रमणको लहरमा नर्सहरू पनि धमाधम संक्रमित हुन थाले। त्यो त्रासदीको अवस्थामा हामीले सरकारको आशा अपेक्षा केही गरेनौं। सुविधा पनि खोजेनौं। उनले सम्झिइन्, सीमित जनशक्ति र साधनस्रोतले भ्याएसम्म सेवामा जुटिरह्यौं। जोखिम मोलेर ज्यान बचाउन लागिरह्यौं। संक्रमितलाई छोडेर गएका आफन्तको अत्तोपत्तो छैन। हाम्रै सदस्य ठानेर स्याहारसुसार गर्छौं। बल्लबल्ल नर्सिङ जीवन पाइएको छ। बिरामीको सेवा गरेरै मर्ने हो। सीमित जनशत्ति र साधनस्रोतले भ्याएसम्म सेवामा जुटिरन्छौं। जोखिम मोलेर ज्यान बचाउन लागिरहन्छौं। कोरोना भाइरसले नर्सहरूलाई पनि गलाउन थाल्यो। थप जनशक्तिको लागि अस्पतालले आह्वान गर्यो। जनशक्ति नयाँ भएकोले अनुभव थिएन। हरेकको टेबलमा आईसीयू प्रोटोकल पुस्तक राखियो। राति ९ बजेपछि जुममा प्रशिक्षण दिइयो। अस्पतालका निर्देशक डा दिनेश काफ्ले, अस्पतालको कोभिड व्यवस्थापन समितिका संयोजक डा सन्तकुमार दास, कोभिड१९ फोकल पर्सन डा निरज बम, क्रिटिकल केयर विभागका प्रमुख डा सुवास आचार्य, डा हेमराज पनेरु, डा प्रमेशसुन्दर श्रेष्ठ, डा जेन्टलसुन्दर श्रेष्ठ, नर्सिङ निर्देशक कविता देवकोटालगायतले प्रशिक्षण दिए। अहिले तेस्रो लहर चलिरहेको छ। संक्रमण भएकामध्ये गर्भवती महिला पनि भर्ना भएका छन्। स्याहारसुसार गर्ने नर्सहरूमा संक्रमण देखिइरहेको छ। छोरीनातिनी उमेरका स्टाफहरू देखेर मन छुन्छ। उनले आँखाको डिलमा आएको आँसु पुछ्दै भनिन्, संक्रमण पुष्टि भएपछि ७ दिनको बिदा दिन्छौं। बिदापछि आउँदा पनि खोकी रहेका हुन्छन्। खोकीको बेवास्ता गर्दै बिरामीको स्याहार गर्छन्। अन्य सरसफाइकर्मी, सुरक्षा गार्डले पनि जोखिम मोलेर सेवामा खटिरहेको सुनाउँदै उनले आँसु पुछिन्। संक्रमण भएको बेला स्वास्थ्य बिमा गरेकी थिइन्। संक्रमण भएमा एक लाख दिने भनिएको थियो। संक्रमणपछि उनले स्वास्थ्य बिमा कार्यालयमा निवेदन दिएकी थिइन्। एक वर्ष भयो केही पाएकी छैनन्। अस्पतालले पहिलो संक्रमणको लहरमा एक पटक ३८ हजार भत्ता पाएकी थिइन्। त्यसपछि दसैंअघि कोभिड, नन्कोभिड वार्डमा खटिएका नर्सहरूलाई बराबरी रूपमा २४ हजार मात्र दिइएको छ। पहिलो र दोस्रो लहरमा संक्रमण हुँदा अस्पतालकर्मीलाई १४ दिनसम्म आइसोलेसन बिदा थियो। अहिले तेस्रो लहरमा ७ दिनको बिदा दिइएको छ।  सन्तानले डाँडाकाँडा ढाकून् भन्दै आशीर्वाद दिने चलन रहेको २०२० साल वैशाख १ गते उनी जन्मिइन्। सिमबहादुर र मंगलादेवीका ७ सन्तानमध्ये उनी एकमात्र छोरी हुन्। ६ जना दाजुभाइ छन्। दाइपछि म जन्मेकी हुँ। उनले हाँस्दै भनिन्, मपछि लगातार ५ जना भाइहरू जन्मिए। गाउँकै सरकारी शान्ति स्कुलमा पढिन्। पिता वन कार्यालयका कर्मचारी भए पनि मितव्ययी थिए। उनले गाउँका बालबालिकालाई ट्युसन पढाइन्। महिनाको कमाइ भयो ५० रुपैयाँ। जुन पकेट खर्च गरिन्। २०३७ सालमा दोस्रो श्रेणीमा एसएलसी उत्तीर्ण भइन्। हेल्थ असिस्टेन्ट फुपूको छोरा तीर्थराज भट्टराईसँग नर्सिङ विषय पढ्न मन लागेको सुनाइन्। काठमाडौं, लैनचौर रहेकी फुपूको घरमा आइन्। नर्सिङ क्याम्पस महाबौद्धमा पीसीएल नर्सिङमा भर्ना भइन्। शान्ता भवन मिसन अस्पतालमा ६ महिना काम गरिन्। २०४१ सालमा त्रिभुवन विश्वविद्यालय शिक्षण अस्पतालले करारमा नर्सको माग गर्यो। आवेदन दिएपछि नाम निस्कियो। नर्सिङ निर्देशक गीता पाण्डेले उनको हात समाइन्। सघन उपचार कक्ष (आईसीयू) तिर डोर्याइन्। आईसीयूमा रहेका जापानी स्वयंसेवकको जिम्मा लगाइन्। उनको सेवाभाव अद्भुत थियो। आईसीयू सम्बन्धमा थप तालिमको लागि जापानमा छनोट भइन्। नौ महिने तालिम लिएर पुनः स्वदेश फर्किन्। त्यसपछि उनी स्टाफ नर्सका रूपमा १५ वर्षसम्म आईसीयूमै काम गरिन्। अध्ययन बिदा लिएर बंगलादेशमा बीएस्सी नर्सिङको लागि गइन्। २०५६ सालमा उनी। नर्सिङ सुपरभाइजर भइन्। शल्यक्रिया गरिसकेका बिरामीको कक्ष (सर्जिकल एनेक्स) खटिइन्। नसाको शल्यक्रिया गरेका र मिर्गौला प्रत्यारोपण गरेका बिरामीको स्याहारमा जुटिन्। चार वर्षअघि मात्र उनी नर्सिङ सहनियन्त्रकमा बढुवा भइन्। आईसीयूमा लामो अनुभव भएकोले सिनियर नर्सिङ सुपरभाइजरको भूमिका दिइयो। उनले सुनाइन्। २०६९ सालमा पोखरा विश्वविद्यालयबाट मास्टर अफ हेल्थ केयर म्यानेजमेन्टमा गरेकी छिन्। त्रिभुवन विश्वविद्यालय, शिक्षण अस्पताल स्थापना भएको तीन वर्षदेखि लगातार सेवा गर्दै आएकी छिन्। २०४१ सालदेखि सेवारत उनको ऊर्जाशील उमेर सघन उपचार कक्ष (आईसीयू) मा बिरामीको स्याहारमै बितेको छ। विश्व स्वास्थ्य संगठन (डब्लूएचओ)ले भेन्टिलेटरमा रहेको बिरामीको लागि एक नर्स चाहिन्छ। बिरामीलाई भेन्टिलेटरविहीन भने एक नर्सले दुई बिरामी हेर्नुपर्छ। कलेजो प्रत्यारोपण गरेको बिरामीको अवस्थाअनुसार ५ जनासम्म नर्स चाहिन सक्छ। जनरल वार्डमा ६ जना बिरामी बराबर एक जना नर्स र क्याबिनमा ५ जना बिरामीलाई एक जना नर्सले हेर्न सक्छन्। तर, नेपालमा एउटा नर्सले कति बिरामी हेर्ने हो ? निश्चित मापदण्ड छैन। उनी भन्छिन, एक जना नर्सले २४ जना बिरामी वा त्योभन्दा बढी हेरिरहेको अवस्था छ। तर, यस्तो अवस्था भए पनि नर्सले हिम्मत हार्नु हुँदैन। धैर्य, संयमताका साथ जिम्मेवारी बहन गर्नु पर्छ। देउता भन्दै अँगालो हाल्दा  उनी छोरी भएर जन्मन पाएकोमा खुसी छिन्। त्यसपछि नर्स भएकोमा झन् धेरै खुसी महसुस गर्छिन्। पीडामा भएको व्यक्तिलाई सेवा गर्न पाउनु त सौभाग्य हो। पीडामा रहेको बिरामी इमोसनल हुन्छ। सञ्चो बनाएर घर पठाउँदा आनन्द महसुस हुन्छ, उनले भनिन्। उनी किनमेलको क्रममा एकदिन काठमाडौं, असन पुगेकी थिइन्। अचानक एउटा जुँगावाला युवकले उनलाई झ्याप्पै अँगालो हालुँ झैं गर्यो। उनी झस्किइन्। भक्तपुरका ती युवकले आश्चर्य भावका साथ मुख खोले, तपाईं मेरो देउता हो। मेरो जीवन बचाउनु भएको हो। उनलाई ती युवक ठम्याउनै गाह्रो भयो। मैले चिनिनँ हजुर ? उनले जवाफ फर्काइन्। मलाई चिन्नु भएन ? मलाई करेन्ट लागेर आएको थिएँ। आईसीयूको बेडमा तपाईंले स्याहार गर्नुभयो। म बाँचें। ती युवकले सम्झाए। यो घटना स्मरण गर्दा उनको मन पुलकित हुन्छ।"
युक्रेनरूस सीमा विवादको छलफल गर्न बेलायती प्रधानमन्त्री युरोप जाँदै,लन्डन : बेलायती प्रधानमन्त्री बोरिस जोनसन युक्रेनरूस सीमामा तनाव बढेको बारे छलफल गर्न अर्को हप्ता युरोप भ्रमणमा जान लागेका छन्। 'प्रधानमन्त्रीले अर्को हप्ता युक्रेन संकटमा कूटनीतिक प्रयासको अगुवाइ जारी राख्न र रुसी राष्ट्रपति भ्लादिमिर पुटिनसँग फोनवार्ता जारी राख्दै यस क्षेत्रको भ्रमणमा जाने स्रोतले उल्लेख गरेको छ। रासस
प्राधिकरणको बक्यौता झन्डै दुई अर्ब,"काठमाडौं : प्रतिनिधिसभा अन्तर्राष्ट्रिय सम्बन्ध समितिअन्तर्गतको उपसमितिले नेपाल नागरिक उड्डयन प्राधिकरणलाई कार्ययोजना बनाएर बक्यौता उठाउन निर्देशन दिएको छ। प्राधिकरणले शुक्रबार समितिमा बक्यौतासम्बन्धी विवरण पेस गरेको थियो। सोही विवरणका आधारमा उपसमितिले प्राधिकरणलाई आगामी कार्ययोजना बनाएर पेस गर्न निर्देशन दिएको हो। प्राधिकरणको १ अर्ब ८१ करोड ७५ लाख रुपैयाँ बक्यौता छ। यो बक्यौता स्वदेशी तथा विदेशी निकाय, तथा संघसंस्थाले प्राधिकरणलाई बुझाउन बाँकी रकम हो। प्राधिकरणले पटकपटक सूचना जारी गरे पनि बक्यौता उठन सकेको छैन। उपसमितिले कोभिड१९ को संकटका बेला विभिन्न देशमा भएका उद्धार उडानको अनियमितताको छानबिन प्रतिवेदन उपसमितिमा बुझाउन पनि प्राधिकरणलाई निर्देशन दिएको छ। उद्धार उडानमा भएको अनियमितताको सम्बन्धमा छानबिन गर्न पर्यटन मन्त्रालयले बनाएको समितिले प्रतिवेदन पेस गरिसकेको छ।"
"गठबन्धन बैठक सकियो, निर्वाचनको मिति र ऐन संशाेधनबारे थप गृहकार्य गर्ने",काठमाडौं : स्थानीय तह निर्वाचनबारे छलफल गर्न शनिबार बसेको गठबन्धन दलको बैठकले कुनै सहमति जुटाउन सकेन। गठबन्धनको बैठक शनिबार बिहान प्रधानमन्त्री निवास बालुवाटारमा बसेको थियो। निर्वाचन आयोगले वैशाखमै स्थानीय तहको निर्वाचन गर्ने गरी मिति तोक्न आग्रह गरेपछि गठबन्धन सरकार थप दवावमा परेको छ। बैठकमा संविधानसँग बाझिएका कानून संशाेधन गर्ने विषयमा गठबन्धन दलबीच छलफल भएपनि सहमति जुटन नसकेको हो। कानून संशाेधनको विषयमा पार्टीमा आन्तरिक छलफल पछि फेरी गठबन्धन बैठक बस्ने सहमति भएको छ। बैठक अपरान्ह ४ बजे बस्ने छ। प्रधानमन्त्री निवास बालुवाटारमा शुक्रबार प्रधानमन्त्री शेरबहादुर देउवाले नेकपा माओवादी केन्द्रका अध्यक्ष पुष्पकमल दाहाल र एकीकृत समाजवादी पार्टीका अध्यक्ष माधव कुमार नेपालसँग ऐन संशाेधन र निर्वाचनको मितिबारे छलफल गरेका थिए। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न निर्वाचन आयोग र एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ।
स्थानीय निर्वाचन समयमै गरेर संघीयतालाई सुदृढ बनाऔं : अर्थमन्त्री शर्मा,"काठमाडौं : अर्थमन्त्री एवम् नेकपा माओवादी केन्द्रका नेता जनार्दन शर्माले स्थानीय निर्वाचन समयमै गर्नुपर्ने धारणा राखेका छन्। गठबन्धनले स्थानीय निर्वाचनलाई आयोगले सिफारिस गरेको मितिभन्दा पर धकेल्ने प्रयास गरिरहेको समयमा उनले यस्तो बताएका हुन्। मन्त्री शर्माले फेसबुकमार्फत स्थानीय तहको निर्वाचन समयमै गरेर लोकतन्त्र र संघीयतालाई सुदृढ बनाउनुपर्ने स्पष्ट पारेका हुन्। कांग्रेसका शेखर कोइराला समूह पनि निर्वाचनकै पक्षमा रहेको छ। माओवादी केन्द्र, एकीकृत समाजवादी र जसपाका नेताहरु भने निर्वाचन सार्ने अभिव्यक्ति दिइरहेका छन्। नेकपा माओवादी केन्द्रका अध्यक्ष पुष्पकमल दाहाल 'प्रचण्ड' पनि स्थानीय तहको निर्वाचन सार्नुपर्ने धारणा राखिरहेका बेला शर्माले आयोगले तोकेकै समयमा निर्वाचन गर्नुपर्ने आशय व्यक्त गरेका हुन्। ऐनमा कार्यकाल सकिनु दुई महिनाअघि नै स्थानीय तह निर्वाचन हुनुपर्ने उल्लेख छ। तर संविधानमा कार्यकाल सकिएको ६ महिनाभित्र चुनाव गरे हुने उल्लेख रहेको भन्दै गठबन्धनले ऐनलाई संविधानअनुसार बनाउने तयारी गरिरहेका छन्। नेकपा एमालेले गठबन्धन सरकारले स्थानीय तहको निर्वाचनलाई पर धकेलेर मुलुकमा राजनीतिक अन्यौलता सिर्जन गर्न खोजेको आरोप लगाइरहेको छ। स्थानीय तहलाई रिक्त राख्नु भनेको जनतालाई सेवासुविधाबाट बञ्चित गर्नु र जनताको अधिकार कुण्ठित पार्नु भएको एमालेको ठहर छ। आयोगको ताकेता र संविधान एवं कानुनको स्पष्ट व्यवस्थालाई बेवास्ता गर्दै गठबन्धनका कतिपय नेताले निर्वाचन पर धकेल्ने प्रपञ्च गरिरहेको एमालेको आरोप छ। आयोगले २०७९ वैशाख १४ गते एकै चरणमा निर्वाचन गर्ने गरी मिति तोक्न प्रस्ताव गरेको छ। दुई चरणमा गर्ने भए वैशाख १४ र वैशाख २२ को मिति उसले प्रस्ताव गरेको छ। यसअघि २०७४ वैशाख ३१ गते पहिलो, असार १४ मा दोस्रो र असोज २ गते तेस्रो चरणमा निर्वाचन भएको थियो। स्थानीय तह निर्वाचन ऐनको व्यवस्थाबमोजिम स्थानीय तहको कार्यकाल समाप्त हुनु अगावै निर्वाचन गर्न पटकपटक आग्रह गरिएको आयोगका प्रवक्ता शालिग्राम शर्मा पौडेल बताउँछन्। स्थानीय तहको निर्वाचन पर धकेल्न पाइँदैन : एमाले सरकार स्थानीय निर्वाचनबाट भाग्दै छ : एमाले स्थानीय तहको निर्वाचन मिति यथाशीघ्र तोक्न सरकारलाई निर्वाचन आयोगको आग्रह निर्वाचनमा गठबन्धनको वर्चश्व, राष्ट्रियसभामा ठूलो दल एमाले नै स्थानीय चुनावसँग किन डराइरहेछ गठबन्धन ? स्थानीय चुनाव समयमै गर्न राष्ट्रपतिको आग्रह निर्वाचनबारे प्रधानमन्त्री देउवाले गरे प्रचण्ड र नेपालसँग छलफल"
सुन्दर हिमालले राख्यो विश्व कीर्तिमान,"सोलुखुम्बु : सबैभन्दा उच्च स्थानमा म्युजिक भिडियोको छायांकन गरेर पाँच जना नेपाली युवाले विश्व रेकर्ड कायम गरेका छन्। ५ हजार २० मिटरको उचाइमा रहेको सोलुखुम्बुको खारे (मेरा पिकजाने बाटो) मा पुगेर गीत सुन्दर हिमालको भिडियो छायांकन गर्दै गिनिज बुक अफ वल्र्डमा रेकर्ड कायम गरिएको हो। यसको गीत बुद्धिराज राई (दुर्लभ जन्तरे)ले लेखेका हुन्। गीतमा डीआर अटुको संगीत र टेक नाछिरिङको स्वर छ। कोरस गायनमा माया गुरुङ र शिखरजंग श्रेष्ठ गजरकोटे ले साथ दिएका छन्। स्थलगत रेकर्डिङ गरिएको गीतमा शिवराज जोशीको मादल, बाँसुरी डम्बरसिंह राई र किबोर्ड टेक नाछिरिङले बजाएका छन्। रेकडिस्टको भूमिका शिखरजंग श्रेष्ठ गजरकोटेले निर्वाह गरेका छन्। उनीहरू सबै सञ्चारकर्मी तथा कलाकार हुन्। यो रेकर्ड दाबीलाई गिनिज बुकले मान्यता दिएको छ। गिनिज बुकको मान्यतासँगै यसअघि निर्माण भएको हाइएस्ट अल्टिच्युड म्युजिक भिडियो, अनल्यान्ड शीर्षकमा नेपाली युवाहरू सञ्चबहादुर राई, पुष्कर नेपाल, पावल राई, लक्ष्मण कार्की र राजन खरेलको नाममा रहेको रेकर्ड ब्रेक भएको हो। खारेमै खिचिएको म्युजिक भिडियोको निर्देशन बुद्धिराज राई (दुर्लभ जन्तरे)ले गरेका छन्। निर्देशक राईसँगै मोडल तथा डान्सर सिर्जना किराँती, पत्रकार तथा गीतकार शिखरजंग श्रेष्ठ गजरकोटे र पर्यटन व्यवसायी लक्ष्मण कार्कीलगायतले अभिनय गरेका छन्। गंगाराम राईको छायांकन रहेको भिडियो गाउँले इन्टरटेनमेन्टले पोस्ट प्रोडक्सन गरेको हो। गीत रेकर्डिङ र भिडियो छायांकनको काम १ सेप्टेम्बर सन् २०२१ मा सम्पन्न गरिएको थियो। रेकर्ड राखेको गीत र भिडियो केही दिनमै सार्वजनिक गरिने निर्माण पक्षले जनाएको छ।"
पाकिस्तानमा बन्दुक आक्रमणमा परी चार जनाको मृत्यु,क्वेटा : बलुचिस्तानको राजधानी क्वेटाको सरयाब रोडमा कारमा भएको बन्दुक आक्रमणमा परी चार जनाको मृत्यु भएको स्थानीय सञ्चारमाध्यमले जनाएका छन्। क्वेटाको सरयाब रोडमा अज्ञात आक्रमणकारीले कारमा गोली चलाउँदा चार जनाको घटनास्थलमै मृत्यु भएको प्रहरीले जनाएको छ। बन्दुक आक्रमणको कारणबारे थप अनुसन्धान भइरहेको प्रहरी अधिकारीले जानकारी दिएका छन् । मृत्यु हुनेमा बाबु र छोरा रहेका छन् । यसअघि जनवरी २४ मा पनि अज्ञात आक्रमणकारीले लाहोर प्रेस क्लब बाहिर हुसैन शाह नामका एक अपराध संवाददातालाई गोली हानी हत्या गरेका थिए।
भविष्य देखाउने उज्यालोतिर,"एउटा गन्धमा बानी परेको मानिस अर्को सुगन्धलाई पनि दुर्गन्छ ठान्दछ। पुरानो चिन्तन र निर्देशित पाइलाले नयाँ गन्तव्यमा पुर्याउँदैन। शिक्षा र साहित्यको क्षेत्रमा दीर्घ अनुभव प्राप्त टीकाराम रेग्मीद्वारा नवीन शैली अवलम्बन गरी लेखिएको शैक्षिक उपन्यास हो उज्यालोतिर। शिक्षाका सिद्धान्त, विधि र प्रविधिसँग सम्बन्धित बग्रेल्ती कृतिहरू लेखिएको अवस्थामा उज्यालोतिर नितान्त मौलिक, रोचक र व्यावहारिक कृति बनेको छ। शिक्षासँग सम्बन्धित बहुआयामिक पक्षमा केन्द्रित प्रस्तुत शैक्षिक उपन्यासले शैक्षिक क्षितिजमा नवीन दृष्टिकोण तथा शैली अंगीकार गरेको छ। शिक्षा पद्धतिलाई नै सकारात्मक दिशा र नयाँ क्षितिजमा पुर्याउन सफल कृति बनेको छ। यसमा शैक्षणिक विषयवस्तुलाई आख्यानीकरण गरी शिक्षण पेसालाई सेवा, त्याग र समर्पणको पेसाका रूपमा स्थापित गर्ने प्रयास भएको छ। सरोकारवालालाई सकारात्मक सोच निर्माण गराउन पनि सफल देखिन्छ। भाष्कर सरको प्रेरणा र मार्गदर्शनबाट सरिता मिसले एक आदर्श शिक्षकले शिक्षणलाई सेवापेसाका रूपमा स्थापित गर्न गरेको अनुकरणीय प्रयास निकै कलात्मक र जीवन्त छ। शिक्षा के हो र यसको लक्ष्य के हुनुपर्छ ? भन्ने सन्दर्भमा भाष्कर सरमार्फत नवीन विचार प्रस्तुत गरिएको छ। यसले विद्यार्थीको सिर्जनात्मकतालाई प्रस्फुटन गराउन तथा उनीहरूलाई आत्मविश्वासी बनाउन शिक्षकले सकारात्मक भूमिका खेल्नुपर्ने विचार प्रस्तुत गरिएको छ। जीवनमा भौतिक सुविधाले मात्र वास्तविक सन्तुष्टि दिन नसक्ने रहेछ। शिक्षाको अन्तिम लक्ष्य जीवनमा आत्मसन्तुष्टि प्रदान गरी उसको जीवन सार्थक बनाउन सक्नु हो। शिक्षा जीवनबोध गराउने, आत्मसन्तुष्टि दिलाउने र सफल जीवनयापन गराउन सक्ने हुनुपर्छ। यही नै शिक्षाको लक्ष्य हुनुपर्छ भन्ने कुरा यसमा उठाइएको छ। दोबाटोबाट किनारतिर, ताबाट भुङ्ग्रोमा, पहिलो गाँसमै ढुंगा, बुलेट चढौं, खेलाउनुहुन्छ कि पढाउनुहुन्छ ? फगत बालक अनि अफलाइन भएँ, सुलुलुलुजस्ता लामा छोटा ५० परिच्छेदमा संरचित कृति हो यो। उपन्यासकी मुख्य पात्र सरिता शिक्षण पेसामा प्रवेश गरिसकेपछि भाष्कर सरको मार्गदर्शनमा परम्परित शिक्षण विधि तथा पद्धतिलाई बदल्न यथासम्भव प्रयास गर्छिन्। उनी आँखाको कसिंगर बन्छिन्। पेसाप्रति प्रतिबद्ध र जिम्मेवार आदर्श शिक्षक सरिता विद्यालय प्रशासन तथा सहकर्मीको तीव्र आलोचना तथा हाँसोको पात्र बन्छिन्। उद्देश्यमा अडिग भई तीव्र इच्छाशक्तिका कारण उनी निरन्तर अघि बढेकी छन्। प्रभावकारी शिक्षण क्रियाकलाप तथा सिकारु केन्द्रित विधिका कारण क्रमशः सफलताको सोपान चढ्न सफल सरिता अन्ततः सरोकारवाला सबैबाट सम्मानित बनेको सन्दर्भ छ। उज्यालो आगतका लागि थप प्रतिबद्ध भई लाग्ने विचारसाथ उपन्यासको समापन गरिएको छ। शिक्षण भनेको तथ्यहरूको रटान होइन। सिकारुका बहुआयामिक क्षमताको उजागर गर्न पर्याप्त अवसर प्रदान गर्ने तथा सहजीकरण गर्ने कार्य शिक्षकको हो। कक्षा शिक्षणका लागि गर्नुपर्ने पूर्वतयारी, सिकाइलाई सिकारुका पूर्वअनुभवसँग सान्दर्भिक बनाउने शिक्षण कौशल, सिकारुलाई सिकाइका लागि निरन्तर उत्साहित बनाउन शिक्षकले खेल्ने भूमिका पनि हो। मूलपात्रका माध्यमबाट कलात्मक रूपमा यी विषयलाई प्रस्तुत गरिएको छ। यसै तथ्यलाई उपन्यासले सशक्त रूपमा उठाएको हो। नवीन सोच कार्यान्वयनमा बिध्नबाधा र अड्चनहरूलाई छिचोल्दै निरन्तर अघि बढ्नुपर्ने कुरा कृतिमा छ। एउटा गन्धमा बानी परेको मानिस अर्को सुगन्धलाई पनि दुर्गन्छ ठान्दछ। पुरानो चिन्तन र निर्देशित पाइलाले नयाँ गन्तव्यमा पुर्याउँदैन (पृष्ठ १८)। वर्तमान सन्दर्भमा शिक्षण पेसा आकर्षक नबनेको, क्षमतावान् व्यक्तिहरूको रोजाइको क्षेत्र अन्यान्यमा परेको सन्दर्भ उपन्यासमा छ। त्याग खोज्ने क्षेत्र हो, जुन दिनसम्म विद्यार्थीलाई आफ्नै छोराछोरी, भाइबहिनी मान्न सक्छौं, त्यस दिनसम्म मात्र तिमी शिक्षक रहिरहन सक्नेछौं (पृष्ठ १९)। शिक्षण सिकाइ प्रक्रियामा महŒवपूर्ण विधि मानिने आगमनात्मक विधिको सफल प्रयोग गरिएको उपन्यास हो, उज्यालोतिर। पात्रहरूका क्रियाकलाप तथा संवादहरूबाट नै आगमनात्मक विधिको उत्कृष्ट प्रयोगथलोका रूपमा उपन्यास स्थापित भएको छ। शिक्षण पद्धतिका लागि आवश्यक मानिने समग्र पक्षको कलात्मक समन्वयका रूपमा प्रस्तुत उपन्यास देखापरेको छ। जीवनमा भौतिक सुविधाले मात्र वास्तविक सन्तुष्टि दिन नसक्ने रहेछ। शिक्षाको अन्तिम लक्ष्य जीवनमा आत्मसन्तुष्टि प्रदान गरी उसको जीवन सार्थक बनाउन सक्नु हो। शिक्षक, विद्यार्थी, विद्यालय, अभिभावक, पाठ्यक्रम, शिक्षण विधि, प्रविधि, सिकाइ योजना, शैक्षणिक सामग्री, मूल्यांकन, उपलब्धि, पृष्ठपोषण, अभिलेखीकरण, बाल मनोविज्ञान, उत्प्रेरणा, सिकाइ प्रक्रियाजस्ता पक्षलाई कृतिले समेटेको छ। त्यसैले प्रस्तुत कृति समग्र शिक्षण पद्धतिको सुन्दर फूलबारी बन्न पुगेको छ। अधिकांश विद्यालयले न्यून शैक्षिक उपलब्धि हासिल गरिरहेका छन्। शिक्षण पेसामा प्रवेश गरिसकेपछि नव प्रवर्तनात्मक सोच नराख्ने, शिक्षण सिकाइसम्बन्धी सामग्रीको अध्धयन, मनन् तथा प्रयोग नगर्ने जस्ता कारणले शिक्षा क्षेत्र थिलचिलो भएको छ। यसबाट मुक्ति पाउन जतिसुकै आलोचना सहेर पनि पेसाप्रति समर्पणभाव भएका सरिताजस्ता योग्य, क्षमतावान् र ऊर्जाशील शिक्षक शिक्षण पेसामा जुट्नु पर्छ। काग कराउँदै छ पिना सुक्दै छ भनेझैं आफ्नो उत्कृष्ट शैक्षिक उपलब्धि हासिल गराउने दिशामा अर्जुनदृष्टि राखेर अघि बढ्नुपर्छ। सामान्यतः विद्यार्थीलाई किताबी ज्ञानमा मात्र सीमित राखिन्छ। किताबका तथ्यहरू जस्ताको तस्तै घोक्नु र परीक्षामा त्यसैलाई उतार्न सक्नु उत्कृष्ट सिकाइ हो भन्ने परम्परागत सोच छ। कृतिले भिन्न दृष्टिकोण स्थापित गरेको छ। ज्ञानलाई सीपमा र सीपलाई उत्पादनसँग जोड्नुपर्छ। सिकाइ व्यवहारमा आउने स्थायी परिवर्तन हो। बालबालिकाको दिमाग खाली हुन्छ, त्यसमा शिक्षकले ज्ञान भरिदिनुपर्छ भन्ने परम्परागत सोचभन्दा भिन्न दृष्टिकोण यसमा छ। साथै, सिकारुको सिर्जनशीलता र क्षमताहरूलाई मलजल गरी प्रस्फुटन गराउनुपर्छ भन्ने मान्यता स्थापित गरेको छ। शिक्षकको क्षमता, सकारात्मक व्यवहार, उद्देश्यकेन्द्रित शिक्षण, तीव्र कर्तव्यबोधजस्ता पक्षहरूले बालबालिकाको व्यवहार तथा ज्ञान र सीपआर्जनमा अहं भूमिका खेलेका हुन्छन्। सरिता विद्यालयमा प्रवेश गर्नुपूर्वको अवस्था र उनी सोही विद्यालयमा निरन्तर रूपमा अध्यापनरत रहँदा विद्यार्थीको व्यवहार तथा सिकाइमा आएको परिवर्तनले यस कुराको पुष्टि गर्छ। समग्रमा उपन्यासले नयाँ शैक्षिक क्षितिजको उजागर गरेको छ। अर्थपूर्ण र सुखी जीवनका लागि अपरिहार्य मानिने शिक्षाका सन्दर्भमा परम्परित सोच तथा कार्यशैली बदल्न नितान्त आवश्यक छ।"
नेपाल आइडलमा अनेक रंग (भिडियो),"काठमाडौं : प्रेम गर्दै पवित्रताको आभास देखायौ शून्यताको पलहरूमा अनेकौ रंग ल्यायो। तिम्रो रुद्र मुस्कानको रहस्य नै बुझिनँ तिमीमा बाहेक आफ्नोपन अरूमा पाउन सकिनँ। सक्दिनँ म जल्न यहाँ  एक्लै गन्तव्यमा हिँडिरहेको जीवनमा मिठो आभास लिएर कोही आउँछ नि ? अनि बदलिने गर्छ पूरै जिन्दगी। ऊबाहेक आफ्नो कोही देखिँदैन। कहीँ कतै छलकपट बाँकी छ भने पनि माफी हुने गर्छ। यस्तै मायामा डुबेर धोका पाएको अनुभूति गराउँदै नेपाल आइडल सिजन ४ को शुक्रबारीय कार्यक्रमको दैलो उघारेका थिए अतिथि कलाकार सनुप पौडेलले। प्रतियोगीको भेषमा कार्यक्रममा उपस्थित भएका पौडेलले नेपाल आइडललाई प्रेमिल बनाए। यसलगत्तै गाउँदै उफ्रिँदै मञ्चमा उक्लिए राजकुमार परियार। उनले भन्दै थिए  मस्की मस्की भुलेर जानेले मुसुमुसु हाँसेर हेर्नेले पागल गराइछे, घायल बनाइछे। साँच्चिकै मनमोहक हुन्छ मन पर्नेको हेराइ, अनि छुवाइ। पागलै बनाउँछन्, घायल बनाउँछन्। राजकुमारको उत्कृष्ट प्रस्तुतिमा सबै जजहरू उठेर ताली बजाइरहेका थिए। कार्यक्रममा उपस्थित झुमिरहेका थिए। यसपछि भने अतिथि जजको रूपमा उपस्थित सुशान्त केसीले सानोसानो कुरामा बोलको गीतमा गजबको प्रस्तुति दिए। उनले सानोसानो कुरामा रिसाउने मायालाई फकाउँदै थिए भन्दै थिए  सानो सानो कुरामा पनि तिमी रिसाउने भए लामो लामो झगडा गरी दिन बिताउने भए  सुशान्त केसी र सनुप पौडेलको उपस्थितिले कार्यक्रममा अझ बढी रौनकता छाएको थियो। कार्यक्रममा फुलबुट्टे सारी चोली लगाएर सुमधुर स्वरमा गुनगुनाउँदै उपस्थित भइन् बेनिशा पौडेल। उनले सुरिलो स्वरमा प्रस्तुति दिएकी थिइन्। यस्तै लामोलामो कपालमा नेपाल आइडलको मञ्च नै थर्किने गरी मायालुलाई बोलाउँदै थिए विश्वास उप्रेती। मायालु भेट्दा संसार भुल्ने बताउँदै उनले सुटुक्क भेट्न आउने आशयको रक गीत प्रस्तुति दिए। उनको धमाकेदार प्रस्तुति हेर्न लायकको थियो। उनले सबै जजहरूको मन जिते। कार्यक्रममा चौथो प्रस्तुतिमा आफूलाई निकै निखारे सुरेश लामाले। उनले भन्दै थिए तिमी जाने सिलगुढी, म जाने सिक्क्मितिर। मलाई लठ्ठ पार्यौं, घायल बनायौं बोलको गीतमा मायालुलाई पुकारिरहेका थिए रञ्जित नेपालीले। जब मायाको मात लाग्छ नि जिउन गाह्रो हुने कुरा बताइरहेका थिए नेपाली। उनको प्रस्तुतिमा गीतको मादकता देखिएको थियो। नेपाल आइडल सिजन ४ को १६औं कार्यक्रममा प्रतियोगीहरूले उत्कृष्ट प्रस्तुति दिए। बिहीबारको नेपाल आइडलबाट गोल्डेन माइक विजेता प्रतियोगी मदन गुरुङ बाहिरिएका थिए। उत्कृष्ट ११ बाट मदन गुरुङ बाहिरिएपछि कार्यक्रमका जजहरू नै अल्मलिएका देखिन्थे। बिहीबार कार्यक्रमको अन्तिममा मदनले सम्हालिन्छ कहिले मन बोलको गीत गाएर सबैजनालाई भावविह्वल बनाए। हरेक हप्ता कम भोट आउने एक जना प्रतियोगी बाहिरिने गर्छन्। त्यसपछि कार्यक्रमका उत्कृष्ट १० मध्ये ५ जनाले बिहीबार प्रस्तुति दिए भने शुक्रबार अन्य ५ जनाले मञ्च तताए। हरेकको प्रस्तुति हेर्न लायकको थियो। आफूलाई अब्बल सावित गर्न अनेक कोसिस गरिरहेका थिए। प्रतियोगीहरू गीत गाउने मात्रै हैन, नाच्ने र अनुहारको एक्सप्रेसनमा पनि ख्याल गरिरहेका थिए। गीतको भावसँगै डुबिरहेका थिए। जतिजति अगाडि बढ्दै गयो कार्यक्रम उत्तिकै कडा प्रतिस्पर्धा देख्न सकिन्छ। थियटर र पियानो राउन्डबाट बाहिरिएका प्रतिस्पर्धीमध्ये पुन एक जनाले उत्कृष्ट १० मा पुगेपछि नेपाल आइडलमा वाइल्ड कार्ड इन्टी सुरु भएको छ। जसका लागि बाहिरिएका प्रतियोगीले आफ्नो प्रस्तुति पुनः नेपाल आइडलमा माघ २५ सम्म पठाउन पाउनेछन्। जजहरूलाई उत्कृष्ट लागेको प्रस्तुतिलाई वाइल्ड कार्ड दिइनेछ। नेपाल आइडलका निर्देशक तथा प्रोजेक्ट हेड सुरेश पौडेलका अनुसार आगामी चैतको पहिलो हप्ता नेपाल आइडल सिजन ४ को विजेता घोषणा गरिनेछ।"
'पब्जी' को प्रभावमा बालकले गरे आमा र तीन भाइबहिनीको हत्या,"लाहोर : पाकिस्तानको पञ्जाब प्रान्तमा १४ वर्षीय बालकले अनलाइन गेम 'पब्जी' को प्रभावमा आफ्नी आमासहित तीन भाइबहिनीलाई गोली हानेर हत्या गरेका छन्। गत साता लाहौरको काहना क्षेत्रका ४५ वर्षीय स्वास्थ्यकर्मी नाहिद मुबारक, उनका २२ वर्षीय छोरा तैमुर र १७ र ११ वर्षीया दुई छोरीको शव भेटिएको थियो। नाहिद मुबारकको सम्बन्धविच्छेद भइसकेको थियो। परिवारमा नाहिद मुबारकका १५ वर्षीया छोरा मात्र सुरक्षित थिए। प्रहरीका अनुसार उनी नै हत्यारा भएको एनडिटिभी इन्डियामा समाचार छ। बयानमा भनिएको छ , 'केटा पब्जी खेलाडी भएको र उनले खेलको प्रभावमा आफ्नी आमा र भाइबहिनीको हत्या गरेको स्वीकार गरेका छन्। दिनको धेरै समय अनलाइन गेम खेल्दा उनलाई केही मनोवैज्ञानिक समस्या देखिन थालेको छ।' पढाइमा ध्यान नदिने र दिनभर पब्जीखेलेको भन्दै आमाले छोरालाई बारम्बार गाली गर्ने गरेको प्रहरीले जनाएको छ । विज्ञप्तिमा भनिएको छ, घटना भएको दिन नाहिदले केटोलाई गाली गरेकी थिइन् । पछि उसले दराजबाट आमाको बन्दुक निकालेर आमा र उनका अन्य तीन भाइबहिनीलाई गोली हानेर हत्या गरे।' बयानका अनुसार भोलिपल्ट बिहान केटोले कराएर छिमेकी र पुलिसलाई बोलाए। त्यतिबेला केटोले आफू घरको माथिल्लो तलामा रहेको र कसरी आफ्नो परिवारको हत्या भयो थाहा नभएको प्रहरीलाई बताए । नाहिद मुबारकले आफ्नो परिवारको सुरक्षाका लागि पेस्तोल किनेकी थिइन्। उनीहरुसँग लाइसेन्स पनि रहेको प्रहरीले जनाएको छ । बालकले फ्याँकेको नालीबाट पेस्तोल अझै ननिकालेको प्रहरीले जनाएको छ । केटोको रगतले लतपतिएको लुगा बरामद गरिएको प्ररीले बतायो। एनडिटिभी इन्डियाबाट अनुदित"
"सत्तारूढ गठबन्धनको बैठक बस्दै, निर्वाचनबारे छलफल हुने","काठमाडौं : सत्तारूढ गठबन्धनको बैठक शनिबार बस्दैछ। निर्वाचनबारे छलफल गर्न प्रधानमन्त्री निवास बालुवाटारमा गठबन्धनको बैठक बोलाइएको हो। शु्क्रबार प्रधानमन्त्री एवं नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल प्रचण्ड र नेकपा एकीकृत समाजवादीका अध्यक्ष माधवकुमार नेपालबीच भेटपछि थप छलफल गर्न बैठक राखिएको हो। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न निर्वाचन आयोग र एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ। प्रधानमन्त्री देउवाले बिहीबार राष्ट्रपति विद्यादेवी भण्डारीसँग भएको भेटबारे प्रचण्ड र नेपाललाई जानकारी गराएका थिए। राष्ट्रपति भण्डारीले प्रधानमन्त्री देउवालाई समयमै निर्वाचन गर्न सल्लाह दिएकी थिइन्। देउवाले गठबन्धनका नेताहरूसँग यसबारे छलफल गर्ने जानकारी गराएका थिए। सत्ता गठबन्धनले स्थानीय तह निर्वाचन ऐन २०७३ संशोधन गरेर संविधानअनुसार बनाउने बताइरहेका छन्। गठबन्धन बैठकमा चुनावको विषय नै प्रमुख एजेन्डा बन्ने भएको छ। प्रचण्डका प्रेस सल्लाहकार सूर्यकिरण केसीले नेताबीच चुनावकै विषयमा चर्चा भएको बताए। उनले भने, शनिबार बस्ने गठबन्धनको बैठकले चुनावका विषयमा एउटा धारणा बाहिर ल्याउँछ। निर्वाचन आयोग, पालिका संघ, महासंघ, एमालेसहित कांग्रेसमै पनि स्थानीय तहको निर्वाचन वैशाखमै हुनुपर्ने आवाज बलियो छ। प्रधानमन्त्री देउवालाई निर्वाचनका विषयमा चौतर्फी दबाब सिर्जना भएपनि अहिलेसम्म निर्वाचनका विषयमा कुनै पनि धारणा बाहिर ल्याएका छैनन्। ऐनमा कार्यकाल सकिनु दुई महिनाअघि नै स्थानीय तह निर्वाचन हुनुपर्ने उल्लेख छ। तर संविधानमा कार्यकाल सकिएको ६ महिनाभित्र चुनाव गरे हुने उल्लेख रहेको भन्दै गठबन्धनले ऐनलाई संविधानअनुसार बनाउने तयारी गरिरहेका छन्। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न निर्वाचन आयोग र एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ। आयोगले माघको पहिलो हप्ताभित्र स्थानीय तहको निर्वाचनको मिति तोक्नुपर्ने प्रस्ताव गरेको छ। आयोगले आगामी वैशाख १४ गते बुधबारका दिन एकै चरणमा स्थानीय तहको निर्वाचन गर्ने गरी मिति तोक्न सरकारसँग यसअघि नै प्रस्ताव गरिसकेको छ। एकै चरणमा सम्भव नभए वैशाख १४ गते पहिलो र वैशाख २२ गते दोस्रो चरणको निर्वाचन मिति तोक्ने आयोगको प्रस्ताव छ।"
अर्थतन्त्रमा चुनौती थप्दै क्रिप्टो,"काठमाडौं : क्रिप्टोकरेन्सी तथा बिटक्वाइनजस्ता भर्चुअल कारोबारले देशको अर्थतन्त्रमा चुनौती थपिएको छ। चालू आर्थिक वर्षदेखि नै अर्थतन्त्र डामाडोल भइरहेको छ। अर्थतन्त्र बिग्रनु विविध कारणमध्ये क्रिप्टोकरेन्सी र बिटक्वाइनजस्ता अवैध कारोबार पनि एक भएको विज्ञहरू बताउन थालेका छन्। कामै नगरी कमाउने सपना देखेर युवाहरू क्रिप्टोकरेन्सीको कारोबारमा संलग्न भइरहेका छन्। विश्वबजारले नै क्रिप्टोकरेन्सीलाई अवैध मानिरहेको अवस्थामा पनि नेपालीहरू त्यसतर्फ लगानी गर्न आकर्षित भइरहेका छन्। यसले अर्थतन्त्रमा ठूलो संकट ल्याउन सक्ने विज्ञहरूले चेतावनी दिइरहेका छन्। संसारका अधिकांश देशले क्रिप्टोकरेन्सीलाई प्रतिबन्ध लगाएका छन्। केही देश क्रिप्टोबारे सकारात्मक भए पनि नियमन गर्न चुनौती भएको भन्दै पछि हट्न थालिसकेका छन्। विदेशमा बस्ने नेपाली तथा यही बस्ने युवाहरू यसप्रति दिनप्रतिदिन आकर्षित भइरहेका छन्। क्रिप्टोकरेन्सीप्रति बढ्दो क्रेज देखेर सरोकारवाला निकायहरू चिन्तित छन्। नेपाल राष्ट्र बैंक, नेपाल बैंकर्स संघ, गृह मन्त्रालय, वाणिज्य विभागलगायत अधिकांश निकाय चिन्तित हुन थालेका छन्। क्रिप्टोकरेन्सी, बिटक्वाइनजस्ता भर्चुअल कारोबार अवैधानिक भन्दै कारोबार नगर्न र कारोबारमा संलग्न भएको पाइएमा कारबाही गर्ने चेतावनी दिइरहेका छन्। तर नेपालमा बस्ने मात्रै नभई विदेशमा बस्ने नेपालीहरू विभिन्न नेटवर्किङ व्यवसायका माध्यमबाट क्रिप्टोकरेन्सी खरिद गर्न उत्साहित भइरहेको पाइएको छ। हाइपर फन्ड (भर्स), जोसियल, क्राउड वन, सोलेम्याक्सलगायत नेटवर्किङका माध्यमबाट आकर्षक कमाइ हुने प्रलोभन देखाएर क्रिप्टोकरेन्सी तथा बिटक्वाइन खरिद गरिरहेका छन्। यी नेटवर्किङहरूले युवाहरूलाई क्रिप्टोकरेन्सी तथा बिटक्वाइन खरिद गराइरहेका छन्। अधिवक्ता ज्योति दाहालले क्रिप्टोकरेन्सी भनिए पनि आफैंमा करेन्सी नभएको बताउँछन्। यो कागजको खोस्टो हुने भन्दै क्रिप्टो र बिटक्वाइनमा लगानी गर्नुको अर्थ नहुने बताउँछन्। चीन, बेलायत, टर्कीले प्रतिबन्ध लगाएको र भारतमा पनि कानुन बन्न सकारात्मक भए पनि अझै अवैध मानेकाले नेपालमात्र नभई विश्वमै क्रिप्टोकरेन्सी चुनौतीको रूपमा रहेको बताउँछन्। कुनै पनि देशमा दुईवटा करेन्सी हुन सक्दैन उनले भने, यो करेन्सी भनिए पनि वस्तु मात्र हो। हाइपर फन्डजस्ता नेटवर्किङ व्यवसायमा अन्तिममा आउने मान्छे डुब्ने निश्चित भएकाले त्यसमा कारोबार गर्न उचित नभएको दाहाल बताउँछन्। व्यक्तिव्यक्तिबीच विश्वास दिलाउँदै चेनको रूपमा सदस्य बनाएर गरिने व्यवसायले मान्छे फस्ने निश्चित भएको उनको भनाइ छ। नेटवर्किङ बिजनेस तथा क्रिप्टोकरेन्सीमा संलग्नप्रति राज्यले कडा नीति लिइसकेको छ। हालै मात्र यस्तो व्यवसायमा संलग्न व्यक्ति पक्राउ पर्न थालेका छन्। क्रिप्टोमा प्रयोग हुने सफ्टवेयर मेसिन त्रिभुवन भन्सार कार्यालयले केही दिनअघि जफत गरेको थियो। बैंकर प्रकाश भण्डारीले हाइपर फन्डजस्ता नेटवर्किङ व्यवसायमा नयाँ सदस्यबाट उठाएर पुरानालाई दिने भन्दा अरूमा लगानी गरेको नदेखिएको बताउँछन्। कुनै बिन्दुमा उच्च जोखिम हुन्छ, उनले भने, प्रतिफल आयो भन्दैमा हौसिएर त्यस्ता गैरकानुनी क्षेत्रमा लगानी गर्न उचित छैन। विदेशी विनिमय (नियमित गर्ने) ऐन २०१९ ले डलरको कारोबार गर्न बन्देज लगाएको छ। अत्यावश्यक वस्तु आयात गर्न पाँच सय डलरसम्म छुट दिइए पनि त्यस्तो कार्ड दुरुपयोग भएको हुन सक्ने अर्थविद्हरूको आकलन छ। के हो क्रिप्टोकरेन्सी ? क्रिप्टोकरेन्सी भर्चुअल माध्यमबाट हुने कारोबार हो। करेन्सी भनिए पनि यसबाट करेन्सी हुँदैन। नेपालमा मात्र होइन, विश्वमै यसले चर्चा पाए पनि कुनै देशले कानुनी मान्यता दिइसकेका छन्। तर केही देश क्रिप्टोकरेन्सीप्रति सकारात्मक देखिए पनि प्रचलनमा ल्याउन डराइरहेका छन्। धेरैले गैरकानुनी भएकाले प्रतिबन्ध लगाइरहेका छन्। मूल्यमा हुने अस्वाभाविक गडबडीले क्रिप्टोकरेन्सीबाट धेरैले मात खाइरहेका छन्। हाइपरवालाको जुम बैठकमा मूल्यमा भारी गिरावट आएकाले लाखौं रुपैयाँ गुमेको अनुभव सुनाउँछन्। क्रिप्टो कारोबार सुरक्षित र भरपर्दो छैन। आर्थिक अपराध बढ्ने धेरैको चिन्ता हुने गरेको छ। विश्वमा धेरैखाले क्रिप्टोकरेन्सीका आफ्नै विशेषता छन्। बिटक्वाइन, इथेरियम क्रिप्टोकरेन्सीभित्र पर्छन्। यसमा इथेरियम बढी चर्चित देखिन्छ। प्रविधिको चुनौती पार गर्दै बिटक्वाइन आफ्नो वालेटमा राख्न सकिन्छ। तर धेरै नेपाली प्रविधिमैत्री नभएकाले क्रिप्टोको माइनिङ (कारोबार) गर्न चुनौतीपूर्ण देखिन्छ। अहिले नेटवर्किङ व्यवसायमा संलग्न सीमित व्यक्तिहरूले मात्रै क्रिप्टोको कारोबार गरिरहेको पाइएको छ। क्रिप्टोकरेन्सी राज्यको नियमन प्रणालीमा ल्याउन कठिन छ। यसको कारोबार प्रणाली औपचारिक हुन सक्दैन। जसले गर्दा बैंकिङ प्रणाली नै ध्वस्त हुन सक्ने चुनौती हुन्छ। त्यस्तो त कैयौं गुणा प्रतिफल दिइने भन्दै अहिले फाइपर भर्सलगायत नेटवर्किङ व्यवसाय चल्बलाइरहेका छन्। आकर्षक प्रलोभन देखाएर पैसा कलेक्सन गर्ने र अवैध मानिएको क्रिप्टोमा लगानी गर्नेको जमात बढ्दै जाँदा सर्वसाधारण पनि डुब्ने र बैंकिङ प्रणालीमा पनि ठूलो संकट आउने अर्थविद्हरू चिन्तित छन्। अर्थविद् कृष्णहरि बाँस्कोटाले क्रिप्टो तथा पिरामिड शैलीका व्यवसायले कारोबारमा संलग्न व्यक्ति डुब्नुका साथै अर्थतन्त्र धराशायी हुने बताउँछन्। अर्थतन्त्रमा जटिलता बैंकबाट निक्षेप बाहिरिने क्रम जारी छ। बैंकहरूले ऋण लगानी गर्न सकेका छैनन्। रेमिट्यान्स घट्दो अवस्थामा छ। साउनदेखि रेमिट्यान्स लगातार घटिरहेको अवस्था छ। पुँजीगत खर्चसमेत हुन सकिरहेको छैन। विदेशबाट आउने रेमिट्यान्स घट्नु र यहाँ निक्षेप बाहिरिनुका साथै कर्जाको माग बढ्नुमा युवाको बढ्दो क्रिप्टो र नेटवर्किङको क्रेज भएको जानकार बताउँछन्। अहिले नेटवर्किङमा हजारौं जोडिएको आशंका छ। पिरामिड सदस्यताका नाममा अर्बाै रकम बाहिरिएको हुन सक्ने अर्थविद्हरूको आकलन छ। माघ लागेयता १० दिनमा बैंकबाट ३० अर्ब रुपैयाँ निक्षेप झिकिएको छ। बैंकमा नयाँ निक्षेप थपिनुको सट्टा भएको झिकिन थालेपछि निक्षेप कहाँ गइरहेको छ भन्ने विषय गम्भीर सोचनीय विषय भएको बैंकहरू बताउन थालेका छन्।"
गृहमन्त्रीले २० जिल्लाका प्रजिअसँग गरे टेलिफोन वार्ता,"काठमाडौं : गृहमन्त्री बालकृष्ण खाणले २० जिल्लाका प्रमुख जिल्ला अधिकारीहरूसँग टेलिफोन वार्ता गरेका छन्। जिल्लामा कोभिड१९ संक्रमण, शित लहरको अवस्था र सरकारले गरिव र अशक्तलाई तराईमा शितलहर र हिमालमा हिमपातबाट बचाउन न्यानो कपडा र दाउरा वितरणबारे छलफल गरेका हुन्। शनिबार बिहान गृहमन्त्री खाणले मनाङका प्रमुख जिल्ला अधिकारी रविन्द्र आचार्य, डडेलधुराका प्रमुख जिल्ला अधिकारी प्रेमराज जोशी, गोरखाका प्रमुख जिल्ला अधिकारी शंकरहरि आचार्य, ताप्लेजुङका प्रमुख जिल्ला अधिकारी उमेश पाण्डे, बझाङका प्रमुख जिल्ला अधिकारी बाबुराम अर्याल र सोलुखुम्बुका प्रमुख जिल्ला अधिकारी गणेशविक्रम शाहीसँग टेलिफोन वार्ता गरेका छन्। त्यस्तै मुगुका प्रमुख जिल्ला अधिकारी रोमबहादुर महत, खोटाङका प्रमुख जिल्ला अधिकारी फणिन्द्र दाहाल, ओखलढुंगाका प्रमुख जिल्ला अधिकारी दिलकुमार तामाङ, सुनसरीका प्रमुख जिल्ला अधिकारी इन्द्रदेव यादव, उदयपुरका प्रमुख जिल्ला अधिकारी विरेन्द्रकुमार यादव र पाँचथरका प्रमुख जिल्ला अधिकारी सुरेश न्यौपानेसँग पनि टेलिफोन वार्ता गरेका छन्। सिन्धुपाल्चोकका प्रमुख जिल्ला अधिकारी बेदनिधी खनाल, इलामका प्रमुख जिल्ला अधिकारी माधवप्रसाद ढुंगाना, रसुवाका प्रमुख जिल्ला अधिकारी नवराज जैशी, म्याग्दीका प्रमुख जिल्ला अधिकारी चिरनजीवी राना, लमजुङकका प्रमुख जिल्ला अधिकारी सुशील वैद्य, सप्तरीका प्रमुख जिल्ला अधिकारी जनार्दन गौतम, रौतहटका प्रमुख जिल्ला अधिकारी कृष्णबहादुर शाही र पर्वतका प्रमुख जिल्ला अधिकारी पर्वत देवी पाण्डे खत्रीसँग टेलिफोनमा जिल्लामा कोभिड१९ संक्रमणको अवस्था, खोप लगाएकाको संख्या, शान्ति सुरक्षाको अवस्था र न्यानो कपडा वितरणबारे जानकारी लिएका छन्। सरकारले गत मंसिर एक गते नै रकम खर्च गर्ने अख्तियारीसहित तराईमा शित लहरबाट बच्न र हिमालमा हिमपातबाट बच्न न्यानो कपडा वितरणका लागि निर्देशन पठाएको थियो। त्यो निर्देशनको कत्तिको कार्यान्वयन भयो भनेर मन्त्री खाणले जानकारी लिएका हुन्। ओखलढुंगाका प्रमुख जिल्ला अधिकारी तामाङले गृहमन्त्री खाणले टेलिफोनमा जिल्लामा कोभिड संक्रमणको अवस्था, रोक्नका लागि खोप लगाउने कार्य, आइसोलेसन, शान्ति सुरक्षाको अवस्था र न्यानो कपडा वितरणको अवस्थाबारे जानकारी लिएको बताए। मन्त्रीज्यूले बिहान टेलिफोनमा मुख्यगरी जिल्लामा शान्ति सुरक्षाको अवस्था, कोभिड संक्रमण, कोभिडविरुद्धको खोप र शित लहरबारे जानकारी लिनुभयो, प्रजिअ तामाङले भने। त्यस्तै सीमा नाकाबाट आउने नागरिकमा कोभिडको संक्रमणबारे पनि मन्त्री खाणले जानकारी लिए। इलामका प्रजिअ ढुंगानाले सीमाबाट आएका नागरिकमा कोभिडको संक्रमणको अवस्था, निको हुनेहरूको दर, विद्यालय सञ्चालनबारेको अवस्था कस्तो छ भनेर मन्त्री खाणले जानकारी लिएको बताए। गोरखाका प्रजिअ आचार्य र रसुवाका प्रजिअ जैशीले हिमपातबाट बच्न नागरिकलाई न्यानो कपडा वितरण, कोभिड संक्रमणको अवस्था र शान्ति सुरक्षाको अवस्थाबारे गृहमन्त्रीले टेलिफोनबाट जानकारी लिएको बताए।"
प्रतिगमनविरुद्ध आन्दोलनमा प्रेस सेन्टरको भूमिका उल्लेखनीय : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले श्रमजीवी वर्गको हितमा प्रेस सेन्टरले आफुलाई उभ्याउने विश्वास व्यक्त गरेका छन्। शनिबार प्रेस सेन्टर नेपालको १८ औं स्थापना दिवसको अवसरमा उनले शुभकामना दिँदै प्रेस सेन्टरले देश, जनता र श्रमजीवी वर्गको हितमा आफूलाई उभ्याउने विश्वास व्यक्त गरेका हुन्। प्रचण्डले नेपाली समाजको अग्रगामी परिवर्तन र प्रतिगमनविरुद्धको आन्दोलनमा प्रेस सेन्टरको भुमिका उल्लेखनीय दाबी गरे। उनले भनेका छन्, प्रेस सेन्टर नेपालको १८ औं स्थापना दिवसको अवसरमा प्रेस सेन्टर नेपालका संस्थापकहरू, केन्द्रीय सदस्य, प्रदेशका पदाधिकारी तथा सदस्यहरू, जिल्ला समन्वय समिति, प्रतिस्ठान, एशोसियट, विदेश शाखाका पदाधिकारी तथा सदस्यहरु, स्थानीय तहका पदाधिकारी तथा सदस्यहरू, प्रेस सेन्टरका सम्पूर्ण सदस्य र सम्पूर्ण नेपाली श्रमजीवी पत्रकारहरूमा हार्दिक बधाई तथा शुभकामना व्यक्त नेपाली समाजको अग्रगामी परिवर्तन र विगत प्रतिगमन विरुध्द को आन्दोलन मा प्रेस सेन्टरको भुमिका उल्लेखनीय रहेको छ।"
स्वास्थ्य मापदण्डको उल्लंघन : मन्त्रीकी छोरीको विवाहमा हजारौं पाहुना,"काठमाडौं : कोरोना संक्रमण रोक्न सरकारले २५ जनाभन्दा बढी भेला हुन निषेध गरेको छ। तर, मधेस प्रदेशका एक मन्त्रीले छोरीको विवाहमा हजारौंलाई भेला गरेर भोज नै खुवाएका छन्। सरकारकै स्वास्थ्य मापदण्डको उल्लंघन गरे। आन्तरिक मामिला तथा सञ्चारमन्त्री भरतप्रसाद साहले छोरी मेघाको विवाह बिहीबार रौतहट निवासी रोमन साहसँग गरिदिएका हुन्। उक्त विवाहमा कुनै स्वास्थ्य मापदण्ड कायम थिएन। पाँच हजारभन्दा बढीलाई भेला गरेर भोजसहितको विवाह मन्त्री साहले आयोजना गरे। जिल्ला प्रशासन कार्यालय महोत्तरीले पनि गत माघ २ गते सूचना जारी गर्दै बैठक, सभा समारोहमा रोक लगाएको थियो। तर, विवाहको स्वयंवरमा मधेस प्रदेशका प्रमुख हरिशंकर मिश्र पनि उपस्थित भए। स्वयंवरपछिको भोजमा मुख्यमन्त्री लालबाबु राउत सहभागी भए । सभामुख सरोजकुमार यादव, अर्थमन्त्री शैलेन्द्रप्रसाद यादव र भौतिक पूर्वधारमन्त्री रामसरोज यादव पनि त्यहाँ थिए। खचाखच भीडमा पुगेर संघीय सरकारका पूर्वमन्त्री मातृका यादव र रामेश्वर राय यादवले प्रशासनले जारी गरेको सूचनाको बर्खिलाप गरे। प्रदेशस्थित नेपाली सेना, नेपाल प्रहरी, सशस्त्र प्रहरीका प्रमुखहरू पनि नियम उल्लंघनको साक्षी बने। बिहीबार साँझ बर्दिबासस्थित एक पार्टी प्यासेलमा उक्त वैवाहिक कार्यक्रम सम्पन्न भएको थियो। त्योभन्दा दुई दिनअघि महोत्तरीको गौशाला नगरपालिका६ फुलकाँहास्थित पुख्र्यौली गाउँमा कम्तीमा २० क्विन्टल चामलको भोज थियो। मन्त्री साहले भोज खुवाउन वडा कार्यालय र स्वास्थ्य कार्यालयको प्रांगणसमेत प्रयोग गरेका थिए। मधेस प्रदेश भारतीय सीमासँग जोडिएको छ। भारतमा कोरोनाको संक्रमण बढ्दो छ। प्रशासनले मधेसका जिल्ला उच्च जोखिममा छन्। कोरोनाको मापदण्डलाई कडापूर्वक लागू गर्न प्रशासनले निर्देशन दिएको हो। तर, त्यो कानुन प्रदेश सरकारकै उच्च पदस्थले मुठ्ठीमा लिएका छन्। स्वास्थ्य निर्देशनालयका प्रमुख विजयकुमार झा भन्छन्, अनियन्त्रित भीडले कोरोना फैलिन मद्दत गरेको छ। ५० प्रतिशतले अझै मास्क लगाउँछन्, खोप लगाउन मान्दैनन्। कोरोना केही होइन भनेर खेलाँची गर्छन्। मार्गदर्शन दिने तहबाट कोरोना महामारी नियन्त्रणको मापदण्ड उल्लघंन हुनु दुःखद् रहेको महोत्तरीका सहायक प्रमुख जिल्ला अधिकारी उपेन्द्र न्यौपानेले बताए। उहाँहरूले नै मापदण्ड लागू गर्न निर्देशन दिनुहुन्छ। उहाँहरू नै मान्नुहुन्न। ओखती कसलाई ? बिरामीलाई भनेजस्तो भयो, उनले अन्नपूर्णसँग भने, कानुनअनुसार वडा कार्यालय र स्वास्थ्यचौकी बन्द गरेर भोज खुवाउन पाइँदैन। महामारीका बेला निर्धारित मापदण्ड अटेर गरेमा रोग संक्रमण ऐन २०२० बमोजिम कडा कारबाही हुने उल्लेख छ। मन्त्रीले नै ऐन हातमा लिएर खुलेआम चुनौती दिँदा पनि सरोकारवाला निकाय मौन छन्। मन्त्रीज्यूले जसरी पनि आउनू भनेर निमन्त्रणा पत्र पठाउनु भयो। फोन गर्नुभयो। नजाने कुरो भएन सभामुख सरोजकुमार यादव भन्छन्। उनले २५ जनाभन्दा बढी भेला हुनु हुँदैन भने थाहा नभएको बताउँदै कार्यालयमा यस्तो नियमबारे पत्र पनि नआएको बताए। उनी भन्छन्, नेताहरूले नै कानुन बनाउँछन्, अनि उल्लंघन गर्छन्। म कानुन पालना गराउने मान्छे हुँ। कानुन मिच्दै प्रदेश प्रमुखज्यू, मुख्यमन्त्रीज्यू, मन्त्रीज्यू र प्रहरी प्रमुखहरू पनि जानुभयो। मन्त्री साहले सतर्कता अपनाएर वैवाहिक कार्यक्रम आयोजना गरेको दाबी गरे। उनले भने, मास्क, सेनिटाइजर, साबुनपानीको व्यवस्था गरिएको थियो। हजारौंलाई भेला गरेर कोरोना नियन्त्रणको मापदण्ड मिच्नु भयो नि ? भन्ने प्रश्नमा उनले भने, २५ जना नै थियौं। पाहुनाहरू आउने जाने क्रम चलिरह्यो। वडा कार्यालय र स्वास्थ्य कार्यालयको प्रांगण प्रतीक्षालय बनाइएको उनको भनाइ छ। त्यो गाउँको पनि दलान भएकाले भोज खुवाएको उनले बताए।"
युद्धको डर नउब्जाउन पश्चिमी देशलाई युक्रेनका राष्ट्रपतिको अपील,"युक्रेन : युक्रेनका राष्ट्रपति भोलोडिमिर जेलेन्स्कीले युक्रेनी सीमामा रुसी सेनाको उपस्थितिलाई लिएर युद्धको डर नउब्जाउन पश्चिमी देशहरूलाई अपील गरेका छन्। उनले पत्रकारलाई भने, 'कुनै पनि समय आक्रमण हुन सक्छ' भन्ने जस्ता चेतावनीले युक्रेनको अर्थतन्त्रलाई नराम्ररी असर गरिरहेको छ।' यसअघि बिहीबार अमेरिकी राष्ट्रपति जो बाइडेनले रुसले अर्को महिना युक्रेनमा आक्रमण गर्न सक्ने चेतावनी दिएका थिए। उनले यसलाई बलियो सम्भावना भनेका छन्। रुसले युक्रेनमा आक्रमण गर्ने आफ्नो कुनै योजना नभएको बारम्बार बताउँदै आएको छ। शुक्रबार रुसका विदेशमन्त्रीले मस्कोले युद्ध नचाहेको बताए। हाल युक्रेनको रुससँगको सीमामा करिब एक लाख सैनिक तैनाथ छन्। त्यसैलाई कारण देखाएर अमेरिका र पश्चिमा देशले लगातार युद्धको चेतावनी दिइरहेका छन्। युक्रेनका राष्ट्रपतिले भने आफ्नो भर्खरैको वक्तव्यमा सेनाको यो तैनाथीलाई पछिल्लो पटक भन्दा ठूलो खतराको रूपमा नदेखेको उल्लेख गरेका छन्। पत्रकार सम्मेलनमा उनले भने, 'सम्मानित देशका नेताहरु भोलि नै युद्ध हुने निश्चित भएजसरी चेतावनी दिइरहेका छन्। यसले आतंकको वातावरण सिर्जना गर्ने गरिरहेको छ । यसले हाम्रो देशलाई कत्ति ठूलो असर गर्छ?' सम्बोधनमा उनले देशभित्रको यस्तो त्रास र अस्थिरताको अवस्था देशका लागि सबैभन्दा ठूलो खतरा भएको बताए। ह्वाइट हाउसका प्रवक्ता एमिली हर्नले राष्ट्रपतिले फेब्रुअरीमा रुसले युक्रेनमा आक्रमण गर्ने प्रबल सम्भावना रहेको बताएको उल्लेख गरेकी छन्। प्रवक्ताका अनुसार युक्रेनका राष्ट्रपतिसँगको वार्तामा राष्ट्रपति बाइडेनले युक्रेनमा रुसले आक्रमण गरेमा अमेरिका र उसका सहयोगीहरूले रुसलाई निर्णायक जवाफ दिने बताएका छन्। उही समयमा, रुसले आक्रमणको डरलाई अस्वीकार गरेको छ। रुसी राष्ट्रपति भ्लादिमिर पुटिनले पश्चिमा देशहरुसामु धेरै माग राखेका छन्। मागमा उनले ती देशहरूलाई युक्रेनलाई कहिले पनि नेटोको सदस्य बन्न नदिन र नेटो गठबन्धनले पूर्वी युरोपमा आफ्ना सबै सैन्य गतिविधि त्याग्न आग्रह गरेका छन्। बीबीसी हिन्दीबाट"
आहा रारा गोल्डकप : उपाधिका लागि आज मनाङ र एपीएफ भिड्दै,"पोखरा : २०औं संस्करणको आहा रारा गोल्डकपको उपाधिका लागि शनिबार विभागीय टोली सशस्त्र प्रहरीको एपीएफ र मनाङ मस्याङ्दी क्लब भिड्दैछन्। खेल पोखरा रंगशालमा हुनेछ। यस पटकको उपाधिका लागि ६ पटक च्याम्पियन बनिसकेको मनाङसँग १४ वर्षपछि फाइनलमा पुगेको एपीएफको पहिलो भेट भएको हो। नेपाल पुलिस क्लबसँग बराबरी ६ पटक च्याम्पियन रहेको मनाङ सातौं पटक च्याम्पियन बनेर आहा रारा गोल्डकपमा सर्वाधिक उपाधि विजेताको ताज पहिरने रेकर्ड कायम गर्न आतुर छ। यसको छिनोफानो भने दुवै टोलीका खेलाडीले गर्ने प्रदर्शनमा निर्भर रहनेछ। पोखरामा शुक्रबार आयोजित पत्रकार सम्मेलनमा दुवै टोलीका प्रशिक्षक र टिम कप्तानले आआफ्नो दाबेदारी प्रस्तुत गरे। पत्रकार सम्मेलनमा बोल्दै एपीएफका प्रशिक्षक कुमार थापाले आफ्नो खेलाडीले एकपछि अर्को खेलमा सुधार गर्दै आएको र आहा रारा गोल्डकपमा पनि तीन खेल जितेर फाइनलमा पुगेकोले पहिलो पटक उपाधि जितेर इतिहास रच्ने दाबी गरे। कठिन परिस्थितिमा जसरी आयोजक सहारा क्लबले कडा मेहनत गरेर प्रतियोगिताको आयोजना गरेको छ उसैगरी मेहनत गरेर आफ्नो टिमले उपाधि जित्ने प्रशिक्षक थापाले सुनाए। खेलाडी सबै उत्तिकै मेहनती र अब्बल रहेकोले पनि जित आफ्नै टिमको पक्षमा हुने उनले बताए। मनाङका विदेशी प्रशिक्षक फुजा तोपेले पनि एपीएफका प्रशिक्षकको भनाइलाई पुष्टि हुने गरी एपीएफका खेलाडीले एकपछि अर्को खेलमा सुधार ल्याउँदै गएकोले आफ्नो टिमलाई राम्रो प्रदर्शन गर्न दबाब रहेको बताए। खेलाडीले उत्कृष्ट प्रदर्शन गरिरहेकोले शनिबार उपाधि जित्ने गरी तयारीमा रहेको उनले सुनाए। मनाङका कप्तान विमल रानाले गृह मैदानमा पुनः जित निकाल्दै सर्वाधिक च्याम्पियन बन्ने गरी मैदानमा उत्रने सुनाए। एपीएफ राम्रो टिम रहेको र त्यसैअनुसार आफूहरू पनि तयारी रहेको उनले बताए। आपू कप्तान हुँदा ट्रफी उचालेर नयाँ रेकर्ड कायम गर्न आतुर रहेको पनि उनले सुनाए। बिहीबार आर्मीसँगको खेलको सुरुकै ९ मिनेटमा पाएको पेनाल्टी चुकाउँदा दबाबमा त हुनुहुन्न नि भन्ने पत्रकारको जिज्ञाशामा रानाले दबाब होइन आफूलाई अझै राम्रो प्रदर्शन गर्न प्रेरणा मिलेको बताए। आफ्नो टिमका चार खेलाडी राष्ट्रिय टिममा पर्दा र धेरै सिनियर खेलाडीले छाडेर नयाँ खेलाडी प्रवेश गर्दा टिम सन्तुलामा आउन केही समय लागे पनि पछिल्लो समयमा टिम सेट हुँदै गएको उनले बताए। एपीएफका कप्तान नवीन लामाले आफ्नो सानैदेखिको चाहना आहा रारा गोल्डकपमा खेल्ने रहेको सम्झँदै टिमका लागि पहिलो पटक उपाधि जितेर इतिहास रच्ने सपना पूरा गर्ने अवसरको रूपमा फाइनल खेललाई लिएको बताए। यसैअनुसार टिमले रणनीति बनाएर मैदानमा उत्रने उनले बताए। १४ वर्षपछि फाइनलमा पुगेर पाएको उपाधि जित्ने अवसरलाई पूरा गर्नु मुख्य लक्ष्य रहने दोहोर्याए। एपीएफ उद्घाटन खेलमा आयोजक सहारालाई २०, क्वार्टरफाइनलमा बीवाईएससी मिनिसोटा अमेरिकालाई ३१ र सेमिफाइनलमा मच्छेन्द्र क्लबलाई ३१ ले हराउँदै फाइनलमा प्रवेश गरेको हो। यता मनाङ दुई खेल खेलेर फाइनल यात्रा तय गरेको हो। मनाङले नेपाल पुलिस क्लबलाई २० ले पराजित गर्दै सेमिफाइनल र आर्मीलाई टाइब्रेकरमा ४३ ले हराउँदै १२ औं पटक फाइनलमा प्रवेश गरेको हो।"
मौरिससविरुद्ध नेपालको शानदार जित,काठमाडौं : मौरिससविरुद्धको जारी मैत्रीपूर्ण खेलमा नेपालले जित निकालेको छ। नेपालका लागि विमल घर्तिमगरले खेलको ५५औं मिनेटमा गरेको गोल नै नेपालको जितका लागि निर्णायक गोल रहेको थियो। नेपालको लागि यो उनको नवौं गोल हो। नेपालले पहिलो पटक आधिकारिक रुपमा अफ्रिकी राष्ट्रसँग खेलेको हो। नेपालले अब मरिससविरुद्धको दोस्रो मैत्रीपूर्ण मंगलबार खेल्नेछ।
२० औं आहा रारा गोल्डकप : एपीएफ च्याम्पियन,"पोखरा : नेपाल एपीएफ फुटबल क्लब २०औं संस्करणको आहा रारा गोल्डकपको च्याम्पियन बनेको छ। आहा रारामा ६ पटकको च्याम्पियन मनाङ मस्र्याङ्दी क्लबलाई टाइब्रेकरमा ५४ गोलले गराजित गर्दै सशस्त्र प्रहरीको एपीएफ फटुबल क्लब पहिलो पटक आहा रारा गोल्डकपको च्याम्पियन बनेको हो। खेलको निर्धारित समयमा दुबै टिमबाट बरारी २२ गोल भएपछि थपिएको अतिरिक्त समयको ३० मिनेटमा पनि कुनै पनि गोल निस्कन नसकेपछि खेल टाइब्रेकरमा पुगेको थियो। पेनाल्टी सुटआउटमा मनाङका फरवार्ड ओलावाले अफिजले प्रहार गरेको बल एपीएफका विदेशी गोलरक्षक युया कुरियामाले रोकेपछि ७ औं पटक उपाधि जित्ने दौडमा रहेको मनाङ स्तब्ध भएको थियो। एपीएफका नविन लामा, सनिस श्रेष्ठ, रवि थिङ, मणी लामा, अर्मान्ड बिडोम पेनाल्टीमा सफल रहे। मनाङका ओलावाला पेनाल्टी सुटआउटमा असफल रहदा एपीएफलाई उपाधि सुम्पन परेको थियो। मनाङका नयानन्द सिंह, शिव गुरुङ, फ्रेङ्कलिन टाला, रुपेश केसीले गोल गरेका थिए। यस अघि खेलमो २० औं मिनेटमा गोल गर्दै एपीएफका युवराज खड्काले टिमलाई अग्रता दिलाएका थिए। दोस्रो आफको ६७ औं मिनेटमा कप्तानको क्रसमा पाएको बललाई सदुपयोग गर्दै मनाङका दयानन्द सिंहले टिमकालागि बराबरी गोल फर्काए। खेलका अन्तिम समय ६ मिनेट अघि मनाङका फ्रेङकलिन टालाले गोल गर्दैै टिमलाई २१ के जिततर्फ अगाडी बढाएका थिए। तर एपीएफका रबि थिङले इन्जुरी समयको पहिलो मिनेटमै गोल गर्दै टिमको हार टार्दै खेललाई अतिरिक्त समयतफै धकेलेका थिए। प्रतियोगितामा सार्वोत्कृष्ट एपिएफ डिफेन्डर राजन गुरुङ घोषित भएका छन्। उनले अप्रिला स्कुटर पुरस्कार पाए। उनी नै आहा राराको उत्कृष्ट डिफेन्डरसमेत चुनिए। उनले २५ हजार रुपैयाँ हात पारे। विधागत पुरस्कारतर्फ एपिएफले नै वर्चस्व कायम राख्दा मनाङका आफिज ओलावाले उत्कृष्ट फरवार्ड घोषित भए। एपिएफका रवि थिङ उत्कृष्ट मिडफिल्डर र उच्च गोलकर्ता बनेर पुरस्कार पाए। उत्कृष्ट गोलरक्षक एपिएफकै युया कुरियामा र उत्कृष्ट प्रशिक्षक कुमार थापा घोषित भए। उनीहरुले समान २५२५ हजार रुपैँयाको साथमा ट्रफि हात पारे। एपीएफ दोस्रो पटक फाइनलमा प्रवेश गरेर पहिलो पटक आहा रारा गोल्डकपको च्याम्पियन बनेर उपाधिसँगै १० लाख १ हजार रुपैयाँ हात पारेको छ। दोस्रो भएको मनाङले ५ लाख १ हजार रुपैयाँमा चित्त बुझायो। आयोजक सहरा क्लबले प्रतियोगिताबाट बचेको रकमले फुटबल एकेडेमी चलाएको छ। एकेडेमीमा १५ जिल्लाका २४ जना कठिन एवं विपन्न परिस्थितिका बालकहरु रहेका छन्।"
मौरिससविरुद्ध विमलको शानदार गोल,काठमाडौं: मौरिससविरुद्धको जारी मैत्रीपूर्ण खेलमा नेपालले अग्रता लिएको छ। नेपालका लागि विमल घर्तिमगरले पहिलो गोल गरेका छन्। उनले ५५औं मिनेटमा गोल गरेका हुन्। पहिलो हाफसम्म बराबरीमा रोकिएको नेपालले ५५औं मिनेटमा अग्रलता लिन सफल भएको हो।
आहा रारा गोल्डकप : उपाधिका लागि आज मनाङ र एपीएफ भिड्दै,"पोखरा : २०औं संस्करणको आहा रारा गोल्डकपको उपाधिका लागि शनिबार विभागीय टोली सशस्त्र प्रहरीको एपीएफ र मनाङ मस्याङ्दी क्लब भिड्दैछन्। खेल पोखरा रंगशालमा हुनेछ। यस पटकको उपाधिका लागि ६ पटक च्याम्पियन बनिसकेको मनाङसँग १४ वर्षपछि फाइनलमा पुगेको एपीएफको पहिलो भेट भएको हो। नेपाल पुलिस क्लबसँग बराबरी ६ पटक च्याम्पियन रहेको मनाङ सातौं पटक च्याम्पियन बनेर आहा रारा गोल्डकपमा सर्वाधिक उपाधि विजेताको ताज पहिरने रेकर्ड कायम गर्न आतुर छ। यसको छिनोफानो भने दुवै टोलीका खेलाडीले गर्ने प्रदर्शनमा निर्भर रहनेछ। पोखरामा शुक्रबार आयोजित पत्रकार सम्मेलनमा दुवै टोलीका प्रशिक्षक र टिम कप्तानले आआफ्नो दाबेदारी प्रस्तुत गरे। पत्रकार सम्मेलनमा बोल्दै एपीएफका प्रशिक्षक कुमार थापाले आफ्नो खेलाडीले एकपछि अर्को खेलमा सुधार गर्दै आएको र आहा रारा गोल्डकपमा पनि तीन खेल जितेर फाइनलमा पुगेकोले पहिलो पटक उपाधि जितेर इतिहास रच्ने दाबी गरे। कठिन परिस्थितिमा जसरी आयोजक सहारा क्लबले कडा मेहनत गरेर प्रतियोगिताको आयोजना गरेको छ उसैगरी मेहनत गरेर आफ्नो टिमले उपाधि जित्ने प्रशिक्षक थापाले सुनाए। खेलाडी सबै उत्तिकै मेहनती र अब्बल रहेकोले पनि जित आफ्नै टिमको पक्षमा हुने उनले बताए। मनाङका विदेशी प्रशिक्षक फुजा तोपेले पनि एपीएफका प्रशिक्षकको भनाइलाई पुष्टि हुने गरी एपीएफका खेलाडीले एकपछि अर्को खेलमा सुधार ल्याउँदै गएकोले आफ्नो टिमलाई राम्रो प्रदर्शन गर्न दबाब रहेको बताए। खेलाडीले उत्कृष्ट प्रदर्शन गरिरहेकोले शनिबार उपाधि जित्ने गरी तयारीमा रहेको उनले सुनाए। मनाङका कप्तान विमल रानाले गृह मैदानमा पुनः जित निकाल्दै सर्वाधिक च्याम्पियन बन्ने गरी मैदानमा उत्रने सुनाए। एपीएफ राम्रो टिम रहेको र त्यसैअनुसार आफूहरू पनि तयारी रहेको उनले बताए। आपू कप्तान हुँदा ट्रफी उचालेर नयाँ रेकर्ड कायम गर्न आतुर रहेको पनि उनले सुनाए। बिहीबार आर्मीसँगको खेलको सुरुकै ९ मिनेटमा पाएको पेनाल्टी चुकाउँदा दबाबमा त हुनुहुन्न नि भन्ने पत्रकारको जिज्ञाशामा रानाले दबाब होइन आफूलाई अझै राम्रो प्रदर्शन गर्न प्रेरणा मिलेको बताए। आफ्नो टिमका चार खेलाडी राष्ट्रिय टिममा पर्दा र धेरै सिनियर खेलाडीले छाडेर नयाँ खेलाडी प्रवेश गर्दा टिम सन्तुलामा आउन केही समय लागे पनि पछिल्लो समयमा टिम सेट हुँदै गएको उनले बताए। एपीएफका कप्तान नवीन लामाले आफ्नो सानैदेखिको चाहना आहा रारा गोल्डकपमा खेल्ने रहेको सम्झँदै टिमका लागि पहिलो पटक उपाधि जितेर इतिहास रच्ने सपना पूरा गर्ने अवसरको रूपमा फाइनल खेललाई लिएको बताए। यसैअनुसार टिमले रणनीति बनाएर मैदानमा उत्रने उनले बताए। १४ वर्षपछि फाइनलमा पुगेर पाएको उपाधि जित्ने अवसरलाई पूरा गर्नु मुख्य लक्ष्य रहने दोहोर्याए। एपीएफ उद्घाटन खेलमा आयोजक सहारालाई २०, क्वार्टरफाइनलमा बीवाईएससी मिनिसोटा अमेरिकालाई ३१ र सेमिफाइनलमा मच्छेन्द्र क्लबलाई ३१ ले हराउँदै फाइनलमा प्रवेश गरेको हो। यता मनाङ दुई खेल खेलेर फाइनल यात्रा तय गरेको हो। मनाङले नेपाल पुलिस क्लबलाई २० ले पराजित गर्दै सेमिफाइनल र आर्मीलाई टाइब्रेकरमा ४३ ले हराउँदै १२ औं पटक फाइनलमा प्रवेश गरेको हो।"
