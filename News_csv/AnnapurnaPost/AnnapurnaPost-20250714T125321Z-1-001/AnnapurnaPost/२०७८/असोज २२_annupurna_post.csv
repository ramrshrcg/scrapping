शीर्षक,विवरण
प्रदीप यादवलाई मन्त्री नबनाएको भन्दै वीरगञ्जमा उपेन्द्र यादवको पुत्ला दहन,"वीरगन्ज : पर्साको निर्वाचन क्षेत्र नम्बर १ का सांसद प्रदीप यादवलाई मन्त्री नबनाएको आक्रोशमा उनकै दल जनता समाजवादी पार्टी (जसपा) का कार्यकर्ताले वीरगन्जमा प्रदर्शन गरेका छन्। सांसद यादवका कार्यकर्ताले शुक्रबार साँझ वीरगन्जमा केन्द्रीय अध्यक्ष उपेन्द्र यादवलाई कालो नागको संज्ञा दिंदै उनको पुत्ला जलाएका छन्। साँझ घण्टाघर चोकमा भेला भएका सांसद यादवका कार्यकर्ता र शुभचिन्तक युवाले पार्टी कार्यालयको साइन बोर्ड झिकेर आगो लगाएका छन्। प्रदर्शनमा सहभागीले 'उपेन्द्र यादव काला नाग मुर्दावाद' , 'पार्टी कसैको बाउको होइन' , 'जसपाको शान प्रदीप यादव', 'हाम्रो नेता कस्तो होस् प्रदीप यादव जस्तो होस्' जस्ता नारा पनि लगाएका थिए। सामाजिक सन्जालमा पनि सांसद यादव निकटका पार्टीका युवा कार्यकर्ताले केन्द्रीय अध्यक्ष उपेन्द्र यादवलाई लक्षित गरी आक्रोश पोखेका छन्। यता सांसद यादवले पनि मधेस आन्दोलनको जननी भूमी पर्सा र वीरगन्ज फेरि ठगिएको गुनासो गरेका छन्। जसपाले मन्त्री नबनाएपछि शुक्रबार साँझ सामाजिक सन्जाल फेसबुकमा पोष्ट गर्दै सांसद यादवले जनधार र योगदानको कदर गर्न नेतृत्वबाट गम्भीर चुक भएको बताएका छन्। फेसबुक पेजमा उनले लेखेका छन्, मधेश आन्दोलनको उद्गम स्थल र बिगुल फुक्ने वीरगन्जलाई नजर अन्दाज र किनारा गरिएको छ, वीरगन्ज आज फेरि ठगिएको छ, यसले पर्सेली जनता दुखित र आक्रोशित भएका छन्। यसपटक पक्कै पनि पर्सा र वीरगन्जलाई न्याय र सम्मान गरिने छ भन्ने विश्वास थियो। तर प्रतिफल उल्टो भयो । तर पनि नेतृत्व प्रति मेरो कुनै टिप्पणी छैन। मूल्यांकन गर्ने जिम्मा फेरि पनि न्याय प्रेमी जनतालाई नै छोड्छु।' यादवले यस परिस्थितिमा धैर्यता नगुमाउन शुभचिन्तक र पार्टीका नेता कार्यकर्तासँग अनुरोध पनि गरेका छन्। शेरबहादुर देउवा नेतृत्वको सरकार गठन भएदेखि नै सांसद यादव मन्त्री बन्ने चर्चा चल्दै आएको थियो। त्यसका लागि उनका कार्यकर्ता पटकपटक काठमाडौं पुगेर पार्टी नेतृत्वलाई दबाब पनि दिंदै आएका थिए। तर अन्तिम समयमा शुक्रबार जसपा अध्यक्ष उपेन्द्र यादवले मन्त्रीका लागि ४ जना नेता रामसहाय यादव , राजेन्द्र श्रेष्ठ , रेणु यादव र महेन्द्र राय यादवको मात्रै नाम सिफारिस गरेपछि सांसद यादव मन्त्री बन्नबाट बन्चित हुन पुगेका हुन्।"
प्रदेश नं १ को नवौं अधिवेशन सुरु,विराटनगर : प्रदेश नं १ को प्रदेशसभाको नवौँ तथा हिउँदे अधिवेशन शुक्रबारदेखि प्रारम्भ भएको छ। अधिवेशनको सुरुमा सभामुख प्रदीपकुमार भण्डारीले प्रदेश प्रमुखबाट प्राप्त प्रदेशसभाको नवौँ तथा हिउँदे अधिवेशन आह्वानसम्बन्धी प्रत्र सदनमा सुनाए। सोही अवसरमा सभामुख भण्डारीले हिन्दुको महान चाड बडा दसैँका अवसरमा समस्त नेपाली दाजुभाई तथा दिदी बहिनी एवम् प्रदेशसभा सदस्यलाई शुभकामना पनि दिए। सत्ता पक्ष नेकपा (एमाले) दलका प्रतिनिधि एवं पूर्वआन्तरिक मामिला तथा कानून मन्त्री हिक्मतकुमार कार्कीले लोकतन्त्र र मुलुकको सार्वभौमतालाई बलियो बनाउन राजनीतिक दल विभाजन हुनुहुँदैन भने। उनले आफ्ना दलका तर्फबाट विचार राख्ने क्रममा पार्टी भित्रको आन्तरिक जीवनलाई व्यवस्थित गर्न मुख्यमन्त्री शेरधन राईले राजीनामा दिएको बताए। पूर्ववर्ती सरकारको बिदाई र नयाँ सरकार बनेसँगै विश्वासको मत विधि र प्रक्रियाअनुसार लिने भन्दै पूर्वमन्त्री कार्कीले एमालेले संविधान र कानून नमिच्ने जिकिर गरे। उनले प्रदेशसभा विभाजन भएर पनि एमालेतर्फ अत्यधिक सांसद रहने भएकाले विधि र प्रक्रियाअनुसार विश्वासको मत लिने दावी गरे। उनले कुनै पनि राजनीतिक दलको पूर्णबहुमत नरहेको प्रदेशसभाको मिलेर सरकार बनाउन आग्रह गर्दै अहिले सरकार संविधान धारा १६८ को १ अनुसार भएकाले विश्वासको मत लिने जानकारी गराए। नेपाली कांग्रेस संसदीय दलका नेता राजीव कोइरालाले लोकतन्त्रमा आस्था विश्वास राख्ने कंग्रेसले कहिले पनि संविधान र लोकतन्त्रलाई कमजोर बनाउने काम नगर्ने भन्दै प्रदेश सरकारमा संवैधानिक सङ्कट आएकाले निकास हुनु जरुरी छ भने। नेकपा (माओवादी केन्द्र)का संसदीय दलका नेता इन्द्रबहादुर आङ्बोले सरकारले नैतिक हैसियत गुमाएकाले विश्वासको मत लिनुपर्ने बताए। नेकपा (एकीकृत समाजवादी) का संसदीय दलका नेता राजेन्द्रकुमार राईले संविधानअनुसार सदन र सरकार नचलेकाले सभामुखको ध्यानाकर्षण गराए। जनता समाजवादी पार्टी नेपाल संसदीय दलका नेता जयराम यादवले प्रदेश सरकार अल्पमतमा परेकाले विशेष अधिवेशन बोलाएर विश्वासको मत लिनुपर्नेमा हिउँदे अधिवेशन सुरु गरेको विरोध जनाए। राष्ट्रिय प्रजातन्त्र पार्टी संसदीय दलका नेता इन्दिरा राई र लोकतान्त्रिक रष्ट्रिय मञ्च नेपालका संसदीय दलका नेता विष्णु तुम्बाहाम्फेले पनि सरकारले नैतिक हैसियत गुमाएको अवस्था संविधान र लोकतन्त्रको मर्म एवम् भावनाअनुसार चल्नुपर्ने धारणा राखे। प्रदेशसभाको अर्को बैठक असोज २४ गते दिउँसो १ बजे बस्ने सभामुख भण्डारीले जानकारी दिए।
"कांग्रेसले सरकारमा जानेहरुको नाम टुंग्यायो, कोको बन्ने भए मन्त्री ?","काठमाडौं : नेपाली कांग्रेसबाट मन्त्री बन्नेहरुको नाम टुंगो लागेको छ। कांग्रेसबाट दिलेन्द्रप्रसाद बडू, मिनेन्द्र रिजाल, उमाकान्त चौधरी र उमा रेग्मी मन्त्री बन्ने भएका हुन्। प्रधानमन्त्री तथा कांग्रेस सभापति शेरबहादुर देउवाले यसअघि कानुनमन्त्री रहेका ज्ञानेन्द्रबहादुर कार्कीलाई सञ्चार मन्त्रालयको जिम्मेवारी दिने भएका छन् । रामचन्द्र पौडेल समूहबाट बडू र रिजाल मन्त्री बन्न लागेका हुन्। बडु कानुन न्याय तथा संसदीय मामिला मन्त्री, र मिनेन्द्र रिजाल रक्षा मन्त्रीको जिम्मेवारी पाउने भएका हुन्। यस्तै सिटौला समूहले १ मन्त्रालयको जिम्मेवारी पाएको छ। जसअन्तर्गत उमाकान्त चौधरीले खानेपानी मन्त्रीको जिम्मेवारी पाउने भएका हुन् । देउवा निकट मानिएकी उमा रेग्मीलाई महिला बालबालिका तथा ज्येष्ठ नागरिक मन्त्रालयको जिम्मा दिइने भएको हो। यसअघि नै कांग्रेसबाट बालकृष्ण खाँण गृह, नारायण खड्का परराष्ट्र र उमेश श्रेष्ठ स्वास्थ्य राज्यमन्त्री भइसकेका छन् ।"
संघीय निजामती सेवा विधेयक फिर्ता लिने प्रस्ताव स्वीकृत,"काठमाडौं : सरकारले संघीय निजामती सेवा विधेयक, २०७५ फिर्ता लिने प्रस्ताव स्वीकृत भएको छ। सरकारको तर्फबाट कानुन न्याय तथा संसदीय व्यवस्था मन्त्री ज्ञानेन्द्रबहादुर कार्कीले सो विधेयक संसदमा प्रस्तुत गरेका थिए । प्रधानमन्त्री एवं संघीय मामिला तथा सामान्य प्रशासनमन्त्री शेरबहादुर देउवाको तर्फबाट सरकारका प्रवक्ता कार्कीले संघीय निजामती सेवा विधेयक, २०७५ फिर्ता लिने प्रस्ताव प्रस्तुत गरेका थिए। प्रतिनिधिसभामा प्रमुख प्रतिपक्ष एमालेको अवरोध जारी रहेकाले सरकारले विचाराधीन अवस्थामा रहेका विधेयक फिर्ता लिएर अधिवेशन अन्त्य गर्ने तयारी गरेको छ । विचाराधीन अवस्था फिर्ता नलिइ अध्यादेशमार्फत चलाउँदा आलोचना हुने भएकाले विधेयक फिर्ता लिने प्रक्रिया अगाडि बढाएको हो।"
गौशालामा खुल्ला झिझिया नृत्य प्रतियोगिता सम्पन्न,"गौशाला : महोत्तरीको रेडियो रुपान्तरण गौशालाले आयोजना गरेको खुल्ला झिझिया प्रतियोगितामा रजखोर टिम विजयी भएको छ। ४ वटा टिमले सहभागिता जनाएको सो प्रतियोगितामा मगही नाटय कला केन्द्र धनुषा टिम दोस्रो र तेस्रो स्थानमा विषहरपुर टिमले कब्जा जमाएको छ। विजेता टिमलाई नगद र प्रमाणपत्र प्रदान गरिएको थियो। कार्यक्रमका प्रदेशसभा सदस्य शारदादेवी थापाले मधेशका महिलाहरु क्रमिक रुपमा सशक्तीरण हुँदै गएको बताइन। उनले भनिन, यहाँका महिलाहरु खुलेर आवाज बाहिर निकाल्ने भएका छन्। अब समाजिक रुपान्तरणका निम्ति जनप्रतिनिधिको सशक्त भुमिकाको आवश्यकता रहेको छ। सर्लाही हरिवन नगरपालिकाकी उपप्रमुख रेणु दाहालले बोक्सीलाई हरेक मानवले मनमष्तिस्कबाट निकाल्नुपर्ने समय आएको बताइन्। २१ औं शताव्दीमा प्रवेश गरेका नेपाली समाजमा बोक्सी नरहेको जनविश्वास बढ्नु सकारात्मक रहेको उपप्रमुख दाहालले जानकारी दिइन्। पूर्वसभासद वुधनीदेवी महतोले पुर्खौली संस्कार एवम संस्कृतिलाई संरक्षण गर्न वर्तमान परिवेशमा आवश्यकताउपर जोड दिइन्। उनले शिक्षाकै कारण हामी नेपाली पिछिडिएको अवस्थाबाट गुज्रिएकोले अब शिक्षाको माध्यमले देश अनि समाजलाई समृद्ध, सुन्दर र शिक्षित समाज निमार्ण गर्न पहल गर्नुपर्ने आवश्यकता औल्याए। समाजिकस्तरबाट लोपोन्मुख अवस्थामा रहेको संस्कृतिलाई जगेर्णा गर्नका निम्ति सबैको साझा भूमिकाको सवालमा वक्ताहरुले जोड दिएका थिए।"
दसैंको दोस्रो दिन ब्रह्मचारिणी देवीको पूजा आराधना,"काठमाडौं : नवरात्रको दोस्रो दिन दसैं घर वा पूजा कोठामा नौ दुर्गामध्येकी दोस्रो ब्रह्मचारिणी देवीको पूजा आराधना गरिएको छ। नवरात्रको पहिलो दिन बिहीबार दसैं घर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो। त्यसै दिन घटस्थापना गरिएको स्थानमा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरिएको थियो। दोस्रो दिन शुक्रबार पूजा स्थलमा ब्रह्मचारिणी देवीलाई आह्वान गरी विधिपूर्वक पूजा आराधना गरिएको छ। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवीभागवत लगायत देवी स्तोत्र पाठ समेत गरिन्छ। नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ। यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन्। नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ। संसारका मुमुक्षु प्राणीलाई सच्चिदाननद रुप ब्रह्मको बोध गराउनका लागि निरन्तर लागिरहने मान्यतामा नवदुर्गामध्येको दोस्रो देवीलाई ब्रह्मचारिणी भनिएको हो। ब्रह्मचारिणीको हातमा कमल, अक्षमाला र कमण्डलु बनाइनुपर्छ भन्ने विधान छ। नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लागेको छ। गत वर्ष जस्तो कोरोना भाइरसको सङ्क्रमण तीव्र नभए पनि जोखिम भने कायमै रहेकाले स्वास्थ्य सुरक्षाका मापदण्ड पूरा गरेर शक्तिपीठमा दर्शन एवं पूजा आराधना गर्न प्रशासनले आह्वान गरेको छ। यसैगरी राज्यकोतर्फबाट नवदुर्गाको पूजा आराधना गरिने हनुमानढोका दरबारस्थित दसैँ घरमा पनि आज विधिपूर्वक ब्रह्मचारिणी देवीको पूजा आराधना गरिएको हनुमानढोका दरबार हेरचाह अड्डाले जनाएको छ।"
प्रधानमन्त्रीले गरे मन्त्रिपरिषद विस्तार : १६ मन्त्री र २ राज्यमन्त्री थपिए,"काठमाडौं : राष्ट्रपति विद्यादेवी भण्डारीले नयाँ मन्त्रीहरु नियुक्त गरेकी छन्। प्रधानमन्त्री शेरबहादुर देउवाको सिफारिसमा शुक्रबार राष्ट्रपति भण्डारीले मन्त्री नियुक्त गरेकी हुन्। नेपालको संविधानको धारा ७६ को उपधारा (९ ) तथा धारा ७८ को उपधारा (१) बमोजिम प्रधानमन्त्रीको सिफारिसमा राष्ट्रपतिले मन्त्री नियुक्ति, हेरफेर र कार्यविभाजन गरेकी हुन्। राष्ट्रपति कार्यालयका अनुसार १६ मन्त्री र २ राज्य मन्त्री थप भएका हुन्। नवनियुक्त मन्त्रीहरुमा नेपाली कांग्रेसबाट कानुन न्याय तथा संसदीय मामिला मन्त्रीमा दिलेन्द्रप्रसाद बडू, रक्षा मन्त्रीमा मिनेन्द्र रिजाल, खानेपानी मन्त्रीमा उमाकान्त चौधरी, महिला बालबालिका तथा ज्येष्ठ नागरिक मन्त्रीमा उमा रेग्मी नियुक्त भएका छन् । प्रधानमन्त्री तथा कांग्रेस सभापति शेरबहादुर देउवाले यसअघि कानुनमन्त्री रहेका ज्ञानेन्द्रबहादुर कार्कीलाई सञ्चार मन्त्रालयको जिम्मेवारी दिएका छन् । रामचन्द्र पौडेल समूहबाट बडू र रिजाल मन्त्री बनेका हुन् । यस्तै सिटौला समूहबाट उमाकान्त चौधरी मन्त्री बनेका हुन्। रेग्मी देउवा निकट हुन् । यसअघि प्रधानमन्त्री देउवाले कांग्रेसको तर्फबाट गृहमन्त्रीमा बालकृष्ण खाँड, कानुन न्याय तथा संसदीय व्यवस्थामन्त्रीमा कार्की र परराष्ट्रमन्त्रीमा डा नारायण खड्कालाई नियुक्त गरेका थिए। यसअघि स्वास्थ्य राज्यमन्त्री भएका उमेश श्रेष्ठलाई प्रधानमन्त्री तथा मन्त्रिपरिषद् कार्यालयको जिम्मेवारी दिइएको छ। नेकपा माओवादी केन्द्रको तर्फबाट शिक्षा विज्ञान तथा प्रविधि देवेन्द्र पौडेल, भूमि व्यवस्था सहकारी तथा गरिबी निवारण शशी श्रेष्ठ, युवा तथा खेलकुद मन्त्री महेश्वर गहतराज मन्त्री बनेका छन् । यस्तै, वोधमाया कुमारी यादवलाई शिक्षा राज्यमन्त्रीको जिम्मेवारी दिइएको छ। यसअघि ऊर्जा मन्त्रालयको पम्फा भुषाल र अर्थ मन्त्रालयको जनार्दन शर्माले जिम्मेवारी लिएका थिए । यस्तै, नेकपा एकीकृत समाजवादीका तर्फबाट स्वास्थ्य तथा जनसंख्या मन्त्रीको जिम्मेवारी विरोध खतिवडालाई दिइएको छ । संस्कृति पर्यटन तथा नागरिक उड्यनमन्त्री प्रेमबहादुर आले, श्रम रोजगार तथा सामाजिक सुरक्षा मन्त्री कृष्णकुमार श्रेष्ठ (किसान), सहरी विकासमन्त्रीमा रामकुमार झाँक्री, स्वास्थ्य राज्यमन्त्री भवानीप्रसाद खापुङ नियुक्त भएका छन्। जनता समाजवादी पार्टीको तर्फबाट संघीय मामिला तथा सामान्य प्रशासन मन्त्री राजेन्द्र श्रेष्ठ, भौतिक पूर्वाधार तथा यातायातमन्त्री रेनुकुमारी यादव, वन तथा वातावरणमन्त्री रामसहाय यादव, कृषि तथा पशुपन्छी विकासमन्त्री महिन्द्रराय यादव बनेका हुन्। उद्योग वाणिज्य तथा आपूर्तिमन्त्रीमा संसद नै नभएका गजेन्द्र हमाल नियुक्त गरिएको छ। उनी प्रधानन्यायाधीश चोलेन्द्र शमशेर जबराको कोटामा मन्त्री भएको भन्दै सर्वत्र आलोचना भएको छ। सूचीसहित"
लुम्बिनीका तीन विधेयक प्रमाणीकरण,"रुपन्देही : लुम्बिनी प्रदेशका तीन विधेयक शुक्रबार प्रमाणीकरण भएका छन्। प्रदेश प्रमुख अमिक शेरचनले आर्थिक वर्ष २०७८७९को सेवा र कार्यको लागि प्रदेश सञ्चित कोषबाट केही रकम खर्च गर्ने र विनियोजन गर्ने सम्बन्धमा व्यवस्था गर्न बनेको विधेयक, प्रदेश सरकारको अर्थसम्बन्धी प्रस्तावलाई कार्यान्वयन गर्न बनेको विधेयक र प्रदेश नं ५ प्रदेश पदक ऐन, २०७६ लाई संशोधन गर्न बनेको विधेयक प्रमाणीकरण गरेका हुन्। गत बुधबार प्रदेशसभाबाट पारित भएका विधेयक नेपालको संविधानको धारा २०१ को उपधारा ९२० बमोजिम प्रमाणीकरण भएको प्रदेश प्रमुखको कार्यालयले जनाएको छ।"
अन्तर्राष्ट्रिय सम्मेलनमा तालिवानलाई रुसको निम्तो,"मस्को : अफगानिस्तान मुद्धामा हुन लागेको अन्तर्राष्ट्रिय सम्मेलनमा रुसले तालिवानलाई निम्तो गर्ने भएको छ । आगामी अक्टोवर २० मा रुसको राजधानी मस्कोमा आयोजित अफगानिस्तान सम्मेलनमा रुसले तालिवानलाई निम्तो गर्ने भएको हो । रुसले आयोजना गरेको सो सम्मेलनमा राष्ट्रपति भ्लाद्मिर पुटिनले तालिवानका विशेष प्रतिनिधि नेतालाई निम्तो दिने रुसी समाचार एजेन्सीका प्रतिनिधि जामिर काब्लोभले जानकारी दिएका छन् । यहि अक्टोवर १२ मा हुन लागेको जी २० सम्मेलनमा अफगानिस्तानमा मानविय सहायताबारे छलफल गरिने र मस्कोको सम्मेलनमा सोहिअनुसार वार्ताअघि बढाइने बताइएको छ । रुसले गत मार्चमा अफगानिस्तान मुद्धाबारे अन्तर्राष्ट्रिय सम्मेलन आयोजना गरेको थियो । सो सम्मेलनमा रुस, अमेरिक, चीन र पाकिस्तानले संयुक्त विज्ञप्ती जारी गर्दै अफगानिस्तानको युद्ध अन्त्य गर्ने र शान्ति सम्झौता गर्न आह्वान गरेका थिए । त्यसपछि अगष्ट अन्तिममा अमेरिकाले अफगानिस्तानमा २० वर्ष लामो समयसम्म गराएको सैन्य उपस्थिती अन्त्य गरेको थियो भने तालिवानले सत्ता कब्जामा लिएको थियो । सन् १९८० मा रुसले अफगानिस्तामा सोभियत सेना पठाएको थियो भने दशक लामो युद्धमा २० लाख अफगान नागरिक मारिएका थिए भने १४ हजारभन्दा बढी सोभियत सैनिक मारिएका थिए ।"
नवनियुक्त मन्त्रीहरुले लिए सपथ,"काठमाडौं : नवनियुक्त मन्त्रीहरुले पद तथा गोपनीयताको सपथ लिएका छन्। राष्ट्रपति भवन शितल निवासमा राष्ट्रपति विद्यादेवी भण्डारीले नव नियुक्त मन्त्रीहरुलाई सपथ खुवाएकी हुन्। नेपालको संविधान २०७२ को धारा ८० बमोजिम राष्ट्रपति भण्डारीले मन्त्री र प्रधानमन्त्री शेरबहादुर देउवाले राज्यमन्त्रीलाई सपथ खुवाएका हुन्। १६ मन्त्री र २ राज्यमन्त्री थप गर्दै प्रधानमन्त्री देउवाले मन्त्रिपरिषद् विस्तार गरेका हुन्। प्रधानमन्त्रीमा नियुक्त भएको ८३ दिनपछि शेरबहादुर देउवाले मन्त्रिपरिषद्लाई पूर्णता दिएका हुन्। यसअघि कांग्रेसबाट ३ मन्त्री र एकराज्यमन्त्री र माओवादीको तर्फबाट २ मन्त्री नियुक्त भएका थिए। नयाँ मन्त्री थपिएसँगै मन्त्रिपरिषदले पूर्णता पाएको हो। संविधानबमोजिम मन्त्रिपरिषद् २५ सदस्यीय हुने व्यवस्था छ। नवनियुक्त मन्त्रीहरुमा नेपाली कांग्रेसबाट कानुन न्याय तथा संसदीय मामिला मन्त्रीमा दिलेन्द्रप्रसाद बडू, रक्षामन्त्रीमा मिनेन्द्र रिजाल, खानेपानी मन्त्रीमा उमाकान्त चौधरी, महिला बालबालिका तथा ज्येष्ठ नागरिक मन्त्रीमा रेग्मी भएका छन् । प्रधानमन्त्री तथा कांग्रेस सभापति शेरबहादुर देउवाले यसअघि कानुनमन्त्री रहेका ज्ञानेन्द्रबहादुर कार्कीलाई सञ्चार मन्त्रालयको जिम्मेवारी दिएका छन् । रामचन्द्र पौडेल समूहबाट बडू र रिजाल मन्त्री बनेका हुन् । यस्तै सिटौला समूहबाट उमाकान्त चौधरी मन्त्री बनेका हुन्। रेग्मी देउवा निकट हुन् । यसअघि प्रधानमन्त्री देउवाले कांग्रेसको तर्फबाट गृहमन्त्रीमा बालकृष्ण खाँड, कानुन न्याय तथा संसदीय व्यवस्थामन्त्रीमा कार्की र परराष्ट्रमन्त्रीमा डा नारायण खड्कालाई नियुक्त गरेका थिए। यसअघि स्वास्थ्य राज्यमन्त्री भएका उमेश श्रेष्ठलाई प्रधानमन्त्री तथा मन्त्रिपरिषद् कार्यालयको जिम्मेवारी दिइएको छ। नेकपा माओवादी केन्द्रको तर्फबाट शिक्षा विज्ञान तथा प्रविधि देवेन्द्र पौडेल, भूमि व्यवस्था सहकारी तथा गरिबी निवारण शशी श्रेष्ठ, युवा तथा खेलकुद मन्त्री, महेश्वर गहतराज मन्त्री बनेका छन् । यस्तै वोधमाया कुमारी यादवलाई शिक्षा राज्यमन्त्रीको जिम्मेवारी दिइएको छ। यसअघि ऊर्जा मन्त्रालय पम्फा भुषाल र अर्थ मन्त्रालय जनार्दन शर्माले जिम्मेवारी लिएका थिए । यस्तै, नेकपा एकीकृत माजवादीका तर्फबाट स्वास्थ्य तथा जनसंख्याको जिम्मेवारी विरोध खतिवडालाई दिइएको छ । यस्तै, संस्कृति पर्यटन तथा नागरिक उड्यनमन्त्री प्रेमबहादुर आले, श्रम रोजगार तथा सामाजिक सुरक्षा मन्त्री कृष्णकुमार श्रेष्ठ (किसान), सहरी विकासमन्त्रीमा रामकुमार झाँक्री, स्वास्थ्य राज्यमन्त्री भवानीप्रसाद खापुङ नियुक्त भएका छन्। जनता समाजवादी पार्टीको तर्फबाट संघीय मामिला तथा सामान्य प्रशासन मन्त्री राजेन्द्र श्रेष्ठ, भौतिक पूर्वाधार तथा यातायातमन्त्री रेनुकुमारी यादव, वन तथा वातावरणमन्त्री रामसहाय यादव, कृषि तथा पशुपन्छी विकासमन्त्री महिन्द्र राय यादव बनेका हुन्। उद्योग वाणिज्य तथा आपूर्तिमन्त्रीमा संसद नै नभएका गजेन्द्र हमाल नियुक्त गरिएको छ। उनी प्रधानन्यायाधीश चोलेन्द्र शमशेर जबराको कोटामा मन्त्री भएको भन्दै सर्वत्र आलोचना भएको छ।"
शैक्षिक सुधारको क्रमलाई निरन्तरता दिनेछु : शिक्षामन्त्री,"काठमाडौं : नवनियुक्त शिक्षा, विज्ञान तथा प्रविधिमन्त्री देवेन्द्र पौडेलले संविधानले परिकल्पना गरेको समाजवादोन्मुख राज्य प्रणालीको अवधारणलाई सफल तुल्याउन आवश्यक पर्ने शैक्षिक जनशक्ति उत्पादनमा नीतिगत सुधारका लागि प्राथमकिता दिने बताएका छन्। सिंहदरबारस्थित मन्त्रालयमा पदबहालीका क्रममा सञ्चारकर्मीसँग प्रतिक्रिया दिँदै मन्त्री पौडेलले शिक्षामा भइरहेको सुधारलाई निरन्तरता दिँदै अरोरात्र खटेर आमूल परिवर्तन गर्ने जनाए। मन्त्री पौडेलले सोहीबमोजिम कार्य गर्न कर्मचारीलाई निर्देशन दिए। मन्त्री पौडेलले भने, 'सरकारले पढ्दै, कमाउँदै भन्ने कार्यक्रम पनि ल्याएको छ। शिक्षालाई देश र जनताको हितमा उपयोग गर्न दातृ निकायसँगको समेत सहयोग लिएर रोजगारमूलक बनाउन नीतिगत पहल गर्न आवश्यक छ। त्यसमा म र मन्त्रालयका तर्फबाट काम हुनेछ। सङ्घीय शिक्षा निर्माण लगायत विद्यमान आवश्यकता र समस्याका लागि मेरो ध्यान जानेछ।' मन्त्री पौडेललाई मन्त्रालयका सचिव रामप्रसाद थपलियालगायत उच्च कर्मचारीले स्वगत गरेका थिए। मन्त्री पौडेलसँगै नवनियुक्त राज्यमन्त्री बोधमायाकुमारी यादवले पनि आज मन्त्रालयमा बहाली गरे।"
"संसदमा एमालेको नारा : कालो धन चाहिँदैन, देश लुट्न पाइँदैन","काठमाडौं : नेकपा एमाले सांसद्को नाराबाजीकाबीच संसद बैठक सुरु भएको छ। शुक्रबार दिउँसो जारी प्रतिनिधि सभा बैठकमा उनीहरुले कालो धन चाहिँदैन, देश लुट्न पाइदैंन भन्दै नाराबाजी गरेका हुन्। सभामुख अग्नि सापकोटाले जनसरोकारका विषय उठाउनुपर्ने भएकाले बैठक अवरोध नगर्न अनुरोध गरेका छन्। सभामुख सापकोटाले १४ सांसदको सूची सार्वजनिक नगरेको भन्दै पटक पटक संसद अवरोध गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। प्रतिनिसभा र राष्ट्रियसभाको बैठकको यस्तो छ कार्यसूचि सभामुख सापकोटालाई ओलीको प्रश्न: तपाईँ सभामुख कि, गठबन्धनको प्यादा ? षडयन्त्रको मतियार सभामुख सापकोटा : भगवती न्यौपाने संविधानलाई इमान र निष्ठापूर्वक पालना गरौं : सभामुख सापकोटा प्रतिनिधि सभाको बैठक बस्दै, सरकारले विधेयक फिर्ता लिने एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ।"
नवनियुक्त मन्त्रीहरुको सपथ ४:३० बजे,"काठमाडौं : राष्ट्रपति विद्यादेवी भण्डारीले नव नियुक्त मन्त्रीहरुलाई अपरान्ह ४:३० बजे सपथ खुवाउने छन्। राष्ट्रपति कार्यालयका सहयाक प्रवक्ता केशव प्रसाद घिमिरेले ४:३० बजे सपथ कार्यक्रम रहेको अन्नपूर्णलाई बताए। नवनियुक्त मन्त्रीहरुमा नेपाली कांग्रेसबाट कानुन न्याय तथा संसदीय मामिला मन्त्रीमा दिलेन्द्रप्रसाद बडू, रक्षा मन्त्रीमा मिनेन्द्र रिजाल, खानेपानी मन्त्रीमा उमाकान्त चौधरी, महिला बालबालिका तथा ज्येष्ठ नागरिक मन्त्रीमा रेग्मी भएका छन् । प्रधानमन्त्री तथा कांग्रेस सभापति शेरबहादुर देउवाले यसअघि कानुनमन्त्री रहेका ज्ञानेन्द्रबहादुर कार्कीलाई सञ्चार मन्त्रालयको जिम्मेवारी दिएका छन् । रामचन्द्र पौडेल समूहबाट बडू र रिजाल मन्त्री बनेका हुन् । यस्तै सिटौला समूहबाट उमाकान्त चौधरी मन्त्री बनेका हुन्। रेग्मी देउवा निकट हुन् । यसअघि प्रधानमन्त्री देउवाले कांग्रेसको तर्फबाट गृहमन्त्रीमा बालकृष्ण खाँड, कानुन न्याय तथा संसदीय व्यवस्थामन्त्रीमा कार्की र परराष्ट्रमन्त्रीमा डा नारायण खड्कालाई नियुक्त गरेका थिए। यसअघि स्वास्थ्य राज्यमन्त्री भएका उमेश श्रेष्ठलाई प्रधानमन्त्री तथा मन्त्रिपरिषद् कार्यालयको जिम्मेवारी दिइएको छ। नेकपा माओवादी केन्द्रको तर्फबाट शिक्षा विज्ञान तथा प्रविधि देवेन्द्र पौडेल, भूमि व्यवस्था सहकारी तथा गरिबी निवारण शशी श्रेष्ठ, युवा तथा खेलकुद मन्त्री, महेश्वर गहतराज मन्त्री बनेका छन् । यस्तै वोधमाया कुमारी यादवलाई शिक्षा राज्यमन्त्रीको जिम्मेवारी दिइएको छ। यसअघि ऊर्जा मन्त्रालय पम्फा भुषाल र अर्थ मन्त्रालय जनार्दन शर्माले जिम्मेवारी लिएका थिए । यस्तै, नेकपा एकीकृत माजवादीका तर्फबाट स्वास्थ्य तथा जनसंख्याको जिम्मेवारी विरोध खतिवडालाई दिइएको छ । यस्तै, संस्कृति पर्यटन तथा नागरिक उड्यनमन्त्री प्रेमबहादुर आले, श्रम रोजगार तथा सामाजिक सुरक्षा मन्त्री कृष्णकुमार श्रेष्ठ (किसान), सहरी विकासमन्त्रीमा रामकुमार झाँक्री, स्वास्थ्य राज्यमन्त्री भवानीप्रसाद खापुङ नियुक्त भएका छन्। जनता समाजवादी पार्टीको तर्फबाट संघीय मामिला तथा सामान्य प्रशासन मन्त्री राजेन्द्र श्रेष्ठ, भौतिक पूर्वाधार तथा यातायातमन्त्री रेणु यादव, वन तथा वातावरणमन्त्री रामसहाय यादव, कृषि तथा पशुपन्छी विकासमन्त्री महेन्द्र राय यादव बनेका हुन्। उद्योग वाणिज्य तथा आपूर्तिमन्त्रीमा संसद नै नभएका गजेन्द्र हमाल नियुक्त गरिएको छ। उनी प्रधानन्यायाधीश चोलेन्द्र शमशेर जबराको कोटामा मन्त्री भएको भन्दै सर्वत्र आलोचना भएको छ। प्रधानमन्त्रीले गरे मन्त्रिपरिषद विस्तार : १६ मन्त्री र २ राज्यमन्त्री थपिए"
प्रेमको नाता जुनी जुनीमा रमेश र उषा,काठमाडौंः प्रेमको नाता जुनी जुनी मा मोडल तथा लेखक रमेश दियाली र उषा उप्रेतीको रोमान्स देख्न सकिन्छ। किरण गजमेर र बनिका प्रधानको स्वर रहेको म्युजिक भिडियो शुक्रबार सार्वजनिक भएको हो। भिडियोमा रमेश र उषाको प्रेमलाई देखाइएको छ। गाउँमा सामान्य जीवन बिताएका केटा र सहरमा बसेकी केटीको प्रेम जीवनलाई भिडियोमा देख्न सकिन्छ। जुनी गजमेरले निर्माण गरेको गीतमा यदि गजमेरको संगीत रहेको छ। विकास दाहालले भिडियो सम्पादन गरेका छन्।
"७६४ जनामा कोरोना संक्रमण, १० को मृत्यु",काठमाडौं : १० हजार ६८८ नमूना परीक्षणमा ७६४ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ९ हजार ४६६ नमूनाको पीसीआर र १ हजार २२२ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ७१५ र एन्टिजेन विधिबाट ४९ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप १० जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार २१० पुगेको हो। मन्त्रालयका अनुसार मंगलबार थप १०३३ जना कोरोनामुक्त भएका छन्। कोरोनाका सक्रिय संक्रमितको संख्या १५ हजार ६१४ पुगेको छ। मन्त्रालयका अनुसार संक्रमित ११३ जनाको भेन्टिलेटरमा र ३१३ जनाको आइसीयूमा उपचार भइरहेको छ। पछिल्लो २४ घन्टामा ४३ हजार ९४१ जनाले कोरोनाविरुद्धको खोप लगाएका छन्।
जसपाले बुझायो प्रधानमन्त्रीलाई मन्त्रीको नाम,"काठमाडौं : जनता समाजवादी पार्टीले सरकारमा सहभागी हुने मन्त्रीहरुको नामावली टुंग्याएको छ । जसपाबाट राजेन्द्र श्रेष्ठले सरकारको नेतृत्व गर्नेछन् । जसपा नेता रेणुकुमारी यादवका अनुसार जसपाबाट सरकारमा यादवसहित श्रेष्ठ, रामसहाय यादव र प्रमोद साह जाने विषयमा लगभग टुंगो लागिसकेको छ। उनले अन्नपूर्णसँग भनिन्, म पार्टीमा महिलाको तर्फबाट मन्त्री हुने लगभग निश्चित छ । यस्तै, अन्य चारजनाको विषयमा छलफल भएको छ। मलाई फोन आएको त छैन । जसपा स्रोतका अनुसार चारजनाको नाम प्रधानमन्त्री कार्यलयमा बुझाइसकेको छ। प्रधानमन्त्रीले मन्त्रिपरिषद् विस्तार गर्दै, मन्त्रीको टुंगो लगाउन दलहरू अन्तिम कसरतमा"
सरकारले संसद्मा भन्योः प्रधानन्यायाधीशका लागि कोटा छुट्याइएको विषय सत्य होइन,"काठमाडौं : सरकारले मन्त्री परिषद्मा प्रधानन्यायाधीशका लागि कोटा छुट्याइएको विषय सत्य नभएको स्पष्ट पारेको छ। संसदमा सरकारका प्रवक्ता समेत रहेका कानुन न्याय तथा संसदीय व्यवस्थामन्त्री ज्ञानेन्द्रबहादुर कार्कीले प्रधानन्यायाधीश चोलेन्द्र शम्शेर जबराले मन्त्रिपरिषद् विस्तारमा भाग खोजेको भन्ने समाचार सत्य नभएको बताए । उनले भने, मन्त्रिपरिषद् विस्तारमा भाग खोजेको भन्ने समाचार सत्य होइन। संसदमा सांसद प्रेम सुवालले प्रधानन्यायाधीशको तर्फबाट मन्त्रीको भाग किन खोजिएको भन्दै प्रश्न गरेका थिए ।"
एकीकृत समाजवादीले प्रधानमन्त्रीलाई बुझायो मन्त्रीको नाम,"काठमाडौं : नेकपा एकीकृत समाजवादीले मन्त्री बन्नेहरुको नामावली प्रधानमन्त्री शेरबहादुर देउवालाइ बुझाएको छ। समाजवादीले विरोध खतिवडा, रामकुमारी झाँक्री,प्रेम आले, किसान श्रेष्ठ र भवानी खापुङको नाम शुक्रबार प्रधानमन्त्रीलई बुझाएको हो । प्रधानमन्त्री सचिवालय स्रोतले दिएको जानकारी अनुसार खतिवडा, झाँक्री, आले र श्रेष्ठ मन्त्री हुन् भने खापुङ राज्यमन्त्रीका लागि सिफारिस भएका हुन् । यसअघि जनता समाजवादी पार्टीले सरकारमा सहभागी हुने मन्त्रीहरुको नाम प्रधानमन्त्री देउवालाई बुझाइसकेको छ।"
लुम्बिनी प्रदेशमा मन्त्रीको शपथ रोकियो,"बुटवल : लुम्बिनी प्रदेशमा मन्त्रीको शपथ रोकिएको छ । शुक्रबार चार बजे सरकार विस्तार गर्ने तयारी भइरहँदा गठबन्धनका दलमा मन्त्री बन्ने व्यक्तिको नाम टुंगो नलागेपछि रोकिएको हो । मन्त्री बन्ने टुंगो लागेका सांसदहरुलाई मुख्यमन्त्री कार्यालयले शपथका लागि निम्ता समेत दिएको थियो । कांग्रेसभित्र कुरा नमिलेपछि शपथ दुई दिनपछि हुने बताइएको छ । सरकारका प्रवक्ता कृष्णध्वज खड्काले छलफल नटु्गिएकाले शपथ रोकिएको बताए । उनले केही दिनभित्रै मन्त्रिपरिषद् विस्तार हुने बताए । सरकारमा जानका लागि माओवादीले मन्त्री टुंग्याएको छ । कांग्रेसका केही मन्त्रीको समेत नामको टुंगो लागेको छ। एक मन्त्री र एक राज्यमन्त्रीमा कुरा मिलेको छैन । सरकारमा माओवादीबाट दाङका इन्द्रजित थारु र बर्दियाका तिलकराम शर्मा मन्त्री टुंगो लागेको छ । नेकपा (एकीकृत समाजवादी) बाट रमा घर्ती मन्त्री बन्ने छिन् । उनले स्वास्थ्य मन्त्रालयमा पाउने चर्चा छ । माओवादीले दाङकी बिमला खत्री वलीलाई राज्यमन्त्री बनाउने भएको छ । उनलाई एमालेले आफ्नो सांसद दावि गर्दै कारबाहीको आग्रह गरेको छ । पछिल्लो समय उनले माओवादी केन्द्र रोजेकी छन् । कांग्रेसले चारमन्त्री र एक राज्यमन्त्री पाउने टुंगो लागेको छ । कांग्रेसले यसअघि नै पर्यटन, ग्रामिण तथा सहरी विकास मन्त्रीमा दाङका डिल्लीबहादुर चौधरीलाई पठाएको छ । वन, वातावरण तथा भूसंरक्षण मन्त्रीमा बर्दियाका सुरेन्द्र हमाल र शिक्षा विज्ञान युवा तथा खेलकुद मन्त्रीमा रूपन्देहीका बसिउद्धिन खाँलाई पठाउने निर्णय भएको कांग्रेसका प्रमुख सचेतक फखरुद्दिन खानले बताए । ऊर्जा, जलस्रोत तथा सिँचाई मन्त्रीमा रूपन्देहीका अष्ठभुजा पाठक र पाल्पाका वीरबहादुर रानामध्ये कसलाई पठाउने भन्नेबारे टुंगो लाग्न बाँकी छ । यस्तै कांग्रेस भागमा परेको राज्यमन्त्रीको नाम पनि टुंगो लागेको छैन । प्रदेशमा टुंगो लगाउन नसकेपछि कांग्रेस केन्द्रले नै मन्त्रीको टुंगो लगाएको हो । लुम्बिनीमा मुख्यमन्त्री कुलप्रसाद केसीले शपथ लिएको असोज २८ गते दुई महिना पुग्दैछ ।"
"भारतीय वायु सेनाले देखायो आफ्नो तागत, तालिबान बने आफैले भत्काएको बुद्ध मूर्तीको गार्ड","शुक्रबार नोबेल शान्ति पुरस्कारको घोषणा भयो। पुरस्कार रुसी र फिलिपिनी पत्रकारले पाएका छन्। यो खबर अन्तर्राष्ट्रय सञ्चारमाध्यममा प्रमुखताका साथ प्रकाशन भयो। त्यस्तै तालिबानले आफैंले भत्काएको बुद्ध मूर्तीको सुरक्षा गर्न थालेको समाचार पनि विशेष रह्यो भने जापानी प्रधानमन्त्रीले भारतका समकक्षी नरेन्द्र मोदी र चीनका राष्ट्रपति सी चीनफिङलाई टेलिफोन गरेको खबर पनि अन्तर्राष्ट्रिय सञ्चारमाध्यममा प्रमुख बन्यो। आज दिनभर चर्चामा रहेका केही विश्व समाचार संक्षेपमा पढ्नुहोस् : ००० नवनियुक्त जापानी प्रधानमन्त्रीले चीन र भारतसँग गरे फोनवार्ता टोकियो : जापानका नवनियुक्त प्रधानमन्त्री फुमियो किशिदाले एकैदिन भारत र चीनसँग फोनवार्ता गरेका छन्। उनले चिनियाँ राष्ट्रपति सी चिनफिङ र भारतीय प्रधानमन्त्री नरेन्द्र मोदीसँग शुक्रबार एकैदिन फोनवार्ता गरेका हुन्। किशिदाले प्रधानमन्त्रीको सपथ लिएपछि पहिलो पटक चिनियाँ राष्ट्रपतिसँग फोनवार्ता गरेको र दुवै नेताबिच अन्तर्राष्ट्रिय समुदायको अगाडि दुई पक्षीय सम्बन्ध सन्तुलन राख्नुपर्नेबारे छलफल भएको क्योडो न्यूजमा समाचार छ। यस्तै शुक्रबार नै भारतीय प्रधानमन्त्री मोदीसँग भएको फोनवार्तामा किशिदाले प्रशान्त क्षेत्रमा शान्ति कायम गर्न प्रस्ताव राखेका छन्। साथै फोनवार्तामा दुवै देशको विशेष कुटनीति र वैश्विक साझेदारको रुपमा सम्बन्ध अघि बढाउने बारे छलफल भएको हिन्दुस्तान टाइम्समा समाचार छ। ००० भारतीय वायु सेनाले देखायो आफ्नो ताकत नयाँ दिल्ली : भारतले आफ्नो ८९ औं वायु सेना दिवस मनाएको छ। गाजियावादस्थित हिन्डोन एयरफोर्स स्टेशनमा भारतीय वायु सेनाले आफ्नो स्थापनाको ८९ औं एयरफोर्स दिवस मनाएको हो। सो अवसरमा भारतीय वायु सेनाको विमानले शुक्रबार बिहान आकाशमा आफ्नो ताकत देखाएको छ। हिन्डन एयरफोर्स स्टेशनको ग्राउन्डमा वायु सैनिकले परेड गरेका थिए भने आकाशमा राफेल, तेजस र सुखोईको उडाइएको भारतीय सञ्चारमाध्यममा खबर छ। हिन्डन एयरबेसको ६ हजार ५ सय फिटको उचाईबाट स्काइ डाइभिङको लागि चर्चित आकाशगंगा टिमले उडान भरेको थियो। सो अवसरमा भारतले सन् १९७१ को युद्धमा बंगलादेश निर्माणमा योगदान पुर्याएका सेनानी नायकहरुलाई सम्मान गरेको थियो। ००० तालिबान बने आफैले भत्काएको बुद्ध मूर्तीको गार्ड बमियान : तालिबान लडाकुले अफगानिस्तानको बमियान प्रान्तमा दुई प्राचीन बुद्धको मूर्तीको सुरक्षा गरिरहेका छन्। बमियानस्थित तालिबान स्वयम्ले भत्काएको बुद्धको मूर्तीको सुरक्षामा उनीहरु आफै खटिएका हुन्। सो प्रान्तस्थित प्राचीन बुद्धको मूर्ती १५ सय वर्षअघि स्थापना गरिएको बताइन्छ। तर सन् २००१ मा तत्कालिन तालिबान शासनकालमा सो मूर्ती तालिबानले तोड्न निर्देशन दिएको थियो। दुईटा बुद्धका मूर्तीहरु सन् २००१ मा तालिबानले भत्काएको थियो। सो स्थानमा आफ्नो धर्मको झण्डा फहराएको थियो। अहिले त्यही मूर्तीको सुरक्षामा तालिबान लडाकु खटिएका छन्, अफगानिस्तानका नयाँ प्रधानमन्त्री मोहम्मद हसन अखुन्दले एएफपीसँग भनेका छन्। प्रधानमन्त्री स्वयम् एक आर्किटेक्ट भएकोले उनले सो मूर्तीको संरक्षण गर्न हाल तालिबान लडाकुलाई खटाएको हुन सक्ने विश्वास विश्लेषकहरुले गरेका छन्। सो मूर्ती १७ औं शताब्दीमा मुगल शासकको पालामा बनेको हुन सक्ने बताइन्छ। युनेस्कोले सो क्षेत्रलाई विश्व सम्पदा सूचीमा सुचीकृत गर्ने बताएको थियो। विभिन्न कारण युनेस्कोको सो प्रयास असफल बनेको थियो। ००० पत्रकारितातर्फको नोबेल पुरस्कार मारिया र दिमित्रीलाई ओस्लो : अभिव्यक्ति स्वतन्त्रता तथा पत्रकारितातर्फको नोबेल पुरस्कार शुक्रबार घोषणा भएको छ। यस वर्षको नोबेल शान्ति पुरस्कार पत्रकार मारिया रेसा र दिमित्री मुराटोवले पाएका छन्। अभिव्यक्ति स्वतन्त्रताको रक्षाको लागि उनीहरुले गरेको प्रयासको सम्मान स्वरुप उनीहरुले सो पुरस्कार पाएका हुन्। रेसा एक हाई प्रोफाइल पत्रकार एवम् डिजिटल मिडिया कम्पनी र्याप्लरका सीईओ हुन्। दिमित्री रुसको एक स्वतन्त्र अखबारका प्रधान सम्पादक हुन्। अभिव्यक्ति स्वतन्त्रताको लागि दुवैले रुस र फिलिपिन्समा गरेको साहसिक कार्यको लागि उनीहरुलाई सम्मान स्वरुप नोबेल शान्ति पुरस्कार प्रदान गरिएको नोबेल कमिटीले बताएको छ। ००० अन्तर्राष्ट्रिय सम्मेलनमा तालिबानलाई रुसको निम्तो मस्को : अफगानिस्तान मुद्दामा हुन लागेको अन्तर्राष्ट्रिय सम्मेलनमा रुसले तालिबानलाई निम्तो गर्ने भएको छ। आगामी अक्टोवर २० मा रुसको राजधानी मस्कोमा आयोजित अफगानिस्तान सम्मेलनमा रुसले तालिबानलाई निम्तो गर्ने भएको हो। रुसले आयोजना गरेको सो सम्मेलनमा राष्ट्रपति भ्लादिमिर पुटिनले तालिबानका विशेष प्रतिनिधि नेतालाई निम्तो दिने रुसी समाचार एजेन्सीका प्रतिनिधि जामिर काब्लोभले जानकारी दिएका छन्। यही अक्टोवर १२ मा हुन लागेको जी २० सम्मेलनमा अफगानिस्तानमा मानवीय सहायताबारे छलफल गरिने र मस्कोको सम्मेलनमा सोहीअनुसार वार्ता अघि बढाइने बताइएको छ। ००० रुसमा रक्सी सेवनबाट १४ को मृत्यु मस्को : रुसमा मादकपदार्थ रक्सी सेवनबाट १४ को मृत्यु भएको छ भने ८ जना बिरामी परेका छन्। रुसको ओरेनवर्गमा मिसावट रक्सी सेवन गर्दा शुक्रबार एकैपटक १४ को मृत्यु भएको हो। बिरामीको उपचारका लागि नजिकैको अस्पताल पुर्याइएको बताइएको छ। सो घटनाबारे अनुसन्धान भइरहेको सरकारका गर्भनर डेनिस पास्लरले टेलिग्रामलाई जानकारी दिएका छन्। रक्सी वितरक कम्पनीमाथि अनुसन्धान अघि बढाइरहेका छौँ, पास्लरले भनेका छन्, रक्सीमा मिसावट भएको र मापदण्ड नपुगेको रक्सी सेवनबाट ८ विरामी र १४ मृतकसहित एकैपटक २२ जना पीडित बनेको प्रारम्भिक अनुसन्धानबाट खुलेको छ। ००० टोकियोमा १० वर्षपछि शक्तिशाली भूकम्प, दर्जनौँ घाइते टोकियो : जापानको राजधानी टोकियोमा शक्तिशाली भूकम्प गएको छ। बिहीबार मध्यराती गएको ५९ म्याग्निच्युडको सो भूकम्पको धक्का १० वर्षयताकै शक्तिशाली रहेको बताइएको छ। भूकम्पका कारण ४३ मानिस गम्भीर घाइते भएका छन्। शुक्रबार आएको भूकम्पको पराकम्पका कारण टोकियोमा रेल सेवा अवरुद्ध बनेको छ। बुधबार रातिदेखि १६ वटा रेल लाइन स्थगित गरिएको छ भने ३ लाख ६८ मानिसहरु प्रभावित बनेको पूर्वी जापान रेलवेले जानकारी दिएको छ। ००० मोरोक्कोमा राजाले गरे सात महिलासहितको नयाँ सरकार गठन राबत : मोरोक्कोका राजा मोहम्मद पाँचौले नयाँ सरकारको गठन गरेका छन्। उनले सात महिला मन्त्रीसहितको नयाँ सरकार गठन गरेका हुन्। राजाले सात महिलासहित २४ मन्त्रीको नयाँ सरकार गठन गरेको क्याबिनेटका प्रधानमन्त्री अजिज आखानोचले बताएका छन्। सात महिला मन्त्रीले अर्थ, पर्यटन, विदेश र आन्तरिक मामिला जस्ता महत्वपूर्ण मन्त्रालयमा नियुक्त गरिने बताइएको छ। मोरोक्कोका धनाढ्य व्यक्तिमा गनिएका आखानोच गत महिना मोरोक्कोको प्रधानमन्त्रीको रुपमा नियुक्त भएका थिए। ००० दक्षिण सुडानमा बाढीका कारण ६ लाख बढी विस्थापित दक्षिण सुडानमा बाढीका कारण ६ लाखभन्दा बढी मानिस विस्थापित बनेका छन्। गत मे महिनादेखि अक्टोबरसम्म दक्षिण सुडानमा मात्र ६ लाख २३ हजार मानिस विस्थापित बनेका हुन्। संयुक्त राष्ट्रले बिहिबार एक रिपोर्ट सार्वजनिक गर्दै देशका जम्मा १० प्रान्तमध्ये ८ वटा प्रान्त बाढीका कारण नराम्रोसँग प्रभावित बनेको जनाएको छ। संघका अनुसार दक्षिण सुडानमा यस वर्ष भारी वर्षा र बाढीका कारण विद्यालय, स्वास्थ्य र आवासजस्ता प्राथमिक सेवा प्रभावित बनेका छन्। बाढीपछि विस्थापित बनेका त्यहाँका मानिस कम प्रभावित क्षेत्रमा सरेका छन्। प्रभावित क्षेत्रमा तत्काल आकस्मिक सहयोगको खाँचो रहेको संघले जनाएको छ। संयोजन : अस्मिता खड्का"
उपत्यकामा ७४ प्रतिशतले लगाए कोरोनाविरुद्धको खोप,"काठमाडौं : नेपालमा कोरोना भाइरसविरुद्धको खोप लक्ष्यअनुसार लगाइएको छ। असोज मसान्तमा कुल जनसङ्ख्याको ३३ प्रतिशत जनसङ्ख्यालाई खोप लगाउने लक्ष्यअनुसार हालसम्मको तथ्याङ्कअनुसार सो लक्षित जनसङ्ख्यालाई खोप लगाइएको हो। स्वास्थ्य तथा जनसङ्ख्या मन्त्रालयका सहप्रवक्ता डा समिरकुमार अधिकारीले देशभर पहिलो मात्रा ४० प्रतिशत र पूर्णमात्रा ३२ प्रतिशतलाई लगाइएको छ। उनका अनुसार पहिलो मात्रा ८७ लाख दुई हजार ७०५ र पूर्णमात्रा ६९ लाख ६२ हजार १६४ जनालाई खोप लगाइएको छ। अठार वर्ष भन्दामाथिका दुई करोड १७ लाख ५६ हजार ७६३ जनालाई खोप लगाउने सरकारको लक्ष्य छ। यस्तै काठमाडौं उपत्यकाका काठमाडौं, ललितपुर र भक्तपुरमा पहिलो मात्रा ८१ प्रतिशत र पूर्णमात्रा ७४ प्रतिशतलाई लगाइएको छ। सहप्रवक्ता डा अधिकारीका अनुसार १७ लाख ४५ हजार ५७० जना र पूर्णमात्रा १७ लाख ७९ हजार ८९७ जनालाई लगाइएको छ। उपत्यकामा १८ वर्षमाथिका २१ लाख २९ हजार ७७३ जना रहेका छन्।"
प्रदेश २ मा साइकल खरिद प्रकरण: मुख्यमन्त्रीको मनोमानी,"जनकपुरधाम : प्रदेश २ मा मुख्यमन्त्री बेटी पढाऊ, बेटी बचाउ कार्यक्रमअन्तर्गत मुख्यमन्त्री लालबाबु राउतले मनमौजीरुपमा साइकल वितरण गर्ने गरेको पाइएको छ ।पछिल्लो दुईवर्षदेखि सञ्चालित कार्यक्रमका लागि करोडौं बजेट निकासा भइसके पनि वितरण कार्यविधिसमेत नबनाइ आसेपासे र कार्यकर्ताहरुको प्रभावमा साइकल दिइने गरिएको सांसदहरुले आरोप लगाएका छन् । प्रदेशका आठै जिल्लामा कक्षा ८ मा अध्ययनरत छात्राहरुका लागि हालसम्म जम्मा ३७ हजार २३८ थान साइकल खरिद गरिएकोमा ३३००० थान वितरण समेत भइसकेको मुख्यमन्त्री तथा मन्त्रिपरिषदको कार्यालयले जनाएको छ । तर, वितरण गरिएका साइकलहरु जनता समाजवादी पार्टीका सांसद, नेता र कार्यकर्ताहरुले रुचाएको विद्यालयमा नै गएको पाइएको छ । फरक राजनीतिक दलका सांसद वा अन्य जनप्रतिनिधिले आग्रह गरेपनि साइकल नदिने गरिएको नेकपा एमालेकी सांसद मञ्जु यादवले आरोप लगाएकी छिन् । यो साइकल वितरण कार्यक्रमले आतंक मचाएको छ, 'प्रदेशसभाको बुधबार बसेको बैठकमा बोल्दै विपक्षी दल लोकतान्त्रिक समाजवादी पार्टीका सांसद जितेन्द्र सोनलले भने, सरकारका मन्त्री र सांसदहरुले आफूले रोजेको विद्यालयमा मात्रै साइकल दिन्छन् र साइकल वितरण गर्दा भव्य समारोह गरी मन्त्रीहरुको स्वागत गर्नुपर्ने बाध्यता छ यो नौटकी किन ? सोनलले सरकारलाई प्रश्न गरेका थिए । मुख्यमन्त्री कार्यालयसँग कक्षा ८ मा अध्ययनरत छात्राको संख्या कति छ भन्ने तथ्यांक समेत नरहेको र प्रदेश सरकार मातहतका शिक्षा निर्देशनालय, जिल्लास्थित शिक्षा समन्वय इकाइ र स्थानीय तहसँग कुनै समन्वय समेत नगरी पहुँचकै आधारमा साइकल वितरण गरिएको सांसदहरुले आरोप लगाएका छन् । यसरी खरिद गरियो साइकल छात्रालाई साइकल वितरण अभियानअन्तर्गत हालसम्म जम्मा ३७ हजार २३८ वटा साइकल खरिद गरिएको मुख्यमन्त्रीले सदनमा जानकारी गराएका छन् । जसमध्ये ३३००० थान साइकल वितरण समेत भइसकेको छ । मुख्यमन्त्री राउतले सदनमा दिएको जानकारी अनुसार आव२०७५०७६ मा प्रति साइकल ७१९७ को तुलनामा आव२०७७०७८ मा श्रीओम सत्य साइ प्रालीसँग २०७७ मंसिरमा ६ हजार ४४१ म खरिद सम्झौता भइ साइकल आपूर्ति गरिएको छ । प्रदेशसभामा सार्वजनिक गरिएको विवरणमा पहिलो लटको १७ हजार २ सय ३८ साइकल खरिदका लागि ५ कम्पनीले टेन्डर कबोल गरेको थियो । ओम सत्य साई प्रालि पर्साले प्रति थान ५ हजार ७ सय, सान्यो इन्टरनेसनल जेभी काठमाडौंले ७ हजार ५ सय ७६ रुपैयाँ, द डिजाइनर्स नेपाल भरतपुरले ६ हजार ८ सय ३१ रुपैयाँ, म्याप इन्टरप्रिन्युर्स काठमाडौंले ६ हजार १ सय ५० र विकास जेनरल ट्रेडिङ जनकपुरले ८ हजार ५ सय १ रुपैयाँ प्रतिसाइकल खरिद गर्ने टेन्डर भरेको थियो । दोस्रो टेन्डरमा सान्यो इन्टरनेशनलसँग प्रति साइकल ७ हजार ४ सय ७५ रुपैयाँ (मुल्य अभिवृद्धि करबाहेक) मा खरिद सम्झौता गरि थप १० हजार थान साइकल खरिद गरिएको जनाइएको छ। पहिलो चरण भन्दा दोस्रो पटक साइकल खरिद गर्दा प्रतिसाइकल मुल्य २ हजारले बढेपनि स्वीकृत लागत अनुमानभित्र रहेको मुख्यमन्त्री कार्यालयको दाबी छ । मूल्य बढ्नुमा प्राविधिक स्पेसिफिकेसनमा साइकलको नेट कुल तौल १९ केजी उल्लेख भएको, उत्पादक कम्पनीको ब्राण्ड अनिवार्य रुपमा उल्लेख गर्नुपर्ने व्यवस्था गरी स्पेसिफिकेसनस्तरीय बनाइएको र अन्तर्राष्ट्रिय बजारमा फलामको मूल्य ४० प्रतिशतभन्दा बढी बढेकोले स्वभाविक मुल्य बढ्न गएको दाबी गरिएको छ । मुख्यमन्त्री राउतको स्पष्टोक्ति : साइकल खरिदमा दोषी ठहरिए कारवाही भोग्छु"
"प्रधानमन्त्री देउवा र राष्ट्रपतिबीच भेटवार्ता, बुझाएनन् नयाँ मन्त्रीको नाम",काठमाडौं : प्रधानमन्त्री शेरबहादुर देउवाले राष्ट्रपति विद्यादेवी भण्डारीसँग भेटवार्ता गरेका छन्। प्रधानमन्त्री देउवा राष्ट्रपति भण्डारीलाई भेट्न शुक्रबार बिहान शीतल निवास पुगेका हुन्। भेटवार्तामा मन्त्री मण्डल विस्तारका विषयमा छलफल भएको थियो। राष्ट्रपति कार्यालयका अनुसार प्रधानमन्त्री देउवाले शुक्रबार मन्त्रिपरिषद् विस्तार गर्ने तयारी भएपनि भेटमा देउवाले मन्त्रीहरुको सूची बुझाएनन्। प्रधानमन्त्री देउवा राजनीतिक भेटघाट र समसामयिक विषयमा छलफल भएको छ। सत्ता गठबन्धनमा आवद्ध सबै दलले मन्त्रीको नाम दिए प्रधानमन्त्री देउवाले शुक्रबार मन्त्रिमण्डल विस्तार गर्ने तयारीमा छन्। शुक्रबार बिहानैदेखि सत्ता गठबन्धन दल मन्त्री छान्न आन्तरिक छलफलमा जुटेका छन्। देउवा असार २८ गतेको सर्वोच्च अदालतको आदेश अनुसार असार २९ गते राष्ट्रपति विद्यादेवी भण्डारीबाट प्रधानमन्त्री नियुक्त भएका थिए। प्रधानमन्त्री देउवा राष्ट्रपति भेट्न शीतल निवास जाँदै
मौसम पूर्वानुमान : कुन प्रदेशमा कति दिन हुँदैछ बर्षा ?,"काठमाडौं : भारतको पश्चिम बंगाल तथा आसपासतिर अवस्थित न्यून चापिय क्षेत्रको प्रभाव नेपालमा परेको छ। अझै केही दिन मेघ गर्जन चट्याङ्गसहित हल्कादेखि मध्यम वर्षाको सम्भावना रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल प्रदेश १, गण्डकी प्रदेश र बाँकी प्रदेशका पहाडी भूभागमा आंशिकदेखि सामान्य बदली तथा बाँकी भूभागमा आंशिक बदली रहि प्रदेश नं १ र गण्डकी प्रदेशका थोरै स्थानहरुमा हल्कादेखि मध्यम वर्षा भइरहेको छ। शुक्रबार दिउँसो देशभर आंशिकदेखि सामान्य बदली रही लुम्बिनी, कर्णाली र सुदुरपश्चिम प्रदेशका एकदुई स्थानहरुमा र बाँकी प्रदेशका थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। राती देशभर आंशिकदेखि सामान्य बदली रही लुम्बिनी, कर्णाली र सुदुरपश्चिम प्रदेशका एकदुई स्थानहरुमा र बाँकी प्रदेशका थोरै स्थानहरुमा मेघ गर्जन चट्याङ्ग सहित हल्कादेखि मध्यम वर्षाको सम्भावना रहेको महाशाखाको भनाई छ। शनिबार लुम्बिनी, कर्णाली र सुदुरपश्चिम प्रदेशका एकदुई स्थानहरुमा र बाँकी प्रदेशका थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। आइतबार बागमती प्रदेश, गण्डकी र लुम्बिनी प्रदेशका थोरै स्थानहरुमा मेघ गर्जन चट्याङ्गसहित हल्का वर्षाको सम्भावना रहेको मौसम पूर्वानुमान महाशाखाले जनाएको छ।"
बाहुन र दलितको जमरा एकैस्थानमा (फोटोफिचर),"काठमाडौं : नेपाली समाजमा अहिले पनि छुवाछुत प्रथा कायमै छ । तर, नुवाकोटको वेलकोटगढीले आफूलाई छुवाछुतमुक्त गाउँको रुपमा परिचय थपिरहेको छ । ग्रामीण समाजमा जातीय छुवाछुत र भेदभाव हुने गरेपनि वेलकोटगढी भने धार्मिक सहिष्णुताको नमूना गाउँ बन्दै गएको हो। उँचो तथा निचो जात नभनी सबै मिलेर एकै स्थानमा गरेको धार्मिक कार्यको सबैतिर चर्च हुने गरेको छ। नुवाकोटको ऐतिहासिक वेलकोटगढीमा यसवर्ष पनि वडादसैंको अवसरमा ब्राम्हण र दलित समुदायकाले एकैस्थानमा जमरा राखेका छन्। नेपाल एकीकरणपछि नुवाकोटवाटै सुरुवात गरेका पृथ्वीनारायण शाहको पालादेखि वेलकोटगढीस्थित निरञ्जला भगवतीको मन्दिरमा सामूहिक जमरा राख्ने परम्परालाई यसपटक वेलकोट र आसपासका दुई सय ५० घरधुरीका ब्राम्हण, क्षेत्री र दलित समुदायका परिवारले एकै स्थानमा जमरा राखेको स्थानीय निरन्जना भगवती मन्दिरका मुल पुरोहित नरनाथ पौडेलले अन्नपूर्णलाई बताए । पन्चेबाजा, नराबाजासहित पाँचजना पुरोहितको टोलीले सामूहिक रुपमा जमरा राख्ने कार्य पूरा गरेका हुन्। सदियौंदेखिको दलित र ब्राम्हण समुदायबीच पानी नचल्ने परम्परा तोड्दै यसवर्ष पनि नुवाकोटको पूर्वी भेगमा रहेको वेलकोटगढी नगरपालिका वडा नं १० स्थित निरञ्जना भगवतीको मन्दिरमा घटस्थापनाको दिन बिहीबार सामूहिक जमरा राखेका हुन्। परम्परालाई स्थानीय ब्राम्हण, क्षेत्री, नेवार, मगर, घर्ति, जनजाती तथा दलित समुदायका मिजार, विक, दमाई, नेपालीका परिवारले निरन्तरता दिएका हुन् । ३० वर्षदेखि मुल पुरोहितको रुपमा रहेका पौडेलका अनुसार सो मन्दिरमा दुईसय ४२ वर्ष भन्दा लामो समयदेखि सामूहिक रुपमा जमरा राखिँदै आएको हो । विदुरदेखि २५ किलोमिटर पूर्वमा रहेको निरन्जना भगवतीको मन्दिरमा सामूहिक जमरा राख्न तथा पूजा सञ्चालन गर्नका लागि वेलकोटगढी नपाले यस वर्ष दुई लाख रुपैयाँ उपलब्ध गराएको छ। नपाले वडादसैंका लागि निरन्जनामा पूजाका लागि २०७७ सालमा दुई लाख, २०७६ मा दुई लाख, २०७५ मा एकलाख ४० हजार र २०७४ मा एकलाख २० हजार रुपैयाँ उपलब्ध गराएको थियो। सामूहिकरुपमा जमरा राख्ने कार्यले स्थानीय समुदायबीच नमूनाको अभियान भइरहेको वडाध्यक्ष पूर्णबहादुर त्रिपाठीले बताए । उनका अनुसार स्थानीयवासीको योजनाअनुसार नै वेलकोटगढी र निरन्जना भगवतीको मन्दिर पुर्ननिर्माणको कार्य सुरु गरिने छ। वेलकोटगढी ऐतिहासिकस्थल र धार्मिक पर्यटनको केन्द्रसमेत भएका कारण सोही स्थानको नामबाट वेलकोटगढी नपाको नामांकरण भएको मेयर राजेन्द्ररमण खनालले बताए । निरन्जना मन्दिरको संरक्षणका लागि विशेष गुरुयोजना तयार पारिएको उनले समेत उनले जानकारी दिए। घटस्थापनादेखि मन्दिरमा सामूहिकरुपमा राखिएको जमराले गाउँमा छुवाछुतको प्रथाविरुद्ध नमुनायुक्त सन्देश दिएको निरन्जना भगवती मन्दिर तथा गढी संरक्षण समितिका अध्यक्ष कालिबहादुर तिवारीले बताए। मन्दिरमा रहेको कोटघरमा वेलकोटको पाण्डेगाउँ, सुन्दरबजार, वेलकोटगढी, धमले, मिजारगाउँ, मैदानटोल, गैरीगाउँका अधिकांश घरमा बढादसैंका अवसरमा घरघरमा जमरा राखिँदैन। हामीले विगतका वर्षहरुमा प्रसादको रुपमा मात्र केही जमरा लैजाने गर्दथ्यौं, सामूहिक जमरा राखेका अर्का स्थानीय हरिशरण कँडेल भन्छन्,' विगतका वर्षहरुबाट हामीले पनि जमरा राख्ने परम्परालाई निरन्तरता दिन थाल्यौं।' सामूहिक रुपमा जमरा राखेका भीम नेपालीले आधुनिक जमाना र परम्पराको निरन्तरता नै आफ्नो गाउँको विशेषता भएको बताए । रसुवाको कालिकास्थान, धुन्चेलगायतका स्थानमा पनि सामूहिकरुपमा जमरा राखिएका छन्।"
दसैंका लागि मुस्ताङबाट १२ हजार भेडाच्यांग्रा बाहिरिए,"जोमसोम : नजिकिदै गरेको महान् पर्व बडा दसैंलाई लक्ष्य गरी यसवर्ष हिमाली जिल्ला मुस्ताङबाट करिब १२ हजार भेडाच्यांग्रा बाहिरिएको जिल्ला भेटेरिनरी अस्पताल तथा पशु सेवा विज्ञ केन्द्र जोमसोमले जनाएको छ। कार्यालयबाट गरिएको भेडाच्यांग्रा अनुगमनका क्रममा उक्त संख्यामा भेडाच्यांग्रा मुस्ताङबाट बाहिरिएको अस्पतालका पशु प्राविधिक ऋषिराम पौडेले दावी गरे। भेटनरी अस्पताल तथा पशु सेवा विज्ञ केन्द्रले १२ हजार भेडाच्यांग्रा जिल्लाबाट बाहिरिएको दावी गरेपनि जिल्लामा भेडाच्यांग्राको पशु निरोगिताको प्रमाणपत्र बनाउने पशु चिकित्सकको रेकर्डमा जम्मा ६ हजार ३ सय ३६ गोटा भेडाच्यांग्रा तथ्याङ्क छ । परियोजना कार्यान्वयन इकाइ,स्याउ जोन मुस्ताङमा कार्यरत पशु चिकित्सक डा सुधिर थापा,थासाङ गाउँपालिकाका पशु चिकित्सक अनुप श्रेष्ठ र धौलागिरि प्राविधिक शिक्षालय लेतेकी पशु चिकित्सक शान्त्वना शेरचनले मुस्ताङबाट बाहिरिएका भेडाच्यांग्राको पशु निरोगिताको प्रमाणपत्र उपलब्ध गराएको जिल्ला भेटेरिनरी अस्पताल तथा पशु सेवा विज्ञ केन्द्र जोमसोमले जानकारी दिएको छ । कार्यालयका अनुसार स्याउ जोनका पशु चिकित्सक डा सुधिर थापाले ५१ सय,धौलागिरि प्राविधिक शिक्षालयकी पशु चिकित्सक शान्त्वना शेरचनले ११ सय र थासाङ गाउपालिकाका पशु चिकित्सक अनुप श्रेष्ठले १ सय ३६ वटा भेडाच्यांग्राको पशु निरोगिताको प्रमाणपत्र उपलब्ध गराएका थिए । मुस्ताङको थासाङ र जोमसोममा तीनजना पशु चिकित्सकले पेश गरेको तथ्यांकमा जम्मा ६ हजार ३ सय ३६ वटा च्यांग्रा बाहिरिएको भएपनि भेडाच्यांग्रा व्यापारीले भने सम्बन्धित निकायलाई वास्तविक संख्या नबुझाएको पशु प्राविधिक पौडेलले उल्लेख गरे । 'पशु चिकित्सकले कोठामा बसेर च्यांग्रा नहेरी प्रमाणपत्र दिए, फिल्डको अनुमगन भएन, 'पशु प्राविधिक पौडेलले भने, 'प्रति भेडाच्यांग्राको सख्या अनुसार शुल्क तिर्नुपर्ने हुन्छ, त्यसैले व्यापारीले आधाको मात्र संख्या बताए,आधाजसोको तथ्यांक लुकाए ।' उनले कोठामा बसेर पशु निरोगिताको प्रमाणपत्र उपलब्ध गराइनु अवैधानिक र उपभोक्ताको हितमा नरहेको बताए । उपल्लो मुस्ताङका सीमावर्तीका गाउँका भेडाच्यांग्रा र डोल्पाबाट मुस्ताङ झारिएका भेडाच्यांग्रा खरिद गर्न जिल्ला बाहिरका व्यापारी मुस्ताङको जोमसोम आएका थिए । कतिपयले ट्रकमा ढुवानी गरी पोखरा पुर्याइसकेका छन् भने कतिपय व्यापारीले पैदल मार्गहुँदै पोखरा झारिरहेका छन् । विश्वव्यापी महामारीको रुपमा फैलिएको कोरोना भाइरसका कारण विगत २ वर्षदेखि उत्तरी कोरलानाका सिल छ । कोरोनाका कारण चीनपक्षले आयातानिर्यातलगायतमा कडाइँ गरेपछि तिब्बतबाट भेडाच्यांग्रा मुस्ताङ आउन नसकेको हो। डोल्पामा समेत भेडाच्यांग्रा डोल्पाबाट ल्याइने गरिन्थ्यो । दुबै जिल्लामा तिब्बती भेडाच्यांग्रा आउन नसकेपछि दसैंका लागि भेडाच्यांग्राको अभाव हुन पुगेको मुस्ताङका व्यापारी कान्छा गुरुङले जानकारी दिए ।तिब्बतबाट च्यांग्रा नआएको स्थानीय पशुपालकले खोरमा मुल्य बढाएकाले च्यांग्राको मुल्य बढी हुन पुगेको बताए। यसवर्ष मुस्ताङमै च्यांग्राको मुल्य बढी भएपछि कतिपय ब्यापारी रित्तै फकिएको पोखराका व्यापारी लालबहादुर गुरुङले बताए। मुस्ताङको जोमसोम झरेका च्यांग्राको मुल्य सुरुवाती चरणमा ४० हजारदेखि ४५ हजारसम्म कायम रहेपनि अन्ततः व्यापारीहरुले ३० देखि ३५ हजारसम्ममा बिक्री गरेको जोमसोमका स्थानीय भुपेन्द्र शेरचनले जानकारी दिए । हिमाली जिल्ला मुस्ताङको चिसो हावापानीमा हुर्काइएको भेडाच्यांग्रा स्वादिलो र पोषिलो हुने भएकाले दसैंका बेला भेडाच्यांग्राको माग बढी हुनेगर्छ । भेडाच्यांग्राले उच्चलेकमा पाइने जटिबुटी तथा वनस्पति सेवन गर्ने भएकाले हिमाली क्षेत्रमा पाइने भेडाच्यांग्राको महत्व झनै बढेको हो। सहरबजारका उपभोक्ताले अन्य समयमा जेजस्तो भएपनि दसैंका बेला मुस्ताङी भेडाच्यांग्रा खानैपर्ने मान्यता राख्दछन् ।"
कोरोना महामारी : युकेले रातोसूचीबाट हटायो नेपाललाई,"काठमाडौं : कोरोना महामारीका कारण विश्वका धेरै देशलाई रातोसूचीमा राखेको बेलायत सरकारले नेपाललाई हटाएको छ। अन्तर्राष्ट्रिय भ्रमणसम्बन्धी नियमितरूपमा हेरेफेर गर्ने तालिकाअनुरुप बेलायत सरकारले बिहीबार नेपाललगायत ४७ देशलाई आफ्नो रातोसूचीबाट हटाएको जनाएको छ। यससँगै अझै अन्य सात देश भने रातोसूचीमै छन्। रातोसूचीबाट हटाए पनि यो लागू भने सोमबार अर्थात् यही असोज २५ गतेदेखि लागू हुने कुरा भ्रमणसम्बन्धी गतिविधिअन्तर्गत प्रकाशित सूचनामा उल्लेख गरिएको छ। यसैगरी विश्वका ३७ देशलाई ती देशमा लगाइएका कोभिड खोपलाई समेत मान्यता दिइएको छ। ती देशबाट बेलायत प्रवेश गर्नेले अब क्वारेन्टिन बस्न नपर्ने तर चाहेमा कोरोना परीक्षण डे टु प्याकेज भने प्रयोग गर्न सक्ने जनाइएको छ। बेलायत सरकारले बेलायत भ्रमणमा आउनेले कोरोनाका चार प्रकारका खोपमध्ये जुनकुनै लगाएको भए पनि मान्य हुने भनेको छ। त्यसमा अक्सफोर्डएस्ट्राजेनिका, फाइजर, मोडेर्ना र जोन्सेनलाई राखेको छ। नेपालबाट बेलायत आउँदा नेपालमा खोप लगाएको प्रमाण पेश गर्नुपर्ने छ। जुनसुकै देशबाट आए पनि खोप लगाएको प्रमाणमध्ये एनएचएस कोभिड पास, इयु डिजिटल कोभिड प्रमाणपत्र, रोग नियन्त्रण तथा रोकथाम शाखाको पूर्जी वा सम्बन्धित देशको स्वास्थ्य मन्त्रालयले प्रदान गरेको खोप लगाएको प्रमाणित गरेको प्रमाणपत्र यीमध्ये कुनै एक भए पुग्ने भनिएको छ।"
"गाड्दै गरेको किशोरीको शव प्रहरी नियन्त्रणमा, ९ जना पक्राउ","वीरगन्ज : वीरगन्जको मुर्लीस्थित कब्रस्तान (मुस्लिमको शम्शानघाट) मा गाड्न लागेकै अवस्थामा एक बालिकाको शव प्रहरीले नियन्त्रणमा लिएको छ। भारतको बिहार पश्चिमी चम्पारण जिल्लाको इनर्वा खमीया गाँउकी १४ वर्षीया बालिका जयुनत खातुनको शव प्रहरीले कब्रस्तानबाटै नियन्त्रणमा लिएको हो। शंकास्पद मृत्यु भएकी ती किशोरीको शव अभिभावक र आफन्तले प्रहरीलाइ थाहै नदिई कब्रस्तानमा बिहीबार साँझ लगेर दफनाउन ( गाड्न ) लागेकै अवस्थामा प्रहरीले नियन्त्रणमा लिएको हो। शव अहिले वीरगन्जस्थित नारायणी अस्पतालको शवगृहमा राखिएको छ। वीरगन्जको मुर्लीस्थित कब्रस्तानमा जयुनत खातुनको शव गाड्न लागेका बेला प्रहरीले नियन्त्रणमा लिँदै। तस्बिर : सौजन्य जिप्रका पर्सा किशोरीको मृत्यु शंकास्पद देखिएकाले शवको पोष्टमार्टम वीरगन्जमै गर्ने कि काठमाडौं पठाउने विषयमा छलफल भइरहेको पर्साका प्रहरी उपरिक्षक बेलबहादुर पाण्डेले जानकारी दिए। मृत्युको कारण लुकाउन हतार हतार गरेर शव इदगाहमा लगेर गाड्ने कार्यमा संलग्नसहित ९ जनालाई प्रहरीले नियन्त्रणमा पनि लिएको छ। प्रहरीले नियन्त्रणमा लिएकामध्ये पर्साकोका जगरनाथपुर गाँउपालिकाका अध्यक्ष जालीम मियाका नाती, मृतक किशोरी आमा, बुबासमेत गरी ९ जना रहेको प्रहरी उपरीक्षक पाण्डेले जानकारी दिए। घटना के भएको हो ? मृतक बालिका जयुनत खातुन जगरनाथपुर गाँउपालिकाका अध्यक्ष जालीमका कान्छा छोरा जाकीर मिया धुनियाकी आफ्नै साली हुन्। भारत घर भएकी उनी विगत केहि समयदेखि आफना दिदी भिनाजुसँग बस्दै आएकी थिइन्। प्रहरी उपरीक्षक पाण्डेका अनुसार बिहीबार अपरान्ह वीरगन्जको मुर्लीस्थित कब्रस्तानमा ४५ जना व्याक्तिले एक किशोरीको शव हतार हतारमा गाड्न लागेको सूचना प्रहरीलाई दिएका थिए। उक्त सूचना पाएर इलाका प्रहरी कार्यालय विर्ताबाट खटिएको प्रहरी टोलीले बिहीबार साँझ ५ बजेतिर कब्रस्तानमा पुगेर खातुनको शव नियन्त्रणमा लिएको प्रहरी उपरीक्षक पाण्डेले बताए। त्यसपछि वीरगन्जस्थित गाँउपालिका अध्यक्ष मियाको घरमा पुगेर प्रहरीले खानतलाशी गर्दा कोहि पनि पुरुष नभेटिएको पाण्डेले बताए। प्रहरी उपरीक्षक पाण्डेले भने ,मृतक किशोरीको घाटीमा नील डाम पनि देखिएको छ, तर प्रहरीलाई प्राप्त सूचनामा भने जालीमका कान्छो छोराले जबरजस्ति करणी गरेको र त्यसक्रममा अत्याधिक रक्तश्राव भएर उपचारका क्रममा खातुनको मृत्यु भएको भन्ने छ। ' किशोरीको मृत्युको कारण आत्महत्या हो वा जबरजस्ति करणीले हो भन्ने विषय यकिन भइ नसकेको पाण्डेले बताए। पाण्डेले भने ,मृत्युको कारण शवको पोष्टमार्टमपछि मात्रै यकिन हुन्छ। ' असोज १० गते ती किशोरीको वीरगन्जस्थित प्रभु हस्पिटलमा लगेर उपचार गराएको अस्पतालको पूर्जी अभिभावकले देखाएकोले यस बारेमा पनि अनुसन्धान भइरहेको प्रहरी उपरीक्षक पाण्डेले बताए। प्रहरी नियन्त्रणमा रहेका मृतक किशोरीका अभिभावकले भने किशोरीको शरीरमा देखिएको दादको उपचार गर्ने क्रममा सेवन गरेको औषधिका कारण अत्याधिक रक्तस्राव भएको तर्क गरेका छन्। प्रहरी उपरीक्षक पाण्डेले भने ,घटना निक्कै शंकास्पद देखिएको छ, मृतक किशोरीकै बुबा आमाले पनि केहि बोल्न मानिरहेका छैनन्, आरोपितहरु फरार छन्, प्रहरीले अनुसन्धान गरिरहेको छ।' यसबारे प्रतिक्रिया लिन गाँउपालिका अध्यक्ष जालीमलाई उनको मोबाइलमा पटक पटक फोन गर्दा पनि उनि सम्पर्क आउन चाहेनन्।"
देशको झण्डा बोक्नेहरूको दसैं,"काठमाडौं : नेपालीहरूको महान चाड बडा दसैं बिहीबारबाट घरघरमा भित्रिएको छ। बडा दसैं घर परिवार र आफन्तसँग भेटघाट हुने अवसर पनि हो। गाउँघरबाट टाढा रहेका मानिसहरू दसैं मनाउन आफ्नो गाउँ फर्किन्छन्। यसैगरी विदेशमा रहेका मानिसहरू पनि स्वदेश फर्किएर परिवारसँग बसेर दसैं मनाउँछन्। आफन्त, साथीभाइ र परिवारसँगै बसेर मनाइने भएकाले पनि दसैंको महत्व अझ बढी छ। कामबाट फुर्सदिला हुने भएकाले दसैंमा मिठो मिठो खानेकुरा खाने, नयाँ नयाँ ठाउँ घुम्ने काम पनि गर्छन्। दिनरात अभ्यास र विभिन्न प्रतियोगितामा व्यस्थ भइरहने खेलाडीले परिवारसँग बसेर दसैं मनाउने अवसर सधैं पाउँदैनन्। तर, यस पटक केही खेलाडी र प्रशिक्षकले घरमै बसेर दसैं मनाउने योजना बनाएका छन्। नोर्बु लामा, तेक्वान्दो प्रशिक्षक मेरो जन्म स्थान काभ्रे हो। त्यसैले दसैंमा संधै घर गइन्थ्यो। यसपालि दाजु काठमाडौंमै आउनु भएकाले यतै बसेर दसैं मनाउँछौं। बुवाआमा नभएकाले दाजुसँग टीका लगाउँछौं। अरुबेला परिवारसँग धेरै समय बस्न पाइँदैन। सबै आआफ्नै काममा ब्यस्त हुन्छन्। तेक्वान्दो प्रशिक्षक भएकाले म संधै ब्यस्त हुन्छु। श्रीमती पनि अफिसकै काममा ब्यस्त हुन्छिन्। छोरी पनि पढाइमै ब्यस्त हुने भएकाले सबैको एकै पटक भेट हुन सम्भव हुँदैन। यस्तोमा सबै परिवारलाई एकै ठाउँमा जम्मा पार्न पनि दसैं महत्वपूर्ण अवसर हो। त्यसैले यस पटक परिवारसँग बसेर दसैं मनाउने योजना छ। यससँगै साथीभाइसँग पनि रमाइलो गरिन्छ। कृष्ण थापा क्षत्री, कप्तान रग्बी टिम नेपाली रग्बी टोलीका कप्तान कृष्ण थापा क्षत्रीले दसैंलाई अन्तर्राष्ट्रिय प्रतियोगिताका लागि तयारी गर्ने अवसरका रुपमा लिएका छन्। दसैंलगत्तै अन्तर्राष्ट्रिय प्रतियोगितामा सहभागी हुनुपर्ने भएकाले उनी त्यसको तयारीमा जुट्न लागेका हुन्। दसैंलगत्तै दुबईमा एसियन सेभेन ए साइड सिरिज हुँदैछ। यसैगरी नेपाल र बंगलादेशबीच मैत्रीपूर्ण प्रतियोगिता हुँदैछ। त्यसैले उनी दुई अन्तर्राष्ट्रिय प्रतियोगिताका लागि तयारीमा जुट्दै छन्। दसैंलाई अन्तर्राष्ट्रिय प्रतियोगिताको तयारीका रुपमा लिएको छु। खानपानलाई विशेष ध्यानमा राखेर प्रशिक्षणलाई पनि निरन्तरता दिनेछु, कप्तान क्षत्रीले भने, खेलाडीका लागि चाडबाडभन्दा पनि पहिलो प्राथमिकता प्रशिक्षण र प्रतियोगिता हुन्। कृष्ण थापा क्षत्री, खेलाडीसँगै प्रशिक्षक पनि हुन्। हालै सम्पन्न बागमती प्रदेशस्तरीय रग्बी प्रतियोगितामा उनले भक्तपुर टिमको प्रशिक्षकको जिम्मेवारी सम्हालेका थिए। उनको प्रेरणामा भक्तपुरले प्रतियोगिताको उपाधि पनि जितेको थियो। यस पटक उनको घरमा दसैंको टीका छैन। आफन्तलाई गुमाएका कारण घरमा दसैंको उल्लास हुँदैन। तर, घर परिवार र साथीभाइसँग बसेर दसैं मनाउने योजना उनको छ। यस पटक हाम्रो घरमा टीका छैन। यही वर्ष आफन्त गुमाएका कारण दसैं मनाइँदैन। टीका नभए पनि साथीभाइ र आफन्तसँग बसेर मनाउने योजना भने छ, उनी भन्छन्, अन्तर्राष्ट्रिय प्रतियोगिताका लागि प्रशिक्षणलगायतका तयारी पनि गर्नै पर्छ। जुनी राई, उसु खेलाडी उसु खेलाडी जुनी राईका लागि यस पटकको दसैं पहिलेभन्दा विशेष छ। गत बैशाखमा विवाह गरेकी उनी पहिलो पटक घरपरिवारसँग दसैं मनाउन लागेकी हुन्। १३औं दक्षिण एसियाली खेलकुद (साग)की स्वर्णधारी उसु खेलाडी जुनीले धादिङका निरज मगरसँग गत बैशाखमा विवाह गरेकी थिइन्। त्यसैले जुनी पहिलो पटक धादिङमा परिवारसँग दसैं मनाउने योजनामा छिन्। यसै वर्ष विवाह गरेकाले पहिलो पटक घरपरिवारसँग दसैं मनाउने योजना बनाएको छु, १३औं सागकी स्वर्णधारी जुनि भन्छिन्, घरपरिवारमा टीका लगाएपछि माइत इलामको देउमाई नगरपालिकामा जाँदैछु। त्यहाँ पनि परिवारसँग बसेर दसैं मनाउने योजना छ। १३औं दक्षिण एसियाली खेलकुदमा नेपालले उसुमा पाँच वटा स्वर्ण पदक जितेको थियो। थाउलो (प्रदर्शन) मा नेपालले चार स्वर्ण जित्दा सान्डा (फाइट) मा भने जुनीले मात्र स्वर्ण पदक जितेकी थिइन्। सन् २००६ मा श्रीलंकाको कोलम्बोमा आयोजना भएको १०औं सागमा राजकुमार रसाइलीपछि सान्डाको प्रतिस्पर्धामा स्वर्ण जित्ने जुनी दोस्रो खेलाडी हुन्। अशोक खड्का, अन्तर्राष्ट्रिय निर्णायक तेक्वान्दोका अन्तर्राष्ट्रिय निर्णायक तथा प्रशिक्षक अशोक खड्का नेपाल तेक्वान्दो संघ, काठमाडौं जिल्ला कार्यसमितिका अध्यक्ष पनि हुन्। खेलाडी, प्रशिक्षक, निर्णायक हुँदै जिल्ला कार्यसमितिको नेतृत्व तहमा पुगेका खड्काको यस पटकको दसैंको योजना खासै केही छैन। उनी पहिलेजस्तै घरपरिवारसँग बसेर दसैं मनाउने योजनामा छन्। दसैंका लागि भनेर केही योजना बनाएको छैन। नेपालीको महान चाड भएकाले पहिलेजस्तै परिवार र साथीभाइसँग बसेर दसैं मनाउँदै छु, कागेश्वरी मनहरा नगरपालिका२ का खड्का भन्छन्, आमा, बुवा, दाजु, भाउजुलगायत ठूलाबडासँग टीका लगाएर दसैं मनाउँछु। प्रतिभा माली, भलिबल खेलाडी दसैंका लागि विशेष योजना केही छैन। घरपरिवारसँग बसेर नै दसैं मनाउने हो। दसैंमा बुवाको हातको टीका लगाउनेछु। परिवारसँग रमाइलो गर्नेछु, राष्ट्रिय भलिबल खेलाडी मालीले भनिन्। प्रतिभा यसअघिका दसैंतिहारको बिदामा निरन्तर अभ्यास गर्थिन्। यसपालि भर्खरै एनभीए क्लब च्याम्पियनसिप सम्पन्न भएकाले आराम गर्ने योजना बनाएकी छिन्। मेरो खुट्टाको चोट पनि रिकभरी हुँदैछ। त्यही कारण यस पटक प्रशिक्षणभन्दा पनि रिकभरीका लागि आराम गर्नेछु, उनी भन्छिन्।"
कोको बन्दैछन् कांग्रेसबाट नयाँ मन्त्री ?,"काठमाडौं : प्रधानमन्त्री शेरबहादुर देउवाले शुक्रबार मन्त्रिपरिषद् विस्तार गर्दैछन्। प्रधानमन्त्री बनेको झण्डै तीन महिना पछि देउवाले मन्त्रिमण्डललाई पूर्णता दिने भएका हुन्। बिहीबार बेलुकी प्रधानमन्त्री निवास बालुवाटारमा सत्ता गठबन्धनको बैठकले मन्त्रालय भागवण्डाको विषयमा मोटामोटी सहमति कायम गरेको छ। कांग्रेसमा यस अघिनै बालकृष्ण खाँण गृहमन्त्री, नारायण खड्का परराष्ट्र मन्त्री, ज्ञानेन्द्रबहादुर कार्की कानुन मन्त्री र उमेश श्रेष्ठलाई स्वास्थ्य तथा जनसंख्या राज्यमन्त्री छन्। उनीहरु सबै सभापति देउवाले आफूनिकटलाई नियुक्त गरेको भन्दै पौडेल समूहले अन्तुष्ट जनाएका छन्। यद्यपी नयाँ मन्त्री चयनमा देउवाले वरिष्ठ नेता रामचन्द्र पौडेल समूह र पूर्वमहामन्त्री कृष्णप्रसाद सिटौला समूहलाई पनि समेटेका छन्। पौडेल समूहलाई रक्षा र कानुन मन्त्रालय पर्ने भएको छ। दिलेन्द्रप्रसाद बडु र मिनेन्द्र रिजाल मन्त्री बन्ने लगभग निश्चित भएको पौडेल निकट एक नेताले जानकारी दिए। पौडेलले समूहले आफूहरूलाई तीन मन्त्रालय दिइनुपर्ने माग प्रधानमन्त्री देउवा समक्ष राखेका थिए। तर देउवाले दुई मन्त्री मात्र दिन सक्ने बताएका थिए। अहिले कानुन मन्त्री रहेका ज्ञानेन्द्रबहादुर कार्कीलाई सञ्चार, सूचना तथा प्रविधि मन्त्री बनाउने तयारी प्रधानमन्त्रीको छ।महिला, बालबालिका तथा जेष्ठ नागरिक मन्त्रीमा देउवा निकट उमा रेग्मीलाई पठाउने तयारी छ। सिटौला पक्षबाट भने उमाकान्त चौधरीलाई मन्त्री बनाउने तयारी सिटौला समूहले यस अघिनै गरिसकेको छ। चौधरीलाई देउवाले युवा तथा खेलकूद मन्त्रालय दिने तयारी गरेको देउवानिकट स्रोतले बताएको छ। मन्त्रालय भागवण्डाः नेकपा (एस) को किन असन्तुष्टि ? सत्ता गठबन्धनको बैठक सकियो, कुरो मिलेन नेकपा (एकीकृत समाजवादी) ले शुक्रबार मन्त्रीको टुङ्गो लगाउने प्रधानमन्त्रीले मन्त्रिपरिषद् विस्तार गर्दै, मन्त्रीको टुंगो लगाउन दलहरू अन्तिम कसरतमा"
सहकारीले कम्पनी खोल्न पाउने नीति छिट्टै,"काठमाडौं : अर्थमन्त्री जनार्दन शर्माले सहकारीहरूले कम्पनी खोलेर पूँजी लगानी गर्न पाउने नीति छिट्टै कार्यान्वयनमा आउने बताएका छन्। स्यूचाटार बचत तथा ऋण सहकारी संस्थाको १५औं वार्षिकोत्सव तथा साधारणसभामा बोल्दै अर्थमन्त्री शर्माले सहकारीहरूले लगानी गर्न नपाउने स्थिति भएको भन्ने गुनासाका आधारमा कम्पनीको व्यवस्था गरिएको बताए। अब जनतासँग भएको पैसा सहकारीहरूले संकलन गरेर लगानी गर्न पाउँछन्। यसलाई छिटो कार्यान्वयनको बाटोमा लैजानुपर्छ। कम्पनीका लागि कार्यविधि तयार भइरहेको छ। यसबाट अर्बौं पैसा उत्पादन क्षेत्रमा लगानी हुनेछ, उनले भने,यसले हाम्रो आर्थिक क्षेत्रमा धेरै ठूलो परिणाम ल्याउनेछ। सरकारको पूँजीगत खर्चको थोरै हिस्सा मात्र लगानी भइरहेको अवस्थामा यो व्यवस्था राष्ट्रिय अर्थतन्त्र निर्माणमा एक खम्बाको रूपमा रहने मन्त्री शर्माको विश्वास छ। सर्वसाधारणको विकेन्द्रिकृत पूँजीलाई केन्द्रिकृत गरी लगानी गर्ने वातावरण निर्माण गर्न सरकार लागि परेको उनले बताए। उत्पादनमूलक क्षेत्रमा त्यो पैसा लगानी गरौँ। त्यसमा सहकारीहरू अग्रपंक्तिमा हुनेछन् उनले भने, ठूला बैंकहरूले पनि ठूला कुरा गरिरहेका छन्। तर, उनीहरू र जनताबीचको दूरी टाढा छ। वाणिज्य बैंकबाट सेवा सुविधा लिन आम जनताका लागि गाह्रो विषय भएका बेला सहकारीले आफ्नै पूँजी, आफैँ परिचालन गरेर, आफैँ उत्पादन गरेर आफैँ समृद्धिमा सघाउने उनले बताए। यसमा सहकारीसँगै लघुवित्तको पनि महत्वपूर्ण भूमिका उनको भनाइ छ। हामीलाई रोजगारी चाहिएको छ। हामीलाई स्वरोजगार चाहिएको छ। यसमा सहकारीले महत्वपूर्ण भूमिका खेल्छ उनले भने, सहकारीले रोजगारी सिर्जना गर्छ, यसले स्वरोजगार बनाउँछ। त्यसैले सरकारले सहकारीलाई अर्थतन्त्रको तेस्रो खम्बाको रूपमा स्वीकार गर्नुको कारण पनि त्यही हो। सहकारी खम्बा जति बलियो भयो त्यति मुलुकको आर्थिक व्यवस्था पनि बलियो हुने उनले बताए। अर्थमन्त्री शर्माले सहकारीले अधिकांश लगानी अनुत्पादक क्षेत्रमा लगाएको तथ्यांकबाट देखिएको बताएका छन्। त्यो लगानी अब उत्पादनमूलक क्षेत्रमा लगाएर समग्र मुलुकको विकास गर्नुपर्छ उनले भने, उत्पादन क्षेत्रमा लगानी गरे सहकारी संस्थाको मात्र उन्नति नभएर समग्र समुदाय र राष्ट्रकै उन्नति हुन्छ। यसले हाम्रो परनिर्भरता घट्छ। सहकारीको नियमनका लागि छुट्टै संयन्त्र बनाउन लागिएको मन्त्री शर्माले बताएका छन्। अहिले कतिपय सहकारीले अर्बौं पैसा जम्मा गरेर हिनामिना गरेको भन्दै सहकारीको बदमासी रोक्न नियमन निकाय आवश्यक भएको उनले बताए।"
कोरला नाका हिँडेको इयु राजदूतको टोलीलाई सुरक्षाकर्मीले रोक्यो,"जोमसोम : नेपालका लागि युरोपियन युनियनकी राजदूत नोना डिप्रेजसहितको टोलीलाई सुरक्षाकर्मीले कोरला नाका जान रोकेका छन्। कोरला नाका जान लागेको राजदूतसहितको टोलीलाई नेचुङ भन्सारमा रहेका सुरक्षाकर्मीले रोक लगाएका हुन्। मुस्ताङको उत्तरी कोरला नाकाबाट यता करिब १० किमी दक्षिणमा सशस्त्र प्रहरीको बिओपी स्थापना भइसकेको र सीमा प्रहरीका चौकीका सुरक्षाकर्मीले कडा निगरानीका साथ चेकजाँच गर्ने गरिएको छ। राजदूत डिप्रेजसहितको टोलीले सीमा सुरक्षाका लागि खटिएको बिओपि र नेपाल प्रहरीको टोलीले कोरला नाका जान रोक लगाएको थियो। जिल्ला प्रहरी कार्यालय मुस्ताङले अध्यागन विभागबाट परमिट काटेर उपल्लो मुस्ताङ जाने जुनसुकै विदेशीलाई कोरलानाका जान सरकारले अनुमति प्रदान नगरेको बताएको छ। नेचुङ पुगेको युरोपेयन टोली सो स्थानबाट अक्टुबर १ तारिखमा जोमसोम फर्किएको थियो। पश्मिना क्षेत्रको सम्भावना, अध्ययन अनुगमन तथा स्थानीय निकाय र बहुसरोकारवाला निकायसँग परामर्श गर्ने उद्देश्यले मुस्ताङ आएकी राजदूत डिप्रेज काम सकेर कोरलानाका जाने क्रममा लोमान्थाङ२ छोसेरबाट फर्किन बाध्य भएकी हुन्। गत असोज ११ गते सवारी साधन चढेर मुस्ताङ आएकी युरोपियन युनियनकी राजदूत पहिलो दिन जोमसोमस्थित होटल ओम्स होम्समा बाँस बसेकी थिइन्। उनीसँगै युरोपियन युनियनका वरिष्ठ कार्यक्रम संयोजक मिम हमाल र ईन्टनेशनल ट्रेड सेन्टरका प्रतिनिधि बिदुर घिमिरे मुस्ताङ आएका थिए। उनीहरुले दोस्रो दिन मुस्ताङका पत्रकारसँग पश्मिनाक्षेत्रमा भइरहेको कार्यक्रम र भावी योजनाका सम्बन्धमा छलफल तथा अन्तर्क्रिया गरेका थिए। सोही दिन टोलीले मुस्ताङ च्यांग्रा तथा पश्मिना कृषक संघ र स्थानीय महिला उद्यमीसँग अन्तर्क्रिया गरेका थिए। यस्तै, तेस्रो दिनमा सो टोली उपल्लो मुस्ताङ प्रस्थान गरेको थियो। पश्मिना क्षेत्रको दिगो विकास तथा युरोपियन युनियन र साझेदारी संस्थाहरुबाट भइरहेको कार्यक्रमको अनुमगनका लागि उपल्लो मुस्ताङ पुगेको राजदूत डिप्रेजको टोलीले चौथोदिन लोघेकर दामोदरकुण्ड गापाको चराङमा नेपाल पश्मिना महासँगको समन्वयमा सुरु गरिएको पश्मिना संकलन तथा प्रशोधन केन्द्रको उद्घाटन गरेकी थिइन्। सोही दिन लोघेकर दामोदरकुण्ड र लोमान्थाङ गाउँपालिकाका जनप्रतिनिधिहरु छलफल तथा अन्तर्क्रिया गरेकी थिइन्। केही वर्षअघि कोरला नाकामा खटिएका चिनिया सुरक्षा अधिकारीहरु विभिन्न बहाना बनाएर बिना अनुमति उपल्लो मुस्ताङको लोमान्थाङसम्म आएर फर्किने गर्थ्यो। पछिल्लो समय चीनले कोरला नाकामा सुरक्षा उपस्थित मजबुद बनाउँदै आइरहेको छ। उनीहरुले नाका आसपास अत्याधुनिक सीसी क्यामेरा जडान गरेका छन् ।"
चीनले आक्रमण नगर्नेमा अधिकांश ताइवानी ढुक्क,ताइपेई : चीनले ताइवानमाथि आक्रमण नगर्नेमा अधिकांश ताइवान नागरिक ढुक्क भएको एक सर्वेक्षणले देखाएको छ। पछिल्लो समय चीन र ताइवान सेनाबीच तनाव बढिरहँदा गरिएको सर्वेक्षणले उक्त तथ्य देखाएको हो। सेप्टेम्बर महिनामा थिंक ट्यांक इन्टेलिजेन्सिया ताइपेईले गरेको सर्वेक्षणले अधिकांश ताइवानी जनताले चीनले आफुमाथि आक्रमण नगर्नेमा ढुक्क भएको देखाएको छ। करिब ५०२ प्रतिशत जनताले चीनले ताइवानमाथि आक्रमण नगर्ने प्रतिक्रिया दिएका छन् भने ६० प्रतिशतले आगामी १० वर्षभित्रमा युद्ध हुन नसक्ने प्रतिक्रया दिएको सर्वेक्षणले देखाएको छ। त्यसमध्ये १८ प्रतिशतले मात्र चीनले ताइवानले जुनसुकै समयमा आक्रमण गर्न सक्ने प्रतिक्रिया सो सर्वेक्षणले देखाएको छ। यसअघि गत मार्चमा ताइवान इन्टरनेसनल स्ट्राटेजिक स्टडि सोसाइटीले सार्वजनिक गरेको एक पोलमा ६३ प्रतिशत ताइवानका जनताले चीनले आगामी ६ वर्षमा ताइवानमाथि आक्रमण नगर्ने मत राखेका थिए। सोहि २९ प्रतिशत जनताले चीनले आक्रमण गर्ने मत राखेका थिए। गत सोमबार चिनियाँ सेनाले ५६ वटा लडाकु विमान ताइवानको वायु रक्षा क्षेत्रमा प्रवेश गरेको थियो। त्यसअघि शुक्रबार र शनिबार जम्मा ७७ वटा लडाकु विमान सो क्षेत्रमा पठाएको थियो। लगत्तै ताइवानका रक्षा मन्त्री सिय कोउ चेङले चीन र ताइवान सेनाविच ४० वर्षयताकै खराब सम्बन्ध भएको प्रतिक्रिया दिँदै चीनले आगामी ४ वर्षमा ताइवानमा आक्रमण गर्न सक्ने चेतावनी दिएका थिए।  साउथ चाइना मर्निङ पोष्टबाट
प्रधानमन्त्री देउवा राष्ट्रपति भेट्न शीतल निवास जाँदै,काठमाडौं : प्रधानमन्त्री शेरबहादुर देउवाले राष्ट्रपति विद्यादेवी भण्डारीसँग भेटवार्ता गर्ने भएका छन्। प्रधानमन्त्री देउवा राष्ट्रपति भण्डारीलाई भेट्न शुक्रबार दिउँसो शीतल निवास जान लागेका हुन्। बालुवाटार स्रोतका अनुसार यो नियमित भेटवार्ता हो। स्रोतका अनुसार प्रधानमन्त्री देउवा राजनीतिक भेटघाट र समसामयिक विषयमा छलफल हुनेछ। प्रधानमन्त्री देउवाले शुक्रबार मन्त्रिपरिषद् विस्तार गर्दैछन्। प्रधानमन्त्री बनेको झण्डै तीन महिना पछि देउवाले मन्त्रिमण्डललाई पूर्णता दिने भएका हुन्। बिहीबार बेलुकी प्रधानमन्त्री निवास बालुवाटारमा सत्ता गठबन्धनको बैठकले मन्त्रालय भागवण्डाको विषयमा मोटामोटी सहमति कायम गरेको छ।
माग पूरा नभएसम्म संसद चल्न दिँदैनौं : ज्ञवाली,"तानसेन : एमालेका सचिव एवं पार्टी प्रवक्ता प्रदीप ज्ञवालीले माग पूरा नभएसम्म संसद अवरोध गरिरहेन बताएका छन्। सभामुख अग्नी सापकोटाले संविधान तथा ऐन नियम विपरित काम गरेकाले माफी मागी गल्ति नसच्याएसम्म संसद अवरोध कायमै रहने उनले बताए । शुक्रबार दिउँसो १ बजे बस्दैछ। सभामुख सापकोटाले एमालेले कारवाही गरेका १४ जना सांसदलाई निष्कासन गरी सूचना टाँस गर्नुपर्ने र कानुनी कारवाहीका लागि गल्ती स्वीकार नगरेसम्म संसदमा अवरोध कायम रहने एमाले प्रवक्ता ज्ञवालीले जोड दिए। प्रेस चौतारी नेपाल पाल्पा शाखाले तानसेनमा गरेको पत्रकार सम्मेलनमा बोल्दै नेता ज्ञवालीले अदालतको परमादेशबाट स्थापित भएको गठबन्धन सरकार विभिन्न स्वार्थहरुको अपवित्र गठबन्धन भएकाले लामो समयसम्म नटिक्ने दावी गरे। अपवित्र गठबन्धन भएकै कारण सरकारले ३ महिनासम्म मन्त्रिमण्डल गठन गर्न नसकेको उनले जिकिर गरे। गठबन्धनमा संघीयताको घोरविरोधी जनमोर्चा, र विखण्डनवादी सोच भएकाले ७ प्रदेशलाई टुक्राएर तराई, पहाड अलगअलग प्रदेश बनाउनुपर्छ भनी वकालत गर्दै आएको उनले बताए। जसपाजस्ता पार्टीको क्षणिक स्वार्थका लागि मात्र गठबन्धन भएको एमाले प्रवक्ता ज्ञवालीले बताए । उनले आउँदो स्थानीय निर्वाचनमा एमालेले कसैसँग गठबन्धन नगरी एकल उम्मेदवारी दिने बताए । मुलुकलाई अनिर्यणको बन्दी बनाएर राख्नुभन्दा ताजा जनादेशमा जानुपर्ने धारणामा एमाले अडिग रहेको उनको भनाइ छ। प्रधानमन्त्री शेरबहादुर देउवाले पठाएका सरकारका प्रतिनिधिसँग यस विषयमा छलफल भइरहेको प्रवक्ता ज्ञवालीले बताए। सरकारले संघीय निर्वाचनका लागि मिति घोषणा गरे प्रतिपक्षी एमालेले स्वागत र समर्थन गर्ने बताए । निर्वाचन भएमा अहिले देखिएको गतिरोध अन्त्य हुने र मुलुकले निकाश पाउने दावी उनले गरे। सरकार भारतीय सीमा विवाद कालापानी सुस्ताको बारेमा बोल्दै नबोल्ने, जयसिंह धामी बेपत्ताको विषयमा कुनै कुरा गर्न नसक्ने र हुँदै नभएको विवाद झिकेर चीनसँग निहुँ खोज्ने गरी गलत काम गरिहेको नेता ज्ञवालीको आरोप छ। प्रतिनिधि सभाको बैठक बस्दै, सरकारले विधेयक फिर्ता लिने"
"प्रतिनिधि सभाको बैठक बस्दै, सरकारले विधेयक फिर्ता लिने","काठमाडौं : सरकारले विधेयक फिर्ता लिने भएको छ। शुक्रबार दिउँसो बस्ने प्रतिनिधि सभा बैठकमा प्रधानमन्त्री शेरबहादुर देउवाले विधेयक फिर्ता लिने प्रस्ताव गर्ने कार्यसूची छ। प्रधानमन्त्री एवं संघीय मामिला तथा सामान्य प्रशासन मन्त्री देउवाले संघीय निजामति सेवा विधेयक, २०७५ फिर्ता लिने प्रस्ताव प्रस्तुत गर्ने सम्भावित कार्यसूचीमा उल्लेख छ। यसैगरी विधेयक फिर्ता लिन राष्ट्रिय सभाको सहमति लिने सरकारको प्रस्ताव छ । प्रधानमन्त्री एवं भौतिक पुर्वाधार तथा यातायात मन्त्री शेरबहादुर देउवाले राष्ट्रिय सभामा उत्पत्ति भै प्रतिनिधि सभामा विचाराधीन रेल्वे विधेयक, २०७६ फिर्ता लिन राष्ट्रिय सभाको सहमतिको निमित्त प्रतिनिधि सभाको सिफारिस प्राप्त गर्ने प्रस्ताव प्रस्तुत गर्नुहुने संघीय संसदको महासचिव डा भरतराज गौतमले जानकारी दिए। प्रतिनिधिसभामा प्रमुख प्रतिपक्ष एमालेको अवरोध जारी रहेकाले सरकारले विचाराधीन अवस्थामा रहेका विधेयक फिर्ता लिएर अधिवेशन अन्त्य गर्ने तयारी गरेको छ। विचाराधीन अवस्था फिर्ता नलिई अध्यादेशमार्फत चलाउँदा आलोचना हुने भएकाले विधेयक फिर्तालिने प्रक्रिया अगाडि बढाएको हो। एमालेले शुक्रबार पनि सदन अवरुद्ध पार्ने तयारी गरेको छ। सभामुख सापकोटालाई ओलीको प्रश्न: तपाईँ सभामुख कि, गठबन्धनको प्यादा ? एमालेले निष्कासन गरेका १४ सांसद उपस्थित भए संसद् चल्दैन : ओली सकसमा संसद् : सभामुख बोलिरहे, एमालेले अवरोध गरिरह्यो षडयन्त्रको मतियार सभामुख सापकोटा : भगवती न्यौपाने एमालेले भन्योः देउवा सरकारकै कारण वित्तीय संकट सिर्जना भयो निरन्तर संसद अवरोधको सिकारमा अध्यादेश संसद बैठक बस्दै, एमालेको अवरोधकै बीच विनियोजन विधेयक पास गर्ने तयारी एमालेको अवरोधकाबीच सभामुखले अगाडि बढाए संसद् बैठक एमालेको अवरोधबीच आर्थिक विधेयक पारित गर्ने सरकारको तयारी प्रधानमन्त्री देउवाले बोलाएको सर्वदलीय बैठक एमालेले बहिष्कार गर्ने संसद् अवरुद्ध नगर्न एमालेलाई सर्वदलीय बैठकको आग्रह सभामुख अग्नि सापकोटाले संसद्को अवरोध हटाउन गरेको आग्रहलाई विपक्षी दल एमालेले अस्वीकार गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ।"
नौ अभिनेत्रीलाई सम्मान,"काठमाडौं : नेपाली चलचित्रका नौं अभिनेत्रीलाई सम्मान गरिएको छ। चलचित्र विकास बोर्डको सभाहलमा घटनास्थापनाको दिन बिहीबार अभिनेत्रीलाई दोस्रो राष्ट्रिय नवदुर्गा सम्मानबाट सम्मान गरिएको हो। चलचित्र क्षेत्रमा योगदान पुर्याएको भन्दै अभिनेत्री केकी अधिकारी, सुरक्षा पन्त, नीता ढुङ्गाना, चैत्यदेवी सिंह, लक्ष्मी गिरी, मौसमी मल्ल, शर्मिला मल्ल, साम्राज्ञी राज्यलक्ष्मी शाह र उपासनासिंह ठकुरीलाई सम्मान गरिएको हो। रेजिना इन्टरटेनमेन्ट प्रालि र सहित फिल्मस् प्रालिको आयोजना भएको कार्यक्रममा ऊर्जा, जलस्रोत तथा सिंचाइमन्त्री पम्फा भुसालले अभिनेत्रीहरुलाई सम्मान प्रदान गरेकी हुन्। कार्यक्रममा सम्मानित कलाकारले नृत्य पनि प्रस्तुत गरेका थिए।"
बीपी नै किन ?,"बीपी जुन बाटो हिँडे पनि उनको गन्तव्य एउटै थियो, वैयक्तिक स्वतन्त्रतासहितको प्रजातान्त्रिक समाजवाद। सन्दर्भ १ नेपाली कांग्रेसका संस्थापक सदस्य विश्वेश्वरप्रसाद कोइराला नेपालीका लागि आदर्श व्यक्तित्वमध्ये एक हुन्। कोइरालाको परिचयलाई अब एउटा परिवार र एउटा राजनीतिक दलको भनेर संकुचित गर्न सकिँदैन। त्यसो गर्नु उनको योगदानलाई अवमूल्यन गर्नु हो। जन्मभूमिभन्दा हजारौं माइल परको यो भूगोलमा उभिएर नेपालका लागि योगदान दिनेमा कोइरालालाई सम्झिएका हौं। संयुक्त राज्य अमेरिकाको राजधानी वासिङ्टन डीसीमा महाकवि देवकोटाको जन्म शताब्दी मनाइरहेका थियौं। कुनै राजनीतिक छाप नलागेका डिकबहादुर तामाङले प्रश्न उठाउनु भयो तपाईंहरू बीपी कोइरालालाई चैं साहित्यकार मान्नु हुन्न कि के हो ? कसैले पनि कोइरालाको नाम लिएको त सुनिँदैन। निश्चित राजनीतिक कित्ताको ट्रेड मार्क र तिनैले खोपीको देउता बनाउन खोजेका यी व्यक्तित्वको सम्झना र सम्मानमा हामीले बीपी स्मृतिग्रन्थ अर्थात् विश्वेश्वरप्रसाद कोइराला: शताब्दी सन्दर्भ प्रकाशनको प्रयास गरेका थियौं। बीपीका हकमा भने फरक राजनीतिक आस्थाको छोइछिटोको गन्ध महसुस हुन्थ्यो। त्यही राजनीतिक गन्धलाई साहित्यिक सुगन्धको मलजल हो यो। एकैसाथ यी दुवै बाटोमा हिँडेका कोइरालाको आफैंसँग भेट भएन, कस्तो अनौठो ! तर जुन बाटो हिँडेर कोइरालाले कसैसँग झगडा गरेनन् भने हामी उनी हिँडेको बाटोमा हिँड्न तँछाडमछाड वा किता काटाकाट गरिरहेका छौँ। बीपी जुन बाटो हिँडे पनि उनको गन्तव्य एउटै थियो, वैयक्तिक स्वतन्त्रतासहितको प्रजातान्त्रिक समाजवाद। समुन्नत नेपाली समाज निर्माण र समृद्ध नेपालीजनको जीवनको सुनिश्चितता उनको राजनीतिक आन्दोलनको ध्येय थियो। सन्दर्भ २ नेपाल बाहिर नेपालीको परिचय पुर्याउन सफल बनेका कोइरालाको सालिक अमेरिकाको न्युयोर्कस्थित एक कलेजमा छ भन्ने सूचना हामीले पायौं। सोधखोज हुँदा पहिले थियो, अहिले छैन भन्ने जानकारी पाइयो। यही खोजी यात्राको दशकपछि हामीले यसलाई यो रूप दिएका हौं विश्वेश्वरप्रसाद कोइराला : शताब्दी सन्दर्भ। अमेरिकी भूमिमा बीपीले जननिर्वाचित प्रधानमन्त्रीका रूपमा सन् १९६० मा पहिलो पटक आएका थिए। राष्ट्रसंघमा उनले गरेको सम्बोधन र त्यहाँ उनले उठाएका मुद्दाहरूले उनलाई अन्तर्राष्ट्रिय व्यक्तित्वका रूपमा चिनायो। उनले उठाएका नेपालको परराष्ट्र नीति, अन्तर्राष्ट्रिय मुद्दा र दृष्टिकोणबाट उनी विश्व समुदायमा परिचित बने। पत्रकार तरुण पौडेलले दिएको सूचना थियो बीपी विश्व समुदायमा चिनिएका र अमेरिकामा पनि गनिएका समाजवादी नेता हुन्। न्युयोर्कतिर कुनै कलेजको परिसरमा कोइरालाको सालिक छ। यस अवधिमा हामीले बीपीको अमेरिका यात्राका सन्दर्भ खोतल्न थाल्दा सयुंक्त राष्ट्रसंघको महासभापछिका अन्य व्यक्तिगत भ्रमणका पाइलाहरू पछ्यायौँ। ती भ्रमणहरू निर्दलीय पञ्चायत व्यवस्थाका संरक्षक रहेका राजाको बन्दीका रूपमा उनको स्वास्थ्योपचारका लागि भएका थिए। वैयक्तिक स्वतन्त्रतासहितका प्रजातन्त्रवादी नेता बीपी कोइरालाबारे अति निन्दा र प्रशंसा हुने सन्दर्भ हुन्, राजतन्त्र र राष्ट्रियताको सवाल। कोइरालाको अमेरिका भ्रमणको दोस्रो र तेस्रो सन्दर्भका बारेमा डीसीमा बस्ने कृष्ण निरौलाले स्मृतिका पानाहरू खोलिदिनु भयो। बीपीमा देश प्रेम र देशको कानुन पालनाप्रतिको इमान्दारी भावले चार दशकपछि नेपाली समाजमा नौलो तरंग ल्याएको छ। मृत्युदण्डको जोखिम मोलेर राजाको बन्दी हुन किन नेपाल जान्छौ भनेर अमेरिकी पत्रकारहरूले सोधेको प्रश्नमा कोइरालाको जवाफले सबैलाई अवाक र नाजवाफ बनाउँछ। कोइरालाको सन्देश थियो राजाको बन्दीका रूपमा इमान्दारी निर्वाह गर्नु, देशप्रतिको कर्तव्य पूरा गर्नु, प्रजातन्त्रका लागि लडेका र बन्दी बनाइएका साथीहरूको जिम्मेवारीका लागि जवाफदेही हुनु एवं परिवारप्रतिको दायित्व नै हुन्। बीपीले उपचारका क्रममा अमेरिकका आउँदा यहाँका पत्रकारहरूलाई दिएको अन्तर्वार्ताको श्रव्य दृश्य सामग्री अहिलेको सूचना सञ्चार प्रविधिको सहजताका कारण पनि हुनसक्छ। यी हरफ लेख्दै गर्दा सामाजिक सञ्जाल र सञ्चार माध्यामहरूमा भाइरल बनेको छ। सन्दर्भ ३ बीपीका पदचाप खोज्दै न्युयोर्क पुगेका थियौं। जहाँ थिए नेपाली संस्कृतिलाई असाध्यै माया गर्ने प्रोफेसर टेड रिकार्डी। उनीसमेतको प्रयासमा अमेरिकी विश्वविद्यालयमा स्थापित बीपीको सालिक कसरी दुई दशकदेखि बेखबर छ भन्ने जानकारी उनीबाट पायौं। रिकार्डीको पारिवारिक नाता पहिल्याउँदै भर्जिनिया राज्यको दक्षिण ग्रामीण भेगमा पुग्यौँ। त्यो निवास रहेछ, सन् १९८० को दशकका अमेरिकाका लागि नेपाली राजदूत कार्ल कुन को। बीपीको सालिक स्थापना गरिएको कलेज बन्द भएपछि सो सालिक रिकार्डीको निवास न्युयोर्क, उनका आफन्तको वाशिङ्टन डीसीको निवास हुँदै त्यस ग्रामीण भेगको बगैंचामा पुर्याइएको रहेछ। श्रद्धापूर्वक राखिएको कोइरालाको त्यो सालिकले सामाजिक र सार्वजनिक महत्त्व भने नपाएको गुनासो पूर्वराजदूत परिवारबाट हामीले सुन्यौँ। उहाँहरूको धोको थियो बीपीको त्यो सालिकलाई त्यस बगैंचाबाट निकालेर सार्वजनिक स्थानमा पुनस्र्थापना गरिदिए मन खुसी हुने। पूर्वराजदूत कुन परिवारलाई यति आश्वासन दिएका थियौं अहिले जहाँ जुन अवस्थामा छ, यो सम्मानजनक छ। यसलाई नेपाली समाजले उपयुक्त समयमा त्यस स्थानबाट मंगलधुनसहित अमेरिकी समाजमा सार्वजनिक गर्न प्रयास गर्नेछ। उपयुक्त स्थानमा पुनस्र्थापित गर्नेछ। तर यी हरफ लेख्दै गर्दा नरमाइलो यो सन्देश दिन बाध्य छौँ केही वर्ष यतादेखि बीपीको त्यो सालिक फेरि बेखबर छ। नेपाली जनसम्पर्क समिति अमेरिकाको एक समूहले त्यसलाई आआफ्नो ट्रेडमार्कअनुसारको कुन खोपीमा लगेर राख्यो थाहा छैन ? तर अब कोइरालाको त्यो सालिकको स्वामित्व र संरक्षण अमेरिकी नेपाली समुदायले सम्मानपूर्वक पारदर्शीरूपमा गर्नुपर्छ। सन्दर्भ ४ मानिसको जीवनका विभिन्न चरणहरूको भोगाइ, बुझाइअनुभव र रणनीतिहरूको समग्र उद्देश्य र परिणामका आधारमा उसको मूल्यांकन गर्नुपर्ने हुन्छ। यद्यपि मानिसकै मनको मापन गर्ने कुनै वैज्ञानिक विधिको विकास भइसकेको भने छैन। यस कसीमा चर्चा गर्दा बीपी कोइरालाका पनि गुण दोष दुवैको चर्चा हुन अझै सकेको छैन। हामीले गर्दै आएको कि त अति प्रशंसा अर्थात् देवत्वकरण नै हो कि त अति निन्दा अर्थात् राक्षसीकरण। यस संकलनमा हामीले बीपीबाट सिक्नुपर्ने र सिक्न सकिने जति कुरा प्रस्तुत गर्न सक्यौं, त्यति नै कमजोर पक्ष भने पर्गेल्न सकेनौं । बीपीका बारेमा अति निन्दा र प्रशंसा हुने सन्दर्भहरू हुन्, राजतन्त्र र राष्ट्रियताको सवाल। कोइराला मूलत: वैयक्तिक स्वतन्त्रतासहितका प्रजातन्त्रवादी नेता हुन्। उनमा राष्ट्रवादी चेत र समर्पण नहुँदो हो त स्वनिर्वासनका दिनहरूलाई व्यक्तिगत सुखभोग गर्ने अवसरका रूपमा परिणत गर्न सक्थे। त्यसो गर्नका लागि उनले मृत्युदण्डको चुनौती स्वीकार गरेर नेपाल फर्कने थिएनन्। नेपालको राजनीतिप्रति आँखा चिम्लेर आफ्नो बिग्रँदो स्वास्थ्यको ख्याल गरेको भए उनका लागि फेरि सुन्दरीजल जेल दोहोरिने थिएन। उनको यो चुनौती स्वीकार गर्ने साहस राष्ट्रवादी चेतकै निसर्त उदाहरण थियो। अनुमान गर्न सकिन्छ स्वनिर्वासन त्यागेर प्रजातन्त्रका लागि मृत्युदण्डको चुनौती नस्वीकारेको भए बीपी स्वदेश विदेश कतै भेटिने, देखिने र सुनिने थिएनन्। राष्ट्रिय मेलमिलापको उनको यो अर्थात् स्वनिर्वासन पछिको स्वदेश आगमनको अडान उनका समर्थक र शुभेच्छुकहरूकै लागि रुचिकर थिएन। त्यसमा पनि राजाको गर्धन र आफ्नो गर्धन गाँसिएको उनको कथनले उनलाई विवादमा मात्र ल्याएन, बदनाम गर्ने मसलाको काम पनि गर्यो। साहित्यकार तथा वरिष्ठ भाषासेवी प्रोफेसर तारानाथ शर्मा यहाँ उद्धरणयोग्य अग्रज हुनुहुन्छ सर्पको पुच्छर बनेर बेलायतमा रमाउनुभन्दा भालेकै पुच्छर बनेर स्वदेशको अर्थात् मातृभूमिको सेवा गर्नु बेस हुन्छ। बीपीले सामना गरेको त्यो चुनौती यसैको उदाहरण हो। सन्दर्भ ५ कोइराला राजावादी थिए तर राजावादीमात्र थिएनन्। प्रजातन्त्रको घाँटी रेट्दा राजा स्वयंको घाँटी रेट्ने चुनौती दिएका थिए। उनले भनेका थिए, राजा र मेरो घाँटी जोडिएको छ। तर राजा वीरेन्द्रले यो सन्देश समयमै नबुझेका कारण बीपीको भाग्यमा सुन्दरीजल जेलको ढोका दोस्रो पटक खुल्यो। राजतन्त्रको भविष्यमा पनि कोइरालाको घाँटीको क्यान्सर सर्न थाल्यो। कोइरालाको घाँटीको क्यान्सरले उनलाई लगेको केही वर्षपछि राजतन्त्रमा सरेको क्यान्सरको असर पनि देखापर्यो। कोइराला प्रजातन्त्रसहितको राजतन्त्रको पक्षमा नै थिए। उनको नेतृत्वमा गठन भएको सरकारले लिएका आर्थिक सामाजिक कार्यक्रम, कृषि, औद्योगिक नीति तथा सामाजिक सम्बन्धहरूमा उनका स्पष्ट दृष्टिकोण उदाहरणीय छन्। नेपाल चीन सम्बन्धमा उनले अपनाएको कूटनीतिक कुशलताको परिणाम आज हाम्रा सामु विश्वको सर्वोच्च शिखर सगरमाथाको पहिचान प्राप्त भएको छ। सिमानाका सानातिना विवादमा वर्षौंसम्मका हाम्रा अलमलहरूमा विश्वकै सर्वोच्च शिखरको स्वामित्व एकाध कूटनीतिक वार्तामा प्राप्त हुनुमा बीपीको भूमिका नेपालका लागि गौरव हो। अन्तर्राष्ट्रिय नीतिसम्बन्धमा पनि सोसलिस्ट इन्टरनेसनल संस्थासँगको उनको आबद्धता, भूमिका र नेतृत्व उनी अघि र अहिलेसम्मका लागि निक्कै फराकिलो बाटो थियो। उनको बाटोमा अझै उनका उत्तराधिकारीहरूको रुचि र भूमिका नगण्य नै छ। यो पनि उनको उचाइको मापन नै हो। राष्ट्रसंघको महासभामा उनले व्यक्त गरेका विचारहरूले उनलाई विश्वमा साना राष्ट्रहरूको नजिक पुर्यायो। ठूला राष्ट्रहरूलाई पनि साना राष्ट्रको ठूलो नेताको परिचय पनि दिलायो। उनको पहिचान अमेरिका हुँदै एसिया नाघेर युरोप पुग्यो। विश्वका ठूला राष्ट्रहरूको ढुलमुले नीति र अस्पष्ट व्यवहारलाई चिर्न सफल भयो। उनले पाकिस्तान, इजरायलजस्ता साना देशका बारेमा प्रकट गरेका विचारले उनलाई जातिसमुदायको संकीर्णताबाट माथि उठायो। सन्दर्भ ६ यो प्रयत्न हामीले कोइरालाको जन्मशताब्दीकै साइत छोपेर सुरु गरेका थियौँ। तर शताब्दीपछिको दशकमा आइपुग्दा लेखिँदै गरेका यी हरफहरूमा यसबीचका सबै गतिविधि, तीता मीठा अनुभूतिहरू अटाउन मुस्किल छ। यसो त यो प्रसवको सुखद पीडा पनि हुन सक्छ, परिणाम हेरेर हामी यसै दंग र त्यत्तिकै खुसी पनि छौं। हामी हिँड्ने बाटाका देउरालीमा हामीले हाम्रा अग्रजहरूको सम्झना र सम्मानमा श्रद्धाले चढाएको फूलपाती हो यो। राजनीतिक इतिहास अभिलेखको यस शृंखलामा हामीले लिनुपर्ने अरू पनि धेरै स्वनामधन्य अग्रजहरू हुनुहुन्छ निर्दलीय पञ्चायत व्यवस्थामा होस् वा दलीय प्रजातान्त्रिक व्यवस्थाका पक्षमा, उहाँहरूले बोल्नुभएको दियोको उज्यालोमा नेपाली समाज लाभान्वित भएको छ। शेख इद्रिस, परशुनारायण चौधरी, गजेन्द्रनारायण सिंह, काशीप्रसाद श्रीवास्तवलगायतको अलिखित इतिहास खोतल्न सके नेपाली समाजका गोरेटाहरू देखिनेछन्। बखानसिंह गुरुङ, सर्वधन राई, नारदमुनि थुलुङ, भीमबहादुर तामाङ, महावीरशमशेर जबरा, सुवर्णशमशेर जबरा, पुष्पलाल श्रेष्ठ, मनमोहन अधिकारी, सीके प्रसाईं, श्रीभद्र शर्मा, विश्वबन्धु थापा, द्वारिकादेवी ठकुरानी, सहाना प्रधान, रामनारायण मिश्र यस्ता प्रतिनिधिहरू हुन्। जो आजीवन समुन्नत नेपाली समाजको निर्माणमा समर्पित हुनुहुन्थ्यो। विश्वेश्वरप्रसाद कोइराला : शताब्दी सन्दर्भ पुस्तक भोलि प्रधानमन्त्री शेरबहादुर देउवाको उपस्थितिमा विमोचन हुँदैछ।"
तस्बिरमा यस्तो देखियो काष्ठमण्डप,काठमाडौं : राजधानीको बसन्तपुरमा पुर्ननिर्माण भइरहेको काष्ठमण्डप आकर्षक स्वरुप देखिएको छ। काठमाडौं महानगरले पुर्ननिर्माण गरिरहेको यो ऐतिहासिक सम्पदा दसैं अघि नै पुर्ननिर्माण सक्ने लक्ष्यका साथ काम भइरहेपनि दसैंपछि मात्रै पूरा हुने बताइएको छ। अहिले ९७ प्रतिशत काम पूरा भएको काष्ठमण्डप ०७२ सालको भुकम्पले भत्केको थियो। तस्बिर : अशोक दुलाल
सुँगुरले पनि भिडियो गेम खेल्न सक्छ,"पृथ्वीमा सुँगुरले कतिपय कुरामा सन्तुलन कायम गरिरहेको हुन्छ। हामीमध्ये कतिलाई यी कुरा थाहा नहुन पनि सक्छ। सुँगुरहरू घरपालुवा र जंगली हुन्छन्। शान्त स्वाभावका स्तनधारी यी प्राणीका विषयमा केही तथ्य जानिराखौं।  सुँगुरको रौं यति कडा हुन्छ कि पेन्ट गर्ने तथा कपाल कोर्ने ब्रसहरू यसैबाट बनाइन्छ।  संसारमा करिब ३ अर्बभन्दा बढी सुँगुर छन्।  सन् १९७२ मार्च १ देखि हरेक वर्ष अमेरिकामा सुँगुर दिवस मनाउँछन्।  सुँगुर झण्डै १८ किलोमिटर प्रतिघन्टाको दरले दौडन सक्छ।यसलाई भेटाउन धेरै गाह्रो हुन्छ।यो सिधा दौड्नुको सट्टा बांगोटिंगो दौडन्छ।  सुँगुरबाट करिब ४० प्रकारका औषधि पाइन्छ।  मानिसको हड्डी भाँचियो भने सुँगुरको बोसोले मालिस गर्दा छिटो ठीक हुन्छ।  सबैभन्दा धेरै सुँगुर चीन र अमेरिकामा छन् भने सबैभन्दा थोरै अफगानिस्तानमा छन्।  चिनियाँ राशिअनुसार सुँगुर भाग्य, इमान्दारी तथा खुसीको प्रतीक हो।  कानुनअनुसार इजरायलमा यहुदीले सुँगुर पाल्न पाइँदैन भने फ्रान्समा सुँगुरको नाम नेपोलियन राख्न पाइँदैन।  सुँगुरले एक वर्षमा २ पटक र एकपटकमा ७ देखि १२ वटासम्म बच्चा जन्माउँछन्।  यसको पसिना आउने ग्रन्थी हुँदैन।त्यसैले सुँगुर पानी या चिसो ठाउँमा बस्न रुचाउँछन्।  सुँगुर ३ वर्षको बच्चा तथा कुकुरभन्दा ज्यादा समझदार हुन्छन्।समझदारको सूचीमा यो चिम्पान्जी, डल्फिन र हात्तीपछि चौथो नम्बरमा आउँछ।  सुँगुरले भिडियो गेम पनि खेल्न सक्छ।  शरीर अनुसार सुँगुरको फोक्सो धेरै सानो हुन्छ।  यसले मानिसले भन्दा पनि बढी प्रकारका स्वाद चाख्न सक्छ।  सुँगुरले आकाशतर्फ कहिल्यै हेर्न सक्दैन।  संसारमा सबैभन्दा बढी सुँगुरको मासु खाइन्छ। अरूको भन्दा यसको मासुमा ३ गुणा बढी इम्युन सिस्टम बलियो बनाउने तत्वहरू हुन्छन्।  करिब ५ देखि ७ हजार वर्ष पहिले सुँगुरलाई पाल्तु जनावर बनाइएको थियो।  अन्टार्कटीकाबाहेक संसारका सबै क्षेत्रमा यसलाई पाउन सकिन्छ।  सुँगुरले १ दिनमा करिब ५० लिटर पानी पिउन सक्छ ।  यो जेट इन्जिनभन्दा ठूलो स्वरले कराउन सक्छ।  सुँगुरहरू एकआपसमा गफ पनि गर्छन्।  मानिसजस्तै सुँगुर पनि सपना देख्छन्।  सुँगुरहरू लगभग ८ वर्ष बाँच्छन्।  यिनीहरू शान्त हुन्छन्।बाध्यात्मक अवस्थामा बाहेक आक्रामक देखिँदैनन्।  सुँगुरहरू सर्वहारी हुन्छन्।विस्तारै खाना खान्छन्। खानेकुरा चपाइचपाई आनन्दले खान्छन्। (विभिन्न एजेन्सीको सहयोगमा)"
नागरिकसँगको वाचा ८० प्रतिशत पूरा भयो,"रिक्त स्थानीय निकायहरूमा २२ वर्षपछि जनप्रतिनिधि निर्वाचित भएर स्थानीय सरकारको नेतृत्व सम्हाले। उनीहरूले निर्वाचनताका दिएका आश्वासन के कति पूरा गरे ? आमजिज्ञासा हो यो। यसै सन्दर्भमा रामेछाप जिल्लाको सुनापती गाउँपालिकाका अध्यक्ष धावा लामासँग अन्नपूर्णकर्मी सन्तोष ढुंगेलले गरेको कुराकानी : नेतृत्व सम्हालेपछि पालिकाको चित्रमा कस्तो परिवर्तन आयो ? लामो समयको अन्तरालमा हामी जनप्रतिनिधिका रूपमा पालिकामा आयौं। त्यसैले एक वर्ष अन्योलतामै बस्नु पर्यो। त्यसपछि तत्कालको आवश्यकता पहिचान गरेर काम सुरु गर्यौं। चुनावी घोषणापत्रलाई नै आधार बनाएर काम अगाडि बढिरहेको छ। जनप्रतिनिधिविहीनको अवस्थामा भन्दा अहिले तीव्र गतिमा विकास भइरहेको छ। चुनावमा नागरिकसँग गरेका वाचा कति पूरा गर्न सकें जस्तो लाग्छ ? चुनावमा नागरिकसँग गरिएका वाचा लगभग ८० प्रतिशत पूरा गरेका छौं। २२ वर्ष पछाडि जनप्रतिनिधि भएर आएपछि भूकम्पपीडितहरूका लागि काम गर्यौं। चुनावमा पूर्वाधार विकासको कुरा गरेका थियौं, त्यो लगभग पूरा गरेका छौं। हिउँदमा मात्र यातायात चल्ने गरेको थियो, अहिले बाह्रैमहिना यातायात चल्ने गरी सडक पूर्वाधार बनायौं। टोलटोलमै बाटो पुगेको छ। शिक्षित र विकसित सुनापती बनाउने वाचा विभिन्न बाधा, अड्चन र कठिनाइसँग जुँधेर पनि पूरा गरेका छौं। विद्युत् सुविधा केही वडामा मात्र थियो, अहिले सबै वडामा पुगेको छ। शिक्षा, स्वास्थ्य, कृषिका विषयमा गरेका पूरा गरेका छौं। शिक्षाका कुरा गर्दा सुनापतीमा मात्रै तीनवटा प्राविधिक क्याम्पस खोलेका छौं। हामीले १२ वटा माविमा काम गरेका छौं। स्थानीय पाठ्यक्रम निकालेका छौं। सामान्य बिरामी पर्दा उपचार गर्न अन्त जानु पर्दैन। नागरिकले लाभ लिन थालेका मुख्य कामलाई कसरी चित्रण गर्नुहुन्छ ? हामी निर्वाचित हुनुअघि एउटा खोप लगाउन पनि दोरम्बा जानुपर्ने बाध्यता थियो। अझ भन्ने हो भने खोप लगाउन अघिल्लै दिन जानुपर्ने बाध्यता थियो। अहिले पाँचै वडामा स्वास्थ्यचौकी बनाएर व्यवस्थित बनाएका छौं। सिटामोल किन्नसम्म आधाएक घण्टा हिँड्नुपर्ने अवस्था थियो। अहिले यस्ता समस्या समाधान भएका छन्। १५ शय्याको अस्पताल बनाउँदैछौं। पुनर्विवाह नगरेका एकल पुरुषलाई मासिक एक हजार भत्ता दिइरहेका छौं। परिवार स्वास्थ्य बिमा कार्यक्रममार्फत पालिकाको तर्फबाट ५० प्रतिशत बिमा रकम अनुदान दिएका छौं। जसले गर्दा नागरिकले एक लाखसम्मको उपचार नि:शुल्क पाउँदै आएका छन्। गाडी चढ्न घण्टौं हिँड्नुपर्ने बाध्यता हटेको छ। समग्रमा भन्दा, नागरिकले शिक्षा, स्वास्थ्य, सञ्चार, यातायातजस्ता कुरामा सुखानुभूति गरेका छन्। गाडी चढ्न घण्टौं हिँड्नुपर्ने बाध्यता हटेको छ। चुनावमा नागरिकसँग गरिएका वाचा लगभग ८० प्रतिशत पूरा गरेका छौं। विद्युत् सुविधा केही वडामा मात्र थियो, अहिले सबै वडामा पुगेको छ। पाँचौँ वडामा स्वास्थ्य चौकी बनाएका छौं, १५ शय्याको अस्पताल बनाउँदैछौं। आवश्यकताका आधारमा ४० वटा जति ऐन, कानुन बनाएका छौं। पालिकाको भवन निर्माण कहाँ पुग्यो ? वडाहरूको प्रशासनिक भवन निर्माणको योजना के छ ? हामीले सुरुमै पालिकाको भवन बनाएर काम गरेका हौं। अहिले ११ करोड लागतमा प्रशासनिक भवनको रङरोगन भइरहेको छ। सबै वडामा कतै दुई तला, कतै साढे दुई तलाको प्रशासनिक भवन धमाधम बनाउँदै छौं। लगभग चाँडै नै सबै भवन बनाइसक्छौं। सडकको कुरा गर्नुभयो तर सबैतिर कच्ची सडक छ। व्यवस्थित र पक्की सडकमा पालिकाले ध्यान नदिनुको कारण के हो ? पहिलो कुरा त सुनापती गाउँपलिका छिर्ने नाकामा पक्की पुल नै थिएन। झोलुंगे पुलबाट वारपार गर्नुपर्ने बाध्यता थियो। अहिले चारवटा पक्की पुलबाट सुनापती गाउँपालिका प्रवेश गर्न सकिन्छ। कतै पनि राम्रोसँग बाटो खुलेका थिएनन्। जहाँसम्म पक्की र कालोपत्र सडकको कुरा छ, कालोपत्र गर्न धेरै महँगो पर्छ। पालिकासँग सीमित स्रोतसाधन छ, त्यसैले सडक सुरुदेखि नै राम्रो बनाउन सकेनौं। गाउँपालिकाको बजेटले त कालोपत्रे सडक निर्माणको त सम्भावना नै नहुने रहेछ। सडक कालोपत्रे गर्न संघीय र प्रदेश सरकारसँग आग्रह गरिरहेका छौं। बजेट विनियोजन हुनासाथ गर्छाैं। वागमती प्रदेश सरकारबाट लुभुखनियापानीसाँधी हुँदै गाल्पा भन्ज्याङ निस्किने बाटोमा बजेट विनियोजन भएर काम भएको थियो। करोडौं रुपैयाँ खर्चिएको काम पनि राम्रो भएन। अहिले एडीबीको सहयोगमा लुभुदेखि दोरम्बा गाउँपालिकाको सिमानासम्म कालोपत्रे गर्ने योजना छ। तपाईंले भोग्नुपरेका समस्या र चुनौती चाहिँ के कस्ता छन् ? आफैंले कार्यविधि बनाएर ऐन, नियम बनाएर काम गर्दा समस्या भयो। एक वर्ष पूरै अन्योलमा पर्यौं। विकास निर्माणका काम गर्न कानुनी समस्या रह्यो। स्थानीय सरकार स्वायत्त हुने भनेर ३२३३ वटा अधिकार दिए पनि त्यसलाई लागू गर्न नसक्दा समस्या भयो। अरू चुनौती र समस्या त खासै भएन, कानुनी अड्चनले चुनौती दिएको हो। आफैंले आवधिक योजना बनाउनुपर्ने, ऐन, नियम र कार्यविधि बनाउनुपर्ने नै समस्या भोग्यौं। त्यो वर्ष भूकम्पबाट पीडित भएकाहरूको पुनर्वासको कार्यक्रम गर्यौं। चारवर्षे अवधिमा कति ऐननियम बनाउनुभयो ? ४० वटा जति ऐन, कानुन बनाएका छौं। आवश्यकता हेरेर अझै ऐन, नियम र कार्यविधि बनाउँदै छौं। विनियम पनि त्यत्तिकै बनाउनु पर्नेछ। अर्को समस्या के छ भने संघीय र प्रदेशको कानुनसँग नबाझिए मात्र स्थानीय निकायका ऐन, कानुन लागू हुने भनिएको छ। संघ र प्रदेशभन्दा पहिला ऐन, कानुन बनाउनुपर्यो। त्यसले गर्दा पनि समस्या आइरहेको छ। यति हुँदाहुँदै पनि हामीले जनभावना समेट्ने र पालिकाको व्यवहार खुल्ने कानुन बनाएकै छौं। किसानका पक्षमा के कस्ता काम गर्दै हुनुहुन्छ ? पहिलो कुरा त किसानको मुख्य समस्या भनेकै रासायनिक मल हो। मलको समस्या त देशभरकै समस्या हो। स्थानीय सरकारले दिने सेवा सुविधा दिएकै छौं। सहकारीमार्फत किसानलाई रासायनिक मल आपूर्तिमा सहजीकरण गरेका छौं। ५० प्रतिशत अनुदानमा किसानलाई हाते ट्याक्टर, कुटानीपिसानी मेसिन उपलब्ध गराएका छौं। किसानलाई कसरी आत्मनिर्भर बनाउन सकिन्छ भनेर सबै किसिमका प्रयोग अपनाइरहेका छौं। स्थानीय स्तरमै बीउबिजन उत्पादन तथा भण्डारण गर्ने काम गरिरहेका छौं। प्रांगारिक मल उत्पादन बढाउन सबै वडाका किसानलाई गड्यौलापालनमा आकर्षित गर्ने प्रयास गर्यौं। तर पनि कोरोनाका कारण समयमै बीउ मल किसानले नपाउँदा समस्या भइरहेको छ। पालिकाको बजेट विनियोजन चाहिँ कसरी गर्नुभएको छ ? बजेट विनियोजन गर्नुभन्दा पहिला संघ र प्रदेश सरकारले पठाएको सिलिङ हेर्छौं। अनि कुनकुन शीर्षकमा कसरी गर्ने भन्ने तय गरेर आवधिक कार्ययोजना बनाउँछौं। त्यसमा कुनै योजना दुई वर्ष, कुनै तीन वर्ष, कुनै पाँच वर्ष भन्ने योजनाको प्रकृति हेरेर विनियोजन गर्दछौं। १५ वर्षसम्मको आवधिक कार्ययोजना बनाएका छौं। त्यही कार्ययोजनामा टेकेर महत्त्वपूर्ण कार्यक्रमलाई प्राथमिकतामा राखेर बजेट विनियोजन गर्ने गरेका छौं। शिक्षा, स्वास्थ्य, कृषि अनि भौतिक पूर्वाधार विकासमा वडा तहदेखि आएका योजनालाई कार्यपालिकाद्वारा अनुमोदन गराएर मात्र बजेट विनियोजन गर्ने गरेका छौं। हाम्रो लक्ष्य भनेकै सबै वडामा तोकिएको बजेट पुर्याउनु हो। धार्मिक पर्यटन विकासलाई पालिकाले कत्तिको महत्त्व दिएको छ ? सुनापती गाउँपालिका बहुजातीय, बहुभाषिक, बहुधार्मिक र बहुआयामिक पालिका हो। त्यसैले यहाँ धेरै मठमन्दिर र गुम्बा छन्। त्यसमा पालिकाले छुट्टै बजेट विनियोजन गरेको छ। यसपटक मात्रै ११ करोड रुपैयाँ पर्यटन विकास बोर्डबाट प्राप्त भएको छ। धार्मिक पर्यटनका लागि गाल्पा भन्ज्याङ र लुभुमा पूर्वाधार निर्माण गर्न पाँच करोड रुपैयाँ विनियोजन गरेका छौं। त्यसले सुनापती मन्दिर, मन्दिर जाने सिँढी निर्माण गर्छाैं। त्यसपछि लहरे माने, गुम्बा र मठमन्दिर सबैको काम अगाडि बढाएका छौं। दोभानटारदेखि अग्लेश्वरीसम्म सिँढी बनाउन पाँच करोड रुपैयाँ छुट्ट्याइएको छ।"
प्रदूषणको परकम्प,"विश्व स्वास्थ्य संगठनका अनुसार वायु प्रदूषण धूमपान र अस्वस्थ खाना जत्तिकै हानिकारक हुन्छ। बुधबार जारी संगठनको तथ्यांकले वायु प्रदूषणकै कारण विश्वमा हरेक वर्ष करिब ७० लाख मानिसको ज्यान जाने गरेको छ। नेपालमा वार्षिक ३० हजारको ज्यान प्रदूषणले लिन्छ। त्यसबाट प्रत्यक्ष वा अप्रत्यक्ष २ खर्ब ८२ अर्ब बराबरको क्षति हुन्छ। पुराना सवारीसाधन, कलकारखाना र उद्योगबाट निस्कने प्रदूषित धुवाँ सबैभन्दा खतरनाक हुन्छ। प्रदूषण गाउँमा भन्दा सहरमा बढी छ। अझै ठूला सहर औद्योगिक क्षेत्रका नागरिक बढी प्रदूषणको सिकार भएका छन्। काठमाडौं, नेपालगन्ज, विराटनगरमा पछिल्लो समय प्रदूषणको मात्रा बढ्दो अवस्थामा छ। नेपालगन्ज र विराटनगर उद्योगबाट निस्कने धुवाँले प्रदूषित छ। काठमाडौं उद्योगसँगै पुराना सवारीबाट निस्कने धुवाँले ढाकिएको छ। प्रदूषित धुवाँ मिसिएको हावा नै हामीले लिइरहेका छौं। जसलाई मास्कले पनि छेक्न सक्दैन। हिँडडुल गर्दा मात्रै होइन घरमा नै बस्दा लिने हावा पनि अब प्रदूषित छ। वायुमण्डलमा क्रमशः प्रदूषणले भरिएको हावा फैलिएकाले यसबाट जोगिने उपाय भनेकै प्रदूषण घटाउनुबाहेक अन्य विकल्प छैन। विश्व स्वास्थ्य संगठनले ओजोन, नाइट्रोजन डाइअक्साइड, सल्फरडाइअक्साइड र कार्बनडाइअक्साइडलाई समेत हानिकारक र प्रदूषकको श्रेणीमा राखेको छ। जुन नेपालको हावामा धेरै भेटिएको छ। पीएम १० भनिने प्रदूषणको कणको मापनलाई पनि २५ प्रतिशत घटाइदिएको छ। अब पीएम १० र पीएम २५ को मात्रालाई वायुको गुणवेत्ताको आधार मान्ने राष्ट्रहरूले त्यसलाई अझै कम गर्नुपर्नेछ। जुन नेपाललाई पनि चुनौती छ। नेपालमा वायु प्रदूषण बर्सैनि बढ्दो क्रममा छ। गत वर्ष काठमाडौं विश्वकै उच्च वायु प्रदूषणयुक्त सहरको सूचीमा परेको थियो। नेपालकै केही स्थानमा राखिएको प्रदूषण मापन यन्त्र नै धुलो र प्रदूषणले बिग्रिएका रोचक घटना पनि छन्। धुलो र धुवाँको मुस्लो नभएको सहर छैन। केही समयअघि काठमाडौंको अकाश प्रदूषणले ढाक्दा केही दिन मौसमसमेत खुल्न सकेन। यो समयमा धेरै नागरिकमा श्वासप्रश्वाससम्बन्धी समस्या पनि देखियो। पानी परेपछि मौसम त खुल्यो। तर दैनिक वायु प्रदूषण मात्रा भने घट्नुको साटो बढिरहेको छ। प्रदूषित गराउने कलकारखाना र सवारीसाधन थपिइरहेका छन्। विश्वकै उच्च वायु प्रदूषणयुक्त सहरको सूचीमा नेपालकै राजधानी पर्दा पनि यसलाई रोक्न सरकारबाट ठोस पहल भएको छैन। धुवाँ, धूलोका कारण नागरिक पीडित छन्। मानव स्वास्थ्यमा उस्तै जोखिम छ। सहरका अस्पताल पुग्नेमा अधिकांश बिरामी श्वासप्रश्वासका छन्। एलर्जी, रुघाखोकी, श्वासप्रश्वाससम्बन्धी संक्रमण, फोक्सो र आँखामा असर, निमोनिया र घाँटीको क्यान्सर आदिका बिरामी उच्च छन्। यस्ता रोगकै कारण ज्यान गुमाउनेको संख्या थपिँदो छ। वायु प्रदूषणको मात्रा कम गर्दामात्रै पनि ८० प्रतिशत मृत्यु रोक्न सकिन्छ। जसका लागि सरकारले ठोस कदम चल्नु पर्छ। नागरिकलाई स्वास्थ्य राख्ने दायित्व सरकारको हो। संविधानले नै नागरिकलाई स्वास्थ्य सेवाको अधिकार दिएको छ। जनस्वास्थ्य सेवा ऐनले प्रदूषित स्थानका नागरिकको सरकारले स्वास्थ्य उपचारमा ध्यान दिनुपर्ने र अवस्था सुधार गर्नुपर्ने उल्लेख गरेको छ। प्रदूषण न्यूनीकरण गर्न सरकारले योजना नै बनाउनु पर्छ। कलकारखाना र उद्योगलाई मानव बस्ती नजिकै राख्नु हुँदैन। औद्योगिक क्षेत्रलाई एक ठाउँमा एकीकृत गर्नुपर्छ। सहरमा दौडने पुराना सवारीलाई प्रतिबन्ध लगाउनुपर्छ। प्रदूषण रोक्न २० वर्ष पुराना सवारी सञ्चालनमा रोक लगाए पनि यो निर्णय अझै कार्यान्वयनमा आएको छैन। प्रदूषणकै कारण जलवायु परिवर्तन पनि भएको छ। कार्बन उत्सर्जन कम गर्न र जलवायु परिवर्तनका लागि सरकारले समयमा नै प्रभावकारी योजनाहरूमा काम अघि नबढाए सबैको मृत्युको कारण प्रदूषण नै नबन्ला भन्न सकिँदैन।"
कक्षा ६ मा पढ्दै ४७ वर्षीया आमा,"रामेछाप : रामेछापको मन्थली नगरपालिका८ जखनीटारकी ४७ वर्षीया हर्कमाया माझी आजभोलि पढाइमा निकै व्यस्त छिन्। बुढ्यौलीले छुँदा पनि पढाइको तिर्सनाले सताउन थालेपछि विद्यालय जान थालेकी छन्। घरको सबै काम सकेर स्कुल जान्छिन्। पढ्ने इच्छालाई मार्न नसक्दा ४५ वर्षको उमेरमा विद्यालय भर्ना भएको हर्कमाया बताउँछिन्। एक वर्षअघि घर नजिकैको विद्या सदन कक्षा ४ मा भर्ना भएकी हर्कमायालाई सुरुका दिनमा धेरैले होच्याए पनि। हातमा किताब बोकेर हिँड्न अप्ठ्यारो पनि लाग्यो तर सब कुरालाई पढाइप्रतिको इच्छाले हटाइदियो, उनले भनिन्। ४ सन्तानकी आमा हर्कमायाकी कान्छी छोरीले १२ कक्षा पास गरी बीएड पढ्दैछिन्। तर, २८ वर्षीया जेठो छोरा दिलसिंह माझीले ८ कक्षा पढेर छाडेकोमा उनलाई दुःख लागेको छ। हर्कमाया जिल्लास्तर तथा गाउँस्तरका छलफल तथा बैठकहरूमा सहभागी भइरहन्छिन्। तर, कार्यक्रममा टाँगिएको ब्यानरको अक्षर पढ्न नआउँदा उनलाई खिन्न लागेपछि पढ्न सुरु गरेको बताउँछिन्। विद्यालयमा कक्षा १ मा भर्ना हुन जाँदा अप्ठ्यारो लागेपछि उनी केही दिन विद्यालयबाहिरै बसेर कखरालगायत कक्षा तीनसम्मका सामान्य कुराहरू सिकिन्। पढ्न सक्ने भएपछि मात्रै उनलाई विद्यालयले ४ कक्षामा भर्ना गरेको थियो। हर्कमाया विद्यालय आउन थालेपछि विद्यालमा पढ्ने अन्य बालबालिकाहरू अचम्मित भए। पहिला त उनीहरूले पत्याएनन्। तर, आफू निरन्तर बिहान १० बजे नै हातमा किताब र कापी च्यापेर विद्यालय पुग्न थालेपछि उनीहरूले पत्याएको हर्कमाया बताउँछिन्। अहिले उनीसँग अन्य कलिला उमेरका बालबालिकाहरू रमाइरमाइ सँगै बसेर पढ्ने गरेका छन्। उनी विद्यालय जान थालेकोमा शिक्षकहरू पनि छक्क परे। तर, पछि त्यसलाई सबैले सहज रूपमा लिए। आमा विद्यालयमा गएर पढ्न थालेपछि आफूहरूलाई पनि खुसी लागेको छोरा मानबहादुर माझी बताउँछन्। २३ वर्षीय मानबहादुर एसएलसी उत्तीर्ण गरेका छन्। बुढेसकालमा विद्यालय गएर पढ्दाको रमाइलो व्याख्या नै गर्न नसकिने खालको भएको हर्कमाया बताउँछिन्। उनी अहिले कक्षा ३ मा पढ्ने ७ वर्षीय नातिसँगै स्कुल जान्छिन्। अहिले कक्षा ६ मा पढ्दै गरेकी हर्कमाया सँगै पढ्ने नानीहरूले आफू स्कुल नगएको दिन आज बज्यै स्कुल आउँदैन हो ? भनेर खोज्ने गरेको हर्कमाया बताउँछिन्। उनले भनिन्, कोरोनाका कारण बन्द भएका विद्यालय खुल्ने बित्तिकै म नियमित पढ्न जान्छु। ४ वटै छोराछोरीलाई पढ्न विद्यालय पठाए पनि एउटा छोरा र एउटी छोरीले भने राम्रोसँग नपढेको उनलाई गुनासो छ।"
महिला टोलीको प्रशिक्षण दसैंपछि,"काठमाडौं : नेपाली राष्ट्रिय महिला क्रिकेट टोलीको बन्द प्रशिक्षण दसैंपछि सुरु हुने भएको छ। नेपाल क्रिकेट संघ (क्यान) को बिहीबार बसेको बोर्ड बैठकले आगामी नोभेम्बरमा संयुक्त अरब इमिरेट्स (यूएई) मा हुने आईसीसी महिला टीट्वेन्टी विश्वकपअन्तर्गत एसियाली छनोटका लागि महिला टोलीको बन्द प्रशिक्षण कार्तिक ३ गतेबाट सुरु गर्ने निर्णय गरेको हो। काठमाडौंमा सञ्चालन हुने बन्द प्रशिक्षणमा क्यानले छनोटका लागि प्रारम्भिक चरणमा २४ खेलाडीलाई बोलाएको छ। प्रारम्भिक टोलीमा रुबिना क्षत्री, काजोल श्रेष्ठ, इन्दु बर्मा, अप्सरी बेगम, रोमा थापा, सबनम राई, संगीता राई र सरस्वती चौधरी छन्। यसैगरी अनुराधा चौधरी, सुमन खतिवडा, सरस्वती जीएम, कन्चन श्रेष्ठ, रेवती धामी, लक्ष्मी साउद, कविता जोशी, कविता कुँवर, डली भट्ट, बिन्दु रावल, ममता चौधरी, सीता रानामगर, ज्योति पाण्डे, बिनु बुढामगर, करुणा भण्डारी र सरिता मगर छन्। एसियाली छनोटका खेल आगामी मंसिर ७ देखि १२ गतेसम्म मलेसियामा सञ्चालन हुनेछ। छनोट प्रतियोगितामा शीर्ष स्थानमा रहने टोलीले ग्लोबल छनोटमा स्थान बनाउने छ। नेपालले खेल्ने एसियाली छनोटमा भुटान, चीन, हङकङ, कुवेत, मलेसिया, म्यानमार र यूएईले प्रतिस्पर्धा गर्नेछन्। यसैगरी बैठकले कार्यवाहक सचिवको जिम्मेवारी केन्द्रीय सदस्य प्रशान्तविक्रम मल्ललाई दिएको छ। सचिव अशोकनाथ प्याकुरेल र उपाध्यक्ष राजुबाबु श्रेष्ठले गत साता पदबाट राजीनामा दिएकाले सचिव पद रिक्त थियो। क्यानको विधान अनुसार कुनै पनि पद रिक्त भएमा तत्काल बोर्ड बैठकले जिम्मेवारी दिने पछि वार्षिक साधारणसभाबाट पारित गर्नुपर्ने व्यवस्था छ। बैठकले क्यानको वार्षिक साधरणसभा आगामी मंसिर २९ गते गर्ने निर्णय गरेको छ।"
आगोमाथि अफगानिस्तान : अनिश्चित भविष्य,"अफगानिस्तानमा तालिबानले सत्ता सम्हालेको झन्डै दुई महिना हुन लाग्यो। शासन हात लिए यता यसले प्रेस स्वतन्त्रता, महिला अधिकार र आम माफीको कुरा गर्दै आएको छ। तर, पनि अवस्था सामान्यीकरणभन्दा अझै टाढा देखिन्छ। तालिबानी सेनाले अफगान जनताप्रति अझै शत्रुतापूर्ण व्यवहार गरेको त्यहाँका अधिकार समूहहरूले बताउँदै आएका छन्। तालिबान लडाकुले पत्रकारहरूलाई हिरासतमा राखेर यातना दिने गरेका गुनासो छन्। देशका प्रमुख सहरहरूमा प्रदर्शनकारीको हत्या र दुर्व्यवहार गरेको आरोप उनीहरूलाई लगाइएको छ। तालिबान सरकारले बितेका २० वर्षयताका सबै शैक्षिक प्रमाणपत्रलाई बेकार भन्दै खारेज गरेको समाचारले विश्वलाई चकित पारेको छ। तालिबान शासन सत्तालाई कसरी अगाडि बढाउने योजनामा छ भन्ने अझै अस्पष्ट देखिन्छ। अन्तर्राष्ट्रिय मान्यतालाई तड्पिँदै तालिबान आफ्नो इस्लामिक इमिरेटलाई अफगानिस्तानको आधिकारिक सरकारको रूपमा अन्तर्राष्ट्रिय मान्यता पाउन ब्यग्र छ। समूहको नेतृत्व यही प्रयासमा व्यस्थ भए पनि अहिलेसम्म सफल हुन सकेका छैनन्। संयुक्त राष्ट्रसंघका अधिकारीहरूसँग भेटघाट जारी राखेका छन्। गत महिना संघले अफगानिस्तानमा आफ्नो सहायता कार्यक्रम जारी राख्ने आश्वासन दिएको थियो। यद्यपि तालिबानले चुनेको दूतले संयुक्त राष्ट्रसंघको महासभालाई सम्बोधन गर्ने अनुरोधलाई राष्ट्रसंघले अस्विकार गरको छ। तालिबान सरकारले बितेका २० वर्षयताका सबै शैक्षिक प्रमाणपत्रलाई बेकार भन्दै खारेज गरेको समाचारले विश्वलाई चकित पारेको छ समूहले बेलायती अधिकारीहरूसँग पनि भेट गरे। भेटघाटमा बेलायती नागरिकलाई देश छाड्न दिइएको अनुमतिको सुनिश्चिततामा जोड दिइयो। महिला अधिकारको मुद्दा पनि उठाइयो। तर, यी राष्ट्रहरूमध्ये कसैले पनि तालिबानलाई देशको सही शासकका रूपमा औपचारिक मान्यताको घोषणा गरेको छैन। यो मान्यता तालिबानको वैधानिकताका लागि त महत्वपूर्ण छ नै। साथै अमेरिका, विश्व बैंक र अन्तर्राष्ट्रिय मुद्रा कोषले ९५ बिलियन डलरभन्दा बढी ऋण, कोष र सम्पत्तिमा काबुलको पहुँच बन्द गरेपछिको संघर्ष जारी राख्न पनि मान्यता जरुरी छ। सैन्य कारबाहीको २० वर्ष अफगानिस्तानमा अमेरिकी र बेलायती सैन्य कारबाही सुरु भएको २० वर्ष पूरा भएको छ। २०औं वार्षिकोत्सवको अवसरमा बिहीबार स्मृति दिवस मनाइएको छ। २० वर्ष अगाडि अक्टोबर ७ तारिखका दिन अफगानिस्तानमा युद्ध सुरु भएको थियो। अमेरिकामा ११ सेप्टेम्बरको आक्रमणको जवाफ स्वरूप अमेरिकी नेतृत्वको गठबन्धनले हवाई अड्डाहरू र आतंकवादी प्रशिक्षण शिविरहरूमा हवाई आक्रमणसँगै युद्ध सुरु गरेका थिए। अमेरिकी सेना फिर्ता हुने क्रमसँगै अगस्ट महिनाको सुरु तिर तालिबानले देशमा कब्जा जमाउन थाले बेलायती सेनाले २० वर्षे युद्धको अन्त्य गर्दै गत २० अगस्टमा अफगानिस्तान छाडेका थिए। त्यसैगरी अमेरिकाले काबुलबाट अन्तिम उडानका साथ अगस्ट ३० मा अफगानिस्तानमा आफ्नो सैन्य उपस्थितिको समाप्ती घोषणा गरेको थियो। तालिबानले काबुलमाथि कब्जा जमाएको केही दिनपछि काबुल बिमानस्थल बाहिर एक आत्मघाती बम विस्फोट गरायो। त्यसमा १३ अमेरिकी सेनासहित १ सय ८० जनाले ज्यान गुमाए। अगस्ट २६ को यस घटनालाई युद्धको घातक आक्रमणमध्ये मै लिइन्छ। चोट कहिले मेटिएन अफगानिस्तानमा युद्वका क्रममा सन् २००९ मा आफ्नो एक्लो छोरा जेम्स गुमाएका बेलायती नागरिक क्लेयर हिलले भने, चोट कहिले मेटिएन। तर, हामीले विश्वास गर्नुपर्छ कि उसले केही फरक त पारेको छ। जेम्स हिलको मृत्यु भएको १२ वर्ष भइसक्दासम्म बाबु क्लेयर र आमा ब्रायन उनको सेवा र बलिदानमाथि गर्व गर्छन्। तालिबान फिर्ता भएको पीडा पनि उनीहरू स्वीकार गर्छन्। काबुलमा भोकाएका महिला र बालबालिकालाई रोटी बाडिँदै। साभारः सीबीएन न्युज त्यतिबेला जेम्स २३ वर्षका मात्र थिए। विवाहको तयारीमा रहेका जेम्स अफगानिस्तानको हेलमण्ड प्राप्तमा एक विस्फोटमा परी मारिएका थिए। यो चोटले हामीलाई कहिले छाड्दैन। हाम्रो एउटा मात्र छोरा थियो। अहिले खालिपन महसुस हुन्छ। त्यो खाडल कहिले भर्न सकिन्न, श्रीमती हिलले भनिन्। राष्ट्रसंघको तथ्यांक अनुसार सन् २०१२ देखि युद्घबाट करिब ५० लाख अफगानिस्तानी विस्थापित भइसकेका छन् स्टुअर्ट टुटल एक पूर्व कर्नेल हुन्। उनले तेस्रो बटालियन, प्यारासुट रेजिमेन्टको नेतृत्व गरेका थिए। सन् २००६ मा हेलमण्डमा बेलायती सेनाको नेतृत्व गर्ने क्रममा उनले युद्धको पहिलो गम्भीर हताहत देखेका थिए। उक्त क्षण शान्ति समर्थित अपरेसनबाट विद्रोही विरुद्धको रक्ताम्य संघर्षमा परिणत भएको उनी सम्झन्छन्। अहिले युद्धका बारेमा उनको दृष्टिकोण धेरै स्पष्ट छ, हामीले जे गर्ने कोसिस गरेका थियौं, त्यसमा हाम्रो नियत सधैं सही रह्यो। तर, हामीले धेरै चाँडै छोड्यौं। र, त्यो अफगानिस्तानका लागि ठूलो दुर्दशा बन्यो। अफगानिस्तानले यो २० वर्षको अवधिमा जीवन कसरी फरक हुन सक्छ भन्ने देखे तापनि त्यसलाई पूर्णरूपले अनुभूत गर्न नपाउँदै तालिबानले राज गरेको उनको भनाइ छ। २० वर्षे युद्धको अन्त्य गत अप्रिल महिनामा अमेरिकी राष्ट्रपति जो बाइडेनले अफगानिस्तानमा युद्ध अन्त्य गर्ने घोषणा गरे। उनले अमेरिकी सेना फिर्ता लिने अन्तिम समयसीमा सेप्टेम्बर ११ तोके। यसको सुरुवात मे महिनाबाट गरे। अमेरिकी सेना फिर्ता हुने क्रमसँगै अगस्ट महिनाको सुरु तिर तालिवानले देशमा कब्जा जमाउन थाले। अगस्ट १५ मा देशको राजधानी काबुलमा तालिबानी सेनाले शासन हात पारे। अफगानिस्तानका राष्ट्रपति अशरफ घनी संयुक्त अरब इमिरेट्स भागे। अफगान सरकारको पतन र तालिबानको विजयपछि अगस्ट ३१ तारिखमा राष्ट्रपति बाइडेनले अफगानिस्तानमा युद्ध समाप्त भएको आधिकारिक घोषणा गरे। हजारौंको मृत्यु, लाखौं विस्थापित ब्राउन विश्वविद्यालयले गरेको एक अध्ययनले २० वर्षे द्वन्द्वको क्रममा अफगानिस्तानको सुरक्षा बलका ६९ हजार मारिएको अनुमान गरेको छ। यसमा नागरिक र आतंकवादीहरूको संख्या करिब ५१ हजार रहेकोे छ। करिब ३ हजार ५ सयभन्दा बढी गठबन्धन सैनिक मारिए। तीमध्ये दुईतिहाइ अमेरिकी छन्। यो अवधिमा २० हजारभन्दा बढी अमेरिकी घाइते भए। संयुक्त राष्ट्रसंघको तथ्यांक अनुसार सन् २०१२ देखि युद्धबाट करिब ५० लाख अफगानिस्तानी विस्थापित भइसकेका छन्। यसले अफगानिस्तानलाई विश्वको तेस्रो ठूलो विस्थापित जनसंख्यायुक्त देश बनाएको छ। तालिबानको शासनकालमा काम गर्ने स्वतन्त्रता, आफ्नो छनौटमा लुगा लगाउने वा एक्लै घर छाडेर हिँड्न पाइनेमा यहाँका महिला अझै ढुक्क छैनन् यसरी सुरु भयो अफगान युद्ध सन् २००१, अक्टोबर ७ तारिखमा अमेरिकी नेतृत्वको गठबन्धनले तालिबान नियन्त्रित अफगानिस्तानमा अमेरिकी र बेलायती सेनाको तीव्र बम विस्फोट अभियान थालनी गर्यो। त्यसमा फ्रान्स, जर्मनी, अष्ट्रेलिया र क्यानडालगायतका राष्ट्रले पनि समर्थन गरे। त्यसपछि तालिवान विरोधी उत्तरी गठबन्धन विद्रोहीद्वारा सेना प्रदान गरियो। आतंक विरुद्धको युद्ध दुई दशक लामो चल्यो र अमेरिकी इतिहासमा सबैभन्दा लामो युद्ध बन्न पुग्यो। अमेरिकी सेनाको अपरेसन इन्ड्युरिङ फ्रिडम नामक एक कार्यक्रम आतंकवादी मास्टरमाइन्ड ओसामा बिन लादेनको अल कायदा संगठन र चरम कट्टरपन्थी तालिबान सरकार लक्षित थियो। तालिबानले सन् १९९६ यता देशमा धेरै शासन गर्नुका साथै अल कायदालाई समर्थन र संरक्षण गरेको थियो। आक्रमण हुनुभन्दा केही साता अगाडि संयुक्त राज्य अमेरिका र संयुक्त राष्ट्र संघीय सुरक्षा परिषद्ले तालिबानलाई ओसामा बिन लादेनलाई मुद्दा चलाउन माग गरेका थिए। तालिबानले अस्विकार गरेपछि उनीहरूले काबुल, कान्दाहार, जलालाबाद, कोन्दुज र मजारएसरिफमा अवस्थित तालिबान र अल कायदा प्रतिष्ठानहरूमा हवाई बमबारी गरेका थिए। हवाई अभियानले तालिबानको सुरक्षालाई कमजोर पारेपछि गठबन्धनले जमिनबाट आक्रमण थाल्यो। सैन्य कारबाही सुरु भएको एक महिनाभन्दा बढी भएपछि नोभेम्बर १२ मा तालिबान अधिकारीहरू र उनीहरूको सेना काबुलबाट हटे। डिसेम्बरको सुरुमा तालिबानको अन्तिम गढ कान्दाहार पतन भयो। तालिबान नेता मुल्ला मोहम्मद उमर आत्मसमर्पण गर्नुको सट्टा लुके। अफगानिस्तानमा अमेरिकी मिसन डिसेम्बर २००१ मा तालिबानका प्रवक्ताले बिना शर्त आत्मसमर्पण गर्ने प्रस्ताव राखे। तर, यसलाई अमेरिकाले अस्विकार गर्यो। मे, २००३ मा रक्षा सचिव डोनाल्ड रम्सफेल्डले देशमा प्रमुख लडाइँहरूको अन्त्य भएको घोषणा गरेका थिए। तालिबानलाई पराजित गरेपछि अमेरिका र नाटो एक असफल राज्यको पुनर्निर्माण र पश्चिमी शैलीको प्रजातन्त्र स्थापनातर्फ लागे। सन् १९८० दशकको सोभियत कब्जाको बेला र त्यसपछि गृहयुद्वको क्रममा करिब दुई दशक लामो युद्वले तहसनहस भएको अफगानिस्तानको पुनर्निर्माणमा अर्बौं डलर खर्च गरियो। यसको फलस्वरुप पश्चिमी समर्थित सरकार स्थापना भयो। नयाँ विद्यालय, अस्पताल र सार्वजनिक सुविधाहरू बनाइयो। तालिबानको शासनकालमा शिक्षाबाट बञ्चित हजारौं बालिका विद्यालय गए। घरमै सीमित महिला कलेज र काममा गए, संसद र सरकारमा सामेल भए। एक शक्तिशाली, स्वतन्त्र मिडियाको उदय भयो। तर, पनि भ्रष्टाचार व्यापक बढ्यो। पुनर्निर्माणका लागि छुट्याइएको करोडौं डलर चोरी वा दुरुपयोग हुन थाले। सरकार नागरिकका आधारभूत आवश्यकता पूरा गर्न असमर्थ भयो। १० वर्षे खोजीपछि मारिए लादेन अफगानिस्तानको पहाडी तोराबोरा क्षेत्रमा अल कायदाका लडाकुहरू लुकेर बसेका थिए। उनीहरू तालिबान विरोधी अफगानिस्तान सेनाहरूद्वारा समर्थित थिए। जसलाई अमेरिकी विशेष बलको सेनाले पनि समर्थन गरेको थियो। अल कायदाले चाँडै एक युद्धविराम सुरु गर्यो। त्यसलाई ओसामा बिन लादेन र अल कायदाका अन्य प्रमुख सदस्यहरूलाई छिमेकी मुलुक पाकिस्तान भाग्न बुनिएको जालोको रूपमा विश्वास गरिन्छ। डिसेम्बरको मध्यसम्म तोराबोरामा अल कायदाद्वारा प्रयोग गरिएको बंकर र गुफा परिसर कब्जा गरिएको थियो। तर, त्यहाँ लादेन भएको कुनै संकेत मिलेन। १० वर्षको खोजी पछि लादेन अन्ततः सन् २०११ को मे २ मा अमेरिकी नौसेनाको सीलहरूद्वारा पाकिस्तानमा भेटिए र मारिए। तोराबोरा पछि हमिद करजईको नेतृत्वमा अफगानिस्तानको आदिवासी नेताहरू र पूर्व निर्वासितहरूको एक भव्यपरिषद् बोलाइएको थियो। सन् २००४, डिसेम्बर ७ मा अफगानिस्तानको पहिलो लोकतान्त्रिक निर्वाचित राष्ट्रपति बन्नुभन्दा पहिले उनले अन्तरिम नेताको रूपमा सेवा गरिसकेका थिए। अफगानिस्तानले प्रजातन्त्रका लागि पहिलो कदम सुरु गरिरहँदा अल कायदा र तालिबान सेनाहरू अफगानिस्तान र पाकिस्तानबीचको पहाडी सीमा क्षेत्रमा पुनः संगठित हुन थाले। अर्को एक दशकभन्दा लामो अवधिभर उनीहरूले छापामार शैलीमा युद्धमै रहे। उनीहरू त्यहाँका निर्वाचित सरकारी अधिकारी, कर्मचारीको मृत्यु र विदेशीहरूको अपहरणका लागि जिम्मेवार रहे। शान्ति सम्झौतापछि पनि शत्रुता सन् २०२० को फेबु्रअरीमा, ट्रम्प प्रशासनले तालिबानसँग एक सम्झौतामा हस्ताक्षर गरे। जसमा सबै अमेरिकी सेनाहरूलाई मे १ तारिख, २०२१ सम्म अफगानिस्तान छोड्न भनिएको थियो। यद्यपि राष्ट्रपति जो बाइडेनले यो समय सीमापछि बढाए। यसको बदलामा तालिबानले अल कायदा र अफगानिस्तानका इस्लामिक स्टेट सम्बद्ध आतंकवादी समूहरूसँग सम्बन्ध तोड्ने, हिंसा घटाउने र अमेरिकी समर्थित अफगान सरकारसँग वार्ता गर्ने वाचा गरेको थियो। सम्झौतामा तालिबानका प्रतिबद्धताहरू लागू गर्न कुनै संयन्त्र बनाइएन। र, अफगानिस्तान सरकारलाई सम्झौताबाट बहिष्कार गर्दा अमेरिकासँग यसको सम्बन्ध तनावग्रस्त बन्यो। त्यसैगरी तालिबान र अमेरिकी सेनाबीच शान्ति सम्झौता भए पनि दुवै पक्षबीचको सत्रुता जारी नै रह्यो। ग्रामीण क्षेत्रमा रहेका चौकीका अधिकारीहरूले आत्मसमर्पण गर्न थाले यता वर्षको सुरु तिरै तालिबानले अफगानिस्तान कब्जा गर्ने क्रुर अभियान थालनी गरेको थियो। मे १ मा अमेरिकी सेना फिर्ता हुन थालेपछि तालिबानले बिस्तारै काबुल कब्जा गर्ने आफ्नो लक्ष्यमा अगाडि बढ्यो। अन्ततः गत अगस्ट १५ तारिखमा काबुलमाथि कब्जा जमाएर तालिबानले देशकै शासन सत्ता हातमा लियो। को हुन् तालिबान ? सोभियत संघले सन् १९८९ मा आफ्ना सेना अफगानिस्तानबाट हटाएपछि सुरु भएको गृह युद्वताका तालिबानको उदय भएको हो। उनीहरू मुख्यतया त्यहाँको दक्षिण पश्चिमी क्षेत्र र पाकिस्तानको सीमा क्षेत्रहरूमा रहेका थिए। उनीहरूले भ्रष्टाचारसँग लड्ने र सुरक्षा व्यवस्थाको सुधार गर्ने वाचा गेरर इस्लामको एक कठोर रूप पनि पछ्याए। सन् १९९८ सम्म उनीहरूले देशका करिब सम्पूर्ण भागलाई नियन्त्रणमा लिइसकेका थिए। उनीहरूले सिरिया वा इस्लामी कानुनको आफ्नो कट्टरपन्थी संस्करण लागू गरे र क्रुर दण्डको सुरुवात गरे। पुरुषलाई दाह्री बढाउनका लागि भनियो भने महिलालाई सबै ढाक्ने बुर्का लगाउनु पथ्र्यो। टेलिभिजन, संगीत र सिनेमालाई प्रतिबन्धित गरियो। उनीहरूको पतनपछि पाकिस्तानी सीमा क्षेत्रमा पुनः संगठित भए। शासन योजना अझै अस्पष्ट तालिबानले अफगानिस्तानलाई कसरी शासन गर्ने योजना बनाएको छ भन्ने अझै अस्पष्ट छ। महिलाको भविष्य अनिश्चित छ। तालिबानका प्रवक्ता सुहेल शाहिनले महिला र अल्पसंख्यकहरूको अधिकारको सम्मान गर्ने बताएका छन्। उग्रवादीहरूले अफगानिस्तानमा आममाफीको घोषणा गर्दै आफ्नो सरकारमा महिलासमेत भएको चाहने बताएका थिए। तर, तालिबानको शासनकालमा काम गर्ने स्वतन्त्रता, आफ्नो छनौटमा लुगा लगाउने वा एक्लै घर छाडेर हिँड्न पाइनेमा अझै ढुक्क छैनन्। अर्को डर यो पनि छ कि देश पुनः एक पटक आतंकवादका लागि एक प्रशिक्षण मैदान बन्नेछ। तालिबानले इस्लामिक सरकारलाई लागू गर्ने र अन्य कुनै पनि देशका लागि खतरा पैदा नगर्ने आफ्नो लक्ष्य बताएका छन्। तर, धेरै विश्लेषकहरूले तालिबान र अलकायदा अविभाज्य रहेकाले पछिल्ला प्रशिक्षण गतिविधिमा सम्लग्न रहेका बताएका छन्। तालिबान एक केन्द्रीकृत र एकीकृत शक्ति होइनन् भन्ने बुझ्नु जरुरी छ। केही नेताहरू कुनै पनि समस्या नउब्जाएर पश्चिमा शक्तिलाई मौन राख्न चाहन्छन् भने केही कट्टरपन्थीहरू अलकायदासँगको सम्बन्ध तोड्न चाहँदैनन्। रामकला खड्का (एजेन्सीको सहयोगमा)"
शक्तिको उपयोग,"जंगलमा एउटा गाई चरिरहेको थियो। गाईलाई परबाट एउटा बाघले देख्यो र गाईको सिकार गर्न ऊ गाई भएतिर दौडियो। गाईले बाघ आफूतिर आइरहेको देख्यो। बाघलाई देख्नासाथ ज्यान बचाउन गाई हत्तपत्त नजिकैको पोखरीमा पस्यो। बाघ पनि गाईको सिकार गर्न सोही पोखरीमा पस्यो। पोखरी पानी कम तर, हिलो बढी भएकोले दलदल थियो। दलदलमा दुवै बिस्तारै भासिँदै गए। गाई र बाघ एकअर्काको एकदमै नजिक भए पनि हलचल गर्ने अवस्थामा थिएनन्। सोही समयमा गाईले बाघलाई सोध्यो तिमीलाई यो दलदलबाट बचाउने तिम्रो कोही आफ्ना सहयोगी छन् ? बाघले गर्जंदै भन्यो म जंगलको राजा हुँ। मलाई किन चाहियो कसैको सहयोग ? गाईले जवाफ दियो, त्यो तिम्रो शक्ति अहिलेको परिस्थितिमा के काम ? के तिमी यो दलदलबाट निस्कन सक्छौ ? त्यसपछि बाघले गाईलाई भन्यो, तिमी पनि त दलदले हिलोमा नै फसिरहेका छौ, किन फूर्ति लगाउँछौ ? यो सुनेर गाईले मुस्कुराउँदै भन्यो मेरो मालिक जब साँझपख घरमा आउँछन् अनि मलाई नदेखेपछि अवश्य खोज्दैखोज्दै लिन आउँछन्, किनकि म चर्न यता आउँछु भन्ने मेरो मालिकलाई राम्रोसँग थाहा छ। तर, तिमीलाई को लिन आउँछ ? अब कसले निकाल्छ र यहाँबाट ? साँच्चिकै एकैछिनमा गाईको मालिक आएर गाईलाई त्यहाँबाट निकालेर घर लैजान्छन्। बाघ रातभरि चिसो पोखरीमा फसेको कारण भोलिपल्ट बिहानसम्म मरिसकेको हुन्छ। वास्तवमा मान्छेले चाहेर पनि त्यो बाघलाई त्यो दलदलबाट निकाल्न सक्ने अवस्था थिएन। किनकि त्यहाँबाट निकालेमा गाई र मान्छे दुवैलाई खतरा थियो। नैतिक शिक्षा : हामीले म शक्तिशाली छु। म नै सर्वेसर्वा हुँ। मलाई कसैले छुन सक्दैन। मलाई कसैको सहयोग चाहिँदैन भन्नु हँदैन। म कहाँ हाम फाल्दैछु भन्ने कुराको पनि विचार पुर्याउनु पर्छ। कुनै परिणामको सोच विचार नगरी अरूलाई सिध्याउँछु भन्नु हुन्न। आफ्नो शक्ति र बलको घमण्डले गर्दा विचार नै नगरी यस्तो भन्नु अहंकार हो। त्यो स्वयंका लागि हानिकारक हुन सक्छ। आफ्नो बल र शक्ति हरेक समयमा आफ्नो हितमा नै हुन्छ भन्ने सोच्नु मूर्खता हो।"
रक्सौलकाठमाडौं रेलमार्गको डीपीआर सम्झौता,"काठमाडौं : रक्सौलकाठमाडौं रेलमार्गको विस्तृत आयोजना अध्ययन (डीपीआर) का लागि द्विपक्षीय समझदारीपत्र (एमओयू) मा बुधबार हस्ताक्षर भएको छ। डीपीआर १८ महिनामा तयार पारिसक्नुपर्ने छ। दिल्लीमा बुधबार सुरु नेपालभारत रेलसम्बन्धी संयुक्त कार्यदलको बैठक यो निचोडमा पुगेको हो। अब आयोजनाको काम अघि बढाउन बाटो खुलेको रेल विभागका महानिर्देशक दीपक भट्टराईले बताए। यसमा भारत सरकारको प्राविधिक र आर्थिक सहयोग हुनेछ। लागत भने खुलाइएको छैन। भट्टराईका अनुसार डीपीआरको जिम्मा भारत सरकारको कोंकर्ण रेल्वे कर्पोरेसन लिमिटेड (सीआरसी) लाई दिइएको छ। यसअघि प्रारम्भिक सम्भाव्यता अध्ययन पनि सोही कम्पनीले गरेको थियो। यससँगै बैठकको पहिलो दिन संयुक्त मानक सञ्चालन कार्यविधिमा समेत हस्ताक्षर भएको महानिर्देशक भट्टराईले बताए। बैठकमा भौतिक पूर्वाधार तथा यातायात मन्त्रालयका सहसचिव केशवकुमार शर्मा, रेल विभागका महानिर्देशक भट्टराई, सिनियर डिभिजनल इन्जिनियर अमन चित्रकार, परराष्ट्र मन्त्रालय र अर्थ मन्त्रालयका प्रतिनिधि सहभागी छन्। आयोजनाको प्रारम्भिक संभाव्यता अध्ययन भने सुरुमै भएको थियो। अध्ययन पनि कोंकर्ण रेल्वे कर्पोरेसनले गरेको थियो। कर्पोरेसनको प्रतिवेदनका आधारमा करिब १ सय ३५ किलोमिटरको काठमाडौंरक्सौल रेलमार्गको प्रस्ताव गरिएको थियो। प्रतिवेदनले रक्सौलबाट वीरगन्जको ड्राइपोर्ट, जितपुरनिजगढमा प्रस्तावित अन्तर्राष्ट्रिय विमानस्थलद्रुतमार्ग हुँदै काठमाडौंसम्मको रुट तयार पारेको थियो।"
"प्रधानमन्त्रीले मन्त्रिपरिषद् विस्तार गर्दै, मन्त्रीको टुंगो लगाउन दलहरू अन्तिम कसरतमा","काठमाडौं : प्रधानमन्त्री शेरबहादुर देउवाले आज मन्त्रिपरिषद् विस्तार गर्दै छन्। प्रधानमन्त्री बनेको झण्डै तीन महिना पछि देउवाले मन्त्रिमण्डललाई पूर्णता दिने तयारी गरेका छन्। बिहीबार बेलुकी प्रधानमन्त्री निवास बालुवाटारमा सत्ता गठवन्धनको बैठकले मन्त्रालय भागवण्डाको विषयमा मोटामोटी सहमति कायम गरेका छन। यद्यपी, कांगेस, नेकपा माओवादी केन्द्र, नेकपा समाजवादी र जनता समाजवादी पार्टीले आकांक्षी धेरै भएका कारण मन्त्री छान्न सकेका छैनन्। सत्ता गठवन्धनमा आवद्ध सबै दलले मन्त्रीको नाम दिए प्रधानमन्त्री देउवाले शुक्रबार मन्त्रिमण्डल विस्तार गर्ने छन्। शुक्रबार बिहानैदेखि सत्ता गठबन्धन दल मन्त्री छान्न आन्तरिक छलफलमा जुटेका छन्। नेकपा माओवादी केन्द्रले मन्त्रीको नाम टुंग्याइसकेको छ। नेपाली कांग्रेस, नेकपा समाजवादी र जनता समाजवादी पार्टी आन्तरिक छलफलमा जुटेका छन्। माओवादी केन्द्रले भने देवेन्द्र पौडेल, शशि श्रेष्ठ, महेश्वर गहतराज र बोधमाया यादवलाई सरकारमा पठाउने निर्णय गरेको छ। देउवा असार २८ गतेको सर्वोच्च अदालतको आदेश अनुसार असार २९ गते राष्ट्रपति विद्यादेवी भण्डारीबाट प्रधानमन्त्री नियुक्त भएका थिए।"
सहकारीसँगै डुबे इच्छाराज,"काठमाडौं : बुवा लाहुरे भएकाले सानैमा सिंगापुर गए, ओखलढुंगाका इच्छाराज तामाङ। मलेय र अंग्रेजी भाषामा पढे। बुवा नौ वर्षमा नेपाल फर्किए। त्यसपछि काठमाडौं आई इच्छाराजले एसएसली उत्तीर्ण गरे। पुल्चोक इन्जिनियरिङ कलेजमा तीन वर्षे ओभरसियर पढे। छात्रवृत्ति पाएर पढ्न रुस (तत्कालीन सोभियत संघ) पुगे। सात वर्ष अध्ययन गरी फर्किएर पुल्चोकमै पढाउन थाले। त्यहींका अध्यापकहरू मिलेर २०५७ सालमा खोलेका थिए सिभिल सहकारी। अर्थात्, सिभिल सेभिङ एन्ड क्रेडिट कोअपरेटिभ। सुरुमा सहकारीको विनियमावलीमै घरजग्गाको कारोबार गर्ने व्यवस्था राखे। तर, २०६८ मा सहकारीको मापदण्ड आएपछि सहकारी विभागले त्यसलाई हटाउन लगायो। तब उनले सिभिल होम्स बनाएर घरजग्गाको कारोबार गर्न थाले। उनले सिभिल ग्रुपअन्तर्गत विभिन्न कम्पनीमा ८ अर्ब ६७ करोड ३८ लाख ऋण लगे। सहकारीमा नातेदार र आसेपासेलाई राखे। अन्य सञ्चालकले वास्ता गरेनन्। जसले गर्दा उनको मनपरी चल्यो। १० वर्ष सहकारीको नेतृत्व गरे। आफूले अध्यक्ष पद छाडेर श्रीमतीका मामा केशवलाल श्रेष्ठलाई उक्त ठाउँमा ल्याए। मामाससुराज्वाइँले मिलेमतो गरी सहकारीका निक्षेपकर्ताको रकम सिभिल ग्रुपमा लगे। आकर्षक ब्याजको लोभ देखाइ निक्षेप तानेर ठगीको बाटो अपनाएको एक निक्षेपकर्ता बताउँछन्। ती पीडितका अनुसार तामाङ र श्रेष्ठ धनाढ्य व्यक्तिलाई विश्वासमा लिई सहकारीमा निक्षेप तान्न सफल भए। अर्का निक्षेपकर्ता डिल्लीप्रसाद भट्टराई आफू, श्रीमती, भाइ, बुहारीसहित आफन्तले २ करोड रकम जम्मा गरेको सुनाउँछन्। तर, कसैले पनि एक पैसा फिर्ता नपाएको भट्टराईको गुनासो छ। सहकारीका निक्षेपकर्ता २ हजारभन्दा बढी रहेको जनाइएको छ। जसमध्ये कसैले पनि पाँच वर्षदेखि निक्षेप फिर्ता पाएका छैनन्। सहकारीको कुल निक्षेपकोे ९० प्रतिशत ऋण तामाङका कम्पनीमा गएको जनाइएको छ। कानुनतः व्यक्तिबाहेक कम्पनीलाई ऋण दिन पाइँदैन। तर, फितलो नियमनको फाइदा उठाउँदै तामाङ र श्रेष्ठले निक्षेपको कैयौं गुणा बढी ऋण सहकारीबाट कम्पनीमार्फत बिनाधितो लगेको जनाइएको छ। नियामक निकायले उनीहरूलाई कारबाही गर्न सकेको थिएन। तामाङले सहकारीको भवनसमेत आफ्नो कम्पनीको नाममा बनाइसकेका छन्। उनको सिभिल ग्रुपअन्तर्गत सिभिल बैंक पनि छ। यी दुवै कम्पनीका उनी अध्यक्ष हुन्। बैंकमा उनी र परिवारको ४ प्रतिशत लगानी रहेको स्रोतले जनाएको छ। सुन्धारामा सीटीसी र सिभिल मल छ। श्रीमती सिर्जना शाक्य तामाङसँग नक्कली सम्बन्ध विच्छेद गरी १७ करोडको सेयर बेचिसकेको जनाइएको छ। सिभिल होम्सबाट १ हजार १ सय घर बनाएर बेचेका छन्। औसतमा ११ अर्ब आम्दानी गरेको भए पनि उनले सहकारीलाई सावा तथा ब्याज फिर्ता गरेका छैनन्। अध्यक्ष श्रेष्ठ पनि सिभिल होम्सका सञ्चालक हुन्। सहकारीको ऋण तिर्न उनीहरूको ध्यान कहिल्यै नगएको निक्षेपकर्ता गुनासो गर्छन्। पैसा माग्न आउने निक्षेपकर्तालाई उनीहरूले सहकारीको सेयरमा रूपान्तरण गर्न दबाब दिँदै आएका थिए। सिभिल होम्स कागजी रूपमा घाटामा देखाएर कमाएको रकम अन्यत्रै लगेको स्रोतको दाबी छ। सम्पत्ति शुद्धीकरण विभागले अनुसन्धान थालेको छ। डेढ वर्षअघि उजुरी परे पनि यो अवधिमा अनुसन्धान थाती थियो। तामाङ दोस्रो संविधानसभामा एमालेबाट समानुपातिक सभासद बनेका थिए। तामाङले कसलाई पैसा दिए थाहा छैन। तर, नेताहरूले संरक्षण गरेका कारण उनमा सर्वसाधारण ठग्ने आँट बढेको हो, निक्षेपकर्ता भट्टराई बताउँछन्। भट्टराई सहकारीको समस्याबारे धेरै पछि मात्र थाहा पाएको बताउँछन्। आफूलाई क्यान्सर हुँदा पनि निक्षेप फिर्ता नपाएको उनको गुनासो छ। तामाङले सहकारी र घरजग्गा कारोबारबाटै आर्थिक हैसियत उकासे। तर, सहकारीको निक्षेप फिर्ता नगर्दा उनी र श्रेष्ठसहित १२ जना हालै पक्राउ परेका छन्। पीडित भट्टराईकै सक्रियतामा प्रहरीको केन्द्रीय अनुसन्धान ब्युरोमा उजुरी परेको थियो। प्रहरीकहाँ पुग्ने निक्षेपकर्ता बढ्ने क्रममा छन्। उजुरी नहाल्दा पैसा नपाइने चिन्ताले पीडितहरू उजुरी हाल्ने तयारीमा छन्। पक्राउ परेका अभियुक्त ब्युरोको अनुसन्धानमा छन्। उनीहरूविरुद्ध संगठित रूपमा सहकारी ठगी गरेको आरोप छ। सहकारी ऐन २०७४ को दफा (१२२) बमोजिमको कसुर गरेकाले आवश्यक कानुनी कारबाही अघि बढाएको प्रहरीले जनाएको छ। ब्युरोका अनुसार १९० जनाको ८३ करोड ७९ लाख ३६ हजार रुपैयाँ फिर्ता नदिएको आरोप छ। सहकारीबाट ठगिनेको संख्या अझ धेरै हुन सक्ने भन्दै प्रहरीले पीडितलाई सम्पर्कमा आउन अनुरोध गरेको छ। अनुसन्धानमा संलग्न प्रहरी अधिकृतका अनुसार बचतकर्तालाई रकम फिर्ता दिन्छु भन्दै पटकपटक झुटा आश्वासन दिएको तर तीन वर्षदेखि फिर्ता नदिएको भेटिएको छ। पैसा निकाल्न जाँदा दिन्छु नभन्ने, भोलिभोलि, अर्को दिन भन्दै लामो भाका सार्ने गरेको उजुरीबाट खुलेको छ। तामाङले सहकारीको रकम आफ्ना अरू कम्पनीमा लगानी गर्ने गरेको प्रहरी अनुसन्धानले देखाएको छ। यस्तै, हाउजिङ तथा घरजग्गाबाट भएको आम्दानी सहकारीलाई नतिरी बचतकर्ताको रकम डुब्ने अवस्थामा पुगेको अनुसन्धान अधिकृत बताउँछन्। निक्षेपकर्ताले ताकेता गर्दा पनि सावाँ तथा ब्याज झिक्न पाएका थिएनन्। सहकारीका कर्मचारी तथा पदाधिकारीको पटकपटक ध्यानाकर्षण गराउँदासमेत सुनुवाइ नभएको उनीहरूको आरोप छ। परियोजनाबाट निर्माण गरिएका संरचना बिक्री गर्दा प्राप्त रकम सहकारीमा नबुझाइ विदेशमा समेत लगी सम्पत्ति शुद्धीकरणको कसुर गरेको हुन सक्ने अनुमान प्रहरीको छ। ब्युरोले बुधबार जिल्ला अदालतबाट पाँच दिनको म्याद थप गरी अनुसन्धान अघि बढाएको छ। विभागको टोलीले अढाई वर्षअघि अनुगमन गर्दा केही इन्डिकेटरमा सुधार नगरे सहकारी जोखिममा पर्ने ठहर गरेको थियो। रजिस्ट्रार लीलाप्रसाद शर्मा भन्छन्, विभागले बोलाएको छलफलमा सिभिलका पदाधिकारीले करेक्सन गर्ने प्रतिबद्धता जनाएका थिए।"
नेपाल आइडलमा एलेक्स,"पोखरा : ९ वर्षअघि नेपाल आएका थिए एलेक्स। बेलायतबाट घुमफिर गर्दै आइपुगेका उनलाई नेपाल यति मन पर्यो कि यतै बस्न थाले। यहाँका संस्कृति मन पर्यो, मान्छे मन पर्यो उनलाई। अझ पोखराको मोहनीमा त उनी भुतुक्कै भए। गीत संगीत उनको रुचिको विषय हो। संगीतका लागि यहाँका वातावरण प्रेरक ठानेका एलेक्स आफूलाई नेपाली भन्न रुचाउँछन्। भन्छन्, मेरो नाम एलेक्सबहादुर नेपाली हो। गितार बजाउनु, धुन भर्नु र गुन्गुनाउनु एलेक्सको दिनचर्या हो। नेपाली गीत रचेका छन्। गाएका पनि छन्। अब उनलाई धोको छ एल्बम निकाल्ने। एल्बमको अन्तिम तयारी गरिरहँदा एलेक्सलाई थाहा भयोगायन रियालिटी सो नेपाल आइडलको अडिसन सुरु भएको छ। उनले पनि नाम भरे। बिहीबार पोखरा लेकसाइडको हेरिटेज होटलमा उनी अडिसनका लागि गितार बोकेर पुगेका थिए। दौरा सुरुवाल र ढाका टोपीमा सजिएका उनी पालो पर्खिरहँदा अन्नपूर्णसँग भेट भयो। नेपाल आइडलको प्रतियोगिका रुपमा अगाडि बढ्नेभन्दा पनि आफ्नो प्रतिभा प्रदर्शन गर्नु उनको उद्देश्य रहेछ। जर्जले के भन्नुहुन्छ खै ? उनले अंग्रेजी लजवमै बोले। ४ वर्षीय छोरो बोकेर नेपाल आइडलको अडिसनमा नेपाल आइडलको सिजन ४ का लागि बिहीबार पोखरामा अडिसन थियो। त्यहाँ एलेक्सभन्दा अगाडिको पालोमा थिइन् वर्षा श्रेष्ठ। जो भारतदेखि यही अडिसनका लागि आइपुगेकी हुन्। उनको घर त नवलपरासी हो। तर भारतको पटनामा बसेर पढ्छिन्। आफ्नै गुरुको साथ लागेर उनी पोखरा आइपुगेकी हुन्। वर्षालाई सानैदेखि गीतसंगीतमा रुचि थियो। आमाले उनको रुचिमा हौसला थपिन्। संगीत नै पढ्ने धोका पूरा गर्न पटनाको क्याम्पसमा भर्ना गरिदिइन्, जहाँ अहिले वर्षा स्नातक तह पहिलो वर्षमा पढ्दैछिन्। संगीत नै उनको मुख्य विषय हो। शास्त्रीय संगीतको अध्ययन गरिरहेकी उनी सुगम संगीतमा रुचि राख्छिन्। नेपाल आइडलको अडिसनमा कुन्ती मोक्तानको गीत म त हिँड्छु, मेरै बाटो, खुट्टा तान्दै गर गाउने अन्नपूर्णलाई सुनाइन्। हेटौंडाकी शान्ति प्रसाईं अडिसनको पालो कुर्नेहरुकै माझमा थिइन्। आफैँ भने गाउन आएकी रहेन छिन्। साथ ल्याएकी थिइन् छोरी। छोरीको गायन धोको पूरा गर्नै हेटौंडादेखि पोखरा आएको उनले सुनाइन्। नेपाल आइडलको अडिसन यसअघि नेपालगन्जमा भएको थियो। अब काठमाडौंमा खुला अडिसन हुनसक्ने एपीवान टेलिभिजनका निर्देशक सुरेश पौडेलले जानकारी दिए। एपीवान टेलिभिजनकै कार्यक्रम हो नेपाल आइडल। नेपाल आइडल अडिसनका लागि टेलिभिजनले डिजिटल माध्यमबाट फर्म खुला गरेको थियो। ५ हजार जनाले फर्म भरेको जानकारी पौडेलले दिए। उनकै भनाइमा देशका प्रमुखहरुका अडिसनबाट ७०८० जनाका दरले छनोट गर्ने योजना छ। पौडेलले मंसिरमा नेपाल आइडलको प्रसारण एपीवान टेलिभिजनबाट हुने जानकारी पनि दिए। नेपाल आइडल सिजन ४ मा शम्भुजीत बास्कोटा, सुगम पोखरेल र सुवाणी मोक्तान निर्णायक छन्।"
