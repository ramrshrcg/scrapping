शीर्षक,विवरण
एमसीसी लागु हुनु भनेको आगोको भुङ्ग्रोमा पस्नु हो : विप्लव,"पोखरा : नेपाल कम्युनिष्ट पार्टीका महासचिव नेत्रविक्रम चन्द विप्लवएमसीसी लागु भए देश आगोको भ्रुम्रोमा पस्ने बताएका छन्। अखिल (क्रान्तिकारी) को २२ औं राष्ट्रिय सम्मेलनलाई पोखरामा बुधबार सम्बोधन गर्दै महासचिव विप्लवले एमसीसीसँगै अमेरिकी साम्राज्यवाद आउने बताए। एमसीसी लागु भए जनताको ठूलो प्रतिरोध झेल्नु पर्ने बताउँदै महासचिव चन्दले एमसीसी त जल्छ जल्छ त्योसँगै एमसीसी बोक्ने पार्टी पनि जल्ने बताए। एमसीसी राष्ट्र र राष्ट्रियताको पक्षमा नभएको उनले बताए। एमसीसी गलत सम्झौता भएको बताउँदै उनले राष्ट्रको हितमा नरहेको दोहोर्याए। जनताको सहमति बिना, सबै राजनीतिक पार्टीहरुको सहमति बिना एमसीसी लाद्न नपाइने उनले बताए। एमसीसीको बारेमा बहस छलफल गर्न उनले अनुरोध गरे। यस्ता सम्झौता हुँदा नेताहरु राष्ट्रियताको हितलाई नहेरी कमिसनमा पर्ने बताउँदै कमिसनको खेलमा परेर राष्ट्रको हितविपरितको सम्झौतामा नफस्न उनले सचिवहरुलाई पनि अनुरोध गरे। जनताको जागरणलाई लेखकहरुले कलमद्धारा घुमाउन खोजेको बताउँदै जनताको जागरणलाई मोड्ने काम नगर्न महासचिव विप्लवले अनुरोध गरेका छन्। एनसेलको अरवौं उठाउन नसक्नु प्रति उनले सरकारको असफलता रहेको बताए। पार्टीहरु कमिसनको लोभमा परेर राष्ट्रहित विपरित सम्झौता गर्ने गरेको बताउँदै जनताले त्यसको प्रतिरोध गर्ने बताए। तीन बुँदे सम्झौता लागु नगरे, घेरा हालेर तोडिन्छ महासचिव चन्दले सरकारसँग भएको तीन बुँदे सम्झौता लागु नभएको भन्दै सम्झौता कार्यान्वयन गर्न सरकारलाई अनुरोध गरे। दुई महिना अघि प्रधानमन्त्री शेरबहादुर देउवालाई भेटेर सम्झौता लागु गर्न अनुरोध गरे पनि अझै कार्यन्वयन नभएको बताए। आफ्नो पार्टीका नेता कार्यकता अझै पनि जेलमा रहेको बताउँदै सम्झौता कार्यान्वयन नभए र घेरा हाल्ने काम भए घेरो तोडीने बताए। माओवादी आन्दोलन प्रेम गरेको नाटक गरेर सोझी युवतीलाई बम्बइको कोठीमा बिक्री गरे जस्तो नेपाल कम्युनिष्ट पार्टीका महासचिव विप्लवले नेपालमा जनताको साथ र क्रान्तिले गणतन्त आए पनि त्यो गणतन्त्र जनतालाई भने अझै नआएको बताए। राज्यले नेपाली युवा र वैज्ञानिक समेत विदेशमा बिक्री गरेर मेनपावस सप्लायरको रुपमा काम गरेको बताए। युवा जनशक्ती र नेपाली चेलीलाई समेत विदेशमा बिक्री गरेर जानताको खुन पसीना लुट्ने, भ्रष्टाचार गर्ने गरेको उनले बताए। जनतालाई शिक्षा, स्वास्थ्य र रोजगारको ग्यारेन्टी नगर्ने सरकार जनताको सरकार हुन नसक्ने बताए। युवालाई विदेशमा बिक्री गर्ने अवस्था आउनु जाताकालागि गणतन्त्र आएको मान्न नसकीने उनले स्पष्ट पारे। नुवाकोटको सोझी बैनीलाई प्रेम गर्छु भनेर काठमाण्डौं ल्याएर बम्बईमा बिक्री गरे जस्तो माओवादी आन्दोलन भएको बताउँदै उनले सोझा साझा जनताालाई समानता, जनवाद र साम्यवादको नारा दिएर झुक्याएर आन्दोलनको मोर्चाबाट भागेको बताए। जनता बिच समानता, स्वास्थ्य, शिक्षा र रोजगारको अवसर नपाए सम्म जनताको गणतन्त्र देशमा नआउने बताए। यसैका लागि आफूहरु क्रान्तिको होमिएको उनले बताए। शिक्षा, स्वास्थ्य निशुल्क हुनु पर्नेमा निजीकरण गरेर सरकारले नागरिकलाई गरिव र धनीको कित्तामा बाढेको पनि उनले सुनाए। यसको अन्त्य गर्न पनि आफूहरुले विद्रोह गरेको उनले बताए। २१ औं शताब्दीमा युवालाई विदेशमा बिक्री गर्ने कार्य रोकेर देशमै रोजगारका अवसर सृजना गर्न पनि उनले सरकारसँग माग गरे। कार्यक्रममा स्कूलको पोशाकमै ९ र १० कक्षामा अध्ययन गर्ने विद्यार्थी पनि सहभागी थिए। पोखराको मानवअधिकार चोकमा पोखराको व्यस्त सडक चिप्लेढुंगासिद्धार्थ चोक सडक खण्डा रोकेर कार्यक्रम भएको थियो। सडकमै कार्यक्रम भएको बारेमा आयोजकले अव फेरि नगर्ने भने बताएका थिए। नेपाली कांग्रेस, नेकपा एमाले, माओवादी, राप्रपा लगायत पार्टीले सडक नै रोकेर कार्यक्रम आयोजना गरेकोमा स्थानीयले विरोध गर्दै आएको छन्।"
सरकारले राजदूत फिर्ता बोलाएर वैदेशिक र छिमेकी सम्बन्ध बिगारेको छ : केपी ओली,"नेपालगन्ज : निर्वतमान प्रधानमन्त्री तथा नेकपा (एमाले)का अध्यक्ष केपी शर्मा ओलीले राजदूत फिर्ता बोलाएर सरकारले वैदेशिक र छिमेकी सम्बन्ध बिगारेको आरोप लगाएका छन्। एमाले बाँकेले बुधबार नेपालगन्जमा आयोजना गरेको कार्यकर्ता भेललाई सम्बोधन गर्दै अध्यक्ष ओलीले शक्तिशाली देशबाट राजदूत फिर्ता बोलाइएको बारे उनीहरुले सोधिरहेको पनि बताए। यो सरकारले छिमेक सम्बन्ध उत्तरतिर र दक्षिणतिर बिगारेको छ। एकैपटकमा राजदूतको लर्को फिर्ता बोलाएर छिमेक सम्बन्ध र वैदेशिक सम्बन्ध बिगारेको छ। देशकै पनि बेइज्जत गरेको छ, उनले भने, अमेरिका, भारत र चीनले सोध्छ, किन फिर्ता बोलाएको राजदूत ? यस्ता महत्वपूर्ण छिमेकीहरु शक्ति राष्ट्रका राजदूतलाई अकारण फिर्ता बोलाइएको छ। सात दिन मात्र समय बाँकी रहेकी जापानकी राजदूत प्रतिभा राणालाई फिर्ता बोलाएको बारे पनि उनले व्यङ्ग्य गरे। राजदूत राणा प्रधानमन्त्री देउवाको सासु हुन्। उहाँको पोहर नै म्याद सकिएको थियो। हामीले सेप्टेम्बरसम्म एक वर्ष म्याद थपेको थिए। सासु पनि फिर्ता बोलायौं भनेर जनता ढाँट्ने काम भएको छ, ओलीको भनाइ थियो। उनले विगतमा राजदूत नियुक्ति गर्दा आफूले पार्टी कार्यकर्ता मात्र नपठाएर पीएचडी गरेका र वैदेशिक मामलामा दख्खल भएका व्यक्तिलाई नियुक्त गरेको दाबी पनि गरे। भाषणको अधिकांश समय सत्तागठबन्धन, माधव नेपाल र देउवा सरकारको आलोचना गर्न खर्चेका ओलीले सरकारको काम देश बनाउने र देशको स्वाभिमान जोगाउने कुरामा नभएको आरोप पनि लगाए। लिम्पियाधुरा, लिपुलेक, कालापानी हाम्रो भूभाग हो। हामी फिर्ता लिन्छौ भन्दैन। यसलाई समस्या हो भन्छ। हाम्रो भूभाग समस्या हो। त्यो त हाम्रो पवित्र भूभाग हो, देशको। यो फिर्ता ल्याउनुपर्छ, उनको जोड थियो, फिर्ता ल्याउँछु भन्ने ठाउँमा यो समस्या हो। समाधान गर्नुपर्छ भन्छ। समस्या हो भन्नुको अर्थ के ? त्यो छोडिदिएपछि त समस्या टुंगियो नि ? माधव नेपाल र प्रचण्ड दुबै अलिकति चोइटिएर गएको उनको जिकिर थियो। प्रचण्ड पनि अलिकति आफ्नो हिस्सा लिएर बाहिर गए। माधव पनि सानो चोइटो लिएर बाहिर गए। यसले पार्टी कमजोर भयो कि भन्ने कुनै चिन्ता लिनु पर्दैन। भ्रममा पर्नु पर्दैन। अन्यौलमा पर्नु पर्दैन, उनले कार्यकर्तालाई आश्वास्त पारे। उनले युवा, विद्यार्थी र नेता कार्यकर्तालाई विजयको यात्रामा लाग्न निर्देशन दिए। उनले भने, अहिलेको यात्रा भनेको पहिलेको भन्दा बढी ठूलो र विजयको यात्रा हो। यो यात्रालाई सफल पारौं। आगामी दिनको अझ ठूलो विजयको निम्ति तयारी हौं। नेकपा एमाले बाँकेका अध्यक्ष निरक गुरुङको अध्यक्षतामा सम्पन्न भेलामा लुम्बिनी प्रदेशका पूर्वमुख्यमन्त्री शंकर पोखरेललगायतले सदृढ एमाले बनाउन कार्यकर्तालाई जोड दिए छन्।"
"लिथुनियामा चिनियाँ फोन फ्याँक्न सरकारको चेतावनी, बन्दुक आक्रमणमा दुई तालिबानीसहित तीनको मृत्यु","बुधबार दिनभर विश्वमा विभिन्न घटनाहरू घटेका छन्। भारतका प्रधानमन्त्री नरेन्द्र मोदी संयुक्त राष्ट्रसंघको ७६औं वार्षिक साधारण सभामा भाग लिन चार दिने भ्रमण तालिकासहित अमेरिका प्रस्थान गरे। उनी दिनभर चर्चाको विषय बने। उनी चर्चामा आउनुको कारण अफगानिस्तानको हवाई मार्गलाई प्रयोग नगर्नु हो। त्यस्तै अफगानिस्तानमा दुई तालिबानीसहित तीन जनाको बन्दुकधारी आक्रमणमा मृत्यु भएको खबर पनि चर्चामा रह्यो। लिथुनियामा चिनियाँ स्मार्ट फोन प्रयोग गरिरहेकालाई त्यहाँको रक्षा मन्त्रालयले ती फोन फ्याँक्न चेतनावनी दिएको छ भने नयाँ फोन नकिन्न भनेको छ। यो विषयले पनि विश्वभर चर्चा पाएको छ। प्रस्तुत छ दिनभरिका विश्वभर घटेका प्रमुख घटनाहरू : लिथुनियाको रक्षा मन्त्रालयले भन्यो चिनियाँ फोन फ्याँक्नुस् लिथुनिया : लिथुनियाको रक्षा मन्त्रालयले चिनियाँ स्मार्ट फोन प्रयोगकर्तालाई पुराना फोन फ्याँक्न र नयाँ फोन नकिन्न चेतावनी दिएको छ। आफ्नो देशका उपभोक्तालाई रक्षा मन्त्रालयले सो निर्देशन दिएको हो। लिथुनियाको राष्ट्रिय साइबर सुरक्षा केन्द्रले चिनियाँ निर्माता कम्पनीबाट खरिदेको फाइभ जी मोबाइल परीक्षण गरेको थियो। सो क्रममा अनुसन्धानकर्ताहरुले चिनियाँ कम्पनीद्वारा उत्पादित साओमी सेन्सरसिप टुलमा निर्माण गरिएको र हुवाई कम्पनी साइबर आक्रमणको लागि खतरनाक रहेको बताएका छन्। सो अनुसन्धानपछि मन्त्रालयले चेतावनी दिएको हो। नयाँ चिनियाँ फोनहरु नकिन्न र आफूसँग भएका पुराना फोनहरु मिल्काइदिनुस् भन्ने हाम्रो सुझाव छ, उप रक्षा मन्त्री मार्गिरिस आबेकेभिसिअसले भनेका छन्। ताइवानले लिथुनियामा आफ्नो प्रतिनिधि कार्यालय स्थापना गर्ने घोषणा गरेपछि गत महिना चीनले बेइजिङबाट आफ्ना राजदूत हटाउन लिथुनियासमक्ष माग गरेको थियो। त्यसयता चीन र लिथुनियाबिच तनाव बढिरहेको बताइएको छ। ००० युक्रेनी राष्ट्रपतिका सैन्य प्रमुखको कारमाथि हमला केइभ: युक्रेनी राष्ट्रपति भलादीमिर जेलेन्स्कीका सैन्य अधिकारी प्रमुख बोकेको कारमाथि बुधबार आक्रमण भएको छ। उनी चढेको कारमाथि राजधानी केइभबाट करिब ५ किलोमिटर दुरीमा रहेको लेस्न्की गाउँनजिकै आक्रमण भएको हो। उनी चढेको कारमाथि ५ किलोमिटर दुरीबाट १० वटा बन्दुकको गोली प्रहार गरिएको प्रहरीले जनाएको छ। प्रहरीका अनुसार आक्रमणमा राष्ट्रपतिका कार चालक गम्भीर घाइते भएका छन्। ००० जलालावाद आक्रमणमा दुई तालिवानीसहित तीनको मृत्यु जलालावाद : पूर्वी अफगानिस्तानको जलालावादमा बुधबार भएको आक्रमणमा दुई तालिबानी लडाकु र एक सर्वसाधारणको मृत्यु भएको छ। पूर्वी चेक प्वाइन्टनजिकै बन्दुकधारीको आक्रमणमा परी तीन जनाको मृत्यु भएको हो। नाङगहर प्रान्तको जलालावाद सहरमा तालिबानलाई लक्षित गरी सो आक्रमण गरिएको सुरक्षा स्रोतले जनाएको छ। जलालावाद अफगानिस्तानको दइश सहरको मुख्य केन्द्र रहेको बताइन्छ। यद्यपि तालिबानले भने सो आक्रमणमा परी मारिनेमा तालिबान नभई सबै सर्वसाधारण रहेको बताएको छ। ००० युएई सरकारले मास्क लगाउने नियम हटायो दुबई : युनाइटेड अरब एमिरेट्स (युएई) सरकारले मास्कसम्बन्धी नियम हटाउने निर्णय गरेको छ। बुधबार युएई सरकारले सार्वजनिक स्थलमा मास्क लगाउनुपर्ने नियम हटाउने निर्णय गरेको हो। युएईले आजदेखि मास्कसम्बन्धी केही नियमहरु हटाएको छ, बुधबार निर्णय सुनाउँदै स्वास्थ्य मन्त्रालयले भनेको छ, अबदेखि समुद्री किनार, पुल, पार्क लगायत सार्वजनिक स्थलहरुमा मास्क लगाउनु अनिवार्य हुने छैन। यसको साथै पारिवारिक सदस्यसँग बस्दा र उनीहरुसँगै कारमा यात्रा गर्दा मास्क अनिवार्य मानिने छैन। युएईमा ६० प्रतिशत कोराना संक्रमितको संख्या घटेपश्चात सो निर्णय लिइएको मन्त्रालयले जनाएको छ। ००० ८० प्रतिशत प्यालेस्टेनी राष्ट्रपतिको राजीनामा चाहन्छन् : पोल जेरुसेलम : करिब ८० प्रतिशत प्यालेस्टेनीहरुले राष्ट्रपति मोहम्मद अब्बासको राजीनामा चाहेको तथ्य एक नयाँ पोलमार्फत पत्ता लागेको छ। मे महिनामा गाजामा भएको युद्धपछि करिब ८० प्रतिशत प्यालेस्टेनी राष्ट्रपतिको राजीनामा चाहेको तथ्य बाहिर आएको हो। प्यालेस्टेनी सेन्टर फर पोलिसी र रिसर्च सर्भेको संयुक्त सहकार्यमा सो पोल तयार गरिएको थियो। जसअनुसार ४५ प्रतिशत प्यालेस्टेनीहरुले हमास समूहको नेतृत्व चाहेको जनाएका छन् भने १९ प्रतिशतले फताह समूहको समर्थनमा मत दिएका छन्। राष्ट्रपतिको राजीनामा चाहने प्यालेस्टेनीहरुको संख्या ठुलो भएकोमा आफुहरु चकित बनेको सर्भे टोलीका प्रमुख खलिल सिकाकीले बताएका छन्। ००० ब्राजिलका स्वास्थ्य मन्त्री कोरोना संक्रमित ब्राजिलका स्वास्थ्य मन्त्री मार्केलो कुयरोगा कोरोना संक्रमित भएका छन्। न्यूयोर्कमा जारी संयुक्त राष्ट्रसंघको ७६औं महासभा कार्यक्रममा सहभागी भएर फर्केका मार्केलामा कोरोना संक्रमण पुष्टि भएको बताइएको छ। ब्राजिल सरकारका अनुसार कोभिड १९ विरुद्धको खोप लगाइसकेका स्वास्थ्यमन्त्रीमा न्यूयोर्कमा जारी साधारण सभामा सहभागी भएपछि कोरोना पोजेटिभ देखिएको हो। उनको सम्पर्कमा रहेका अन्य नेताहरुको कोरोना रिपोर्ट भने नेगेटिभ आएको छ। पछिल्लो समय न्यूयोर्क सहरमा कोरोनाको डेल्टा भेरियन्ट संक्रमितको संख्या बढिरहेको छ। ००० सुडानको सैन्य कू असफल भएकोमा साउदी अरेबिया, युएई र कुवेतको निन्दा दुबई : साउदी अरेबिया, युनाइटेड अरब एमिरेट्स (युएई) र कुवेतले मंगलबार सुडानमा भएको सैन्य कू असफलताप्रति निन्दा गरेका छन्। बुधबार एक विज्ञप्ति जारी गर्दै सो मुलुकका विदेश मन्त्रालयले सुडानको सैन्य कू असफलताप्रति निन्दा गरेका हुन्। तिनवटै मुलुकहरुले सुडान र सुडानका नागरिकहरुको समर्थन गर्ने जनाएका छन्। सुडानी सेनाको समूहले मंगलबार देशमा सैन्य कूको प्रयास गरेको थियो। तर सुडानका पूर्व अपदस्थ राष्ट्रपति ओमार अल बसिरका समर्थकले सो प्रयास सफल हुन दिएका थिएनन्। ००० मोदीले अफगानिस्तानको हवाई मार्ग प्रयोग गरेनन् नयाँ दिल्ली : भारतीय प्रधानमन्त्री नरेन्द्र मोदीले अफगानिस्तानको हवाई मार्ग प्रयोग नगरी अमेरिकाका लागि उडेका छन्। चारदिने अमेरिका भ्रमणको लागि बुधबार भारतीय विमानस्थलमार्फत नन स्टप उडान भरेका उनले सो हवाई प्रयोग नगरेको बताइएको छ। प्रधानमन्त्री मोदीले सुरक्षाको कारण देखाउँदै अफगानिस्तानको हवाई मार्गको सट्टा पाकिस्तानको हवाई मार्ग प्रयोग गरेको र पाकिस्तानले आफ्नो हवाई मार्ग प्रयोगको अनुमति समेत दिइसकेको भारतीय मिडियाले जनाएका छन्। यसअघि सन् २०१९ मा पाकिस्तानले प्रधानमन्त्री मोदीको हवाई यात्राको लागि तीनपटक अनुमति रद्द गरेको थियो। अमेरिका भ्रमणमा रहेका मोदीले संयुक्त राष्ट्रसंघको ७६औँ वार्षिक साधारण सभालगायत विभिन्न कार्यक्रममा भाग लिनेछन्। साथै उनी अमेरिकी राष्ट्रपति जो बाइडेनसहित विश्वका अन्य नेतासँग भेटवार्ता गर्ने बताइएको छ। ००० मेलबर्नमा शक्तिशाली भूकम्प मेलबर्न : दक्षिणपूर्वी अष्ट्रेलियाको मेलबर्नमा करिब ६ म्याग्निच्युडको भूकम्प गएको छ। मेलबर्नको राजधानी भिक्टोरियानजिकै बुधबार बिहान ५९ म्याग्निच्युडको भूकम्प गएको हो। भूकम्पका कारण मेलबर्नका कैयौँ भवनहरुमा क्षति पुगेको बताइएको छ। बिहानको भूकम्पपछि ४ र ३१ म्याग्निच्यूडको छुट्टाछुट्टै पराकम्प महसुस गरिएको थियो। दक्षिण अष्टेलिया र न्यू साउथ वेल्समा समेत भूकम्पको धक्का महसुस गरिएको स्थानीय सञ्चारमाध्यमले जनाएका छन्। भूकम्पपछि पराकम्प आइरहने भिक्टोरियाको आपत्कालिन सेवाले चेतावनी दिएको छ भने स्थानियलाई सुरक्षित रहन आग्रह गरेको छ। अष्ट्रेलियाको जियो साइन्स एजेन्सीले हरेक १० वर्षको अन्तरालमा अष्ट्रेलियामा ६ म्याग्निच्युडको भूकम्प महसुस गरिने बताएको छ। संयोजन : अस्मिता खड्का"
जातीय विभेद गरेको आरोप लागेकी घरबेटी प्रधान धरौटीमा रिहा,काठमाडौं : जिल्ला अदालत काठमाडौंले रुपा सुनारमाथि जातीय छुवाछुत तथा विभेद गरेको आरोप लागेकी सरस्वती प्रधानलाई धरौटीमा रिहा गर्ने आदेश दिएको छ। न्यायाधीश नारायणप्रसाद सुवेदीको इजलासले आज रु एक लाख १५ हजार धरौटी माग गरी रिहा गर्ने आदेश दिएको स्रेस्तेदार ज्ञानेन्द्र इटेनीले जानकारी दिए। जातीय विभेद तथा छुवाछुतजन्य कसुर गरेको उल्लेख गर्दै दायर भएको मुद्दाको आदेशपछि प्रधानले आजै उक्त रकम बुझाएर घर फर्किएकी हुन्। सुनारले प्रहरीमा दिएको जाहेरीअनुसार जिल्ला सरकारी वकिलको कार्यालय काठमाडौँले गरेको अनुसन्धान प्रतिवेदनका आधारमा प्रधानविरुद्ध मुद्दा दायर गरिएको थियो।
नेपाल मदिरा उत्पादक संघको ९औँ साधारण सभा सम्पन्न,"काठमाडौं : नेपाल मदिरा उत्पादक संघ को ९ औँ साधारण सभा सम्पन्न भएको छ। आइतबार सम्पन्न ९ औं साधारण सभाबाट ११ सदस्यिय नयाँ कार्यसमिति चयन भएको छ। नेपाल मदिरा उत्पादक संघका नयाँ कार्यसमितिको अध्यक्षमा वैजु प्रसाद वावरा, उपाध्यक्षमा राजेन्द्र धिताल, कोषाध्यक्ष फुलसिंह क्षेत्रि, सुरेन्द्र उप्रेती महासचिव, वरुण कुमार शााह सचिव पदमा चयन भएका छन्। यस्तै नेपाल मदिरा उत्पादक संघको नया कार्यसमितिको सदस्यहरुमा किसन धनावत, भिमसेन कुमार श्रेष्ठ, नविन थापा, सन्तोष कार्की र श्याम शाह चयन भएका छन्। सम्पुर्ण कार्य समितिहरु सर्वसम्मतिमा चयन भएका धनुषा डिष्टिलरी प्रालि का चेयरमेन किसन धनावतले बताए।"
तीन जिल्लामा पूर्ण खोप,"काठमाडौं : कोरोना भाइरसविरुद्धको खोप तीन जिल्लामा पूर्णमात्रामा लगाइएको छ । स्वास्थ्य तथा जनसङ्ख्या मन्त्रालयका प्रवक्ता डा कृष्णप्रसाद पौडेलले मनाङ, मुस्ताङ र पूर्वरुकुममा सबै लक्षित जनसङ्ख्यामा पूर्णमात्रामा खोप लगाएको जानकारी दिए। यस्तै काठमाडौँ उपत्यकामा ४० प्रतिशत, भक्तपुरमा ४१ प्रतिशत र ललितपुरमा ३८ प्रतिशतले कोरोना भाइरसविरुद्धको पूर्णमात्राको खोप लगाएको छ । मुलुकभरि करिब १८ प्रतिशत जनसङ्ख्याले पूर्णमात्राको खोप लगाएका छन् । सरकारले यही असोज मसान्तसम्ममा ३३ प्रतिशतलाई पूर्णमात्राको खोप लगाउने लक्ष्य राखेको छ । कूल दुई करोड १३ लाख जनसङ्ख्यालाई खोप लगाउने सरकारको तयारी रहेको छ । नेपालमा कोभिशिल्ड, भेरोसेल, जोन्सन एण्ड जोन्सन र एस्ट्राजेनिका खोप लगाइएको छ । आज एक लाख ५६ हजार १८ जनाले खोप लगाएका छन् । अहिलेसम्म पहिलो मात्रा ६२ लाख ६२ हजार ८७० जनाले र पूर्णमात्रा ५७ लाख ५२ हजार ८५३ जनाले लगाइसकेको छन् ।"
कांग्रेसको पालिका अधिवेशन असोज ९ गते,"काठमाडौंः नेपाली कांग्रेसको पालिका अधिवेशन असोज ९ गते हुने भएको भएको छ। कांग्रेसका प्रवक्ता विश्वप्रकाश शर्माका अनुसार निर्धारित समयमै अधिवेशन हुनेछ। कांग्रेसले गाउँपालिका र नगरपालिकाको अधिवेशन असोज ९ गते गर्ने भएको हो। प्रवक्ता शर्माले भने, 'निर्धारीत समयमै अधिवेशन हुन्छ। वडा अधिवेशन सकिएका जिल्लाहरूमा असोज ९ मै पालिका अधिवेशन गर्ने निर्णय भएको छ। कांग्रेसको पदाधिकारी बैठक संसदीय दलको कार्यालय सिंहदरबारमा बसेको थियो।"
पाँचछ महिनाभित्र नेपाल पक्ष माओवादीमा विलय हुन्छ : पौडेल,"तानसेन : नेकपा एमालेको उपमहासचिव विष्णु पौडेलले माधव नेपालको समुह पाँचछ महिनाभित्र नेकपा माओवादी केन्द्रमा विलय हुने बताएका छन्। नेकपा एमाले पाल्पाले तानसेनमा गरेको अगुवा कार्यकर्ता भेलालाई सम्बोधन गर्दै उपमहासचिव पौडेलले माओवादी प्रचण्डसँग विलय हुनको लागि नेपाल समुहले आधार खोज्न गृहकार्य सुरु गरेको आरोप लगाए। माओवादी अध्यक्ष प्रचण्डकै निर्देशनमा माधव नेपाल अगल भएकोले माधव नेपाललाई माओवादीमा आफ्नो हैसियत कायम गरी दोस्रो अध्यक्ष बनेर देखाउन चुनौती दिएका छन्। अहिलेको नेकपा एमाले विरुद्धको पाँच दलीय गठवन्धन अब धेरै दिन नटिक्ने ठोकुवा त्यसका आधारहरु भत्किंदै गएको एमाले उप महासचिव पौडेलले बताए। माधव समुहले पाँच दलीय गठवन्धन मार्फत चुनाव जाने तयारी गरे पनि नेपाली कांग्रेसले माधव नेपालको आगामी निर्वाचनमा सहयोग नगर्ने प्रष्ट रणनिती बनाएको नेता पौडेलले दावी गरे। माधव नेपाल समुहलाई नेकपा एमालेले राजनितिक शक्तिको रुपमा कदापि स्विकार्न नसकिने बताए। नेपालको कानुन अनुसार कुनै पनि पार्टी र संसदीय दलमा ४० प्रतिशत कायम हुनुपर्ने नियम भए पनि कानुन विपरित २० प्रतिशतको अध्यादेशको भरमा माधव समूहलाई राजनितिक दलको रुपमा स्विकार्य गर्न नसकिने नेता पौडेलले प्रष्ट पारे। माधव नेपाल समुह प्रधानमन्त्री, सभामुख र विदेशी शक्तिको कृपाबाट प्रचलित कानुन विपरित बनाइदिएको अवैधानिक झुण्ड भएको उपमहासचिव पौडेलले आरोप लगाए। नेकपा एमालेबाट माधव नेपाल अगल भएकोमा सबैभन्दा बढी खुसी प्रचण्ड लगायत माओवादी नेता र नेपाली कांग्रेसहरु भएको बताउँदै कोही खुसी हुँदैमा एमाले शक्ति कमजोर नभएको एमाले महासचिव पौडेलले बताए। अगुवा कार्यकर्ता भेलालाई एमाले केन्द्रीय सदस्य दलबहादुर राना, ठाकुर गैरे, र दधिराम न्यौपाने, लुम्बिनी प्रदेश कमिटी सदस्य यादवबहादुर रायमाझी, झपेन् बहादुर जिसी, लेखा आयोग सदस्य धनेन्द्रराज घिमिरे, तानसेन नगरपालिकाका प्रमुख अशोककुमार शाही, जिल्ला समन्वय समितिकी कार्यवाहक प्रमुख मिरा मरासिनी लगायतले सम्बोधन गरेका थिए।"
"१०४ अंकले बढ्यो नेप्से, दर्जन बढी कम्पनीको शेयर १० प्रतिशतले बढ्यो","काठमाडौं : कारोबारको चौथो दिन शेयर कारोबार मापन नेप्से परिसूचक १०४ अंकले बढेर २८ सय १६९५ बिन्दुमा पुगेको छ। सोमबार उच्च अंकले गिरावट आएको शेयर बजारमा बुधबार उच्च अंकको सुधार आएको हो। यसअघि कारोबारको तेस्रो दिन मंगलबार १३८३ अंकले बढेर २७ सय १२०७ विन्दुमा पुगेको थियो। नेप्से बढेपनि कारोबार रकम भने घटेको छ। बुधबार २१७ कम्पनीको १ करोड २१ लाख २२ हजार २९८ कित्ता शेयर ६ अर्ब १८ करोड ९३ लाख १५८ मूल्यमा खरिदबिक्री भए। मंगलबार २२३ कम्पनीको १ करोड ५३ लाख ६ हजार ६१ कित्ता शेयर ७ अर्ब ३६ करोड ४७ लाख ९८ हजार ६५२ मूल्यमा खरिदबिक्री भएको थियो। कारोबारमा आएका १३ वटै समूहको परिसूचक बढेको छ। यस दिन जीवन विमाको सर्वाधिक ५५१७५ अंकले बढेको छ। यस्तै निर्जीव विमाको ४४१८७, विकास बैंक ३८१४२,वित्तको २०७९३, उत्पादन समूहको १८२३१, ट्रेडिङको १३२६७, बैंकिङको ६०९२ अंकले बढेको छ। बाँकी समूहको परिसूचक पनि बढेको छ। यस्तै यस १४ बढी कम्पनीको शेयर मूल्यमा १० प्रतिशतले सकारात्मक सर्किट ब्रेक लागेको छ। दिव्यश्वरी हाइड्रोपावर,सिन्धु विकास बैंक, कर्पोरेट डेभलपमेन्ट बैंक, आइसीएफसी फाइनान्स, गुहेश्वरी मर्चेन्ट बैंक एन्ड फाइनान्स, मल्टीप्रपोज फाइनान्स,बेस्ट फाइनान्स कम्पनी, युनिभर्सल पावर कम्पनी,प्रिमियर इन्स्युरेन्स, रिलायन्स फाइनान्सलगायत १४ बढी कम्पनीको शेयरमूल्य १० प्रतिशतले बढेको हो। बुधबार कारोबार रकमका आधारमा अरुण भ्याली हाइड्रोपावर शीर्षस्थानमा रह्यो। सो कम्पनीको सबैभन्दा धेरै २३ करोड ३४ लाख रुपैयाँ बराबरको शेयर कारोबार भएको छ। पुँजीबजार संघको अध्यक्ष राधा पोखरेलले शेयर बजार सकारात्मक बाटोतिर गएको हो कि भन्ने शंकेत मिलेको बताइन्। उनले अन्नपूर्णलाई भनिन्,' शेयर बजारका समस्या लिएर लगानीकर्ता अर्थमन्त्रीकहाँ पुग्नुभयो। जुन कुरा अर्थमन्त्री जनार्दन शर्माले सकारात्मक लिइदिनुभयो। उहाँले बजारमा देखिएका समस्या तत्काल समाधान गर्न राष्ट्र बैंकका गभर्नर महाप्रसाद अधिकारीसँग वार्ता गर्नुभयो। यसले पनि बजारमा सकारात्मक प्रभाव परेको हो।'"
नेकपा एमालेसँग मात्र समृद्ध नेपालको परिकल्पना छ : केपी ओली,"गुलरिया : पूर्व प्रधानमन्त्री केपी शर्मा ओलीले नेकपा एमालेसँग मात्र सुखी नेपाली समृद्ध नेपालको परिकल्पना भएको बताएका छन्। नेकपा एमाले जिल्ला कमिटि बर्दियाले सदरमुकाम गुलरियामा आयोजना गरेको बृहत अगुवा कार्यकर्ता भेलालाई सम्बोधन गर्दै अध्यक्ष ओलीले एमालेसँगै परिकल्पना साकार पार्ने योजना समेत रहेको बताए। समृद्ध नेपाल सुखी नेपालीको परिकल्पना साकार पार्न एमालेसँग दृष्टिकोण, चिन्तन, नीति, कार्यक्रम रहेकाले एमालेले मात्र साकार पार्न सक्ने दावी गरे। लिम्पियाधुरा, लिपुलेक, कालापानी समावेश गरी नक्सा छाप्न सफल भएको बताए। भारतसँग नेपाली भूमि फिर्ता गर्न बार्ता गरेको, छिमेकीसँग सन्तुलित ढंगले सम्बन्ध बढाएको, अन्तर्राष्ट्रिय स्तरमा नेपालको छवि उठाएको हुनाले सबै नेपालीको दृष्टि आशावादी रहेको प्रष्टाए। अगुवा कार्यकर्ता भेलामा जिल्ला भरीका नेता कार्यकर्ता सहभागी थिए।"
मुस्ताङमा 'च्यांग्रा तथा पश्मिनाकृषक संघ गठन,"जोमसोम : हिमाली जिल्ला मुस्ताङमा कृषि र पशुपालनको प्रचुर सम्भावना छ। समुन्द्री सतहदेखि ३ हजार मिटर माथिको उचाइमा पालन गरिएका भेडाच्यांग्राको माग चाडपर्वमा बढी हुने गर्छ। व्यवसायिक च्यांग्रा पालन गर्ने तथा त्यसको प्रर्वद्धनमा सहयोग पुर्याउने उद्देश्यले हालै मुस्ताङमा जिल्ला स्तरीय 'मुस्ताङ च्यांग्रा तथा पश्मिना कृषक संघ' गठन गरिएको छ। च्यांग्रा तथा पश्मिना कृषक संघले च्यांग्रा व्यवसायलाई दिगो र कृषकलाई आत्मनिर्भर तुल्याउने उद्देश्यसहित संघले कार्यसमिति गठन गरेको हो। जिल्लाको थासाङ गापा बाहेक सबै स्थानीय तहका च्यांग्रा पालक किसानहरुको प्रतिनिधित्व रहने गरी कार्यसमिति निर्माण गरिएको छ। संघको नवगठित समितिमा वारागुङ मुक्तिक्षेत्र३ ताङ्वेका स्थानीय करन गुरुङको संयोजकत्वमा ९ सदस्यीय जिल्ला स्तरीय च्यांग्रा तथा पश्मिना कृषक संघ समिति गठन गरिएको हो। समितिको उपाध्यक्षमा लोमान्थाङ२ छोसेरका कर्मा नाम्ग्याल गुरुङ, सचिवमा वारागुङ मुक्तिक्षेत्र१ खिङ्गाका टसी गुरुङ र कोषाध्यक्षमा लोमान्थाङका छिरिङ वाङ्दी गुरुङ चयन भएका छन्। यस्तै सदस्यहरुमा वारागुङ मुक्तिक्षेत्र२ छेङ्गुरका चाप्के गुरुङ, लोघेकर दामोदरकुण्ड३ घिलिङका छिरिङ नर्वु गुरुङ, लोघेकर दामोदरकुण्ड १ चराङका आङजुक गुरुङ, लोमान्थाङका किम्लिङका वाङ्दी गुरुङ र लोघेकर दामोदरकुण्ड याराका लोप्साङ गुरुङ छन्।समितिको सल्लाहाकारमा घरपझोङ४ जोमसोमका भुपेन्द्र शेरचनलाई चयन गरिएको छ। समितिका संयोजक करन गुरुङले च्यांग्रा पालक कृषकको व्यवसाय प्रर्वद्धन गरी मासु तथा पश्मिना उत्पादन तथा बजारीकरण गर्ने संघको उद्देश्य रहेको बताएका छन्। समिति गठनपछि जिल्लाका कृषकहरुको जीवनस्तर उत्थान गर्नका लागि पश्मिना निकासी तथा पैठारी गर्नमा समन्वय गर्ने उनले उल्लेख गरे। समितिले च्यांग्रा पालक कृषकको न्युनतम आधारभुत आवश्यकता च्यांग्रा तथा पश्मिनाबाट परिपूर्ती गरिने संयोजक गुरुङले बताए। नवगठित च्यांग्रा तथा पश्मिना कृषक संघले जिल्लाका सम्बन्धित सरोकारवाला सरकारी कार्यालय आर्थिक ,प्राविधिक तथा तालिम समेत सञ्चालन गर्न आवश्यक रहेको उल्लेख गरेको छ। मुस्ताङको जोमसोमदेखि उपल्लो मुस्ताङको कोरलानाकासम्मको गाउँहरुमा कृषकहरुले करिव ५२ हजार च्यांग्रा पालन गरेको जिल्ला भेटनरी तथा पशुसेवा कार्यालय जोमसोमले जनाएको छ। जसमध्ये लोघेकर दामोदरकुण्ड३ घिलिङका अधिकाश स्थानीयले च्यांग्रा पालन ब्यवसाय गरेको च्यांग्रा तथा पश्मिना कृषक संघका संयोजक करन गुरुङले जानकारी दिए। उनका अनुसार उत्तरी चिनको स्वशासित क्षेत्र तिब्बतबाट च्यांग्राका पाठापाठी ल्याएर पालन गरिने र वयस्क भएपछि बिक्री गर्ने चलन रहे पनि कोभिडका कारण नाका बन्द भएकाले मुस्ताङमा विगतको जस्तो च्यांग्रा मौज्याद नरहेको बताए। उनले लामो समयदेखि नाका बन्द हुँदा च्यांग्राको पश्मिना निर्यातमा समेत समस्या परेको बताए। सीमावर्तीक्षेत्रमा उत्पादन भएका च्यांग्राको पश्मिना चाइनातर्फ बिक्री हुने गरे पनि कोभिडले गर्दा कम मुल्यमा नेपालमा बिक्री गर्नुपर्ने अवस्था रहेको जनाइएको छ। मुस्ताङबाट बर्सेनि दशैंको सेरोफेरोमा झन्डै २५ हजार भेडाच्यांग्रा बाहिरिने गरेको रेकर्ड छ।"
सिटिजन्स बैंक र बन्दीपुर माउन्टेन रिसोर्टबीच सम्झौता,"काठमाडौं : सिटिजन्स बैंक इन्टरनेसनल लिमिटेड र बन्दीपुर तनहुँस्थित बन्दीपुर माउन्टेन रिसोर्टबीच सहकार्य गर्ने सम्बन्धी समझदारी पत्रमा हस्ताक्षर भएको छ। उक्त सम्झौतापश्चात सिटिजन्स बैंकका डेबिटक्रेडिट कार्डवाहक तथा कर्मचारीहरुले बन्दीपुर माउन्टेन रिसोर्टको विभिन्न सेवाहरुमा विशेष छुट पाउँनेछन्। यस किसिमको सहकार्यबाट बैंकका ग्राहकहरु लाभान्वित हुने विश्वास बैंकले लिएको छ। हालसम्म बैंकको डेबिट कार्ड नभएका ग्राहकहरुको लागी समेत घरमै बसी निःशुल्क मोबाइल बैकिङ्गमार्फत डेबिट कार्डको लागी आवेदन दर्ता गर्न सक्ने व्यवस्था मिलाएको छ। मोबाइल बैकिङ्गमार्फत खानेपानी, विजुली तथा इन्टरनेटको बिल भुक्तानी, प्रिपेड तथा पोष्टपेड मोबाइल बिल भुक्तानी, र मुद्दती खाताको आवेदन दिन सक्ने लगायतका व्यवस्था गरेको बैंकले जनाएको छ। सिटिजन्स बैंक इन्टरनेसनल लिमिटेडले देशैभरी फैलिएका आफ्ना १८३ वटा शाखा, ११७ वटा एटिएम र १११ वटा शाखारहित बैंकिङ्ग ईकाईहरुबाट करिव १२ लाख ग्राहकवर्गलाई आधुनिक बैंकिङ्ग सेवाहरु प्रदान गर्दै आएको छ। सिटिजन्स बैंक इन्टरनेसनल लिमिटेडले नविनतम प्रविधिको अधिकतम प्रयोग गर्दै आफ्ना आदरणीय ग्राहक महानुभावहरुको वित्तीय आवश्यकताहरु डिजिटली च्यानलको माध्यमबाट प्रदान गरिरहेको छ। यसलाई मूर्तरुप प्रदान गर्न बैंकले चेकको प्रयोग नगरी मोबाइल बैंकिङ्ग एपमा लगईन गरेर काउन्टरमा भएको क्यू आर कोड स्क्यान गरी खाताबाट रकम झिक्न सेवा, मोबाइल बैंकिङ्गको पिन नं बिर्सेमा बैंकको शाखामा गएर निवेदन दिने झन्झट नगरी घरबाटै पिन रिसेट गर्न सकिने जस्ता सेवाहरुको थालनी गरेको छ। यस प्रकारको सेवाबाट डिजिटल बैंकिङ्ग सभ्यताको विकासमा टेवा पुग्ने विश्वास बैंकले लिएको छ। व्यवसायिक ज्ञानको कमि, वित्तीय बजारको यथार्थ जानकारी नहुनु, नीति, नियम र प्रणालीसँग परिचित नहुनु तथा व्यवसायिक तालिम र अभिमुखीकरणको अपर्याप्तता, उचित परामर्शको अभाव, वित्तीय साक्षरता र पहुँचको कमीले लगानी योग्य पुंजी सदुपयोग हुन नसकेको परिस्थितिलाई न्युनिकरण गर्न यस बैंकले वित्तीय साक्षरताका कार्यक्रमहरुका साथसाथै सुलभ र सहज तवरले सहुलियतपूर्ण कर्जा प्रवाह गर्दै आएको छ।"
चिनियाँ राजदूत यान्छी र प्रधानसेनापति शर्माबीच भेटघाट,"काठमाडौं : नेपालका लागि चिनियाँ राजदूत होउ यान्छीले प्रधानसेनापति प्रभुराम शर्मासँग भेटघाट गरेकी छन् । प्रधानसेनापति शर्मालाई भेटन राजदूत यान्छी बुधबार जंगी अड्डा पुगेकी थिइन् । चिनियाँ राजदूत यान्छी र प्रधानसेनापति शर्माबीच नेपाली सेना र चिनियाँ जनमुक्ति सेनाबीचको सैन्य अभ्यास, सैनिक सहायतालगायत विषयमा छलफल भएको सैनिक स्रोतले बताएको छ । नेपाली सेना र चिनियाँ जनमुक्ति सेनाबीचको संयुक्त सैन्य अभ्यास रोकिएको छ । कोरोना संक्रमणको जोखिमका कारण नेपाली सेना र चिनियाँ जनमुक्ति सेनाबीचको सैन्य अभ्यासको मिति नतोकिएको दुवै पक्षले बताएका छन् । संयुक्त सैन्य अभ्यासको मिति तय भइनरहेको अवस्थामा चिनियाँ राजदूत यान्छी र प्रधानसेनापति शर्माबीच भएको भेटलाई अर्थपूर्णरुपमा हेरिएको छ । नेपाली सेनाको जनसम्पर्क तथा सूचना निर्देशनालयका अनुसार चिनियाँ राजदूत यान्छी र प्रधानसेनापति शर्माबीच दुई पक्षीय आपसी हित र पारस्पारिक सम्बन्धका विषयमा छलफल भएको हो ।"
स्थानीयको अवरोधले सडक निर्माणमा ढिलाई,"सिन्धुली : रेखांकनको विवादले मदन भण्डारी राजमार्गअन्तर्गत सिन्धुलीको सिन्धुलीमाढी खण्डको ६ किलोमिटर सडक निर्माण कार्य अझै सुरु हुन सकेको छैन। राजमार्गको सडक क्षेत्राधिकार भित्र पर्ने दायाँबायाँ ३१ र ३१ मिटर कायम गरी सडक बिस्तार गर्दा सदरमुकामको धुराबजार, मिलनचोक, साङबाले र खट्टार बजार विस्थापित हुने भन्दै लामो समयदेखि स्थानीयले विरोध गर्दा सडकको निर्माण हुन नसकेको हो। सिन्धुलीको पश्चिम खढड अन्तर्गत खट्टारबागमती र सिन्धुलीमाढीकटारी खण्डको निर्माण कार्य अन्तिम चरणमा पुगेपनि सिन्धुलीमाढीमा भने निर्माण नै सुरु नभएको हो। राजमार्ग आयोजना निर्देशनालयका अनुसार स्थानीयको माग अनुसार बजार क्षेत्र जोगाउन खट्टारदेखि धुरा बजार सिरानसम्मको कच्ची सडक ११ मिटर कायम गर्न माग गर्दै स्थानीयले सडक निर्माण कार्य अवरोध गर्दै आएका हुन्। बजार क्षेत्र जोगाउन ६ किलोमिटर सडकलाई ११ मिटर चौडाइ बनाउदा क्षति कम हुने स्थानीयको भनाई छ। तर, शहरी क्षेत्रमा बाइपास सडक निर्माण गरेर वस्ती तथा बजार जोगाउने सहमति भएको सोही अनुसार अब छिट्टै सडक निर्माण कार्यले गति लिने संघीय सांसद हरिबोल गजुरेलको भनाई छ। राजमार्ग निर्माण अन्तिम चरणमा पुग्दा समेत सदरमुकाममा विवाद नटुंगिएपछि पुरानै सडक कायम गर्ने र पछि ढुंग्रेबास क्षेत्रबाट राजमाार्ग बिस्तार गर्ने राजमार्ग आयोजनाको तयारी समेत छ। सुनसरी, उदयपुर, सिन्धुली र मकवानपुरका भित्री उपत्यका जोडिने यो राजमार्गको पश्चिमतर्फ कमलामाई नगरपालिकाको भीमानदेखि मकवानपुरको हेडौंडा महानगरपालिका६ चौगडासम्मको १ सय १५ किलोमिटर र पूर्वी खण्डको १३४ सडक निर्माण अन्तिम चरणमा पुगेको छ।"
हतियार सहित शिकारी पक्राउ,"काठमाडौं : खप्तड राष्ट्रिय निकुञ्ज सुरक्षाका लागि खटिएका नेपाली सेना र निकुञ्जका कर्मचारीसहितको संयुक्त पट्रोल टोलीले हतियारसहित शिकारी पक्राउ गरेको छ। मंगलबार शिकार गर्ने उद्देश्यले आएका बझाङ, खप्तड छान्नो गाउँपालिका १,वर्ष ५९ का दिल बहादुर जेठारा र ३५ वर्षको विरेन्द्र बहादुर कार्कीलाई सोही गाउँपालिकास्थित पौवागढी स्थानबाट पक्राउ गरिएको हो। भरुवा बन्दुक नाल१, बन्दुकको गोली थान५, बारुदको डिब्बा थान२ र भरुवा बन्दुक केप डिब्बा थान १ सहित दुई जना पक्राउ परेका हुन्। उनीहरुलाई कारवाहीको लागि खप्तड राष्ट्रिय निकुञ्ज कार्यालयमा बुझाईएको छ।"
"थप १४ सय ७८ जनामा कोरोना संक्रमण, ६ को मृत्यु","काठमाडौं : १३ हजार ९३० नमूना परीक्षणमा १४ सय ७८ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ११,०६७ नमूनाको पीसीआर र २८ सय ६३ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट १२ सय ५१ र एन्टिजेन विधिबाट २२७ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ६ जनाको मृत्यु भएको छ। यो सँगै नेपालमा कोरोनाबाट मृत्यु हुनेको संख्या ११०५९ पुगेको हो। मन्त्रालयका अनुसार बुधबार थप १६ सय ३० जना कोरोनामुक्त भएका छन्। कोरोनाका सक्रिय संक्रमितको संख्या २१ हजार १३९ पुगेको छ। मन्त्रालयका अनुसार संक्रमित ३३४ जनाको भेन्टिलेटरमा र ११९ जनाको आइसीयूमा उपचार भइरहेको छ। पछिल्लो २४ घन्टामा १५६०१८ जनाले कोरोनाविरुद्धको खोप लगाएका छन्।"
संघीय र प्रदेशका कर्मचारीबीच विवाद : संघीय कर्मचारीलाई कार्यालयमा थुने,"सिरहा : सिरहाको लहान स्थित संघीय सरकारको भूमिगत जलस्रोत विकास समितिका ३ जना कर्मचारीलाई प्रदेश सरकारको भूमिगत जलस्रोत तथा सिँचाइ विकास डिभिजनका कर्मचारीले करिब साँझ ५:३० बजेदेखि कार्यालयमै तालाबन्दी गरी थुनेका छन्। दुबै कार्यालयका कर्मचारी बीच स्रोत साधनको प्रयोगको विषयमा विवाद भएको थियो। एउटै भवनमा दुबै कार्यालय छ। कार्यालयमा भएको समानहरु संघ र प्रदेशका कर्मचारीहरुले आफ्नो आफ्नो दाबी गरिरहेका छन्। केही दिनअघि प्रदेश सरकार मातहत रहेका भूमिगत जलस्रोत तथा सिँचाइ विकास डिभिजनका हाजी(हाइड्रोलोजिस्ट) पुष्पराज दाहाल सरुवा भएका थिए। उनले संघीय सरकारको भूमिगत जलस्रोत विकास समितिको नाममा सम्पति रहेको भन्दै बरबुझारत समितिमै गरेर जानुपर्ने संघीय कर्मचारीले माग उठाएका छन्। दाहालले बरबुझारत संघीय अन्तर्गतको समितिमा नगरेपछि सरसमान भएको कोठामा संघीय सरकार कर्मचारीहरुले दिउँसो ताला लगाएका थिए। सोही कोठामा प्रदेशका कर्मचारीले पहिलेदेखि नै ताला लगाएकै थिए। सरसमान भएको कोठामा तालाबन्दी गरेपछि साँझ करिब ५ : ३० बजेदेखि संघीय सरकारको कर्मचारी हाइड्रोलोजिस्ट अर्पण पराजुली, नायब सुब्बा सुरेन्द्र पौडेल र कार्यालय सहयोगी मधुसुदन महतोलाई प्रदेशका कर्मचारीहरुले ताला लगाएर थुनेका छन्। प्रदेश सरकार नसिबलाल यादव, बैजनाथ पासमान, शम्भु चौधरी, मनोज गिरी, भगवानदत यादव, भगवती चौधरी, महन्थलाल श्रेष्ठलगायतले कार्यालय प्रमुख सुदर्शन अधिकारीको इसारामा आफूहरुलाई थुनेको नायब सुब्बा सुरेन्द्र पोडेलको आरोप छ। प्रदेश सरकारको भूमिगत जलस्रोत तथा सिँचाइ विकास डिभिजनका प्रमुख सुदर्शन अधिकारीका अनुसार सम्पति सबै प्रदेश मातहत हस्तान्तरण भइसकेको छ। कार्यालयमा हामी प्रमुखबीच कुनै विवाद छैन तर तल्ला तहका कर्मचारीबीच तछाडमछाड हुने गरेको छ, उनले भने, स्रोत साधन प्रयोगमा संघीय सरकारका केही कर्मचारी बदमासी गर्दै आइरहेका छन्। पहिले उनीहरुले ताला लगाएपछि यताका कर्मचारीले ताला लगाएको उनले सुनाए। सिँचाइ कार्यालय पहिले एउटै थियो। देश संघीयतामा गएपछि यहाँ संघ र प्रदेशको दुई कार्यालय भयो। दुबै कार्यालय जिम्मा सुदर्शन अधिकारीले नै पाएका थिए। संघीय कार्यालयमा पहिले बजेट थिएन। कर्मचारी तलब खुबाउने कार्य हुन्थ्यो। गत असारमा बजेट आयो र त्यहाँ कार्यालय प्रमुखमा विश्वबन्धु केसी आए। विश्वबन्धु केसीका अनुसार कर्मचारीबीच विवाद भएर तालाबन्दी भएको छ। कार्यालय प्रमुख सुदर्शन अधिकारीसँग समन्वय तालाबन्दी खुलाउन भइरहेको उनले सुनाए। गाडी राख्ने विषयमा विवाद भएको उनले बताए। सम्पती सबै समितिकै नाममा रहेको र हस्तान्तरणको प्रक्रियामा गएको उनले जानकारी गराए।"
बलात्कार आरोपमा ६० वर्षीय वृद्ध पक्राउ,"जनकपुरधाम : १२ वर्षीय बालिकालाई बलात्कार आरोपमा प्रहरीले धनुषाको धनुषाधाम नगरपालिका५(पर्वता)का एक वृद्धलाई पक्राउ गरेको छ। ६० वर्षीय ती बृद्धले बालिकालाई पैसाको लोभ देखाएर बलात्कार गरेको प्रहरीले जनाएको छ। ईलाका प्रहरी कार्यालय धनुषाधाम अनुसार केहि दिन पहिले दिउसो १०:११ बजे बलात्कार भएको थियो। प्रारम्भिक अनुसन्धानमा धनुषाधाम नगरपालिका५(पर्वता)का पल्टु मण्डलले बालिकालाई एक हजार रुपैयाँ दिन्छु भन्दै फकाएर घाँस काट्न गएको समयमा बलात्कार गरेको खुलेको हो। सोमबार राती धनुषाधाम प्रहरीले मण्डलाई घरबाट नै पक्राउ गरेको छ। पक्राउ परेका ती व्यक्तिलाई ईलाका प्रहरी कार्यालय धनुषाधाममा राखी अनुसन्धान सुरु गरिएको छ। उनीमाथि जबरजस्ती करणीअन्तर्गत मुद्दा चलाईएको ईलाका प्रहरी कार्यालय धनुषाधामका ईन्चार्ज सुरेश ठाकुरले बताए। ती व्यक्तिले जवरजस्ती करणी गरिरहेको भिडियो एक स्थानीय युवकले मोबाईलमा कैद गरेका थिए। उनले कैद गरेको भिडियो स्थानिय स्तरमा भाईरल भएपछि प्रहरीले ती व्यक्तिलाई पक्राउ गरेको पिडित परिवारले बताए। पिडित बालिकालाई मेडिकलको लागि प्रादेशिक अस्पताल ल्याइएपनि स्वास्थ्य परिक्षण हुन नसकेको पिडित परिवारले जनाएको छ। यता, धनुषाधाम ५ का वडा अध्यक्ष इन्दल महतोले घटनासँग जोडिएकाहरुको कानूनी कारवाही हुनु पर्नेमा जोड दिएका छन्।"
"सत्ता गठबन्धनको बैठक बस्दै, मन्त्रिपरिषद पूर्णता दिनेबारे छलफल हुने",काठमाडौं : सत्तागठबन्धनको बैठक अहिले केहि बेरमा बस्दैछ । नेकपा माओवादी केन्द्र र नेपाली कांग्रेसको बैठक अहिले पनि जारी छ । बैठक सकिए लगत्तै सत्तारुढ दलको बैठक बस्ने तयारी छ । बैठकमा मन्त्रिमण्डल विस्तार र सरकारको योजनाका सन्दर्भमा छलफल हुने बताइएको छ । माओवादी केन्द्रको बैठक मन्त्रिपरिषद् विस्तारमा केन्द्रित छ भने कांग्रेस पदाधिकारी बैठक मन्त्रीको नामावली र महाधिवेशनमा केन्द्रित रहनेछ।
डा भक्तमानको अपहरणमा संलग्न व्यक्ति ११ वर्षपछि पक्राउ,काठमाडौं : डाक्टर भक्तमान श्रेष्ठ अपहरणमा संलग्न अभियुक्त ११ वर्षपछि पक्राउ परेका छन्। आरोपी राजेन्द्र पण्डित नुवाकोटबाट पक्राउ परेका हुन्। नेपाल प्रहरीको केन्द्रीय अनुसन्धान ब्यूरोका अनुसार अपहरण भएको समयदेखि नै उनी फरार थिए। घटनापछि उनी भारतको विभिन्न स्थानहरुमा लुकीछिपी बस्दै आएका थिए। अनुसन्धान ब्युरोका प्रवक्ता श्यामकुमार महतोका अनुसार उनी नेपाल आएको सूचना पाएपछि नियन्त्रणमा लिएको हो। उनलाई मंगलबार नुवाकोटको बिदुर नगरपालिका १२ बाट ब्युरोको टोलीले पक्राउ गरी फैसला कार्यान्वयनको लागी जिल्ला अदालत काठमाडौंको जिम्मा लगाएको हो। विसं २०६७ जेठ ४ गते बीपी कोइराला क्यान्सर अस्पताल भरतपुरका कार्यकारी निर्देशक डाभक्तमान श्रेष्ठको १२१५ जनाको अज्ञात समूहले अपहरण गरेका थिए। उनलाई १९ दिनसम्म बन्धक बनाइ राखेका थिए। अपहरणकारीले फिरौती वापत १ करोड १० लाख बराबरको साढे ३ किलो सुन लिएपछि डाक्टर श्रेष्ठलाई जेठ २२ गते अपहरण मुक्त गरेका थिए। २०७० माघ २१ गते पुनरावेदन अदालत हेटौंडाबाट मुलकी ऐन (२०२०) अपहरण तथा शरीर बन्धक लिनेको महलको ३ नम्बर बमोजिम उनी विरुद्ध ७ वर्ष कैद र सोही महलको ७ नम्बर वमोजिम २ वर्ष थप कैद गरी जम्मा ९ वर्ष कैद र पचास हजार जरिवाना ठहर भएको थियो।
कांग्रेसको स्थानीय र क्षेत्रीय अधिवेशनको कार्यतालिका फेरियो,काठमाडौं : कांग्रेस पदाधीकारी बैठकले स्थानीय तह र क्षेत्रीय अधिवेशनहरुको कार्यतालिका परिवर्तन गरेको छ। बुधबार काँग्रेसको पदाधिकारी बैठकमा ९ गते सम्म वडा अधिवेशन सकेर दसैँ अघि गाउँ र नगर अधिवेशन सम्पन्न गर्ने निर्णय भएको नेता डा मिनेन्द्र रिजालले जानकारी दिए। यसअघि असोज ९ गते सबै स्थानीय तहको निर्वाचन गर्ने तालिका थियो। असोज ९ गतेसम्म वडा अधिवेशन सक्ने कुरा भएको जानकारी दिंदै रिजालले प्रदेश र प्रतिनिधिसभा निर्वाचन क्षेत्रका अधिवेशन भने दसैँपछि हुने बताए।
सप्तरीमा पोखरीमा डुबेर चार जनाको मृत्यु,"राजविराज : सप्तरीमा दुई दिनको अवधिमा चार जनाको पोखरीमा डुबेर मृत्यु भएको छ। महदेवा गाउँपालिका२ अकबरपुर बस्ने रामचरित्र मण्डलकी छोरी ५ वर्षीया शिवानी मण्डलको बुधबार पोखरीमा डुबेर मृत्यु भएको सप्तरी प्रहरीले जनाएको छ। घरनजिकै रहेको थान पोखरीमा नुहाउने क्रममा डुबेर मृत्यु भएको डिएसपी माधवप्रसाद काफ्लेले बताए। मंगलबार समेत सोही गाउँपालिकाको वडा नम्बर ४ परसाही टोलस्थित सार्वजनिक पोखरीमा अमृत सदाकी छोरी ३० वर्षीया लक्षनकुमारीको डुबेर मृत्यु भएको थियो। भाडा पखाल्न पोखरी गएकी छारे रोगबाट पीडित लक्षनकुमारीको पोखरीमा डुबेर मृत्यु भएको प्रहरीले जनाएको छ। मंगलबार नै खडग नगरपालिका र तिलाठी कोइलाडी गाउँपालिकामा २ बालिकाको डुबेर मृत्यु भएको प्रहरीले जनाएको छ। मंगलबार साँझ सवा ५ बजेको समयमा खडग नगरपालिका८ मुसहरनियामा रहेको आफ्नै पोखरीमा स्थानीय राजेशकुमार चौधरीकी ३ वर्षीया छोरी एलिजाकुमारी चौधरी डुबिरहेको अवस्थामा फेला परेकी थिइन्। घरभन्दा पश्चिम रहेको पोखरीमा डुबिरहेको अवस्थामा परिवारका सदस्यले देखेपछि निकालेर उपचारका लागि लहान लैजाने क्रममा बाटोमै बालिकाको मृत्यु भएको थियो। यस्तै तिलाठी कोइलाडी गाउँपालिका २ लौनिया बस्ने भतो मन्सुरीकी छोरी १२ वर्षीया सवाना खातुनको नहरमा डुबेर मृत्यु भएको हो। घर नजिकैको नहरमा कपडा धुने क्रममा डुबेर उनको मृत्यु भएको स्थानीयवासीले बताए। आर्थिक वर्ष ०७८०७९ मा सप्तरीमा मात्र १३ जनाको पोखरीमा डुबेर मृत्यु भएको सप्तरी प्रहरीले जनाएको छ। जसअनुसार बालक ५, बालिका ४, पुरुष २ र महिला २ जनाको मृत्यु भएको छ।"
पुसबाट बालबालिकालाई खोप लगाउने तयारी,"काठमाडौं : आगामी पुसबाट बालबालिकालाई कोरोनाविरुद्ध खोप लगाउने तयारी थालिएको छ । त्यसका लागि सरकार अन्तिम तयारीमा छ । स्वास्थ्य तथा जनसंख्या राज्यमन्त्री उमेश श्रेष्ठले बालबालिकालाई आगामी पुसदेखि कोरोनाविरुद्ध खोप दिन सुरु गरिने तयारी भइरहेको बताए । संसदको शिक्षा तथा स्वास्थ्य समितिको बुधबार बसेको बैठकमा स्वास्थ्य राज्यमन्त्री श्रेष्ठले बालबालिकाका लागि एक करोड मात्रा खोप आउने प्रक्रियामा रहेको जानकारी दिए। उनले भने,गाभिमार्फत् ४० लाख मात्रा मोर्डना खोप ल्याउन प्रक्रिया टुंगिसकेको छ । फाइजरको ६० लाख मात्रा खोप सन्दर्भमा प्रक्रिया अन्तिम स्टेजमा पुगेको छ । डिसेम्बर वा जनवरिबाट खोप लगाइन्छ । यसअघि औषधि व्यवस्था विभागले फाइजर खोप आयातका लागि अनुमति दिइसकेको छ । हालसम्म नेपालमा कोभिसील्ड, भेरोसेल, जोन्सन एण्ड जोन्सन, एष्ट्राजेनेकाले आपतकालीन प्रयोगका लागि अनुमति पाइसकेका छन् । हालसम्म नेपालले १ करोड ७७ लाख मात्रा खोप नेपालले प्राप्त गरेको बताए । अमेरिकी फर्मा कम्पनी फाइजरले उत्पादन गरेको कोभिड१९ विरुद्धको खोप ५ देखि ११ वर्षको बालबालिकामा प्रयोगका लागि सुरक्षित रहेको बताइएको छ । सो उमेर समूहका बालबालिकामा पनि पर्याप्त मात्रामा एन्टिबडी उत्पादन गरेको अन्तर्राष्ट्रिय सञ्चारमाध्यमहरुले जनाएका छन् । हालसम्म देशभर १८ प्रतिशत नागरिकले खोप लगाएका छन् । स्वास्थ्य मन्त्रालयका अनुसार ५६ लाख २८ हजार नागरिकले कोरोनाविरुद्ध पूर्णखोप लगाएका छन् । यस्तै, ५ देखि ११ वर्ष उमेर समूहका बालबालिकाका लागि कोरोनाविरुद्धको फाइजर खोप प्रभावकारी रहेको बताइएको छ । लामो परीक्षणपछि खोप उत्पादन कम्पनीले विज्ञप्ती जारी गर्दै सो उमेर समूहका लागि फाइजर प्रभावकारी रहेको बताएको हो । कम्पनीले ५ देखि ११ वर्ष उमेर समूहका करिब २ हजार २६८ बालबालिकामा क्लिनिकल परिक्षण गरेको थियो । परीक्षणको क्रममा १० माइक्रोग्रामको दुईवटा भिन्दाभिन्दै फाइजर खोपको डोज दिएको थियो । परीक्षणपछि कम्पनीले सो उमेर समूहका लागि फाइजर खोप प्रभावकारी रहेको निश्कर्ष निकालेको थियो । सो उमेर समूहका लागि खोप निर्माता कम्पनीले चाँडै स्वीकृति दिने जनाएको छ ।"
बोलेरोको ठक्करबाट मोटरसाइकल चालकको मृत्यु,उदयपुर : उदयपुरमा बोलेरो पिकअपको ठक्करबाट बुधबार दिउँसो एक मोटरसाइकल चालकको ज्यान गएको छ। मदन भण्डारी लोकमार्गअन्तरगत बेलका नगरपालिका ९ खारखोलामा पिकअपले मोटरसाइकललाई ठक्कर दिँदा बेलका नगरपालिका २ का ४० वर्षीय रामचन्द्र राईको ज्यान गएको हो। पश्चिमबाट पूर्वतर्फ जाँदै गरेको प्रदेश न १०२००२ च ४८७४ नम्बरको बोलेरो पिकअपले विपरीत दिशाबाट आउँदै गरेको स४प ९१०५ नम्बरको मोटरसाइकललाई ठक्कर दिँदा मोटरसाइकल चालकको ज्यान गएको जिल्ला प्रहरी कार्यालयका डिएसपी बेदप्रसाद गौतमले जानकारी दिए। दुर्घटना लगत्तै स्थानीयले उपचारका लागि नगर अस्पताल रामपुर ठोक्सिला पठाइएका थिए। शरीरका विभिन्न भागमा चोटपटक लागेकाले राईलाई थप उपचारको लागि धरानस्थित विपी कोइराला स्वास्थ्य विज्ञान प्रतिष्ठान धरान रेफर गरिएको थियो। गम्भीर घाइते राईको उपचारको क्रममा दिउँसो ज्यान गएको डिएसपी गौतमले जानकारी दिए। दुर्घटना लगत्तै इलाका प्रहरी कार्यालय रामपुरबाट खटिएको प्रहरी टोलीले सवारी र चालकलाई नियन्त्रणमा लिएको जनाएको छ।
धार्मीक पर्यटनका लागि प्रदेश २ र गण्डकीबीच सहकार्य हुने,पोखरा : प्रदेश २ मुख्यमन्त्री लालबाबु रावतसहितको टोली कोभिडले प्रभावित पर्यटन पुनरुत्थानका लागि सहकार्य गर्न गण्डकी प्रदेशको राजधानी पोखरा पुगेका छन्। दुई प्रदेशबीच पर्यटन प्रर्वद्धन र विकासमा सहकार्य गर्न गण्डकी प्रदेशका मुख्यमन्त्री कृष्णचन्द्र नेपाली पोखरेलको निमन्त्रण र नेपाल एशोसिएसन अफ टुर एण्ड ट्राभल एजेन्ट्स (नाट्टा) गण्डकीको संयोजनमा प्रदेश २ का मुख्यमन्त्री रावत पोखरा पुगेका हुन्। पोखरासिमराबीच सिधा हवाई उडान गत भदौ १६ गते देखि सुरु भएसँगै दुई प्रदेशबीच पर्यटन विकासको ढोका खुलेको पर्यटन व्यवसायीले बताएका छन्। सिधा हवाई उडान सुरु भएपछि पहिलो पटक मुख्यमन्त्री रावत हवाई उडानबाट पोखरा आएका हुन्। मुख्यमन्त्री राउतले कोरोनाले थलिएको पर्यटनलाई पुनस्रुत्थान गर्नु अहिलेको आवश्यकता भएको बताए। कोरोनाले थलीएको पर्यटनलाई चलयमान बनाउन गण्डकी प्रदेशसँग सहकार्य गरिने बताए। यसैका लागि पोखरा आएको पनि उनले सुनाए। गण्डकी प्रदेश र प्रदेश २ मा धार्मिक पर्यटनको धेरै सम्भावना रहेकोले प्रर्वद्धन गर्न आवश्यकता रहेको उनले बताए। असोज १ गतेदेखि पोखरामा लकडाउन हटेको छ। पोखरा खुला छ भन्ने सन्देश दिन पनि मुख्यमन्त्री राउतसहितको उचस्तरीय भ्रमणलाई महत्वका साथ लिइएको नाट्टा गण्डकी प्रदेशका अध्यक्ष सञ्जयकान्त सिग्देलले बताए। मुख्यमन्त्री राउतले गण्डकी प्रदेशका मुख्यमन्त्री कृष्णचन्द्र नेपाली पोखरेलसँग भेटवार्ता गर्ने कार्र्यक्रम रहेको छ। पोखरामा रहँदा पर्यटकीय स्थलको स्थलगत अवलोकन एवम् सरोकारवालाबीच अन्तरक्रिया गर्ने कार्यक्रम रहेको कार्यकम संयोजक नाट्टा गण्डकी प्रदेशका महासचिव कमला गिरीले बताइन्।
नेपाल चार्टर्ड एकाउन्टेन्ट्स संघद्वारा नवनिर्वाचित सदस्यहरुलाई सम्मान,"काठमाडौं : नेपाल चार्टर्ड एकाउन्टेन्ट्स संघद्वारा नवनिर्वाचित आइक्यान पार्सदहरूलाई एक कार्यक्रमकाबीच सम्मान गरेको छ। नेपाल चार्टर्ड एकाउन्टेन्ट्स संस्थाका नवनिर्वाचित पार्सदहरुलाई तथा संविधान दिवस २०७८ को अवसरमा राष्ट्रपतिबाट विभूषण प्राप्त गर्ने संघका सदस्यहरुलाई नेपाल चार्टर्ड एकाउन्टेन्ट्स संघका अध्यक्ष आनन्दराज शर्मा वाग्लेले सम्मानपत्र तथा खादा ओढाएर सम्मान गरेका थिए। कार्यक्रममा उपस्थित सम्पूर्णलाई स्वागत गर्दै संघका अध्यक्षले सबै संस्थाहरुको प्रत्यक्षपरोक्ष उद्देश्य लेखा व्यवसायको प्रवर्द्धन, सम्बर्द्धन र विकास रहेकोले एकअर्काका परिपूरक तथा साझेदारको रुपमा कार्य गर्नु पर्ने बताएका थिए। कार्यक्रममा बोल्दै संस्थाका नवनिर्वाचित अध्यक्ष युद्धराज ओलीले चार्टर्ड एकाउन्टेन्ट्स बिचको सहकार्यले समग्र पेसाको स्थायित्व कायम गर्न सहयोग गर्ने विचार प्रकट गरे। कार्यक्रममा नेपाल अडिटर एशोसियसनका अध्यक्ष मोहन राज रेग्मी, लेखामान बोर्डका अध्यक्ष महेश खनाल, लेखापरीक्षक बोर्डका अध्यक्ष अनुप कुमार श्रेष्ठले विचार राखेका थिए। कार्यक्रममा नेपाल सरकारको प्रबल जनसेवा श्री पदकद्वारा विभूषित भएका नेपाल चार्टर्ड एकाउन्टेन्ट्स संघ तथा संस्थाका पूर्व अध्यक्ष नारायण बजाज (हाल देश बाहिर रहेको), नेपाल चार्टर्ड एकाउन्टेन्ट्स संघका आजीवन सदस्य तथा राष्ट्रिय सहकारी बैंकका प्रमुख कार्यकारी अधिकृत बद्रि कुमार गुरागाईंलाई सम्मान गरीएको थियो। संघका अध्यक्ष वाग्लेको अध्यक्षतामा सम्पन्न कार्यक्रमको सञ्चालन संघका महासचिव तेज प्रसाद सुवेदीले गरेका थिए। सम्मान कार्यक्रममा नेपाल चार्टर्ड एकाउन्टेन्ट्स संघका पुर्व अध्यक्ष, नेपाल चार्टर्ड एकाउन्टेन्ट्स संस्थाका पुर्व अध्यक्ष, नेपाल अडिटर एसोसियसनका अध्यक्ष, लेखामान बोर्डका अध्यक्ष, लेखापरीक्षक बोर्डका अध्यक्ष, पार्सद, नेपाल चार्टर्ड एकाउन्टेन्ट्स संघका कार्यसमिति सदस्य, नेपाल चार्टर्ड एकाउन्टेन्ट्स संघका सदस्य, नेपाल अडिटर एसोसियसन सदस्यलगायत चार्टर्ड एकाउन्टेन्टेस् क्षेत्र सम्बद्ध व्यक्तिहरुको उपस्थिति रहेको थियो। कार्यक्रममा नेपाल अडिटर एशोसियसनका अध्यक्ष मोहन राज रेग्मी, लेखामान बोर्डका अध्यक्ष महेश खनाल, लेखापरीक्षक बोर्डका अध्यक्ष अनुप कुमार श्रेष्ठले विचार राखेका थिए।"
नेसनल प्रोफेसनल एचिभ्मेन्ट अवार्डद्वारा राजु ढुंगेल सम्मानित,"काठमाडौं : विगत १३ वर्षदेखि विज्ञापन व्यवसायी रूपमा कार्यरत इम्प्रेसन ए क्रिएटिभका सञ्चालक राजु ढुंगेल नेसनल प्रोफेसनल एचिभ्मेन्ट अवार्डद्वारा सम्मानित भएका छन्। सिजन मिडियाले संविधान दिवस २०७८ को अवसर पारेर नेपालका विविध छेत्रमा विशेष योगदान गर्ने व्यक्तित्वहरुलाई सो अवार्ड प्रदान गरेको हो। लामो समयदेखि विज्ञापन व्यवसायमार्फत विज्ञापन बजारमा उनले पुर्याएको योगदानको कदर स्वोरुप उनलाई लाजिम्पाटस्थित होटल र्याडिसनमा आयोजित एक कार्यक्रमकाबीच राष्ट्रिय सभाका अध्यक्ष्य गणेश प्रसाद तिमिल्सिनाले डिजिटल एड्भरटाइजिङ एक्स्पर्ट अवार्डद्वारा सम्मान गरेका हुन्। लगभग साढे दुई दशक अघि आफ्नो उच्च शिक्षाकानिम्ति सिन्धुलीबाट काठमाडौं सम्मको यात्रा तय गरेका ढुंगेलले जीवनमा थुप्रै संघर्ष पार गरेका छन् । अगाडी बढ्ने दृढता भएका ढुंगेल अहिले नेपालका थुप्रै नम्बर १ कोर्पोरेट कम्पनीहरुसँग आबद्द भई काम गर्दै आएका छन्। जस्तो सुकै चुनौतीसँग लड्न तयार उनी भन्छन्,'आफु विज्ञापन छेत्रमा खुसी भएपनि सफल भएको छैन', उनले भने, 'यो मार्केटलाई मैले अझै धेरै नया कुरा दिन सक्छु।' सिजन मिडियाले ढुंगेलसहित देशभरबाट ३० जनालाई नेसनल प्रोफेसनल एचिभमेन्ट अवार्ड प्रदान गरेको छ।"
ललिता निवास प्रकरणमा षड्यन्त्र गरेर मलाई फसाइयो : गच्छदार,"काठमाडौं : नेपाली कांग्रेसका उपसभापति विजयकुमार गच्छदारले ललिता निवासको सरकारी जग्गा व्यक्तिको नाममा सारेको घटनामा आफूलाई छानेर मुद्दा चलाएको बताएका छन्। उनले बुधबार पत्रकार सम्मेलन गर्दै उन्मुक्ति दिनु नपर्नेलाई उन्मुक्ति दिइ काखा र पाखा गरिएको विषय सार्वजनिक तहमै उदांगो भएको बताए। ललिता निवास जग्गा प्रकरणमा अख्तियार दुरुपयोग अनुसन्धान आयोगले प्रतिशोधको रुपमा राजनीतिक चरित्र हत्या गर्ने षड्यन्त्र गरेको समेत उनको भनाइ छ। गच्छदारले कम्युनिष्टको सरकारले षड्यन्त्र गरेर आफूलाई फसाउने चेष्टा गरेको उल्लेख गर्दै भने, ' यो विषयमा मलाई जसरी मुद्दा चलाइएको छ त्यसको प्रभावले एउटा व्यक्तिको सम्पूर्ण धरोहर ढाल्न सक्छ । यो त्यसैको लागि भएको षडयन्त्र हो।' गच्छदारले दुइतिहाई बहुमतको कम्युनिस्ट सरकारले हाम्रो संविधानले परिकल्पना गरेको संवैधानिक सन्तुलनमाथि प्रहार गरेको बताए। उनले शक्ति पृथकीकरणको सिद्धान्तलाई जोगाउन संवैधानिक अंगहरु समेत असमर्थ देखाएको आरोप लगाए। ललिता निवास जग्गा प्रकरणमा आफूले मन्त्रालयको प्रस्ताव मन्त्रिपरिषद्मा पेश मात्र गरेको बताउँदै उनले भने, 'यदि मैले भ्रष्टाचार गरेको ठहरिएमा कारबाहीको दायरामा ल्याउनुहोला। बेनामी मुद्दा चलाउने परिपाटिको अन्त्य हुनु जरुरी छ। अख्तियारले यसै विषयमा गच्छदारसमेत १७५ जनाविरुद्ध विशेष अदालतमा भ्रष्टाचार मुद्दा दायर गरेको थियो। सो मुद्दामा वयान दिन गत असार ३० गते हाजिर भएका गच्छदारलाई विशेष अदालतले १० लाख रुपैयाँ धरौटीमा रिहा गर्न आदेश दिएको थियो। उक्त विषयमा बोल्दै गच्छदारले कांग्रेसको सरकार आएर मात्र धरौटीमा रिहा भएको भन्ने जुन भ्रम छ त्यो गलत भएको बताए।"
"प्रचण्डले बोलाए स्थायी कमिटी बैठक, मन्त्रीको नामबारे छलफल हुने","काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले स्थायी कमिटी बैठक बोलाएका छन्। समसामयिक राजनीति, सांगठनिक गतिविधि र सरकारमा पठाउने थप मन्त्रीको टुंगो लगाउन दिउँसो बुधबार ३ बजे पेरिस डाँडा कोटेश्वरमा बैठक बस्न लागेको खुमलटार स्रोतले जनाएको हो। सत्ता गठबन्धनको मंगलबार बसेको बैठकमा परराष्ट्रमन्त्री नियुक्तमा सहमति भएको थियो। गठबन्धनले डा नारायण खड्कालाई परराष्ट्रमन्त्री बनाउने निर्णय गरेपछि प्रधानमन्त्री शेरबहादुर देउवाले नियुक्त गरेका छन्। डा खड्काले केहि समयपश्चात पद तथा गोपनीयताको शपथ ग्रहण गर्दैछन्। सरकार गठन भएको करिब २ महिनापश्चात् सरकारले परराष्ट्रमन्त्री मात्र तोक्न सफल भएको छ। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। गठबन्धनका शीर्ष नेताको बैठकमा आआफ्ना पार्टीभित्र छलफल गरेर मन्त्रीको नाम पठाउने सहमति भएको थियो। सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी र राष्ट्रिय जनमोर्चा सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। माओवादी केन्द्रले तोक्यो प्रदेश इन्चार्ज : कसलाई कहाँ जिम्मेवारी ? माओवादी केन्द्रको प्रवक्तामा महरा केहि दिनमै मन्त्रिपरिषद् विस्तार : माधव नेपाल अध्यादेश खारेज हुने वित्तिकै मन्त्रिपरिषद् विस्तारः उपेन्द्र यादव माओवादी अब नयाँ शिराबाट अघि बढ्छ : अध्यक्ष प्रचण्ड नारायण खड्का परराष्ट्रमन्त्री बने लगत्तै न्यूयोर्क जाने कांग्रेसको पदाधिकारी बैठक आज बस्दै प्रधानमन्त्री देउवाले गरे खड्कालाई परराष्ट्रमन्त्रीमा नियुक्त मन्त्री नियुक्तबारे कांग्रेसमै असन्तुष्टि, पौडेल समूहले बोलायो बैठक"
मृगौला पीडितलाई डायलासिस सेवा सहज बनाउन निर्देशन,काठमाडौं : मृगौला पीडितको डायलासिसका नाममा मनपरी शुल्क नलिने व्यवस्था गर्न संसदीय समितिले स्वास्थ्य तथा जनसंख्या मन्त्रालयलाई निर्देशन दिएको छ । शिक्षा तथा स्वास्थ्य समितिले डायलासिसको नाममा निजी र सरकारी अस्पतालले मनोमानी शुल्क लिएको भन्दै तत्काल अनुगमन र्न सरकारलाई निर्देशन दिएको हो । समिति सदस्य पूर्वस्वास्थ्यमन्त्री खगराज अधिकारिले सरकारी स्वास्थ्य संस्थामा डायलासिस गराउने दर व्यापक घटाउनुपर्ने बताए । सुचिकृत निजी अस्पतालले सरकार र बिरामीबाट दोहोरो पैंसा असुलेको भन्दै नियमन जरुरी रहेको बताए । समिति सभापति जयपुरी घर्तिले डायलासिस सेवालाई सहज र सरल बनाउनुपर्ने बताइन् । स्वास्थ्य मन्त्रालयका अनुसार हाल ५७९७ जनाले देशभरका अस्पतालबाट डायलासिस सेवा लिइरहेका छ्न् । अहिले निजी अस्पतालले एकपटक डायलासिस गरेको ७ हजारसम्म लिने गरेका छ्न् ।
ज्ञानको शक्ति,"एउटा गाउँमा एकजना सुनारको परिवार बस्थे। विभिन्न गहना बनाउन ती सुनार पोख्त थिए। एक पटक उनी निकै बिरामी परे। धेरै उपचार गर्दा पनि निको भएन। उपचारकै क्रममा निधन भयो। कला भएका उनको निधनपछि परिवारमा संकट पर्यो। बिहान बेलुका खानलाई पनि धौधौ हुन थाल्यो। एकदिन ती सुनारका श्रीमतीले छोरालाई एउटा हिराको हार दिएर भनिन्, छोरा, यसलाई काकाको पसलमा लिएर जाऊ र बेचेर केही पैसा लिएर आऊ। छोरा हार लिएर काकाको पसलमा पुग्यो। काकाले हारलाई राम्रोसित हेरेर, चेक गर्दै भने, बाबु, आमालाई भन्नु अहिले बजार धेरै मन्द छ। अलिकति पर्खेर बेच्दा दाम राम्रो दाम आउँछ। काकाले उसलाई अलिकति पैसा दिएर भने, अहिले यो पैसाले काम चलाउनु र तिमी भोलिदेखि पसलमा आएर बस्नु। अर्को दिनदेखि छोरो हरेक दिन काकाको पसलमा जान थाल्यो। सुन, हीरा र रत्नको काम सिक्न थाल्यो। गहना बनाउन थाल्यो। एकदिन ऊ राम्रो काम गर्ने बन्यो। मान्छेहरू टाढाटाढाबाट उसलाई हिरा चेक गराउन आउन थाले। एकदिन उसको काकाले अहिले हिराको बजार तेज भएकोले दाम राम्रो आउँछ भनेर आमासँग त्यो पहिलेको हिराको हार मागेर लिएर आउन भने। पैसा धेरै आउने कुरामा ढुक्क भएर उसले आमासँग हार माग्यो। हार चेक गर्दा थाहा भयो त्यो हार त नक्कली रहेछ। उसले त्यो हार घरमै छोडेर पसल फर्कियो। खाली हात आएको देखेर काकाले सोधे हार ल्याएनौ ? उसले भन्यो त्यो हार त नक्कली रहेछ। उसको कुरा सुनेर काकाले भने, जब तिमी सुरुमा हार लिएर आएका थियौ, सो समयमानै मैले हारलाई नक्कली हो भनेको थिए भने तिमिले सोच्थ्यौ आज कठिन परीस्थिती आउँदा काकाले पनि सहयोग गर्नुभएन। असली हिराको हारलाई पनि नक्कली हो भनेर पन्छिनु भयो भन्थ्यौ। तर, आज तिमीलाई आफै ज्ञान र अनुभव भएपछि थाहा पायौ कि हार वास्तवमा नै नक्कली हो। छोराले कुरा बुझो। नैतिक शिक्षा : ज्ञान र अनुभव बिना यो संसारमा हामी जे देख्छौ, सोच्छौ र आफ्नो धारणा बनाउछौ। होला भन्ने कुरालाई पनि हो भन्छौं। तर ति सबै कुरा सही हुँदैन। कुनै पनि विषयमा धारणा बनाउनुभन्दा अगाडि त्यसको बारेमा ज्ञान हुन जरुरी छ। ज्ञान बिनाको गलत बुझाई र गलत धारणाको सिकार भएर सम्बन्ध बिग्रन्छ। त्यसैले कुनै पनि विषयमा बोल्नुभन्दा पहिले त्यसको बारेमा आपूलाई कति जानकारी छ भनेर विचार पुर्याउनुपर्छ।"
मापदण्ड पालना गरेर विद्यालय खोलौं,"काठमाडौं उपत्यकामा असोज १ गतेदेखि पूर्णरूपमा भन्दा तयारीका रूपमा स्वास्थ्यका निश्चित मापदण्ड पालना गरेर विद्यालय खोल्ने काम भएको छ। तिहारपछि मात्र विद्यालय पूर्णरूपमा खोल्ने तयारी छ। सबै शिक्षकलाई कोरोनाविरुद्धको खोप प्रदान, जिल्ला शिक्षाको शिक्षा समितिले कोभिडको जोखिम विश्लेषण गर्ने र सुरक्षित देखेमा पूर्णरूपमा खोल्न दिइने उल्लेख थियो। स्वास्थ्य मापदण्ड पालना गराउन स्थानीय तहलाई जिम्मा थियो। तर प्रजिअ परिवर्तन भएसँगै निर्णय पनि परिवर्तन भएको छ। जेनतेन पाठ्यपुस्तक केन्द्रित सिकाइलाई निरन्तरता दिइरहेका बहुसंख्यक सामुदायिक विद्यालयहरूलाई कोभिड१९ ले थला पारेपछि २०७६ चैत्र १२ गतेदेखि नेपालमा शिक्षाको लय बिग्रिरहेको छ। वैकल्पिक उपायहरूका बारेमा योजना र अभ्यास नभएका शिक्षक, विद्यालय र सरोकारवालाहरूलाई चपाउन नसकेको फलामको चिउरा भई मारमा विद्यार्थी परेका छन्। दोस्रो लहरसँगै २०७८ वैशाख १३ गतेदेखि विद्यालय बन्द भए। विद्यार्थीले नै नसिकी देश कसरी बन्ला ? हिजो आज नेपाल किन बनेन भन्नेमा धेरै नेपाली चिन्तित, छलफल र विमर्शमा देखिन्छन्। नेपाल बन्नेमा एउटा आधार यहाको जनसंख्यामा अधिकांश विज्ञ सहमत छन्। जनसंख्याबाट गुणात्मक लाभ लिन तिनलाई दक्ष, योग्य र सीपयुक्त बनाउन उत्तिकै आवश्यक छ भने अशिक्षित, अदक्ष श्रमशक्तिले त्यत्तिकै नकारात्मक असर पार्नेमा कसैको दुई मत छैन। अध्ययनहरूले बारम्बार विद्यार्थीको सिकाइ उपलब्धि कमजोर भएको औंल्याइरहे। तर पनि त्यही अनुरूपको सुधारको पहल खासै भएको छैन। कोभिडकालभन्दा पहिले शिक्षा मन्त्रालयका सामुदायिक तथा निजी २२ हजार विद्यार्थी, १ हजार ८ सय प्रधानाध्यापक र ३ हजार ६ सय शिक्षकमाथिको अध्ययनले विद्यार्थी उपलब्धिको राष्ट्रिय परीक्षण २०१९ ले पनि यस्तै चिन्ताजनक पक्षहरू औंल्याएको छ। कक्षा १० का आधाभन्दा बढी विद्यार्थीको सिकाइस्तर निकै कमजोर छ। तसर्थ शिक्षालाई हेरौं, सिकाइस्तर सुधारौं सरकार। अध्ययनले अनलाइनलगायतका वैकल्पिक माध्यमको पठनपाठन प्रभावकारी नभएको निष्कर्ष निकालेको छ। संलग्न बालबालिकामध्ये सामुदायिक ७० र निजीका ५१ गरी कुल ६८ प्रतिशतले पाठ्यपुस्तक स्वअध्ययन गरेर सिकाइलाई निरन्तता दिएको बताए। विद्यार्थीमध्ये निजीका ४३ र सामुदायिकका १८ गरी कुल २७ प्रतिशत मात्र अनलाइन कक्षामा बस्ने गरेको, त्यसैगरी टेलिभिजनबाट २ र रेडियोमार्फत १ प्रतिशत विद्यार्थीले मात्र पढाइ अघि बढाएको देखिन्छ। वैकल्पिक सिकाइमा शिक्षकले सहयोग नगरेको तथा सामुदायिकका ५९ र निजीका ३६ प्रतिशत गरी कुल ५० प्रतिशत बढीले सातामा एक पटक पनि सम्पर्क नगरेका अभिभावकको गुनासो छ। अभिभावकमध्ये ९० प्रतिशतले विद्यालय जान नपाउँदा सिकेका पनि बिर्संदै गएको दुःखेसो थियो। शैक्षिक सत्रमा हेरफेर भए पनि २० प्रतिशतले आफू पास भए, नभएको जानकारीसमेत नपाएको बताएका थिए। स्मार्ट लकडाउन भदौ १ गतेदेखि लागू भएको कोभिड व्यवस्थापनमा स्मार्ट लकडाउन जारी छ। सबै भौगोलिक क्षेत्र, क्रियाकलापमा एकै सम्यक न्याय हुन नसक्ने, अवस्थाको विश्लेषण नगरी हचुवाका भरमा आदेश जारीले हुने विरोधका स्वरहरूलाई पनि मत्थर गर्दछ। स्मार्ट लकडाउन कार्यविधिमा जिल्ला, स्थानविशेषको संक्रमण, उपलब्ध पूर्वाधार, जनसंख्या आदिका आधारमा लकडाउन जरुरी छ कि छैन ? छ भने कस्तो प्रकारको लकडाउन गर्ने भन्ने वैज्ञानिक तथ्यांकका आधारमा सफ्टवेयरले नै निकाल्ने र बोल्ने गर्दछ। अति उच्च जोखिमको अवस्थालाई रेड जोन अंकमा ६५ भन्दा माथि, उच्च जोखिमलाई एम्बर अंकमा ३१ देखि ६५, मध्यम जोखिमलाई यल्लो अंकमा १६ देखि ३० र सामान्य जोखिमको अवस्थालाई ग्रिन जोन अंकमा १५ वा सोभन्दा कममा वर्गीकरण गरेको छ। जसका लागि औसत संक्रमणदर, अघिल्लो साताको तुलनामा संक्रमण परिवर्तनको प्रतिशत, प्रति १० लाखमा नयाँ संक्रमण संख्या, अस्पतालमा बिरामी भर्नाको अवस्था अर्थात् बेड अक्युपेन्सी रेट र प्रति १० लाखमा मृत्यृदर ५ वटा साप्ताहिक सूचकलाई आधार मानेको छ। यी सूचकलाई ३ देखि २० अंकभार दिइन्छ। रेड, एम्बर, यल्लो र ग्रिनजोनमा क्रमशः कडा, मिश्रित, मध्यम र नरमस्तरको लकडाउन कार्यान्वयन गर्ने व्यवस्था छ। लकडाउनको प्रकृतिअनुसार के, कस्ता क्रियाकलापहरू निषेध तथा सञ्चालन गर्ने भन्ने बारेमा पनि मन्त्रालयअनुसारका गतिविधि कार्यविधिमा स्पष्ट उल्लेख छ। संक्रमणको जोखिम नरहेका वा कम रहेको स्थानमा आलोपालो सिफ्ट वा अन्य विधि प्रयोग गर्न सकिन्छ। जिल्ला प्रशासन कार्यालयको समन्वयमा स्थानीय तहले विद्यालय सञ्चालन गर्नसक्नेछ। तथापि स्वास्थ्य मापदण्ड पालना न्यून शिक्षा मन्त्रालयको विद्यालय पुनः सञ्चालन कार्य ढाँचा २०७७ मा भएको अनिवार्य मापदण्डमा मास्क अनिवार्य ८५ प्रतिशत, सेनिटाइजर तथा हात धुने व्यवस्था ६३, भौतिक दूरी ३९ प्रतिशत, सिफ्टमा पढाउने १०, ज्वरो मापन ७, सुरक्षित शौचालय ५ र मेडिकल रुमको व्यवस्था भएको एक प्रतिशतमा मात्र फेला परेको थियो। युनिसेफले ७ वटै प्रदेशका सामुदायिक र निजी विद्यालयका करिब साढे ६ हजार अभिभावकमा गरेका अध्ययनको निष्कर्षमा दोस्रो लकडाउनअघि, लकडाउन अवधिमा र त्यसपछि पनि विद्यालय स्वास्थ्य मापदण्ड पालना नभएको र नहुने पनि भनेको छ। धेरै अभिभावकले विद्यालयमा स्वास्थ्य मापदण्ड पूर्णरूपमा पालना नभएको गुनासो थियो। सरकारले जनस्वास्थ्य सुरक्षा मापदण्ड र विद्यालय सञ्चालन कार्य ढाँचा २०७७ पूर्ण अनुसरण गर्न पुन अपिल गरेको छ। दैनिक जीवनयापन कोरोनासँगसँगै चलायमान बनाउनुपर्ने आजको बाध्यता तथा जरुरत हो। विद्यालयले अनलाइन कक्षा सञ्चालन नेपालजस्तो भौगोलिक विकटता, आर्थिक विपन्नता भएको देशका अभिभावक र विद्यार्थीका लागि अनलाइन कक्षा विकल्प बन्न सकिरहेको छैन। बालबालिकाको शैक्षिक सत्रमै असर पर्ने देखिएपछि सुरक्षा सावधानी अपनाएर विद्यालय सञ्चालन गर्न सकिनेमा सबै सकारात्मक छन्। अन्तमा, महामारी कहिलेसम्म, कति समय भन्ने यकिन नभएको घडीमा स्मार्ट लकडाउनका बारेमा स्पष्ट हुनु, सोबमोजिम आआफ्नो भूमिका र क्रियाकलाप अघि बढाउनु तथा विश्वव्यापी महामारीबाट आफू सुरक्षित रहँदै अरूलाई पनि सुरक्षित तुल्याउने प्रयास गर्नु तपाईं हामी सबैको कर्तव्य हो।  लेखक नेपाल चिकित्सक संघका कोषाध्यक्ष हुन्।"
अस्पतालमा अझै घटेनन् भर्ना हुने कोरोना संक्रमित,"विराटनगर : चाडपर्व नजिंकिदै जाँदा विराटनगरको प्राय सबै क्षेत्र खुलेको छ। विराटनगर बजार मात्रै नभइ भारतको जोगवनी बजार सहजै रुपमा आवतजावत गर्न सिमा खुलेको छ। तर नेपालमा कोरोनाको जोखिम भने बढेको छ। प्रदेश सरकारले सञ्चालन गरेको कोभिड १९ अस्पतालमा कोरोना भाइरस संक्रमित बिरामी भर्ना हुने दर कम भएको छैन। दैनिक रुपमा ४ देखि ६ जनासम्म भर्ना हुने अस्पतालले जनाएको छ। अस्पतालका सुचना अधिकारी अनुपम राजवंशीका अनुसार अहिले विराटनगर १० स्थित प्रदेश सरकारको कोभिड १९ अस्पतालमा ४३ जना संक्रमित बिरामी भर्ना रहेका छन्। जसमध्ये २१ जना गम्भीर अवस्थाका रहेका छन्। गम्भीर रहेका २१ जना मध्ये ५ जनाको अवस्थामा गम्भीर छ। भदौ १५ देखि बिरामी आउनेको संख्या कम भए पनि गम्भीर प्रकृतिको बिरामीमा कमी नभएको उनले बताए। बाहिर हेर्दा संक्रमणको जोखिम नरहेको जस्तो लागे पनि संक्रमित बढिरहेको उनको भनाइ छ। उनले भने,संक्रमितको संख्या विगत जस्तै नै छ।' सो अस्पतालमा प्रदेश २ को सप्तरी र सिरहा सहित प्रदेश १ को मोरङ, सुनसरी, धनकुटा, झापा, इलाम, भोजपुर र उदयपुरका बिरामी उपचारार्थ भर्ना रहेका छन्। अस्पतालका अनुसार २०७७ चैत्र २४ गतेदेखि २०७८ असार २४ गतेसम्म ५ सय ९६ जना बिरामी भर्ना भएका छन्। जसमध्ये एक सय ४९ जनाको मृत्यु भएको छ भने ४ सय ५ जना निको भएर डिस्चार्ज भएको बताइएको छ। सो अस्पतालमा कोभिडको महामारीको रुपमा रहेका बेला प्रदेश १ सहित २ का बिरामीहरु समेत उपचार गर्न आउने गरेका थिए। विराटनगर सहित आसपासको क्षेत्रमा कोरोनाको संक्रमण देखिन थालेपछि सो अस्पताललाई प्रदेश सरकारले पुन: सञ्चालनमा ल्याएको थियो। दोस्रो चरणको कोरोना संक्रमण आउनुभन्दा पहिले बिरामी विहीन बनेका सो अस्पतालमा बाहिर समान्य भएको जस्तो देखिए पनि बिरामीको चाप दैनिक रुपमा नघटेको हो। एक्टिभ केसमा दिनानुदिन वृद्धि हुँदै गएको बताइएको छ। तस्बिर : जितेन्दनारायण ठाकुर।"
विदेशमा कोइला परियोजना रोक्ने चीनको प्रतिज्ञा,"बेइजिङः चीनले कोइलामा आधारित परियोजना रोक्ने प्रतिज्ञा गरेको छ । आफूले विदेशमा निर्माण गर्दै आएको कोइलामा आधारित परियोजना निर्माणमा रोक लगाउने प्रतिज्ञा गरेको हो । चिनियाँ राष्ट्रपति सि जिङपिङले संयुक्त राष्ट्रसंघको साधारण सभामा मंगलबार बोल्दै जलवायु परिवर्तनसँग लड्न आफुले सो प्रतिज्ञा गरेको बताएका छन् । चीनले अबदेखि विदेशमा कोइलामा आधारित उर्जाका परियोजना निर्माण गर्ने छैन,' उनले भनेका छन्, साथै चीनले इन्डोनेसिया र बंगलादेशलगात विकासोन्मुख मुलुकमा हरित र कम कार्बनयुक्त उर्जा उत्पादनमा सहयोग गर्नेछ । कार्बन उत्सर्जन कम गर्ने लक्ष्य प्राप्तिको लागि यसअघि जापान र दक्षिण कोरियाले कोइलामा आधारित उर्जा परियोजना निर्माण नगर्ने घोषणा गरेका थिए । चीनले सन् २०३० देखि सन् २०६० सम्म कार्बन उत्सर्जन सन्तुलनमा राख्न कदम अघि बढाउने बताउँदै आएको छ । कार्बन उत्सर्जन कम गर्न ठूलो संघर्ष गर्नुपर्ने हुँदा लक्ष्य प्राप्ती गर्न लामो समय लाग्ने राष्ट्रपति सि जिङपिङले बताएका छन् । सन् २०१५ को ऐतिहासिक पेरिस सम्झौतामा संसारका विभिन्न मुलुकहरुले कार्बन उत्सर्जन घटाई विश्वको औसत तामपान १३ डिग्रि सेल्सियस कायम गर्ने प्रतिबद्धता जाएका थिए । जलवायु परिवर्तनसम्बन्धी संयुक्त राष्ट्रसंघको आगामी सम्मेलन कोप २६ आगामी नोभेम्बरमा ग्ल्यास्गोमा हुने भएको छ ।"
सोह्र श्राद्धको अपराह्नकाल : कुन तिथि कतिखेर गर्ने ?,"काठमाडौं : दिवङ्गत पितृका नाममा प्रत्येक वर्ष आश्विन कृष्ण पक्षमा गरिने सोह्र श्राद्धका लागि आवश्यक पर्ने अपराह्नकालको समय निर्धारण गरिएको छ । धर्मशास्त्रका विभिन्न ग्रन्थमा सोह्र श्राद्ध अपराह्नकालमा गर्नु भन्ने वचनअनुसार पञ्चाङ्गकार एवं तोयनाथ पन्तको पात्रोका सम्पादक सूर्यनाथ पन्तले सोह्र श्राद्धका सबै तिथिको समय निकालेका हुन् । पितृ पक्षसमेत भनिने सोह्र श्राद्ध यस वर्ष असोज ५ गते मङ्गलबारदेखि सुरु भएको छ । सोह्र श्राद्धमा अपराह्नकालमा पिण्डदान नगरे पितृले पाउँदैनन् भन्ने शास्त्रीय मत छ । मङ्गलबार प्रतिपदा तिथिको श्राद्ध दिँउसो १:०८ देखि ४:२२ बजेसम्ममा पिण्डदान गर्ने गरी निर्धारण गरिएको उनले जानकारी दिए । यो समयभित्रमै पिण्डदान गर्नुपर्नेछ । तर्पण, दियो पूजा, विश्वेदेवा एवं पितृ ब्राह्मणको आह्वान र पूजा तोकिएको समयअघि नै गर्न सकिने विधि छ । यो समयमा पिण्डदान नगरे पितृले पाउँदैनन् भन्ने शास्त्रीय वचन रहेको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतम बताउछन् । असोज ६ गते बुधबार द्वितीया तिथि श्राद्ध दिउँसो १:०८ देखि ४:२२ बजेसम्मको समय दिइएको छ । असोज ७ गते तृतीया तिथि श्राद्धको समय १:०७ देखि ४:२३ बजेसम्म छ । यस वर्ष असोज ८ गते शुक्रबार चतुर्थी तिथि श्राद्ध पनि १:०७ देखि ४:२३ बजेकै समयमा गनुपर्छ । यसैगरी पञ्चमी तिथि श्राद्ध असोज ९ गते शनिबार दिउँसो १:०६ देखि ४:२२ बजेसम्ममा गर्नुपर्नेछ । षष्ठी तिथि श्राद्ध असोज १० गते आइतबार १:०६ देखि ४:२२ बजेसम्ममा गर्नुपर्नेछ । सप्तमी तिथि श्राद्ध असोज ११ गते सोमबार १:०५ देखि ४:२३ बजेसम्ममा गर्नुपर्नेछ । यस वर्ष असोज १२ गते मङ्गलबार कुनै पनि तिथिको श्राद्ध नहुने नेपाल पञ्चाङ्ग निर्णायक समितिले स्वीकृति दिएका पञ्चाङ्ग (पात्रो) मा उल्लेख छ । अष्टमी तिथि श्राद्ध असोज १३ गते बुधबार दिउँसो १:०४ देखि ४:२३ बजेसम्ममा गर्नुपर्ने शास्त्रीय विधि छ । नवमी तिथि श्राद्ध असोज १४ गते बिहीबार दिउँसो १:०४ देखि ४:२३ बजेसम्मै गर्नुपर्नेछ । दशमी तिथि श्राद्ध असोज १५ गते शुक्रबार १:०३ देखि ४:२३ बजेसम्ममा गर्नुपर्नेछ । एकादशी श्राद्ध असोज १६ गते शनिबार दिउँसो १:०३ देखि ४:२३ बजेसम्मैमा गर्नुपर्नेछ । द्वादशी तिथि श्राद्ध असोज १७ गते आइतबार १:०२ देखि ४:२३ बजेसम्ममा गर्नुपर्नेछ । यस वर्ष द्वादशी तिथिमा मघा परेको छ । मघा नक्षत्र परेका दिन छोरा हुनेले श्राद्ध गर्दैनन् । त्रयोदशी तिथि श्राद्ध असोज १८ गते सोमबार १:०२ देखि ४:२४ बजेसम्ममा गर्नुपर्नेछ । यसैगरी चतुर्दशी तिथि श्राद्ध असोज १९ गते मङ्गलबार १:०१ देखि ४:२४ बजेसम्ममा गरिसक्नुपर्ने पन्तले बताए । औँसी तिथि श्राद्ध असोज २० गते बुधबार दिउँसो १:०१ देखि ४:२४ बजेसम्ममा गरिसक्नुपर्नेछ । अपराह्नकाल पारेर पिण्डदान नगरेमा श्राद्ध गरेर पाइने फल पाउन नसकिने शास्त्रीय प्रमाण छ । विशेषगरी काठमाडौँ उपत्यकालगायत ठूला सहरमा यो समस्या छ । आवतजावत गर्दा कोरोना फैलन सक्ने चिन्ता छ । कारणवश श्राद्ध रोकिँदा शास्त्रमा अनेक विकल्प दिइएका छन् । सोह्र श्राद्धकर्ताले आफ्ना पिताको तिथिमा गर्नुपर्ने विधान छ । आपत् धर्मअनुसार कुनै कारणवश अड्किएमा आश्विन कृष्ण औँसीदेखि आश्विन शुक्ल पञ्चमीसम्म गर्न हुने शास्त्रीय वचन रहेको धर्मशास्त्रविद् गौतम बताउछन् । पितृपक्ष अर्थात् सोह्र श्राद्धमा कोरोनाकै कारण श्राद्ध गर्न नसक्नेले आश्विन शुक्ल पञ्चमीसम्म पनि गर्न शास्त्रसम्मत् हुने उनले सुनाए । यो समयमा पनि कारणवश सोह्र श्राद्ध गर्न नसकिएमा कार्तिक कृष्ण औँसी अर्थात् लक्ष्मीपूजाका दिन गर्न सकिन्छ । कार्तिक कृष्ण औँसीमा पनि गर्न नसकिने भएमा वृश्चिक सङ्क्रान्ति अर्थात् मङ्सिरसम्म जुराएर गर्न सकिने शास्त्रीय मत छ । यो विकल्प अहिले कोरोनाका कारण सिर्जना भएको जस्तै परिस्थितिका लागि दिइएको हो । चाडपर्व यज्ञयागादि तथा ठूला कार्य गर्नुअघि पितृलाई श्रद्धा भक्तिका साथ सम्झिने वैदिक सनातन हिन्दू शास्त्रीय परम्पराअनुसार सोह्र श्राद्ध गर्ने गरिएको हो । दशैँ, तिहारजस्ता सनातन धर्मावलम्बीले मनाउने ठूला पर्वअघि श्रद्धा, भक्तिका साथ दिवङ्गत पितृलाई सम्झन सोह्र श्राद्ध गर्न थालिएको हो । यस समयमा पितृले आस गरी बसेका हुन्छन् भन्ने शास्त्रीय मान्यता छ । रासस"
खड्काले लिए परराष्ट्रमन्त्रीको शपथ,काठमाडौं : नेपाली कांग्रेसका नेता डानारायण खड्काले परराष्ट्रमन्त्रीको पद तथा गोपनीयताको शपथ लिएका छन्। बुधबार शितल निवासमा आयोजित समारोहमा राष्ट्रपति विद्यादेवी भण्डारीले खड्कालाई मन्त्री पदको शपथ ग्रहण गराएकी हुन् । राष्ट्रपतिले प्रधानमन्त्री शेरबहादुर देउवाको सिफारिसमा नेपालको संविधानको धारा ७६ को उपधारा (९) बमोजिम डा खड्कालाई आजै परराष्ट्रमन्त्री नियुक्त गरेकी हुन्। परराष्ट्रमन्त्रीमा शपथ लिए लगत्तै खडका संयुक्त राष्ट्रसंघको ७६ औं महासभामा भाग लिन न्यूयोर्क प्रस्थान गर्दैछन्।
ढलमा खसेर बालक बेपत्ता,काठमाडौं : काठमाडौंको कपनमा ढलमा खसेर एक बालक बेपत्ता भएका छन्। बेपत्ता बालकको पहिचान खुल्न सकेको छैन। बूढानीलकण्ठ नगरपालिका१० र काठमाडौं महानगरपालिका६ को सिमानामा रहेको तरकारी बजार नजिकैको ढलमा खसेर मङ्गलबार राति बालक बेपत्ता भएको महानगरीय प्रहरी प्रभाग कपनका प्रहरी निरीक्षक भगवती तिमल्सिनाले जानकारी दिए। स्थानीयवासी र प्रहरीले बेपत्ता बालकको खोजी गरिरहेका छन्।
परराष्ट्रमन्त्री खड्का न्यूयोर्क जाँदै,काठमाडौं : परराष्ट्रमन्त्री डा नारायण खड्का संयुक्त राष्ट्रसंघको महासभामा भाग लिन न्यूयोर्क प्रस्थान गर्दै छन् । नेपाली प्रतिनिधि मण्डलको नेतृत्व गर्दै परराष्ट्रमन्त्री खड्का बुधबार साँझ न्यूयोर्क जान लागेको परराष्ट्र मन्त्रालयले जनाएको छ । मन्त्री खड्काले संयुक्त राष्ट्रसंघको ७६ औं महासभालाई सम्बोधन गर्ने कार्यक्रम छ । न्यूयोर्क रहँदा मन्त्री खड्काले अन्य मुलुकका समकक्षीहरुसँग समेत अनौपचारिक छलफल गर्ने कार्यक्रम रहेको छ । मन्त्री खड्काले नेपाली समुदाय र एनआएनसँग अन्र्तक्रिया गर्ने कार्यक्रम छ । प्रधानमन्त्री देउवाले गरे खड्कालाई परराष्ट्रमन्त्रीमा नियुक्त खड्काले लिए परराष्ट्रमन्त्रीको शपथ राष्ट्रिय सहमतिपछि मात्र एमसीसी : परराष्ट्रमन्त्री खड्का
काठमाडौं उपत्यकामा ४० प्रतिशतले लगाए कोरोनाविरुद्धको दुवै डोज खोप,"काठमाडौं : काठमाडौं उपत्यकामा ४० प्रतिशतले कोरोनाविरुद्धको दुवै डोज खोप लगाएका छन् । प्रधानमन्त्री शेरबहादुर देउवाले कोरोनाको रोकथाम र नियन्त्रणलाई प्रमुख प्राथमिकता बनाएर कोरोनाविरुद्धको खोप अभियान प्रभावकारी रुपमा सुरु गरेपछि खोप सहज बन्दै गएको हो। स्वास्थ्य तथा जनसंख्या मन्त्रालयको असोज ४ गतेसम्मको तथ्यांक अनुसार उपत्यकाका तीन जिल्लामध्ये काठमाडौंमा ४१ प्रतिशत, भक्तपुरमा ४१ प्रतिशत र ललितपुरमा ३८ प्रतिशतले कोरोना विरुद्धको दुवै डोज खोप लगाइसकेका छन् । सरकारले असोज मसान्तसम्ममा खोप लगाउन योग्यमध्ये ३३ प्रतिशतलाई दुवै डोज खोप लगाउने लक्ष्यसहित अभियानलाई प्रभावकारी रुपमा अघि बढाएको छन् । प्रधानमन्त्री देउवाले चैत मसान्तसम्म खोप लगाउन योग्य सबै नागरिकलाई दुवै डोज खोप लगाउनेगरी प्रक्रिया अघि बढाउन निर्देशन गरिसेका छन्। बागमति प्रदेशमा २९ प्रतिशतले दुवै डोज खोप लगाएका छन् ।"
अफगानिस्तानमा 'गृह युद्ध'को खतरा : पाकिस्तानी प्रधानमन्त्री खान,"इस्लामाबाद : पाकिस्तानका प्रधानमन्त्री इमरान खानले अफगानिस्तान गृह युद्ध हुने खतरा रहेको चेतावनी दिएका छन्। उनले तालिबानले समावेशी सरकार बनाउन नसकेमा अफगानिस्तान गृह युद्धमा होमिने गम्भीर खतरा रहेको चेतावनी दिएका हुन्। यदि नयाँ सरकारले समावेशी सरकार बनाउन सकेन भने र सबैका माग ढिलोचाडो विस्तारै गृह युद्धमा होमिने ठुलो खतरा छ बीबीसीमार्फत मंगलबार प्रसारित एक अन्र्तवार्तामा उनले भनेका छन्, यदि गृह युद्ध भयो भने त्यसको असर पाकिस्तानलाई समेत पर्नेछ। पाकिस्तान अफगानिस्तानको सम्भावित मानविय र शरणार्थी संकटबारे चिन्तित रहेको बताउँदै प्रधानमन्त्री खानले भनेका छन्, अफगानिस्तानको माटोमा तिनै सैन्य समुह लडेका थिए जो पाकिस्तानी सरकारसँग पनि लडिरहेका छन्। त्यसैले गृह युद्ध भएमा पाकिस्तानमा समेत अस्थिरता हुनेछ। अफगानिस्तानमा स्थायित्व कायम गर्न र तालिबानको अन्तरिम सरकार गठनमा सहयोग गर्न भन्दै पाकिस्तानले अन्य मुलुकहरुसँग आग्रह गरिरहेको छ। तालिबानले मंगलबार मात्र महिलाबिनाको अन्तरिम सरकारको मन्त्रीमडल गठन गरेको थियो।"
राष्ट्रिय सहमतिपछि मात्र एमसीसी : परराष्ट्रमन्त्री खड्का,"काठमाडौं : नवनियुक्त परराष्ट्रमन्त्री डा नारायण खडकाले राष्ट्रिय सहमतिपछि मात्र एमसीसी पारित हुने बताएका छन् । बुधबार परराष्ट्रमन्त्रीको पदभार सम्हाल्दै मन्त्री खडकाले एमसीसी राष्ट्रिय एजेण्डा बनिसकेकाले सबै दलहरुसँगको छलफलपछि मात्र सम्भव हुने बताए । परराष्ट्र मन्त्री खडकाले भने, एमसीसीका बारेमा फैलिएका गलत कुराहरुलाई चिरफार गर्दै त्यसबारे राष्ट्रिय सहमति जुटाउने कोसिस गर्छौ । छिमेकी मुलक भारत र चीनलगायत अन्य सबै मित्रराष्ट्र मुलुकहरुसँग सन्तुलित व्यवहार गर्ने समेत परराष्ट्रमन्त्री खड्काको भनाइ छ।"
"मन्त्री नियुक्तबारे कांग्रेसमै असन्तुष्टि, पौडेल समूहले बोलायो बैठक","काठमाडौं : प्रधानमन्त्री तथा नेपाली कांग्रेस सभापति शेरबहादुर देउवाले परराष्ट्रमन्त्रीमा नारायण खड्कालाई नियुक्त गरेपछि रामचन्द्र पौडेल पक्षले असन्तुष्टि जनाएको छ। पार्टीभित्र छलफलै नगरी खड्कालाई परराष्ट्रमन्त्रीमा नियुक्त गरेको भन्दै पौडेल पक्षले असन्तुष्टि जनाएको हो। मन्त्री नियुक्तमा देउवाले एकलौटी गर्न खोजेको भन्दै पौडेल पक्षले आफू पक्षीय नेताहरुको छुट्टै बैठक बोलाएको छ। पौडेल पक्षले परराष्ट्र मन्त्रीमा सुजाता कोइराला र मिनेन्द्र रिजालमध्ये एकजनालाई पठाउने तयारी गरेको थियो। तर ,देउवाले पार्टीभित्र छलफलै नगरी खड्कालाई परराष्ट्रमन्त्री बनाएको भन्दै पौडेल पक्ष असन्तुष्ट बनेको हो। बैठकमा महाधिवेसनलगायत समसायिक विषयमा छलफल हुने केन्द्रीय सदस्य कमला पन्तले अन्नपूर्णलाई जानकारी दिइन्। महामन्त्री डा शशांक कोइराला निवास महाराजगञ्जमा बैठक बस्दैछ। आजै कांग्रेस सभापति देउवाले पनि पदाधिकारी बैठक आह्वान गरेका छन्। महाधिवेशन र मन्त्रिपरिषद् विस्तारलगायतका विषयमा बैठक बोलाइएको कांग्रेसका पार्टी प्रवक्ता विश्व प्रकाश शर्माले जानकारी दिए। बुधबार दिउँसो तीन बजेतिर बैठक प्रधानमन्त्री देउवाको निजी निवास बूढानीलकण्ठमा बस्ने भएको छ। सत्ता गठबन्धनको मंगलबार बसेको बैठकमा परराष्ट्रमन्त्री नियुक्तमा सहमति भएको छ। गठबन्धनले डा नारायण खड्कालाई परराष्ट्रमन्त्री बनाउने निर्णय गरेको शर्माले बताए। सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी र राष्ट्रिय जनमोर्चा सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। कांग्रेसभित्रै पनि १३ जिल्लाको क्रियाशील सदस्यताको सूची निस्कन नसक्दा वडा अधिवेशन पनि प्रभावित बनेका छन्। यस विषयमा पनि कांग्रेसको पदाधिकारी बैठकमा छलफल हुने र नयाँ मिति तोकिने जनाइएको छ। नारायण खड्का परराष्ट्रमन्त्री बने लगत्तै न्यूयोर्क जाने कांग्रेसको पदाधिकारी बैठक आज बस्दै प्रधानमन्त्री देउवाले गरे खड्कालाई परराष्ट्रमन्त्रीमा नियुक्त"
हात्तीमा कोरोनाको जोखिम,"गुलरिया: निकुञ्जमा पर्यटकलाई सफारीका लागि राखिएका हात्तीहरुमा कोरोना भाईरस (कोभिड१९) संक्रमण जोखिमको उच्च चुनौती बढेको छ। संक्रमित पर्यटकहरु हात्ती सफारी गर्दा हात्तीलाई कोरोना सर्न सक्ने भन्दै संरक्षण कर्मीहरु चिन्तित छन्। कोभिडको जोखिम वन्यजन्तुमा छ। अमेरिकास्थित एक चिडियाखानामा राखिएको बाघमा कोरोना संक्रमण देखिएसँगै वन्यजन्तु पनि कोरोना जोखिममा रहने पुष्टि भएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। 'हात्तीमा कोरोना संक्रमण भैहाले हामीसँग चेकजाँच गर्ने प्रविधि छैन। त्यसैले धेरै सर्तकता अपनाएका छौं। हात्तीमा कोरोना भए कस्तो लक्षण हुन्छ भन्ने बारेमा हालसम्म अध्ययन भएको छैन। त्यसैले हामी निकै चिन्तित छौं', उनले भने। निकुञ्जको हात्तीसारमा १३ वटा हात्ती छन्। जसमा २ वटा वच्चा, एउटा विरामी र अर्को आलो सुत्केरी हात्ती छ। यतिखेर निकुञ्जको गस्ती प्रयोजनहरुमा मात्र हात्तीको प्रयोग गरिएकाे छ। निकुञ्जले पर्यटकका लागि निकुञ्ज प्रवेश खुला गरेको छ। जोखिमका कारण हात्ती सफारी बाहेकका गतिविधिहरु मात्र सञ्चालन गर्नेगरी निकुञ्ज खोलिएको हो। राष्ट्रिय निकुञ्ज तथा वन्यजन्तु संरक्षण ऐन २०२९ र नियमावली २०३० तथा बर्दिया राष्ट्रिय निकुञ्ज नियमावली ०५३ को पूर्ण पालना गर्दै बर्दिया राष्ट्रिय निकुञ्जभित्र पर्यटकिय गतिविधि गर्न प्रवेश अनुमति दिईएको छ। लामो समयदेखि पर्यटकिय गतिविधि बन्द रहेको निकुञ्जमा शुक्रवारदेखि प्रवेश अनुमति दिईएको छ। विश्वब्यापी संक्रमणको रुपमा फैलिएको दोस्रो चरणको कोरोना भाईरसको भयावह परिस्थितीलाई मध्यनजर गर्दै वैशाख १५ गतेदेखि बर्दियामा पर्यटकिय गतिविधि बन्द थियो। निकुञ्जले सुचना जारी गर्दै निकुञ्ज खुला गरेको जानकारी दिएको छ। उनले थपे, हात्ती सफारी बाहेकका गतिविधिका लागि नियमानुसार अनुमति लिई प्रवेश गर्न चाहने पर्यटकलाई शर्तहरुको परिधि भित्र रही निकुञ्ज प्रवेश खुला गरेका छौं। जंगल सफारी, वाक, र्याफ्टिंग, डुंगा विहार, क्याम्पिंग तथा फिसिँग लगायतका गतिविधिको लागि निकुञ्जले तोकेको स्थानमा मात्र अनुमति दिईएको छ। निकुञ्जको निर्धारित रुटमा वाक गर्नका लागि १ जना गाईडले ३ जना र २ जना गाईडले १० जना पर्यटकलाई पथप्रर्दशन गर्न सक्ने प्रावधान छ। पर्यटकले नेपाल सरकारले तोकेको स्वास्थ्य सुरक्षा सम्वन्धी मापदण्ड पूर्ण पालना गर्दै अनिवार्य रुपमा मास्क, सेनिटाईजरको प्रयोग गर्नुपर्ने लगायतको शर्त निकुञ्जको छ। पर्यटकहरु अनिवार्य रुपमा शर्तहरुको परिधिभित्र रही निकुञ्ज अवलोकन गर्नुपर्ने व्यवस्था गरिएको प्रमुख संरक्षण अधिकृत श्रेष्ठको भनाई छ।"
चांगन अटो ब्रान्डको शोरुम काठमाडौंमा खुल्ने,"काठमाडौं : अटोमोबाइलको दुनियाँमा एक अग्रणी ब्राण्ड, चांगन अटोले काठमाडौंमा एक विश्वस्तरीय शोरूम सार्वजनिक गर्ने भएकाे छ। चांगन अटोमोबाइल तिब्र गतिमा बढीरहेको एक ग्लोबल अटोमोबाइल कम्पनी हो, जुन ६० भन्दा बढी देशहरुमा पहिचान बनाउन सफल भएको छ। आफुलाई सर्वोत्तम बनाउन कम्पनीले आफ्नो सेवा र सुविधाको गुणस्तर कायम गर्दै डिजाइन र प्रविधिमा विशेष जोड दिएको छ। काठमाडौं सहरको मुटुमा चांगनको शोरुम पर्याप्त पार्किङ क्षेत्रसहित ३ रोपनीको क्षेत्रफलमा निर्माण गरिनेछ। यस कम्पनीको निर्माण हुन लागेको विलासी डिजाइनको शोरुम दुवै भित्र र बाहिरबाट उच्चस्तरीय हुने भएकाले यसले ग्राहकहरुको अनुभवमा नयाँ परिभाषा दिने कम्पनीको दावी छ। यस शोरुमले गुणस्तरीयता अनुभूतिको महसुस गराउँदै सम्पूर्ण नेपाली बजारमा एक बेग्लै किसिमको छाप छोड्नेछ।"
दुई हजार लीटर मदिरा नष्ट,स्याङ्जा : प्रहरीले स्याङ्जा सदरमुकामस्थित मुख्य बजारबाट २ हजार लीटर घरेलु मदिरा नष्ट गरेको छ। मदिरालाई खाडलमा पोखेर नष्ट गरेको हो। पुतलीबजार नगरपालिका १ स्थित मुख्यबजारका केही होटल तथा पसलबाट ती मदिरा नियन्त्रणमा लिई नष्ट गरेको प्रहरी नायब उपरीक्षक राजेन्द्रप्रसाद अधिकारीले जानकारी दिए। नजिकिदै गरेको चाडपर्वलाई लक्षित गर्दै होटल पसलको अनुगमन गर्दा कानूनतः अवैध मानेको घरेलु मदिरा भेटेपछि नियन्त्रणमा लिई स्थानीय जनप्रतिनिधी लगायतका रोहवरमा नष्ट गरेको हो। घरेलु हिंसा न्यूनीकरण र नजिकिदै गरेको चाडपर्वलाई लक्षित गर्दे प्रहरीले अभियानलाई तीव्रता दिएको जनाएको छ। घरेलु मदिरा नियन्त्रणका लागि प्रहरी अधिकृतसहितको टोली खटाएको प्रवक्ता अधिकारीले जानकारी दिए। घरमा उत्पादित घरेलु मदिरालाई राज्यले अबैध मानेको छ।
भ्रष्टाचारको स्रोत नै चुनाव,"भ्रष्टाचारको नियन्त्रण गर्न सबै प्रकारका भ्रष्टाचारीहरूलाई कारबाही गर्न सकिने गरी कडा कानुन बनाई शिघ्र लागू गर्नु पर्दछ। २०४६ सालको सफल जनआन्दोलनपश्चात् वर्तमान समयसम्म आइपुग्दा नेपालको निर्वाचन अत्यन्त ज्यादा खर्चिलो देखिएको छ। यसका पछाडि धेरैवटा पक्ष निर्णायक देखिएका छन्। सबै राजनीतिक दलहरूका राजनीतिज्ञहरू सार्वजनिक कोषको दोहन गर्न र अल्पअवधिमा अत्यधिक स्रोतसाधन संग्रह गर्न अस्वस्थ प्रतिस्पर्धा गरिराखेका छन्। नेपालको सन्दर्भमा अध्ययन गर्दा निर्वाचनको निष्पक्षता, शुद्धता र मितव्ययिता कायम गराउने सन्दर्भमा खासै पहलकदमी कहीँबाट भएको अवस्था छैन। निर्वाचन अत्यधिक खर्चिलो हुँदै जाँदा यसका बहुआयामिक प्रभावहरू पर्दै गएको छ। यस अवस्थाले निरन्तरता प्राप्त गर्दै यसबाट सृजित विसंगतिहरू बढ्दै गई नेपाली नागरिकहरूले जीवन उत्सर्ग गरी प्राप्त गरेको लोकतन्त्रमा समेत प्रश्न चिह्न खडा हुने अवस्था स्पष्ट हुँदै आएको छ। यस परिस्थितिलाई सुधारतर्फ गम्भीर नबन्ने हो भने यसका परिणामहरू भयावह हुने र लोकतन्त्र नै धराशायी हुनेमा सन्देह गर्नु पर्ने अवस्था छैन। तर पटकपटक राष्ट्रको नेतृत्व गर्नेहरूले हालका दिनसम्म यसलाई सम्बोधन गर्नेतर्फ सोचाइ राखेको पाइँदैन। निर्वाचन खर्च अत्यधिक बढ्दै जानुका पछाडि रहेका कारणहरूको खोजी गर्नु पर्दछ। नेपालका राजनीतिज्ञहरूमा व्यक्तिवादी सोच हावी हुँदै गएको छ। स्रोतसाधनका हिसाबले भविष्य सुनिश्चित गर्न प्रायः सबै लागि परेका छन्। भ्रष्टाचारले देश आक्रान्त भएको छ। निर्वाचनमा उम्मेदवार चयन गर्ने मुख्य आधार नै स्रोत साधनको संग्रह भएको छ। यो विसंगति २०६३ सालपश्चात् अझै ज्यादा वृद्धि भएको छ। बढी मत ल्याउने विजयी हुने निर्वाचनमा उम्मेदवारका बारेमा निर्णय गर्दा दल र देशप्रति अमुक व्यक्तिले गरेको योगदानलाई कदर गर्ने पद्धति क्रमशः घट्दै प्रभावशाली व्यक्ति एवं नेताहरूको स्वविवेकमा हुन थालेको छ। निश्चित आधारको अभावमा प्रदान गरिने दलको टिकट लिन ठूलो रकम खर्च गर्नु पर्ने स्थिति छ। यसको अतिरिक्त जव उम्मेदवार निर्वाचनमा प्रतिस्पर्धा गर्न पुग्दछ। उसले कार्यकर्ताहरूको परिचालन गरी प्रचारप्रसारलगायतका अभियानमा लाग्नुपर्ने हुन्छ। विकृतिपूर्ण संस्कारको अनुभूति गरेका र यसैमा अभ्यस्त कार्यकर्ताहरू अत्यन्त महँगा छन्। उनीहरूलाई इच्छा गरेअनुसारका सुविधा उपलब्ध गराउनु पर्दछ। प्रचारप्रसारमा यातायातका साधनहरू, विद्युतीय औजार एवं उपकरणहरूको प्रयोग हुन्छ। निर्वाचनसम्बन्धी प्रवद्र्धनात्मक कार्यक्रमहरूको सञ्चालन गरिन्छ। मतगणनामा कार्यकर्ताहरूलाई एजेन्टको रूपमा राख्नु पर्दछ। निर्वाचन परिणाम घोषणा भएपश्चात् विजय जुलुस, भोजभतेरमा ठूलो रकम खर्च हुन्छ। यी सबै प्रत्यक्ष र अप्रत्यक्ष खर्चको परिमाण ठूलो हुन्छ। यसैगरी समानुपातिकतर्फको निर्वाचनमा पार्टीको निर्णय नै अन्तिम हुने भएकाले निर्वाचनमा अन्य उम्मेदवारसँग प्रतिस्पर्धा नगरी निर्वाचित हुने हुँदा यसमा समेत रकमको चलखेल अत्यन्त ज्यादा हुन्छ। यसको प्रस्ट उदाहरणका रूपमा कुनै पनि समय राजनीतिक दलको सदस्य नभएका ठूला व्यापारिक घरानाका व्यक्तिहरू सहजै सांसद मात्र बनेका छैनन्, अमुक व्यक्ति विभिन्न समयमा फरकफरक पार्टीबाट टिकट प्राप्त गरेका र मन्त्री बनेका उदाहरणहरू राजनीतिमा प्रष्ट देख्न सकिन्छ। यी व्यक्तिहरू सक्रिय राजनीतिमा देखिँदैनन्, तर सार्वजनिक पदहरूमा सदाबहार छन्। यसको अर्थ प्रष्ट छ पदको सुक्रीबिक्री नेपाली राजनीतिमा प्रशस्त भइराखेको छ। निर्वाचनको मौन अवधिमा मतदाताहरूलाई स्रोतसाधनकै प्रभावमा पारी अवधिको दुरुपयोग भइराखेको छ। दलहरू र दलका उम्मेदवार एवं नेताहरूले सम्पत्तिको इमान्दारिताका साथ घोषणा गरी पारदर्शिता प्रदर्शन गरेका छैनन्, निर्वाचन खर्च विवरण दाखिला हुँदैन। गरे पनि रीत पुयाउने हिसाबले मात्र गरिन्छ। आर्थिक कारोबारमा पारदर्शिता र कर्तव्यप्रतिको जवाफदेहिता उम्मेदवारहरू बिस्मरण गर्दछन्। यसबाट उम्मेदवारको चयन, प्रतिस्पर्धा गर्न सक्ने क्षमता र निर्वाचनमा विजयी हुने मूल आधार नै उसको खर्च गर्न सक्ने हैसियत निर्णायक बन्न पुगेको छ। हामी सहजै अनुभूति गरिराखेका विषय के हो भने निर्वाचनमा धनी उम्मेद्वार मात्रै विजयी भइराखेका छन्। दल र लोकतन्त्रप्रति प्रतिबद्ध कार्यकर्ताहरू राजनीतिमा पछि परेका छन्। यो उम्मेदवारी खरिद गर्ने परिस्थितिको उपज हो। निर्वाचन पर्यवेक्षण समूहले प्रकाशित गरेको प्रतिवेदनमा सन् २०१७ मा सम्पन्न स्थानीय तहको निर्वाचनमा ६९४२ करोड रुपैयाँ खर्च भई प्रत्येक नेपालीको भागमा सरदर ४९२३ रुपैयाँ परेको थियो भने प्रान्तीय र संघीय निर्वाचनमा ६२२१ करोड खर्च भई हरेक नेपालीको भागमा सरदर ४०४० रुपैयाँ परेको थियो यसबाट पनि नेपालको निर्वाचन थेग्नै नसक्ने गरी खर्चिलो बन्दै गएको देखिन्छ। ठूलो रकम खर्च गरी निर्वाचन जितेर आउनेहरूले यसलाई लगानीका रूपमा लिएका छन्। यो उनीहरूको बाध्यता पनि हो। राजनीति गर्नेहरूले आफ्ना कार्यकर्ताहरूवाट लेभी उठाउने, निजी क्षेत्रबाट सहयोगस्वरूप रकम लिनेजस्ता कार्यहरू गर्दछन। स्थापित राजनीतिज्ञहरूले निर्वाचनलाई अर्थआर्जन गर्ने अवसरका रूपमा पनि लिएका छन्। यसमा निजी क्षेत्रले दिएको रकमसमेत लगानीका रूपमा लिने गर्दछन्, निर्वाचन जितेर सरकारमा पुगेपछि सरकारी निर्णय प्रभावित गरी राजनीति गर्नेहरू र राजनीतिज्ञहरूलाई सहयोग गर्नेहरू लाभान्वित हुने गरेका छन्। थुप्रै अपराध राजनीति गर्नेहरूले अदृश्य रूपमा गर्दै आएका छन्। यसका अतिरिक्त निर्वाचन खर्च उठाउन ठूलाठूला भ्रष्टाचारजन्य निर्णय गर्ने, गलत नीति बनाई लाभान्वित हुने जस्ता कुकृत्यहरू हुने गरेका छन्। यी सबै अपराधहरू निर्वाचन बढी खर्चिलो हुँदाका परिणाम हुन्, यो बिकृति दिनुदिन बढ्दै छ। निर्वाचन स्वच्छ, पारदर्शी, कम खर्चिलो र निष्पक्ष बनाउन निर्वाचन आयोगले विभिन्न प्रकारका कार्यहरू गर्दछ। आचारसंहिता तयार परेको छ। निर्वाचनलाई स्वच्छ बनाउन कानुनहरूको कार्यान्वयन गर्ने अधिकार आयोगलाई प्रदान गरेको छ। देशभित्र र बाहिरका स्वतन्त्र पयवेक्षकहरूबाट निर्वाचनको पर्यवेक्षण हुन्छ। राजनीतिक दलहरूले निर्वाचन खर्चको फाटबारी आयोग समक्ष पेस गर्नु पर्दछ। यी सबै व्यवस्था कानुनले गर्दा पनि कानुनलाई गौण मान्ने प्रवृत्ति र क्रियाकलापहरू भइराखेका छन्। आयोग प्रभावकारी हुन सकेको छैन। यसबाट निर्वाचन परिणाम मात्र होइन उम्मेदवार र मतदाताहरूको अधिकारसमेतको हनन् हुन पुगेको छ। स्वतन्त्र र निष्पक्ष निर्वाचन नै लोकतन्त्रको मूल आधार हुनुपर्नेमा निर्वाचनलाई जनताको मन जित्ने विश्वास आर्जन गर्ने गरी सम्पन्न गर्न सकिएको छैन। किनकि जनताका नजरमा बदनाम अपराधीहरू नै जनताकै मतबाट जितेर आउने अवस्था हाम्रो राजनीतिले बनाएको छ। मौन अवधि तोकी उक्त अवधिमा निर्वाचनसम्बन्धी कुनै पनि क्रियाकलाप उम्मेदवारहरूले गर्न नपाउने व्यवस्था हुँदा पनि त्यही अवधिको दुरुपयोग भइराखेको छ र यो अवधि नै निर्वाचन प्रभावित गर्न प्रयोग भई निर्णायक भइराखेको छ। निर्वाचनमा खटिने कर्मचारीहरूले मतदान गर्ने अवसर नपाई उनीहरूको नागरिक अधिकारको हनन् भएको छ। यसका साथै विदेशमा रहेका नेपालीहरूलाई पनि मतदानबाट वञ्चित गरिएको छ। यसका पछाडि यी मतदाताहरूलाई स्रोत साधनको लालचबाट प्रभावित गर्न नसकिने भएकाले अधिकार नदिइएको आलोचना भइराखेको छ। निर्वाचनको समयमा दलहरूले तयार पारेका घोषणा पत्रमा बृहत् छलफल गरी मतदाताहरूले आफ्नो मताधिकारको प्रयोग गर्ने अवसर पाउनुपर्नेमा यसका बारेमा मतदाताहरूसँग बृहत् छलफल नै नभएको अवस्था छ। मतदाता शिक्षा अत्यन्त कमजोर छ। अशक्तहरूको मतदान गर्ने सहायता गर्नेहरूले पनि प्राप्त अधिकारको दुरुपयोग गरेका छन्। निर्वाचनसम्बन्धी विवादहरूको समाधान राम्ररी हुँदैन। स्थानीय टाठाबाठाहरूले निर्वाचन प्रभावित गरिराखेका छन्। यिनीहरूले लिएको निर्णयमा सर्वसाधारणहरू मतदान गर्ने बाध्य भएका छन्। सरकारी स्रोत साधनको अत्यन्त ज्यादा दुरुपयोग भइराखेको छ। विभिन्न दलका कार्यकर्ताहरूले निर्वाचनलाई अर्थ आर्जन गर्ने अवसरका रूपमा उपयोग गरिराखेका छन्। नेपालको लोकतन्त्रमा निर्वाचन प्रणालीको यो दुरावस्थाका कारण भ्रष्टाचार संस्थागत हुँदै गएको छ। यसरी निर्वाचन जितेर आउनेहरू र राजनीतिक दलहरूको प्रभाव अत्यन्त ज्यादा हुने गरेको छ। त्यसैले सरकारी रकम प्राप्त गर्ने अधिकार जसले प्राप्त गर्दछ उसैले आफ्नो र आफू सम्बन्धित दलको पक्षमा काम गर्दछ, सरकारी रकमको प्राप्ति एवं दुरुपयोग गर्दछ। देश संघीयतामा गइसके पछि सानो देशमा अत्यन्त ज्यादा निर्वाचित पदहरू रहनु, निर्वाचन खर्चिलो हुनु, भ्रष्टाचार बढ्दै गई यसले विकाराल रूप लिइरहँदा राजनीतिक दलहरूको नेतृत्वले आफ्ना कार्यकर्ताहरू वा दलको टिकटबाट निर्वाचन जितेकाहरूलाई भ्रष्टाचार गर्नबाट रोक्न सक्ने हैसियत गुमाउनु, ठूलाठूला भ्रष्टाचारहरूको अनुसन्धानसम्म पनि गर्न नपाउने अवस्था बनाउनु, सरकारमा रहनेहरू र प्रतिपक्षी दलहरूका बीच यस्ता विकृतिहरू बढाई फाइदा लिन अत्यन्त राम्रो समझदारी हुनु जस्ता कारणहरूले गर्दा निर्वाचनमा भएको ठूलो धन राशिको खर्चलाई लगानीको रूपमा लिई राजनीतिलाई व्यापारमा परिणत गर्ने कार्य भइराखेको छ। अल्प अवधिमा नै नेपालको राजनीतिक प्रणालीमा सुधार हुनुपर्ने अवस्था देखिएको छ। यो अवस्थामा सुधार ल्याउन उम्मेदवार छनोट गर्ने वस्तुनिष्ट आधारहरू सबै दलहरूले तयार पारी पालना गर्नु पर्दछ। मतदाता शिक्षा अत्यन्त ज्यादा प्रभावकारी बनाउनुपर्दछ। निर्वाचन खर्चको बारेमा निजी क्षेत्र, सर्वसाधारण नेपाली नागरिकहरू, नागरिक समाज र सरकार सबैले चासो राख्नु पर्दछ। अस्थायी प्रहरीहरूको कार्य क्षेत्रमा पुनरावलोकन गर्नु जरुरी छ। उच्च राजनीतिक नेतृत्वले उदाहरण बनी सच्चरित्रताको प्रदर्शन गर्न सक्नु पर्दछ, निर्वाचनमा भाग लिई कसैलाई मत नदिने गरी मतदानको प्रयोग गर्न पाउने अधिकार प्रदान गर्नु पर्दछ। यसबाट मतदाताहरूको मनोविज्ञान नेतृत्वले जानकारी गर्न सक्दछ। यी सबै विषयहरूमा राजनीतिक नेतृत्व गम्भीर भई सुधारका दिशामा अघि बढी यस प्रकारको निर्वाचनबाट विजयी हुनेहरूलाई सरकारमा नपठाई कानुन निर्माणको जिम्मेवारीमा मात्र सीमित गर्नु पर्दछ। यसो भएमा नेपालको राजनीति बिस्तारै सुधार उन्मुख भई रकम अत्यधिक खर्च गरी जिम्मेवारीमा पुगी अधिकार प्राप्त गर्नासाथ त्यसको असुल उपर प्रारम्भ गरिहाल्ने प्रवृत्तिमा सुधार आउँछ। सबैभन्दा महत्त्वपूर्ण विषय भ्रष्टाचारको नियन्त्रण गर्न सबै प्रकारका भ्रष्टाचारीहरूलाई कारबाही गर्न सकिने गरी कडा कानुन बनाई शिघ्र लागू गर्नु पर्दछ। अन्यथा यसले लोकतन्त्र र संघीय शासन प्रणालीप्रति नै वितृणा उत्पन्न गराउन सक्दछ। यसतर्फ सम्बन्धित पक्षको ध्यान जानु जरुरी छ।"
जघन्य अपराधका दोषीलाई समेत आममाफी,"दैलेख : संविधान दिवसका अवसरमा सरकारले चालचलन र अनुशासन राम्रो रहेको भन्दै दैलेख कारागारबाट २४ जना कैदीलाई रिहा गर्यो । यसरी रिहा भएकामध्ये हत्याको दोषी ठहर भएर जेलमा सजाय भोगिरहेकाले आममाफी पाएका छन् । यति मात्र होइन, सवारी दुर्घटनामा अरुको ज्यान लिएर जेल सजाय भोगिरहेका समेतले बाँकी कैद सजाय मिनाहा भएर संविधान दिवसमा छुटेका छन् । कारागार कार्यालय दैलेख स्रोतका अनुसार अन्तराष्ट्रिय स्तरमा समेत चर्चा पाएको सेते दमाई हत्या काण्डका दोषी समेतको बाँकी कैद सजाय मिनाहा भएर संविधान दिवसमा छुटेका छन् । दिवसका अवसरमा सेते दमाई हत्या काण्डका दोषीसहित कर्तव्य ज्यान मुद्धाका ३ जना महिला र ३ जना पुरुष गरी ६ जना छुटेको जिल्ला कारागार दैलेखका जेलर जीतबहादुर खत्रीले जानकारी दिए । यस्तै सवारी ज्यान मुद्धाका दोषी १ जना र ज्यान मार्ने उद्योग मुद्धामा १ जनाको बाँकी कैद मिनाहा भएको छ । जेलर खत्रीका अनुसार बहुविवाह मुद्धामा जेल सजाय काटिरहेका ६ जना महिला र १० जना पुरुषको समेत बाँकी कैद सजाय मिनाहा भएको छ । संविधान दिवसको अवसरमा यस वर्ष दैलेख कारागारबाट २४ जना कैदीबन्दी छुटेको जेलर खत्रीले जानकारी दिए । न्यायीक निकायले तोकेको सजायमा ५० प्रतिशत कैद भुक्तान गरिसकेको, मुद्धा सकारात्मक सूचीमा भएको र चाल चलन र अनुशासन राम्रो भएको आधारमा कैद कट्टाका लागि सिफारिस गरिएको जेलर खत्रीले बताए । संविधान दिवसमा २४ कैदी छुटेसँगै अहिले दैलेख कारागारमा विभिन्न मुद्धामा १ सय ४६ जना पुरुष र ३३ महिला गरी १ सय ७९ जनाले सजाय काटिरहेका छन् । जेलर खत्रीका अनुसार बहुविवाह मुद्धामा कारागारमा सजाय काटिरहेकी महिलाको साथमा १ आश्रीत बालिका कारागारमा छिन् । के हो सेते दमाई हत्याकाण्ड ? नौमूले गाउँपालिका१ तोलीका (साविक तोली गाविस२) सन्तबहादुर दमाईले सोहि गाउँकी राजकुमारी शाहीलाई अन्तरजातीय विवाह गरेको विषयलाई लिएर सन्तबहादुरका बुवा सेते दमाईको हत्या भयो । सेते दमाईको कान्छो छोरा सन्तले राजकुमारीसँग २०६८ साउन २८ गते अन्तरजातीय विवाह गरेका थिए । सोहि विषयलाई लिएर माइती पक्षले भदौ १३ गते खुकुरी प्रहार गरी सेतेको हत्या गरेको थियो । सेते दमाई हत्या प्रकरणमा कर्तव्यज्यान र जातीय विभेदमा ९ जनाविरुद्ध मुद्दामा दर्ता गरिएको थियो । अदालतले २०६९ जेठ ३० गते गरेको फैसलामा घटनाका बिन्दकला शाहीसहित जीवन शाही र कृष्ण खत्रीलाई २०२० वर्ष जेल सजाय सुनाएको थियो । उनीहरु तीनैजना संविधान दिवस२०७८ को अवसरमा छुटेको कारागार स्रोतले बतायो । सोहि घटनामा संलग्न दुईजना बालकलाई भने १०१० वर्षका लागि बाल सुधार गृहमा पठाइएको थियो । उनीहरु ५० प्रतिशत कैद मिनाह पाएर यसअघि नै घर फर्किइसकेका छन् । सेते दमाई हत्या प्रकरणको घटनामा ज्यान गुमाएका सेते दमाईको परिवारले भने २०६९ मा मन्त्रिपरिषदको निर्णय अनुसार १० लाख रूपैयाँ राज्यका तर्फबाट राहतस्वरूप पाएका थिए ।"
पहिरोले सडक अवरुद्ध,काठमाडौं : गुल्मीको तमघासरिडी सडकखण्ड पहिरोका कारण अवरुद्ध भएको छ। मंगलबार राती परेको अविरल वर्षाका कारण ठाउँठाउँमा पहिरो खसेर सडक अवरुद्ध भएको जिल्ला प्रहरी कार्यालय गुल्मीका डीएसपी पुरुषोत्तम पाण्डेयले जानकारी दिए। उनका अनुसार उक्त सडक खण्डमा तीन ठाउँमा पहिरो खसेको छ। रेसुंगा नगरपालिकाको देउराली बजार नजिकै र भंगेरीमा पहिरो खसेको हो। सडक खुलाउन नेपाल प्रहरी र शशस्त्र प्रहरीको टोली खटिएको छ। उक्त सडक भएर चल्ने यातयातका साधन सडकमै रोकिएका छन्। यसैगरी पहिरोले पृथ्वी राजमार्ग पनि अवरुद्ध भएको छ। चितवनको ईच्छाकामना ४ नाग्दी खोला नजिक मंगलबार राती पहिरो खस्दा राजमार्ग अवरुद्ध भएको हो। गएराती साढे ११ बजे पहिरो खसेको जिल्ला प्रहरी कार्यालय चितवनले जानकारी दिएको छ। बिहानैबाट पन्छाउन सुरु पनि पहिरो ठूलो भएको कारण समय लागेको हो।
सुन चाँदीको मूल्य बढ्यो,"काठमाडौं : नेपाली बजारमा सुनको मूल्य ९ सय रुपैयाँले बढेको छ। बुधबार सुन तोलामा ९ सयले बढेर ९० हजार १ सय रुपैयाँमा कारोबार भइरहेको नेपाल सुनचाँदी महासंघले जनाएको छ। मंगलबार सुन तोलाको ८९ हजार २ सय कायम गरिएको थियो । तेजावी सुन तोलाको ८९ हजार ६५० रुपैयाँमा कारोबार भइरहेको छ । यस्तै, चाँदीको मूल्य पनि बढेको छ। आज चाँदी तोलाको एक हजार १६५ रुपैयाँमा कारोबार भइरहेको महासंघले जनाएको छ। मंगलबार चाँदी तोलाको एक हजार १४० रुपैयाँमा कारोबार भएको थियो।"
"विप्लवको बन्दीपुर बैठक निर्णय : फागुनमा महाधिवेशन, एमसीसी पास हुन नदिने","दमौलीः नेत्रविक्रम चन्द नेतृत्वको नेकपा केन्द्रीय समितिको बैठकले एमसीसी सम्झौता राष्ट्रघाती भन्दै त्यसलाई पास हुन नदिन राष्ट्रवादी शक्तिसँग मोर्चावन्दी गर्ने निर्णय गरेको छ । तनहुँको बन्दीपुरमा सम्पन्न बैठकले यसका लागि मोर्चावन्दीसँगै कार्यगत एकता समेत गर्ने निर्णय गरेको छ । गत शुक्रबारबाट सुरु भएर मंगलबार राति अबेर सम्पन्न बैठकले पार्टीको नवौं महाधिवेशन फागुनमा गर्ने निर्णय समेत गरेको पार्टीका केन्द्रीय सदस्य पूर्णजीत पुन उभारले अन्नपूर्णलाई जानकारी दिए । यसपूर्व कार्तिकसम्म जनवर्गीय संगठनको राष्ट्रिय सम्मेलन गर्ने समेत बैठकले निर्णय गरेको छ । बैठकले जनयुद्धका बाँकी रहेका आधारभूत कामको व्यवस्थापन गर्नेसमेत निर्णय गरेको छ । वैज्ञानिक समाजवादसम्म पुग्नका लागि आवश्यक काम गर्ने पनि बैठकले निर्णय गरेको छ । पार्टीभित्रको नीतिगत मतभेद महाधिवेशनमा लगिने नेताहरुले प्रष्ट बताउन नचाहे पनि पार्टीनिकट श्रोतका अनुसार विप्लवको पार्टीमा उनी र स्थायी कमिटी सदस्य खड्गबहादुर विश्वकर्मा प्रकाण्डबीच नीतिगत मतभेद रहेको बताइन्छ । विप्लव मूलरुपमा प्रचण्डसँग एकता गर्ने नीति ल्याउन चाहन्छन् तर प्रकाण्ड यसको विपक्षमा छन् । उनी वैद्यलगायतका कम्युनिस्ट घटकसँग एकता गर्न चाहन्छन् । विप्लव र प्रकाण्डबीचको संघर्ष वैज्ञानिक समाजवादमा जाने विषयमा पनि दुईबीच विभेद रहे पनि सचिवालयको हस्तक्षेपका कारण बैठकमा भने सचिवालयका तर्फबाट नै महासचिवको प्रतिवेदन प्रस्तुत भएको बताइन्छ । पार्टी दस्तावेजमा नलेखिए पनि आगामी महाधिवेशनसम्म यस विषय कतै उल्लेख नगर्ने र बहसका रुपमा महाधिवेशनमा लैजाने समझदारी नेताबीच भएको नाम उल्लेख गर्न नचाहने एक नेताले अन्नपूर्णलाई बताए । तर पुनले भने यस्तो विषय सहि नभएको र पार्टीको एकिकृत दस्तावेज नै प्रस्तुत भएको जिकिर गरे । पार्टीले भ्रष्टाचार तलदेखि माथिसम्म बढेको र उसकै शब्दमा कमिशनखोर, माफिया र दलालले सताएको भन्दै यसविरुद्ध पनि संघर्ष गर्ने निर्णय गरेको छ । उसको निर्णयमा सीमा हस्तक्षेप गम्भीर सीमा र भारतीय हस्तक्षेपका कुरा गम्भीर भएको औंल्याइएको छ । तर निकै गोप्य राख्ने पार्टीले पत्रकार सम्मेलन गर्ने भने पनि हालसम्म गरेको छैन । र, दस्तावेज पनि सार्वजनिक गर्न नेताहरुले मानिरहेका छैनन् ।"
सार्क राष्ट्रका परराष्ट्र मन्त्रीस्तरीय बैठक रद्द,काठमाडौं : नेपालले बोलाएको सार्क राष्ट्रस्तरिय परराष्ट्रमन्त्रीहरुको साइडलाइन बैठक स्थगित भएको छ। संयुक्त राष्ट्रसंघको महासभामा भाग लिने क्रममा नेपालले२५ सेप्टेम्बरमा न्यूयोर्कमा सार्क राष्ट्रस्तरिय परराष्ट्रमन्त्रीहरुको साइडलाइन बैठक बोलाएको थियो। परराष्ट्र मन्त्रालयले मंगलबार सार्क सचिवालयलाई पत्र लेख्दै सदस्य राष्ट्रहरुलाई बैठक रद्द भएकोबारे जानकारी दिन अनुरोध गरेको छ। सार्क सदस्य राष्ट्रले न्यूयोर्कमा हुने भनिएको बैठकमा उपस्थित हुनेनहुनेबारे स्पष्ट जवाफ नदिएपछि स्थगित गर्नु परेको परराष्ट्र मन्त्रालय स्रोतले जनाएको छ। अफगानिस्तानमा भएको पछिल्लो राजनीतिक परिवर्तनले सार्क सदस्य राष्ट्रहरु सशंकित बनेका छन्। नारायण खड्का परराष्ट्रमन्त्री बने लगत्तै न्यूयोर्क जाने
सिट्रन सि५ नेपाली बजारमा,"काठमाडौं : फ्रेन्च मोटर कम्पनी पुजोको नेपालका लागि अधिकारिक विक्रेता साँग्रीला मोटर प्राइभेट लिमिटेडले अर्को लोकप्रिय उत्पादन सिट्रनको विक्री प्रारम्भ गरेको छ। यसअघि पुजोको विक्री साँग्रिला मोटर प्रालि ले सन् २०१७ देखि नेपालमा गर्दै आएको थियो। सिट्रन मोटर विगत १०० वर्ष भन्दाबढी समयदेखि उत्पादनमा आई सवारी साधनको क्षेत्रमा नयाँ इतिहास बनाएको छ। सिट्रनको स्थापना सन् १९१९ मा भएको थियो र सन् १९३४ सिट्रनले सर्वप्रथम त्चबअतष्यल ब्खबलत मोडलको कारबाट मोटर जगतमा सर्वप्रथम फ्रन्ट व्हील ड्राइभ र फोर व्हील इन्डिपेन्डेन्ट सस्पेन्सन जस्तो आधुनिक प्रविधि भित्राएको थियो जुन अहिले सबै कारमा जडान हुन्छ। सिट्रनकोे सोरुम अहिले थापाथलीमा राखिएको छ,जुन फ्रेन्च भाषामा घर भनिने ला मेजोँ कलामा आधारित छ। यो नेपालमा भएका अरु सोरुमको तुलनामा आफ्नै मौलिकता युक्त छ। सिट्रन सि ५ एयरक्रस फ्रान्सबाट आयात गरिएको नेपालको पहिलो सिट्रनएस यू भी हो। सि५ एयरक्रसलाई १६ लिटर पेट्राेल इन्जीनले शक्ति प्रदान गर्दछ जसले १६५ एचपिको पावर र २४० एनएमको टर्क प्रदान गर्दछ। सिट्रनको सबैभन्दा मुख्य विशेषता यसको आरामदायी सवारी हो। सि ५ एयरक्रसको अग्रीम बूकिङ्ग प्रारंभ भएको छ र हालको मूल्य रु १ करोड ३५ लाख निर्धारण गरिएको छ। कम्पनीको सिट्रन सि३ गाडी भारतमा तयार भई सन् २०२२ को पहिलो चौमासिकमा र फ्रान्समा बनेको सि४ इभि गाडी सन् २०२२ को मध्यतिर नेपाली बजारमा आउने छ।"
दसैं तिहारमा हुन्डाइको विशेष अफर,"काठमाडौं : नेपालको नम्बर १ हेवी इक्वुपमेन्ट हुन्डाइले हालै चाडपर्वको अवसरमा धमाकेदार आकर्षक योजना प्रस्तुत गरेको छ। दसैं तिहार लक्षित यस योजनामा कम्पनीले हुन्डाइ   को खरिदमा रु ३ लाखन गद छुट, ४३ इन्चको एम आई टिभि प्रो, २००० घण्टासम्म फ्रि फिल्टर किट आदि सुविधा प्रदान गरेको छ। यसरी यो पर्वकोे समयमा कम्पनीले ग्राहकलाई कूल रु ५ लाख सम्मको सुविधा प्रदान गरेको छ। नेपालीहरुको महान् चाडपर्वलाई लक्षित गरी कम्पनीले विगतका वर्षहरु देखि यस्तै प्रकारको आकर्षक योजना प्रस्तुत गर्दै आइरहेको छ। कम्पनीले नेपालमा पूर्वाधार विकास एवं औद्योगिक संरचना, विकास निर्माणमा आवश्यक पर्ने उच्चस्तरीय हेभी मेसिनहरु विगत लामो समयदेखि विक्री वितरण गर्दै आइरहेको छ। यो योजना असोज १ गतेदेखि कात्र्तिक ३० गतेसम्म नेपाल अधिराज्यभर लागू गरिएको छ। हुन्डाइका हेभी उपकरणहरुमा शक्तिशाली एवं भरपर्दो इन्जिन राखिएको छ। यसको मर्मत कम खर्चिलो हुनुका साथै ठूलो वकेट, कतिपय मोडेलहरुमा वा तानुकुलित क्याबिन, न्यूनतम मुल्यमा स्पेयर पार्टस् सजिलै उपलब्ध हुने तथा कम्पनीले २४ सै घन्टा, सातै दिन घरदैलो सेवा प्रदान गर्ने आदि सुविधाहरु पनि उपलब्ध गराउने गरेको छ। हुन्डाइ बलियो तथा टिकाउ रहेको छ। उच्चतम भारबहन क्षमता, न्यून सञ्चालन खर्च लाग्ने, आदि हुन्डाइ हेभि उपकराणका विशेषताहरु हुन्।"
पञ्जाबमाथि राजस्थानको रोमाञ्चक जित,"दुबई : जारी इन्डियन प्रिमियर लिग (आईपीएल) अन्तर्गत मंगलबार राति सम्पन्न खेलमा राजस्थान रोयल्सले रोमाञ्चक जित निकालेको छ। राजस्थानले पञ्जाब किंग्समाथि २ रनको रोमाञ्चक जित निकालेको हो। पञ्जाबले टस जितेर फिल्डिङ रोजेपछि राजस्थानले उसलाई १८६ रनको विजय लक्ष्य प्रस्तुत गरेको थियो। जवाफमा पञ्जाब निर्धारित २० ओभरमा ४ विकेट गुमाउँदै १८३ रन मात्र बनाउन सक्यो। पञ्जाबलाई जितका लागि अन्तिम ओभरमा ४ रनको आवश्यकता थियो। यो असम्भव थिएन। बलरले एक मात्र फितलो बल फाल्दा नतिजा पञ्जाबको पोल्टामा जाने थियो। तर राजस्थानका बलर कार्तिक त्यागीले त्यसो हुन दिएनन् बरु २ विकेट लिँदै आफ्नो टोलीलाई रोमाञ्चक जित दिलाए। उनले पहिलो बलमा दक्षिण अफ्रिकी खेलाडी एडन मार्करमलाई कुनै रन दिएनन्। दोस्रो बलमा मार्करमले १ रन लिए। तेस्रो बलमा निकोलस पुरन क्याच आउट भए। त्यसपछि चौँथो बलमा पनि कुनै रन भएन। पाँचौँ बलमा दिपक हुडा आउट भए। अन्तिम बलमा पनि कुनै रन भएन। पञ्जाबका लागि मयांक अग्रगालले अर्धशतक बनाए। उनले ४३ बलको सामना गर्दै २ छक्का र ७ चौकाको मद्दतमा ६७ रन बनाए। त्यस्तै कप्तान केएल राहुलले ४९ रन, पुरनले ३२ तथा मार्कमले अविजित रहँदै २६ रन जोडे। राजस्थानलाई जित दिलाउन नायक बनेका त्यागीले २, चेतन सकरिया र राहुल टेवाटियाले समान ११ विकेट हात पारे। यसअघि ब्याटिङ गरेको राजस्थानका लागि यश्वस्वी जैशवालले ४९, महिपाल लामरोरले ४३ रन जोडेका थिए। त्यस्तै एभिन लेविस र लिआम लिभिस्टोनले २५ रन बनाएका थिए। पञ्जाबका लागि अर्शदीप सिंहले ५ तथा मोहम्मद शामीले ३ विकेट लिएका लिएका थिए। जितपछि राजस्थान ८ खेलबाट ४ खेलमा जित निकाल्दै पाँचौँ स्थानमा रहेको छ। पञ्जाब भने ९ खेलबाट ३ खेलमा मात्र जित निकाल्दै सातौँ स्थानमा छ। कोरोना महामारी तीव्र फैलिएपछि रोकिएको आईपीएल आइतबारदेखि पुन: सुचारु भएको हो। आजको खेल दिल्ली क्यापिटल्स र सनराजर्स हैदराबादबीच साँझ ७ः४५ बजे हुनेछ।"
"मेस्सीलाई देब्रे घुँडामा चोट, तत्कालका खेल गुमाउने",पेरिस : भर्खरै पेरिस सेन्ट जर्मेन (पीएसजी)क्लबबाट खेल्न सुरु गरेका स्टार फुटबलर लिओनल मेस्सीलाई देब्रे घुँडामा चोट परेको छ। स्काइ स्पोर्ट्सका अनुसार चोटका कारण उनले अब फ्रेन्च लिग वानमा मेजविरुद्धको खेल गुमाउने भएका छन्। मेस्सीले आइतबार लियोनविरुद्ध पीएसजीबाट खेलेका थिए। उनले पीएसजीबाट तीन खेल खेलिसक्दा कुनै गोल गर्न सकेका छैनन्। उनको घुँडाको हड्डीभित्र चोट परेको एमआरआई गर्दा देखिएको छ। उनले अब ४८ घण्टाभित्र फलोअप गर्नुपर्ने छ। ३४ वर्षीय मेस्सी अगष्टमा स्पानिस क्लब बार्सिलोना छाड्दै फ्रि ट्रान्सफरमा पेरिस क्लबमा अनुबन्ध भएका थिए।
प्रधानमन्त्री देउवाले गरे खड्कालाई परराष्ट्रमन्त्रीमा नियुक्त,"काठमाडौं : प्रधानमन्त्री शेरबहादुर देउवाले डानारायण खड्कालाई परराष्ट्रमन्त्रीमा नियुक्त गरेका छन्। देउवाले बुधबार बिहान खड्कालाई परराष्ट्रमन्त्रीमा नियुक्त गरेको प्रधानमन्त्रीका स्वकीय सचिव भानु देउवाले जानकारी दिए। उनले अन्नपूर्णसँग भने, राष्ट्रपति कार्यालयमा पत्र पठाइसकेका छौं। सपथको समय पर्खिरहेका छौं। मंगलबार साँझ बसेको सत्ता गठबन्धनको बैठकले परराष्ट्र मन्त्रालय कांग्रेसलाई दिने सहमति गरेको थियो। अन्य मन्त्रालयको भागबण्डाका बारेमा छलफल भएपनि सत्ता गठबन्धन टुंगोमा पुग्न सकेन। परराष्ट्रमन्त्रीविहिन अवस्थामा रहँदा अन्तर्राष्ट्रिय स्तरमा मुलकको छबिमाथि नै प्रश्न उठन थालेपछि सत्ता गठबन्धन दलले अन्य मन्त्रालयलाई बाँकी राखेर परराष्ट्रमन्त्रीको टुंगो लगाएको हो। परराष्ट्रमन्त्रीमा शपथ लिए लगत्तै खडका संयुक्त राष्ट्रसंघको ७६ औं महासभामा भाग लिन न्यूयोर्क प्रस्थान गर्दैछन्। प्रधानमन्त्री बनेको झण्डै दुई महिनापछि देउवाले परराष्ट्रमन्त्री नियुक्त गर्ने तयारी गरेका हुन्। नारायण खड्का परराष्ट्रमन्त्री बने लगत्तै न्यूयोर्क जाने कांग्रेसको पदाधिकारी बैठक आज बस्दै"
"जुवा अखडामा प्रहरीको छापा : १७ जना पक्राउ, भाग्दा लडेर जुवाडे घाइते","झापा : झापाको दमकस्थित एउटा घरमा सञ्चालन भएको जुवा अखडामा छापा मारेर प्रहरीले गएराति १७ जनालाई पक्राउ गरेको छ। इलाका प्रहरी कार्यालय दमकले कौडा र नगदसहित गएराति पौने १२ बजे उनीहरुलाई समातेको हो। पक्राउ पर्नेमा भद्रपुरका युवराज न्यौपाने, दिलबहादुर राई र ठाकुरप्रसाद निरौला, बिर्तामोडका तीर्थ अधिकारी, गौरादहका हरि कोइराला, कमल गाउँपालिकाका सुबिन्द्र सुब्बा, कन्काई नगरपालिकाका मोहन बराल र सुनिल साह, मोरङ ग्रामथान गाउँपालिकाका लक्ष्मीप्रसाद अधिकारी, नैनकुमार चौधरी र रुपेश तामाङ, पथरी शनिश्चरे नगरपालिकाका बलराम बस्नेत र गंगाराम मगर, बेलबारी नगरपालिकाका निशान पोखरेल, दमक नगरपालिकाका कर्ण राई, राजन दाहाल र विनोद थेवे छन्। जुवाको अखडाबाट भाग्ने क्रममा एकजना लडेर घाइते भएको जिल्ला प्रहरी कार्यालय झापाले जनाएको छ। झापाको दमक१ का हिमाल देवानको घरमा प्रहरीले छापा मारेर जुवाडे समातेको झापा प्रहरीका प्रवक्ता डिएसपी राकेश थापाले जानकारी दिए। देवानको घर कम्पाउण्डको पछाडिपट्टि कोठामा जुवाजन्य खेल कौडा खेलिरहेको भन्ने सूचनाको आधारमा प्रहरी टोली घटनास्थलमा पुगेको थियो। प्रहरीले घटनास्थलबाट ४ लाख २७ हजार नगद बरामद गरेको छ। प्रहरीले नियन्त्रणमा लिएकामध्ये भद्रपुर१० का ठाकुरप्रसाद निरौला घाइते भएका छन्। भाग्ने क्रममा उनी लडेर घाइते भएको प्रहरीले जनाएको छ। उनको लाइफलाइन अस्पताल दमकमा उपचार भइरहेको छ।"
"यातायातमा बिचौलियाको बिगबिगी,सेवाग्राहीलाई सास्ती (भिडियो)","काठमाडौं : ललितपुरको एकान्तकुनास्थित यातायात व्यवस्था कार्यालयमा बिचौगियाको बिगबिगी छ । दलाललाई भेटी नचढाई सेवाग्राहीको काम बन्दैन ।त्यही भेटीबाट कर्मचारी र बिचौलिया सर्वसाधारण सेवाग्राहीलाई दुःख दिने गरेका छन् । टोकन लिएर लाइन बसेका सेवाग्राहीले वर्षदिनसम्ममा पनि लाइसेन्स पाउँदैन ।तर, बिचौलियामार्फत जाँदा चाँडै लाइसेन्स बन्ने गरेको सेवाग्राहीहरु बताउँछन् ।यातायात कार्यालय वरिपरी करिब ३ सय बढी बिचौलिया छन् । कर्मचारीसँग सेटिङ मिलाएर दलालहरुले चोर बाटोबाट काम गराउँछन् ।यसरी यातायात कार्यालय दलालको कब्जामा परेको सेवाग्राही बताउँछन् । बागमति प्रदेशअन्तर्गतको यो कार्यालय बिचौलियाले चलाइरहेका छन् । त्यसको मारमा सोधासिधा सेवाग्राही परेका छन् । ट्रक, बस, टिपरको लाइसेन्स बनाइदिने भन्दै सेवाग्राहीसँग १ लाख २० हजारसम्म लिने गरेका छन् । तुरुन्तै काम गराइदिने भन्दै कार्यालय गेटमै बिचौलियाले सेवाग्राहीको बाटो छेक्ने गरेका छन् । कपाल पालेका, च्यातिएको पेन्ट लाएका केटाहरु गेटमा चुरोटको सर्को तान्दैं छ । खासमा उनीहरु बिचौली हुन् । जसले सेवाग्राहीको बाटो छेक्छन् । भित्र नजानुस्, कामै हुँदैन,' भन्छन् । सेवाग्राहीको आत्मबल कमजोर बनाउँछन् । सिधासोझाको निराशा अनुहारलाई उनीहरुले लुट्ने र ठग्ने मेलो बनाउँछन् । लाइसेन्स बनाउन एक लाख २० हजारसम्म बिचौलियाले लिएर भागेको पीडा सुनाउनेहरु पनि देखियो । बिचौलियाको काम छिट्टो हुन्छ टोक्न लिनेहरुको भन्दा । नुवाकोटको नवराज चालेसे बिहानै देखि लाइसेन्स रिन्यू गर्न लाइनमा छन् । टोक्न लिनेहरु पालो कुरेर बस्छन् । बिचौलियाले चोरबाटोबाट आफ्नो फाइल कर्मचारीको टेवलमा पुर्याएर काम गराउँछन्,'उनले भने,कर्मचारीहरु दलालबाट घुस खान पल्केका छन् । त्यस्तालाई कसले छेक्ने ? यातायातमा बिचौलियाको राज, नमस्कार गर्दा कर्मचारी भागाभाग सेवाग्राही पर, बिचौलिया वर लाइसेन्स बनाउन मैले कतिलाई बैनामा पाँच सय लिए ।तर, लाइसेन्स बनेको छैन । जोड्दा १० हजार जति बैनामै गएको होला । सबै ठगेर भाग्छन्, बिचौलीबाट ठगिएकाहरु एक युवा फतफताउदैं थिए । गाडीबो बुलबुक रिन्यू गर्न इलामबाट आएका इन्द्र कुमार राईले भने, बिचौलियाले बाटैमा सेवाग्राहीलाई झुक्याउँछ ।यहाँ उनीहरुकै राज्य चल्ने गरेको सुनाए । लाइसेन्सको बायोमेट्रिक (आँखा) को काम लिएर आएका थिए ललितपुरका ५२ वर्षीय श्याम डंगोल । उनले छोरो शशंकको सवारी चानलक अनुमतिपत्रका लागि धाइरहेका छन् । सरकारी कार्यालयको व्यथिती कहिलेसम्म हामी भोग्ने ?उनले भने । यातायातले यात्रा सजिलो भएको छ । तर, गाडी गुडाउन लाइसेन्स चाहिन्छ । तर, त्यो कागज लिन र रिन्यू गराउन सेवाग्राहीले ठूलै संघर्ष गर्नु पर्छ । रसुवाका पासाङ्ग दिनडुय तामाङ्ग ट्रायल पास गरेको बर्षदिन भयो ।तर, उनलाई लाइसेन्स हात लागेको छैन । लाइसेन्स लिन पाँच पटक आइसकें । कर्मचारीले भन्छ,तपाईको लाइसेन्स प्रिन्ट भएको छैन के भाको अहिलेसम्म लाइसेन्स नआको,'उनले भने । दुई सय किलो मिटर बाटो काट्ेर उनी लाइसेन्स लिन एकान्तकुना पुगिरहेका छन् ।तर, उनलाई रित्तो हात फर्किनु परेको छ । कति खर्च लाग्छ नसोंध्नुस् । एक पटक काठमाडौं आएपछि दश हजार खर्च हुन्छ, 'उनले कार्यालय गेटमा दुखेसो पोखे । दिनहुँ नयाँ नयाँ बिचौलियाहरु आउँछन् ।सेवाग्राहीले नै उनीहरुलाई लिएर आउने गरेको यातायात कार्यालयका प्रशासन शाखाका प्रमुख बृहस्पति तामाङ्गको दावी छ । अन्नपूर्णसँग उनले भने, ट्रक, बस, टिपरको लाइसेन्स बनाउन उनीहरुले १ लाख २० हजारसम्म लिएको ठगिएपछि एक सेवाग्राहीले भनेका थिए । कार्यालयमा बिचौलियाले दुःख दिइरहेको यातायात व्यवस्था कार्यालय एकान्तकुना ललितपुरका कार्यालय प्रमूख राजभाई कुश्माले स्वीकार गरे । हामीले गरिहेको प्रयास सफल हुन सकेको छैन । उनीहरु लागुऔषध सेवन गर्ने प्रवृत्तिका छन्,'उनले भने,'तालपरे हामीलाई नै कुट्न बेर लगाउँदैन । दिनको एक हजार बढी सेवाग्राहीलाई सेवा दिइरहेको कार्यालयले दैनिक २५० जना नयाँ सेवाग्राहीलाई टोक्न बाँडेर सेवा दिन्छन् ।"
"सत्ता लिप्सा, लोकतन्त्र विरोधी, गफाडी, अहंकारी र दम्भी","काठमाडौं : नेकपा (एकीकृत समाजवादी) को केन्द्रीय कमिटी बैठक जारी छ । बैठकमा पार्टीका अध्यक्ष माधव नेपालले राजनीतिक प्रस्ताव पेश गरेका छन् । उनले केपी ओलीकै कारण मुलुकमा अस्थिरता सृजना भएको आरोप लगाएका छन् । राजनीतिक प्रस्तावमा भनिएको छ, केपी ओलीको दक्षिणपन्थी चिन्तन, सत्ता लिप्सा र लोकतन्त्र विरोधी, स्वेच्छाचारी एवं सर्वसत्तावादी चरित्र र गफाडी, अहंकारी र दम्भी स्वभावले गर्दा कसैसँग मिल्न नसकी मुलुकको राजनीतिक स्थिरता नै खल्बलियो । उनले केपी ओलीकै कारणले नेकपाको एकता भाँडिएको र नेकपा (एमाले) को एकता पनि तोडिएको बताएका छन् । राजनीतिक प्रस्तावमा भनिएको छ, संसदमा बहुमत गुमाइसकेपछि पनि सरकारमा रहिरहने उनको सत्तालिप्सा र आफ्नो सरकार ढल्ने भएपछि असंवैधानिक ढगंले भएपनि प्रतिनिधिसभा विघटन गर्ने अलोकतान्त्रिक एवं प्रतिगामी कार्यले गर्दा मुलुक एक प्रकारको मुठभेडमा गयो । लोकतन्त्र र संविधानको रक्षार्थ सडक संघर्ष र कानुनी लडाइँ गरेर प्रतिनिधिसभालाई बचाउने काम त भयो तर, अझै पनि राजनीतिक स्थिरता कायम हुन सकेको छैन । एक प्रकारको अनिश्चितता र अन्योल कायमै छ । एमालेले सांगठनिक हिसाबले विभाजनकारी गतिविधि गरेको मात्र होइन पार्टीले अँगालेका सिद्धान्त एवम् विचार र नवौं महाधिवेशनले तय गरेको कार्यदिशालाई समेत लत्याउने तथा पार्टी विधानको पुरै उलंघन गरेको प्रतिवेदनमा भनिएको छ । केपी ओलीले एकताका निम्ति वार्ताको अनेकन नाटक गरेको र वार्तामा एकताको निम्ति सच्चा र इमान्दार प्रयत्न नभई जालझेल गरेर कथित दश बुँदे सहमति गरिएको आरोप लगाएका छन् । प्रतिवेदनमा भनिएको छ, वार्ता त फगत नाटक मात्र थियो, अल्मल्याउने र फसाउने चाल मात्र थियो । कथित सहमतिका दशवटै बुँदा प्राविधिक प्रकृतिका छन् । त्यसरी वैचारिक एवं राजनीतिक सवालमा प्रवेश नगरी केवल प्राविधिक बुँदामा मात्रै सहमति गरेर पार्टी एकता हुन सक्तैनथ्यो र एकता भैहाले पनि दिगो हुँदैनथ्यो । केपी ओलीले असंवैधानिक ढगंले गरेको जननिर्वाचित प्रतिनिधिसभाको विघटन गलत थियो भन्ने महशुस गरेर आत्मालोचित हुँदै जनतासमक्ष माफी नमागेसम्म एकता गर्नु हुँदैनथ्यो ।"
सानिमा बैंकको नयाँ शाखा ललितपुरको ढोलाहिटीमा,ललितपुर : सानिमा बैंक लिमिटेडले ललितपुरको ढोलाहिटीमा नयाँ शाखा कार्यालय स्थापना गरेको छ। बैंकले उक्त कार्यालयमार्फत कारोबार पनि शुरु गरिसकेको जनाएको छ। उक्त कार्यालयको उद्घाटन बैंकका ब्रान्ड एम्बेसडर वरिष्ठ कलाकारद्वय मदन कृष्ण श्रेष्ठ र हरिवंश आचार्य (मह जोडी) ले संयुक्त रुपमा गरका हुन्।
पूर्णचण्डी मन्दिरमा पूजा (फोटोफिचर),"काठमाडौं : शनिबारबाट सुरु भएको येंयाःपर्व (इन्द्रजात्रा) ८ दिनसम्म जारी रहेको छ। इन्द्रजात्राको चौथो दिन मंगलबार पाटनको पूर्णचण्डी मन्दिरमा पूजा गरिएको छ। पाटन नगरमा बसोवास गर्ने राजोपाध्याय, श्रेष्ठ, जोशी, महर्जन, आमात्य, न्याछ्यों, मुल्मी आदि समुदाय जस्तै स्वयं करुणामय मत्स्येन्द्रनाथका तर्फबाट मन्दिरकी देवीलाई विधिविधानअनुसार पूजा गरिन्छ। ललितपुर नगरका सबैजसो जात्रा, धार्मिक एवं सांस्कृतिक पूजायात्रा,उत्सवमा पूर्णचण्डी मन्दिर अनिवार्य परिक्रमा गरिनुपर्ने प्रचलन विद्यमान छ। प्राचीन नेवार समुदायकी कूलदेवीको रूपमा पुजिने देवी, स्वयं श्री करुणामय मच्छिन्द्रनाथका पनि कूलदेवीको रूपमा पुजिने गरिन्छ। आजबाट इन्द्रजात्रा यसरी ठड्याइयो इन्द्रजात्राको य:सिं (फोटोफिचर) नेपाली पहिचान झल्काउने इन्द्रजात्रा सोही देवीको अगाडि बाह्र वटा गोजाकार भुजामा विभिन्न परिकारसहित राजोपाध्याय ब्राह्मणहरुले तान्त्रिक विधि अनुसार आफ्नो नगरमा चट्याङ तथा बिजुली चम्कदा हुने प्रकोप नहोस् भनेर विशेष पूजा गरिन्छ। यो पूर्णचण्डी भुजालाई बोलिचालिको भाषामा पुञ्चली भुजा पनि भन्ने गरिन्छ। तस्बिर : विकेश शाक्य"
खुला विश्वविद्यालय चार महिनादेखि नेतृत्वविहीन,"काठमाडौं : खुला विश्वविद्यालय नेतृत्वविहीन भएको छ । शिक्षा विज्ञान तथा प्रविधिमन्त्री नियुक्ती नहुँदा विश्वविद्यालय नेतृत्वविहीन भएको हो । हाल विश्वविद्यालय कुलपति, उपकुलपति, रजिस्ट्रार र डिनलगायत पदाधिकारीविहीन छ। खुला विश्वविद्यालयमा शिक्षामन्त्री कुलपति रहने प्रावधान छ । खुला विश्वविद्यालयमा कार्यरत जीवनबहादुर खड्काले विश्वविद्यालयमा उपकुलपति, रजिस्ट्रार नियुक्त नभएको बताए । उपकुलपति र कुल सचिवको नियुक्तिका लागि सिफारिस गर्न विश्वविद्यालय अनुदान आयोगको अध्यक्षको संयोजकत्वमा शिक्षा मन्त्रालयका सचिव र नेपाल सरकारद्वारा मनोनित एकजना महिला शिक्षाविद् रहेको सिफारिस समिति रहने नेपाल खुला विश्वविद्यालय ऐन, २०७३ मा उल्लेख छ । उपकुलपति र कुल सचिवको पदमा नियुक्तिका लागि कुलपतिसमक्ष सिफारिस गर्ने व्यवस्था छ । तर, अहिलेसम्मपनि शिक्षामन्त्री नियुक्त हुन सकेका छैनन् । विश्वविद्यालयको कार्यकारी परिषद् अध्यक्ष उपकुलपति रहने प्रावधान छ । जसकारण भाको निर्णय तथा निर्देशन कार्यान्वयन गर्ने, गराउने, विश्वविद्यालयलाई आवश्यक पर्ने वित्तीय स्रोत जुटाउन आवश्यक काम गर्ने, विश्वविद्यालय सम्बन्धी नियमको मस्यौदा तयार गरी स्वीकृतिका लागि सभामा पेश गर्ने कामहरु प्रभावित भएका छन् । विश्वविद्यालयको शिक्षक तथा कर्मचारीको तोकिए बमोजिम नियुक्ति तथा बढुवा गर्नेलगायतका काम प्रभावित भएको छ । निवर्तमान उपकुलपति प्राडा लेखनाथ शर्माको कार्यकाल सकिएपछि विगत चार महिनादेखि विश्वविद्यालय नेतृत्वविहीन अवस्थामा छ। प्राडाशर्मा २०७४ जेठ १९ गते उपकुलपति नियुक्त भएका थिए।"
चाँगुनारायण नगरपालिका उत्कृष्ट १० मा,"काठमाडौं : भक्तपुरको चाँगुनारायण नगरपालिका उत्कृष्ट १० भित्र पर्न सफल भएको छ। संयुक्त राज्य अमेरिकाको न्यूयोर्क युनिर्भसिटी स्कुल अफ ईन्जिनियरिङ्ग अन्तरगत संचालित (द गोभल्याब को ओपन सिटी इनकुबेटोर) कार्यक्रममा चाँगुनारायण उत्कृष्ट १० भित्र पर्न सफल भएको हो। अन्तर्राष्ट्रिय जगतमा नेपालको तर्फबाट यस प्रकारको उपाधि जित्ने चाँगुनारायण नगरपालिका पहिलो निकाय हो। (ओपन सिटी इनकुबेटोर) मा सहभागी हुने चाँगुनारायण नगरपालिका सूचना प्रविधि अधिकृत सिद्यान्त न्यौपाने नेपालको तर्फबाट यस कार्यक्रमको लागि पहिलो सहभागी हुन्। डाटा व्यवस्थापन एवं खुल्ला डाटाको क्षेत्रमा संसारका उत्कृष्ट १० शहरको छनौटमा चाँगुनारायण नगरपालिकाको तर्फबाट सिद्यान्त न्यौपाने छनौटमा परेका छन्। चाँगुनारायण नगरपालिकाले विकास गरेको नेपालकै पहिलो (ओपन डाटा प्लयाटफमर्) को कारण यस उपाधि हासिल गरेको हो। यस पोर्टलको विकास परामर्शदाता एवं साझेदारको रुपमा नक्सा प्रालि रहेको छ। सूचना प्रविधिको क्षेत्रमा देशभरीका स्थानीय तहभन्दा बढी बजेट विनियोजन गर्ने स्थानीय तहको नाममा पनि चाँगुनारायण नगरपालिका रहेको छ। नगरपालिकाले यो आर्थिक वर्षको बजेटमा आइटि क्षेत्रमा मात्र १ करोड ६५ लाख रुपैँया बजेट छुटाएको छ। यस विषयमा बोल्दै सूचना अधिकारी तथा आइटी अधिकृत न्यौपानेले भने, स्थानीय तहमा छिटो, सरल, र सहज ढङ्ग बाट जनतालाई सेवा दिन पाइयोस् भन्नका लागि विभिन्न एप्सहरुको बारेमा अन्वेषण गर्ने गरिएको छ। उनले भने, न्यूयोर्क यूनिभर्सिटी बाट प्राप्त भएको अवसर पनि एउटा खोज गर्ने क्रममा पाएको अवसर हो। जसलाई हामी कार्यक्षेत्रमा विभिन्न स्थानिय तह सँग पनि सहकार्य गरेर अघि बढ्छौँ। चाँगुनारायण नगरपालिकासँगै अमेरिकाको सिटी अफ न्यूयोर्क, क्यानडाको सिटी अफ विनिपेग, इजराइलको बिर शिभा, अमेरिकाको सिटी अफ अलबुक्वेरक्यू, अमेरिकाको सिटी अफ सिराकज, रोमानियाको तिमिसोअरा, अर्जेन्टिनाको मेनडोजा सिटी, अमेरिकाको मिसाउरी, इकवेटरको सिटी अफ गुआक्वेल उत्कृष्ट १० मा पर्न सफल भएका छन्। ओपन सिटी इनकुबेटोर कार्यक्रममा छनौट हुने शहरहरुले आगामी ६ महिनासम्म संसारका विश्व प्रसिद्ध डाटा विज्ञहरुबाट दिइने तालिममा सहभागी भई आफ्ना डाटा सम्बन्धि गतिविधि एवं कार्यक्रमहरुलाई अन्तरराष्ट्रिय स्तरको मापदण्ड अनुसार तयार गर्नेछन्। कार्यक्रममा छनौट भएका शहरहरुको घोषणा सोमबार न्यूयोर्कस्थित एक भर्चुअल कार्यक्रम मार्फत गरिएको थियो। नेपाल जस्तो विकासोन्मुख राष्ट्रको सानो नगर चाँगुनारायण नगरपालिकाले ओपन डाटा को क्षेत्रमा राखेको सोच एवं गतिविधिले यस क्षेत्रमा कार्य गर्ने विश्वभरमा उत्साहित बनाएको ओपन सिटी इनकुबेटोर को कार्यक्रम संचालक एन्ड्रीएन्ने स्चमोकरले बताए। ओपन सिटी इनकुबेटोर कार्यक्रम माइक्रोसफ्ट, मास्टरकार्ड सिटी पोसिबल, लुमिनेट, न्यू कुस्प र द पब्लिक सेक्टर नेटवर्क जस्ता विश्व विख्यात कम्पनीद्वारा सञ्चालित कार्यक्रम हो। ओपन सिटी इनकुबेटोर विश्वभरका शहरहरुबाट उत्कृष्ट डाटा आविष्कारहरु सफलता र मापनलाई समर्थन गर्ने एक कार्यक्रम हो। यस कार्यक्रममा छनौट हुने शहरहरुको १० अधिकारी एवं सल्लाहकारहरु लाई प्रशिक्षण एवं अन्तराष्ट्रियस्तरमा आफ्नो विचारहरुको लागी पहुँचको उपयोग गर्ने दिनेछ। यसले विभिन्न शहरी चुनौतिहरुमा अत्याधुनिक काम सक्षम बनाउने र अधिकारीहरुलाई डेटा सहयोगी, डाटा साझेदारी सम्झौता, र अन्य प्रणालीहरु विकास गर्न सशक्त बनाउनेछ। सूर्यविनायक र चाँगुनारायणमा नयाँ सहर"
कांग्रेसको पदाधिकारी बैठक आज बस्दै,"काठमाडौं : कांग्रेस सभापति शेरबहादुर देउवाले पदाधिकारी बैठक आह्वान गरेका छन्। महाधिवेशन र मन्त्रिपरिषद् विस्तार लगायतका बिषयमा बैठक बोलाइएको कांग्रेसका पार्टी प्रवक्ता विश्व प्रकाश शर्माले जानकारी दिए। बुधबार दिउँसो तीन बजे देखि बैठक प्रधानमन्त्री देउवाको निजी निवास बूढानीलकण्ठमा बस्ने भएको छ। सत्ता गठबन्धनको मंगलबार बसेको बैठकमा परराष्ट्रमन्त्री नियुक्तमा सहमति भएको छ। गठबन्धनले डा नारायण खड्कालाई परराष्ट्रमन्त्री बनाउने निर्णय गरेको शर्माले बताए। सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी र राष्ट्रिय जनमोर्चा सहभागी छ।डा खड्काले बुधबार पद तथा गोपनीयताको शपथ ग्रहण गर्ने छन्। कांग्रेसमा गुटैगुट कांग्रेसले यसरी चयन गर्दैछ महाधिवेशन प्रतिनिधि ? नारायण खड्का परराष्ट्रमन्त्री बने लगत्तै न्यूयोर्क जाने सरकार गठन भएको करिब २ महिनापश्चात् सरकारले परराष्ट्रमन्त्री मात्र तोक्न सफल भएको छ। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। कांग्रेसभित्रै पनि १३ जिल्लाको क्रियाशील सदस्यताको सूची निस्कन नसक्दा वडा अधिवेशन पनि प्रभावित बनेका छन्। यस बिषयमा पनि कांग्रेसको पदाधिकारी बैठकमा छलफल हुने र नयाँ मिति तोकिने प्रवक्ता शर्माले बताए।"
पहिरोले पुरिएर एकै घरका तीन जनाको मृत्यु,"गुल्मी : गुल्मीमा पहिरोले पुरिँदा एकै घरका तीन जनाको मृत्यु भएको छ। रेसुंगा नगरपालिका  ८ थुम्का लाईन बस्ने तीलक परियारका तीन छोरीको पहिरोले पुरिएर मृत्यु भएको प्रहरीले जनाएको छ। मंगलबार राति सुतिरहेकै बेला माथिबाट पहिरो खसेर उनीहरूको ज्यान गएको हो। मृत्यु हुनेमा २१ वर्षीय भावना, १४ वर्षीय गंगा र जमुना परियार रहेको प्रहरीले जनाएको छ। मृतक तीन दिदीबहिनी हुन्। मंगलबार राति करिब १ बजेको समयमा लेदोसहितको पहिरो खसेर एक तले पक्की घर पुरिँदा ती दिदीबहिनीको मृत्यु भएको हो।"
"कूटनीतिमा कैंची, ओली सरकारले पठाएका १२ राजदूत फिर्ता बोलाइए","काठमाडौं : यसअघि राजनीतिक नियुक्ति पाएका १२ राजदूतलाई सरकारले फिर्ता बोलाएको छ। तिनमा अमेरिका, भारत, बेलायत, चीनलगायत शक्तिशाली मुलुकका राजदूत पनि परेका छन्। मन्त्रिपरिषद्को मंगलबारको बैठकले अघिल्लो केपी ओली नेतृत्वको सरकारले राजनीतिक नियुक्त दिएका सबै मुलुकका राजदूतलाई फिर्ता बोलाउने निर्णय गरेको सरकारका प्रवक्ता एवं कानुनमन्त्री ज्ञानेन्द्रबहादुर कार्कीले बताए। तर, सरकारले परराष्ट्र सेवाबाट राजदूत नियुक्त भएकाहरूलाई भने जिम्मेवारीमा यथावत् राख्ने निर्णय गरेको छ। राजनीतिक तवरबाट नियुक्ति भएका सबै राजदूतहरूलाई फिर्ता बोलाउने निर्णय भएको छ, मन्त्री कार्कीले भने। ओली नेतृत्वको सरकारले नियुक्त गरेका अमेरिका, बेलायत, चीन, भारत जस्ता शक्तिशाली मुलुकमा नियुक्त राजदूत पनि फिर्ता हुनुपर्ने भएको छ। अमेरिकाका लागि पूर्वअर्थमन्त्री डायुवराज खतिवडा, बेलायतका लागि पूर्वमुख्यसचिव लोकदर्शन रेग्मी, चीनका लागि पूर्वपरराष्ट्रमन्त्री महेन्द्रबहादुर पाण्डे, भारतका लागि पूर्वमन्त्री नीलाम्बर आचार्य राजदूत छन्। शक्तिशाली मुलुकमा रहेका राजदूत एकैपटक फिर्ता गर्ने निर्णय सरकारले गरेको छ। त्यस्तै, सरकारले कतारका लागि नारद भारद्वाज, दक्षिण अफ्रिकाका लागि निर्मल विश्वकर्मा, बंगलादेशका लागि डा वंशीधर मिश्र, जापानकी प्रतिभा राणा, मलेसियाका लागि उदयराज पाण्डे, इजरायलका लागि अञ्जना शाक्य, स्पेनका लागि दावा फुटी शेर्पा, ओमनकी शर्मिला पराजुली ढकाललाई पनि फिर्ता गर्ने निर्णय गरेको छ। जापानका लागि राजदूत बनेकी राणा प्रधानमन्त्री देउवाकी सासू हुन्। राणा र ओमनमा राजदूत बनाएर पठाइएकी पराजुलीको समय सकिए पनि ओली नेतृत्वको सरकारले समय थप गरेको थियो। कुन देशको किन परिवर्तन गरियो भन्ने कुरा महŒवपूर्ण होइन, सरकारका प्रवक्ता खड्काले भने, सरकारको निर्णय यही हो। यसअघि सरकारले ११ देशका राजदूतलाई फिर्ता बोलाउने निर्णय गरेको थियो। यससँगै नेपालका २२ देशमा राजदूत पद खाली भएको छ।"
"सेवाग्राही पर, बिचौलिया वर","यातायातका साधन चलाउन सवारी चालक अनुमती पत्र (लाईसेन्स) अनिवार्य हो। लाईसेन्स बिना सवारी चलाए जरिवाना हुन्छ। दुर्घटना गराए वा कसैलाई क्षती पुर्याए जरिवाना मात्रै होइन, कैद सम्म हुने कानुन छ। त्यसैले सवारी चलाउन चाहनेको मुख्य काम दक्ष बन्ने र लाईसेन्स लिने नै हो। लाईसेन्स सरकारी परिचय पत्र मध्ये एक भएकाले यो महत्वपूर्ण मानिन्छ। निश्चित नियम र परीक्षा पुरा गरेपछि लाइसेन्स पाइन्छ। सरकारले तथ्यांक राखेर वितरण गर्छ। यो विश्वव्यापी नियम पनि हो। फरक देश, फरक परीक्षा प्रणाली भए पनि यो लिनु, दिनुको मुख्य कारण चालक दक्ष रहेको प्रमाणित गर्नु हो। दुर्घटना र क्षती न्यूनिकरण गर्नु हो। सेवाग्राहीको सबैभन्दा बढी चाप हुने कार्यालयमा यातायात व्यवस्था कार्यालय पनि पर्छ। प्रत्येक दिन भिड घट्दैन। लाईसेन्स लिने प्रक्रियामा सहभागि बन्न, यातायातका साधनको दर्ता र नविकरण लगायतका कामका लागि सेवाग्राही पुग्छन्। यो सरकारी सेवा भए पनि सेवा लिन सहज छैन। बिचौलीया बिना हत्तपत्त काम बन्दैन। कर्मचारी भन्दा सक्रिय यहाँ बीचौलिया बन्छन्। सेवाग्राही उनीहरूको हैरानीमा पर्छन्। देशभरका सबै कार्यालयमा समस्या एउटै हो। प्रकृया एउटै हो। वषौँदेखि बीचौलियाको चंगुलमा यातायात कार्यालय परेका छन्। कर्मचारीकै मिलेमतोमा यातायातसँग सम्बन्धित काम बिचौलीयाको हातमा पुगेको छ। पैसा नखुवाई काम बन्न गाह्रो छ। सुधारको संकेत छैन। यातायात कार्यालयमा लाईसेन्स लिन जाने सेवाग्राहीको परीक्षा बाहेक सबै काम बीचौलियाले नै गर्दा प्रकृया के हुन्छ समेत जानकारी धेरैलाई हुँदैन। यसलाई व्यवस्थित बनाउन सरकारले समय समयमा विभिन्न नियम ल्याए पनि ति नियमले बीचौलियालाई नै फाइदा पुगेको छ। नियम कडा छ भन्दै सेवाग्राहीबाट अझै धेरै रकम असुल्न पाएका छन्। कर्मचारीले त्यसैबाट कमिसन लिने गरेको खुल्ला आरोप नै लाग्ने गरेको छ। यातायात कार्यालयमा कमाई हुने भन्दै कर्मचारीमा सरुवाको तछाड मछाड लाग्छ। यहाँ खटिने ट्राफिक प्रहरी पनि यो आरोपबाट मुक्त छैनन्। लाईसेन्स र नविकरणमा ठुलो रकमको चलखेल हुनेगर्छ। यसको कुनै दर रेट हुँदैन। सवारी चालक अनुमति पत्रको ट्रयाल यस्तो परीक्षा हो, जहाँ शतप्रतिशत अंक नल्याएसम्म परीक्षार्थी असफल हुने गर्छ। जसलाई कवच बनाई बीचौलिया, ड्राइभिङ सेन्टरहरूले दलाली गरी सरकारी सेवाप्रदायनको छवि नै धुमिल गराएका छन्। यसमा कर्मचारीको पनि केही प्रतिशत भुमिका छ। यी र यस्तै समस्याहरूबाट यातायात क्षेत्र अपेक्षित हिसाबमा व्यवस्थित हुन नसकिरहेको अवस्था विद्यमान छ। यस्तो अवस्थामा सुधार जरुरी छ। सरकार कठोर बन्न आवश्यक छ। कानुनमा कडाई गरी जब सम्म यातायात कार्यालय बीचौलिया मुक्त पार्न सकिदैन समस्या समाधान पनि हुँदैन। परीक्षा बाहेकका सबै प्रणाली अनलाईन र बैंकबाट भुक्तानी गरे आधा भन्दा धेरै समस्याको समाधान हुन्छ। यातायात कार्यालयलाई कमाईखाने अड्डा बनाउनु भएन। लाइसेन्स जस्तो कागजात पैसामा खरिद हुने वातावरण अन्त्य हुनुपर्छ। यसको सुस्म अनुसन्धान र अनुगमन गरी दोषी भेटिए कानुन बमोजिम कारबाही गर्नुपर्छ। सरकारकै मिलेमतो भेटिएमा संबैधानिक निकाय सक्रिय बन्नुपर्छ। सचेत गराउनुपर्छ। समयअनुकुल नियम कानुनलाई परिमार्जन गरी सेवालाई सहज र व्यवस्थित गर्न सरकारले कञ्जुस्याई गर्नुहुँदैन। सम्बन्धित निकायबाट समुचित नीति बनाई मातहतमा कार्यान्वयनको चाँजो मिलाउनु वर्तमानको आवश्यकता हो। महन्थले माफी मागेपछि सल्टियो जानकी मन्दिरका गुरु शिष्यको विवाद महन्थको मनोमानी : पचास विघाभन्दा बढी जग्गा अतिक्रमण अनलाइनले पनि टुटेन लाइन अनलाइन अर्थात् झन् लाइन वैदेशिक रोजगार बिचौलियाको बजार, छेक्छन् बाटो कुटी नै सिध्याए महन्थले यातायातमा बिचौलियाको राज, नमस्कार गर्दा कर्मचारी भागाभाग"
नेतृत्वमा युवा,"नेपाली कांग्रेसको १४औं महाधिवेशनन्तर्गत वडा अधिवेशनका क्रममा भएको प्रतिनिधि चयनको चुनावमा युवा पुस्ताको उल्लेखनीय आकर्षण देखियो। दैलेखकी १९ वर्षीया स्वस्तिका कुमारी महत, अछामकी २२ वर्षीया जानकी रावल, दुल्लु नगरपालिका९ का ३१ वर्षीय सरोज रिजाल, दुल्लु नगरपालिका१० का ३१ वर्षीय दीपेन्द्र पुरी स्थानीय वडाको सभापतिमा निर्वाचित भएको खबर आएको छ। देशभरिका अरू धेरै स्थानीय वडाको सभापति तथा क्षेत्रीय प्रतिनिधिमा पनि उल्लेख्य संख्यामा युवाहरू चयन भएका छन्। कांग्रेसमा युवाको आकर्षण बढेको देखिएको छ। युवापुस्ता समयानुकूल परिवर्तन चाहन्छन्। परिवर्तित समयानुसारको मुद्दालाई सशक्तरूपमा उठाउन नसक्ने र युवाको सवाललाई सम्बोधन गर्न नसक्ने वा नचाहने बूढा नेतालाई पाखा लगाउँदै युवा पुस्ता कांग्रेसको प्रतिनिधिमा चयन हुनु सुखद संकेत हो। राजनीतिमा युवापुस्ताको प्रवेशले राजनीतिक वृत्तमा नयाँ आशा र अपेक्षा पनि जगाएको छ। नेपालको संविधान २०७२ को सामाजिक न्याय र समावेशीकरणसम्बन्धी नीति मा राज्यको सर्वांगीण विकासमा योगदानका लागि युवालाई उपयुक्त अवसर प्रदान गर्ने उल्लेख गरिएको छ। यस्तै राष्ट्रिय युवा नीति २०७२ मा पनि युवा शक्तिलाई राजनीतिक, आर्थिक, सामाजिक र सांस्कृतिक रूपान्तरणका अग्रदूत तथा परिवतर्नका संवाहक शक्ति मान्दै युवालाई राष्ट्रिय विकासको मूलधारमा ल्याउनु जरुरी रहेको उल्लेख गरिएको छ। पछिल्लो समय राजनीतिमा युवा नेतृत्वको विषयमा बहसहरू हुन थालेका छन्। यसो त विश्वमा युवाले राजनीतिक नेतृत्व सम्हालेका प्रशस्त उदाहरण छन्। फिनल्यान्डकी सन्ना मिरेला मरिन ३४ वर्षको उमेरमा प्रधानमन्त्री निर्वाचित भएकी थिइन्। बेल्जियमका चाल्र्स मिचेल ३९ वर्षको उमेरमा प्रधानमन्त्री बनेका थिए। नेपालमै पनि कम्युनिस्ट नेता तथा जबजका जन्मदाता मदन भण्डारी ३८ वर्षको उमेरमा र माधव नेपाल ४० वर्षको उमेरमा पार्टीको महासचिव बनेका थिए। निरंकुश भनिएका राजा ज्ञानेन्द्रले गद्दी छोड्न त्यति गाह्रो मानेनन्। तर प्रजातन्त्रवादी भनिएका हाम्रा राजनीतिक नेताहरूले पद छोड्न त्योभन्दा पनि गाह्रो मानिरहेछन्। सल्लाहकारको भूमिकामा सीमित हुनुपर्ने बूढा नेताहरू नै अझै पनि कार्यकारी पदमा बसेर राजनीति हाँक्ने हठ गरिरहेछन्। मुलुकको हरेक राजनीतिक क्रान्तिमा अग्रपंक्तिमा उभिने युवा अवसरबाट भने सधैं बञ्चित हुँदै आएका छन्। हरेक राजनीतिक क्रान्तिमा युवाले निर्वाह गरेको भूमिकालाई निकै महत्त्व दिइन्छ, तर अवसर दिने वा पाउने बेलामा भने युवालाई बिर्सिने प्रयास निरन्तर हुँदै आएको छ। राजनीतिको नेतृत्व तहमा युवालाई अवसरबाट वञ्चित गरिँदै आएको छ। यो प्रवृत्ति सबै राजनीतिक दलहरूमा देख्न पाइन्छ। अवसरको खोजीमा लागेका युवालाई नेतृत्व तहले सधैं उपेक्षा र तिरस्कार गर्दै आएको छ। त्यसैले राजनीतिक, सामाजिक र आर्थिक परिवर्तनका संवाहक भनिएका युवा राजनीतिक नेतृत्व तहसँग असन्तुष्ट छन् र निराश छन्। यही निराशाले विरक्तिएका युवा विदेश पलायन हुने क्रम विगत तीनचार दशकदेखि बढेको बढ्यै छ। राजनीतिक, सामाजिक र आर्थिक दृष्टिकोणले पनि यो राम्रो संकेत पक्कै होइन। नेपालको मूलधारको राजनीतिमा नेतृत्व गर्न सक्षम दोस्रो र तेस्रो पुस्ता पनि तयार भइसकेको छ। तर तिनले नेतृत्वको अवसर भने पाउन सकेका छैनन्। नेतृत्व हस्तान्तरण गर्न पहिलो पुस्ता अझै तयार भएको छैन। शक्तिको शान र मानको लोभले नेतृत्व हस्तान्तरण गर्न पहिलो पुस्ताका नेताहरूले अझै चाहिरहेका छैनन्। आफ्नै ज्यान सम्हाल्ने शक्ति नभएका बूढा नेताहरूको नेतृत्व सम्हाल्ने हठ उदेकलाग्दो छ। परिवर्तनको नयाँ सोच, विचार र दूरदृष्टि बोकेर कर्म क्षेत्रमा उत्रन आतुर युवालाई सधैं अवसरबाट वञ्चित गर्नाले मुलुक समृद्धि यात्रामा पछाडि परेकोमा दुई मत छैन। युवालाई अवसर, युवा परिचालन र युवा सहभागिताबिना मुलुक समृद्धि यात्रामा अगाडि लम्कनै सक्दैन। अझै पनि एकथरी युवा बूढा नेताकै खेताला बन्न लालायित छन् भने अर्काथरी युवा राजनीतिक, सामाजिक र आर्थिक क्षेत्रमा पनि समान अवसरको आकांक्षी बनेका छन्। समान अवसरको आकांक्षी युवाको विद्रोही आवाजलाई भने नेतृत्व तहबाट दबाउने वा पन्छाउने प्रयास हुँदै आएको छ। योग्य, सक्षम र इमानदार युवालाई अवसरबाट वञ्चित गरेर राजनीतिमा वर्चस्व कायम राख्दै आएका बूढा नेताहरूको हामी र हाम्रा भन्ने प्रवृत्तिका कारण अवसरका आकांक्षी युवामा राजनीतिप्रति नै वितृष्णा उत्पन्न हुने गरेको छ। नेपाली कांग्रेसको १४औं महाधिवेशनका क्रममा भएको प्रतिनिधि चयनको चुनावमा युवा पुस्ताको विजय शृंखलाले मुलुकको राजनीतिक, सामाजिक र आर्थिक क्षेत्रमा युवा नेतृत्वको आवश्यकता छ भन्ने युवाको आवाजलाई उजागर गरेको छ। मुलुकको राजनीतिक, सामाजिक र आर्थिक क्षेत्रमा युवा परिचालन, सहभागिता र नेतृत्वको आवश्यकतालाई हाम्रो संविधानले पनि महसुस गरेको छ र संवैधानिक व्यवस्थाअनुसार नै राष्ट्रिय युवा नीति २०७२ र युथ भिजन २०२५ जारी भएको छ। पछिल्लो समय संवैधानिक व्यवस्था, युवा नीति र युथ भिजनको परिकल्पनाले देशको नीतिनिर्माण तहमा युवाको उपस्थिति र सहभागिता क्रमशः बढेको सकारात्मक संकेत देखिएको छ। प्रतिनिधिसभामा १३०९ प्रतिशत, प्रदेश सभामा २३६३ प्रतिशत, राष्ट्रिय सभामा ६७७ प्रतिशत र स्थानीय तहमा ३९६४ प्रतिशत युवाको प्रतिनिधित्व हुनुले यो तथ्यलाई पुष्टि गरेको देखिन्छ। नेतृत्व हस्तान्तरणमा देखिएको अनिच्छा र अर्घेल्याइँले अझै पनि सक्षम युवावर्ग उच्च नेतृत्वमा पुग्न वञ्चित भइरहेका छन्। सोच, विचार दूरदृष्टिअनुसारको नीति, रणनीति र कार्ययोजना तर्जुमा गरेर प्रभावकारी कार्यान्वयन गर्ने, गराउने क्षमता र दक्षता पनि युवा पुस्तामा छ। मुलुकमा युगान्तकारी परिवर्तन र विकासको अभिभारा बोक्न आतुर युवालाई अवसर दिने हो भने समृद्ध नेपाल र सुखी नेपालीको सपना छिट्टै पूरा हुनेमा निश्चिन्त हुन सकिन्छ। तर, नेतृत्वमा पुग्न आतुर युवा राजनीतिक बेइमानी, घातप्रतिघात र भ्रष्टाचारी मनोवृत्तिबाट मुक्त र इमान्दार र सदाचारयुक्त हुन भने नितान्त आवश्यक छ।"
कहिले बनिसक्ला मूलपानी रंगशाला ?,"काठमाडौं : राष्ट्रिय खेलकुद परिषद्ले गत माघ २० गते खेलकुदसँग प्रधानमन्त्रीको अन्तरक्रिया कार्यक्रम आयोजना गरेको थियो। त्यस कार्यक्रममा तत्कालीन प्रधानमन्त्री केपी शर्मा ओलीले झन्डै १८ वर्षमा पनि मूलपानी अन्तर्राष्ट्रिय क्रिकेट रंगशाला बनिनसकेकामा आश्चर्य व्यक्त गरे। भने, अझै बनिसकेको छैन मूलपानी रंगशाला ? धेरै वर्ष भइसक्यो। अझै बनिसकेको छैन भन्दा छक्क लाग्यो। मैले हेर्न पाएको छैन। अब त्यो छिट्टै सम्पन्न हुन्छ। ओलीलाई जस्तै आश्चर्य लागेको छ, कागेश्वरी मनहरा२ का अशोक खड्कालाई। आफ्नै ठाउँमा बन्न लागेको क्रिकेट रंगशालाले चाँडै पूर्णता पाओस् भन्ने चाहना छ, नेपाल तेक्वान्दो संघ काठमाडौंका अध्यक्षसमेत रहेका खड्का भन्छन्, करोडौं रुपैयाँ खर्च भइसकेको पूर्वाधार छिटो बनोस्। स्थानीयको आशाअनुरूप गुणस्तरीय पूर्वाधार निर्माण होस् भन्ने हो। डम्पिङ साइटका रूपमा रहेको २ सय ९६ रोपनी जग्गामा परिषद्ले २०६० सालमा रंगशाला निर्माण सुरु गरेको हो। तर, जग्गा अधिग्रहणलगायत काममा लामो समय लाग्यो। त्यसपछि सरकारले २०६९ सालदेखि भने वार्षिक रूपमा बजेट उपलब्ध गराउन थाल्यो। नेपाल क्रिकेट संघ (क्यान)का नाममा २०६९७० मा ३० लाख बजेट छुट्ट्याइएको थियो। त्यसयता ३२ करोडभन्दा बढी खर्च भइसकेको छ। तर, रंगशालाले पूर्णता पाउन सकेको छैन। दुई वर्षभित्र निर्माण गर्ने लक्ष्य राखिएकोमा काम अहिले पनि ६०६५ प्रतिशत हाराहारी मात्रै सम्पन्न भएको छ। परिषद्का निर्माण शाखा प्रमुख इन्जिनियर अरुण उपाध्याय गुरुयोजनाअनुसार एकेडेमीसहितको रंगशाला कहिले निर्माण सम्पन्न हुन्छ भनेर यकिन भन्न नसकिने बताउँछन्। सरकारले आवश्यक बजेट उपलब्ध गराउने हो भने २४ वर्षमा निर्माण सम्पन्न गर्न सक्छौं, इन्जिनियर उपाध्याय भन्छन्, अहिलेकै अनुसार बजेट विनियोजन हुने हो भने अझै कति वर्ष लाग्छ ? एकिनसाथ भन्न सकिन्न। उनका अनुसार दुई वर्षअघि ८४ करोड रुपैयाँ माग गरिए पनि वर्षमा २४ करोड मात्रै बजेट उपलब्ध गराउँदा सोचअनुरूप काम हुन नसकेको हो। सरकारले हरेक वर्ष २४ करोड रुपैयाँ दिने गरेको छ। यसले गर्दा काम खासै देखिँदैन, उनी भन्छन्, हामीले विस्तृत रिपोर्टसहित दुई वर्षअघि नै ८४ करोड रुपैयाँ बजेट माग गरेका थियौं। तर, वर्षको २४ करोड मात्रै बजेट छुट्ट्याउने गरेको छ। सरकारले पछिल्लो पाँच आर्थिक वर्षमा मात्र १७ करोड रुपैयाँ छुट्ट्याएको देखिन्छ। तर, काम गर्न नसक्दा हरेक वर्षजसो बजेट फ्रिज हुने नियति देखिएको छ। आर्थिक वर्षको अन्तिममा रकमान्तर भएर बजेट आएका कारण केही फ्रिज भए पनि अधिकांश सदुपयोग हुँदै आएको उपाध्याय बताउँछन्। सुकुम्बासी समस्या सल्टाउन ढिलाइ जहाँ रंगशाला निर्माणाधीन छ, त्यहाँ २०५५ सालदेखि १६ सुकुम्बासी परिवार बस्दै आएका थिए। तत्कालीन स्थानीय विकास मन्त्रालयअन्तर्गत डम्पिङ साइट बनाइएको जग्गामा उनीहरू टहरा बनाएर बसेका थिए। उनीहरूलाई अन्यत्र जग्गा सट्टाभर्ना दिने सहमतिअनुसार परिषद्लाई २ सय ९६ रोपनी हस्तान्तरण गरिएको थियो। परिषद्ले तत्कालै मैदानको मध्यभागमा रहेका टहरा भत्काएर अन्यत्र सार्न १० परिवारलाई २२ लाख रुपैयाँ दिएको स्थानीय सहजकर्ता राधाकृष्ण विष्ट बताउँछन्। विष्टका अनुसार तत्कालीन सदस्यसचिव किशोरबहादुर सिंहका पालामा प्रतिपरिवार २ लाख दिइए पनि बाँकीलाई समयमै पैसा नदिँदा समस्या थपिएको हो। हामीले सुकुम्बासीका टहरा एकै पटक हटाउन सकेनौं। जसकारण समस्या बल्झिरह्यो, उनी भन्छन्, उनीहरूलाई मैदानबाट हटाउनै समय लागेपछि रंगशाला निर्माणको काम पनि प्रभावित हुन पुग्यो। स्थानीयले भने सदैव सहयोग गर्दै आएको उनी सुनाउँछन्। हामी सबैको चाहना अन्तर्राष्ट्रिय रंगशाला चाँडोभन्दा चाँडो बनोस् र खेलहरू सञ्चालन होऊन् भन्ने हो, उनी भन्छन्, परिषद्ले पनि विशेष चासो दिए चाँडै सकिएला। होइन भने गुरुयोजनाअनुसार निर्माण सम्पन्न हुन अझै कति वर्ष लाग्ने हो कुनै टुंगो छैन। मुख्य विवाद मुआब्जा यहाँ मुख्य विवाद जग्गा मुआब्जाको हो। मैदानको बीच भागमै करिब ५२ आना व्यक्तिगत जग्गा थियो। परिषद्लाई त्यही जग्गा लामो समय टाउको दुखाइ बनेको स्थानीय सहजकर्ता विष्ट बताउँछन्। परिषद्ले आफ्नो स्वामित्वमा आएलगत्तै व्यक्तिगत जग्गाको विवाद समाधान गर्नुपथ्र्यो, उनी भन्छन्, ५२ आना जग्गाको मुआब्जा सल्टाउन ढिला भएका कारण निर्माणका काम पनि अवरुद्ध भयो। परिषद्का तत्कालीन सदस्यसचिव युवराज लामाले रंगशाला निर्माणको काम अघि बढाएका थिए। त्यसपछि जग्गाको मुआब्जा विवादले उग्ररूप लियो। जसकारण काम अघि बढ्न सकेन। २०७५ सालमा मुआब्जाका विषयमा सहमति भएपछि मात्रै मूलपानीको तल्लो रंगशाला निर्माणले तीव्रता पाएको हो। इन्जिनियर उपाध्याय मुआब्जा र सट्टाभर्ना यस वर्ष सकिने बताउँछन्। मुआब्जा र सट्टाभर्नाको काम यसै वर्ष सकिन्छ। त्यसपछि रंगशाला निर्माणमा कुनै विवाद रहँदैन, उपाध्याय भन्छन्। फेरियो गुरुयोजना रंगशालाको गुरुयोजना सुरुमा अन्तर्राष्ट्रिय क्रिकेट परिषद् (आईसीसी)का प्रतिनिधिले तयार पारेका हुन्। जसअनुसार २ सय ९६ रोपनी जग्गामा एकेडेमीसहितको विशाल संरचना निर्माण हुनेछ। २० हजार क्षमताको रंगशाला बनाउने भनिएको छ। तर, परिषद्ले गुरुयोजना परिवर्तन गरिरहँदा दर्शक क्षमता घट्नुका साथै बजेट पनि फ्रिज हुने गरेको स्थानीय सहजकर्ता विष्ट बताउँछन्। आईसीसीले तयार पारेको गुरुयोजनालाई राष्ट्रिय खेलकुद परिषद्ले पटकपटक परिवर्तन गर्दै आएको छ, उनी भन्छन्, गुरुयोजना परिवर्तन गर्दा निर्माणको काम पनि प्रभावित हुने र बजेट पनि फ्रिज हुने गरेको छ। परिषद्का निर्माण शाखा प्रमुख इन्जिनियर उपाध्याय तल्लो र माथिल्लो रंगशालाको बीचमा रहेको सडकका कारण गुरुयोजना परिवर्तन गर्नुपरेको बताउँछन्। त्यही कारण अब ८१२ हजार दर्शक क्षमताको मात्रै हुने उनको भनाइ छ। दुईवटा रंगशालाको बीचमा रहेको सडकका कारण पनि गुरुयोजना परिवर्तन गरिरहनुपरेको छ, उनी भन्छन्, सडक स्थानान्तरणका लागि युवा तथा खेलकुद मन्त्रालय र वडासँग अनुरोध गरेका छौं। तर, अहिलेसम्म स्थानान्तरणको काम भने हुन सकेको छैन। सडक स्थानान्तरण नगरेसम्म अन्तर्राष्ट्रिय स्तरको एकेडेमीसहितको रंगशाला निर्माण बनाउन कठिन छ। तल्लो रंगशाला परिसरमा खेलकुदको प्रशासनिक कार्यालय, इन्डोर हल, होस्टेल, स्वीमिङ पुल, जिम हललगायत विभिन्न भौतिक संचरना निर्माण हुनेछ। केही पूर्वाधार बनाइसकिए पनि अहिले भीआईपी र भीभीआईपी ब्लक निर्माणाधीन रहेको इन्जिनियर उपाध्याय बताउँछन्। पेभेलियन, चेन्जिङ रुम, भीआईपी तथा भीभीआईपी कक्ष यही ब्लकमा निर्माण भइरहेको छ। यो काम सकिएपछि मूलपानी रंगशाला फरक देखिनेछ, उनी भन्छन्। उनका अनुसार खेलाडीको चेञ्जिङ रूमसहितको भीआईपी भीभीआईपी प्यारापिट बनाउन मात्रै २५ देखि २८ करोड रूपैयाँ लाग्ने अनुमान छ। तर, यो वर्ष ३ करोड मात्र छुट्ट्याइएकाले समस्या भएको उनको भनाइ छ। स्तरीय छैनन् पिच परिषद् तल्लो रंगशालालाई अन्तर्राष्ट्रिय रंगशाला बनाउन लागिपरेको छ। माथिल्लोलाई भने अभ्यास स्थलका रूपमा मात्र प्रयोग गर्न सकिने भएपछि परिषद्ले तल्लोलाई प्राथमिकतामा राखेको हो। माथिल्लोमा पिचका साथै सामान्य प्यारापिट बनाइएको छ। क्यानले कार्यालय पनि यहीँ सञ्चालन गरेको छ। तल्लो रंगशालामा विभिन्न पूर्वाधारसँगै पिच निर्माणाधीन छ। तल्लो मैदानमा सातवटा पिच बनाइएको छ। तर, ती पिचसँगै मैदान स्तरीय नभएको गुनासो आउने गरेको छ। कोरोना महामारी सुरु हुनुअघि २०७६ चैतमा परिषद्ले प्रधानमन्त्री कप क्रिकेट प्रतियोगिता आयोजना गरेको थियो। उक्त प्रतियोगिता कीर्तिपुरस्थित त्रिवि क्रिकेट मैदान र मूलपानी क्रिकेट मैदानमा सञ्चालन गरिएको थियो। प्रतियोगिताका ११ खेलमध्ये चारवटा मूलपानीमा खेलाइएको थियो। जहाँ पिच खराब भएका कारण रन बन्न नसकेको भन्दै विभागीय टोली त्रिभुवन आर्मी क्लबका कप्तान विनोद भण्डारी र नेपाल पुलिस क्लबका कप्तान मञ्जित श्रेष्ठले प्रश्न उठाएका थिए। आर्मीका कप्तान भण्डारीले मूलपानी क्रिकेट मैदान खेतजस्तो भएको प्रतिक्रिया दिएका थिए। मूलपानी र कीर्तिपुरको खेल स्तर निकै फरक छ। मूलपानीमा क्रिकेट मैदान नभई खेतमा खेलेको जस्तो भान भयो, भण्डारीले भनेका थिए। त्यसपछि क्यानले परिषद्का पूर्वकोषाध्यक्ष शैलेस कर्माचार्यको संयोजकत्वमा छानबिन समिति गठन गरेको थियो। समितिले विभागीय टोली आर्मी र पुलिसका कप्तान भण्डारी र श्रेष्ठलाई सचेत गराउनुपर्ने, क्युरेटर अजय पाण्डेसँग स्पष्टीकरण सोध्नुपर्ने सुझाव दिएको थियो। तर, त्यसलाई क्यानले गुपचुप राखेको छ। निर्माण शाखा प्रमुख इन्जिनियर उपाध्याय पिच परिषद्ले नभई क्यानले बनाएको जिकिर गर्छन्। हामीले मैदान सम्याएका मात्रै हौं। त्यो मैदानमा पिच बनाउने काम क्यानले गरेको हो, उनी भन्छन्, हामीले क्यानलाई बजेट मात्र उपलब्ध गराएका हौं। स्थानीयको पछुतो यो जग्गा खेलकुदलाई दिनुको सट्टा कुनै कलेज, अस्पताल, बसपार्क वा अरू कुनै आयोजनालाई दिएको भए गाउँलेको मुहार फेरिसकेको हुने स्थानीयको अनुमान छ। कागेश्वरी मनहरा नगरपालिका२ का खड्का स्थानीयले आशा र भरोसाले दिएको अबौं मूल्यका पूर्वाधार राज्यले सदुपयोग गर्नुपर्नेमा जोड दिन्छन्। स्थानीयले निकै आशा गरेर अबौं रुपैयाँका पूर्वाधार सरकारलाई दिएका छन्। करोडौं रुपैयाँ खर्च भइसकेको ती पूर्वाधारको राज्यले पनि राम्रोसँग सदुपयोग गरोस् भन्ने चाहना हाम्रो छ, खड्का भन्छन्, मुआब्जा विवाद समाधान भएपछि स्थानीयले रंगशाला निर्माणको कामले गति लिने अपेक्षा गरेका थिए। तर, मुआब्जा समस्या समाधान भएको वर्षौं बितिसक्दा पनि काम सुचारु नहुँदा भने निराशा छाउन थालेको छ। कागेश्वरी मनहरा खेलकुद विकास समितिका अध्यक्ष नवराज पुडासैनी पनि स्थानीयले सुम्पिएका सम्पत्ति खेलकुद परिषद्ले लथालिंग रूपमा नछाडि त्यसको सदुपयोग र संरक्षण गर्नुपर्ने बताउँछन्। परिषद्ले आफ्नो सम्पत्तिको राम्रोसँग संरक्षण गरोस् र हामीले पनि राष्ट्रिय तथा अन्तर्राष्ट्रिय खेलाडीले खेलेको हेर्न पाऔं भन्ने हो, उनी भन्छन्, परिषद्ले आफ्नो सम्पत्तिको संरक्षण गर्न सक्नुपर्छ। लथालिंग रुपमा छाड्नु हुँदैन। परिषद्सँग समन्वय गरेर हामी पनि संरक्षणमा जुट्छौं।"
नारायण खड्का परराष्ट्रमन्त्री बने लगत्तै न्यूयोर्क जाने,काठमाडौं : प्रधानमन्त्री शेरबहादुर देउवाले डानारायण खड्कालाई परराष्ट्रमन्त्रीमा नियुक्त गर्दैछन्। प्रधानमन्त्री देउवाले बुधबार खड्कालाई परराष्ट्रमन्त्रीमा नियुक्त गर्न लागेका हुन् । मंगलबार साँझ बसेको सत्ता गठबन्धनको बैठकले परराष्ट्र मन्त्रालय कांग्रेसलाई दिने सहमति गरेको थियो। अन्य मन्त्रालयको भागबण्डाका बारेमा छलफल भएपनि सत्ता गठबन्धन टुंगोमा पुग्न सकेन। परराष्ट्रमन्त्रीविहिन अवस्थामा रहँदा अन्तर्राष्ट्रिय स्तरमा मुलकको छबिमाथि नै प्रश्न उठन थालेपछि सत्ता गठबन्धन दलले अन्य मन्त्रालयलाई बाँकी राखेर परराष्ट्रमन्त्रीको टुंगो लगाएको हो। परराष्ट्रमन्त्रीमा शपथ लिए लगत्तै खडका संयुक्त राष्ट्रसंघको ७६ औं महासभामा भाग लिन न्यूयोर्क प्रस्थान गर्दैछन्। प्रधानमन्त्री बनेको झण्डै दुई महिनापछि देउवाले परराष्ट्रमन्त्री नियुक्त गर्ने तयारी गरेका हुन्।
"दसैं आयो, चामल आएन","बाजुरा : जुनकला बुढा चामल किन्न तीन दिन लगाएर कवाडी डिपोमा पुगिन्। तर, चामल नपाएपछि आँसु झार्दै उनी घर फर्किइन्। बाजुराको हिमाली गाउँपालिका२ बिच्छयाँकी जुनकलाको ५ जनाको परिवार छ। घरमा बुवा बिरामी हुनुहुन्छ, आमा अशक्त। त्यसैले चामल लिन म आफैं आएँ। नपाएर तनाव भयो, जुनकलाले भनिन्, दसैंतिहार आयो, मिठो मसिनो नभए पनि भात खान नपाइने भयो, गाउँमा महँगो चामल किन्न सकिन्न। चामलका लागि साहूबाट सय कडा ५ रुपैयाँको ब्याजमा ऋण निकालेर उनले ल्याइन्। गाउँको साहूसँग ऋण काडेर ल्याएको, यता चामल नपाएपछि कोल्टी जाउँ भनेको त त्यहाँ पनि सकिएको रहेछ, जुनकलाले भनिन्। सोही गाउँकी धर्मा बुढा पनि चामल नपाएर घर फर्किइन्। धर्माका श्रीमान् कामका लागि भारत गएका छन्। उनी लालाबाला छिमेकीको भरमा छोडेर तीन दिन लगाएर चामल किन्न आएकी हुन्। तर, उनी पनि रित्तो हात घर फर्केकी छन्। सरकारले पनि कस्तो बेवास्ता गरेको ? सरकारसँग किनेर पनि दसैंमा चामल खान नपाइने भयो, धर्माले निराश हुँदै गुनासो गरिन्। चामल नपाए अब दसैंमा कन्दमूल, गिठ्ठा, भ्याकुर र सिस्नोमा छाक टार्नुपर्ने बाध्यता रहेको उनले बताइन्। सोही ठाउँका जयबहादुर भण्डारी पनि खाद्यान्न लिन कवाडी बिक्री केन्द्र पुगे। त्यहाँ नपाएपछि कोल्टी पुगेरै भए पनि खाद्यान्न लिएरै आउने उनको धोको थियो। तर, कोल्टी डिपो पनि खाली भएको थाहा पाएपछि उनी रित्तै फर्किए। दसैंनजिक आउन थाल्यो, सरकारले दसैंका लागि त चामल पठायो होला भन्ने लागेको थियो तर, पठाएनछ, भण्डारीले भने, सरकार ठूलो चाडबाडका बेला खाने व्यवस्था मिलाइदेऊ। हिमाली गाउँपालिका बाजुराको सर्वाधिक बिकट गाउँपालिका हो। यो गाउँपालिकाको टाढाको गाउँ पुग्न सदरमुकाम मार्तडीबाट एक साता लाग्छ। कवाडी बिक्री केन्द्रका लागि गत वर्ष मात्रै खाद्य संस्थानले ३ हजार क्विन्टल चामलको कोटा स्वीकृत गरेको थियो। मार्तडीबाट एलबी कन्सट्रक्सन, कोल्टीबाट ओम शिव कन्सट्रक्सन र धनगढीबाट बडिमालिका कन्सट्रक्सन एण्ड अर्डर सप्लायर्सले कवाडीका लागि ढुवानी ठेक्का पाएका थिए। तर, स्वीकृत कोटाको पनि आधा मात्रै चामल ढुवानी भएको छ। गत वर्ष १ हजार ५ सय क्विन्टल मात्र ढुवानी भएको जिल्ला प्रशासन कार्यालय बाजुराले जनाएको छ। चामल सकिएर रित्तो बनेको मार्तडी खाद्य डिपो। तस्बिर : पदमबहादुर सिंह मार्तडी र कोल्टीबाट जिम्मा लिएको एलबी कन्सट्रक्सन र ओमशिव कन्सट्रक्सनले आफ्नो कोटाको चामल ढुवानी तथा बिक्री गरेर रकम भुक्तानी गरिसक्यो। तर, पनि धनगढीबाट ढुवानी जिम्मा लिएको बडिमालिका कन्सट्रक्सन एण्ड अर्डर सप्लायर्सले २ सय १० क्विन्टल मात्र ढुवानी गरेको मार्तडी खाद्य व्यवस्था तथा व्यापार कम्पनी लिमिटेडका प्रमुख मेखराज ओझाले बताए। मार्तडी शाखा प्रमुख मेखराज ओझाले चामल ढुवानी नभएको ठेकेदारलाई बारम्बार ताकेता गरे पनि केही सुनुवाइ नगरेको बताए। प्रमुख जिल्ला अधिकारी गोपालकुमार अधिकारीले बाजुरामा चामल सकिएको जानकारी केन्द्रमा धेरै पटक गरिसकेको बताए। जनता चामलको अभावमा छन्, धेरै पटक केन्द्रमा पत्राचार गरियो तर कसैले सुनेन, प्रजिअ अधिकारीले भने। खाद्य व्यवस्था तथा व्यापार कम्पनी लिमिटेडका प्रदेश प्रमुख एन्जिला बस्नेतले धनगढीमा मोटो चामल १२ हजार ५ सय क्विन्टल, जिरा मसिनो १६ सय क्विन्टल र ५ हजार क्विन्टल गहुँ मौज्दात रहेको बताइन्। प्रदेशको गोदाममा १९ हजार क्विन्टल खाद्यान्न मौज्दात छ, तर बाजुरामा सडक मार्ग भत्किएकाले ढुवानी गर्ने समस्या भएको छ, प्रदेश प्रबन्धक बस्नेतले भनिन्। उनले बाजुराको खाद्यान्न ढुवानीका लागि टेन्डर प्रक्रिया भइरहेको बताइन्। कृषि ज्ञान केन्द्र बाजुराको तथ्यांकअनुसार जिल्लाको पूरा क्षेत्रफलको ९२१ प्रतिशत खेतीयोग्य जमिन छ। त्यसमा जम्मा सिंचित क्षेत्र १४२ प्रतिशत मात्र छ। जिल्लाको कुल २० हजार १ सय ५५ हेक्टर खेतीयोग्य जमिनमध्ये ३ हजार १ सय १५ हेक्टरमा मात्र सिँचाइ सुविधा रहेको छ। बाजुरा खाद्य सुरक्षाको उच्च जोखिम युक्त जिल्ला हो। बाली सप्रेकै अवस्थामासमेत बाजुरामा वार्षिक ११ हजार मेट्रिक टन खाद्यान्न अपुग हुने केन्द्रको तथ्यांक छ। मानिसले बाँच्न पाउने अधिकार राज्यले सुरक्षित गरिदिनुपर्ने खाद्य अधिकार सञ्जाल बाजुराका अध्यक्ष मदन जैशीले बताए।"
रित्ता गाग्रीको लाइन,ललितपुरको पाटनमा घरको धारामा पानी नआएपछि सार्वजनिक धारामा खानेपानी थाप्न राखिएको रित्ता गाग्रीको लाइन । ललितपुरको पाटनमा आजकल यसरी नै दिनभर धारामा रित्ता गाग्री लाइन राखिएको हुन्छ । तस्बिर : अशोक दुलाल
अफगानी भूमिमा २० वर्षे युद्ध,"तालिवानको सत्तापलटपछि बुस प्रशासनले दुईवटा लक्ष्य राखेको थियो। तालिवान नेता मुल्लाह मोहम्मद ओमार र अल्कायदाका नेता विन लादेनलाई पक्रने वा मार्ने। सन् १९८० मा अफगानी शरणार्थीहरूका लागि च्यारिटी कार्यक्रममा सहभागी हुन आएका साउदी नागरिक ओसमा विन लादेनले विश्वव्यापी जिहाद (धार्मिक युद्ध) का प्रचारक अब्दुल्लाह अजामसँग भेटेका थिए। अजामबाट प्रभावित लादेन अफगानिस्तान पसेर सोभियत संघविरुद्धको युद्धका लागि लडाकु दस्तामात्र निर्माण गरेनन् स्वयं आफैं पनि सहभागी भए। सन् १९८७ मा साउदी फर्किएका लादेन सन् १९९६ मा पुनः अफगानिस्तान फर्किए। पाकिस्तानको सीमा नजिकै अफगानको तोरावोरामा आधार इलाका बनाएर आतंककारी गतिविधि सुरु गरे। लादेनले त्यसै वर्ष अमेरिकाविरुद्ध जिहादको घोषणा गरे। अल्कायदाका गतिविधि तालिवानका सर्वोच्च नेता मुल्लाह मोहम्मद ओमारलाई थाहा हुँदाहुँदै पनि लादेनलाई बस्न अनुमति दिएका थिए। ओमारले अमेरिकाको विरुद्धमा आतंककारी गतिविधि नगर्न लादेनलाई सम्झाएका थिए। लादेनले उनको सुझावलाई लत्याउँदै आफ्नो उद्देश्यमा लागिरहे। १९९८ मा केन्या र तान्जानियास्थत अमेरिकी दूतावासमा आक्रमण गरेपछि अमेरिकाले अफगानिस्तानको खोस्टस्थित अल्कायदाको अखडामा क्रुज मिसाइल खसाल्यो। त्यति बेला नै साउदी अरब र अमेरिकाले लादेनलाई सुम्पन तालिवानसँग आग्रह गरेका थिए। ओमारले भने लादेन आफ्ना पाहुना भएकाले सुर्पदगी गर्न नमिल्ने भनेर इन्कार गरिदिएका थिए। सन् २००१ को सेप्टेम्बर ११ मा अमेरिकाको न्युयोर्कस्थित वल्डट्रेड सेन्टरको ट्विन टावरमा आतंककारी हमला भयो। दुईवटा विमान ठोक्काएर गरिएको उक्त हमलामा ३ हजारले ज्यान गुमाए भने ६ हजारभन्दा बढी नागरिक घाइते भए। घटनापश्चात् राष्ट्रको नाममा सम्बोधन गर्दै तत्कालीन राष्ट्रपति जर्ज बुसले उक्त घटना आतंककारी समूह अल्कायदाले गरेको र अमेरिकाले त्यसको बदला लिने घोषणा गरे। अमेरिकी बदलाको निसानामा पर्यो अफगानिस्तान र सत्तामा रहेको तालिवान। अमेरिकाले तालिवानलाई अल्कायदाका नेता ओसामा विन लादेनलाई आफूलाई सुम्पन अल्टिमेटम दियो। तालिवान नेता ओमारले अमेरिकी प्रस्तावलाई इन्कार गरे। आफ्नो प्रस्तावलाई तालिवानले अस्वीकार गरे पछि अक्टोबर ७ मा अमेरिकी नेतृत्वको गठबन्धन सेनाले अफगानिस्तान माथि हमला गर्यो। अफगानिस्तानका अन्य भागहरूको सहजै कब्जा गरेको गठबन्धन सेनाले अल्कायदाको मुख्य किल्ला तोराबोरामा भने १८ दिनको युद्धलडेको थियो। तोराबोराको कब्जापछि भने तालिवानले सत्ता छोड्न बाध्य भएको थियो। तालिवान सत्ताबाट हटिसकेपछि आदिवासी नेता हमिद कार्जाईको नेतृत्वमा सन् २००१ को डिसेम्बर महिनामा गभर्निङ कमिटी बन्यो रसन् २००२ को जुनमा कार्जाई आन्तरिम सरकारको राष्ट्रपति बने। तालिवान र अल्कायदा माथिको सफलता हात पारेको गठबन्धन सेनाले विन लादेन र तालिवान नेता ओ समात्न असफल रह्यो। तालिवानको सत्तापलटपछि बुस प्रशासनले दुई वटा लक्ष्य राखेको थियो। पहिलो तालिवान नेता मुल्लाह मोहम्मद ओमार र अल्कायदाका नेता विन लादेनलाई पक्रने वा मार्ने। दोस्रामजबुत प्रजातन्त्रको स्थापनाका लागि सहयोग गर्ने जसले आतंकवादको वापसीलाई रोक्नेछ। त्यसका साथै आर्थिक विकास र भत्किएका संरचनाहरूको पुनर्निर्माणको कार्य पनि अघि बढायो। सबल सरकार र सक्षम सुरक्षा निकायको परिकल्पना गर्दै सेनाको भर्ना गर्ने र तालिम दिने काम गर्यो। तर परिस्थिति अमेरिकाले सोचे जस्तो भएन। सन् २००६ यता तालिवान एकत्रित भएर शक्ति आर्जन गर्न थाल्यो। अफिम र हिरोइन बेचेर आर्थिक आर्जन गर्दै हतियार खरिद गर्न थाल्यो भने २००९ सम्म आइसक्दा तालिवानले झन्डै ४६ हजार लडाकुहरूको दस्ता तयार बनाइसकेको थियो। तालिवानको पुनरोदयले अमेरिका झस्कियो। अमेरिकाले आफूलाई सहयोग गरिरहेको पाकिस्तानले दोहोरो भूमिका खेलेको आशंका गर्यो। तालिवानका अधिकांश नेताहरू पाकिस्तानमा रहेकार उनीहरूलाई पाकिस्तानी गुप्तचर संस्था आईएसआईले सहयोग गरेको थाहा भयो। २०११ मा इस्लामावादभन्दा ३५ किमिपर एवोटावादमा पाकिस्तानी मिलिटरी एकेडेमी नजिकै अल्कायदाका नेता ओसमा विन लादेनलाई भेट्टाउनुले पनि पाकिस्तानप्रतिको अमेरिकी शंकालाई पुनर्पुष्टि गर्यो। पाकिस्तानले तालिवानलाई सहयोग गर्नका पछाडि कार्जाई सरकारले भारतसँगको सम्बन्ध विस्तार गर्नु र पाकिस्तानका धार्मिकसमूहको दबाब प्रमुख कारण मानिएका थिए। सन् २०११ मे १ मा अमेरिकी सेनाको विशेषदस्ता नेभि सिल को कार्बाहीमा ओसमा विन लादेन मारिए। पाकिस्तानी भूमिमा अमेरिकाको मस्ट वान्टेड सूचीको १ नम्बरमा रहेको व्यक्तिलाई अमेरिकाले भेट्नु र पाकिस्तानमा घुसेर मार्नुले पाकिस्तानलाई लज्जानुभूति भयो। त्यस घटनाले अमेरिका र पाकिस्तानको सम्बन्धमा चिसोपना बढ्यो। त्यसपछि पाकिस्तानी सेनाहरूले तालिवानलाई खुलेर सहयोग गरेको र अफगानिस्तानको पूर्वी सिमानामा अफगानी सेना र अमेरिकी सेनामाथि हमला गर्न तालिवानलाई सघाउन थालेको खबरहरूबाहिरिए। पाकिस्तानी सेना प्रमुखले अमेरिकी विशेष अपरेसन दस्ता र प्रशिक्षकहरूलाई पाकिस्तान छोड्न आदेश दिनका साथै ड्रोन आक्रमणका गतिविधि पनि स्थगन गरिदिए। बदलामा अमेरिकाले पनि ८० करोड डलरको सैनिक सहायता रोक्का गर्यो। पाकिस्तानको सीमा नजिकै अफगानको तोरावोरामा आधार इलाका बनाएर आतंककारी गतिविधि सुरु गरे। लादेनले त्यसै वर्ष अमेरिकाविरुद्ध जिहादको घोषणा गरे। पाकिस्तानसँगको बिग्रिँदो सम्बन्ध र अविश्वास अनि तालिवानको आक्रमक वृद्धिका कारण सन् २०११ मा तत्कालीन अमेरिकी विदेशमन्त्री हिलारी क्लिन्टनले यदि तालिवानले हतियार बिसाउँछ भने आफूहरू शान्ति वार्ता गर्न तयार भएको घोषणा गरिन्। अमेरिकी गठबन्धनको कतारी मध्यस्थकर्ताहरूको समन्वयमा तालिवानसँगको अनौपचारिक वार्ताहरू भइरहे। तालिवानले अल्कायदासँगको सम्बन्धविच्छेद गर्ने र अन्य आतंककारी गतिविधिलाई त्याग्ने, अमेरिकाले अफगानिस्तानबाट पूर्णरूपमा आफ्नो सेना फिर्ता लाने वार्ताका बटमलाइन थिए। वार्तालाई जारी राख्न अमेरिकाले कतारको दोहमा तालिवानको राजनीतिक कार्यालय खोल्न सहमति जनायो र जुन १८, २०१३ मा कतारको दोहामा तालिवानको कार्यालय औपचारिकरूपमा सञ्चालनमा आयो।सन् २०११ मा तयार गरिएको रोडम्यापअनुसार ओवामा प्रशासनले सन् २०१४ को अन्तमा अपरेसन कम्ब्याटका ६८ हजार सेनाहरू फिर्ता बोलायो। सन् २०१५ मा एकअर्काका प्रतिद्वन्द्वी मानिने स्वतन्त्र राजनीतिज्ञअसरफ घानी र नेसनल कोलिसन अफ अफगानिस्तान पार्टीका नेता अब्दुल्लाहका बीचमा सत्ता साझेदारी भयो। आधिकारीकरूपमा घानी राष्ट्रपति भए र अब्दुल्लाह प्रमुख कार्यकारी। उनीहरूको सत्ता साझेदारीको सुरुआत नै मन्त्रीदेखि विभिन्न सरकारी नियुक्तिमा आफ्नो पक्षधरको मान्छे नियुक्तिको सौदाबाजीबाट भयो। सरकार गठन भएको एक वर्षसम्म पनि रक्षामन्त्रीको नियुक्ति हुन सकेन। घानी र अब्दुल्लाहको बीचको शक्ति संघर्ष, अमेरिकी सेनाको कम उपस्थिति, कमजोर अर्थतन्त्र आदिका कारण सरकारप्रति जनताको विश्वास घट्न थाल्यो। यो अवस्था तालिवानका लागि अनुकूल बनेका कारण उसका गतिविधि२०१६ सम्म आइपुग्दा आक्रमक ढंगले अघि बढ्यो। २०१६ को अमेरिकी राष्ट्रपतीय निर्वाचन नजिकिँदै गर्दा तालिवानमा नेतृत्व संकट देखा परेको थियो। २०१३ मा उक्त संगठनका सर्वोच्च नेता मोहम्मद ओमारको टीबीका कारण निधन भइसकेको थियो। उनको निधन पछि अख्तर मोहम्मद मन्सुरले नेतृत्व सम्हालेका थिए। २०१५ को मेमा इरानको भ्रमण गरेर फर्कंदै गर्दा बाटोमा अमेरिकी ड्रोनहमलामा उनको मृत्यु भएको थियो। उनको मृत्युपछि मौलावी हवितुल्लाह अखुनजादाले तालिवानको नेतृत्व सम्हाले। २०१७ को जनवरीमा डोनाल्ड ट्रम्पले राष्ट्रपतिको पदभार सम्हालेपछि अफगान मामलामा दुईवटा रणनीति अख्तियार गरे। पाकिस्तानमाथि दबाब र अमेरिकी सेनाका कमान्डरहरूलाई अधिकार। अल्कायदा र आइसिसविरुद्धको सैन्य कार्बाही तीव्र बनाउने, तालिवानलाई शान्ति वार्तामा ल्याएर राजनीतिक व्यवस्थापन गर्ने,अफगान सरकारलाई सक्षम बनाउने र तालिवानबाट अफगानिस्तानको सत्ता जोगाउने ट्रम प्रशासनको रणनीति थियो। व्यापारिक पृष्ठभूमिबाट आएका राष्ट्रपति ट्रम्पले वार्षिक झन्डै ३२ अर्ब डलर खर्च हुने युद्ध टुंग्याएर सेना फिर्ता ल्याउन चाहन्थे। उनले रक्षामन्त्री जेम्स म्याटिस र संयुक्त सेनाका अध्यक्ष जोसेफ डनफर्डलाई सिरिया, इराकलगायत अफगानिस्तानबाट सेना फिर्ता ल्याउने योजना तया गर्न दबाब दिए। यी राष्ट्रहरूवाट तत्काल सेना फिर्ता बोलाउनु अमेरिकी सुरक्षाका लागि खतरा हुने मत राखेका रक्षामन्त्रीम्याट्रिसले ट्रम्पसँगको मतभेदका कारण राजीनामा दिए। म्याटिस पछि विदेशमन्त्री माइक पम्पेओले अफगान मामलाको जिम्मा लिए। कतारको दोहामा अमेरिकी डिप्लोम्याट र तालिवानी नेताको बीचमा विभिन्न चरणका वार्ता भए। वार्ताका लागि अमेरिकी नेतृत्व अफगानी अमेरिकन जाल्मे खालिजादले गरेका थिए भने तालिवानको नेतृत्व अब्दुल घानी वरदारले गरेका थिए। १८ महिनाको वार्तापछि अमेरिका र तालिवानबीच फेब्रुअरी २९, २०२० मा चारबुँदे बृहत् शान्ति सम्झौता भयो। सम्झौताको मर्म तालिवानले अफगानी भूमि अमेरिका र उसका गठबन्धन राष्ट्रहरूका खिलाफ प्रयोग हुन नदिने र अमेरिकाले अफगानिस्तानवाट आफ्नो सेना फिर्ता लैजाने प्रतिबद्धताहरू जाहेर गरिएका थिए। क्रमशः"
जग्गेमा विदेशी वरवधू,"पोखरा : कोरोना कहरकैबीच एक जोडी पर्यटकले जीवनको यात्रा सँगै अघि बढाउन नेपाल रोजेका छन्। नेदरल्यान्ड्सका ३३ वर्षीय विलियम जोन बोस्मा र फिलिपिन्सकी ३२ वर्षीया मारिना मेन्डोजा बुलाङले कास्कीको अस्थाम गाउँमा हिन्दू परम्परा अनुसार विवाह गरेका हुन्। स्थानीय गाउँलेलाई साक्षी राखेर विलियम र मारिनाले लामो समयदेखिको प्रेमलाई विवाहमा परिणत गरेका हुन्। सोमबार पञ्चेबाजा बजाएर धुमधामका साथ विवाह गरिएको थियो। उनीहरू विवाहकै लागि पाँच महिना अघि नेपाल आएका थिए। अस्तामस्थित अन्नपूर्ण ईको भिलेजको प्रांगणमा विवाहका लागि जग्गे बनाइएको थियो। बेहुलीले परम्परागत गुरुङ पोशाक चोली, घलेक र फरियालगाएर घुम्टो ओढेकी थिइन्। विवाहको चाजोपाँजो भिलेजका सञ्चालक विश्वराज अधिकारीले मिलाएका थिए। गाउँले बेहुला र बेहुलीको पक्षमा बाँडिएका थिए। कोही जन्ती बनेका थिए। कोही घर गाउँले। जग्गेमा बसेर विलियम र मारिनाले पण्डितले भनेझैं वैवाहिक रीत पूरा गरेका थिए। विलियमले मारिनाको सिउँदोमा सिन्दुर लगाइदिए। पण्डितले अग्निलाई साक्षी राखेर दुवैलाई सुखदुखमा सहयात्री बनेर जीवन जिउने कसम खुवाए। आमा समूहले रत्यौली खेले। रत्यौलीको गीत र पञ्चेबाजाको धुनमा बेहुलाबेहुली नाचेका थिए। विलियम र मारिनाको विवाह नेदरल्यान्ड्स, फिलिपिन्स र अस्टेलियामा रहेका आफन्तहरूले अनलाइनमा लाइभ हेरेका थिए। मारिना तीन वर्षअघि पनि नेपाल आएकी थिइन्। हिमालको सुन्दरता, यहाँको संस्कृति र नेपालीको आतिथ्य सत्कारबाट प्रभावित भएपछि विवाहका लागि नेपाल रोजेको उनले बताइन्। धेरै देश घुमें। यहाँको जस्तो आत्मीय सत्कार शैली कतै पाइनँ, मारिनाले भनिन्, त्यसैले विलियमसँग विवाह गर्ने निर्णयमा पुगेपछि नेपाल रोजेकी हुँ। विलियमलाई पनि पहिलेदेखि नै नेपाल घुम्ने रहर थियो। मारिनाको प्रस्तावबाट खुसी हुँदै नेपाली संस्कृति र परम्परा अनुसार विवाह गर्न राजी भएको उनले बताए। विदेशीले नेपालमा आएर हिन्दु परम्परा अनुसार विवाह गर्नुले विश्वभर सकारात्मक सन्देश गएको मारिनाकी नेपाली दिदी कमला घलेले बताइन्। विलियम र मारिनाको भेट सन् २००७ मा फिलिपिन्सको एक कलेजमा भएको थियो। परिवारको समेत सहमतिमा विवाह गर्ने निर्णयमा पुगेको मारिनाले बताइन्। पण्डित टंकप्रसाद दवाडीले विदेशीको विवाह गराएको पहिलो अनुभव रहेको बताए। विलियम र मारिनाले जग्गेमा विवाह गर्नुअघि कास्की जिल्ला अदालतमा कोट म्यारिज गरेका थिए। नेपाल विवाह र हनिमुन डेस्टिनेसन हुन सक्ने मारिना बताउँछिन्। अन्नपूर्ण र माछापुच्छ्रे हिमालको सुन्दरताका साथै स्थानीयको आतिथ्य सत्कारले पोखरा आइरहने विलियमले प्रतिवद्धता जनाए। विवाहको वर्ष दिनको अवसरमा पुनः नेपाल आएर एनिभर्सरी मनाउने योजना रहेको उनले बताए। कोरोनाका कारण धेरै देश बन्द भएको अवस्थामा पनि नेपाल सहज रुपमा आउन पाएको उनले बताए।"
बढ्यो उद्योगमा लगानी,"काठमाडौं : कुनै समय राजधानी तथा ठूला सहर केन्द्रित भइरहेको लगानी पछिल्लो समयमा प्रदेश तथा स्थानीयस्तरसम्म पुगेको छ। बैंक तथा वित्तीय संस्थाहरूले प्रदेशको कृषि, पर्यटन, औद्योगिक विकासमा लगानी बढाएका छन्। बैंकिङ पहुँचमा सर्वसाधारणलाई जोड्नुका साथै प्रदेशको औद्योगिक क्षमता बढाउन विशेष ध्यान दिएका छन्। बैंकले मागका आधारमा कर्जा प्रवाह गरेका छन्। राष्ट्र बैंकले सार्वजनिक गरेको प्रादेशिक आर्थिक गतिविधि अध्ययन प्रतिवेदनले प्रदेशस्तरमै औद्योगिक विकासमा बैंकले लगानीमा प्राथमिकता दिएको देखाएको छ। बैंकको बागमती प्रदेशमा औद्योगिक क्षेत्रमा उल्लेख्य लगानी छ। औद्योगिक क्षमता र माग अधिक भएका कारण यस प्रदेशको औद्योगिक विकासमा बैंकको बढ्दै गएको हो। केन्द्रीय बैंकले गत पुसमा गरेको अध्ययनअनुसार बागमतीमा ७ खर्ब ८२ अर्ब ९२ करोड रुपैयाँ बैंकहरूको लगानी छ। औद्योगिक क्षेत्रमा ३७६ प्रतिशत छ। काठमाडौंमा सबैभन्दा बढी ६ खर्ब ७१ अर्ब ७२ करोड (८५८ प्रतिशत) कर्जा लगानी भएको छ। रसुवा जिल्लामा सबैभन्दा कम ४४ करोड (००६ प्रतिशत) लगानी भएको छ। प्रदेशगतरूपमा सबैभन्दा बढी औद्योगिक क्षमता गण्डकी प्रदेशको र कम कर्णाली प्रदेशको छ। उद्योगको क्षमताअनुसार बैंकहरूले लगानी गरेर उक्त क्षेत्रको आर्थिक विकासमा योगदान पुयाएको नेपाल राष्ट्र बैंकका आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठ बताउछन्। बैंकको काम तथा योगदान कुनमा कति भनेर केन्द्रीय बैंकले प्रतिवेदनसमेत तयार पारिरहेको उनले जानकारी दिए । पछिल्लो समय बैंक बागमतीमा केन्द्रित नभई बाहिरसमेत सेवा विस्तारमा अघि बढेको उनले बताए। बैंकले मुलुकको आर्थिक विकासमा योगदान दिएका छन्। थप लगानीका दायरा बढ्दै गएका छन्, उनले भने, बैंक बागमतीमा मात्र केन्द्रित नभई प्रत्येक तहमा सेवा विस्तार गरिरहेका छन्। केन्द्रीय बैंकको अध्ययनअनुसार कर्णालीमा ठूला उद्योग छैनन्। नमुना छनोटमार्फत उद्योगको क्षमतामापन गरेकोमा कर्णालीमा ठूला उद्योग थिएनन्। तेलको मिल, धागो बनाउनेलगायतका साना उद्योग मात्रै भएकाले सो क्षेत्रको औद्योगिक क्षमता कम देखिएको डाश्रेष्ठको भनाइ छ। कर्णाली प्रदेशको साना उद्योगमा ६ अर्ब ६९ करोड लगानी भएको छ। यद्यपि यो क्षेत्रबाट अध्ययनका लागि कुनै पनि उद्योग छनोटमा नपरेका तथा साना एवम् घरेलु उद्योगको सञ्चालन एवम् उत्पादन पनि न्यून रहेको राष्ट्र बैंकले जनाएको छ। अन्य प्रदेशको तुलनामा कर्णालीको औद्योगिक क्षेत्रमा कम लगानी छ। बागमती प्रदेशपछि बैंकहरूले प्रदेश १ र लुम्बिनीका औद्योगिक विकासमा खर्बौं लगानी गरेका छन्। प्रदेश १ मा बैंक तथा वित्तीय संस्थाले औद्योगिक क्षेत्रमा १ खर्ब २८ अर्ब ४६ करोड लगानी गरेका छन्। तर यो अघिल्लो वर्षभन्दा कम हो। सो प्रदेशको उद्योगको औसत क्षमता उपयोग ५०४ प्रतिशत छ। लुम्बिनी प्रदेशमा बैंकको कर्जा लगानी १ खर्व १४ अर्ब २४ करोड ३९ लाख पुगेको छ। औद्योगिक क्षेत्रमा गएको कर्जाको अंश २७३४ प्रतिशत हो। यस प्रदेशमा चाउचाउ, मदिरा, कागज, सिमेन्ट, आल्मुनियमका उत्पादन, प्लास्टिकको सामान र सेन्थेटिक कपडा उद्योगको क्षमता उपयोग घटेको छ। तोरीको तेल, गहुँको पिठो, पशुदाना र फलामको छड तथा पत्ती उद्योगको क्षमता उपयोग वृद्धि भएको छ। सुदूरपश्चिम प्रदेशमा औद्योगिक क्षेत्रमा २३ अर्ब ९२ करोड ११ लाख पुगेको छ। गत वर्षको पुससम्म यस्तो कर्जा १०२६ प्रतिशतले वृद्धि भएको थियो। औद्योगिक क्षेत्रको कर्जाको अंश २१७१ प्रतिशत छ। गण्डकी प्रदेशको उद्योगको औसत क्षमता उपयोग ५६२३ प्रतिशत छ। बैंकले गण्डकी प्रदेशको औद्योगिक क्षेत्रमा ५८ अर्ब ५५ करोड पुगेको छ। औद्योगिक क्षेत्रतर्फ २११६ प्रतिशत भएको छ। निर्माण क्षेत्रमा ४१ अर्ब, कृषि वन तथा पेयपदार्थ उत्पादन क्षेत्रमा ७ अर्ब २१ करोड र गैरखाद्य वस्तु उत्पादन क्षेत्रमा ६ अर्ब ९२ करोड लगानी छ।"
"नेपालको राजनीतिक प्रतिवेदन : विद्रोह जायज, गठबन्धन चुनावसम्मै","काठमाडौं : नेकपा एकीकृत समाजवादीले लोकतन्त्रको रक्षार्थ गरिएको विद्रोह जायज रहेको ठहर्याएको छ। पहिलो केन्द्रीय कमिटीको बैठकमा अध्यक्ष माधवकुमार नेपालबाट प्रस्तुत गरेको राजनीतिक प्रतिवेदनमा नेपाली जनताले कठोर संघर्ष गरेर ल्याएको लोकतन्त्रको रक्षार्थ गरिएको जायज विद्रोह भएको उल्लेख छ। मुलुकमा राजनीतिक स्थायित्व कायम गर्नका निम्ति पनि यो विद्रोह आवश्यक र उचित थियो। प्रतिवेदनमा भनिएको छ, हामीले प्रतिनिधि सभालाई बचाएर संविधान र लोकतन्त्रको रक्षा गर्ने उद्देश्यले उपयुक्त सबै काम गरेको हुँदा प्रतिनिधि सभा बचाउनका निम्ति प्रधानमन्त्री शेरबहादुर देउवालाई विश्वासको मत दिनुपर्दथ्यो र दियौँ। गठबन्धन चुनावसम्मै नेकपा एसले वाम लोकतान्त्रिक गठबन्धनलाई निर्वाचन सम्मै कायम राख्नुपर्ने निष्कर्ष निकालेको छ। वाम लोकतान्त्रिक समिकरणमा सामेल राजनैतिक दलहरूको वर्गाधार र वर्ग चरित्र फरक फरक भएता पनि यिनीहरूले लोकतन्त्रको रक्षा गर्ने र मुलुकमा राजनीतिक स्थिरता कायम गर्ने सवालमा सहमत भएर मोर्चाबन्दी गरी सहकार्य गरेको प्रतिवेदनमा उल्लेख छ। मोर्चाबन्दी र सहकार्यलाई कम्तिमा पनि प्रतिनिधि सभाको पूर्ण कार्यकाल र आगामी निर्वाचनसम्म कायम राख्नुपर्ने र स्थानीय तहसम्म पुर्याउनुपर्ने आवश्यकता छ, प्रतिवेदनमा भनिएको छ। प्रतिवेदनमा संघीय तथा प्रदेश सरकारमा पनि सामेल हुने उल्लेख गरिएको छ। नेपालले भनेका छन्,राष्ट्रियता, जनवाद, जनजीविका, सामाजिक न्याय समानता र समाजवादको पक्षमा दृढतापूर्वक उभिने छौँ। हामी अनियमितता, ढिलासुस्ती, भ्रष्टाचार र अपारदर्शीताको सख्त विरोधी रहने छौँ र नियमितता, सुशासन, शान्तिव्यवस्था, चुस्तदुरुस्तता, शिघ्रता, पारदर्शीता आदिमा पूर्ण प्रतिबद्ध रही यी मान्यताहरूलाई व्यवहारमा उतार्न पूर्ण इमानदारिताका साथ लागिपर्ने छौँ। दुई राजनीतिक धार नेपालको प्रतिवेदनमा मुलुकमा अहिले दुई प्रकारका राजनीतिक धार विद्यमानको उल्लेख गरिएको छ। एउटा एमाले अध्यक्ष केपी शर्मा ओलीले नेतृत्व गरेको धार अर्को सत्तागठबन्धनको धार। एउटा अलोकतान्त्रिक, असहिष्णु र स्वेच्छाचारी प्रवृत्ति बोकेको दक्षिणपन्थी, विदेशपरस्त तथा राजतन्त्रपरस्त शंक्तिसँग दक्षिणपन्थी गठबन्धन गर्ने सोच जसको मुख्य प्रतिनिधित्व केपी ओली गुटले गरिरहेको छ, उनले भनेका छन्, अर्को वाम लोकतान्त्रिक समिकरण, जसको प्रतिनिधित्व नेपाल कम्युनिष्ट पार्टी (एकीकृत समाजवादी), नेपाल कम्युनिष्ट पार्टी (माओवादी केन्द्र), नेपाली कांग्रेस, जनता समाजवादी दल र राष्ट्रिय जनमोर्चाले गरिरहेका छन्। १० बुँदे अल्मल्याउने र फसाउने चाल मात्र नेपालको प्रतिवेदनमा १० बुँदे सहमतिको आलोचना गरिएको छ। ओलीले एमाले एकताका निम्ति वार्ताको अनेकन नाटक गरेको प्रतिवेदनमा उल्लेख गरिएको छ। ओली पक्षले २०७८ असार २७ गते राति दश बुँदे सहमति गर्नुको मूल ध्येय २८ गतेलाई पेशी तोकिएको अदालतमा विचाराधीन प्रतिनिधि सभाको विघटन सम्बन्धी मुद्दालाई प्रभावित गर्ने उद्देश्य गरेको नेपालको बुझाइ छ। वार्ता गर्न व्यक्तिहरू खटाइयो। वार्तामा एकताको निम्ति सच्चा र इमान्दार प्रयत्न होइन जालझेल गरेर कथित दश बुँदे सहमति गरियो, प्रतिवेदनमा भनिएको छ, वार्ता त फगत नाटक मात्र थियो, अल्मल्याउने र फसाँउने चाल मात्र थियो। आफूहरु उठाएका मूलभूत विषयहरू, वैचारिक पक्ष, आलोचना र आगामी दिनमा अवलम्बन गरिने निर्णय प्रकृया र संगठनात्मक सवालमा केपी ओली आफैले गरेको सहमति जस्ता विषयलाई छाडेर गरिएको कथित दश बुँदे सहमति केपी ओली पक्षको गम्भीर षड्यन्त्रको परिणाम मात्र भएको नेपालको भनाई छ। सहमतिमा दुई प्रमुख नेताबिच सहमति गरेर मात्र अन्तिम निष्कर्षमा पुग्ने भन्ने कुरा समेत राखिएन, प्रतिवेदनमा भनिएको छ, उक्त कथित सहमतिका दशओटै बुँदा प्राविधिक प्रकृतिका छन्। वैचारिक एवं राजनीतिक सवालमा प्रवेश नगरी केवल प्राविधिक बुँदामा मात्रै सहमति गरेर पार्टी एकता हुन सक्तैनथ्यो र एकता भैहाले पनि दिगो हुँदैनथ्यो। ओलीले असंवैधानिक ढंगले गरेको जननिर्वाचित प्रतिनिधि सभाको विघटन गलत थियो भन्ने महसुस गरेर आत्मालोचित हुँदै जनतासमक्ष माफी नमागेसम्म एकता गर्नु नहुने आफ्नो मान्यता रहेको नेपालले टिप्पणी गरेका छन्। उनले प्राविधिक प्रकृतिको सहमतिका आधारमा एकता हुन नसक्ने निष्कर्ष निकाल्न र त्यसका विरुद्ध उभिएर विद्रोह गर्न बाध्य भएको जनाएका छन्। पार्टी एकता जोगाउन निरन्तर प्रयत्न गरेको उल्लेख गर्दै केपी ओली पक्षले कुनै हालतमा पनि एकता गर्न नचाहेपछि पार्टी र आन्दोलनलाई जोगाउन नेकपा (एमाले) को पुनर्गठन एवम् रूपान्तरण गर्दै नेपाली कम्युनिष्ट आन्दोलनको रक्षा गर्ने उद्देश्यले नेपाल कम्युनिष्ट पार्टी ( एकीकृत समाजवादी) गठन गर्न बाध्य भएको प्रतिवेदनमा जनाइएको छ। ओलीको आलोचना : ओली गुट कम्युनिस्ट होइन प्रतिवेदनमा एमाले अध्यक्ष ओलीको अर्को आलोचना गरिएको छ। केपी ओलीले चलाएको एमाले गुटमा एउटा क्रान्तिकारी कम्युनिष्ट पार्टीमा हुनुपर्ने गुण पनि नरहेको नेपालको निष्कर्ष छ। केपी ओली गुटले जनवादी केन्द्रीयताको मान्यता र जनताको बहुदलीय जनवादले अंगालेको विचारको विविधतालाई स्वीकार एवं अंगिकार गर्ने मान्यता, कम्युनिष्ट पार्टी विधि केपी ओली गुटमा नरहेको प्रतिवेदनमा उल्लेख छ। केपी ओली गुट जनताको बहुदलीय जनवादी पनि रहेन, प्रतिवेदनमा भनिएको छ, त्यो अब व्यक्तिगत स्वार्थमा केन्द्रित दक्षिणपन्थी अवसरवादीहरूको एउटा झुण्ड मात्र रह्यो। यो प्रतिवेदनमा एमालेका मध्यधार (विगतमा माधव नेपाल विचार समुहसँग नजिक रहेका)का नेताको विषयमा भने केही पनि उल्लेख गरिएको छैन। मार्गदर्शक सिद्धान्त मार्क्सवादलेनिनवाद नेकपा (एकीकृत समाजवादी) को मार्गदर्शक सिद्धान्त मार्क्सवादलेनिनवाद रहेको छ। मार्क्सवादलेनिनवाद क्रान्तिकारी चरित्रको वैज्ञानिक विश्वदृष्टिकोण र श्रमजीवी वर्गको मुक्ति एवम् समाज परिवर्तनको मार्गदर्शक सिद्धान्त भएको नेपालले उल्लेख गरेका छन्। रणनीतिक लक्ष्य लोकतान्त्रिक मूल्य मान्यतासहितको वैज्ञानिक समाजवाद भएको बताइएको छ। नेपाली सर्वहारा श्रमजीवी वर्गका जनताको हित प्रतिनिधित्व गर्ने राजनीतिक दल भएको प्रतिवेदनमा उल्लेख छ। वैज्ञानिक समाजवाद र साम्यवादी समाजको स्थापना गर्ने लक्ष्य र उद्देश्य राखेको छ। क्रान्तिका उपलब्धीहरूको रक्षा गर्दै शान्तिपूर्ण संघर्ष र लोकतान्त्रिक विधिबाट मुलुकको आर्थिकसामाजिकसांस्कृतिक रूपान्तरणसहित राष्ट्रिय पूँजीको विकास गरेर सामाजिक न्याय र लोकतान्त्रिक मूल्य मान्यतासहितको समाजवादका आधार निर्माण गर्ने यस पार्टीको तात्कालिक लक्ष्य हो ,प्रतिवेदनमा भनिएको छ। प्रतिवेदनमा तत्कालिक कार्यभार मुख्यतः वैचारिक, राजनीतिक र साङ्गठनिक प्रकृतिका रहेको उल्लेख छ। महत्वपूर्ण राजनीतिक कार्यभार हाल कायम वाम लोकतान्त्रिक गठबन्धनलाई कम्तिमा पनि वर्तमान प्रतिनिधि सभाको पूर्ण कार्यकाल र आगामी निर्वाचनसम्म टिकाउनु र सहमति एवं सहकार्यको आधारमा सरकार सञ्चालन गरी आम जनतालाई सेवा प्रदान गर्नु रहेको प्रवितेदनमा उल्लेख छ। वामपन्थी शक्तिहरूबीच सहकार्यको भावना विकास गर्नु र मोर्चा बनाएर काम गर्दै गई पार्टी एकताका आधारहरू निर्माण गर्नु पनि आजको एउटा महत्वपूर्ण राजनीतिक कार्यभार भएको नेपालको प्रतिवेदनमा जनाइएको छ। छिमेकी तथा सवै मित्र राष्ट्रहरूसँग पारस्परिक सम्मान र समानताका आधारमा सम्बन्ध विकास गर्नु पनि यतिबेलाको अर्को एक महत्वपूर्ण राजनीतिक कार्यभार भएको नेपालको प्रतिवेदनमा उल्लेख छ। नेपाल कम्युनिष्ट पार्टीलाई नयाँ ढङ्गले पुनर्गठन र रूपान्तरण गरेर नेपालको कम्युनिष्ट आन्दोलन र नेपाली क्रान्तिका उपलब्धीहरूको रक्षा गर्दै तिनीहरूलाई अझ अगाडि बढाउनुपर्ने दायित्व काँधमा आएको नेपालको प्रतिवेदनमा छ। केन्द्रीय कमिटीको बैठकमा अध्यक्ष नेपालको प्रतिवेदनको प्रस्तुतिपछि समूह छलफलका लागि पाँच समूह विभाजन गरिएको छ। नेकपा एस बैठक बुधबार पनि जारी रहने प्रचार विभाग प्रमुख जगन्नाथ खतिवडाले जानकारी दिएका छन्। (प्रतिवेदनको पूर्णपाठ)"
अफगानी भूमिमा २० वर्षे युद्ध,"तालिवानको सत्तापलटपछि बुस प्रशासनले दुईवटा लक्ष्य राखेको थियो। तालिवान नेता मुल्लाह मोहम्मद ओमार र अल्कायदाका नेता विन लादेनलाई पक्रने वा मार्ने। सन् १९८० मा अफगानी शरणार्थीहरूका लागि च्यारिटी कार्यक्रममा सहभागी हुन आएका साउदी नागरिक ओसमा विन लादेनले विश्वव्यापी जिहाद (धार्मिक युद्ध) का प्रचारक अब्दुल्लाह अजामसँग भेटेका थिए। अजामबाट प्रभावित लादेन अफगानिस्तान पसेर सोभियत संघविरुद्धको युद्धका लागि लडाकु दस्तामात्र निर्माण गरेनन् स्वयं आफैं पनि सहभागी भए। सन् १९८७ मा साउदी फर्किएका लादेन सन् १९९६ मा पुनः अफगानिस्तान फर्किए। पाकिस्तानको सीमा नजिकै अफगानको तोरावोरामा आधार इलाका बनाएर आतंककारी गतिविधि सुरु गरे। लादेनले त्यसै वर्ष अमेरिकाविरुद्ध जिहादको घोषणा गरे। अल्कायदाका गतिविधि तालिवानका सर्वोच्च नेता मुल्लाह मोहम्मद ओमारलाई थाहा हुँदाहुँदै पनि लादेनलाई बस्न अनुमति दिएका थिए। ओमारले अमेरिकाको विरुद्धमा आतंककारी गतिविधि नगर्न लादेनलाई सम्झाएका थिए। लादेनले उनको सुझावलाई लत्याउँदै आफ्नो उद्देश्यमा लागिरहे। १९९८ मा केन्या र तान्जानियास्थत अमेरिकी दूतावासमा आक्रमण गरेपछि अमेरिकाले अफगानिस्तानको खोस्टस्थित अल्कायदाको अखडामा क्रुज मिसाइल खसाल्यो। त्यति बेला नै साउदी अरब र अमेरिकाले लादेनलाई सुम्पन तालिवानसँग आग्रह गरेका थिए। ओमारले भने लादेन आफ्ना पाहुना भएकाले सुर्पदगी गर्न नमिल्ने भनेर इन्कार गरिदिएका थिए। सन् २००१ को सेप्टेम्बर ११ मा अमेरिकाको न्युयोर्कस्थित वल्डट्रेड सेन्टरको ट्विन टावरमा आतंककारी हमला भयो। दुईवटा विमान ठोक्काएर गरिएको उक्त हमलामा ३ हजारले ज्यान गुमाए भने ६ हजारभन्दा बढी नागरिक घाइते भए। घटनापश्चात् राष्ट्रको नाममा सम्बोधन गर्दै तत्कालीन राष्ट्रपति जर्ज बुसले उक्त घटना आतंककारी समूह अल्कायदाले गरेको र अमेरिकाले त्यसको बदला लिने घोषणा गरे। अमेरिकी बदलाको निसानामा पर्यो अफगानिस्तान र सत्तामा रहेको तालिवान। अमेरिकाले तालिवानलाई अल्कायदाका नेता ओसामा विन लादेनलाई आफूलाई सुम्पन अल्टिमेटम दियो। तालिवान नेता ओमारले अमेरिकी प्रस्तावलाई इन्कार गरे। आफ्नो प्रस्तावलाई तालिवानले अस्वीकार गरे पछि अक्टोबर ७ मा अमेरिकी नेतृत्वको गठबन्धन सेनाले अफगानिस्तान माथि हमला गर्यो। अफगानिस्तानका अन्य भागहरूको सहजै कब्जा गरेको गठबन्धन सेनाले अल्कायदाको मुख्य किल्ला तोराबोरामा भने १८ दिनको युद्धलडेको थियो। तोराबोराको कब्जापछि भने तालिवानले सत्ता छोड्न बाध्य भएको थियो। तालिवान सत्ताबाट हटिसकेपछि आदिवासी नेता हमिद कार्जाईको नेतृत्वमा सन् २००१ को डिसेम्बर महिनामा गभर्निङ कमिटी बन्यो रसन् २००२ को जुनमा कार्जाई आन्तरिम सरकारको राष्ट्रपति बने। तालिवान र अल्कायदा माथिको सफलता हात पारेको गठबन्धन सेनाले विन लादेन र तालिवान नेता ओ समात्न असफल रह्यो। तालिवानको सत्तापलटपछि बुस प्रशासनले दुई वटा लक्ष्य राखेको थियो। पहिलो तालिवान नेता मुल्लाह मोहम्मद ओमार र अल्कायदाका नेता विन लादेनलाई पक्रने वा मार्ने। दोस्रामजबुत प्रजातन्त्रको स्थापनाका लागि सहयोग गर्ने जसले आतंकवादको वापसीलाई रोक्नेछ। त्यसका साथै आर्थिक विकास र भत्किएका संरचनाहरूको पुनर्निर्माणको कार्य पनि अघि बढायो। सबल सरकार र सक्षम सुरक्षा निकायको परिकल्पना गर्दै सेनाको भर्ना गर्ने र तालिम दिने काम गर्यो। तर परिस्थिति अमेरिकाले सोचे जस्तो भएन। सन् २००६ यता तालिवान एकत्रित भएर शक्ति आर्जन गर्न थाल्यो। अफिम र हिरोइन बेचेर आर्थिक आर्जन गर्दै हतियार खरिद गर्न थाल्यो भने २००९ सम्म आइसक्दा तालिवानले झन्डै ४६ हजार लडाकुहरूको दस्ता तयार बनाइसकेको थियो। तालिवानको पुनरोदयले अमेरिका झस्कियो। अमेरिकाले आफूलाई सहयोग गरिरहेको पाकिस्तानले दोहोरो भूमिका खेलेको आशंका गर्यो। तालिवानका अधिकांश नेताहरू पाकिस्तानमा रहेकार उनीहरूलाई पाकिस्तानी गुप्तचर संस्था आईएसआईले सहयोग गरेको थाहा भयो। २०११ मा इस्लामावादभन्दा ३५ किमिपर एवोटावादमा पाकिस्तानी मिलिटरी एकेडेमी नजिकै अल्कायदाका नेता ओसमा विन लादेनलाई भेट्टाउनुले पनि पाकिस्तानप्रतिको अमेरिकी शंकालाई पुनर्पुष्टि गर्यो। पाकिस्तानले तालिवानलाई सहयोग गर्नका पछाडि कार्जाई सरकारले भारतसँगको सम्बन्ध विस्तार गर्नु र पाकिस्तानका धार्मिकसमूहको दबाब प्रमुख कारण मानिएका थिए। सन् २०११ मे १ मा अमेरिकी सेनाको विशेषदस्ता नेभि सिल को कार्बाहीमा ओसमा विन लादेन मारिए। पाकिस्तानी भूमिमा अमेरिकाको मस्ट वान्टेड सूचीको १ नम्बरमा रहेको व्यक्तिलाई अमेरिकाले भेट्नु र पाकिस्तानमा घुसेर मार्नुले पाकिस्तानलाई लज्जानुभूति भयो। त्यस घटनाले अमेरिका र पाकिस्तानको सम्बन्धमा चिसोपना बढ्यो। त्यसपछि पाकिस्तानी सेनाहरूले तालिवानलाई खुलेर सहयोग गरेको र अफगानिस्तानको पूर्वी सिमानामा अफगानी सेना र अमेरिकी सेनामाथि हमला गर्न तालिवानलाई सघाउन थालेको खबरहरूबाहिरिए। पाकिस्तानी सेना प्रमुखले अमेरिकी विशेष अपरेसन दस्ता र प्रशिक्षकहरूलाई पाकिस्तान छोड्न आदेश दिनका साथै ड्रोन आक्रमणका गतिविधि पनि स्थगन गरिदिए। बदलामा अमेरिकाले पनि ८० करोड डलरको सैनिक सहायता रोक्का गर्यो। पाकिस्तानको सीमा नजिकै अफगानको तोरावोरामा आधार इलाका बनाएर आतंककारी गतिविधि सुरु गरे। लादेनले त्यसै वर्ष अमेरिकाविरुद्ध जिहादको घोषणा गरे। पाकिस्तानसँगको बिग्रिँदो सम्बन्ध र अविश्वास अनि तालिवानको आक्रमक वृद्धिका कारण सन् २०११ मा तत्कालीन अमेरिकी विदेशमन्त्री हिलारी क्लिन्टनले यदि तालिवानले हतियार बिसाउँछ भने आफूहरू शान्ति वार्ता गर्न तयार भएको घोषणा गरिन्। अमेरिकी गठबन्धनको कतारी मध्यस्थकर्ताहरूको समन्वयमा तालिवानसँगको अनौपचारिक वार्ताहरू भइरहे। तालिवानले अल्कायदासँगको सम्बन्धविच्छेद गर्ने र अन्य आतंककारी गतिविधिलाई त्याग्ने, अमेरिकाले अफगानिस्तानबाट पूर्णरूपमा आफ्नो सेना फिर्ता लाने वार्ताका बटमलाइन थिए। वार्तालाई जारी राख्न अमेरिकाले कतारको दोहमा तालिवानको राजनीतिक कार्यालय खोल्न सहमति जनायो र जुन १८, २०१३ मा कतारको दोहामा तालिवानको कार्यालय औपचारिकरूपमा सञ्चालनमा आयो।सन् २०११ मा तयार गरिएको रोडम्यापअनुसार ओवामा प्रशासनले सन् २०१४ को अन्तमा अपरेसन कम्ब्याटका ६८ हजार सेनाहरू फिर्ता बोलायो। सन् २०१५ मा एकअर्काका प्रतिद्वन्द्वी मानिने स्वतन्त्र राजनीतिज्ञअसरफ घानी र नेसनल कोलिसन अफ अफगानिस्तान पार्टीका नेता अब्दुल्लाहका बीचमा सत्ता साझेदारी भयो। आधिकारीकरूपमा घानी राष्ट्रपति भए र अब्दुल्लाह प्रमुख कार्यकारी। उनीहरूको सत्ता साझेदारीको सुरुआत नै मन्त्रीदेखि विभिन्न सरकारी नियुक्तिमा आफ्नो पक्षधरको मान्छे नियुक्तिको सौदाबाजीबाट भयो। सरकार गठन भएको एक वर्षसम्म पनि रक्षामन्त्रीको नियुक्ति हुन सकेन। घानी र अब्दुल्लाहको बीचको शक्ति संघर्ष, अमेरिकी सेनाको कम उपस्थिति, कमजोर अर्थतन्त्र आदिका कारण सरकारप्रति जनताको विश्वास घट्न थाल्यो। यो अवस्था तालिवानका लागि अनुकूल बनेका कारण उसका गतिविधि२०१६ सम्म आइपुग्दा आक्रमक ढंगले अघि बढ्यो। २०१६ को अमेरिकी राष्ट्रपतीय निर्वाचन नजिकिँदै गर्दा तालिवानमा नेतृत्व संकट देखा परेको थियो। २०१३ मा उक्त संगठनका सर्वोच्च नेता मोहम्मद ओमारको टीबीका कारण निधन भइसकेको थियो। उनको निधन पछि अख्तर मोहम्मद मन्सुरले नेतृत्व सम्हालेका थिए। २०१५ को मेमा इरानको भ्रमण गरेर फर्कंदै गर्दा बाटोमा अमेरिकी ड्रोनहमलामा उनको मृत्यु भएको थियो। उनको मृत्युपछि मौलावी हवितुल्लाह अखुनजादाले तालिवानको नेतृत्व सम्हाले। २०१७ को जनवरीमा डोनाल्ड ट्रम्पले राष्ट्रपतिको पदभार सम्हालेपछि अफगान मामलामा दुईवटा रणनीति अख्तियार गरे। पाकिस्तानमाथि दबाब र अमेरिकी सेनाका कमान्डरहरूलाई अधिकार। अल्कायदा र आइसिसविरुद्धको सैन्य कार्बाही तीव्र बनाउने, तालिवानलाई शान्ति वार्तामा ल्याएर राजनीतिक व्यवस्थापन गर्ने,अफगान सरकारलाई सक्षम बनाउने र तालिवानबाट अफगानिस्तानको सत्ता जोगाउने ट्रम प्रशासनको रणनीति थियो। व्यापारिक पृष्ठभूमिबाट आएका राष्ट्रपति ट्रम्पले वार्षिक झन्डै ३२ अर्ब डलर खर्च हुने युद्ध टुंग्याएर सेना फिर्ता ल्याउन चाहन्थे। उनले रक्षामन्त्री जेम्स म्याटिस र संयुक्त सेनाका अध्यक्ष जोसेफ डनफर्डलाई सिरिया, इराकलगायत अफगानिस्तानबाट सेना फिर्ता ल्याउने योजना तया गर्न दबाब दिए। यी राष्ट्रहरूवाट तत्काल सेना फिर्ता बोलाउनु अमेरिकी सुरक्षाका लागि खतरा हुने मत राखेका रक्षामन्त्रीम्याट्रिसले ट्रम्पसँगको मतभेदका कारण राजीनामा दिए। म्याटिस पछि विदेशमन्त्री माइक पम्पेओले अफगान मामलाको जिम्मा लिए। कतारको दोहामा अमेरिकी डिप्लोम्याट र तालिवानी नेताको बीचमा विभिन्न चरणका वार्ता भए। वार्ताका लागि अमेरिकी नेतृत्व अफगानी अमेरिकन जाल्मे खालिजादले गरेका थिए भने तालिवानको नेतृत्व अब्दुल घानी वरदारले गरेका थिए। १८ महिनाको वार्तापछि अमेरिका र तालिवानबीच फेब्रुअरी २९, २०२० मा चारबुँदे बृहत् शान्ति सम्झौता भयो। सम्झौताको मर्म तालिवानले अफगानी भूमि अमेरिका र उसका गठबन्धन राष्ट्रहरूका खिलाफ प्रयोग हुन नदिने र अमेरिकाले अफगानिस्तानवाट आफ्नो सेना फिर्ता लैजाने प्रतिबद्धताहरू जाहेर गरिएका थिए। क्रमशः"
भ्रष्टाचारको स्रोत नै चुनाव,"भ्रष्टाचारको नियन्त्रण गर्न सबै प्रकारका भ्रष्टाचारीहरूलाई कारबाही गर्न सकिने गरी कडा कानुन बनाई शिघ्र लागू गर्नु पर्दछ। २०४६ सालको सफल जनआन्दोलनपश्चात् वर्तमान समयसम्म आइपुग्दा नेपालको निर्वाचन अत्यन्त ज्यादा खर्चिलो देखिएको छ। यसका पछाडि धेरैवटा पक्ष निर्णायक देखिएका छन्। सबै राजनीतिक दलहरूका राजनीतिज्ञहरू सार्वजनिक कोषको दोहन गर्न र अल्पअवधिमा अत्यधिक स्रोतसाधन संग्रह गर्न अस्वस्थ प्रतिस्पर्धा गरिराखेका छन्। नेपालको सन्दर्भमा अध्ययन गर्दा निर्वाचनको निष्पक्षता, शुद्धता र मितव्ययिता कायम गराउने सन्दर्भमा खासै पहलकदमी कहीँबाट भएको अवस्था छैन। निर्वाचन अत्यधिक खर्चिलो हुँदै जाँदा यसका बहुआयामिक प्रभावहरू पर्दै गएको छ। यस अवस्थाले निरन्तरता प्राप्त गर्दै यसबाट सृजित विसंगतिहरू बढ्दै गई नेपाली नागरिकहरूले जीवन उत्सर्ग गरी प्राप्त गरेको लोकतन्त्रमा समेत प्रश्न चिह्न खडा हुने अवस्था स्पष्ट हुँदै आएको छ। यस परिस्थितिलाई सुधारतर्फ गम्भीर नबन्ने हो भने यसका परिणामहरू भयावह हुने र लोकतन्त्र नै धराशायी हुनेमा सन्देह गर्नु पर्ने अवस्था छैन। तर पटकपटक राष्ट्रको नेतृत्व गर्नेहरूले हालका दिनसम्म यसलाई सम्बोधन गर्नेतर्फ सोचाइ राखेको पाइँदैन। निर्वाचन खर्च अत्यधिक बढ्दै जानुका पछाडि रहेका कारणहरूको खोजी गर्नु पर्दछ। नेपालका राजनीतिज्ञहरूमा व्यक्तिवादी सोच हावी हुँदै गएको छ। स्रोतसाधनका हिसाबले भविष्य सुनिश्चित गर्न प्रायः सबै लागि परेका छन्। भ्रष्टाचारले देश आक्रान्त भएको छ। निर्वाचनमा उम्मेदवार चयन गर्ने मुख्य आधार नै स्रोत साधनको संग्रह भएको छ। यो विसंगति २०६३ सालपश्चात् अझै ज्यादा वृद्धि भएको छ। बढी मत ल्याउने विजयी हुने निर्वाचनमा उम्मेदवारका बारेमा निर्णय गर्दा दल र देशप्रति अमुक व्यक्तिले गरेको योगदानलाई कदर गर्ने पद्धति क्रमशः घट्दै प्रभावशाली व्यक्ति एवं नेताहरूको स्वविवेकमा हुन थालेको छ। निश्चित आधारको अभावमा प्रदान गरिने दलको टिकट लिन ठूलो रकम खर्च गर्नु पर्ने स्थिति छ। यसको अतिरिक्त जव उम्मेदवार निर्वाचनमा प्रतिस्पर्धा गर्न पुग्दछ। उसले कार्यकर्ताहरूको परिचालन गरी प्रचारप्रसारलगायतका अभियानमा लाग्नुपर्ने हुन्छ। विकृतिपूर्ण संस्कारको अनुभूति गरेका र यसैमा अभ्यस्त कार्यकर्ताहरू अत्यन्त महँगा छन्। उनीहरूलाई इच्छा गरेअनुसारका सुविधा उपलब्ध गराउनु पर्दछ। प्रचारप्रसारमा यातायातका साधनहरू, विद्युतीय औजार एवं उपकरणहरूको प्रयोग हुन्छ। निर्वाचनसम्बन्धी प्रवद्र्धनात्मक कार्यक्रमहरूको सञ्चालन गरिन्छ। मतगणनामा कार्यकर्ताहरूलाई एजेन्टको रूपमा राख्नु पर्दछ। निर्वाचन परिणाम घोषणा भएपश्चात् विजय जुलुस, भोजभतेरमा ठूलो रकम खर्च हुन्छ। यी सबै प्रत्यक्ष र अप्रत्यक्ष खर्चको परिमाण ठूलो हुन्छ। यसैगरी समानुपातिकतर्फको निर्वाचनमा पार्टीको निर्णय नै अन्तिम हुने भएकाले निर्वाचनमा अन्य उम्मेदवारसँग प्रतिस्पर्धा नगरी निर्वाचित हुने हुँदा यसमा समेत रकमको चलखेल अत्यन्त ज्यादा हुन्छ। यसको प्रस्ट उदाहरणका रूपमा कुनै पनि समय राजनीतिक दलको सदस्य नभएका ठूला व्यापारिक घरानाका व्यक्तिहरू सहजै सांसद मात्र बनेका छैनन्, अमुक व्यक्ति विभिन्न समयमा फरकफरक पार्टीबाट टिकट प्राप्त गरेका र मन्त्री बनेका उदाहरणहरू राजनीतिमा प्रष्ट देख्न सकिन्छ। यी व्यक्तिहरू सक्रिय राजनीतिमा देखिँदैनन्, तर सार्वजनिक पदहरूमा सदाबहार छन्। यसको अर्थ प्रष्ट छ पदको सुक्रीबिक्री नेपाली राजनीतिमा प्रशस्त भइराखेको छ। निर्वाचनको मौन अवधिमा मतदाताहरूलाई स्रोतसाधनकै प्रभावमा पारी अवधिको दुरुपयोग भइराखेको छ। दलहरू र दलका उम्मेदवार एवं नेताहरूले सम्पत्तिको इमान्दारिताका साथ घोषणा गरी पारदर्शिता प्रदर्शन गरेका छैनन्, निर्वाचन खर्च विवरण दाखिला हुँदैन। गरे पनि रीत पुयाउने हिसाबले मात्र गरिन्छ। आर्थिक कारोबारमा पारदर्शिता र कर्तव्यप्रतिको जवाफदेहिता उम्मेदवारहरू बिस्मरण गर्दछन्। यसबाट उम्मेदवारको चयन, प्रतिस्पर्धा गर्न सक्ने क्षमता र निर्वाचनमा विजयी हुने मूल आधार नै उसको खर्च गर्न सक्ने हैसियत निर्णायक बन्न पुगेको छ। हामी सहजै अनुभूति गरिराखेका विषय के हो भने निर्वाचनमा धनी उम्मेद्वार मात्रै विजयी भइराखेका छन्। दल र लोकतन्त्रप्रति प्रतिबद्ध कार्यकर्ताहरू राजनीतिमा पछि परेका छन्। यो उम्मेदवारी खरिद गर्ने परिस्थितिको उपज हो। निर्वाचन पर्यवेक्षण समूहले प्रकाशित गरेको प्रतिवेदनमा सन् २०१७ मा सम्पन्न स्थानीय तहको निर्वाचनमा ६९४२ करोड रुपैयाँ खर्च भई प्रत्येक नेपालीको भागमा सरदर ४९२३ रुपैयाँ परेको थियो भने प्रान्तीय र संघीय निर्वाचनमा ६२२१ करोड खर्च भई हरेक नेपालीको भागमा सरदर ४०४० रुपैयाँ परेको थियो यसबाट पनि नेपालको निर्वाचन थेग्नै नसक्ने गरी खर्चिलो बन्दै गएको देखिन्छ। ठूलो रकम खर्च गरी निर्वाचन जितेर आउनेहरूले यसलाई लगानीका रूपमा लिएका छन्। यो उनीहरूको बाध्यता पनि हो। राजनीति गर्नेहरूले आफ्ना कार्यकर्ताहरूवाट लेभी उठाउने, निजी क्षेत्रबाट सहयोगस्वरूप रकम लिनेजस्ता कार्यहरू गर्दछन। स्थापित राजनीतिज्ञहरूले निर्वाचनलाई अर्थआर्जन गर्ने अवसरका रूपमा पनि लिएका छन्। यसमा निजी क्षेत्रले दिएको रकमसमेत लगानीका रूपमा लिने गर्दछन्, निर्वाचन जितेर सरकारमा पुगेपछि सरकारी निर्णय प्रभावित गरी राजनीति गर्नेहरू र राजनीतिज्ञहरूलाई सहयोग गर्नेहरू लाभान्वित हुने गरेका छन्। थुप्रै अपराध राजनीति गर्नेहरूले अदृश्य रूपमा गर्दै आएका छन्। यसका अतिरिक्त निर्वाचन खर्च उठाउन ठूलाठूला भ्रष्टाचारजन्य निर्णय गर्ने, गलत नीति बनाई लाभान्वित हुने जस्ता कुकृत्यहरू हुने गरेका छन्। यी सबै अपराधहरू निर्वाचन बढी खर्चिलो हुँदाका परिणाम हुन्, यो बिकृति दिनुदिन बढ्दै छ। निर्वाचन स्वच्छ, पारदर्शी, कम खर्चिलो र निष्पक्ष बनाउन निर्वाचन आयोगले विभिन्न प्रकारका कार्यहरू गर्दछ। आचारसंहिता तयार परेको छ। निर्वाचनलाई स्वच्छ बनाउन कानुनहरूको कार्यान्वयन गर्ने अधिकार आयोगलाई प्रदान गरेको छ। देशभित्र र बाहिरका स्वतन्त्र पयवेक्षकहरूबाट निर्वाचनको पर्यवेक्षण हुन्छ। राजनीतिक दलहरूले निर्वाचन खर्चको फाटबारी आयोग समक्ष पेस गर्नु पर्दछ। यी सबै व्यवस्था कानुनले गर्दा पनि कानुनलाई गौण मान्ने प्रवृत्ति र क्रियाकलापहरू भइराखेका छन्। आयोग प्रभावकारी हुन सकेको छैन। यसबाट निर्वाचन परिणाम मात्र होइन उम्मेदवार र मतदाताहरूको अधिकारसमेतको हनन् हुन पुगेको छ। स्वतन्त्र र निष्पक्ष निर्वाचन नै लोकतन्त्रको मूल आधार हुनुपर्नेमा निर्वाचनलाई जनताको मन जित्ने विश्वास आर्जन गर्ने गरी सम्पन्न गर्न सकिएको छैन। किनकि जनताका नजरमा बदनाम अपराधीहरू नै जनताकै मतबाट जितेर आउने अवस्था हाम्रो राजनीतिले बनाएको छ। मौन अवधि तोकी उक्त अवधिमा निर्वाचनसम्बन्धी कुनै पनि क्रियाकलाप उम्मेदवारहरूले गर्न नपाउने व्यवस्था हुँदा पनि त्यही अवधिको दुरुपयोग भइराखेको छ र यो अवधि नै निर्वाचन प्रभावित गर्न प्रयोग भई निर्णायक भइराखेको छ। निर्वाचनमा खटिने कर्मचारीहरूले मतदान गर्ने अवसर नपाई उनीहरूको नागरिक अधिकारको हनन् भएको छ। यसका साथै विदेशमा रहेका नेपालीहरूलाई पनि मतदानबाट वञ्चित गरिएको छ। यसका पछाडि यी मतदाताहरूलाई स्रोत साधनको लालचबाट प्रभावित गर्न नसकिने भएकाले अधिकार नदिइएको आलोचना भइराखेको छ। निर्वाचनको समयमा दलहरूले तयार पारेका घोषणा पत्रमा बृहत् छलफल गरी मतदाताहरूले आफ्नो मताधिकारको प्रयोग गर्ने अवसर पाउनुपर्नेमा यसका बारेमा मतदाताहरूसँग बृहत् छलफल नै नभएको अवस्था छ। मतदाता शिक्षा अत्यन्त कमजोर छ। अशक्तहरूको मतदान गर्ने सहायता गर्नेहरूले पनि प्राप्त अधिकारको दुरुपयोग गरेका छन्। निर्वाचनसम्बन्धी विवादहरूको समाधान राम्ररी हुँदैन। स्थानीय टाठाबाठाहरूले निर्वाचन प्रभावित गरिराखेका छन्। यिनीहरूले लिएको निर्णयमा सर्वसाधारणहरू मतदान गर्ने बाध्य भएका छन्। सरकारी स्रोत साधनको अत्यन्त ज्यादा दुरुपयोग भइराखेको छ। विभिन्न दलका कार्यकर्ताहरूले निर्वाचनलाई अर्थ आर्जन गर्ने अवसरका रूपमा उपयोग गरिराखेका छन्। नेपालको लोकतन्त्रमा निर्वाचन प्रणालीको यो दुरावस्थाका कारण भ्रष्टाचार संस्थागत हुँदै गएको छ। यसरी निर्वाचन जितेर आउनेहरू र राजनीतिक दलहरूको प्रभाव अत्यन्त ज्यादा हुने गरेको छ। त्यसैले सरकारी रकम प्राप्त गर्ने अधिकार जसले प्राप्त गर्दछ उसैले आफ्नो र आफू सम्बन्धित दलको पक्षमा काम गर्दछ, सरकारी रकमको प्राप्ति एवं दुरुपयोग गर्दछ। देश संघीयतामा गइसके पछि सानो देशमा अत्यन्त ज्यादा निर्वाचित पदहरू रहनु, निर्वाचन खर्चिलो हुनु, भ्रष्टाचार बढ्दै गई यसले विकाराल रूप लिइरहँदा राजनीतिक दलहरूको नेतृत्वले आफ्ना कार्यकर्ताहरू वा दलको टिकटबाट निर्वाचन जितेकाहरूलाई भ्रष्टाचार गर्नबाट रोक्न सक्ने हैसियत गुमाउनु, ठूलाठूला भ्रष्टाचारहरूको अनुसन्धानसम्म पनि गर्न नपाउने अवस्था बनाउनु, सरकारमा रहनेहरू र प्रतिपक्षी दलहरूका बीच यस्ता विकृतिहरू बढाई फाइदा लिन अत्यन्त राम्रो समझदारी हुनु जस्ता कारणहरूले गर्दा निर्वाचनमा भएको ठूलो धन राशिको खर्चलाई लगानीको रूपमा लिई राजनीतिलाई व्यापारमा परिणत गर्ने कार्य भइराखेको छ। अल्प अवधिमा नै नेपालको राजनीतिक प्रणालीमा सुधार हुनुपर्ने अवस्था देखिएको छ। यो अवस्थामा सुधार ल्याउन उम्मेदवार छनोट गर्ने वस्तुनिष्ट आधारहरू सबै दलहरूले तयार पारी पालना गर्नु पर्दछ। मतदाता शिक्षा अत्यन्त ज्यादा प्रभावकारी बनाउनुपर्दछ। निर्वाचन खर्चको बारेमा निजी क्षेत्र, सर्वसाधारण नेपाली नागरिकहरू, नागरिक समाज र सरकार सबैले चासो राख्नु पर्दछ। अस्थायी प्रहरीहरूको कार्य क्षेत्रमा पुनरावलोकन गर्नु जरुरी छ। उच्च राजनीतिक नेतृत्वले उदाहरण बनी सच्चरित्रताको प्रदर्शन गर्न सक्नु पर्दछ, निर्वाचनमा भाग लिई कसैलाई मत नदिने गरी मतदानको प्रयोग गर्न पाउने अधिकार प्रदान गर्नु पर्दछ। यसबाट मतदाताहरूको मनोविज्ञान नेतृत्वले जानकारी गर्न सक्दछ। यी सबै विषयहरूमा राजनीतिक नेतृत्व गम्भीर भई सुधारका दिशामा अघि बढी यस प्रकारको निर्वाचनबाट विजयी हुनेहरूलाई सरकारमा नपठाई कानुन निर्माणको जिम्मेवारीमा मात्र सीमित गर्नु पर्दछ। यसो भएमा नेपालको राजनीति बिस्तारै सुधार उन्मुख भई रकम अत्यधिक खर्च गरी जिम्मेवारीमा पुगी अधिकार प्राप्त गर्नासाथ त्यसको असुल उपर प्रारम्भ गरिहाल्ने प्रवृत्तिमा सुधार आउँछ। सबैभन्दा महत्त्वपूर्ण विषय भ्रष्टाचारको नियन्त्रण गर्न सबै प्रकारका भ्रष्टाचारीहरूलाई कारबाही गर्न सकिने गरी कडा कानुन बनाई शिघ्र लागू गर्नु पर्दछ। अन्यथा यसले लोकतन्त्र र संघीय शासन प्रणालीप्रति नै वितृणा उत्पन्न गराउन सक्दछ। यसतर्फ सम्बन्धित पक्षको ध्यान जानु जरुरी छ।"
नेतृत्वमा युवा,"नेपाली कांग्रेसको १४औं महाधिवेशनन्तर्गत वडा अधिवेशनका क्रममा भएको प्रतिनिधि चयनको चुनावमा युवा पुस्ताको उल्लेखनीय आकर्षण देखियो। दैलेखकी १९ वर्षीया स्वस्तिका कुमारी महत, अछामकी २२ वर्षीया जानकी रावल, दुल्लु नगरपालिका९ का ३१ वर्षीय सरोज रिजाल, दुल्लु नगरपालिका१० का ३१ वर्षीय दीपेन्द्र पुरी स्थानीय वडाको सभापतिमा निर्वाचित भएको खबर आएको छ। देशभरिका अरू धेरै स्थानीय वडाको सभापति तथा क्षेत्रीय प्रतिनिधिमा पनि उल्लेख्य संख्यामा युवाहरू चयन भएका छन्। कांग्रेसमा युवाको आकर्षण बढेको देखिएको छ। युवापुस्ता समयानुकूल परिवर्तन चाहन्छन्। परिवर्तित समयानुसारको मुद्दालाई सशक्तरूपमा उठाउन नसक्ने र युवाको सवाललाई सम्बोधन गर्न नसक्ने वा नचाहने बूढा नेतालाई पाखा लगाउँदै युवा पुस्ता कांग्रेसको प्रतिनिधिमा चयन हुनु सुखद संकेत हो। राजनीतिमा युवापुस्ताको प्रवेशले राजनीतिक वृत्तमा नयाँ आशा र अपेक्षा पनि जगाएको छ। नेपालको संविधान २०७२ को सामाजिक न्याय र समावेशीकरणसम्बन्धी नीति मा राज्यको सर्वांगीण विकासमा योगदानका लागि युवालाई उपयुक्त अवसर प्रदान गर्ने उल्लेख गरिएको छ। यस्तै राष्ट्रिय युवा नीति २०७२ मा पनि युवा शक्तिलाई राजनीतिक, आर्थिक, सामाजिक र सांस्कृतिक रूपान्तरणका अग्रदूत तथा परिवतर्नका संवाहक शक्ति मान्दै युवालाई राष्ट्रिय विकासको मूलधारमा ल्याउनु जरुरी रहेको उल्लेख गरिएको छ। पछिल्लो समय राजनीतिमा युवा नेतृत्वको विषयमा बहसहरू हुन थालेका छन्। यसो त विश्वमा युवाले राजनीतिक नेतृत्व सम्हालेका प्रशस्त उदाहरण छन्। फिनल्यान्डकी सन्ना मिरेला मरिन ३४ वर्षको उमेरमा प्रधानमन्त्री निर्वाचित भएकी थिइन्। बेल्जियमका चाल्र्स मिचेल ३९ वर्षको उमेरमा प्रधानमन्त्री बनेका थिए। नेपालमै पनि कम्युनिस्ट नेता तथा जबजका जन्मदाता मदन भण्डारी ३८ वर्षको उमेरमा र माधव नेपाल ४० वर्षको उमेरमा पार्टीको महासचिव बनेका थिए। निरंकुश भनिएका राजा ज्ञानेन्द्रले गद्दी छोड्न त्यति गाह्रो मानेनन्। तर प्रजातन्त्रवादी भनिएका हाम्रा राजनीतिक नेताहरूले पद छोड्न त्योभन्दा पनि गाह्रो मानिरहेछन्। सल्लाहकारको भूमिकामा सीमित हुनुपर्ने बूढा नेताहरू नै अझै पनि कार्यकारी पदमा बसेर राजनीति हाँक्ने हठ गरिरहेछन्। मुलुकको हरेक राजनीतिक क्रान्तिमा अग्रपंक्तिमा उभिने युवा अवसरबाट भने सधैं बञ्चित हुँदै आएका छन्। हरेक राजनीतिक क्रान्तिमा युवाले निर्वाह गरेको भूमिकालाई निकै महत्त्व दिइन्छ, तर अवसर दिने वा पाउने बेलामा भने युवालाई बिर्सिने प्रयास निरन्तर हुँदै आएको छ। राजनीतिको नेतृत्व तहमा युवालाई अवसरबाट वञ्चित गरिँदै आएको छ। यो प्रवृत्ति सबै राजनीतिक दलहरूमा देख्न पाइन्छ। अवसरको खोजीमा लागेका युवालाई नेतृत्व तहले सधैं उपेक्षा र तिरस्कार गर्दै आएको छ। त्यसैले राजनीतिक, सामाजिक र आर्थिक परिवर्तनका संवाहक भनिएका युवा राजनीतिक नेतृत्व तहसँग असन्तुष्ट छन् र निराश छन्। यही निराशाले विरक्तिएका युवा विदेश पलायन हुने क्रम विगत तीनचार दशकदेखि बढेको बढ्यै छ। राजनीतिक, सामाजिक र आर्थिक दृष्टिकोणले पनि यो राम्रो संकेत पक्कै होइन। नेपालको मूलधारको राजनीतिमा नेतृत्व गर्न सक्षम दोस्रो र तेस्रो पुस्ता पनि तयार भइसकेको छ। तर तिनले नेतृत्वको अवसर भने पाउन सकेका छैनन्। नेतृत्व हस्तान्तरण गर्न पहिलो पुस्ता अझै तयार भएको छैन। शक्तिको शान र मानको लोभले नेतृत्व हस्तान्तरण गर्न पहिलो पुस्ताका नेताहरूले अझै चाहिरहेका छैनन्। आफ्नै ज्यान सम्हाल्ने शक्ति नभएका बूढा नेताहरूको नेतृत्व सम्हाल्ने हठ उदेकलाग्दो छ। परिवर्तनको नयाँ सोच, विचार र दूरदृष्टि बोकेर कर्म क्षेत्रमा उत्रन आतुर युवालाई सधैं अवसरबाट वञ्चित गर्नाले मुलुक समृद्धि यात्रामा पछाडि परेकोमा दुई मत छैन। युवालाई अवसर, युवा परिचालन र युवा सहभागिताबिना मुलुक समृद्धि यात्रामा अगाडि लम्कनै सक्दैन। अझै पनि एकथरी युवा बूढा नेताकै खेताला बन्न लालायित छन् भने अर्काथरी युवा राजनीतिक, सामाजिक र आर्थिक क्षेत्रमा पनि समान अवसरको आकांक्षी बनेका छन्। समान अवसरको आकांक्षी युवाको विद्रोही आवाजलाई भने नेतृत्व तहबाट दबाउने वा पन्छाउने प्रयास हुँदै आएको छ। योग्य, सक्षम र इमानदार युवालाई अवसरबाट वञ्चित गरेर राजनीतिमा वर्चस्व कायम राख्दै आएका बूढा नेताहरूको हामी र हाम्रा भन्ने प्रवृत्तिका कारण अवसरका आकांक्षी युवामा राजनीतिप्रति नै वितृष्णा उत्पन्न हुने गरेको छ। नेपाली कांग्रेसको १४औं महाधिवेशनका क्रममा भएको प्रतिनिधि चयनको चुनावमा युवा पुस्ताको विजय शृंखलाले मुलुकको राजनीतिक, सामाजिक र आर्थिक क्षेत्रमा युवा नेतृत्वको आवश्यकता छ भन्ने युवाको आवाजलाई उजागर गरेको छ। मुलुकको राजनीतिक, सामाजिक र आर्थिक क्षेत्रमा युवा परिचालन, सहभागिता र नेतृत्वको आवश्यकतालाई हाम्रो संविधानले पनि महसुस गरेको छ र संवैधानिक व्यवस्थाअनुसार नै राष्ट्रिय युवा नीति २०७२ र युथ भिजन २०२५ जारी भएको छ। पछिल्लो समय संवैधानिक व्यवस्था, युवा नीति र युथ भिजनको परिकल्पनाले देशको नीतिनिर्माण तहमा युवाको उपस्थिति र सहभागिता क्रमशः बढेको सकारात्मक संकेत देखिएको छ। प्रतिनिधिसभामा १३०९ प्रतिशत, प्रदेश सभामा २३६३ प्रतिशत, राष्ट्रिय सभामा ६७७ प्रतिशत र स्थानीय तहमा ३९६४ प्रतिशत युवाको प्रतिनिधित्व हुनुले यो तथ्यलाई पुष्टि गरेको देखिन्छ। नेतृत्व हस्तान्तरणमा देखिएको अनिच्छा र अर्घेल्याइँले अझै पनि सक्षम युवावर्ग उच्च नेतृत्वमा पुग्न वञ्चित भइरहेका छन्। सोच, विचार दूरदृष्टिअनुसारको नीति, रणनीति र कार्ययोजना तर्जुमा गरेर प्रभावकारी कार्यान्वयन गर्ने, गराउने क्षमता र दक्षता पनि युवा पुस्तामा छ। मुलुकमा युगान्तकारी परिवर्तन र विकासको अभिभारा बोक्न आतुर युवालाई अवसर दिने हो भने समृद्ध नेपाल र सुखी नेपालीको सपना छिट्टै पूरा हुनेमा निश्चिन्त हुन सकिन्छ। तर, नेतृत्वमा पुग्न आतुर युवा राजनीतिक बेइमानी, घातप्रतिघात र भ्रष्टाचारी मनोवृत्तिबाट मुक्त र इमान्दार र सदाचारयुक्त हुन भने नितान्त आवश्यक छ।"
मापदण्ड पालना गरेर विद्यालय खोलौं,"काठमाडौं उपत्यकामा असोज १ गतेदेखि पूर्णरूपमा भन्दा तयारीका रूपमा स्वास्थ्यका निश्चित मापदण्ड पालना गरेर विद्यालय खोल्ने काम भएको छ। तिहारपछि मात्र विद्यालय पूर्णरूपमा खोल्ने तयारी छ। सबै शिक्षकलाई कोरोनाविरुद्धको खोप प्रदान, जिल्ला शिक्षाको शिक्षा समितिले कोभिडको जोखिम विश्लेषण गर्ने र सुरक्षित देखेमा पूर्णरूपमा खोल्न दिइने उल्लेख थियो। स्वास्थ्य मापदण्ड पालना गराउन स्थानीय तहलाई जिम्मा थियो। तर प्रजिअ परिवर्तन भएसँगै निर्णय पनि परिवर्तन भएको छ। जेनतेन पाठ्यपुस्तक केन्द्रित सिकाइलाई निरन्तरता दिइरहेका बहुसंख्यक सामुदायिक विद्यालयहरूलाई कोभिड१९ ले थला पारेपछि २०७६ चैत्र १२ गतेदेखि नेपालमा शिक्षाको लय बिग्रिरहेको छ। वैकल्पिक उपायहरूका बारेमा योजना र अभ्यास नभएका शिक्षक, विद्यालय र सरोकारवालाहरूलाई चपाउन नसकेको फलामको चिउरा भई मारमा विद्यार्थी परेका छन्। दोस्रो लहरसँगै २०७८ वैशाख १३ गतेदेखि विद्यालय बन्द भए। विद्यार्थीले नै नसिकी देश कसरी बन्ला ? हिजो आज नेपाल किन बनेन भन्नेमा धेरै नेपाली चिन्तित, छलफल र विमर्शमा देखिन्छन्। नेपाल बन्नेमा एउटा आधार यहाको जनसंख्यामा अधिकांश विज्ञ सहमत छन्। जनसंख्याबाट गुणात्मक लाभ लिन तिनलाई दक्ष, योग्य र सीपयुक्त बनाउन उत्तिकै आवश्यक छ भने अशिक्षित, अदक्ष श्रमशक्तिले त्यत्तिकै नकारात्मक असर पार्नेमा कसैको दुई मत छैन। अध्ययनहरूले बारम्बार विद्यार्थीको सिकाइ उपलब्धि कमजोर भएको औंल्याइरहे। तर पनि त्यही अनुरूपको सुधारको पहल खासै भएको छैन। कोभिडकालभन्दा पहिले शिक्षा मन्त्रालयका सामुदायिक तथा निजी २२ हजार विद्यार्थी, १ हजार ८ सय प्रधानाध्यापक र ३ हजार ६ सय शिक्षकमाथिको अध्ययनले विद्यार्थी उपलब्धिको राष्ट्रिय परीक्षण २०१९ ले पनि यस्तै चिन्ताजनक पक्षहरू औंल्याएको छ। कक्षा १० का आधाभन्दा बढी विद्यार्थीको सिकाइस्तर निकै कमजोर छ। तसर्थ शिक्षालाई हेरौं, सिकाइस्तर सुधारौं सरकार। अध्ययनले अनलाइनलगायतका वैकल्पिक माध्यमको पठनपाठन प्रभावकारी नभएको निष्कर्ष निकालेको छ। संलग्न बालबालिकामध्ये सामुदायिक ७० र निजीका ५१ गरी कुल ६८ प्रतिशतले पाठ्यपुस्तक स्वअध्ययन गरेर सिकाइलाई निरन्तता दिएको बताए। विद्यार्थीमध्ये निजीका ४३ र सामुदायिकका १८ गरी कुल २७ प्रतिशत मात्र अनलाइन कक्षामा बस्ने गरेको, त्यसैगरी टेलिभिजनबाट २ र रेडियोमार्फत १ प्रतिशत विद्यार्थीले मात्र पढाइ अघि बढाएको देखिन्छ। वैकल्पिक सिकाइमा शिक्षकले सहयोग नगरेको तथा सामुदायिकका ५९ र निजीका ३६ प्रतिशत गरी कुल ५० प्रतिशत बढीले सातामा एक पटक पनि सम्पर्क नगरेका अभिभावकको गुनासो छ। अभिभावकमध्ये ९० प्रतिशतले विद्यालय जान नपाउँदा सिकेका पनि बिर्संदै गएको दुःखेसो थियो। शैक्षिक सत्रमा हेरफेर भए पनि २० प्रतिशतले आफू पास भए, नभएको जानकारीसमेत नपाएको बताएका थिए। स्मार्ट लकडाउन भदौ १ गतेदेखि लागू भएको कोभिड व्यवस्थापनमा स्मार्ट लकडाउन जारी छ। सबै भौगोलिक क्षेत्र, क्रियाकलापमा एकै सम्यक न्याय हुन नसक्ने, अवस्थाको विश्लेषण नगरी हचुवाका भरमा आदेश जारीले हुने विरोधका स्वरहरूलाई पनि मत्थर गर्दछ। स्मार्ट लकडाउन कार्यविधिमा जिल्ला, स्थानविशेषको संक्रमण, उपलब्ध पूर्वाधार, जनसंख्या आदिका आधारमा लकडाउन जरुरी छ कि छैन ? छ भने कस्तो प्रकारको लकडाउन गर्ने भन्ने वैज्ञानिक तथ्यांकका आधारमा सफ्टवेयरले नै निकाल्ने र बोल्ने गर्दछ। अति उच्च जोखिमको अवस्थालाई रेड जोन अंकमा ६५ भन्दा माथि, उच्च जोखिमलाई एम्बर अंकमा ३१ देखि ६५, मध्यम जोखिमलाई यल्लो अंकमा १६ देखि ३० र सामान्य जोखिमको अवस्थालाई ग्रिन जोन अंकमा १५ वा सोभन्दा कममा वर्गीकरण गरेको छ। जसका लागि औसत संक्रमणदर, अघिल्लो साताको तुलनामा संक्रमण परिवर्तनको प्रतिशत, प्रति १० लाखमा नयाँ संक्रमण संख्या, अस्पतालमा बिरामी भर्नाको अवस्था अर्थात् बेड अक्युपेन्सी रेट र प्रति १० लाखमा मृत्यृदर ५ वटा साप्ताहिक सूचकलाई आधार मानेको छ। यी सूचकलाई ३ देखि २० अंकभार दिइन्छ। रेड, एम्बर, यल्लो र ग्रिनजोनमा क्रमशः कडा, मिश्रित, मध्यम र नरमस्तरको लकडाउन कार्यान्वयन गर्ने व्यवस्था छ। लकडाउनको प्रकृतिअनुसार के, कस्ता क्रियाकलापहरू निषेध तथा सञ्चालन गर्ने भन्ने बारेमा पनि मन्त्रालयअनुसारका गतिविधि कार्यविधिमा स्पष्ट उल्लेख छ। संक्रमणको जोखिम नरहेका वा कम रहेको स्थानमा आलोपालो सिफ्ट वा अन्य विधि प्रयोग गर्न सकिन्छ। जिल्ला प्रशासन कार्यालयको समन्वयमा स्थानीय तहले विद्यालय सञ्चालन गर्नसक्नेछ। तथापि स्वास्थ्य मापदण्ड पालना न्यून शिक्षा मन्त्रालयको विद्यालय पुनः सञ्चालन कार्य ढाँचा २०७७ मा भएको अनिवार्य मापदण्डमा मास्क अनिवार्य ८५ प्रतिशत, सेनिटाइजर तथा हात धुने व्यवस्था ६३, भौतिक दूरी ३९ प्रतिशत, सिफ्टमा पढाउने १०, ज्वरो मापन ७, सुरक्षित शौचालय ५ र मेडिकल रुमको व्यवस्था भएको एक प्रतिशतमा मात्र फेला परेको थियो। युनिसेफले ७ वटै प्रदेशका सामुदायिक र निजी विद्यालयका करिब साढे ६ हजार अभिभावकमा गरेका अध्ययनको निष्कर्षमा दोस्रो लकडाउनअघि, लकडाउन अवधिमा र त्यसपछि पनि विद्यालय स्वास्थ्य मापदण्ड पालना नभएको र नहुने पनि भनेको छ। धेरै अभिभावकले विद्यालयमा स्वास्थ्य मापदण्ड पूर्णरूपमा पालना नभएको गुनासो थियो। सरकारले जनस्वास्थ्य सुरक्षा मापदण्ड र विद्यालय सञ्चालन कार्य ढाँचा २०७७ पूर्ण अनुसरण गर्न पुन अपिल गरेको छ। दैनिक जीवनयापन कोरोनासँगसँगै चलायमान बनाउनुपर्ने आजको बाध्यता तथा जरुरत हो। विद्यालयले अनलाइन कक्षा सञ्चालन नेपालजस्तो भौगोलिक विकटता, आर्थिक विपन्नता भएको देशका अभिभावक र विद्यार्थीका लागि अनलाइन कक्षा विकल्प बन्न सकिरहेको छैन। बालबालिकाको शैक्षिक सत्रमै असर पर्ने देखिएपछि सुरक्षा सावधानी अपनाएर विद्यालय सञ्चालन गर्न सकिनेमा सबै सकारात्मक छन्। अन्तमा, महामारी कहिलेसम्म, कति समय भन्ने यकिन नभएको घडीमा स्मार्ट लकडाउनका बारेमा स्पष्ट हुनु, सोबमोजिम आआफ्नो भूमिका र क्रियाकलाप अघि बढाउनु तथा विश्वव्यापी महामारीबाट आफू सुरक्षित रहँदै अरूलाई पनि सुरक्षित तुल्याउने प्रयास गर्नु तपाईं हामी सबैको कर्तव्य हो।  लेखक नेपाल चिकित्सक संघका कोषाध्यक्ष हुन्।"
कहिले बनिसक्ला मूलपानी रंगशाला ?,"काठमाडौं : राष्ट्रिय खेलकुद परिषद्ले गत माघ २० गते खेलकुदसँग प्रधानमन्त्रीको अन्तरक्रिया कार्यक्रम आयोजना गरेको थियो। त्यस कार्यक्रममा तत्कालीन प्रधानमन्त्री केपी शर्मा ओलीले झन्डै १८ वर्षमा पनि मूलपानी अन्तर्राष्ट्रिय क्रिकेट रंगशाला बनिनसकेकामा आश्चर्य व्यक्त गरे। भने, अझै बनिसकेको छैन मूलपानी रंगशाला ? धेरै वर्ष भइसक्यो। अझै बनिसकेको छैन भन्दा छक्क लाग्यो। मैले हेर्न पाएको छैन। अब त्यो छिट्टै सम्पन्न हुन्छ। ओलीलाई जस्तै आश्चर्य लागेको छ, कागेश्वरी मनहरा२ का अशोक खड्कालाई। आफ्नै ठाउँमा बन्न लागेको क्रिकेट रंगशालाले चाँडै पूर्णता पाओस् भन्ने चाहना छ, नेपाल तेक्वान्दो संघ काठमाडौंका अध्यक्षसमेत रहेका खड्का भन्छन्, करोडौं रुपैयाँ खर्च भइसकेको पूर्वाधार छिटो बनोस्। स्थानीयको आशाअनुरूप गुणस्तरीय पूर्वाधार निर्माण होस् भन्ने हो। डम्पिङ साइटका रूपमा रहेको २ सय ९६ रोपनी जग्गामा परिषद्ले २०६० सालमा रंगशाला निर्माण सुरु गरेको हो। तर, जग्गा अधिग्रहणलगायत काममा लामो समय लाग्यो। त्यसपछि सरकारले २०६९ सालदेखि भने वार्षिक रूपमा बजेट उपलब्ध गराउन थाल्यो। नेपाल क्रिकेट संघ (क्यान)का नाममा २०६९७० मा ३० लाख बजेट छुट्ट्याइएको थियो। त्यसयता ३२ करोडभन्दा बढी खर्च भइसकेको छ। तर, रंगशालाले पूर्णता पाउन सकेको छैन। दुई वर्षभित्र निर्माण गर्ने लक्ष्य राखिएकोमा काम अहिले पनि ६०६५ प्रतिशत हाराहारी मात्रै सम्पन्न भएको छ। परिषद्का निर्माण शाखा प्रमुख इन्जिनियर अरुण उपाध्याय गुरुयोजनाअनुसार एकेडेमीसहितको रंगशाला कहिले निर्माण सम्पन्न हुन्छ भनेर यकिन भन्न नसकिने बताउँछन्। सरकारले आवश्यक बजेट उपलब्ध गराउने हो भने २४ वर्षमा निर्माण सम्पन्न गर्न सक्छौं, इन्जिनियर उपाध्याय भन्छन्, अहिलेकै अनुसार बजेट विनियोजन हुने हो भने अझै कति वर्ष लाग्छ ? एकिनसाथ भन्न सकिन्न। उनका अनुसार दुई वर्षअघि ८४ करोड रुपैयाँ माग गरिए पनि वर्षमा २४ करोड मात्रै बजेट उपलब्ध गराउँदा सोचअनुरूप काम हुन नसकेको हो। सरकारले हरेक वर्ष २४ करोड रुपैयाँ दिने गरेको छ। यसले गर्दा काम खासै देखिँदैन, उनी भन्छन्, हामीले विस्तृत रिपोर्टसहित दुई वर्षअघि नै ८४ करोड रुपैयाँ बजेट माग गरेका थियौं। तर, वर्षको २४ करोड मात्रै बजेट छुट्ट्याउने गरेको छ। सरकारले पछिल्लो पाँच आर्थिक वर्षमा मात्र १७ करोड रुपैयाँ छुट्ट्याएको देखिन्छ। तर, काम गर्न नसक्दा हरेक वर्षजसो बजेट फ्रिज हुने नियति देखिएको छ। आर्थिक वर्षको अन्तिममा रकमान्तर भएर बजेट आएका कारण केही फ्रिज भए पनि अधिकांश सदुपयोग हुँदै आएको उपाध्याय बताउँछन्। सुकुम्बासी समस्या सल्टाउन ढिलाइ जहाँ रंगशाला निर्माणाधीन छ, त्यहाँ २०५५ सालदेखि १६ सुकुम्बासी परिवार बस्दै आएका थिए। तत्कालीन स्थानीय विकास मन्त्रालयअन्तर्गत डम्पिङ साइट बनाइएको जग्गामा उनीहरू टहरा बनाएर बसेका थिए। उनीहरूलाई अन्यत्र जग्गा सट्टाभर्ना दिने सहमतिअनुसार परिषद्लाई २ सय ९६ रोपनी हस्तान्तरण गरिएको थियो। परिषद्ले तत्कालै मैदानको मध्यभागमा रहेका टहरा भत्काएर अन्यत्र सार्न १० परिवारलाई २२ लाख रुपैयाँ दिएको स्थानीय सहजकर्ता राधाकृष्ण विष्ट बताउँछन्। विष्टका अनुसार तत्कालीन सदस्यसचिव किशोरबहादुर सिंहका पालामा प्रतिपरिवार २ लाख दिइए पनि बाँकीलाई समयमै पैसा नदिँदा समस्या थपिएको हो। हामीले सुकुम्बासीका टहरा एकै पटक हटाउन सकेनौं। जसकारण समस्या बल्झिरह्यो, उनी भन्छन्, उनीहरूलाई मैदानबाट हटाउनै समय लागेपछि रंगशाला निर्माणको काम पनि प्रभावित हुन पुग्यो। स्थानीयले भने सदैव सहयोग गर्दै आएको उनी सुनाउँछन्। हामी सबैको चाहना अन्तर्राष्ट्रिय रंगशाला चाँडोभन्दा चाँडो बनोस् र खेलहरू सञ्चालन होऊन् भन्ने हो, उनी भन्छन्, परिषद्ले पनि विशेष चासो दिए चाँडै सकिएला। होइन भने गुरुयोजनाअनुसार निर्माण सम्पन्न हुन अझै कति वर्ष लाग्ने हो कुनै टुंगो छैन। मुख्य विवाद मुआब्जा यहाँ मुख्य विवाद जग्गा मुआब्जाको हो। मैदानको बीच भागमै करिब ५२ आना व्यक्तिगत जग्गा थियो। परिषद्लाई त्यही जग्गा लामो समय टाउको दुखाइ बनेको स्थानीय सहजकर्ता विष्ट बताउँछन्। परिषद्ले आफ्नो स्वामित्वमा आएलगत्तै व्यक्तिगत जग्गाको विवाद समाधान गर्नुपथ्र्यो, उनी भन्छन्, ५२ आना जग्गाको मुआब्जा सल्टाउन ढिला भएका कारण निर्माणका काम पनि अवरुद्ध भयो। परिषद्का तत्कालीन सदस्यसचिव युवराज लामाले रंगशाला निर्माणको काम अघि बढाएका थिए। त्यसपछि जग्गाको मुआब्जा विवादले उग्ररूप लियो। जसकारण काम अघि बढ्न सकेन। २०७५ सालमा मुआब्जाका विषयमा सहमति भएपछि मात्रै मूलपानीको तल्लो रंगशाला निर्माणले तीव्रता पाएको हो। इन्जिनियर उपाध्याय मुआब्जा र सट्टाभर्ना यस वर्ष सकिने बताउँछन्। मुआब्जा र सट्टाभर्नाको काम यसै वर्ष सकिन्छ। त्यसपछि रंगशाला निर्माणमा कुनै विवाद रहँदैन, उपाध्याय भन्छन्। फेरियो गुरुयोजना रंगशालाको गुरुयोजना सुरुमा अन्तर्राष्ट्रिय क्रिकेट परिषद् (आईसीसी)का प्रतिनिधिले तयार पारेका हुन्। जसअनुसार २ सय ९६ रोपनी जग्गामा एकेडेमीसहितको विशाल संरचना निर्माण हुनेछ। २० हजार क्षमताको रंगशाला बनाउने भनिएको छ। तर, परिषद्ले गुरुयोजना परिवर्तन गरिरहँदा दर्शक क्षमता घट्नुका साथै बजेट पनि फ्रिज हुने गरेको स्थानीय सहजकर्ता विष्ट बताउँछन्। आईसीसीले तयार पारेको गुरुयोजनालाई राष्ट्रिय खेलकुद परिषद्ले पटकपटक परिवर्तन गर्दै आएको छ, उनी भन्छन्, गुरुयोजना परिवर्तन गर्दा निर्माणको काम पनि प्रभावित हुने र बजेट पनि फ्रिज हुने गरेको छ। परिषद्का निर्माण शाखा प्रमुख इन्जिनियर उपाध्याय तल्लो र माथिल्लो रंगशालाको बीचमा रहेको सडकका कारण गुरुयोजना परिवर्तन गर्नुपरेको बताउँछन्। त्यही कारण अब ८१२ हजार दर्शक क्षमताको मात्रै हुने उनको भनाइ छ। दुईवटा रंगशालाको बीचमा रहेको सडकका कारण पनि गुरुयोजना परिवर्तन गरिरहनुपरेको छ, उनी भन्छन्, सडक स्थानान्तरणका लागि युवा तथा खेलकुद मन्त्रालय र वडासँग अनुरोध गरेका छौं। तर, अहिलेसम्म स्थानान्तरणको काम भने हुन सकेको छैन। सडक स्थानान्तरण नगरेसम्म अन्तर्राष्ट्रिय स्तरको एकेडेमीसहितको रंगशाला निर्माण बनाउन कठिन छ। तल्लो रंगशाला परिसरमा खेलकुदको प्रशासनिक कार्यालय, इन्डोर हल, होस्टेल, स्वीमिङ पुल, जिम हललगायत विभिन्न भौतिक संचरना निर्माण हुनेछ। केही पूर्वाधार बनाइसकिए पनि अहिले भीआईपी र भीभीआईपी ब्लक निर्माणाधीन रहेको इन्जिनियर उपाध्याय बताउँछन्। पेभेलियन, चेन्जिङ रुम, भीआईपी तथा भीभीआईपी कक्ष यही ब्लकमा निर्माण भइरहेको छ। यो काम सकिएपछि मूलपानी रंगशाला फरक देखिनेछ, उनी भन्छन्। उनका अनुसार खेलाडीको चेञ्जिङ रूमसहितको भीआईपी भीभीआईपी प्यारापिट बनाउन मात्रै २५ देखि २८ करोड रूपैयाँ लाग्ने अनुमान छ। तर, यो वर्ष ३ करोड मात्र छुट्ट्याइएकाले समस्या भएको उनको भनाइ छ। स्तरीय छैनन् पिच परिषद् तल्लो रंगशालालाई अन्तर्राष्ट्रिय रंगशाला बनाउन लागिपरेको छ। माथिल्लोलाई भने अभ्यास स्थलका रूपमा मात्र प्रयोग गर्न सकिने भएपछि परिषद्ले तल्लोलाई प्राथमिकतामा राखेको हो। माथिल्लोमा पिचका साथै सामान्य प्यारापिट बनाइएको छ। क्यानले कार्यालय पनि यहीँ सञ्चालन गरेको छ। तल्लो रंगशालामा विभिन्न पूर्वाधारसँगै पिच निर्माणाधीन छ। तल्लो मैदानमा सातवटा पिच बनाइएको छ। तर, ती पिचसँगै मैदान स्तरीय नभएको गुनासो आउने गरेको छ। कोरोना महामारी सुरु हुनुअघि २०७६ चैतमा परिषद्ले प्रधानमन्त्री कप क्रिकेट प्रतियोगिता आयोजना गरेको थियो। उक्त प्रतियोगिता कीर्तिपुरस्थित त्रिवि क्रिकेट मैदान र मूलपानी क्रिकेट मैदानमा सञ्चालन गरिएको थियो। प्रतियोगिताका ११ खेलमध्ये चारवटा मूलपानीमा खेलाइएको थियो। जहाँ पिच खराब भएका कारण रन बन्न नसकेको भन्दै विभागीय टोली त्रिभुवन आर्मी क्लबका कप्तान विनोद भण्डारी र नेपाल पुलिस क्लबका कप्तान मञ्जित श्रेष्ठले प्रश्न उठाएका थिए। आर्मीका कप्तान भण्डारीले मूलपानी क्रिकेट मैदान खेतजस्तो भएको प्रतिक्रिया दिएका थिए। मूलपानी र कीर्तिपुरको खेल स्तर निकै फरक छ। मूलपानीमा क्रिकेट मैदान नभई खेतमा खेलेको जस्तो भान भयो, भण्डारीले भनेका थिए। त्यसपछि क्यानले परिषद्का पूर्वकोषाध्यक्ष शैलेस कर्माचार्यको संयोजकत्वमा छानबिन समिति गठन गरेको थियो। समितिले विभागीय टोली आर्मी र पुलिसका कप्तान भण्डारी र श्रेष्ठलाई सचेत गराउनुपर्ने, क्युरेटर अजय पाण्डेसँग स्पष्टीकरण सोध्नुपर्ने सुझाव दिएको थियो। तर, त्यसलाई क्यानले गुपचुप राखेको छ। निर्माण शाखा प्रमुख इन्जिनियर उपाध्याय पिच परिषद्ले नभई क्यानले बनाएको जिकिर गर्छन्। हामीले मैदान सम्याएका मात्रै हौं। त्यो मैदानमा पिच बनाउने काम क्यानले गरेको हो, उनी भन्छन्, हामीले क्यानलाई बजेट मात्र उपलब्ध गराएका हौं। स्थानीयको पछुतो यो जग्गा खेलकुदलाई दिनुको सट्टा कुनै कलेज, अस्पताल, बसपार्क वा अरू कुनै आयोजनालाई दिएको भए गाउँलेको मुहार फेरिसकेको हुने स्थानीयको अनुमान छ। कागेश्वरी मनहरा नगरपालिका२ का खड्का स्थानीयले आशा र भरोसाले दिएको अबौं मूल्यका पूर्वाधार राज्यले सदुपयोग गर्नुपर्नेमा जोड दिन्छन्। स्थानीयले निकै आशा गरेर अबौं रुपैयाँका पूर्वाधार सरकारलाई दिएका छन्। करोडौं रुपैयाँ खर्च भइसकेको ती पूर्वाधारको राज्यले पनि राम्रोसँग सदुपयोग गरोस् भन्ने चाहना हाम्रो छ, खड्का भन्छन्, मुआब्जा विवाद समाधान भएपछि स्थानीयले रंगशाला निर्माणको कामले गति लिने अपेक्षा गरेका थिए। तर, मुआब्जा समस्या समाधान भएको वर्षौं बितिसक्दा पनि काम सुचारु नहुँदा भने निराशा छाउन थालेको छ। कागेश्वरी मनहरा खेलकुद विकास समितिका अध्यक्ष नवराज पुडासैनी पनि स्थानीयले सुम्पिएका सम्पत्ति खेलकुद परिषद्ले लथालिंग रूपमा नछाडि त्यसको सदुपयोग र संरक्षण गर्नुपर्ने बताउँछन्। परिषद्ले आफ्नो सम्पत्तिको राम्रोसँग संरक्षण गरोस् र हामीले पनि राष्ट्रिय तथा अन्तर्राष्ट्रिय खेलाडीले खेलेको हेर्न पाऔं भन्ने हो, उनी भन्छन्, परिषद्ले आफ्नो सम्पत्तिको संरक्षण गर्न सक्नुपर्छ। लथालिंग रुपमा छाड्नु हुँदैन। परिषद्सँग समन्वय गरेर हामी पनि संरक्षणमा जुट्छौं।"
पञ्जाबमाथि राजस्थानको रोमाञ्चक जित,"दुबई : जारी इन्डियन प्रिमियर लिग (आईपीएल) अन्तर्गत मंगलबार राति सम्पन्न खेलमा राजस्थान रोयल्सले रोमाञ्चक जित निकालेको छ। राजस्थानले पञ्जाब किंग्समाथि २ रनको रोमाञ्चक जित निकालेको हो। पञ्जाबले टस जितेर फिल्डिङ रोजेपछि राजस्थानले उसलाई १८६ रनको विजय लक्ष्य प्रस्तुत गरेको थियो। जवाफमा पञ्जाब निर्धारित २० ओभरमा ४ विकेट गुमाउँदै १८३ रन मात्र बनाउन सक्यो। पञ्जाबलाई जितका लागि अन्तिम ओभरमा ४ रनको आवश्यकता थियो। यो असम्भव थिएन। बलरले एक मात्र फितलो बल फाल्दा नतिजा पञ्जाबको पोल्टामा जाने थियो। तर राजस्थानका बलर कार्तिक त्यागीले त्यसो हुन दिएनन् बरु २ विकेट लिँदै आफ्नो टोलीलाई रोमाञ्चक जित दिलाए। उनले पहिलो बलमा दक्षिण अफ्रिकी खेलाडी एडन मार्करमलाई कुनै रन दिएनन्। दोस्रो बलमा मार्करमले १ रन लिए। तेस्रो बलमा निकोलस पुरन क्याच आउट भए। त्यसपछि चौँथो बलमा पनि कुनै रन भएन। पाँचौँ बलमा दिपक हुडा आउट भए। अन्तिम बलमा पनि कुनै रन भएन। पञ्जाबका लागि मयांक अग्रगालले अर्धशतक बनाए। उनले ४३ बलको सामना गर्दै २ छक्का र ७ चौकाको मद्दतमा ६७ रन बनाए। त्यस्तै कप्तान केएल राहुलले ४९ रन, पुरनले ३२ तथा मार्कमले अविजित रहँदै २६ रन जोडे। राजस्थानलाई जित दिलाउन नायक बनेका त्यागीले २, चेतन सकरिया र राहुल टेवाटियाले समान ११ विकेट हात पारे। यसअघि ब्याटिङ गरेको राजस्थानका लागि यश्वस्वी जैशवालले ४९, महिपाल लामरोरले ४३ रन जोडेका थिए। त्यस्तै एभिन लेविस र लिआम लिभिस्टोनले २५ रन बनाएका थिए। पञ्जाबका लागि अर्शदीप सिंहले ५ तथा मोहम्मद शामीले ३ विकेट लिएका लिएका थिए। जितपछि राजस्थान ८ खेलबाट ४ खेलमा जित निकाल्दै पाँचौँ स्थानमा रहेको छ। पञ्जाब भने ९ खेलबाट ३ खेलमा मात्र जित निकाल्दै सातौँ स्थानमा छ। कोरोना महामारी तीव्र फैलिएपछि रोकिएको आईपीएल आइतबारदेखि पुन: सुचारु भएको हो। आजको खेल दिल्ली क्यापिटल्स र सनराजर्स हैदराबादबीच साँझ ७ः४५ बजे हुनेछ।"
"मेस्सीलाई देब्रे घुँडामा चोट, तत्कालका खेल गुमाउने",पेरिस : भर्खरै पेरिस सेन्ट जर्मेन (पीएसजी)क्लबबाट खेल्न सुरु गरेका स्टार फुटबलर लिओनल मेस्सीलाई देब्रे घुँडामा चोट परेको छ। स्काइ स्पोर्ट्सका अनुसार चोटका कारण उनले अब फ्रेन्च लिग वानमा मेजविरुद्धको खेल गुमाउने भएका छन्। मेस्सीले आइतबार लियोनविरुद्ध पीएसजीबाट खेलेका थिए। उनले पीएसजीबाट तीन खेल खेलिसक्दा कुनै गोल गर्न सकेका छैनन्। उनको घुँडाको हड्डीभित्र चोट परेको एमआरआई गर्दा देखिएको छ। उनले अब ४८ घण्टाभित्र फलोअप गर्नुपर्ने छ। ३४ वर्षीय मेस्सी अगष्टमा स्पानिस क्लब बार्सिलोना छाड्दै फ्रि ट्रान्सफरमा पेरिस क्लबमा अनुबन्ध भएका थिए।
