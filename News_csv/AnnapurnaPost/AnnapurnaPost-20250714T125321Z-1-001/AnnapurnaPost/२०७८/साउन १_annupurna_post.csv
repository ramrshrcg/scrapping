शीर्षक,विवरण
बीपी प्रतिष्ठानको समस्या समाधान गर्न समिति गठन,"धरान : बीपी कोइराला स्वास्थ्य विज्ञान प्रतिष्ठान धरानको आर्थिक अनियमितता लगायतका विषयको छानविन गर्न उच्चस्तरीय छानबिन समिति गठन गरिएको छ। प्रतिष्ठानका कुलपति तथा प्रधानमन्त्री शेरबहादुर देउवाले प्रतिष्ठानको वर्तमान समस्या समाधान गर्नका लागि आठ सदस्य उच्चस्तरीय समिति गठन गरेका हुन्। बीपी प्रतिष्ठानमा भएको आर्थिक अनियमितता, पदाधिकारीको काम कारवाही र हाल भइरहेको आन्दोलन लगायतका विषयमा छानबिन गर्न प्रधानमन्त्री देउवाले प्रधानमन्त्री तथा मन्त्रिपरिषद कार्यालयका सचिव डा बैकुण्ठ अर्यालको अध्यक्षतामा आठ सदस्य समिति गठन गरेका हुन्। समितिको सदस्य सचिवमा प्रधानमन्त्री कार्यालयका सहसचिव शंकर नेपाललाई तोकिएको छ। छानविन समितिको अन्य सदस्यमा स्वास्थ्य मन्त्रालय, शिक्षा मन्त्रालय, सार्वजनिक खरिद अनुगमन कार्यालयका सहसचिव स्तरका एकएक जना प्रतिनिधि, महालेखा नियन्त्रक कार्यालयका सहमाहालेखा नियन्त्रण र बीपी प्रतिष्ठानका एकजना सिनेट सदस्य रहनेगरी आठ सदस्य छानविन समिति गठन भएको सदस्य सचिव नेपालले जानकारी दिएका छन्। सदस्य सचिव नेपालले तत्काल छानबिन समितिको बैठक बसेर बीपी प्रतिष्ठानमा भएका सबै काम कामकारवाहीको अनुगमन, अनुसन्धान गरी १५ दिन भित्रमा प्रधानमन्त्रीलाई प्रतिवेदन बुझाउने बताएका छन्। समितिको बैठक काठमाडौंमा बसेर केही दिन भित्रमा टोली धरान आउने बताइएको छ। समितिले प्रतिष्ठानमा भएका औषधि उपकरण खरिद, भौतिक संरचना निर्माण, पदाधिकारीको काम कारवाही र आन्दोलनरत पक्षलाई समेत भेटेर यहाँको वस्तुस्थितिको बारेमा जानकारी लिनेछ। समितिका अध्यक्ष डा अर्यालले केही दिन भित्रमै प्रतिष्ठान आएर प्रधानमन्त्रीले दिएको जिम्मेवारी पुरा गर्ने बताए। प्रतिष्ठानका चिकित्सक र कर्मचारीले ३२ औं दिनदेखि विभिन्न माग राखेर आन्दोलनलाई जारी राखेका छन्। उनीहरुले प्रतिष्ठानमा राजनीतिक हस्तक्षेप बन्द गर्नुपर्ने, पदीय जिम्मेवारी पुरा गर्न नसक्ने प्रतिष्ठानका वर्तमान पदाधिकारीलाई बर्खास्त गर्नुपर्ने, प्रतिष्ठानमा भएका सबैखाले आर्थिक अनियमितताको तत्काल फाष्ट ट्रयाकबाट छानविन गरेर दोषीलाई कार्वाही गर्नुपर्ने माग अगाडि सारिएको छ। त्यस्तै पदाधिकारी नियुक्ति गर्दा विज्ञ समूहले सिफारिस गरेका व्यक्तिलाई मात्र नियुक्त गर्नुपर्ने, चिकित्सक कर्मचारीलाई निर्वाद रुपमा काम गर्ने वातावरण सिर्जना गर्नुपर्ने लगायतका माग राखेर आन्दोलन सुरु गरिएको आन्दोलनको नेतृत्वकर्ता डा विष्णु पोखरेलले बताए। यता प्रतिष्ठानका उपकुलपति डा ज्ञानेन्द्र गिरीले आन्दोलनकारीलाई दोस्रो पटक वार्तामा बोलाएका छन्। गिरीले वार्तामा बोलाएको भए पनी नैतिकता गुमाएका वर्तमान पदाधिकारीसँग कुनै पनि छलफल र संवाद नगर्ने डा सूर्यप्रसाद रिमालले बताए। प्रतिष्ठानका चिकित्सक र कर्मचारीको आन्दोलनलाई धरानका एमाले, कांग्रेस, जसपा लगायत नौ राजनीतिक दल, धरान नागरिक दबाब संचालन, डा गोविन्द्र केसी र धरानका जनप्रतिनिधिहरुले समेत ऐक्यबद्धता जनाएका छन्। आन्दोलनकारीले शुक्रवार बिहान ८ देखि १० बजेसम्म आकस्मिक बाहेकका सबै सेवा बन्द गराएका थिए।"
२४ घण्टामा २९३६ संक्रमित थपिए : ४३ जनाको मृत्यु,काठमाडौं : पछिल्लो २४ घण्टामा २९ सय ३६ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार योसँगै नेपालमा संक्रमितको संख्या ६ लाख ६४ हजार ५७६ पुगेको छ। त्यसैगरी २४ घण्टामा ४३ जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ९ हजार ५०६ पुगेको छ। मन्त्रालयका अनुसार १७ सय ७५ जनाले २४ घण्टामा कोरोना जितेका छन्। योसँगै नेपालमा कोरोना जित्नेको संख्या ६ लाख २८ हजार २४३ पुगेको छ।
तस्बिरमा साउने सङ्क्रान्ति,"काठमाडौं : सूर्यले मिथुन राशिको भोग पूरा गरी कर्कट राशिमा प्रवेश गर्ने पहिलो दिन शुक्रबार देशभर साउने सङ्क्रान्ति पर्व मनाइएको छ। साउनदेखि नै सूर्य दक्षिण हुँदै हिँड्ने भएकाले शुक्रबारदेखि दक्षिणायन शुरु हुन्छ। माघ १ गते शुरु हुने उत्तरायण र साउन १ गते शुरु हुने दक्षिणायनका दिनलाई विशेष रुपमा मनाउने गरिन्छ। अधिकांश नेपाली खेतीमा लाग्ने भएकाले असार महिनाभर कृषि कर्ममा व्यस्त हुन्छन्। त्यसक्रममा हिलो मैलोले लाग्ने छालासम्बन्धी रोग ठीक गर्न लुतो फाल्ने गरिएको धर्मशास्त्रविद् एवं नेपाल पञ्चाङ्ग निर्णायक समितिका पूर्व अध्यक्ष प्रा डा रामचन्द्र गौतम बताउँछन्। एक महिना काम गर्ने किसान साउन १ गते आफन्तका साथ जम्मा भई रमाइलो गरेर मनाएका छन्। परम्परानुसार कागभलायो, कुकरडाइनो, लुतेझार, पानीअमला, कागती, अम्बा, नासपती आदि औषधिका रुपमा समेत प्रयोग हुने वनस्पति राखेर कण्डारक नाम गरेका राक्षसको पूजा गरी बेलुकी अगुल्टो फाल्ने विधि छ। यो विधि बेलुकी सम्पन्न गरिन्छ। लुतो फाल्दा आ आफ्नो कुल परम्परानुसार नाङ्लो ठटाउने, शङ्ख फुक्ने, घण्ट बजाउने, ढोका बन्द गर्ने चलन नेपाली समाजमा छ। साउन महिनालाई विशेषरुपमा भगवान् शिवको पूजा गरेर मनाइन्छ। महिलाले हरियो चुरालगायत कपडा लगाएर प्रकृतिसँग नजिक भएको देखाउने गरिएको पनि अध्यक्ष गौतमले बताए। साउन महिनाभर देशभरका शिवालय विशेषगरी पशुपतिनाथ मन्दिरमा भक्तजनको विशेष भीड लाग्छ। साउन महिना शिवजीको र सोमबारलाई शिवको बार भनिन्छ। यसैले साउन महिना एवं सोमबार शिवालयमा भक्तजनको विशेष भीड लाग्छ। यसवर्ष कोरोना भाइरसको सङ्क्रमणका कारण आफन्तकहाँ जान सहज भएन। यसैले धेरैले घरमै परिवारका सदस्यबीच रमाइलो गरी पर्व मनाएका छन्। भक्तजनको भीड लाग्ने राजधानीलगायत देशभरका शिवालयमा पनि आज मानिस देखिएनन्। पशुपतिनाथ मन्दिर कोरोनाका कारण भक्तजनका लागि खुला नगरिएको पशुपति क्षेत्र विकास कोषका सदस्य सचिव डा प्रदीप ढकालले बताए। मूल मन्दिर क्षेत्र सुनसान रहे पनि बाहिरी भागमा भने भक्तजनको चहलपहल देखिएको थियो। रासस तस्बिर : अशोक दुलाल र रासस"
सरकारबाट बाहिरिएपछि एमालेको स्थायी समिति बैठक,काठमाडौं : नेकपा एमालेको स्थायी समिति बैठक जारी रहेको छ। शुक्रबार तुलसीलाल स्मृति प्रतिष्ठानको कार्यालय च्यासलमा स्थायी समिति बैठक बसेको हो। अध्यक्ष ओलीको निर्देशनमा महासचिव ईश्वर पोखरेलले स्थायी समिति बैठक बोलाएका हुन्। सरकारबाट बाहिरिएपछि पहिलो पटक एमालेको स्थायी समिति बैठक बसेको हो।बैठकमा वरिष्ठ नेता माधवकुमार नेपाल सहभागी भएका छैनन्। १० बुँदे सहमति अनुमोदन गर्न असार २८ गते बोलाइएको बैठक स्थगित भएको थियो। प्रतिनिधिसभा पुनःस्थापना भएर शेरबहादुर देउवा प्रधानमन्त्री भएपछि अध्यक्ष ओली र नेपालबीच अझ कटुता बढेको छ। अध्यक्ष ओली आफू हटाएर नेपाली कांग्रेसका सभापति देउवालाई प्रधानमन्त्री बनाउने वरिष्ठ नेता नेपालले खेलेको भूमिका प्रतिक्रुर छन्। उनले बालुवाटार छोडेर बालकोटस्थित आफ्नो निवास पुगेर नेपालसँग मिल्न नसकिने अभिव्यक्ति दिएका थिए। यता वरिष्ठ नेता नेपाल कांग्रेससहित गठबन्धनमा सक्रिय नै छन्। बिहीबारको सत्ताधारी गठबन्धनको बैठकमा आफू नगए पनि नेपालले डा विजय पौडेललाई पठाएर सहभागिता जनाएका छन्। बुधबार मात्रै नेपाल निवासमा प्रधानमन्त्री देउवाबीच सत्ता गठबन्धनलगायतका विषयमा छलफल भएको थियो। १० बुँदे सहमति भइसक्दा पनि ओली र नेपालबीच कटुता अझ बढ्दै गएपछि विभाजनलाई रोक्न दोस्रो तहका नेता पुनः सक्रिय भएका छन्। बिहीबार उनीहरूको अनौपचारिक बैठक बसेको थियो। यो बैठकले नै स्थायी समिति बैठक बोलाएर एकता जोगाउनु पर्ने दबाब दिएपछि शुक्रबारलाई स्थायी समितिको बैठक बोलाइएको हो। कार्यदलमा रहेका दुवै पक्षको आग्रहमा स्थायी समितिको बैठक बोलाइएको हो। संसदीय दलको बैठकपनि बस्दै एमाले संसदीय दलको बैठक शुक्रबार बस्ने भएको छ। एमालेका संसदीय दलका नेता केपी ओलीका अध्यक्षतामा नयाँ बानेश्वरस्थित लोत्से हलमा बैठक बस्न थालेको हो। दलका नेता ओलीको निर्देशनमा शुक्रबार दिउँसो ३ बजेका लागि बैठक बोलाइएको प्रमुख सचेतक विशाल भट्टराईले जानकारी दिए। आगामी साउन ३ गते बस्ने प्रतिनिधिसभाको बैठकबारे छलफल गर्नका लागि संसदीय दलको बैठक बोलाइएको हो।
पशुपतिनाथ मूल मन्दिर क्षेत्र सुनसान,"काठमाडौं : साउन महिनामा पशुपतिनाथ मन्दिरमा लाखौँ भक्तजनको भीड लाग्ने गरे पनि यस वर्ष नयाँ भेरियन्टसहितको कोरोना महामारीको जोखिम कायम रहेकाले मूल मन्दिर क्षेत्र सुनसान छ । सरकारले यही साउन १० गतेसम्म कोरोनाबाट बच्न जारी निषेधाज्ञा थप गरेकाले पशुपतिनाथ मन्दिर खुला गर्न सकिने अवस्था नदेखिएको पशुपति क्षेत्र विकास कोषका सदस्यसचिव डा प्रदीप ढकालले राससलाई जानकारी दिनुभयो । मूल मन्दिर क्षेत्रमा भक्तजनलाई जान दिइएको छैन । नयाँ भेरियन्टसहितको कोरोना तीव्ररूपमा बढ्न थालेपछि वैशाख पहिलो सातादेखि कोषले पशुपतिनाथ मन्दिरमा दर्शन गर्न रोक लगाएको थियो । वैशाख १६ गतेदेखि सरकारले कोरोनाबाट बच्न निषेधाज्ञा नै जारी गरेको थियो । असार दोस्रो सातादेखि अन्य क्षेत्र विस्तारै खुल्न थाले पनि बढी भीड हुने भन्दै धार्मिक क्षेत्र खोलिएको छैन । मन्दिर क्षेत्रमा मुख्य ढोकामा तालाबन्दी गरिएको छ । धेरै भीड बढ्ने भएकाले साउनमा पशुपतिनाथ मन्दिर खोल्न सकिने अवस्था नदेखिएको सदस्यसचिव ढकालले बताए। साउन भगवान् शिवको प्रिय महिना मानिन्छ । साउनमा देशका विभिन्न भागका साथै भारतलगायत देशबाट पनि भक्तजन पशुपतिनाथ मन्दिरमा दर्शका लागि आउने गर्छन् । गत वर्ष पनि साउन महिनामा कोरोनाका कारण मन्दिर खुल्न सकेको थिएन । गत वर्ष साउनमा भक्तजनले पशुपति क्षेत्रमा आएर बाहिरबाटै पशुपतिनाथको दर्शन गरेका थिए । बाहिरबाट दर्शन गर्नसमेत भक्तजनको भीड लागेको थियो । साउन १ गते भएकाले आज बिहान पशुपति क्षेत्रको बाहिरी परिसरमा भने गत दिनहरूमा भन्दा बढी चहलपहल देखिएको कोषले जनाएको छ । विसं २०७६ चैत पहिलो सातादेखि मङ्सिर मसान्तसम्म पशुपतिनाथ मन्दिर भक्तजनका लागि पूर्णरूपमा बन्द गरिएको थियो । पुस १ गतेदेखि बिहान छ बजेदेखि मध्याह्नसम्म खुला गरिएको थियो । महाशिवरात्रिदेखि भने पशुपतिनाथ मन्दिर साविकअनुसार नै खोल्न थालिएको थियो । वैशाख लागेपछि नयाँ भेरियन्टसहितको कोरोना सङ्क्रमण तीव्र हुन थालेपछि पशुपतिनाथ मन्दिर भक्तजनका लागि पुनः बन्द गरिएको हो । सदस्यसचिव डा ढकाल वातावरण सामान्य बन्दै गएमा तीजमा भने मन्दिर खोल्न सकिने बताए। भक्तजनका लागि बन्द गरिए पनि पशुपतिनाथ मन्दिरमा नित्य पूजालगायत कर्म भने जारी छ । पशुपति क्षेत्रको घाट सेवा पनि सञ्चालन भइरहेको छ । यस कोरोनाका कारण निधन हुनेको सङ्ख्या बढेपछि आर्यघाट, भष्मेश्वरघाट, विद्युतीय शवदाह गृहलगायत स्थानमा शव जलाउने क्रम पनि वृद्धि भएको छ । कोरानो उच्च विन्दुमा पुगेका बेला वैशाख अन्तिम र जेठ दोस्रो सातासम्म दैनिक २०० सम्म शव आएको कोषले जनाएको छ । विद्युतीय शवदाह गृहको क्षमताले नधानेपछि वाग्मती किनारमै पनि कोरोनाबाट निधन भएकाको शव जलाइएको थियो । पशुपति क्षेत्रमा विद्युतीयसमेत १५ वटा घाट सेवा उपलब्ध छ । साउन महिनाभर देशभरका शिवालय विशेषगरी पशुपतिनाथ मन्दिरमा भक्तजनको विशेष भीड लाग्छ । साउन महिना शिवजीको र सोमबारलाई शिवको बार भनिन्छ । यसैले साउन महिना एवं सोमबार शिवालयमा भक्तजनको विशेष भीड लाग्छ । राजधानीका अन्य शिवालयमा भने भक्तजनको चहलपहल देखिएको छ ।रासस"
प्रदेश २ : माओवादी सरकारमा सहभागी हुने,"जनकपुरधाम : प्रदेश २ मा नेकपा (माओवादी केन्द्र) सरकारमा सहभागी हुने भएको छ। नेकपा संसदीय दलका नेता भरतप्रसाद साहको नेतृत्वमा सरकार सहभागी हुन लागेको हो। जनता समाजवादी पार्टी र नेपाली कांग्रेसको संयुक्त सरकारमा माओवादी केन्द्र साहभागी हुने भएको हो। भरतप्रसाद साहको नेतृत्वमा रुबी कर्णसहित एक मन्त्री र एक राज्यमन्त्री शनिवार दिउँसो तीन बजे शपथ हुने भएको छ। कांग्रेस र माओवादीसँग सत्ता सहकार्यका लागि सरकार तर्फबाट गठित वार्ता समितिका सदस्य भूमि व्यवस्था, कृषि तथा सहकारीमन्त्री शैलेन्द्र साहले भोलि नै माओवादी केन्द्र सरकारमा सहभागी हुने स्वीकार गरे। उनले भने, छलफल सकारात्मक दिशामा अगाडि बढेको छ, उहाँहरु चाँडै सरकारमा आउने कुरा भएको छ तर मन्त्रालय समाजवादीको छलफलपछि टुंग्याइने छ। सुरुमा माओवादीले दुई मन्त्रालय र दुई राज्यमन्त्री दिनुपर्ने अडान राखे पनि पछिल्लो समय शक्तिशाली मन्त्रालय र लिएर सहभागी हुन लागेको हो। जनता समाजवादी पार्टी (जसपा)को सरकार रहेको प्रदेशमा जसपाभित्रको पूर्व समाजवादीले पूर्व राजपाका मन्त्रीलाई पदमुक्त गरी कांग्रेसलाई यसअघि नै सरकारमा ल्याइसकेको छ। कांग्रेसबाट भौतिक पूर्वाधार विकासमन्त्री रामसरोज यादव, महिला बालबालिका, युवा तथा खेलकुदमन्त्री वीरेन्द्र सिंह र ऊर्जा तथा खानेपानी मन्त्री ओमप्रकाश शर्मा बनेका छन्। कांग्रेस र माओवादीलाई सरकारमा ल्याउनका लागि ६ मन्त्रालयय बढाएर १० मन्त्रालय बनाइएको छ।"
एमालेले देउवालाई विश्वासको मत नदिने : एकता कार्यदल भंग,काठमाडौं : नेकपा (एमाले) स्थायी कमिटी बैठकले प्रधानमन्त्री शेरबहादुर देउवालाई विश्वासको मत नदिने निर्णय गरेको छ। शुक्रबार ललितपुरको च्यासलमा बसेको बैठकले देउवालाई विश्वासको मत नदिने निर्णय गरेको हो। त्यसैगरी बैठकले नेकपा एमाले एकता कार्यदल भंग गरेको गरेको प्रवक्ता प्रदीप ज्ञवालीले जानकारी दिए। ज्ञवालीका अनुसार कार्यदलले गरेको १० बुँदे प्रस्ताव अनुमोदन गर्दै भंग गर्ने निर्णय भएको हो। बैठकमा सहभागी वरिष्ठ नेता माधवकुमार नेपाल पक्षका कार्यदलमा रहेका नेताहरुले गृहकार्य गरेर मात्रै स्थायी कमिटीको बैठक राख्न आग्रह गरेका थिए। पार्टी अध्यक्ष केपी ओलीले नेपाल समूहका कार्यदल सदस्यको माग सम्बोधन नगरेपछि उनीहरु बाहिरिएका थिए। बैठकको बीचमा पार्टीका उपाध्यक्ष भीमबहादुर रावलसहितका नेताहरु प्रवेश गरी सहमतिमा बैठक राख्न माग गरेर बाहिरिएका हुन्। रावलले शीर्ष तहमा छलफल र परामर्शमा बैठक चलाउन गर्न माग गरिएको जानकारी दिए। पार्टी अध्यक्ष ओलीले भने बैठकका नियमित कार्यसूची अघि बढाउन महासचिव ईश्वर पोखरेललाई निर्देशन दिए। गत असार २७ गते एमालेको कार्यदलमा आन्तरिक विवाद मिलाउन १० बुँदे सहमति भए पनि कार्यान्वयनमा आएको छैन। नेपाल पक्षले बहिष्कार गरेको शुक्रबारको बैठकले सहमति कार्यान्वयन गर्ने निर्णय गरेको हो।
दुई करोड जरिवाना तोकिएका प्रतिवादी पक्राउ,चितवन : जिल्ला प्रहरी कार्यालयले बैंकिङ कसुरमा दुई करोड ५६ लाख जरिवाना तोकिएका फरार प्रतिवादीलाई पक्राउ गरेको छ । पक्राउपर्नेमा झापा दमक नगरपालिका१६ घर भइ काठमाडौं चन्द्रागिरि नगरपालिका१५ तीनथाना बस्दै आएका गोपालप्रसाद ढुङ्गेल रहेका छन् । कार्यालयका प्रवक्ता प्रहरी नायब उपरीक्षक सूर्यबहादुर थापाका अनुसार उनलाई उच्च अदालत पाटनले २०७७ साल चैत २२ गतेको फैसलाले बैंकिङ कसुर मुद्दामा १५ दिन कैद र दुई करोड ५६ लाख जरिवाना तोकेको थियो । चितवनमा बसेको सूचनाका आधारमा खटिएको प्रहरी टोलीले निगरानी तथा खोजतलास गर्ने क्रममा उनलाई बिहीबार रत्ननगर नगरपालिका११ जिरौनाबाट पक्राउ गरिएको प्रनाउथापाले जानकारी दिए। रासस
व्यापार घाटा १२ खर्ब ६२ अर्ब,"काठमाडौं : स्वदेशी उत्पादनमा गिरावट आउँदा व्यापार घाटा चुलिएको छ। चालू आर्थिक वर्ष (आर्थिक वर्ष २०७७०७८)को ११ महिना (जेठसम्म)मा नेपालको व्यापार घाटा २४६ प्रतिशतले बढेको छ। ११ महिनाको अवधिमा व्यापार घाटा १२ खर्ब ६२ अर्ब ११ करोड पुगेको छ। अघिल्लो वर्षको सोही अवधिमा यस्तो व्यापार घाटा १६४ प्रतिशतले घटेको थियो। अघिल्लो वर्षको सोही अवधिमा निर्यात आयात अनुपात ८० प्रतिशत रहेकोमा समीक्षा अवधिमा यो अनुपात ८८ प्रतिशत पुगेको छ। पछिल्लो तीन महिनामा व्यापार घाटा चुलिँदै गएको छ। वैशाखसम्म यस्तो व्यापार घाटा २१५ प्रतिशतले वृद्धि भई ११ खर्ब ४५ अर्ब ६३ करोड पुगेको थियो भने चैत्रसम्म १२५ प्रतिशतले बढेर १० खर्ब १६ अर्ब ६३ करोड पुगेको थियो। कोभिड१९ को दोस्रो भेरियन्टका कारण वैशाख १६ गतेदेखि लगाइएको निषेधाज्ञाका कारण आर्थिक गतिविधि थप्प भएपछि व्यापार घाटा चुलिएको हो। पछिल्लो समयमा उत्पादन घटेका कारण निर्यात घट्नुका साथै आयात भने उकालो लागिरहेको छ। गत फागुनदेखि मेक इन नेपालस्वदेशी अभियान सञ्चालन गरिए पनि उत्पादन बढ्न सकेको छैन। जेठसम्ममा २५७ प्रतिशतले आयात वृद्धि भई १३ खर्ब ८३ अर्ब ३६ करोडको आयात भएको छ। गत आवको सोही अवधिमा १५३ प्रतिशतले घटेको थियो। वैशाखसम्म कुल आयात २२३ प्रतिशतले वृद्धि भई १२ खर्ब ५४ अर्ब ११ करोड र चैतसम्म १३१ प्रतिशतले बढेर ११ खर्ब ११ अर्ब ४० करोड रुपैयाँ पुगेको थियो। आयातको हिस्सा धेरै भारतसँग निर्भर छ। भारतबाट ३२८ प्रतिशत, चीनबाट २४ प्रतिशत र अन्य मुलुकबाट ९९ प्रतिशतले आयातमा वृद्धि भएको छ। यातायातका साधन तथा पार्टपुर्जा, कच्चा सोयबिन तेल, एमएस बिलेट, चामल, दूर सञ्चारका उपकरण तथा पार्टपुर्जालगायतका वस्तुको आयात बढेको छ। हवाईजहाजका पार्टपुर्जा, पेट्रोलियम पदार्थ, कच्चा पाम तेल, भिडियो, टेलिभिजन तथा पार्टपुर्जालगायतका वस्तुको आयात घटेको छ। चालू आर्थिक वर्षको जेठसम्म ३७८ ले निर्यात वृद्धि भई १ खर्ब २१ अर्ब २५ करोड पुगेको छ। अघिल्लो वर्षको सोही अवधिमा ०२ प्रतिशतले निर्यात वृद्धि भएको थियो। वैशाखसम्म कुल वस्तुको निर्यात ३२२ प्रतिशतले वृद्धि भई १ खर्ब ८ अर्ब ४८ करोडको र चैत्रसम्म ९४ अर्ब ७७ करोड रुपैयाँको निर्यात भएको थियो। निर्यातमा झिनोे सुधार भएको देखिए पनि आयात भने धमाधम भइरहेको छ। सोयबिन तेल, अलैंची, जुटका सामान, धागो (पोलिस्टर तथा अन्य), पश्मिनालगायतका वस्तुको निर्यात बढेको छ। पाम तेल, दाल, जस्तापाता, तार, चोकरलगायतको निर्यात घटेको छ। निर्याततर्फ भारतमा ४३३ प्रतिशत वृद्धि भएको छ भने चीनमा १७४ प्रतिशतले कमी आएको छ। चीनसँगको पछिल्लो एक वर्षयता व्यापार ठप्प प्रायः छ। देशमा उत्पादन घट्दै गएपछि आयात गर्नुपर्दा चालू खाता घाटा बढ्न थालेको छ। जेठसम्म २ खर्ब ९३ अर्ब ९७ करोड चालू खाता घाटा पुगेको छ। अघिल्लो वर्षको सोही अवधिमा चालू खाता ६२ अर्ब ६९ करोडले घाटा थियो। अमेरिकी डलरमा अघिल्लो वर्षको सोही अवधिमा ५७ करोड ८५ लाख रहेकोमा समीक्षा अवधिमा २ अर्ब ५१ करोडले घाटामा छ। शोधनान्तर बचत पनि क्रमशः खुम्चिन थालेको छ। समीक्षा अवधिमा शोधान्तर बचत १५ अर्ब १५ करोडले घाटामा छ। अघिल्लो वर्ष सोही अवधिमा शोधान्तर स्थिति १ खर्ब ५७ अर्ब ३७ करोडले बचतमा थियो। विदेशी मुद्राको सञ्चिति पनि घट्न थालेको छ। असार मसान्तसम्म १४ खर्ब १ अर्ब ८४ करोड सञ्चिति रहेकोमा जेठसम्म १३ खर्ब ६५ अर्ब ६५ करोड छ। जेठसम्म वार्षिक विन्दुगत उपभोक्ता मुद्रास्फीति ४१९ प्रतिशत छ। अघिल्लो वर्षको सोही अवधिमा यस्तो मुद्रास्फीति ४५४ प्रतिशत थियो। खाद्य तथा पेयपदार्थ समूहको मुद्रास्फीति ६२२ र गैरखाद्य तथा सेवासमूहको मुद्रास्फीति २६३ प्रतिशत छ। राष्ट्र बैंकका अनुसार घिउ तथा तेलको ३०९८ मूल्यवृद्धि भएको छ। वैशाखसम्म यो समूहको २८२० मूल्यवृद्धि भएको थियो। लगातार मूल्य बढ्दा उपभोक्ता मारमा छन्। सुर्तीजन्य पदार्थको ९८४, गैर मदिराजन्य पेयपदार्थको ९८१ र यातायात उपसमूहको मूल्यवृद्धि ९७० पुगेको छ। सरकारले जेठसम्म ९ खर्ब १६ अर्ब ८५ करोड खर्च गरेको छ। वैशाखसम्म ८ खर्ब २४ अर्ब ८१ करोड खर्च भएको थियो। त्यस्तै चैत्रसम्म ६ खर्ब ९० अर्ब २८ करोड खर्च भएको थियो। अव्यवस्थित र भद्रगोल व्यवस्थापनका कारण सुरुका दुई त्रैमासको तुलनामा अन्तिम त्रैमासमा अत्यधिक खर्च हुदैँ आएको छ। नेपाल राष्ट्र बैंकका अनुसार जेठसम्म चालू खर्च ७ खर्ब ६१ करोड, पुँजीगत खर्च १ खर्ब ४३ अर्ब ९ करोड र वित्तीय व्यवस्थाअन्तर्गत ७३ अर्ब १५ खर्च भएको छ। यस्तो खर्च वैशाखमा सरकारले जेठसम्म ८ खर्ब १२ अर्ब ३५ करोड राजस्व परिचालन गरेको छ। वैशाखसम्म ७ खर्ब ३१ अर्ब र चैत्रसम्म ६ खर्ब ८३ अर्ब ८७ करोड राजस्व परिचालन भएको थियो। समीक्षा अवधिमा बैंक तथा वित्तीय संस्थाहरूमा रहेको निक्षेप १५३ ले बढेको छ। वैशाख महिनाको तुलनामा जेठमा १ प्रतिशतले निक्षेप बढेको छ। वैशाखमा १४३ प्रतिशतले बढेको थियो। अघिल्लो वर्षको जेठसम्म यस्तो निक्षेप १३३ प्रतिशतले बढेको थियो। वार्षिक बिन्दुगत आधारमा जेठ मसान्तसम्ममा बैंक तथा वित्तीय संस्थाहरूमा रहेको निक्षेप २२८ प्रतिशतले बढेको छ। समीक्षा अवधिमा बैंक तथा वित्तीय संस्थाहरूबाट निजी क्षेत्रतर्फ प्रवाहित कर्जा २४९ प्रतिशतले बढेको छ। अघिल्लो वर्षको सोही अवधिमा यस्तो कर्जा १०७ प्रतिशतले बढेको थियो। वार्षिक विन्दुगत आधारमा जेठसम्ममा बैंक तथा वित्तीय संस्थाबाट निजी क्षेत्रतर्फ प्रवाहित कर्जा २६३ प्रतिशतले बढेको छ। आर्थिक वर्षको ११ महिनामा ३ खर्ब ३ अर्ब २९ करोड तरलता प्रशोचन गरिएको छ। राष्ट्र बैंकले सहुलियत दरमा प्रदान गर्दै आएको पुनर्कर्जा जेठसम्म १ खर्ब ४८ अर्ब ३५ करोड स्वीकृत भएकोमा १ खर्ब २७ अर्ब ९ करोड लगानी भएको छ। त्यस्तै सहुलियतपूर्ण कर्जाअन्तर्गत कर्जा ९६ हजार ८ सय ५२ जनाले १ खर्ब ५० अर्ब ९६ करोड कर्जा लगानी भएको छ। असन्तुलित रूपमा भए पनि सहुलियत कर्जा लिनेको संख्या अघिल्ला दुई महिनाका तुलनामा बढेका छन्। कोभिडले वैदेशिक रोजगार प्रभावित भए पनि रेमिट्यान्स बढेको छ। राष्ट्र बैंकका अनुसार समीक्षा अवधि (जेठसम्म) १२६ प्रतिशतले रेमिट्यान्समा वृद्धि भई ८ खर्ब ७० अर्ब ९४ करोड रुपैयाँ भित्रिएको छ। अघिल्लो वर्षको सोही अवधिमा विप्रेषण आप्रवाह ३२ प्रतिशतले घटेको थियो। वैशाखसम्म १९२ प्रतिशतले वृद्धि भई ८ खर्ब ९ अर्ब ८९ करोड रेमिट्यान्स भित्रिएको थियो भने चैत्रमा १६५ प्रतिशतले वृद्धि भई ७ खर्ब २९ अर्ब २ करोड रुपैयाँ रेमिटेन्स भित्रिएको थियो। अमेरिकी डलरमा विप्रेषण आप्रवाह १०४ प्रतिशतले वृद्धि भई ७ अर्ब ३९ करोड पुगेको छ। अघिल्लो वर्ष यस्तो आप्रवाह ५२ प्रतिशतले घटेको थियो। पछिल्लो समयमा वैदेशिक रोजगारीमा जाने क्रम ५९९ प्रतिशतले घटेको छ। वैदेशिक रोजगार विभागले संस्थागत (म्यानपावर), व्यक्तिगत, नयाँ र वैधानिकरण (पहिला स्वीकृति नलिएर गएका र पछि दोस्रो पटक जाँदा दिइने स्वीकृति) अन्तिम स्वीकृति दिने गर्छ। अघिल्लो वर्षको सोही अवधिमा यस्तो संख्या १२४ प्रतिशतले घटेको थियो। राष्ट्र बैंकका अनुसार वैदेशिक रोजगारीका लागि पुनः श्रम स्वीकृति लिने नेपालीको संख्या समीक्षा अवधिमा ४७१ प्रतिशतले घटेको छ। अघिल्लो वर्षको सोही अवधिमा यस्तो संख्या ३११ प्रतिशतले घटेको थियो। कोरोनाका कारण पछिल्लो समयमा विदेशबाट फर्केका फेरि वैदेशिक रोजगारीमा जानेको संख्या कम हुँदै गएको छ।"
धरानमा बन्ने भयो स्मार्ट बसपार्क,धरान : लामो समयदेखि विवादमा रहेको धरानको नयाँ बसपार्कको निर्माण कार्य सुरु हुने भएको छ। जग्गादाताहरूको विरोध र बजेट अभावमा रोकिएको धरानको नयाँ बसपार्क निर्माणका लागि ठेकेदार कम्पनीसँग सम्झौता भएको छ। धरान उपमहानगरपालिका८ को तीनकुनेस्थित सुन्दर बस्ती विकास आयोजनाको मल्टिप्रपोज एरियामा स्मार्ट बसपार्क निर्माण हुने भएको हो। प्रदेश १ कै धेरै यातायाताका साधन सञ्चालन हुने धरानमा स्मार्ट बसपार्क निर्माण हुने भएसँगै यातायातका साधन सञ्चालनमा सहज हुने भएको छ। धरान उपमहानगरपालिकाले स्मार्ट बसपार्क निर्माणका लागि ठेकेदार कम्पनीसँग निर्माण सम्झौता गरेको छ। उपमहानगरपालिकाले ठेकेदार कम्पनी गिताञ्जली जेभीका सञ्चालक सपन दाससँग निर्माण सम्झौता गरिएको मेयर तिलक राईले बताए। उनले स्मार्ट बसपार्क निर्माणको लागत २३ करोड १५ लाख ३ हजार २ सय ९६ रुपैयाँ रहेको जानकारी दिए। मेयर राईले बसपार्क निर्माण सम्झौताअनुसार तोकिएकै मितिमा सम्पन्न गर्न ठेकेदारलाई निर्देशन दिएका छन्। स्मार्ट बसपार्कमा ठूला सवारी र साना सवारीको स्टेसनसमेत अलगअलग निर्माण गरिने भएको छ। ३० कठ्ठा क्षेत्रफलमा निर्माण हुन लागेको बसपार्कको निर्माण सम्पन्न तीन वर्षभित्रमा हुने इन्जिनियर सुरज श्रेष्ठले बताए। उनका अनुसार ठेकेदार कम्पनीले १५ दिनभित्रमा निर्माण कार्यलाई अगाडि बढाउनेछ। बसपार्क निर्माणका लागि ५० प्रतिशत सरकारको अनुदान (तीन वर्षभित्रमा प्राप्त हुन्छ) र ५० प्रतिशत रकम धरान उपमहानगरपालिकाले व्यवस्थापन गर्ने इन्जिनियर श्रेष्ठले बताए। ठेकेदार सपन दासले तोकिएकै समयमा नमुना बसपार्कको निर्माण सम्पन्न गरी धरान उपमहानगरपालिकालाई जिम्मा लगाउने प्रतिबद्धता जनाए। धरानको भानुचोकमा रहेको बसपार्क अत्यन्तै साँघुरो भएका कारण दैनिक यातायातका साधन सञ्चालनमा समस्या हुँदै आएको छ। बीच बजारमा बसपार्क रहेका कारण दैनिक सवारी दुर्घटना हुने र पैदल यात्रुलाई समेत आवातजावतमा समस्या हुँदै आएको छ। नेपाल यातायात स्वतन्त्र मजदुर संघठनका केन्द्रीय सदस्य लक्ष्मी बानियाँले धरानमा नयाँ बसपार्क निर्माण हुने भएसँगै यातायातका साधन सञ्चालनमा सहज हुने बताए। तीनकुनेमा नयाँ बसपार्क निर्माण सम्पन्न भएपश्चात भानुचोकको बसपार्कलाई स्थानान्तरण हुनेछ।
माधव समूहका कार्यदलका नेता एमालेको स्थायी कमिटी बैठकमा सहभागी,"काठमाडौं : स्थायी कमिटी बैठकमा सहभागी हुन नेकपा एमालेका माधव समूहका नेताहरु पुगेका छन्। तुल्सीलाल स्मृति भवनमा चलिरहेको बैठकमा सहभागी हुन एमालेको माधवपक्षबाट कार्यदलमा सहभागी नेताहरु पुगेका हुन्। वार्ता टोली संयोजक एवंम् उपाध्यक्ष भीम रावलसहित उपमहासचिव घनश्याम भुसाल, सचिव गोकर्ण विष्ट, भीम आचार्य र सुरेन्द्र पाण्डे स्थायी कमिटी बैठकमा पुगेका छन्। अध्यक्ष ओलीको निर्देशनमा महासचिव ईश्वर पोखरेलले स्थायी समिति बैठक बोलाएका थिए। सरकारबाट बाहिरिएपछि पहिलो पटक एमालेको स्थायी समिति बैठक बसेको हो। बैठकमा वरिष्ठ नेता माधवकुमार नेपाल सहभागी भएका छैनन्। १० बुँदे सहमति अनुमोदन गर्न असार २८ गते बोलाइएको बैठक स्थगित भएको थियो। प्रतिनिधिसभा पुनःस्थापना भएर शेरबहादुर देउवा प्रधानमन्त्री भएपछि अध्यक्ष ओली र नेपालबीच अझ कटुता बढेको छ। अध्यक्ष ओली आफू हटाएर नेपाली कांग्रेसका सभापति देउवालाई प्रधानमन्त्री बनाउने वरिष्ठ नेता नेपालले खेलेको भूमिका प्रतिक्रुर छन्। वरिष्ठ नेता नेपाल कांग्रेससहित गठबन्धनमा सक्रिय नै छन्। बिहीबारको सत्ताधारी गठबन्धनको बैठकमा आफू नगए पनि नेपालले डा विजय पौडेललाई पठाएर सहभागिता जनाएका छन्। बुधबार मात्रै नेपाल निवासमा प्रधानमन्त्री देउवाबीच सत्ता गठबन्धनलगायतका विषयमा छलफल भएको थियो। १० बुँदे सहमति भइसक्दा पनि ओली र नेपालबीच कटुता अझ बढ्दै गएपछि विभाजनलाई रोक्न दोस्रो तहका नेता पुनः सक्रिय भएका छन्। बिहीबार उनीहरूको अनौपचारिक बैठक बसेको थियो। यो बैठकले नै स्थायी समिति बैठक बोलाएर एकता जोगाउनु पर्ने दबाब दिएपछि शुक्रबारलाई स्थायी समितिको बैठक बोलाइएको हो। सरकारबाट बाहिरिएपछि एमालेको स्थायी समिति बैठक"
मुंग्रो प्रहार गरेर पतिको हत्या गरेको आरोप,"दैलेख : दैलेखमा एक महिलामाथि पतिको हत्या गरेको आरोप लागेको छ। नारायण नगरपालिका११ टाटामाखु डाँडाटोलकी ३३ वर्षीया सुशीला मल्लले पतिको हत्या गरेको जिल्ला प्रहरी कार्यालय दैलेखले जनाएको छ। सुशीलाले पति ३५ वर्षीय खगेन्द्र मल्लको हत्या गरेको प्रहरी नायब उपरीक्षक (डीएसपी) अनुपम श्रेष्ठले बताए। सुशीलाले शुक्रवार बिहान साढे ९ बजे पति खगेन्द्रलाई मुङग्रोले टाउकोमा प्रहार गरेको डीएसपी श्रेष्ठले बताए। घरमा भएको किला ठोक्ने काठको मुङग्रोले पति खगेन्द्रको टाउकोमा हानी हत्या गरेको जाहेरी दरखास्तका आधारमा प्रहरीले सुशीलालाई नियन्त्रणमा लिएको छ। खगेन्द्रले मदिरा सेवन गरी निरन्तर पीडा दिने गरेको, घरेलु हिंसा गरेको र श्रीमानले दिएको पीडा सहन नसकी पतिको हत्या गरेको प्रहरीको प्रारम्भिक अनुसन्धानले देखाएको छ। मृतक खगेन्द्रको शुक्रवार नै दैलेख अस्पतालमा पोस्टमार्टम गरिएको छ। सुशीला र खगेन्द्रका क्रमशः १२, ८ र ४ वर्षीया छोरी रहेको प्रहरीले जनाएको छ।"
किन स्थगित भयो भरोसेल खोप अभियान ?,"काठमाडौं : मौज्दात खोप सकिएपछि काठमाडौं जिल्लामा कोरोना भाइरस (कोभिड१९) विरुद्धको खोप कार्यक्रम स्थगित भएको छ। स्वास्थ्य कार्यालय काठमाडौंले विज्ञप्ति सार्वजनिक गर्दै खोप कार्यक्रम स्थगन भएको जानकारी दिएको हो। स्वास्थ्य कार्यालय, काठमाडौंका प्रमुख जनस्वास्थ्य प्रशासक बद्रीबहादुर खड्काका अनुसार भेरोसेल खोपको मौज्दात सकिएपछि कार्यक्रम स्थगित गरिएको हो। असार २९ गतेदेखि सुरु भएको अभियान साउन २ गतेदेखि भेरोसेल खोपको पहिलो मात्रा लगाउने कार्यक्रम स्थगन भएको उनको भनाइ छ।"
बालुवाटार सरे प्रधानमन्त्री देउवा,काठमाडौं : प्रधानमन्त्री शेरबहादुर देउवा बालुवाटारस्थित सरकारी निवास सरेका छन्। शुक्रबार बिहान १० बजेतिर देउवा बालुवाटार प्रवेश गरेका हुन्। सर्वोच्च अदालतले सोमबार संसद पुन:स्थापना गर्दै प्रधानमन्त्री नियुक्त गर्न परमादेश जारी गरेपछि देउवाले मंगलबार राति राष्ट्रपति विद्यादेवी भण्डारीबाट पद तथा गोपनियताको शपथ लिएका थिए। प्रधानमन्त्रीको शपथ लिएपछि उनी बुढानीलकण्ठस्थित निवासमा बस्दै आएका थिए। देउवा प्रधानमन्त्री नियुक्त भएपछि निवर्तमान प्रधानमन्त्री केपी शर्मा ओलीले बुधबार बालुवाटार छाडेका थिए।
"अन्धेरी नगरी, चौपट राजा","एक सन्त शिष्य भ्रमणमा निस्किए र अनौठो राज्यमा पुगे। त्यहाँ कुटी बनाएर बसे। गुरुले शिष्यलाई एक रुपैयाँ दिएर केही राम्रो सब्जी लिएर आउन भने। शिष्य गंगाधर बजारमा गएर त्यहाँ हरेक चिज एक रुपैयाँ भाउमा बिक्री भइरहेको थियो। सब्जी मात्र होइन, मिष्ठान्न खानेकुरा पनि। उनले सोचे, सब्जी र रोटी त दिनहुँ खाएकै हो, आज किन मिठाई नलाने ? उसले सब्जीको साटो राम्रो मीठाई खरिद गरे। कुटीमा गुरुलाई सबै कुरा बताए। गुरुजी ध्यानमग्न भएर भने, शिष्य जति चाडो यो स्थान हामीले त्याग्नुपर्छ। यो अन्धेरी नगरी हो, यहाँका राजा मूर्ख छन्, हाम्रो प्राणमाथि संकट आउन सक्छ। तर, शिष्यलाई यो कुरा मन परेन। उनले भने, गुरुजी, मलाई यहाँ नै बस्न रुची छ, यही बस्नेछु। गुरुजीले भने ठीक छ, सस्तो मिठाई खाएर ज्यान बनाउँ। संकट आएमा मलाई सम्झनु। गंगाधर दैनिक भिक्षाटनका लागि निस्कन्थे र प्राप्त भएको पैसाले मिठाई किनेर खान्थे। उनी मोटा पनि भए। एक दिन त्यसै ठाउँमा गरिब एकलमहिलाको बाख्रा पण्डित दीनदयालको खेतमा पस्यो। दीनदयालले बाख्रालाई जोडले पिटे, बाख्रा मर्यो। एकलमहिला न्याय माग्दै राजाकहाँ पुगिन्। उनको कुरा सुनेपछि राजाले ज्यानको बदला ज्यान लिने हुकुम दिए। सिपाहीले दीनदयाललाई पक्राउ गरेर ल्याए। राजाले भने, यो बाख्रालाई जिउँदो बनाउनु पर्छ या तँ फाँसीमा चढ्नुपर्छ। बाख्रालाई जिउँदो बनाउन सम्भव थिएन। उनी फाँसी चढ्न बाध्य भए। तर, दुब्लो भएकै कारण फाँसीको डोरी उनको घाँटीमा खुकुलो भयो। तब राजा केही क्षण सोचमग्न भए। राजाले जल्लादलाई बोलाएर आसपासमा कोही मोटा भए उसैलाई फाँसी दिन भने। जल्लाद जब गंगाधरका कुटी अगाडिबाट हिँड्दै थिए, तब उनीहरूले मोटो व्यक्ति तेल मालिस गर्दै बसिरहेको देखे। अन्ततः गंगाधरलाई पक्राउ गरेर फाँसी दिने ठाउँमा पुर्याए। उनले रुँदै राजासमक्ष भने, सरकार मैले के कसूर गरेको थिएँ र आखिरमा फाँसीमा चढ्नुपर्ने भयो ? राजाले स्पष्टसँग भने, फाँसीको डोरी तेरो गलाको नापसँग मिल्दो छ। त्यसैले तैले नै फाँसीमा चढ्नुपर्छ। उनले गुरुजीको वचन सम्झिए। अतः उनले राजासँग भने, एकछिन आफ्नो गुरुको ध्यान गर्न दिनुहोस्। उनले ध्यान गरेपछि गुरु प्रकट भए। गुरुले शिष्यको कानमा केही भने। गंगाधरलाई फाँसीका लागि तयार गरियो, तब गुरुजी अघि सर्दै भने, हुन्न, पहिले मलाई फाँसी देउ। गंगाधरभन्दा म मोटो छु। गंगाधर पनि आफू नै फाँसीमा चढ्ने भन्दै तँछाडमछाड गर्न लागे। दुवैको यस्तो होडबाजी देखेर राजाले सोधे, तिमीहरू किन फाँसीमा चढ्न मरिहत्ते गर्दैछौ ? गुरुजीले भने, राजन, अहिले जुन मुहुर्त छ यस्तो हजारौं वर्षमा एक पटक, एक क्षण मात्र आउँछ। यस घडीमा जसले फाँसीमा चढ्छन्, उसले अर्को जन्ममा आफ्नो राज्यबाट पाँच गुणा बढी राज्य वैभव प्राप्त गर्नेछ। अन्धेरी नगरीका राजा मूर्ख र चौपट थिए। गुरुको कुरा सुनेर राजा आफैं फाँसीमा चढे। तब शिष्य गंगाधर गुरुजीसँग अन्धेरी नगर छाडेर अन्तै गए। त्यही समय चलेको उखान हो, अन्धेरी नगरी, चौपट राजा, टके सेर भाजी टके सेर खाजा।"
अर्थमन्त्री भन्छन् आर्थिक अवस्थाबारे छिट्टै श्वेतपत्र जारी हुन्छ,"काठमाडौं : अर्थमन्त्री जनार्दन शर्माले मुलुकको पछिल्लो आर्थिक अवस्थालाई विष्लेषण गरेर श्वेतपत्र ल्याउने घोषणा गरेका छन्। सिंहदरबारस्थित अर्थमन्त्रायलमा शनिबार आयोजित पत्रकार सम्मेलनमा उनले अहिले आफू अर्थतन्त्रको अध्ययनको क्रममा रहेको जानकारी दिए। अहिलेसम्मको यथार्थ अवस्था के छ त ? त्यसले कतातर्फ कस्तो सङ्केत गरिरहेको छ ? श्वेतपत्र भन्नुस् वा यथार्थपत्र भन्नुहोस् मन्त्रालयको तर्फबाट प्रस्तुत गर्नेछु, अर्थमन्त्री शर्माले भने। उनले सबै वस्तुस्थिति बुझेर केही दिनभित्रैमा अर्थतन्त्रको समग्र अवस्थाबारे सार्वजनिक गर्ने प्रतिबद्धता जनाए। सोही क्रममा सरकारको समग्र भावी योजनासमेत सँगसँगै सार्वजनिक गर्ने पनि मन्त्री शर्माको भनाइ छ। अर्थमन्त्री शर्माले अहिलेको परिस्थितिलाई सहज र आर्थिक क्रियाकलापलाई चलायमान गराउँदै गत वर्षको कमीकमजोरीलाई समेत सच्याएर अघि बढ्ने क्रममा मन्त्रालय रहेकोसमेत उल्लेख गरे। सबै विषयमा मन्त्रालय गम्भीर छलफल गरी समाधानको उपाय खोजी गरिरहेको उनको भनाइ छ। अध्यादेशमार्फत आएको बजेटलगायतको विषयमा सदनमा प्रस्तुत हुने भएकाले त्यो सदनले नै निर्णय गर्ने उनले बताए। आफूले जिम्मेवारी पाइसकेपछि दैनिक गर्नुपर्ने काम मात्रै गरिरहेको र समग्र विषयमा महाशाखाका अधिकारीसँगको छलफललाई तीव्र पारिरहेको शर्माले प्रष्ट पारे। सबै क्षेत्रका आआफ्ना माग छन्, समावेश गर्नुपर्ने कुरा पनि आएका छन्, सबै कुरा छलफलकै क्रममा छ, उनले थपे, त्यसैको आधारमा मुलुकको आर्थिक मानचित्र तयार पारिनेछ। मन्त्री शर्माले पुँजी बजारलगायतका समस्या रहेको जानकारी गराउँदै त्यसलाई सर्वसाधारण जनताको हितमा हुने गरी कसरी काम गर्न सकिन्छ भनेर योजना निर्माण गरिनसमेत आश्वासन दिए। उनका अनुसार पुँजीबजारले १४ अर्बको राजस्व योगदान गर्दै आएको छ।"
चीनले थप १६ लाख डोज खोप दिने,काठमाडौं : चीनले नेपाललाई १६ लाख डोज खोप अनुदान दिने भएको छ। शुक्रबार नेपालका लागि चिनियाँ राजदूत होउ यान्छीले प्रधानमन्त्री शेरबहादुर देउवासँगको भेटमा खोप उपलब्ध गराउने जानकारी दिएकी हुन्। परराष्ट्र मन्त्रालयले विज्ञप्ति सार्वजनिक गर्दै राजदूत यान्छीले प्रधानमन्त्री देउवासँगको भेटमा खोप उपलब्ध गराउने जानकारी दिएको उल्लेख गरेको छ। चिनियाँ सहयोगका लागि प्रधानमन्त्री देउवाले राजदूत यान्छीमार्फत् चीन सरकारलाई धन्यवाद दिएका छन्। चीन सरकारले यसअघि अनुदानमार्फत १८ लाख कोरोना भाइरस (कोभिड१९) विरुद्धको खोप दिइसकेका छ। सरकारले चीनसँग थप ४० लाख डोज खोप खरिदका लागि सम्झौता गरेको छ। सम्झौता अनुसार आठ लाख डोज खोप चीनबाट आइसकेको छ। देउवा नेतृत्वको पहिलो मन्त्रिपरिषद् बैठकले चैतसम्ममा सबै नेपालीलाई खोप लगाउने निर्णय गरेको छ।
युरोपमा शताब्दीकै ठूलो बाढी,"बर्लिन : पश्चिमी यूरोपमा आएको एक भीषण बाढीमा परी कम्तीमा ४६ जनाले ज्यान गुमाएका छन्। त्यहाँका अधिकारीहरूले शताब्दीकै ठूलो वर्षाका कारण उक्त बाढी आएको जनाएका छन्। देशको पश्चिमी र दक्षिणी भागमा आएका बाढीमा परी जर्मनीमा ७० जना बेपत्ता रहेका र कयौं घरहरू डुबानमा परेका त्यहाँको प्रहरीले जानकारी दिएको छ। बाढीबाट सबैभन्दा बढी प्रभावित जर्मनीमा ४० जनाको मृत्यु भएको छ भने बेल्जियममा ६ जनाको मृत्यु भएको छ। लग्जम्बर्ग र नेदरल्यान्ड्स पनि बाढीले नराम्रोसँग प्रभावित भएका छन्। जर्मनीका केही स्थानहरूमा एक शताब्दीको अन्तरालमा यतिको ठूलो वर्षा नभएको जर्मन मौसम सेवाका प्रवक्ता एन्ड्रिस फ्रेड्रिचले बताए। उनले भने, कतिपय ठाउँमा पहिले पर्नेभन्दा दोब्बर मात्रामा पानी परेका कारण आएको बाढीले ठूला भवनलाई पनि बगाएको छ। वासिङ्टन डीसीको भ्रमणको क्रममा रहेकी जर्मन चान्सलर एन्जेला मर्केलले आफ्नो देशमा आएको विनाशकारी बाढीलाई विपत्तिको संज्ञा दिएकी छन्। अमेरिकी राष्ट्रपति जो बाइडेनसँगको भेटवार्ता अगाडि आयोजित पत्रकार सम्मेलनमा चान्सलर मर्केलले आफू वासिङ्टनमा भए पनि आफ्नो मन र विचारहरू जन्मभूमिका जनतासँगै रहेको बताइन्। तत्कालका लागि उद्धार कार्यमा जोड दिइएको जनाउँदै बाढी पीडितको दीर्घकालीन रूपमा कसरी उद्धार गर्न सकिन्छ भन्ने विषयमा आफ्नो देशको अर्थमन्त्री ओलफ स्कोल्जसँग निरन्तर सम्पर्कमा रहेको पनि उनले बताइन्। बेल्जियमको बाढी प्रभावितको उद्धारका लागि फ्रान्सको नागरिक सुरक्षा समितिका कामदारहरू आइपुगेका छन्।"
सम्झनामा श्रमिकनेता,"अन्ततःश्रमिकनेता रामजी कुँवर कोरोनासँग पराजित भए। उनी गत असार २१ गते काठमाडौंको शिक्षण अस्पतालमा करिब डेढ महिना कोरोना संक्रमणविरुद्ध लडेका थिए।ट्रेड युनियन आन्दोलनमा सबैका प्रिय रामजी २०१२ सालमा पोखराको कुँवर परिवारमा जन्मिए। जीवनको अन्त्यसम्म पनि उनले नेपालको श्रमिक आन्दोलनमा समय खर्चिरहे। पारम्परिक रूपमै पोखराको कँुवर परिवारको नेपालको प्रजातान्त्रिक आन्दोलनमा सहभागिता छ। उनी त्यस परिवारबाट प्रतिनिधित्व गर्दथे।पञ्चायतकालमा समेत नेपाली कांगे्रसका नेताहरू कृष्णप्रसाद भट्टराई, गणेशमान सिंह, गिरिजाप्रसाद कोइरालापोखरा जाँदा उनकै घरमा बस्ने गरेको उनका जेठान दाइ डा केदारनरसिंह केसी बताउँछन्। तिसको सुरुआती दशकमा काठमाडौंको लाजिम्पाटस्थित नेपाल सरकारअन्तर्गतको तत्कालीन स्वास्थ्य शिक्षालयमा अहेवको अध्ययन गरेका थिएरामजीले। आईओएमअन्तर्गतको शिक्षालयमा हेल्थ असिस्टेन्टअध्ययन गरें। सोही समयदेखि हामीबीचसम्बन्ध गाँसिएको हो जो पछि नातामा परिवर्तन भयो।उनले करिब २०३२ सालदेखि ३८ सालसम्म नेपाल सरकारअन्तर्गत रहेर अहेवको रूपमा सेवा गरेका थिए। तत्पश्चात उनी पब्लिक हेल्थमा डिप्लोमा गर्न भारतको तामिलनाडुस्थित गान्धीग्राम रुरल युनिभर्सिटीमा अध्ययन गर्न गए। फर्केर आएपछि फेरि नेपाल सरकारको स्वास्थ्य सेवामा संलग्न भए। पञ्चायतकालमा समेत नेपालमा प्रजातन्त्र स्थापनार्थ प्रजातन्त्रवादीहरू संलग्न रहेको स्वास्थ्यकर्मीको संगठनमा जोडिएर विभिन्न आन्दोलनमा जोडिए। २०४६ सालमा प्रजातन्त्र पुनस्र्थापनापश्चात नेपालको श्रमिक आन्दोलनमा सहभागी हुनजागिरबाट राजीनामा दिए। पञ्चायतकालमा समेत नेपालमा प्रजातन्त्र स्थापनार्थ प्रजातन्त्रवादीहरू संलग्न रहेको स्वास्थ्यकर्मीको संगठनमा जोडिएर रामजी विभिन्न आन्दोलनमा जोडिए। बहुदल आएपछि नेपालको श्रमिक आन्दोलनमा सहभागी हुनजागिरबाट राजीनामा दिए। ४६ सालको जनआन्दोलनपछि तत्कालीन समयमा लक्ष्मण बस्नेतको नेतृत्वमा गठित नेपाल ट्रेड युनियन कांगे्रसको तदर्थ समिति सदस्य भए रामजी। उनको पछिल्लो कार्यकालको वरिष्ठ उपाध्यक्ष हँुदै हाल सल्लाहकारमा क्रियाशील थिए।श्रमजीवीको प्रतिनिधित्व गर्दै सुशील कोइरालाको समयमाकांगे्रसको आमन्त्रित केन्द्रिय सदस्य बने। गत स्थानीय चुनावमा कांगे्रसका तर्फबाट पोखरा महानगरपलिकाको मेयरमा प्रत्यासी भए। पंक्तिकार २०५४ सालमा यातायात मजदुर संघको महासचिव भएपछि उनीसँग सम्पर्क र सम्बन्ध बढ्न गयो।अन्तिम समयसम्म उनीसँग दाजुभाइको र अनौपचारिक खालको सम्बन्ध रह्यो। उनलाई कोरोना संक्रमण भएको थाहा पाएँ। लगत्तै उनीसँगसामाजिक सञ्जालमार्फत गत वैशाख २७ गते संवाद भयो जो मेरा लागि अन्तिम हुन पुग्यो। करिब २४ वर्ष नजिक रहेर नेपालको श्रमिक आन्दोलनमा काम गर्ने अवसर प्राप्त गरें। उनको कसैलाई नबिझाउने र हाँसेरै समस्या समाधान गर्ने गुण थियो। कसैप्रति रिसराग र इख नराख्ने स्वभाव मलाई मनपथ्र्यो। २०५९ सालमा झापामा सम्पन्न यातायातकोमहाअधिवेशनमा उनी ट्रेड युनियन कांगे्रसको प्रतिनिधि भएर जहाँबाट मैले सो संस्थाको राष्ट्रिय अध्यक्षको रूपमा जिम्मेवारी प्राप्त गरें। नेपाल ट्रेड युनियन कांग्रेसको पोखरास्थित भवन निर्माणमा उनकोविशेष भूमिका रह्यो। युनियनको राष्ट्रिय तथा अन्र्तराष्ट्रिय स्तरमा चिनिनु त भएकै थियो तर गण्डकी प्रदेशको प्रतिनिधित्व गर्ने भएकाले उनको मार्गनिर्देशन र नेतृत्वदायी भूमिकासदैव खड्किने युनियन कांगे्रसका गण्डकी प्रदेशअध्यक्ष मुरारी शर्मा बताउँछन्। २०५० सालको महाधिवेशनपछि हामीकेन्द्रिय सदस्यमा निर्वाचित भयौं। करिब दुई वर्ष काठमाडौंमा एउटै कोठामा दाजुभाइ बनेर बस्यौं। गत महाधिवेशनमा समेत सहृदयी तवरले तिमी अगाडि बढ भनेर मलाई अध्यक्षमा प्रस्ताव गरेका रामजीको निधनबाट वर्तमान श्रमआन्दोलनलाई निःसन्देह नै क्षति पुगेको छ।युवा उमेरमा२०२७२८ सालतिर पञ्चायती शासनविरुद्ध आन्दोलनमा सहभागी हुन पोखरा पुग्दा उनलाई किशोरवयमा विरोधसभाहरूमामैले देखेको थिएँ। २०४६ सालपछि खुला परिवेशको श्रमिक आन्दोलनमा उनी सदैव क्रियाशील रहे। श्रमक्षेत्रको व्यवसायजन्य स्वास्थ्य सुरक्षा विषयमा उनी विशेष दख्खल राख्दथे। मूलतः जापानीज ट्रेड युनियन संस्थाहरूसँगउनको राम्रो सम्बन्ध थियो। सन् २००८ तिर जापानीज संस्था जिलाफका तत्कालीन अध्यक्ष टेरिहिटो टुकुमोटोलाई पोखराका श्रमिकसाथीहरू भेटाउन लगे। टुकुमोटो सोही समयमा जापान पुगेपछि उनको देहावसान भयो। तत्पश्चात रामजीले उनको सम्झनामा पोखरास्थित ट्रेड युनियन भवनको बैठक कक्ष उनको नाममा साथीसँग सल्लाह गरेर नामाकरण गरे। उनलाई यस महामारीले चुँडेर त लग्यो तर सबै श्रमजीवीको मनमनमा सदैव रहने गरेर विदाइ भए। श्रमिकहरूले असार २२ गते काठमाडौंस्थित ट्रेड युनियन कांगे्रसको परिसर तथा पोखरामा रामजी कुँवरलाई श्रद्धाञ्जली व्यक्त गर्दै अन्तिम विदाई गरे। उनलाई श्रद्धाञ्जली गर्न तथा परिवारजनमा समवेदना व्यक्त गर्न निधन भएकै दिन शिक्षण अस्पतालमा कांगे्रसका वरिष्ठ नेता रामचन्द्र पौडेल र केन्द्रिय सदस्य डा शेखर कोइराला पुगे। ट्रेड युनियन कांगे्रसपरिसरमा श्रद्धाञ्जली व्यक्त गर्न महामन्त्री डा शशांक कोइराला, पूर्वमहामन्त्री प्रकाशमान सिंहलगायत दर्जनौं गन्यमान्य व्यक्तित्व पुगेका थिए। अबको पुस्ताले उनले श्रमिक आन्दोलनप्रति शालिनता तथा भद्रताका साथ देखाएको सर्मपणभाव देखाउन जरुरी छ। पुनः एकपटक श्रमिकनेता प्रिय दाइ रामजी कुँवरप्रति हार्दिक श्रद्धाञ्जलि! लेखक ट्रेड युनियन कांग्रेसका केन्द्रिय उपाध्यक्ष हुन्।"
अस्ट्रेलियाको पहिलो जित,"सेन्ट लुसिया : मिचेल मार्सको अलराउन्डर प्रदर्शनमा अस्ट्रेलियाले वेस्ट इन्डिजविरुद्धको पाँच खेलको टीट्वेन्टी शृंखलामा पहिलो जित निकालेको छ। बिहीबार सेन्ट लुसियाको ड्यारेन सामी नेसनल स्टेडियममा भएको चौथो खेलमा अस्ट्रेलियाले घरेलु टोली वेस्ट इन्डिजमाथि चार रनको रोमाञ्चक जित निकाल्दै पाँच खेलको शृंखलामा पहिलो सफलता हात पारेको हो। १ सय ९० रनको लक्ष्य पछ्याएको घरेलु टोली वेस्ट इन्डिजलाई १ सय ८५ रनमा रोक्दै अस्ट्रेलियाले रोमाञ्चक जित निकालेको हो। वेस्ट इन्डिजका लेन्डल सिमोन्सले ७२ रनको अर्धशतकीय पाली खेले पनि टोलीलाई जित दिलाउन सकेनन्। वेस्ट इन्डिजका इभिन लुइसले ३१, फाबियन एलोनले २९, आन्द्रे रसेलले २४ र कप्तान निकोलस पुरनले १६ रन बनाए। अस्ट्रेलियाका मिचेल मार्सले तीन विकेट लिए। यस्तै एडम जाम्पाले दुई तथा रिले मेरेठिथले एक विकेट हात पारे। यसअघि टस जितेर पहिले ब्याटिङ गरेको अस्ट्रेलियाले निर्धारित २० ओभरमा ६ विकेट गुमाएर १ सय ८९ रन बनाएको थियो। अस्ट्रेलियाका लागि मार्सले ४४ बलमा ७५ रनको आक्रामक पालि खेलेका थिए। उनले ६ छक्का र ४ चौका हिर्काए। यसैगरी कप्तान एरोन फिन्चले पनि अर्धशतकीय पाली खेलेका थिए। उनले ५३ रन बनाए। यसैगरी डानियल क्रिस्टियनले २२ रन बनाउँदा मिचेल स्टार्क ८ रनमा अविजित रहे। वेस्ट इन्डिजका हेडन वाल्सले ३ विकेट लिए। यसैगरी ओसाने थोमस, आन्द्रे रसेल र फाबियन एलोनले एकएक विकेट हात पारे। पाँच खेलको शृंखला वेस्ट इन्डिजले दुई खेल बाँकी छँदै जितिसकेको छ। पहिलो खेलमा वेस्ट इन्डिजले १८ रनले जित निकालेको थियो। यसैगरी दोस्रो खेलमा पनि घरेलु टोलीले ५६ रनको जित निकालेको थियो। तेस्रो खेलमा अस्ट्रेलियालाई ६ विकेटले पराजित गर्दै घरेलु टोलीले शृंखला जितेको थियो। यी दुई टोलीबीचको पाँचौं तथा अन्तिम खेल शुक्रबार हुनेछ। वेस्ट इन्डिज भ्रमणमा अस्ट्रेलियाले पाँच टीट्वेन्टीपछि तीन एकदिवसीय खेल खेल्नेछ।"
घडेरी मिचेर प्लटिङ,"पोखरा : घडेरी किन्दाको बैंकको ऋण निखनिसकेपछि मान्छेको सपना के हुन्छ ? घर बनाउने । स्याङ्जा अर्जुनचौपारीकी गोमा अर्यालको सपना पनि त्योभन्दा बेसी थिएन । उनले सकिनसकी बैंकको किस्ता बुझाएकी थिइन् । सामान्य सरकारी जागिरको बचत, श्रीमान्ले विदेशबाट पठाएको पैसा जम्मा गर्दै बैंकलाई किस्ता बुझाउँथिन् । त्यसो गरीगरी १२ वर्षमा ऋण निखनेर सकियो । १२ वर्षमा खोलो त फर्किन्छ भन्छन् । यही सोचेर ऋणको भारीबाट मुक्त भएकी उनी सुखका दिन फर्किएको अनुभूति गर्दै थिइन् । तर, त्यो सुखद अनुभूति धेरै टिक्न पाएन । जब उनी जग्गा बैंकबाट फुकुवा गर्न भनी मालपोत पुगिन्, झल्याँसै भइन् । जग्गा त उनको नामबाट सार्वजनिक भइसकेको रहेछ । गोमाले पोखरा१४ हवेली मार्गमा १३ हात मोहोडा र ४२ हात पछाड भएको घडेरी २०६५ सालमा किनेकी थिइन् । भन्छिन्, लालपुर्जा छ, नक्सा पनि छ । केही नहोला भनेर ढुक्क भएर बसेकी थिएँ । घडेरीमा कम्पाउन्ड वाल पनि लगाएर बारबन्देज गरेकै थिइन् । श्रीमान् विदेश थिए । घरमा साना केटाकेटी छन् । उनी पोखरा आइरहन भ्याउँथिनन् । तर, छिमेकको जग्गा किनेर एकजनाले उनको घडेरीको पर्खाल मात्रै भत्काएन छन्, बाटै बनाइदिएछन् । पोखरा१४ का वडाध्यक्ष प्रेमबहादुर कार्कीका अनुसार गोमाको घडेरीलाई बाटो बनाएर अर्जुन बस्याल नामका जग्गा दलालले प्लटिङ गरेका हुन् । बस्याल १६ वटा घडेरी बेचीवरि सम्पर्कविहीन छन् । ती १६ घडेरीमध्ये एउटामा घर बनिसकेको छ । बस्यालले फसाएका ती १६ घडेरीवालालाई पनि के थाहा कि उनले बाटो भनेको जमिन गोमाको निजी घडेरी हो ! निजी घडेरी कसरी सार्वजनिक भयो त ? गोमाले मालपोत र नापी कार्यालयमा गएर पनि बुझिन् । त्यहाँका कर्मचारीले सजिलै भनिदिए, हाल साविक गर्दा । हुन पनि प्लटिङवालाले जमिन हालसाविकका बेला गोमाको घडेरीको कम्पाउन्ड वाल भत्काएर बाटो बनाई प्रयोग गरिदिएछन् । तर, गोमालाई त्यत्ति जवाफले चित्तबुझ्ने कुरै भएन । नापीका कर्मचारीले फोन गरेको तर सम्पर्क नभएको भन्दै टार्न खोजे । गोमालाई भने नापीबाट फोन आएको थाहै छैन । भन्छिन्, फोन गरेका थियौं भन्नुहुन्छ, मलाई कहिल्यै फोन आएन । फोन गरेर लागेन भने पनि अर्काका जग्गालाई बाटो बनाइदिन त भएन नि । गोमाले हालै वडाध्यक्ष र स्थानीयको भेला पनि डाकिन् । सबैले भने, घडेरी त गोमाकै हो । उनीहरूले कित्ता नम्बर ५५८८ को घडेरी गोमा अर्यालको भएको भन्दै उनकै नाममा गरिदिन नापी र मालपोतलाई चिठी पनि लेखेका छन् । वडाध्यक्ष कार्कीले पनि त्यही सिफारिस गरेका छन् । उनले गत साल फागुनमै हाल साविकका लागि उक्त कित्ता नम्बरको जमिन अर्यालको भएको भन्दै सिफारिस गरेका थिए । गोमाले बैंक किस्ता मात्रै नभई घडेरीको तिरो बर्सेनि तिर्दै आएकी पनि थिइन् । वडाध्यक्ष कार्की प्लटिङ गर्ने व्यवसायी अर्जुन बस्याल बदमास भएको बताउँछन् । स्वयं कार्की आफू पनि उनीबाट ठगिएको सुनाउँछन् । भएछ के भने, कार्कीको जग्गा प्लटिङ गर्दा पनि बस्यालले अर्कैको जमिनलाई बाटो बनाइदिएछन् । मेरो जग्गा अगाडिको घडेरी किनेर प्लटिङ गर्छु भनेका थिए, त्यो जग्गा किने होलान् भनेको त १ लाखमा बैनापट्टा मात्रै गरेको रहेछ, उनले भने, त्यत्तिका भरमा बाटो बनाएर पछाडिको जग्गा प्लटिङ गर्न लागेछ । आफूलाई पनि उसले २० लाख रुपैयाँ ठगेको कार्कीले सुनाए । भन्छन्, कहिले म्याग्दी छु भन्छ, कहिले दमौली छु भन्छ, भेट्नै सकिन्न ।"
मूलधारमा राउटे !,"पृथ्वीमा उत्पत्ति भएका जीवमध्ये मानव जातिको सबैभन्दा छिटो विकास भएको मानिन्छ। वानर प्रजातिको अवशेष (रामापिथेकस) भेटिएको आधारमा मानवको विकास भएको मानिन्छ। मानव सभ्यताको सुरुआतमा बाँदरजस्तै देखिने जीवलाई प्रोकन्स्कूल भनिन्थ्यो। यिनीहरूको शरीर कुप्रो थियो। क्रमशः शारीरिक संरचना परिवर्तन हुँदै अस्टेलोपिथेकस, पिथेकनथेरापस, नेन्डरथालामन्स र क्रोम्याग्ननजस्ता विकसित अहिलेकै मानव देखा परे। सुरुको बाँदर प्रजाति प्रोकन्स्कूलका केही मात्रामा पुच्छर थियो भने त्यसपछिका विकसित विभिन्न स्वरूपमा पुच्छर हराएको पाइन्छ। उत्पत्तिको मिति पत्ता लगाउन जीवाशेषहरूका आधारमा अहिले पनि अनुसन्धान भइरहेका छन्। समय र वातावरण बुझेर निर्णय गर्ने भएकैले मानिसलाई बुद्धिमान् मानिन्छ। प्राचीन मानवहरूले हजारौं वर्ष पृथ्वीमा ढुंगा खोपेर बिताए र बिलाए पनि। तर, आधुनिक मानवको एक प्रजाति चन्द्रमा र मंगलग्रहको धुलो अध्ययन कसरी गर्ने र बस्ती बसाउने भनेर दिनरात नयाँ सोचमा छ। प्रविधिको विकाससँगै यो सोचमा मानव समुदाय पुगिरहँदा अहिले पनि धेरै त्यस्ता समुदाय छन्, उनीहरू आधुनिकताभन्दा पर रमाउन चाहन्छन्। उनीहरूको रहनसहनसँगै कानुन पनि फरक भेटिन्छ। आफ्नै नियममा रमाउने त्यस्ता समुदाय नेपालसहित विश्वका धेरै मुलुकमा छन््। नेपालको कर्णाली प्रदेशका विभिन्न जंगलमा घुमन्ते जीवन बिताउने राउटे समुदाय पनि एक हो। उनीहरूको आफ्नै नियम छ। शिकार र कन्दमूलको भरमा जीवन धान्दै आएका उनीहरू जंगललाई नै आफ्नो घर मान्दै आएका छन्। पैसा छोए पाप लाग्छ भन्ने र आफूलाई जंगलको राजा मान्ने राउटे जातिका विषयमा धेरै अध्ययन र खोज पनि भएका छन्। यो समुदाय अहिले पनि जंगली युगमै रहेको मानिन्छ। मैदान, खोला, जंगल र खुल्ला आकाशमा बासस्थान बनाउने उनीहरू कृषि युगमा पनि प्रवेश गरेका छैनन्। जंगलनजिकै घामपानी छल्ने, अन्नपात थन्काउन मिल्ने, माटोढुंगाले बनेका ससाना संरचनामा कैद भएर अझै पनि यो समुदायले दिन कटाएका छन्। एक पुस्ताको अन्त्य, राउटे बस्ती र समुदायमा अन्य समुदायका मानिसको घुलमिल र कुराकानीले भने यो समुदायमा पछिल्लो समय भने केही प्रभाव परेको छ। राउटे समुदायका युवाहरू अन्य समुदायसँग घुलमिल हुने क्रम बढ्दो छ। यो समुदाय क्रमशः सामाजिकीकरणतर्फ उन्मुख भएको पनि देखिन्छ। कर्णाली प्रदेश सरकारले राउटेलाई राज्यको मूलप्रवाहमा ल्याउन नीति तयार पारेको छ। अन्य समुदायजस्तै स्थायी बसोबास गराउने, नागरिकताको प्रमाणपत्र प्रदान गर्ने, उनीहरूको भाषालाई लिपिबद्ध गर्दै संस्कृति संरक्षण गर्ने लगायतका नीति प्रदेश सरकारले तयार पारेको छ। तीन वर्षअघि नै दैलेखको गुँरास गाउँपालिकाले स्थायी परिचयपत्र उपलब्ध गराएर मूलप्रवाहमा ल्याउने प्रयास भएको थियो। अहिले प्रदेश सरकारले नीति नै तयार पारेपछि अब राउटेले चाहे अन्य समुदायजस्तै बस्न पाउने भएका हुन्। यो समुदायको संरक्षणका लागि गाउँपालिका र प्रदेश सरकारले चालेका प्रयास सही पनि हो। सबै समुदायको विकास आवश्यक छ। तर, समुदायको विकासका लागि तयार पारिएका नीति, नियम भने सो समुदायलाई मान्य हुनुपर्छ। किनकि उनीहरूको पनि आफ्नो स्वतन्त्रता र अधिकार छ। कुनै कानुन, नीति नियम, र कसैको विचार यस्ता समुदायमा लाद्नु हुँदैन। आवश्यताअनुसार समुदायको विकास आफैं हुँदै पनि जान्छ, यसमा सरकारको साथ चाहिन्छ। यस्ता समुदायको संस्कृतिमा हुने आक्रमण तीनै तहका सरकारले समयमा रोक्नुपर्छ। कर्णाली प्रदेश सरकारले बनाएको नीतिमा उल्लेखित जातीय र मौलिकताको संरक्षण, राउटे बासस्थानलाई पर्यटकीय प्रवद्र्धन गर्ने, बाह्य समुदायबाट हुने हानीनोक्सानी तथा हिंसाजन्य जोखिम रोक्ने राम्रा प्रयास हुन्। उस्ता नीतिको कार्यान्वयन समयमै हुनुपर्छ। फेरिँदै राउटेको जीवनशैली परनिर्भर बन्दै राउटे राउटेलाई मूलधारमा ल्याउन नीति राष्ट्रिय जनगणना २०६८ अनुसार राउटेको जनसंख्या ६ सय १८ थियो। कर्णाली प्रदेशको विभिन्न जिल्लामा घुमन्ते जीवनयापन गरिरहेका राउटे समुदायमा हाल ४४ परिवारका १ सय ४६ जना मात्रै छन्। प्रदेश सरकारले बनाएको नीतिभित्र यो प्रदेशमा बस्ने मात्रै समेटिने भएकाले अन्य स्थानमा भएका राउटे समुदायलाई पनि सरकारले उचित व्यवस्थापन र सुरक्षा दिनुपर्छ। यस्ता लोप हुन लागेका सबै समुदायको समयमै उचित संरक्षण र सुुरक्षा नगरे राउटे समुदायमा विकृति पनि बढ्न सक्छ र समुदाय नै लोप हुने खतरा हुनसक्छ।"
चुलो बलेको खुसी,"वर्षात्को समय अनि लगातारको झरी।परवाह नगरी एकाबिहानै चेपाङ अभियन्ता केपी किरण शर्माले फोन गरे, चेपाङ गाउँमा बिचल्ली छ। त्यता जान पाए त्यहाँको समाचार गज्जब हुन्छ। शर्माबिनाको चेपाङ गाउँको यात्रा अपुरोजस्तै हुन्छ। डाँडापाखाका सबै गाउँ पुगेका उनलाई चेपाङको पीडा सबै थाहा छ। बच्चादेखिबुढासम्म सबैका बुबा हुन्, केपी बुबा। उनलाई लिएर गएपछि चेपाङका कथाव्यथा सबै बुझ्न सकिन्छ। डाठो खोला, पहिरोको होइन, अन्नको गेडो देख्न नपाएका चेपाङको चिन्ता थियो। हामी त्यही गाउँ लाग्यौ। कोरोनाले जताजतै तहसनहस बनाएको समाचार आइरहँदा जिल्लाको पहाडी भेगमा बसोबास गर्ने चेपाङको व्यथा खोज्नु थियो। पानी निरन्तर परिरहेको हुनाले आफैंलाई पनि आँट आएको थिएन। उनीहरूको पीडा राज्यलाई सुनाउनु थियो। मुसलधारे पानीमा रेनकोट ओढेर गाउँ लाग्यौं। आफू मात्रै जोगिनु थिएन। झोलामा रहेको डायरी अनि क्यामेराकोमाया बढी थियो। क्यामेरा र डायरी बोकेर सहरी कोलाहलबाट टाढा जाँदा जति मन आनन्द हुन्छ। खोलामा चोपलिँदै चिसो हावा भिज्दै खेल्दै हिँड्दा र उकालो लाग्दा ठिकविपरीत। उस्तै परे मान्छे बगाउने कयर खोला। त्यसलाई निकै कष्ट गरेर पार गर्यौं। वेगले आएको पानीमा बगेर आउने ढुंगाले खुट्टामा हानेको थियो। लाग्थ्यो, अब ज्यान रहँदैन। चेपाङको घरको दयनीय अवस्थाको रिपोर्टिङको उद्देश्यले यस्ता भोगाइ बिर्साउँछ। एक घण्टाको पैदलपछि खोला छोडेर केही माथि लाग्यौं। खोला छोडेर करिब १५ मिनेटको ठाडो उकालो लागेपछि एउटा घर भेटियो, कुनारामकोरहेछ। बाँसले बारेको घरको साँघुरो तलाबाट भर्याङ झदै थिइन्, उनकी श्रीमती। काखमा एकवर्षको छोरा थियो। बच्चाको आङ मुस्किलले छोपिएको थियो। खानपनि पेटभरी नपाएको जस्तो दुब्लो ख्याउटे। त्यो देखेर घरमा आफ्नो तीन वर्षको छोरा सम्झिएँ। अनि आँखाअगाडि कुनारामको एक वर्षको छोरा।सोचें आखिर यो बालक पनि सहरमा जन्मिएको भए अभाव भोग्न पर्दैनथियो होला। महिनौंदेखि अन्न देख्न नपाएको परिवार।कुनारामले घन्टौं लगाएर पकाएको गिट्ठा पखाले। केहीबेरमा श्रीमतीसहित गिट्ठा खाए। त्यो वर्षदिनको बालकको पेट भोको थियो। त्यतिबेलासोचें, मेरो डायरी र कलमले यसको पेट के भरिन्थ्यो र ?नरमाइलो मान्दै फोटो खिचें। उनले बाध्यता सुनाए। डायरीमा टिपोट गरेर फर्किएँ। मानसपटलमा कुनारामको परिवारको कथा झल्किरह्यो। परोपकारी पत्रकारितामा लाग्न हौसला मिलेको छ। केपी बा र म फेरि गाउँ जाने योजनामा छौं तर चेपाङको भोको पेटको समाचार लेख्न होइन। कुनारामको दुःख चेपाङको प्रतिनिधिमूलक घटना हो। त्यसो त चेपाङको घरमा वर्षमा ६ महिना अनिकाल हुन्छ। पाखोबारीमा लगाएको मकैले मुस्किलले तीन महिना पुर्याउँछन्। ठूला मान्छेले जेनतेन खान्छन्। बच्चाबच्चीको पेटमा खानेकुरा कमै पर्छ। कुनाराम र उनी श्रीमतीलाई खानको चिन्ता थियो, मलाई सामाचारको। हरेक दिन बिहान समाचार आयो कि आएन भनेर पत्रिका हेरिन्छ। त्यसदिनको बिहान समाचारभन्दा पहिला फोन आयो,चेपाङलाई कसरी सहयोग गर्न सकिन्छ ?त्यसपछि अड्कल गरें, समाचार आएछ।अन्नको अभावमा गिट्ठा खाँदै गरेको कुनारामको परिवारको कारुणिक फोटोसहितको समाचार जेठ २७ गतेको अन्नपूर्ण पोष्टको मुख्य समाचार बनेको रहेछ,अन्न छैन ः छाक टार्न गिट्ठाभ्याकुर। त्यसपछि फोन लगातार। खुसीको सीमा रहेन ममा। समाचारले चौतर्फी चर्चा मात्रै पाएन, राहत र सहयोग आउने कुराले खुसी थिएँ। भोका पेटहरू सम्झिएँ। समाचारको प्रभावले एकपछि अर्को दाताहरू थपिँदै गए। काठमाडौंमा रहेकोनेपाल हेल्पले प्रतिपरिवार २६ सय बराबरको राहत बाँड्यो। राहत चेपाङ गाउँमा लगेको सबैभन्दा ठूलो प्याकेज थियो त्यो। राहत लिन कुनाराम आए। चामलको बोरा पाउँदा उनी दंग परे। चामल बोकेर बुढाबुढी उकालो लागे। त्यो देखेर मेरो मन खुसी मात्रै थिएन, आफैं अघाएको जस्तो भएको थियो।समाचारको प्रभावले राहतको ओइरो लाग्यो। हेल्प नेपालका कार्यकारी निर्देशक कृष्ण ढकाललेसंस्थामार्फत नौ सय घरघुरीलाई करिब अठार लाख बराबरको राहत सहयोग गरे। योसँगै चेपाङको विकासका लागि नेपाल हेल्पले परियोजना सञ्चालन गर्ने जनाएको छ। त्यही समाचारको प्रभावले सुमो माया गर्छु नामक संस्थाले करिब दुईसय परिवारलाई राहत वितरण गर्यो। संस्थाका प्रोजेक्ट म्यानेजर पेम्पा शेर्पा र एपीवान टेलिभिजनका सिनियर प्रोग्राम प्रोड्युसर फुर्वा शेर्पा आफैं आए। उनीहरूले गरिबको घर बनाइदिने योजना सुनाएका छन्। सौराहाका होटल व्यवसायी शीरलाल परियारले चितवन र मकवानपुरको चेपाङ गाउँ पुगेर करिब १२ लाख बराबरको राहत सहयोग गरे। अन्य संघसंस्थासहित करिब चालीस लाख बराबरको राहत एउटा समाचारका कारण चेपाङ गाउँमा पुग्यो। कोरोनाका कारण सबैतिरको चर्चा भइरहँदा चेपाङको पीडा ओझेलमा थियो। लकडाउनले काम गर्न नपाएपछि आम्दानीको बाटो बन्द भएर गिट्ठा र भ्याकुर खाने बाध्यता थियो। त्यस्ता परिवारमा चर्किएका घाउमा समाचारले मलम लगायो। एउटा रिपोर्टरले पाउने भनेको खुसी हो। आफूले लेखेको समाचारको प्रभावले चेपाङको घरमा चुलो बलेको छ। परोपकारी पत्रकारितामा लाग्न हौसला मिलेको छ। केपी बा र म फेरि गाउँ जाने योजनामा छौंतर चेपाङको भोको पेटको समाचार लेख्न होइन। गरिबीमै छन् चेपाङ अन्न छैन : छाक टार्न गिट्ठा, भ्याकुर चेपाङको घरमा अन्नको छाक : भन्छन्, पलायो बाँच्ने आश भोक टार्न टाँकी र लट्टेको भर"
पारा खेलाडीमाथि राज्यकै विभेद,"काठमाडौं : अहिले सारा विश्वको ध्यान जापानमा केन्द्रित भएको छ। आगामी शुक्रबारदेखि सुरु हुन लागेको ३२औं गृष्मकालीन ओलम्पिक खेलकुदलाई सारा विश्वले हेरिरहेको छ। गत वर्ष नै आयोजना हुनुपर्ने टोकियो ओलम्पिक कोरोना भाइरसको महामारीका कारण एक वर्ष पर धकेलिएको थियो। टोकियो ओलम्पिकमा नेपालका पाँच खेलाडीले प्रतिस्पर्धा गर्दै छन्। विश्व खेलकुदको महाकुम्भ मानिने ओलम्पिकमा नेपालबाट पौडीकी गौरिका सिंह र एलेक्जेन्डर शाह तथा एथलेटिक्सकी सरस्वती चौधरी, सुटिङकी कल्पना परियार र जुडोकी सोनिया भट्टले प्रतिस्पर्धा गर्दैछन्। पौडीका दुई र एथलेटिक्सका एक खेलाडीले अनिवार्य सहभागिताअन्तर्गत ओलम्पिक खेल्न लागेका हुन्। कल्पना र सोनियाले भने वाइल्ड कार्ड पाएका छन्। टोकियो ओलम्पिकमा गौरिकाले महिला एक सय मिटर फ्रिस्टाइल र एलेक्जेन्डरले पुरुष एक सय मिटर फ्रिस्टाइलमा प्रतिस्पर्धा गर्नेछन्। यसैगरी कल्पनाले महिला १० मिटर एयर राइफल, सोनियाले ४८ केजी तौलसमूह र सरस्वतीले महिला एक सय मिटर दौडमा प्रतिस्पर्धा गर्नेछन्। प्रशिक्षकमा पौडीका शंकर कार्की, सुटिङका असीम यादव, जुडोका सूर्यनारायण श्रेष्ठ र एथलेटिक्सकी इन्द्रकुमारी मल्ल छन्। टोकियो ओलम्पिकमा सहभागी खेलाडीलाई राष्ट्रिय खेलकुद परिषद् (राखेप) ले पाँचतारे होटल सोल्टीमा बन्द प्रशिक्षणमा राखेको थियो। १५ दिन बन्द प्रशिक्षणमा बसेका उनीहरू आज जापान उड्दै छन्। पौडीका दुई खेलाडी र एक प्रशिक्षक भने यसअघि नै जापान पुगिसकेका छन्। उनीहरूले उतै तयारी पनि गरिरहेका छन्। टोकियो ओलम्पिक सकिएको एक महिनापछि पारा ओलम्पिक पनि सुरु हुँदैछ। पारा ओलम्पिकमा नेपालको प्रतिनिधित्व तेक्वान्दो खेलाडी पलेसा गोवर्द्धनले गर्दै छिन्। उनले के ४४ अन्तर्गत ५८ केजीमुनि प्रतिस्पर्धा गर्ने छिन्। पलेसा विश्व वरीयतामा १३औं स्थानमा छिन्। त्यही कारण उनीबाट पदकको आशा गरिएको छ। तर, ओलम्पिकमा अहिलेसम्म सहभागी मात्रै हुँदै आएको नन् पारा खेलाडीलाई पाँचतारे होटलमा राखेको राष्ट्रिय खेलकुद परिषद्ले पारा ओलम्पिकमा सहभागी हुने खेलाडीका विषयमा भने जानकारीसम्म लिएको देखिँदैन। पारा खेलाडीका विषयमा आफूलाई केही पनि जानकारी नभएको राखेपको राष्ट्रिय टिम तयारी निर्देशक महेन्द्रकुमार राई बताउँछन्। पारा ओलम्पिकमा कोको जाँदैछन् भन्ने हामीलाई अहिलेसम्म आधिकारिक केही पनि जानकारी छैन, राष्ट्रिय टिम तयारी निर्देशक राई भन्छन्, भोलिका दिनमा सदस्यसचिवबाट निर्देशन आएमा बन्द प्रशिक्षणमा राख्न तयार छौं। नेपाल तेक्वान्दो संघअन्तर्गतको पारा तेक्वान्दो कमिटीका अध्यक्ष कासिममियाँ धोबीले पारा खेलाडीको बन्द प्रशिक्षणका लागि परिषद्सँग पटकपटक जानकारी गराउँदा पनि आश्वासन मात्रै दिएपछि व्यक्तिगत खर्चमै विगत १५ दिनदेखि बन्द प्रशिक्षणमा राखेको बताउँछन्। पारा खेलाडीबाट ओलम्पिकमा पदकको सम्भावना छ भनेर बन्द प्रशिक्षणमा राख्नका लागि हामी परिषद्मा पटकपटक धाउँदै आएका छौं। उहाँहरूले अहिलेसम्म आश्वासन बाहेक अरू केही पनि दिनु भएको छैन, अध्यक्ष धोबी भन्छन्, राज्यले नै पारा खेलाडीमाथि विभेद गरेको देख्दा चित्त दुख्छ। उनले पारा खेलाडीलाई पाँचतारे होटलमा राख्न नसके पनि खान र बस्नको राम्रो सुविधा दिएर बन्द प्रशिक्षणमा राखेको दाबी गर्छन्। हामीले नन् पारालाई जस्तो पाँचतारे होटलमा त राख्न सकेका छैनौं, उनी भन्छन्, तर, खान र बस्नका लागि राम्रो सुविधा दिएका छौं। पारा तेक्वान्दो प्रशिक्षक कविराज नेगी लामामा पारा ओलम्पिकमा पदक जित्नकै लागि तयारी गरिरहेको बताउँछन्। विश्व वरीयतामा पलेसा १३औं स्थानमा भए पनि समग्रमा भने हामी पाँचौं स्थानमा छौं। डेनमार्क, चीन, रुस र टर्कीका खेलाडीबाहेक अरूलाई हामीले यसअघि पराजित गरिसकेका छौं, प्रशिक्षक लामा भन्छन्, हामीभन्दा माथि रहेका राष्ट्रका खेलाडीसँग पनि अंकका आधारमा झिनो अन्तरले मात्रै पराजित भएका छौं। विगतमा भएका गल्तीहरूलाई केलाएर पदक जित्नैका लागि तयारी गरिरहेका छौं। पारा तेक्वान्दो कमिटीले खेलाडी र प्रशिक्षकलाई ललितपुरको मानभवनमा रहेको हङ्ग्री ट्रिट होम होटलमा राखेको छ। प्रशिक्षणका लागि मानभवनबाट सातदोबाटोमा रहेको तेक्वान्दो एकेडेमीमा उनीहरू मोटरसाइकलमा जाने र फर्किंदा पनि मोटरसाइकलमै फर्किने गरेका छन्। वर्षात्को समयमा मोटरसाइकलमा यात्रा गर्दा निकै समस्या हुने गरेको प्रशिक्षक लामा बताउँछन्। अहिलेको समयमा मोटरसाइकलमा यात्रा गर्नु निकै जोखिमपूर्ण छ। खाल्डाखुल्डीमा परेर लडिन्छ कि भनेर डराइडराई हिँड्नु परेको छ, प्रशिक्षक लामा भन्छन्, एउटा हात नभएको खेलाडीलाई मोटरसाइकलमा ओसारपसार गर्न निकै कठिन छ। नेपाल पारा ओलम्पिक संघकी अध्यक्ष राधा घलेले खेलाडीको प्रशिक्षणका लागि राखेपसँग आग्रह गर्दा पनि चासो नदिएको बताइन्। उनले नन पारा खेलाडीलाई करोडौं रुपैयाँ खर्च गर्ने राज्यले पारा खेलाडीलाई कुनै पनि बजेट नदिएको गुनासो गरिन्। अहिलेसम्म ओलम्पिकमा सहभागिता मात्रै जनाएको नन् पारा खेलाडीका लागि करोडौं रुपैयाँ खर्चने सरकारले पारा खेलाडीलाई बेवास्ता गर्नु दुःखद् हो, अध्यक्ष घलेले भनिन्, समानताको नारा लगाउने राज्यले नै अपांगमाथि विभेद गरिराखेको छ। नेपालबाट सबैभन्दा पहिले जितबहादुर खड्काले पारा ओलम्पिक खेलेका थिए। उनी सन् २००८ को बेइजिङ ओलम्पिकमा सहभागी भएका थिए। एथलेटिक्समा प्रतिस्पर्धा गरेका उनको २०७२ सालको विनाशकारी भूकम्पमा परी निधन भएको थियो। यसैगरी सन् २०१२ को लन्डन ओलम्पिकमा मैयाँ बिशुंखे, विक्रमबहादुर राना र मानबहादुर तामाङले एथलेटिक्समै प्रतिस्पर्धा गरेका थिए। तीमध्ये मानबहादुरको पारा ओलम्पिक खेलेलगत्तै लन्डनमै निधन भएको थियो। विक्रमबहादुर रानाले भने सन् २०१६ मा ब्राजिलको रियो दि जेनेरियोमा आयोजना भएको पारा ओलम्पिकमा पनि सहभागिता जनाएका थिए। टोकियो ओलम्पिकअन्तर्गत पारा ओलम्पिक अगस्ट २४ देखि सेप्टेम्बर ५ सम्म आयोजना हुँदैछ।"
कता जाँदैछ नेपाल ?,"नैतिकरूपमा पतन हुनु भनेको बार्गेनिङ क्षमतामा ह्रास आउनु हो त्यसैले एकपटक गुमाएको साख प्राप्त गर्न कष्टकर हुन्छ पतन वा ध्वंस शब्दको चर्चा सोभियतसंघको विघटन (सन् १९९०) भन्दा पहिलेसम्म जति हुथ्यो, विघटनपछि यसको चर्चामा कमी आएको छ। त्यहाँ कम्युनिस्ट पार्टीको शासन अस्तित्वमा थियो। त्यतिबेला उक्त देशलाई कमजोर बनाएर त्यहाँ स्थापित शासनव्यवस्था समाप्त पार्नु नै संयुक्त राज्य अमेरिकाको एक सूत्रीय लक्ष्य थियो। आजको विश्वराजनीति सन् १९६०८० को जस्तो पटक्कै छैन। किनभने विश्वराजनीतिलाई फरक फरक तरिकाले प्रभावित गर्न सक्ने क्षमता विश्वका धेरै देशले विकास गरिसकेका छन्। प्रत्येक शक्तिशाली राष्ट्रले विश्वस्तरमा आज पनि क्षमताले भ्याएसम्म हरेक ससाना र कम क्षमतावान् राष्ट्रहरूमा स्थापित शासन व्यवस्थालाई ध्वस्त र निकम्मा बनाएर स्वार्थअनुकूल नीति र कार्यक्रम अँगाल्न बाध्य पारेका छन्। कुनै पनि देशको सरकारलाई ध्वस्त वा पतन गराउनु वा नोक्सान पुयाउन गोप्य र अप्रत्यक्ष रूपमा गरिने कृयाकलापलाई सबभर्सन भनिन्छ। खेलको गोलचक्करमा नेपाली नेता, ठूला कर्मचारी, प्राध्यापक, लेखक, पत्रकार, विद्यार्थी र सेलिब्रेटीसमेत फसेको परिणाम नै वर्तमान नेपालको दुर्दशा हो। सबभर्सन ३५४० वर्ष पहिले जति चर्चामा थियो आज छैन। ससाना राष्ट्रमा स्थापित मौलिक मूल्य र मान्यतामा आधारित शासन पद्धतिहरूलाई ध्वस्त पार्दै आफूअनुकूलका व्यवस्था स्थापित गर्ने काममा भने कमी आएको देखिँदैन। यी सम्पन्न भनिने ठूला राष्ट्रहरू निमुखा र विपन्न राष्ट्रहरूमा कसरी र केका लागि, के माध्यमबाट प्रवेश गरी त्यो राष्ट्रलाई तहसनहस पार्छन् भन्ने कुरा यस लेखमा छ। सबभर्सनको पहिलो प्रयास भनेको त्यस देशमा सदियौंदेखि स्थापित सामाजिक एवं धार्मिक मान्यता माथिको प्रहार हो। जसबाट देशभित्र रहेका नकारात्मक प्रवृत्तिहरूलाई मलजल प्राप्त हुन्छ। सम्पन्न देशहरूले गरिब देशका प्राध्यापक, वरिष्ठ कर्मचारी, कलाकर्मी, कानुनविद्, चिकित्सक, पत्रकार, राजनीतिक दलका नेता र विद्यार्थीमाथि गरिने लगानी यसैअन्तर्गत पर्छ। जसमा प्रत्यक्ष र परोक्ष लगानी जस्तै, रात्रि भोज, विदेश भ्रमण, नेताहरूका छोराछोरीलाई दिइने छात्रवृत्ति यसका ज्वलन्त उदाहरण हुन्। यसको थोरै वा बेसी प्रभाव सम्पन्न राष्ट्रबाट अर्को सम्पन्न राष्ट्रमा समेत छ। सोभियत रुस, अमेरिका, भारत र चीनमाझ पनि एकअर्काेविरुद्ध आरोपप्रत्यारोप लाग्ने गरेको देखिन्छ। ठूलो सतर्कता र सजगता अपनाउँदा पनि यी देश स्वयं यस्ता कृयाकलापका शिकार भएका थुप्रै उदाहरण छन्। सम्पन्न देशका गुप्तचर निकायहरू यो काममा सकृय छन्। जसमार्फत सम्पन्न राष्ट्रहरूले कम सम्पन्न राष्ट्रलाई स्वार्थअनुसार शिक्षा, सामाजिक जीवन, कर्मचारी तन्त्र, कामदार र मालिक, विद्यार्थी र शिक्षकमाझको सम्बन्ध बिगार्ने अभिप्राय र सोहीअनुसार बनावटी माग राख्दै छलपूर्ण आन्दोलन गर्छन्। पूरा नहुने खालका माग राखी गरिएका यस्ता आन्दोलन व्यवस्था बदल्ने दिशातर्फ उन्मुख हुँने हुँदा यस्ता आन्दोलनहरूको टुंगो लाग्ने निश्चित हुँदैन। २०४६६२६३ सालका आन्दोलन यसैका नमुना हुन्। सम्पन्न देशका गुप्तचर निकायहरूले सबैभन्दा पहिले ती देशका शिक्षा प्रणालीलाई आफ्नो बाटोबाट च्यूत गर्न उपाय रच्छन्। ती प्रकृयाबाट उत्पादित जनशक्तिको परिणाम आउन कम्तिमा १५२० वर्ष लाग्छ। यो समय भनेको एउटा पुस्तालाई पढाइ सकेर पेसामा स्थापित हुन लाग्ने समय हो। गरिब देशका युवा पुस्तालाई प्रभावित गर्न ती निकायले विभिन्न उपाय खोजी र प्रयोग गर्छन्। जसमा प्रचार र प्रलोभन प्रमुख छन्। अर्काको खर्च र सुविधामा हुर्केको पुस्तामा नैतिकबल र साहस हँुदैन। जसले गर्दा उसको नैतिकतामा समेत ह्रास आउँछ। नैतिकतामा आएको ह्रासका कारण पढेलेखेका व्यक्तिहरू समेत देशलाई हानीनोक्सानी पुयाउने विषयउपर आफ्नो राय खुलेर राख्न हिच्किचाउँछन् वा चाहँदैनन्। परिणामस्वरूप समाजमा अल्पज्ञानी र अपराधीहरूको मानसम्मान बढ्न थाल्छ। अनि यस्तै आपराधिक कार्यहरू गर्नेलाई समर्थन गर्नेहरूको जमातमा पनि दिनदिनै वृद्धि हुँदै जान्छ। शिक्षा क्षेत्रलाई तहसनहस गर्न खोजमूलक र वैज्ञानिक विषयहरू, भौतिक शास्त्र, रसायन शास्त्र, जीवविज्ञान, गणित, अर्थशास्त्र र राजनीति शास्त्रको ठाउँमा नयाँ र आधुनिक विषय भन्दै सहरी युद्धकला, घरेलु अर्थशास्त्र, प्राकृतिक खानपान, यौनअधिकार, समलिङ्गी अधिकार, महिलाअधिकार र मानवअधिकारजस्ता विषय प्राथमिकतामा पारिन्छन्। तिनका क्षमता अनि आकांक्षालाई कुण्ठित पार्ने काम गरिन्छ। जसबाट उनीहरूमा नैराश्यता र कुुण्ठा उत्पन्न हुन्छ। यसबाट मुक्ति पाउन युवापुस्ता या त कुलतमा फस्छ वा जीवनबाट पलायन हुनपुग्छ। एवंरितले धर्मसंस्कृति, सामाजिक जीवन, राज्यको शक्ति संरचना तथा देशमा स्थापित कानुन व्यवस्थालाई समेत एकपछि अर्को गर्दै समाप्त पार्ने काम हुन्छ। यस प्रकारका नियोजित कामबाट अन्तमा देशको अस्तित्व नै संकटमा पुग्छ। यसै अवसरको फाइदा उठाउँदै पुराना र स्थापित सामाजिक मूल्य र मान्यताविरुद्ध पनि संगठित दुस्प्रचारको थालनी गरिन्छ। अर्काको खर्च र सुविधामा हुर्केको पुस्तामा नैतिकबल र साहस हुँदैन। जसले गर्दा उसको नैतिकतामा समेत ह्रास आउँछ। परिणामस्वरूप समाजमा अल्पज्ञानी र अपराधीहरूको मानसम्मान बढ्न थाल्छ। यस कामका लागि नयाँ नयाँ नामबाट सामाजिक र धार्मिक संगठनहरूका अतिरिक्त व्यक्तिसमेत देखापर्छन्। २०४६ सालपछि देखापरेका व्यक्ति र गैरसरकारी संस्थाहरू निर्देशित व्यक्तिहरू सतहमा देखिए। सोक्रममा पुराना व्यक्ति र संगठनहरूले सामाजिक वैधता गुमाए। यस्तै खाले क्रियाकलापबाट विश्वका धेरै देश आक्रान्त छन्। उदाहरणका लागि बंगलादेशको निर्माण र मुजिबको हत्या, ईरान र नेपालमा राजा फाल्ने आन्दोलन, लेबनान, ग्रेनेडा र अफगानिस्तानको नसकिने गृहयुद्ध, पूर्वीयूरोप र सोभियत संघको विघटन तथा चीनको तेनमेन स्क्वायरको दुर्घटना आदि। यस्ता क्रियाकलापबाट सम्पन्न तथा सक्षम देशहरूले मात्र पूर्ण ध्वस्त हुनबाट आफूलाई बचाउन सफल भएका छन्। व्यक्तिगत लाभका खातिर जे पनि गर्न तम्सिने व्यक्ति, समूह वा पार्टीसँग नैतिक बल हुँदैन। किनभने नैतिकरूपमा पतन हुनु भनेको व्यक्ति वा देशकै पनि बार्गेनिङ क्षमतामा ह्रास आउनु हो। एकपटक गुमाएको साख पुनः प्राप्त गर्न ज्यादै कष्टकर हुन्छ। देशभित्रको स्थायित्व खल्बल्याएर त्यहाँ स्थापित सरकार एवं राजनीतिक पद्धतिलाई आफूअनुकूलको व्यवहार गर्न लगाउने अभिप्रायबाट शक्तिशाली राष्ट्रहरूले त्यस देशका राजनीतिक दलका नेता, कार्यकर्ता, विद्यार्थी, प्राध्यापक, पत्रकार, कानुन व्यवसायी, कर्मचारी आदिलाई अनैतिक र भ्रष्ट बनाउन लागि पर्छन्। सम्पन्न राष्ट्रहरूले यसका लागि देशको वार्षिक बजेटको ३५४० प्रतिशतसम्म खर्च गर्छन् भन्ने अनुमान गरिन्छ। समकालीन विश्वराजनीतिको परिप्रेक्ष्यमा कुरा गर्दा विश्वको शक्ति सन्तुलनमा देखापरेको परिवर्तन र त्यससँगको तालमेल नै नेपालका लागि मुख्य चासो र टाउको दुखाईको विषय बनेको छ। त्यसमाथि कोभिड१९ को महामारीबाट क्षतविक्षत् नेपाली अर्थतन्त्रलाई सही दिशामा परिचालन र व्यवस्थापन गर्नु पनि कम चुनौतिपूर्ण छैन। आजको यो विषम परिस्थितिमा सन्तुलित व्यवहार नै नेपालको हितमा हुने कुरामा दुई मत छैन। जस्तै प्रतिकुलतामा पनि राष्ट्रिय हितको संरक्षण वर्तमान सरकारको दायित्व हुनुपर्ने हो तर त्यो देखिएन। नेपाली राजनीतिक नेतृत्वले इतिहासको कुरा गर्दा वर्तमानलाई वर्तमानको कुरा गर्दा ऐतिहासिक घटनाक्रमबारे हेक्का राखेको पाइँदैन। जसले गर्दा नै नेपाली राजनीतिक नेतृत्वले घरिघरि एउटै प्रकारको गल्तीको पुनरावृत्ति गर्छ। अनि त्यो गल्ती ढाकछोप गर्न अर्को गल्ती गर्दै जान्छ। जसले गर्दा देश हरेक क्षेत्रमा असफल हँुदै जान्छ। सम्भवतः २००७ सालयता नेपाली जनताले राजनीतिमा जति समय र जनशक्ति खर्चियौं, सायद त्यो जनशक्तिलाई देशनिर्माणमा लगाएको भए आज ८० लाख जति युवा पेट पाल्नका लागि विदेशिनुपर्ने बाध्यताको अन्त्य हुने थियो। तर यसतर्फ कुनै पार्टी संवेदनशील भएनन्। कुन आन्दोलन र कुन योजना के प्रयोजनका लागि कसरी ल्याइए भन्ने कुराको समेत हेक्का नराखी युवा पनि समर्थन वा विरोधमा उत्रिए। आफूलाई बौद्धिक भन्न रुचाउने वर्गको जमात पनि ठूलै छ। किनभने माओवादी युद्धताका उनीहरूको बखान गरेर नथाक्ने केही प्राध्यापक तथा लडाकुहरूका रंगीन फोटाहरू फ्रन्ट पेजमा छाप्ने पत्रकार र ठूला मिडिया हाउस, चिकित्सक र कानुनव्यवसायी सबैबाट आजभोलि माओवादी नेताहरूलाई सत्तोसराप गरेको देखिन्छ। संघीयता र मधेस आन्दोलनका कुरा गरेर नथाक्ने वर्ग पनि यही हो। जसले समयमा कुन चिज देश र कालअनुसार उपयुक्त छ वा छैन भनेर निक्र्यौल गर्न सक्दैन, त्यस्ता व्यक्तिहरूबाट संघीयता ठिक छैन भन्ने कुरा सुन्नुपर्दा उदेक लाग्छ। त्यतिबेला माओवादी युद्ध, संघीयता र मधेस आन्दोलनहरू कतैबाट परिचालित छन् भनेर बोल्न सक्ने मानिसको संख्या ज्यादै न्यून थियो। यसरी बिनाक्षमता कसैको लगानीमा हुर्केको पुस्ता आफ्नो नजरमा आफैं गिरेको हुन्छ। जसले गर्दा यो वर्ग सदैव आफूलाई लागेका उपयुक्त कुरा भन्नुभन्दा पनि लगानीकर्ताको इच्छा र चाहनाअनुसार नै आफ्ना विचार सार्वजनिक गर्ने गरेको देखिन्छ। सुस्त सुस्त यस्तै स्वाभिमानविहीन तथा बिकाउ व्यक्तिहरू नै अन्ततः सरकारका नीतिनिर्माण र कार्यान्वयन गर्ने थलोमा पुग्न सफल हुन्छन्। हाल नेपालले भोग्दै आएको महत्वपूर्ण समस्या नै यही हो।"
लुम्बिनी प्रदेशको आठौं अधिवेशन मध्यरातमा अन्त्य,"काठमाडौं : लुम्बिनी प्रदेश सभाको आठौं अधिवेशन मध्यरातमा अन्त्य गरिएको छ। लुम्बिनी प्रदेशको मन्त्रिपरिषदको सिफारिसमा प्रदेश प्रमुख धर्मनाथप्रसाद यादवले बिहीबारराति १२ बजेदेखि प्रदेश सभाको चालु आठौं अधिवेशन अन्त्य गरेको प्रदेश प्रमुखको कार्यालयका प्रवक्ता चिरन्जीवि पौडेलले जानकारी दिए। उनकाअनुसार नेपालको संविधानको धारा १८३ को उपधारा २ बमोजिम बिहीबार राती १२ बजेदेखि अधिवेशन अन्त्य भएको हो। विज्ञप्तिमा भनिएको छ, माननीय प्रदेश प्रमुख श्री धर्मनाथ यादवज्यूले प्रदेश सरकार, लुम्बिनी प्रदेश, मन्त्रिपरिषदको मिति २०७८०३३१ को निर्णय बमोजिम प्रदेश सभाको चालु अधिवेशन अन्त्य गर्नका लागि माननीय मुख्यमन्त्रीज्यूबाट मिति २०७८३३१ मा अनुरोध भै आए अनुसार नेपालको संविधानको धारा १८३ को उपधारा (२) बमोजिम सम्वत् २०७८ साल असार ३१ गते बिहीबार राती १२:०० बजेदेखि प्रदेश सभाको चालु आठौं अधिवेशन अन्त्य गर्नुभएको व्यहोरा सम्बन्धित सबैको जानकारीको लागि यो प्रेस विज्ञप्ति प्रकाशित गरिएको छ । बिहीबार आर्थिक वर्ष २०७८०७९ को बजेट पारित गर्न निर्णायार्थ पेश गर्नु अगाडि सत्तापक्षका सांसद प्रदेश सभा बैठक छाडेर हिँडेका थिए। सरकारले प्रदेश सभाबाट बजेट पारित गर्न नसकेपछि अधिवेशन अन्त्य गराएको हो।"
पुल बनाउँदाको भूल,"सुरेन्द्र काफ्ले। काठमाडौं, कृष्ण सारू मगर मकवानपुर , मनीष दुवाडी धादिङ, अनिल ढकाल चितवन,सन्तोष ढुंगेलरामेछाप, राजन गाउँलेसिन्धुली, युवराज पुरी सिन्धुपाल्चोक, हरि शर्मा नवलपरासी,केशरराज क्षेत्री प्यूठान, यादव आचार्य बर्दिया, सीताराम गुरागाईं ताप्लेजुङ, भरत खड्काउदयपुर , प्रदीपचन्द्र राईभोजपुर : यो वर्ष दुई दर्जनभन्दा बढी पुल भत्किएका छन्। सातवटा बन्दाबन्दै भत्किए। राजमार्ग क्षेत्रमा ११ र स्थानीय सडकका १२ वटा पुल भत्किएको सडक विभागले जनाएको छ। एक बेली ब्रिज, तीन काठका, दुई कल्भर्ड, आठवटा आरसीसी र सातवटा निर्माणाधीन पुल भत्किएका छन्। चारवटा पुलको पहुँच मार्गमा क्षति पुगेको छ। बाढीपहिरो कारण मेलम्चीमा पाँच र मनाङमा पाँच पुल भत्किएका छन्। पुल भत्किँदा अनुमानित ७५ करोड रुपैयाँ क्षति भएको छ। मनसुन सक्रिय भई पुल भत्किने क्रम जारी रहेकाले क्षतिको विस्तृत विवरण आइरहेको विभागका प्रवक्ता एव उपमहानिर्देशक ई शिवप्रसाद नेपाल बताउँछन्। आयु सकिएका ७ सय हाराहारी पुल जोखिमपूर्ण अवस्थामा छन्। पूर्वपश्चिम राजमार्गको कर्णालीपूर्व, सिद्धार्थ राजमार्ग, पृथ्वी राजमार्ग, त्रिभुवन राजपथ, महाकाली राजमार्गमा ५० वर्षभन्दा पुराना पुल छन्। जसको प्राविधिक रूपमा आयु सकिएको छ। सामान्यतः कंक्रिटको आयु ५० वर्ष हुने गरेको प्राविधिक बताउँछन्। अधिकतम सय वर्ष आयु हुने भए पनि नेपालमा हुने निर्माण पद्धतिमा ५० वर्षभन्दा बढी थाम्न गाह्रो हुने जनाइएको छ। यी पुलको तत्काल मर्मत वा पुनर्निर्माण गर्न नसके ठूलो क्षति बेहोर्नुपर्ने अवस्था छ। बाढीले बगाएको बौदीकाली गाउँपालिका१ मा निर्माणाधिन पक्की पुल। तस्बिर : हरि शर्मा निर्माणाधीन र प्रयोगमा नआएका पुल भत्किनु चिन्ताको विषय रहेको विज्ञहरू बताउँछन्। पुल विज्ञ ई राजेन्द्रराज शर्मा (काफ्ले) पछिल्लो समय भत्किएका धेरै प्रिस्ट्रेस्ड कंक्रिट डेक भएका पुलहरूको ढलान, केबल तान्ने समय र बाढी आउने समयको तालमेल नमिल्नु एउटा मुख्य कारण रहेको बताउँछन्। शर्माका अनुसार निर्माणमा ढलान गर्ने वा स्टिल स्ट्रक्चर ठड्याउने कार्यको टेका र फर्माको कामको डिजाइन नगरिने वा गरिए पनि उपयुक्त डिजाइन नगरिने वा खोलाको बहाव छेकेर माटो भरेर टेका ठड्याउने आदि कारणले निर्माणका क्रममा भत्किएका छन्। वागमती पुल, मकवानपुर सुपरिवेक्षण अभावमा मिस्त्रीकै भरमा काम चलाउने परिपाटीले ठूला दुर्घटना भइरहेको उनको भनाइ छ। निर्माण व्यवसायीले नाफा कमाउनका लागि प्राविधिक कम राखेको र मिस्त्रीका भरमा पूरै काम चलाइरहेका हुन्छन्, भौतिक पूर्वाधार तथा यातायात मन्त्रालयका पूर्वसहसचिव शर्मा भन्छन्, उनीहरूमा प्राविधिक ज्ञान हुँदैन। यसले पुल भत्किएका केही उदाहरण छन्। डिजाइनअनुसार काम नहुँदा पनि समस्या हुने गरेको उनी बताउँछन्। निर्माण गरी सञ्चालनपछि पनि त्यसको नियमित हेरचार गर्नुपर्छ, उनी भन्छन् बनाइदिएपछि वास्तै नगर्ने हाम्रो प्रवृत्ति छ। त्यसले पनि क्षति भएका छन्। उनी योजना र डिजाइनमा हुने त्रुटिले पुल भत्किने गरेको बताउँछन्। पुल राख्ने ठाउँको वरिपरिको भूबनोटको सर्भेक्षण कार्य त्रुटिपूर्ण हुनु र त्यसका आधारमा डिजाइन भएर निर्माण हुनुले पुल भत्किन्छन्, उनी भन्छन्। जब्दीघाट पुल ठेकेदार कम्पनीको लपरवाहीले धेरै पुलमा गरिएको लगानी बालुवामा पानी भएको छ। मुख्यतः पप्पु कन्स्ट्क्सनले बनाएका कतिपय पुल भत्किएका छन् भने कतिपय जोखिममा छन्। बर्दियाको भर्दा (बबई) नदीको जब्दी घाटमा निर्माणाधीन अवस्थामा नै पुल भत्कियो। त्यस्तै टेकुस्थित बिष्णुमतीको पुल, तीनकुनेस्थित बागमती पुल पप्पुले नै ठेक्का पाएर बनाइएका हुन्। विष्णुमतीको पुल गुणस्तहीन भन्दै सरकारले प्रयोगमा रोक लगाएको छ भने बागमतीको पुल अधुरै छ। हालै सिरहाधनुषा जोड्ने कमला पुल भत्किएको छ। २०६८ सालमा पप्पु लुम्बनी जेभीले यो पुल निर्माणको ठेक्का लिएको थियो। देशभर पप्पुले मात्रै ४० वटाभन्दा पुल र सडकको ठेक्का पाएको छ। उसले बनाएका कुनै संरचना गुणस्तरीय भएको रेकर्ड छैन। विभागका उपमहानिर्देशक नेपाल क्षमताभन्दा निर्माण कम्पनीले ठेक्का लिएका कारण गुणस्तरीय निर्माणमा समस्या भएको देख्छन्। सार्वजनिक खरिद ऐन तथा नियमावलीमा वार्षिक ट्रान्जेक्सन (कारोबार) क्षमताको ७ गुणा ठेक्का बढीको ठेक्का लिन पाउने व्यवस्था छ। अर्थात् १० करोडको वार्षिक ट्रान्जेक्सन छ भने उसले ७० करोडसम्मको ठेक्का लिन मात्रै पाउँछ। तर, यहाँ निर्माण कम्पनीले पहुँचका आधारमा जति पनि ठेक्का लिइरहेका हुन्छ। छाब्दी पुल कति क्षमता छ भनेर हेर्ने संयन्त्रको अभावका कारण पनि निर्माण कम्पनीको अनुगमन गर्न नसकिएको नेपाल बताउँछन्। सडकमा मात्रै ठेक्का लिएको हुँदैन, उसले सिँचाइ, खानेपानी लगायतका अन्य आयोजनामा पनि ठेक्का लिएको हुन्छ, अन्य कहाँ छ भनेर थाहा हुँदैन अनि एउटै क्षमताभन्दा बढी ठेक्का लिइरहेको हुन्छ, उनी भन्छन्। निर्माणको कम्पनी क्षमताको अनुगमन गर्न छुट्टै सूचना प्रणाली बनाउन आवश्यक रहेको उनी बताउँछन्। सरकारले पुल भत्किनुको अध्ययन र छानबिन गर्न पुल महाशाखाका उपमहानिर्देशक दीपक श्रेष्ठको संयोजकत्वमा असार २१ गते ७ सदस्यीय अध्ययन तथा छानबिन टोली बनाएको छ। यो टोलीले निर्माण सम्पन्न भइसकेका र निर्माणाधीन पुलमा मनसुनका कारण पुगेको क्षतिलगायत विषयमा यो टोलीले अध्ययन गर्नेछ। क्षति भएका पुल पुनर्निर्माण, पुलमा अपनाउने जगको प्रकार, सुपर स्ट्रक्चरको प्रकार, सुपरिवेक्षणका लागि प्राविधिक जनशक्ति, पुल डिजाइन तथा निर्माणमा प्राविधिकलाई तालिमलगायतका विषय अध्ययन गरी १ महिनाभित्र रिपोर्ट बुझाउने कार्यदेश टोलीले पाएको छ।  प्रारम्भिक अध्ययनमा मुख्य दुई कारण देखिएको अध्ययन टोलीका संयोजक श्रेष्ठ बताउँछन्। उनका अनुसार लकडाउन र अर्ली तथा ठूलो मनसुनका कारण धेरै पुल भत्किएका हुन्। भारतमा आएको सामुद्र आँधी र अन्य प्राविधिक कारण भए पनि मुख्य कारण लकडाउन र मनसुन नै भएको उनको दाबी छ। निर्माणाधीन अवस्थामै पुलका काम लकडाउनका कारण रोकिए। यो वर्ष अर्ली र ठूलो वर्षा छ, उनी भन्छन्, पुल भत्किनुको पहिलो र मुख्य कारण लकडाउन र समयभन्दा बढी ठूला पानी पर्नु नै हो। त्यसपछि अन्य कारण आउँछन्। लकडाउनका कारण ढिलो निर्माण सामग्री आउँदा मनसुनको बीचमा निर्माण गर्नुपर्दा क्षति बढेको उनको भनाइ छ। निर्माण सामग्री र कतिपय मजदुर पनि भारतबाट आउने गरेका छन्। विभागका उपमहानिर्देशक नेपाल प्राकृतिक विपद्का कारण जोखिम अनुमान गर्न चुनौती भइरहेको बताउँछन्। नेपालका पुलको गुणस्तर प्रश्न आउनुका धेरै कारण रहेको उनी स्वीकार गर्छन्। उनका अनुसार ठेकेदारको क्षमता, निर्माण सामग्री, निर्माण पद्धति, हाइड्रोलोजिकल अध्ययनको अभावलगायत छन्। नेपालमा नदीको हाइड्रोलोजिकल अध्ययन नै नभएको छैन। भारतको सिद्धान्तका आधारमा यहाँ काम भइरहेको नेपालको भनाइ छ। जलशक्ति आयोगले भूकम्पको समयमा गोरखा, चितवन र धादिङमा हाइड्रोलोजिकल अध्ययन भएको बाहेक नेपालकै कुनै नदीको यो अध्ययन नै भएको छैन। प्राविधिक जनशक्तिको अभाव पुल निर्माणको प्राविधिक जनशक्तिको पनि त्यत्तिकै अभाव छ। विभागले डेढ सय प्राविधिक जनशक्ति अभाव रहेको जनाएको छ। विभागमा ३ सय जना प्राविधिक इन्जिनियर छन्। ६० प्रतिशत जनशक्तिले पूरै काम गरिरहनुपरेको बाध्यता उपमहानिर्देशक नेपाल सुनाउँछन्। इन्जिनियरको संख्या थोरै छ। उनीहरूले राम्रोसँग हेर्न पाउँदैनन्, उनी भन्छन्, इन्जिनियरले हेर्न नसक्दा सबै ठेकेदारको जिम्मा हुन्छ, यसले आफूखुसी गर्छ। विभागले संगठन संरचनाअन्तर्गत १ सय ५१ जना थप इन्जिनियरको थप दरबन्दी पाएको छ।तर, यो पदपूर्तिका लागि अझै समय लाग्नेछ । कमिसन र अनियमितता राजनीतिक नेतृत्व, ठेकेदार कम्पनी, कर्मचारीबीच हुने कमिसनको भागबण्डाले कमसल निर्माण हुने गरेका छन्। काममा लापरबाही, घटेर ठेक्का लिने प्रवृत्ति र ठेक्का उपलब्ध गराउने नेतादेखि सरकारी कर्मचारीलाई कमिसन बुझाउनुपर्दा गुणस्तर घटाएर काम गर्ने प्रवृत्तिले पुल भत्किने गरेका छन्। राजनीतिक दल, गुण्डा, डनलाई चन्दा दिने पैसामा ठेक्काबाटै बचाउन पर्ने भएका कारणले काम गुणस्तरहीन भइरहेका छन्। इन्जिनियर एवं विशेषज्ञ शर्मा भने यो विषय मुख्य कारण नभएको बताउँछन्। यो प्रचार गर्ने विषय त हो तर कुन ठेकेदार, प्राविधिकले आफूलाई क्षति हुने काम गर्ला र ? उनको प्रश्न छ। दोषीमाथि कारबाही नहुँदा जस्तो काम गर्दा पनि केही नहुने भन्दै गुणस्तरहीन काम भइरहेका छन्। अख्तियार दुरुपयोग अनुसन्धान आयोगलगायतले अनुसन्धान गरे पनि त्यो प्रभावकारी भएको देखिँदैन। कालोसूची राखिएका निर्माण कम्पनीले शक्ति, सत्ता र पहुँचको आधारमा काम गरिरहेका हुन्छन्। उनीहरूलाई राजनीतिक नेतृत्वले संरक्षण गरिरहेको हुन्छ। कतिपय निर्माण कम्पनीका सञ्चालक त स्वयम् राजनीतिमा संलग्न छन्। कम मूल्यमा ठेक्का लिने प्रणालीका कारण गुणस्तहीन काम भइरहेका छन्। पुल निर्माणमा मात्रै बर्सेनि अर्बौं लगानी हुने गरेको छ। चालू आर्थिक वर्ष मात्रै पुल निर्माणमा ११ अर्बभन्दा बजेट विनियोजन भएको छ। राजमार्गका लागि पुल निर्माणमा ४ अर्ब १४ करोड तथा स्थानीय तहअन्र्तगत पुल निर्माणका लागि मात्रै ६ अर्ब ९५ लाख विनियोजन गरिएको छ। मध्यपहाडी लोकमार्ग, मदन भण्डारी लोकमार्ग, हुलाकी सडक, उत्तरदक्षिण राजमार्गमा पनि पुल निर्माणका लागि छुट्टै ठूलो मात्रामा खर्च हुँदै आएको छ। १५ सयको हाराहारी पुुल निर्माण भइरहेका छन्। हाल नेपालमा ४ हजारभन्दा बढी पुल छन्। ठेकदारको चरम लापरवाही बागमती प्रदेशमा दर्जनौं पक्की पुल भत्किएका छन्। धादिङको थाक्रे गाउँपालिका२ सिम्ले बजार र वडा नम्बर ११ को मान्खुटार जोड्ने निर्माणाधीन पुल असार १८ गते भत्कियो। अविरल वर्षापछि महेश खोलामा आएको बाढीले ढलान गरिएको एक सातामै प्रिस्टेस प्रविधिको उक्त पुललाई तहसनहस बनाएको हो। गल्छी गाउँपालिका४ मासटार र वडा नम्बर २ केउरेनीटार जोड्न निर्माणाधीन पुल वैशाख ५ गते भाँचिएको थियो। आधा ढलान र आधा स्टिल प्रविधिको उक्त पुलको ५० मिटर लामो स्टिल खण्डलाई हावाले उडाएको थियो। नुवाकोट र धादिङ जोड्न केउरेनीटारमा बनाइएको पुल ढलान गर्ने तयारी गर्दागर्दै २०७५ चैतमा ढलानको फ्रेम हावाले उडाएको थियो। त्रिशूली नदीमाथि निर्माणाधीन पुलका संरचना पटकपटक हावाले उडाउने, बाढीले बगाउने गरेर क्षति हुँदै आए पनि त्यसको यकिन कारण भने कहिल्यै सार्वजनिक हुन सकेको छैन। समयमै निर्माण गर्न नसकेका कारण अकल्पनीय बाढी आउँदा पुलले क्षति बेहोर्नुपरेको इन्जिनियर कृष्ण खड्काले बताए। स्थानीयवासी भने ठेकेदार कम्पनीको ढिलासुस्ती र सडक विभागको हेलचेक्राइँले यो परिणाम व्यहोर्नुपरेको आरोप लगाउँछन्। बागमती प्रदेशको यातायात पूर्वाधार निर्देशनालयले अधिकांश पुल भत्किनुमा निर्माण पक्षको लापरबाही रहेको जनाएको छ। ५० प्रतिशत पुल ठेकेदारको लापरबाहीले भत्किने गरेको छ, बाँकी अन्य कारणले, निर्देशनालयका प्रमुख सहदेव भण्डारी भन्छन्, कतिपय डिजाइनमा कमजोरी छ, कतिपय बाढीपहिरोलगायत दैबी प्रकोपबाट क्षति हुने गरेको छ। भण्डारीका अनुसार पूर्वपश्चिम राजमार्गबाहेक सडकमा भने क्षमताभन्दा बढी भारबहन क्षमताका सवारी गुडाउँदा पनि क्षति भएको छ। पूर्वपश्चिम राजमार्गका पुल एक सय १० टन क्षमताका छन्। त्रिभुवन राजपथका पुलको क्षमता जम्मा छ टन छ, भण्डारी भन्छन्, ओभरलोड पनि कारण हो। चितवनको भरतपुर ठिमुराबाट देवघाट गाउँपालिका५ घिनाटार जोड्ने पुल गत चैत २४ गते बिहान भत्कियो। त्रिशूली नदीमा बन्दै गरेको पुलको अर्को स्पान फेरि १० दिनमै भत्कियो। चार स्पानमध्ये तीनवटा भत्किएका छन्। बनाउँदै गरेको पुलका चारमध्ये दुईवटा स्पान भत्कियो। वैशाख १२ गते ८० प्रतिशत काम सकिएपछि दुईवटा स्पान भत्किएका हुन्। ८० मिटरको स्पान खस्दा त्यहाँ काम गरिरहेका मजदुरहरू पनि नदीमा झरे। तीन जनाको मृत्यु भयो। त्यससँगै सहज यातायातको आशमा बसेका स्थानीय निराश छन्। पटकपटक म्याद थपेर असार तेस्रो साता निर्माण सम्पन्न गर्ने भनिएको पुल अलपत्र अवस्थामा छ। चितवनको खैरेनी नगरपालिका२ मा रहेका लदरी खोलाको पुल भत्कियो। २० वर्षअघि बनेको पुल असार १७ गते बाढीले भासिएको हो। भित्री सडकखण्डअन्तर्गत वडा नम्बर २ र ३ को सीमानामा रहेको लदरी खोलाको बीचको स्ल्याब नै भत्किएको छ। यसले स्थानीय प्रभावित बनेका छन्। पुल भत्किनुको कारण फाउन्डेसन कमजोर या डिजाइनमा हुने त्रुटि हुन्। नदीमा आउने सामान्य बाढीले पनि पुल भत्किने गरेको छ। जमिनमुनिको संरचना कमजोर हुँदा पनि पुल भासिने समस्या भएको इन्जिनियर विजय दराई बताउँछन्। दराईका अनुसार निर्माण सम्पन्न भएपछि भन्दा अघि नै भत्किने गरेको छ। रामेछाप र काभ्रेलाई जोड्न चौरी खोलामा निर्माण गरिएको पक्की पुल १२ वर्ष लगाएर बनाइयो। त, सञ्चालनमा नआउँदै पुलको मेसिनरी पर्खाल भत्किएको छ। २०७३ साल असार मसान्तमा निर्माण सम्पन्न गर्ने गरी २०६८ माघमा निर्माण सुरु गरिएको थियो। तीन वर्षमा निर्माण सम्पन्न गर्ने गरी सर्वोद्धारफेन्सएनएन जेभीले १ करोड ९० लाखमा ठेक्का पारेको थियो। तर, समयमै काम सम्पन्न हुन नसक्दा पटकपटक म्याद थप गरी १० वर्षमा पुल निर्माण कार्य सम्पन्न भएको थियो। निर्माण व्यवसायीले कम रेटमा ठेक्का सम्झौता गरेको र गुणस्तरहीन निर्माण सामग्री प्रयोग गरेका कारण सञ्चालनमा नआउँदै भत्किएको दोरम्बा शैलुङ गाउँपालिका अध्यक्ष कमानसिंह मोक्तान बताउँछन्। निर्माण सम्पन्न भएर सञ्चालनमा नआउँदै रामेछापतर्फको १५ मिटरभन्दा बढी मेसिनरी पर्खाल भत्किएको स्थानीय सुशील चौलागाईंको भनाइ छ। सिन्धुलीको फिक्कल गाउँपालिका२ नवपुरघाटबाट ओखलढुंगाको चम्पादेवी गाउँपालिका१ पलापु जोड्ने पुल गत जेठ पहिलो साता भत्कियो। सामान्य वर्षामै सुनकोसी नदीमा आएको बाढीले निर्माणाधीन मोटरेबल पक्की पुल भत्काएको हो। ढलान गरिएको ४० मिटर संरचना पूरै बग्दा ६ करोडबराबर क्षति भएको निर्माण कम्पनी तुँदी कन्स्ट्रक्सनले जनाएको छ। गएको भदौमा हेटौंडासिन्धुलीगाईघाट बैंकल्पिक राजमार्गअन्तर्गत (मदन भण्डारी) पर्ने सिन्धुलीकै दुधौली७ र ८ जोड्ने पक्की पुल भासियो। निर्माण सम्पन्न भएको १२ वर्ष नबित्दै पुल भासिएपछि सवारी साधन सञ्चालनमा रोक लगाइयो। तर, अहिलेसम्म उक्त पुलको निर्माण हुन नसकेको दुधौली८ का वडाध्यक्ष मोहनचन्द्र दाहाल बताउँछन्। मदन भण्डारी लोकमार्गको पश्चिम खण्डअन्तर्गत मरिण गाउँपालिका २ ठूलो गर्दुवा खोलामा निर्माणाधीन पुलमा एक वर्षअघि बाढी पसेपछि बीच भागमै भाँचिएर क्षति भयो। निर्माण कम्पनीले धमाधम पुनः निर्माण गरिरहेको छ। जिल्लाका अधिकांश सडकमा निर्माण गरिएका पक्की पुल तथा कज्वेहरू हरेक वर्षजसो बाढीपहिरोको जोखिममा छन्। कतिपय योजना प्राविधिक स्टिमेट तयार पार्दा वातावरणीय प्रभाव मूल्यांकनमा ध्यान दिन नसक्दा र कतिपय योजना ठेकेदारले नै लापरबाही गर्दा क्षति हुने गरेको फिक्कल गाउँपालिका२ का वडाध्यक्ष शंकर भण्डारीको भनाइ छ। फिक्कल२ नवपुरघाटबाट ओखलढुंगाको चम्पादेवी१ पलापु जोड्न सुनकोसीमा बनाइएको पुल साधारण बाढीले बगाउनुले गुणस्तरमा प्रश्न उठेको भण्डारीको भनाइ छ। सुनकोसी नदीकै घुर्मीहर्कपुर जोड्ने पुल यसअघि हावाले भत्काएको थियो। मकवानपुर र सिन्धुली जोड्न बागमती खोलामा निर्माणाधीन पुलका दुईवटा बिम बाढीले बगाएपछि ६ महिना निर्माण प्रभावित भयो। मदन भण्डारी लोकमार्गअन्तर्गत रहेको उक्त पुल दुई वर्षअघिको वर्षातमा ५० लाखभन्दा बढीको क्षति भएको निर्माण कम्पनीले जनाएको छ। सडक आयोजनाले काम सम्पन्नताका आधारमा पहिलो चरणमा ३५ प्रतिशत, दोस्रो चरणमा १५ प्रतिशत र निर्माण पूरा सम्पन्न भएपछि बाँकी ५० प्रतिशत भुक्तानी दिने सम्झौता गरेको छ। प्राविधिकहरू पक्की पुलको आयु कम्तीमा ५० वर्र्षको हुने बताउँछन्। प्रदेशभर एक सयभन्दा बढी ५० वर्ष पूरा भएका पुलहरू रहेको निर्देशनालयको तथ्यांक छ। प्रदेश सरकारले निर्देशनालयमार्फत ६० वटा पक्की पुल निर्माण गरेको छ। यस्तै मेलम्ची नदीमा असार १ गते आएको लेदोसहितको बाढीले हेलम्बु गाउँपालिका र मेलम्ची नगरपालिकामा चारवटा पक्की पुल बगायो। थप एक पुलमा क्षति पुगेको छ। आधा दर्जन झोलुंगे पनि बाढीको चपेटामा परेका छन्। बाढीले मेलम्ची बजारबाट सदरमुकाम चौतारा जोड्ने इन्द्रावती नदीको पक्की (मोटरेबल) पुल र मेलम्ची बजारबाट मेलम्ची नगरपालिकाको दुबाचौर जोड्ने फट्टे बगरमा पर्ने पक्की पुल बगाएको थियो। त्यसैगरी हेलम्बुको हल्देस्थित किउलबाट तिम्बु जोड्ने मेलम्ची खानेपानी आयोजनाले बनाएको पुल पनि बगाएको गाउँपालिकाले जनाएको छ। बाढीले गत वर्ष मात्र निर्माण सम्पन्न मेलम्ची घ्याङ जोड्ने नाखोतेको पुलसमेत बगाएको छ। लेदोसहितको बाढी पुलमुनिको भागबाट पूर्णरूपमा पास हुन नसक्दा पुल बगाएको प्राविधिकले बताएका छन्। इन्जिनियर सञ्जय सापकोटाका अनुसार लागत कम हुने कारण कम उचाइमा पुल बनाउँदा सामान्य बाढीले पनि क्षति पुर्याउने गरेको पाइन्छ। मेलम्चीमा भने कल्पना गरेभन्दा बढी बाढी आएकाले बगाएको सापकोटा बताउँछन्। प्राविधिकभन्दा पनि राजनीतिक नेतृत्वको इच्छामा डिजाइन गरेर पुल बनाउनु पर्दा समस्या आएको हो, उनी भन्छन्, प्राविधिकलाई हस्तक्षेप नगरी काम गर्न दिने हो भने यस्ता समस्या कम आउँछन्। निर्माण सामग्रीको गुणस्तर पनि क्षतिको कारण हुन सक्ने उनले बताए। मेलम्ची बाढीले बगाएको पुल भने प्राविधिकभन्दा पनि प्राकृतिक कारण बढी रहेको सापकोटाको बुझाइ छ। लेदोसहित ठूलो परिमाणमा आएको बाढीसँगै आएका मानव निर्मित तथा प्राकृतिक सम्पदाले पुल मुनिको भाग छेक्दा पुल ढालेको देखिने उनले बताए। बाढीमा पानी मात्र आएको भए यति धेरै क्षति नहुने उनको अनुमान छ। हिउँदको डिजाइनले बर्खामा भताभुंग पूर्वी नवलपरासीमा यही असारमा मात्रै तीनवटा पुल बगे। बौदिकाली गाउँपालिकामा बाढीले २ वटा क्षतिग्रस्त बनायो। निरंगदी खोलाको अर्को पुल पनि असार २५ गते बाढीले बगायो। यीमध्ये वडा नम्बर १ र निरंगदी खोलाको पुल निर्माण सम्पन्न हुन लागेको थियो। तर, खोलामा आएको बाढीले बगायो। बाढीले वडा नम्बर १को पुल भत्काएर बगाएको छ। निरंगदी खोलाको पुलको साइडको पर्खाल बगाएको छ। बाढीले ३ वटा पुललाई क्षति पुर्याएपछि ती क्षेत्रको आवतजावत रोकिएको छ। यो वर्ष सोचेभन्दा बढी बाढी आएकाले पुललाई क्षति पुगेको पूर्वाधार विकास कार्यालय नवलपुरका सूचना अधिकारी इन्जिनियर सुष्मा पाण्डेको भनाइ छ। विगतको बाढीलाई मध्यनजर गरी खोलालाई डाइभर्सन गरिएको थियो। तर, यस वर्ष सोचेभन्दा बढी बाढी आएकाले पानीको बहावले पुलमा क्षति पुग्यो, इन्जिनियर पाण्डे बताउँछिन्। पुलको डिजाइन गर्दा हिउँदमा देखिने खोलाको आकारलाई मात्र ध्यान दिने तर वर्षायामको आकारलाई ध्यान नदिँदा समस्या आउने गरेको प्राविधिकको बुझाइ छ। पुलको बनावटलाई मात्र ध्यान दिने र अन्य कुरामा वास्ता नगर्दा पुल बग्ने र भत्किने गरेको सडक डिभिजन कार्यालय दमौलीका इन्जिनियर नारायण पौडेल बताउँछन्। पहाडमा सडक बनाउने नाउँमा जथाभावी डोजर लगाएर खन्ने र पहाडको थुप्रो नै खोलामा मिसिने गरेका कारण भेल बढी भएर पुललाई क्षति पुगेको अर्को कारण भएको पौडेलको भनाइ छ। पुलको सर्भे र डिजाइन गर्दा स्थानीयको सुझावका आधारमा नगर्दा वर्षायाममा समस्या आउने गरेको जनाइएको छ। कालीगण्डकीमा बनाइएको पुलमा चारवटा पिलर छन्। तर, पुलअनुसार पिलर संख्या कम भएकाले क्षति पुगेको गाउँपालिकाका प्रमुख प्रशासकीय अधिकृत प्रदीपचन्द्र सुवेदीको बुझाइ छ। सामान्यतः हेर्दा पनि पुलको लम्बाइअनुसार पिलर संख्या कम छ। कम्तीमा ५ वटा पिलर भए पुल बगाउने थिएन, सुवेदी भन्छन्, यसमा जोसुकैले पनि प्राविधिक कमजोरी रहेको बुझ्न सक्छन्। असार आउन लाग्दा काम सुरु गर्ने भएकाले पनि बाढीका कारण बन्दै गरेका पुललाई बढी क्षति पुर्याएको स्थानीयको भनाइ छ। प्यूठानको ऐरावती गाउँपालिकाको माझिदमार र अर्घाखाँचीको शीतगंगा नगरपालिकास्थित च्याउरे खोला जोड्न झिमरुक नदीमा निर्माणाधीन पुल भत्कियो। बन्दै गरेको पुल भत्किएपछि स्थानीय झोलुंगे पुलबाटै वारपार गर्नुपर्ने बाध्यता छ। पुललाई थामेका टेका खोलाको बहाब बढेपछि ३५ मिटर पुलको स्ल्याब भाँचिएर भत्किएको सडक डिभिजन प्यूठानका विनोद सापकोटा बताउँछन्। पुल निर्माण थालेको अमंर कन्स्ट्रक्सन प्रालिलाई खोलाको बहाब कम भएलगत्तै पुनः निर्माण थाल्न भनिएको सापकोटाको भनाइ छ। ठेकेदारले तिहारपछि पुल पुनः निर्माण गर्ने जनाएको छ। आर्थिक वर्ष २०७४७५ मा ठेक्का सम्झौता गरी पुल निर्माण थालिएको हो। यही असार २८ गते सम्झौताको म्याद सकिएको छ। पुल भत्किएपछि निर्माण व्यवसायीलाई करिब डेढ करोड रुपैयाँ क्षति पुगेको डिभिजन प्रमुख सापकोटा बताउँछन्। संघीय सरकारबाट विनियोजित ७ करोड १२ लाख रुपैयाँमा सम्झौता भएको डबल स्पानको ११ मिटर चौडाइ र ७० मिटर लम्बाइको पुल निर्माण भइरहेको हो। बर्दियाको गुलरिया र बारबर्दिया नगरपालिका जोड्ने जब्दीघाटको पुल चार वर्षअघि साउन अन्तिम साता बबई नदीको बाढीले भाँचिएको थियो। उक्त पुल अझै बनेको छैन। पप्पु कन्ट्रक्सन कम्पनीले निर्माण गरेको पुल निर्माणाधीन कालदेखि नै विवादमा रहेकाले हस्तान्तरण नहुँदै क्षति ब्यहोर्नुपरेको थियो। बाढीले ४ सय ३५ मिटर लामो पुलमा क्षति पुर्याएपछि राजमार्ग जोड्ने सडकखण्ड अलपत्र परेको छ। १६ करोड ६८ लाख ४ हजार रुपैयाँ लागतमा निर्मित पक्की पुलको विवाद अख्तियारसम्म पुग्यो। निर्माण कम्पनीलगायत अनियमिततामा संलग्न सरकारी कर्मचारीलाई बिगोसहित जरिवाना तोक्दै अख्तियारले विवाद अन्त्य गर्यो। तर, पुल निर्माणतर्फ कसैले चासो दिएका छैनन्। पुल निर्माणका लागि हामीले धेरै पटक अनुरोध गर्यौं तर पुनर्निर्माण हुन सकेन, बारबर्दिया नगरपालिकाका प्रमुख दुर्गाबहादुर थारु भन्छन्। जब्दीघाटको पुल भाँचिएपछि सवारी साधन सञ्चालनमा कठिनाइ ब्यहोर्नुपरेको छ। पुलका कारणले साना ठूला सवारी साधन, एम्बुलेन्सलगायत स्कुलका सवारी पनि गुड्न पाएका छैनन्। जब्दीघाट पुल निर्माणमा गुणस्तरहीन सामग्री प्रयोग गरिएको, पुल बाँगो देखिएको र उद्घाटन नहुँदै भत्किएको भन्ने उजुरी अख्तियारमा परेको थियो। निर्माणमा संलग्न सबै प्राविधिक कर्मचारीबाट लाइन लेभल तथा पियर हाइट कायम गर्दा गम्भीर लापरवाही र अनियमितता भएको अख्तियारको दाबी छ। अख्तियारले गरेको अनुसन्धानबाट अनियमिततालाई गुपचुप राखिएको र फिल्डको नापजाँच हचुवामा गरिएको, स्पेसिफिकेसन्सको क्लज ११२ बमोजिम नभएको पाइएको थियो। स्पेसिफिकेसन्सकै क्लज १०४ बमोजिम निर्माण व्यवसायीबाट क्वालिटी एसुरेन्स प्लान (क्यूएपी) पेश गर्न लगाइएको, निर्माण सामग्रीको गुणस्तर प्रभावकारी नभए पनि स्वीकृत गरिएको र गुणस्तर प्रमाणित नगरी डिभिजन कार्यालयले भुक्तानी गरी अनियमितता गरेको पाइएको अख्तियारको निष्कर्ष छ। सुुरुमा बाढीबाट क्षति भएको पुल कसले पुनर्निर्माण गर्ने भन्ने सम्बन्धमा सरकार र निर्माण कम्पनीबीच विवाद भएपछि मुद्दा अख्तियारसम्म पुग्यो। अख्तियारले निर्माण कम्पनी पप्पु कन्स्ट्रक्सनका सञ्चालक र तिनलाई सघाउने सरकारी अधिकारीहरूउपर ९० करोड रुपैयाँको भ्रष्टाचार मुद्दा विशेष अदालतमा दायर गरिसकेको छ। बर्सेनि बग्छ बजेट चीनले ताप्लेजुङका सीमावर्ती गाउँ घुन्सा र फलेका लागि दिएको खाद्यान्न ओलाङचुङगोलामा थन्क्याएर राखिएको छ। ओलाङचुङगोला र याङ्मामा वितरण गरिए पनि याङ्मा खोलाको ढासा पुल बाढीले बगाएर बाटो बन्द भएपछि खाद्यान्न ल्याउन नसकिएको घुन्साका धार्के शेर्पा बताउँछन्। जेठ अन्तिम साता परेको पानीले पुल बगाएछ। त्यसैले खाद्यान्न लिन जान सकिएन, शेर्पा भन्छन्, भदौसम्म त्यहीं राखिदिनु भनेका छौं। लगभग वर्षदिन खान पुग्ने खाद्यान्न रहेको खबर आफूले पाएको धार्केले बताए। घुन्सा र फले फक्ताङलुङ गाउँपालिका ६ तथा ओलाङचुङगोला र याङ्मा ७ नम्बर वडामा पर्छन्। बाढीले याङ्मा खोलाको ढासासहित आधा दर्जन पुल बगाएपछि आवतजावत ठप्पप्रायः बनेको छ। ढासा पुल नबगाएको भए घुन्साबाट चौरी लिएर दुई दिनमा ओलाङचुङगोला पुग्न सकिन्थ्यो। अब सेकाथुम घुम्नुपर्छ। उक्त बाटोबाट कम्तीमा एक साता लाग्छ। बीचमा दर्जनौं खोला तर्नुपर्ने भएकाले वर्खायाममा सम्भव नहुने ७ नम्बरका वडाध्यक्ष छेतेन भोटे बताउँछन्। याङ्माका स्थानीयले भने पुल बगाएपछि नोराक डाँडाको बाटो हुँदै ८ दिन लगाएर उक्त खाद्यान्न लगेका छन्। ताप्लेजुङमा सबैभन्दा धेरै खोला र पुल भएको स्थानीय तह फक्ताङलुङ नै हो। त्यसपछि मिक्वाखोला र सिरिजंघामा धेरै छन्। स्थानीय तहबाट प्राप्त तथ्यांकअनुसार जिल्लामा वर्षमा झोलुङ्गे र काठका गरी ४० बढी पुल बाढीपहिरोमा बग्छन्। कतिपय ठाउँमा वर्षमा दुई पटकसम्म काठको पुल निर्माण गर्नुपर्ने अवस्था रहेको फक्ताङलुङ ७ का वडाध्यक्ष भोटेको भनाइ छ। वर्षमा १५ देखि २० लाख रुपैयाँ बाढीपहिरोले बगाएको बाटो मर्मत र काठका पुल निर्माणमा खर्च हुन्छ, उनी भन्छन्, जति बनाए पनि बगाइहाल्छ। उनका अनुसार काठको पुल निर्माण गर्न २ लाख रुपैयाँसम्म खर्च हुन्छ। कठिन भूगोलका कारण विकासका योजना सञ्चालन गर्न कठिनाइ हुने मिक्वाखोला गाउँपालिका५ का पापुङका वडा सदस्य पासाङ शेर्पाको भनाइ छ। पापुङको सिम्बुक र तोक्पेगोलाबाट ओलाङचुङगोला हुँदै चीन जाने बाटोमा बर्सेनि काठको पुल निर्माण गर्नुपर्ने उनी सुनाउँछन्। गत साउनको बाढीले ओलाङचुङगोला बस्तीमुनिको तमोर नदीको आरसीसी पुलसमेत बगाएको थियो। उक्त पुल तीन वर्षअघि १२ लाख रुपैयाँ लागतमा वडा कार्यालयले बनाएको थियो। पापुङमा पनि ७ लाख रुपैयाँ लागतमा निर्माण गरिएका २ वटा आरसीसी पुल बगाएको थियो। ओलाङचुङगोलाबाट लुम्बासुम्बा, पापुङतर्फ जाने तमोर नदीमाथिको काठेपुल भने स्थानीयले वर्षायामभर झिकेर राख्ने गरेका छन्। पुल र बाटो मर्मतमै बर्सेनि ठूलो खर्च हुन थालेपछि असार लाग्दा झिकेर राख्ने र असोजमा जोड्ने गर्छौं, तेञ्जिङ वालुङ भन्छन्। हिमाली भेगमा झोलुङ्गे पुल बनाउँदा खर्च बढी हुने, भूगोल पनि उपयुक्त नहुने भएकाले काठका पुल निर्माण गर्ने चलन छ। विकट र कमजोर भूगोलका कारण दिगो संरचना बनाउन समस्या रहेको मिक्वाखोला गाउँपालिकाका प्रवक्ता दीपेन्द्र लिवाङको भनाइ छ। करोडौं बजेट व्यर्थै भोजपुरको षडानन्द नगरपालिका र साल्पासिलिछो गाउँपालिका जोड्ने पुलको मेसिनरी ग्याबिन (पर्खाल) भत्किएपछि यातायात ठप्प छ। पुल बनेको २ वर्ष नबित्दै भत्किएको हो। हरिहर निर्माण कम्पनीले ४ करोड लागतमा बनाएको पुल पुनः बनाउनुपर्ने भएको छ। उदयपुरको चौदण्डीगढी नगरपालिका५ सिवाईको पुल यो वर्षको बाढीले भत्कायो। निर्माणको अन्तिम चरणमा रहेको उक्त पुल ठेकेदारको ढिलासुस्ती र लापरवाहीका कारण त्रियुगा नदीले बगाएको हो। विभिन्न वहानामा १२ वर्षदेखि ठेकेदार कम्पनीले आलटाल गर्दा ढिलाइ भएको थियो। गत वर्ष बजेट थपिएपछि निर्माण कम्पनीले यो वर्ष सक्ने गरी पुल निर्माणलाई गति त दिए पनि वर्षातको समयमा काम भएकाले पुल अडिन नपाएको हो। ११ करोडको लगानी यो वर्षकै बाढीले बगायो। यी ठूला लगानीमा निर्माण सुरु भए पनि नटिकेका पुलका उदाहरण हुन्। निर्माण कम्पनीको चरम लापरबाहीका कारण पुलका काम गुणस्तरीय नहुँदा करोडौं लगानी खोलाले बगाएको छ। उदयपुरको त्रियुगा नदीको पुल गुणस्तरीय बनाएको भए खोलाले बगाउन नसक्ने स्थानीय बताउँछन्। पुल बगेपछि सिवाई र बेल्ही जोड्ने काम अब रोकिएको छ। बाढीले पिलर दबिँदा पुल भत्किएको इन्जिनियर बताउँछन्। पुलको दक्षिणतर्फको पिलर भासिएर दुईवटा स्लाब नै बाढीले बगाएको स्थानीय भाष्कर चौधरी बताउँछन्। कमसल सामग्रीको प्रयोग, पिलर थोरै मात्रै गाड्नु र बाहिर देखिने मात्रै काम राम्रो गर्ने परिपाटीले पुल दबिने गरेको आरोप स्थानीयको छ। १२ वटा पिलर र ११वटा स्लाब रहेको पुलको एउटा पिलर भासिएर दुईवटा स्लाब बगाएको छ। निर्माणाधीन पुलको लम्बाइ ३ सय ७ मिटर र चौडाइ ५ मिटर छ। करिब ४० मिटर भाग त्रियुगाको बाढीले बगाएको हो। दक्षिण पट्टीको दोस्रो पिलर १० इन्चन्दा बढी धसिएको छ। २५२५ मिटरको दुईवटा स्ल्यापको बीचको भाग भासिएको छ। सिवाइ र बेल्ही जोड्दै मुख्य सडकखण्डमा रहेका बेल्टार सप्तरी बजारको पहुँच मार्गका लागि सो पुल त्रियुगा खोलामा निर्माण हुँदै थियो। यसको निर्माण महालक्ष्मी लोकप्रिय जेभी कन्स्ट्रक्सन कलंकी काठमाडौंले गरेको हो। डिजाइन र माटो परीक्षण बालाजु काठमाडौं स्वाइल कन्सल्टेन्सी कम्पनी काठमाडौंले गरेको हो। सुरुमा लागत रकम ९ करोड ७६ लाख थियो भने निर्माण गर्न ढिलाइ गर्दै गएपछि भिओ (पुनर्मूल्यांकन) गरेर ११ करोडमा पुर्याइएको छ। त्रियुगा खोलाको सामान्य बाढीले धसिएको यो पुल यो वर्षातमा पूरै ढल्न सक्ने खतरामा छ। पुलको लागत इस्टिमेटअनुसार सरकारले समयमा बजेट विनियोजन गर्न नसक्दा र ठेकदारले निर्माणमा ढिलासुस्ती गरेका कारण यो अवस्था आएको चौदण्डीगढी नगरपालिकाका नगर प्रमुख खगेन्द्र राई बताउँछन्। भोजपुर सदरमुकाम र रामप्रसाद राई गाउँपालिका जोड्न पिखुवा खोलामा मोटरेबल पुल निर्माणाधीन छ। प्रदेश १ सरकारको ६ करोड लागतमा यसको काम २०७८ चैत मसान्तसम्म सक्ने प्राविधिक लक्ष्य छ। रामप्रसाद राई गाउँपालिका र हतुवागढी गाउँपालिका जोड्ने कावा खोलाको मोटरेबल पुल निर्माणले पनि गति पाएको छ। भोजपुर मानेभन्ज्याङ रानीबास घोडेटार सडकखण्डअन्तर्गत पर्ने उक्त पुल निर्माणमा स्विस सरकारको ५ करोड अनुदान लागत छ। स्थानीय सडक तथा पुल कार्यक्रम प्रदेश १ का संयोजक महेश्वर ठाकुरका अनुसार १२० मिटर दुवैतिर पैदल हिँड्न मिल्ने गरी कार्की बन्धु कन्स्ट्रक्सन विराटनगरले काम गरिरहेको छ। पुलको सिभिलतर्फ २ करोड ३ लाख २४ हजार ३ सय ७१ रकम विनियोजित छ। पुलमा ट्रस जडान भने अर्को कम्पनीले गर्ने पूर्वाधार विकास कार्यालय भोजपुरले जनाएको छ। यसबाहेक हतुवागढी गाउँपालिका, आमचोक गाउँपालिका, रामप्रसाद राई गाउँपालिका क्षेत्रमा पनि चालू आर्थिक वर्षमा साना तथा ठूला योजनाका पुलहरूको काम चलिरहेको छ। तर, हतारमा काम गर्दा सबैको काम गुणस्तरीय छैन। मोटरेबल, झोलुंगे पुलहरू भत्किए पनि छानबिनका लागि कुनै ठोस नीति नबनेको सरोकारवालाको बुझाइ छ। ठेकेदारको लापरबाहीले पुलको दुर्गतिबाट नागरिकले चरम सास्ती भोग्नुपरेको भोजपुरका नवीन प्रधानको भनाइ छ।"
एमालेको स्थायी समिति बैठक आज बस्दै,"काठमाडौं : नेकपा एमाले अध्यक्ष केपी शर्मा ओलीले शुक्रबार स्थायी समिति बैठक बोलाएका छन्। बिहान ११ बजे तुलसीलाल स्मृति प्रतिष्ठानको कार्यालय च्यासलमा स्थायी समिति बैठक बोलाइएको हो। अध्यक्ष ओलीको निर्देशनमा महासचिव ईश्वर पोखरेलले स्थायी समिति बैठक बोलाएका हुन्। सरकारबाट बाहिरिएपछि पहिलो पटक एमालेको स्थायी समिति बैठक बस्न लागेको हो। बैठकमा वरिष्ठ नेता माधवकुमार नेपाल समूहलाई पनि बोलाइएको छ। १० बुँद्धे सहमति अनुमोदन गर्न असार २८ गते बोलाइएको बैठक स्थगित भएको थियो। स्थायी समिति बैठकपछि तीन बजे नयाँ बानेश्वरस्थित लोत्से हलमा संसदीय दलको बैठक बोलाइएको छ। प्रतिनिधिसभा पुनःस्थापना भएर शेरबहादुर देउवा प्रधानमन्त्री भएपछि अध्यक्ष ओली र वरिष्ठ नेता माधवकुमार नेपालबीच अझ कटुता बढेको छ। अध्यक्ष ओली आफू हटाएर नेपाली कांग्रेसका सभापति देउवालाई प्रधानमन्त्री बनाउने वरिष्ठ नेता नेपालले खेलेको भूमिका प्रतिक्रुर छन्। उनले बालुवाटार छोडेर बालकोटस्थित आफ्नो निवास पुगेर नेपालसँग मिल्न नसकिने अभिव्यक्ति दिएका थिए। यता वरिष्ठ नेता नेपाल कांग्रेससहित गठबन्धनमा सक्रिय नै छन्। बिहीबारको सत्ताधारी गठबन्धनको बैठकमा आफू नगए पनि नेपालले डा विजय पौडेललाई पठाएर सहभागिता जनाएका छन्। बुधबार मात्रै नेपाल निवासमा प्रधानमन्त्री देउवाबीच सत्ता गठबन्धनलगायतका विषयमा छलफल भएको थियो। १० बुँद्धे सहमति भइसक्दा पनि ओली र नेपालबीच कटुता अझ बढ्दै गएपछि विभाजनलाई रोक्न दोस्रो तहका नेता पुनः सक्रिय भएका छन्। बिहीबार उनीहरूकोे अनौपचारिक बैठक बसेको थियो। यो बैठकले नै स्थायी समिति बैठक बोलाएर एकता जोगाउनु पर्ने दबाब दिएपछि शुक्रबारलाई स्थायी समितिको बैठक बोलाइएको हो। कार्यदलमा रहेका दुवै पक्षको आग्रहमा स्थायी समितिको बैठक बोलाइए तापनि माधव पक्षबाट भने बैठकमा जाने नजाने औपचारिक रूपमा जानकारी गराएका छैनन्। बैठकमा दुवै पक्षका नेता, नेकपा एकताका क्रममा थपिएका रामबहादुर थापा, टोपबहादुर रायमाझी, लेखराज भट्ट, मणिचन्द्र थापाका साथै रघुवीर महासेठ, विष्णु रिमाल, बेदुराम भुसाल र रघुजी पन्त समेतलाई बोलाइएको छ।"
पूर्वमन्त्री श्रेष्ठविरुद्ध अन्तरिम आदेश जारी,"काठमाडौं : सञ्चारकर्मी रुपा सुनारमाथि भएको जातीय भेदभाव तथा छुवाछूतजन्य घटनामा पूर्वशिक्षा, विज्ञान तथा प्रविधिमन्त्री कृष्ण गोपाल श्रेष्ठविरुद्ध उजुरी दर्ता गर्न सर्वोच्च अदालतले अन्तरिम आदेश जारी गरेको छ। न्यायाधीशद्वय प्रकाशमान सिंह राउत र नहकुल सुवेदीको संयुक्त इजलासले यस्तो आदेश दिएको हो। निवेदिकाले सरस्वती श्रेष्ठविरुद्ध दायर गरेको जाहेरी दरखास्त अनुसन्धानकै क्रममा रहेको जनाइएको छ। निज सरस्वती श्रेष्ठ हिरासत मुक्त हुँदाको अवस्थामा मन्त्रीको सार्वजनिक पदमा बहाल रहेका विपक्षी कृष्ण गोपाल श्रेष्ठ उपस्थित भई हिरासतबाट निजलाई मन्त्रीको सरकारी सवारी साधनमा लगी गएको भन्ने मिसिलबाट देखिएको र उक्त कार्यले मुद्दाको अनुसन्धान प्रक्रिया प्रभावित तुल्याएको भनी निवेदिकाले निज कृष्ण गोपाल श्रेष्ठविरुद्ध दिएको जाहेरी दरखास्त रितपूर्वक दर्ता भएको नपाइएकाले सो जाहेरी दरखास्त दर्ता गरी निष्पक्ष र प्रभावकारी अनुसन्धान गर्नु गराउनु, अदालतको आदेशमा भनिएको छ। सर्वोच्च अदालत नियमावली, २०७४ को नियम ४९(२)(क) अनुसार विपक्षीहरूका नाममा जारी गरेको अन्तरिम आदेशमा महत्वपूर्ण ६ वटा विषयलाई उल्लेख गरिएको छ। अदालतले विपक्षी सरस्वती श्रेष्ठउपर दायर गरेको जाहेरी दरखास्तमा आवश्यक अनुसन्धान पूरा भई मुद्दा चल्ने वा नचल्ने निर्णय भइसकेको नदेखिएको जनाएको छ। उक्त जाहेरीउपर निष्पक्ष र प्रभावकारी अनुसन्धान गरी जो, जे बुझ्नुपर्छ बुझेर २५ दिनभित्र अनुसन्धान कार्य सम्पन्न गर्न आदेश दिएको छ। त्यस्तो अनुसन्धान तथा अभियोजन गर्नु पर्ने वा नपर्ने सम्बन्धमासमेत आवश्यक निर्णय गरी सोको जानकारी निवेदिकालाई दिन पनि आदेशमा भनिएको छ। विपक्षी सरस्वती श्रेष्ठ मुलुकी फौजदारी कार्यविधि संहिता, २०७४ को दफा १५ बमोजिम हिरासतबाट हाजिर जमानीमा छुटेको देखिएको जनाइएको छ। नेपालको संविधानको धारा २१(१) तथा अपराध पीडित संरक्षण ऐन, २०७५ को दफा ७(१)(झ) बमोजिम के कुन निर्णय वा आधारबाट हाजिर जमानीमा छुटेको हो सोको जानकारी पनि दिन अन्तरिम आदेशमा उल्लेख गरिएको छ। निवेदीका रुपा सुनारको आवश्यक सुरक्षाको व्यवस्था गर्न प्रहरी प्रधान कार्यालयलाई र त्यस सम्बन्धमा अनुगमन गर्न राष्ट्रिय मानव अधिकार आयोगलाई लेखी पठाउन पनि आदेशमा भनिएको छ। सरस्वती प्रधानले जातीय विभेद र छुवाछूतजन्य व्यवहार गरेको भन्दै रुपाले प्रहरी कार्यालयमा उजुरी दिएकी थिइन्। त्यसपछि असार ६ गते प्रहरीले घरबेटी सरस्वती प्रधानलाई पक्राउ गरेको थियो। असार ९ गते जिल्ला सरकारी वकिल कार्यालय, काठमाडौंको निर्देशनमा प्रधानलाई हिरासतबाट छोडिएको थियो। पूर्वमन्त्री श्रेष्ठले आफ्नो गाडीमा बसाली उनलाई घर लगेका थिए। त्यसपछि रुपाले मन्त्री, घरबेटी र प्रहरी कार्यालयसमेतलाई विपक्षी बनाएर सर्वोच्च अदालतमा मुद्दा दायर गरेकी थिइन्। सामाजिक छुवाछूत र भेदभाव (कसुर र सजाय) ऐन, २०६८ को दफा ३ समेतका प्रावधानले कसैले पनि जातीय तथा अन्य सामाजिक छुवाछूत र भेदभाव गर्न गराउन निषेध गरेको छ। त्यस्तो कार्य गर्न कुनै प्रकारको मद्दत पुर्याउने, दुरुत्साहन गर्ने, उक्साउने वा उद्योग गरेमा समेत सो ऐनअन्तर्गतको कसुर गरेको मानिने व्यवस्था गरेको देखिएको अदालतले भनेको छ। सार्वजनिक पद धारण गरेको व्यक्तिको संलग्नताले कसुरको गम्भीरता अरू बढी संवेदनशील बन्न पुग्ने देखिन्छ, अदालतले आदेशमा प्रष्ट पारेको छ।"
बीपी प्रतिष्ठानको आन्दोलन : आकस्मिकबाहेकका सेवा दुई घण्टा ठप्प,"धरान : बीपी कोइराला स्वास्थ्य विज्ञान प्रतिष्ठान धरान सुधारको माग गर्दै आन्दोलनमा उत्रिएका चिकित्सक र कर्मचारीले आकस्मिक बाहेकका सेवा ठप्प पारेका हुन्। ३२ औं दिनदेखि आन्दोलनमा उत्रिएका उनीहरुले आफ्ना जायज मागलाई सम्बोधन गर्न सरकारले चासो नदेखाएको भन्दै आकस्मिक बाहेकका सेवा बन्द गरेका हुन्। बीपी प्रतिष्ठान सुद्धिकरण अभियान संर्घष समितिले शुक्रबार ८ देखि १० बजेसम्म आकस्मिक बाहेकका सबै सेवा ठप्प पारेको आन्दोलनको नेतृत्वकर्ता डा विष्णु पोखरेलले बताए। उनले बिरामीको अवस्थालाई मध्यनजर गर्दै सांकेतिक रुपमा दुई घण्टा सेवा ठप्प पारिएको बताए। उनले अझै पनि प्रतिष्ठान सुधार गर्न सरकारले चासो नदेखाए आकस्मिक बाहेकका सबै सेवा ठप्प पार्ने चेतावनी दिएका छन्। आन्दोलनरत चिकित्सक कर्मचारी र स्वास्थ्यकर्मीहरुले प्रतिष्ठानको आकस्मिक सेवा, कोभिड उपचार र परीक्षा संचालनबाहेकका सबै सेवा ठप्प पारिएको अर्का आन्दोलनकर्ता डा सुर्यप्रसाद रिमालले जानकारी दिए। आकस्मिक वाहेकका सेवा ठप्प पारे पश्चात प्रतिष्ठानमा उपचारका लागि आउने बिरामीहरु मुसलधारे पानीमा दुई घण्टा अलपत्र परेका थिए। आन्दोलनकारीहरुले प्रतिष्ठानमा राजनीतिक हस्तक्षेप बन्द गर्नुपर्ने, प्रतिष्ठानका वर्तमान पदाधिकारीहरुलाई बर्खास्त गर्नुपर्ने, प्रतिष्ठानमा भएका भ्रष्ट्राचार र आर्थिक अनियमितताको तत्काल फाष्ट ट्रयाकबाट छानविन गरी दोषिलाई कार्वाहि गर्नुपर्ने माग अगाडि सारिएको छ। त्यस्तै पदाधिकारी नियुक्ति गर्दा विज्ञ समूहले सिफारिस गरेका व्यक्तिलाई मात्र नियुक्त गर्नुपर्ने, चिकित्सक कर्मचारीहरुलाई सहज निर्वाद रुपमा कामगर्ने वातावरण सिर्जना गर्नुपर्ने लगायतका माग राखेर आन्दोलन अगाडि बढाइएको बसन्त गेलालले बताए। यता प्रतिष्ठानका उपकुलपति डा ज्ञानेन्द्र गिरीले आन्दोलनकारीहरुलाई दोस्रो पटक वार्तामा बोलाएका छन्। गिरीले वार्तामा बोलाएको भएपनि नैतिकता गुमाएका वर्तमान पदाधिकारीहरुसँग कुनै पनि छलफल र संवाद नगर्ने आन्दोलनकारीहरुले अडान राखेका छन्। प्रतिष्ठानको जुनियर रेसिडेण्ड वेल्फेय सासार्यटीका उपाध्यक्ष डा पदम नेपालीले सरकारले गठन गरेको उच्च स्तरिय टोलीसँग मात्र वार्तामा बस्ने बताएका छन्। प्रतिष्ठानमा भएको आन्दोलनलाई धरानका नौ राजनैतिक दल, धरान नागरिक दवाब संचालन, डा गोविन्द्र केसी र धरानका जनप्रतिनिधिहरुले समेत ऐक्यबद्धता जनाएका छन्।"
"अल्पमतको सत्तापक्ष, बहुमतको प्रतिपक्ष","काठमाडौं : सामान्यतयाः सत्तापक्षसँग संसद्मा बहुमत हुन्छ। सरकार गठनदेखि सरकारका कामकारबाहीलाई अनुमोदन, पारित र स्वीकृत गर्न पनि संसदीय प्रणालीमा सरकारसँग संसद्मा बहुमत आवश्यक पर्ने मान्यता राखिन्छ। तर, राष्ट्रियसभामा भने ठीक उल्टो गणित छ। ५९ सदस्यीय राष्ट्रियसभामा कांग्रेस नेतृत्वको सत्तापक्षसँग स्पष्ट रूपमा २२ सदस्य मात्र छन्। जसमा कांग्रेसका ७, माओवादी केन्द्रका १४ र जसपा (उपेन्द्र यादव, बाबुराम भट्टराई पक्ष) का १ जना सांसद छन्। विपक्षी एमालेसँग ३५ (खिमलाल देवकोटा स्वतन्त्रसहित) सांसद छन्। देवकोटा बाहेक एमालेको माधव नेपाल, झलनाथ खनाल पक्षका ९ जना सांसद राष्ट्रियसभामा छन्। सरकारका विधेयक र प्रस्तावहरू पारित गर्न सत्तापक्षलाई एमालेको नेपाल, खनाल पक्षको समर्थन अनिवार्य छ। तल्लो सदन प्रतिनिधिसभामा राजपाको पूर्णसमर्थन जुटाए सत्तापक्षसँग बहुमत पुग्ने अवस्था रहे पनि राष्ट्रियसभामा एमालेको नेपाल खनाल पक्षको समर्थन बिना सरकारसँग बहुमत पुग्दैन। जसपाको महन्थ ठाकुर पक्षका २ जना सांसद राष्ट्रियसभामा छन्। अमेरिका, भारतलगायत देशमा पनि सत्तापक्ष माथिल्लो सदनमा अल्पमतमा पर्ने गरेका उदाहरण छन्, संविधानविद् एवं सत्तापक्षका सांसद राधेश्याम अधिकारी भन्छन्, यस्तो अवस्थामा अर्थ विधेयक बाहेक अरू विधेयकहरू पारित गर्न सत्तापक्षलाई निकै झण्झटिलो हुन्छ। राष्ट्रियसभामा बहुमत नजुटे सत्तापक्षलाई विधेयकहरू पारित गर्न प्रतिनिधिसभाकै भर पर्नुपर्ने हुन्छ। प्रतिनिधिसभामा मात्र पेश हुने अर्थ विधेयक पारित गर्न राष्ट्रियसभाको स्वीकृति अनिवार्य नभए पनि अन्य विधेयकका हकमा भने राष्ट्रियसभाको पनि महत्वपूर्ण भूमिका हुन्छ। संसद सचिवालयका एक उच्च अधिकारीका अनुसार अर्थबाहेक अरू विधेयक प्रतिनिधिसभाले पारित गरी राष्ट्रियसभामा पठाउने, राष्ट्रियसभाले त्यसमा संशोधन गरी पारित गर्ने र राष्ट्रियसभाले पारित गरेको संशोधनलाई प्रतिनिधिसभाले स्वीकार नगर्ने अवस्था आएमा भने दुवै सदनको संयुक्त बैठक बस्नुपर्ने हुन्छ। प्रतिनिधिसभामा झिनो बहुमत रहेको अवस्थामा सत्तापक्षलाई दुवै सदनको बैठक बस्दा बहुमत जुटाउन भने कठिन हुन्छ। यस्तोमा विपक्षीको पनि समर्थन जुटाउनुपर्ने बाध्यता सरकारलाई हुन्छ, संविधानविद् अधिकारी भन्छन्। राष्ट्रियसभामा बहुमत नपुगे विधेयकहरू प्रतिनिधिसभामा मात्र प्रस्तुत गर्ने, प्रतिनिधिसभाबाट पारित विधेयकहरू राष्ट्रियसभाबाट संशोधन भए प्रतिनिधिसभाले स्वीकार गरेर अघि बढ्नुपर्ने अवस्था रहन्छ। दोस्रो पटक प्रतिनिधिसभा पुनःस्थापनाकै दिन असार २८ गते पूर्ववतः सरकारले हतारहतार अधिवेशन अन्त्य गरेको राष्ट्रियसभामा १६ वटा अध्यादेश पेश भएका छन्। प्रतिनिधिसभा विघटनको मौका छोपी एमाले नेतृत्वको केपी ओली सरकारले अध्यादेशमार्फत जारी गरेको बजेटसम्बन्धी अध्यादेशहरू पनि राष्ट्रियसभामा पेश भइसकेका छन्। त्यसबाहेक सरकारले जारी गरेका संवैधानिक परिषद्, नागरिकता र शपथसम्बन्धी अध्यादेशहरू पनि राष्ट्रियसभामा पेश भएका छन्। संसद नभएको बेला सरकारले जारी गरेका अध्यादेशहरू संसद अधिवेशनको पहिलो बैठकमा पेश गर्नुपर्ने संसद नियमावलीमा व्यवस्था छ। यी अध्यादेशहरू सरकारले या त स्वीकार गर्नुपर्यो, या त राष्ट्रियसभाको सहमतिमा फिर्ता लिनुपर्यो, सचिवालयका अधिकारीहरू भन्छन्। अघिल्लो सरकारले पेश गरेका दर्जनभन्दा बढी विधेयक राष्ट्रियसभामा विचाराधीन छन्। बजेटको गलपासो प्रतिनिधिसभा विघटन गरेको ओली नेतृत्वको सरकारले अध्यादेशमार्फत जेठ १५ गते पूर्णबजेट ल्याएको थियो। यो कार्यान्वयनमा नआउँदै सरकार परिवर्तन भएपछि उक्त बजेटको अवस्था के हुने र नयाँ सरकार कसरी अघि बढ्ने भन्ने अन्योल छ। संविधानले जेठ १५ गते संघीय संसद्को संयुक्त बैठकमा बजेट प्रस्तुत हुने व्यवस्था गरेको छ। साउन १ गते (शुक्रबार) बाट कार्यान्वयनमा आउन लागेको बजेटलाई स्वीकार गरी अघि बढ्नुपर्ने बाध्यता नयाँ सरकार सामु छ। सरकारले साउन ३ गतेबाट संसद अधिवेशन बोलाएकाले त्यस दिन नै अध्यादेशबाट आएको बजेट संसदमा प्रस्तुत गर्नुपर्छ। संसद अधिवेशन बसेको ६० दिनभित्र सरकारले अध्यादेशलाई प्रतिस्थापन गर्न विधेयक ल्याउनुपर्ने संवैधानिक व्यवस्था छ। अध्यादेशबाट आएको बजेटमा संशोधन गर्ने, नयाँ बजेट ल्याउने वा पूरक बजेट ल्याउने सुविधा सरकारसँग रहन्छ, संविधानविद् एवं राष्ट्रियसभाका सांसद रामनारायण विडारी भन्छन्, कसरी अघि बढ्ने भनेर सरकारले भन्छ होला। बजेट पारित गर्न भने प्रतिनिधिसभामा सरकारलाई बहुमत आवश्यक पर्छ।"
विद्युतीय सवारीप्रतिको आमधारणा परिवर्तित हुँदैछ,"सवारीसाधनको इन्धनका लागि बाहिरिने रकमलाई नेपाली उत्पादनको माध्यमबाट नै प्रतिस्थापन गर्ने दिगो सोचलाई मूर्तरूप दिनका लागि दिगो इलेक्ट्रिकल भेइकलको उदय भएको हो। विद्युतीय ऊर्जामा प्रचुर सम्भावना रहेको हुँदा त्यो सम्भावनालाई अवसरको रूपमा परिवर्तन गर्नका लागि स्थापित दिगो इलेक्ट्रिकल भेइकलका अध्यक्ष राजन रायमाझीसँग अन्नपूर्णकर्मी अजवी पौड्यालले यस कम्पनीको स्थापना, उद्देश्य, सम्भावना, अवसरहरूको बारेमा गरिएको कुराकानी। दिगो इलेक्ट्रिकल भेइकल के हो ? यो एउटा ब्रान्डिङ गरिएको संस्था हो। नेपालमा परिवर्तन गरौं भन्ने सोचेर नै यो अभियान थालेका हौं। हाम्रो अर्बौं रुपैयाँ तेलमा खर्च हुँदै आएको छ। भारतबाट हामीले तेल ल्याउँछौं। त्यसबाट वातावरण प्रदूषणसमेत भइरहेको हुन्छ भने त्यसले हाम्रो आर्थिक क्षेत्रको आयात तथा निर्यातको सन्तुलनलाई पनि प्रभावित गरिरहेको छ। यसलाई के गर्दा रोक्न सकिन्छ भनेर हामीले यो अभियान थालेका हौं। नेपालमा इलेक्ट्रिक भेइकलहरू बनाउन सक्यौं भने उत्पादन गरेको बिजुली प्रयोग गर्न सक्छौं। यसले हाम्रो अर्थतन्त्र बाहिर जान पनि रोकिने भयो अर्काे कुरा वातावरण प्रदूषण पनि कम हुने भयो। नेपाल सरकारको नियमनानुसार दर्ता भएर हामीले वितरकको काम गर्दै आइरहेका छौं। हामीले एउटा मिसन लिएर यो व्यवसाय सुरु गरेका हौं। दिगो इलेक्ट्रिकल भेइकल कहिलेदेखि सुरु भयो र यसले के काम गर्छ ? इलेक्ट्रिक भेइकलको नेपालमा इतिहास ट्रली बस सेवादेखि सुरु भएको हो। तर, त्यो सफल हुन सकेन्। त्यसपछि पनि विभिन्न कम्पनीले इलेक्ट्रिकल गाडीलगायतका साधनहरू भित्र्याएका थिए। ६७ वर्षअघि सरकारले इलेक्ट्रिक भेइकललाई प्रवद्र्धन गर्नका लागि एउटा नीति ल्याएर आएको थियो। यसमा लाग्ने भन्सार महसुल र अन्तःशुल्क घटाएर यसको प्रयोग बढाउनु सरकारको उद्देश्य रहेको थियो। त्यसपछि नै हामीले यो ग्रुप सुरु गरेका हौं। ग्रुप अफ कम्पनीको नाम चाहिँ दिगो हो। यसअन्तर्गत अरू कम्पनीहरू छन्। हाम्रा पाँचवटा कम्पनीहरू छन्। यसअन्तर्गत रहेका विभिन्न कम्पनीहरूले छुट्टाछुट्टै काम गर्छन्। चार्जिङ गर्ने देखि लिएर विभिन्न कामहरू यस अन्तर्गत रहेका कम्पनीले गर्छन्। अन्तर्राष्ट्रिय बजारमा इलेक्ट्रिक गाडी पाउन पनि गाह्रो छ, पाए पनि महँगा हुन्छन्। नेपालमा महँगो खालको गाडी बेचेर हामीले ल्याउन खोजेको परिवर्तन पनि ल्याउन सकिँदैन भन्ने लाग्यो। पेट्रोल, डिजेलभन्दा पनि इलेक्ट्रिक गाडी महँगो हुन्छ, त्यसको बनावट र ब्याट्रीलगायतका कारणले। भन्सार सस्तो भएको हुनाले मात्रै केही सहज भएको छ। इलेक्ट्रिक भेइकलको दिगोपनमा शंका गरिन्छ नि ? यो व्यवसाय सुरु गर्ने समयमा मानिसहरूमा इलेक्ट्रिक गाडीको दिगोपनाको विषयलाई लिएर एक खालको सोचाइ थियो। ब्याट्री पनि कम चल्छ लगायतका सोच थियो। तर, अहिले प्रविधिले निकै फड्को मारिसकेको छ। अहिले बजारमा ५ सयदेखि ७ सय किलोमिटरसम्म चल्ने गाडीहरू आइसकेका छन्। ब्याट्रीको समस्या पनि धेरै समाधान भएको अवस्था छ। दुई, तीन वर्षअघिको भन्दा अहिले ग्राहकहरू नै धेरै सचेत भइसकेका छन्। हाम्रोमा गाडीको गुणस्तरभन्दा पनि त्यसको मूल्यमा अलि बढी ध्यान दिने गरेकाले पनि टिकाउ हुँदैन भन्ने पनि छ। हामीले दुई पाङग्रेको कारोबार गर्दैनौं। हामीसँग कार, भ्यान, कार्गो पिकअप, बसलगायत गरी नौ थरीका सवारीसाधनहरू रहेका छन्। हामीले तीन वर्षको वारेन्टी नै दिएका हुन्छौं। ब्याट्रीको आयु पनि राम्रो रहेको छ। यसको टिकाउ पेट्रोल, डिजेल गाडीभन्दा राम्रो रहेको छ। सडकको अवस्था राम्रो भएमा कम्तीमा दस वर्ष चल्छ भन्ने हाम्रो बुझाइ हो। सेवाग्राहीहरू कत्तिको सन्तुष्ट पाउनु भएको छ ? सेवाग्राहीहरूले निकै रुचाइ रहनुभएको छ। सरकारले भन्सार दर र अन्तःशुल्क घटाइदिएका कारणले पनि मानिसहरूको चाहना बढेको छ। अहिले धेरै मानिसहरू आइरहनुभएको छ। मेरो विचारमा अबको भविष्य भनेकै इलेक्ट्रिक गाडी नै हो। लकडाउनको समयमा गाडीको बिक्रीवितरणमा केही कमी भएको थियो। त्यो बेलामा पनि पाँचवटा गाडीहरू बिक्री भएको छ। फ्रन्टलाइनमा काम गर्नेले त्यो बेला किन्नुभएको थियो। अहिले महिनामा सबै किसिमका गाडीहरू गरेर १५२० वटा बिक्री गर्दै आइरहेका छौं। पिकअपदेखि लिएर, बस, कारहरू बिक्री वितरण भइरहेको छ। तपाईंहरूले कहाँकहाँ सेवा दिइरहनु भएको छ ? हाम्रो मुख्य कार्यालय नक्सालमा रहेको छ। त्यसबाहेक हामीले बुटवल र भरतपुरबाट पनि सेवा दिइरहेका छौं। केही सहरी क्षेत्रका लागि छन् भने सानो क्षेत्रका लागि पनि हाम्रो गाडीहरू चल्छन्। लामो दूरीको यात्रा पनि तय गर्न सक्ने गाडीहरू रहेका छन्। २ सय ५० किलोमिटरसम्म चल्ने गाडी छन्। कार १ सय ५० किलोमिटरसम्म चल्ने पनि छन्। हाम्रा यी सबै उत्पादन चीनबाट आयात हुन्छन्। चीनबाट आएको भन्ने एक खालको भ्रम हाम्रो समाजमा रहेको छ। यहाँ व्यापार गर्ने साथीहरूको पनि दोष हुन्छ। जस्तो उत्पादनका लागि अर्डर हुन्छ त्यस्तै सामान बन्ने भएकाले पनि कतिपयले सस्तो सामान ल्याउने गरेकाले पनि समस्या भएको हो। अहिले इलेक्ट्रिक भेइकल उत्पादनका लागि चीन संसारमै पहिलो नम्बरमा रहेको छ। अमेरिका, युरोपलगायतका सबै देशहरूमा पनि प्रायः चीन निर्मित पार्टपुर्जा नै जाने गरेको छन्। कतिदेखि कति मूल्यसम्मका सवारी साधनहरू रहेका छन् ? हामीसँग भएका सवारीसाधनहरू १४ लाखदेखि लिएर बससमेत जोड्ने हो भने १ करोड २७ लाखसम्मका साधनहरूसमेत रहेका छन्। किन्न चाहनेहरूका लागि हामीले जुनसुकै समयमा पनि निर्यात गर्न सक्छौं। हामीसँग भएका तीनवटा गाडीलाई दिगो भनेर ब्रान्डिङ गरेका छौं। सानो खालको पिकअप, थार, भ्यानहरूलाई राखेका छौं। पहिलेपहिले चीनबाट जुन व्यापारीहरूले गाडीहरू ल्याएर बेचे, उनीहरूले सेवा राम्रो नदिएपछि बन्द भएका थिए। हामीले आफूहरूले ल्याएका गाडी फरक पर्दैन भनेर सेवाग्राहीहरूलाई विश्वस्त बनाउनका लागि दिगो भनेर नाम दिएका हौं। नेपालमा बस्छौं, राम्रो उत्पादन र सेवा दिन्छौं भनेर सुनिश्चित गर्नका लागि यो ग्रुपको नाम हामीले दिगो राखेका हौं । इलेक्ट्रिक गाडी चढ्नुका फाइदा के के हुन् ? नेपालमा केही न केही परिवर्तन ल्याउनका लागि हामीले प्रयास थालेका हौं। नेपालको हकमा यसका धेरै खालका फाइदा रहेका छन्। नेपालीहरूले गाडी चढ्ने हो भने इलेक्ट्रिक नै चढ्नुपर्छ भन्ने मानिस हो म त। हामीले किन यी गाडी चढ्ने भनेर स्लोगन नै बनाएका छौं। गियर, क्लोज हुँदैन। चलाउन सजिलो, मर्मत गर्न त्यति गाह्रो हुँदैन। ग्राहकको आर्थिक अवस्था र देशको अर्थतन्त्रमा पनि यसले धेरै फाइदा गर्छ। अरू गाडीको तुलनामा यसको मर्मत त्यति खर्चिलो छैन। मर्मतका लागि पनि धेरै गाह्रो छैन। अन्त्यमा तपाईंको उद्येश्य मुख्य दिगोपन नै हो भन्ने बुझ्न पर्यो। हो। पक्कै पनि दिगोपनालाई नै ध्यानमा दिएर हामीले दिगो इलेक्ट्रिक भेइकल भनेर यस गु्रपको नाम राखेका हौं। नेपालमा यसको महत्व निकै नै रहेका कारणले हामीले सुरुआत गरेका हौं। विद्युत्को उत्पादनलाई बढाउन सकेर यी गाडीहरू सञ्चालन गर्न सक्यौं भने त्यसले हाम्रो अर्थतन्त्रमा ठूलो फड्को मार्न सक्छ भन्ने हाम्रो बुझाइ हो। वातावरण संरक्षण गर्नका लागि पनि यसको आवश्यकता रहेको छ। गाउँदेखि सहरलाई जोड्नका लागि पनि यो निकै फलदायी हुने भएकाले पनि हामीले यसको आवश्यकता धेरै हुने देखेका हौं। हामीले लामो दूरीका लागि आवश्यक पर्न चार्जरका लागि पनि व्यवस्थापनको काम गरिरहेका छौं। यसले पनि आगामी दिनमा यो गाडीको महत्त्व अझ बढी हुने देखिएको छ।"
पोखराका मेयरलाई मस्तिष्कघात,पोखरा : पोखरा महानगरपालिकाका मेयर मानबहादुर जिसीलाई मस्तिष्कघात भएको छ । पोखरा१२ स्थित निवासमा सुतिरहेका उनलाई शुक्रबार बिहान ४ बजे अप्ठेरो महसुस भएपछि तुरुन्तै मणिपाल शिक्षण अस्पताल लगिएको थियो । त्यहाँ चिकित्सकले जिसीलाई मस्तिष्कघात पुष्टि गरेका थिए । मेयरका प्रेस संयोजक माधव बरालले चिकित्सकहरुलाई उद्धृत गर्दै जनाएअनुसार उच्च रक्तचापका कारण उनको मुटुको नसामा सानो अवरोध देखिएको छ । त्यसले देब्रेहरमा समस्या देखिएको तर जिसी बोलचाल गर्न सकिरहेको जानकारी पनि बरालले दिए । मेयर जिसीलाई थप उपचारका लागि एभरेस्ट हेलिकोप्टरबाट काठमाडौं लगिएको छ । काठमाडौं बाँसबारीस्थित स्नायु(न्युरो) अस्पतालमा जिसीको उपचार गरिने भएको छ ।
विवादमा करिना,"मुम्बई : बलिउड अभिनेत्री करिना कपुरको पाँच दिनअघि सार्वजनिक भएको प्रेग्नेन्सी बाइबल पुस्तक विवादमा तानिएको छ। पुस्तकको नाममा बाइबल जोडिएकाले क्रिश्चियन धर्मावलम्बीले यसको विरोध गरेका हुन्। उनीहरूले पुस्तकको अन्तरवस्तुमा भन्दा पनि शीर्षकमा आपत्ति जनाएका हुन्। महाराष्ट्रको बिड सहरमा रहेको ओमेगा क्रिश्चियन महासंघका अध्यक्ष आशिष सिन्देले करिनासहित दुई जनामाथि धार्मिक भावनामा आघात पारेको भन्दै प्रहरीमा समेत उजुरी दिएका छन्। भारतीय मिडियाका अनुसार, बाइबल शब्दले क्रिश्चियन भावनामा ठेस पुर्याएकाले करिना र अदिति शाह भीमजानीमाथि प्रहरीमा उजुरी दिइएको हो। करिना र अदितिद्वारा लिखित प्रेग्नेन्सी बाइबल नामक पुस्तक पाँच दिन अघि मात्र सार्वजनिक गरिएको थियो। ओमेगा क्रिश्चियन महासंघका अध्यक्ष आशिष सिन्देले पुस्तकको शीर्षक बाइबलले इसाई समुदायको भावनामाथि ठेस पुर्याएकाले प्रहरीमा उजुरी गरेको बताएका छन्। करिनाले पुस्तकको विषयले गर्भावस्थाको समयको शारीरिक र मानसिक भावनालाई मात्र इंगित गरेको बताउँदै कुनै धर्म र सम्प्रदायको भावनामाथि चोट नपुर्याएको बताएकी छन्। गर्भावस्थाको समयमा मैले केही राम्रा र केही नराम्रा अवस्थाको सामना गरें। गर्भवती भएको छोटो समयमा नै म काममा जानका लागि आतुर थिएँ। तर, म आफ्नो वेडबाट उठ्न पनि सक्तिनँथिएँ। यो पुस्तकले मेरो गर्भावस्थाको समयको शारीरिक र मानसिक भावनालाई बताउँछ। यो व्यक्तिगत विवरण मात्रै हो। यसमा कुनै धर्म र सम्प्रदायमाथि चोट पुर्याउने काम भएको छैन, उनले भनेकी छन्, कयौं कारणले यो पुस्तक मेरो तेस्रो सन्तान हो। ४० वर्षीया अभिनेत्री करिनाले गत फेब्रुअरीमा दोस्रो सन्तानलाई जन्म दिएकी थिइन्। करिना लालसिंह चड्डामार्फत रंगीन पर्दामा फर्किंदै छिन्। यस चलचित्रमा उनले आमिर खानसँग स्क्रिन सेयर गर्नेछिन्। यसैगरी करण जोहरको तख्तमा पनि काम गरिरहेकी छन्।"
सम्झनामा श्रमिकनेता,"अन्ततःश्रमिकनेता रामजी कुँवर कोरोनासँग पराजित भए। उनी गत असार २१ गते काठमाडौंको शिक्षण अस्पतालमा करिब डेढ महिना कोरोना संक्रमणविरुद्ध लडेका थिए।ट्रेड युनियन आन्दोलनमा सबैका प्रिय रामजी २०१२ सालमा पोखराको कुँवर परिवारमा जन्मिए। जीवनको अन्त्यसम्म पनि उनले नेपालको श्रमिक आन्दोलनमा समय खर्चिरहे। पारम्परिक रूपमै पोखराको कँुवर परिवारको नेपालको प्रजातान्त्रिक आन्दोलनमा सहभागिता छ। उनी त्यस परिवारबाट प्रतिनिधित्व गर्दथे।पञ्चायतकालमा समेत नेपाली कांगे्रसका नेताहरू कृष्णप्रसाद भट्टराई, गणेशमान सिंह, गिरिजाप्रसाद कोइरालापोखरा जाँदा उनकै घरमा बस्ने गरेको उनका जेठान दाइ डा केदारनरसिंह केसी बताउँछन्। तिसको सुरुआती दशकमा काठमाडौंको लाजिम्पाटस्थित नेपाल सरकारअन्तर्गतको तत्कालीन स्वास्थ्य शिक्षालयमा अहेवको अध्ययन गरेका थिएरामजीले। आईओएमअन्तर्गतको शिक्षालयमा हेल्थ असिस्टेन्टअध्ययन गरें। सोही समयदेखि हामीबीचसम्बन्ध गाँसिएको हो जो पछि नातामा परिवर्तन भयो।उनले करिब २०३२ सालदेखि ३८ सालसम्म नेपाल सरकारअन्तर्गत रहेर अहेवको रूपमा सेवा गरेका थिए। तत्पश्चात उनी पब्लिक हेल्थमा डिप्लोमा गर्न भारतको तामिलनाडुस्थित गान्धीग्राम रुरल युनिभर्सिटीमा अध्ययन गर्न गए। फर्केर आएपछि फेरि नेपाल सरकारको स्वास्थ्य सेवामा संलग्न भए। पञ्चायतकालमा समेत नेपालमा प्रजातन्त्र स्थापनार्थ प्रजातन्त्रवादीहरू संलग्न रहेको स्वास्थ्यकर्मीको संगठनमा जोडिएर विभिन्न आन्दोलनमा जोडिए। २०४६ सालमा प्रजातन्त्र पुनस्र्थापनापश्चात नेपालको श्रमिक आन्दोलनमा सहभागी हुनजागिरबाट राजीनामा दिए। पञ्चायतकालमा समेत नेपालमा प्रजातन्त्र स्थापनार्थ प्रजातन्त्रवादीहरू संलग्न रहेको स्वास्थ्यकर्मीको संगठनमा जोडिएर रामजी विभिन्न आन्दोलनमा जोडिए। बहुदल आएपछि नेपालको श्रमिक आन्दोलनमा सहभागी हुनजागिरबाट राजीनामा दिए। ४६ सालको जनआन्दोलनपछि तत्कालीन समयमा लक्ष्मण बस्नेतको नेतृत्वमा गठित नेपाल ट्रेड युनियन कांगे्रसको तदर्थ समिति सदस्य भए रामजी। उनको पछिल्लो कार्यकालको वरिष्ठ उपाध्यक्ष हँुदै हाल सल्लाहकारमा क्रियाशील थिए।श्रमजीवीको प्रतिनिधित्व गर्दै सुशील कोइरालाको समयमाकांगे्रसको आमन्त्रित केन्द्रिय सदस्य बने। गत स्थानीय चुनावमा कांगे्रसका तर्फबाट पोखरा महानगरपलिकाको मेयरमा प्रत्यासी भए। पंक्तिकार २०५४ सालमा यातायात मजदुर संघको महासचिव भएपछि उनीसँग सम्पर्क र सम्बन्ध बढ्न गयो।अन्तिम समयसम्म उनीसँग दाजुभाइको र अनौपचारिक खालको सम्बन्ध रह्यो। उनलाई कोरोना संक्रमण भएको थाहा पाएँ। लगत्तै उनीसँगसामाजिक सञ्जालमार्फत गत वैशाख २७ गते संवाद भयो जो मेरा लागि अन्तिम हुन पुग्यो। करिब २४ वर्ष नजिक रहेर नेपालको श्रमिक आन्दोलनमा काम गर्ने अवसर प्राप्त गरें। उनको कसैलाई नबिझाउने र हाँसेरै समस्या समाधान गर्ने गुण थियो। कसैप्रति रिसराग र इख नराख्ने स्वभाव मलाई मनपथ्र्यो। २०५९ सालमा झापामा सम्पन्न यातायातकोमहाअधिवेशनमा उनी ट्रेड युनियन कांगे्रसको प्रतिनिधि भएर जहाँबाट मैले सो संस्थाको राष्ट्रिय अध्यक्षको रूपमा जिम्मेवारी प्राप्त गरें। नेपाल ट्रेड युनियन कांग्रेसको पोखरास्थित भवन निर्माणमा उनकोविशेष भूमिका रह्यो। युनियनको राष्ट्रिय तथा अन्र्तराष्ट्रिय स्तरमा चिनिनु त भएकै थियो तर गण्डकी प्रदेशको प्रतिनिधित्व गर्ने भएकाले उनको मार्गनिर्देशन र नेतृत्वदायी भूमिकासदैव खड्किने युनियन कांगे्रसका गण्डकी प्रदेशअध्यक्ष मुरारी शर्मा बताउँछन्। २०५० सालको महाधिवेशनपछि हामीकेन्द्रिय सदस्यमा निर्वाचित भयौं। करिब दुई वर्ष काठमाडौंमा एउटै कोठामा दाजुभाइ बनेर बस्यौं। गत महाधिवेशनमा समेत सहृदयी तवरले तिमी अगाडि बढ भनेर मलाई अध्यक्षमा प्रस्ताव गरेका रामजीको निधनबाट वर्तमान श्रमआन्दोलनलाई निःसन्देह नै क्षति पुगेको छ।युवा उमेरमा२०२७२८ सालतिर पञ्चायती शासनविरुद्ध आन्दोलनमा सहभागी हुन पोखरा पुग्दा उनलाई किशोरवयमा विरोधसभाहरूमामैले देखेको थिएँ। २०४६ सालपछि खुला परिवेशको श्रमिक आन्दोलनमा उनी सदैव क्रियाशील रहे। श्रमक्षेत्रको व्यवसायजन्य स्वास्थ्य सुरक्षा विषयमा उनी विशेष दख्खल राख्दथे। मूलतः जापानीज ट्रेड युनियन संस्थाहरूसँगउनको राम्रो सम्बन्ध थियो। सन् २००८ तिर जापानीज संस्था जिलाफका तत्कालीन अध्यक्ष टेरिहिटो टुकुमोटोलाई पोखराका श्रमिकसाथीहरू भेटाउन लगे। टुकुमोटो सोही समयमा जापान पुगेपछि उनको देहावसान भयो। तत्पश्चात रामजीले उनको सम्झनामा पोखरास्थित ट्रेड युनियन भवनको बैठक कक्ष उनको नाममा साथीसँग सल्लाह गरेर नामाकरण गरे। उनलाई यस महामारीले चुँडेर त लग्यो तर सबै श्रमजीवीको मनमनमा सदैव रहने गरेर विदाइ भए। श्रमिकहरूले असार २२ गते काठमाडौंस्थित ट्रेड युनियन कांगे्रसको परिसर तथा पोखरामा रामजी कुँवरलाई श्रद्धाञ्जली व्यक्त गर्दै अन्तिम विदाई गरे। उनलाई श्रद्धाञ्जली गर्न तथा परिवारजनमा समवेदना व्यक्त गर्न निधन भएकै दिन शिक्षण अस्पतालमा कांगे्रसका वरिष्ठ नेता रामचन्द्र पौडेल र केन्द्रिय सदस्य डा शेखर कोइराला पुगे। ट्रेड युनियन कांगे्रसपरिसरमा श्रद्धाञ्जली व्यक्त गर्न महामन्त्री डा शशांक कोइराला, पूर्वमहामन्त्री प्रकाशमान सिंहलगायत दर्जनौं गन्यमान्य व्यक्तित्व पुगेका थिए। अबको पुस्ताले उनले श्रमिक आन्दोलनप्रति शालिनता तथा भद्रताका साथ देखाएको सर्मपणभाव देखाउन जरुरी छ। पुनः एकपटक श्रमिकनेता प्रिय दाइ रामजी कुँवरप्रति हार्दिक श्रद्धाञ्जलि! लेखक ट्रेड युनियन कांग्रेसका केन्द्रिय उपाध्यक्ष हुन्।"
चुलो बलेको खुसी,"वर्षात्को समय अनि लगातारको झरी।परवाह नगरी एकाबिहानै चेपाङ अभियन्ता केपी किरण शर्माले फोन गरे, चेपाङ गाउँमा बिचल्ली छ। त्यता जान पाए त्यहाँको समाचार गज्जब हुन्छ। शर्माबिनाको चेपाङ गाउँको यात्रा अपुरोजस्तै हुन्छ। डाँडापाखाका सबै गाउँ पुगेका उनलाई चेपाङको पीडा सबै थाहा छ। बच्चादेखिबुढासम्म सबैका बुबा हुन्, केपी बुबा। उनलाई लिएर गएपछि चेपाङका कथाव्यथा सबै बुझ्न सकिन्छ। डाठो खोला, पहिरोको होइन, अन्नको गेडो देख्न नपाएका चेपाङको चिन्ता थियो। हामी त्यही गाउँ लाग्यौ। कोरोनाले जताजतै तहसनहस बनाएको समाचार आइरहँदा जिल्लाको पहाडी भेगमा बसोबास गर्ने चेपाङको व्यथा खोज्नु थियो। पानी निरन्तर परिरहेको हुनाले आफैंलाई पनि आँट आएको थिएन। उनीहरूको पीडा राज्यलाई सुनाउनु थियो। मुसलधारे पानीमा रेनकोट ओढेर गाउँ लाग्यौं। आफू मात्रै जोगिनु थिएन। झोलामा रहेको डायरी अनि क्यामेराकोमाया बढी थियो। क्यामेरा र डायरी बोकेर सहरी कोलाहलबाट टाढा जाँदा जति मन आनन्द हुन्छ। खोलामा चोपलिँदै चिसो हावा भिज्दै खेल्दै हिँड्दा र उकालो लाग्दा ठिकविपरीत। उस्तै परे मान्छे बगाउने कयर खोला। त्यसलाई निकै कष्ट गरेर पार गर्यौं। वेगले आएको पानीमा बगेर आउने ढुंगाले खुट्टामा हानेको थियो। लाग्थ्यो, अब ज्यान रहँदैन। चेपाङको घरको दयनीय अवस्थाको रिपोर्टिङको उद्देश्यले यस्ता भोगाइ बिर्साउँछ। एक घण्टाको पैदलपछि खोला छोडेर केही माथि लाग्यौं। खोला छोडेर करिब १५ मिनेटको ठाडो उकालो लागेपछि एउटा घर भेटियो, कुनारामकोरहेछ। बाँसले बारेको घरको साँघुरो तलाबाट भर्याङ झदै थिइन्, उनकी श्रीमती। काखमा एकवर्षको छोरा थियो। बच्चाको आङ मुस्किलले छोपिएको थियो। खानपनि पेटभरी नपाएको जस्तो दुब्लो ख्याउटे। त्यो देखेर घरमा आफ्नो तीन वर्षको छोरा सम्झिएँ। अनि आँखाअगाडि कुनारामको एक वर्षको छोरा।सोचें आखिर यो बालक पनि सहरमा जन्मिएको भए अभाव भोग्न पर्दैनथियो होला। महिनौंदेखि अन्न देख्न नपाएको परिवार।कुनारामले घन्टौं लगाएर पकाएको गिट्ठा पखाले। केहीबेरमा श्रीमतीसहित गिट्ठा खाए। त्यो वर्षदिनको बालकको पेट भोको थियो। त्यतिबेलासोचें, मेरो डायरी र कलमले यसको पेट के भरिन्थ्यो र ?नरमाइलो मान्दै फोटो खिचें। उनले बाध्यता सुनाए। डायरीमा टिपोट गरेर फर्किएँ। मानसपटलमा कुनारामको परिवारको कथा झल्किरह्यो। परोपकारी पत्रकारितामा लाग्न हौसला मिलेको छ। केपी बा र म फेरि गाउँ जाने योजनामा छौं तर चेपाङको भोको पेटको समाचार लेख्न होइन। कुनारामको दुःख चेपाङको प्रतिनिधिमूलक घटना हो। त्यसो त चेपाङको घरमा वर्षमा ६ महिना अनिकाल हुन्छ। पाखोबारीमा लगाएको मकैले मुस्किलले तीन महिना पुर्याउँछन्। ठूला मान्छेले जेनतेन खान्छन्। बच्चाबच्चीको पेटमा खानेकुरा कमै पर्छ। कुनाराम र उनी श्रीमतीलाई खानको चिन्ता थियो, मलाई सामाचारको। हरेक दिन बिहान समाचार आयो कि आएन भनेर पत्रिका हेरिन्छ। त्यसदिनको बिहान समाचारभन्दा पहिला फोन आयो,चेपाङलाई कसरी सहयोग गर्न सकिन्छ ?त्यसपछि अड्कल गरें, समाचार आएछ।अन्नको अभावमा गिट्ठा खाँदै गरेको कुनारामको परिवारको कारुणिक फोटोसहितको समाचार जेठ २७ गतेको अन्नपूर्ण पोष्टको मुख्य समाचार बनेको रहेछ,अन्न छैन ः छाक टार्न गिट्ठाभ्याकुर। त्यसपछि फोन लगातार। खुसीको सीमा रहेन ममा। समाचारले चौतर्फी चर्चा मात्रै पाएन, राहत र सहयोग आउने कुराले खुसी थिएँ। भोका पेटहरू सम्झिएँ। समाचारको प्रभावले एकपछि अर्को दाताहरू थपिँदै गए। काठमाडौंमा रहेकोनेपाल हेल्पले प्रतिपरिवार २६ सय बराबरको राहत बाँड्यो। राहत चेपाङ गाउँमा लगेको सबैभन्दा ठूलो प्याकेज थियो त्यो। राहत लिन कुनाराम आए। चामलको बोरा पाउँदा उनी दंग परे। चामल बोकेर बुढाबुढी उकालो लागे। त्यो देखेर मेरो मन खुसी मात्रै थिएन, आफैं अघाएको जस्तो भएको थियो।समाचारको प्रभावले राहतको ओइरो लाग्यो। हेल्प नेपालका कार्यकारी निर्देशक कृष्ण ढकाललेसंस्थामार्फत नौ सय घरघुरीलाई करिब अठार लाख बराबरको राहत सहयोग गरे। योसँगै चेपाङको विकासका लागि नेपाल हेल्पले परियोजना सञ्चालन गर्ने जनाएको छ। त्यही समाचारको प्रभावले सुमो माया गर्छु नामक संस्थाले करिब दुईसय परिवारलाई राहत वितरण गर्यो। संस्थाका प्रोजेक्ट म्यानेजर पेम्पा शेर्पा र एपीवान टेलिभिजनका सिनियर प्रोग्राम प्रोड्युसर फुर्वा शेर्पा आफैं आए। उनीहरूले गरिबको घर बनाइदिने योजना सुनाएका छन्। सौराहाका होटल व्यवसायी शीरलाल परियारले चितवन र मकवानपुरको चेपाङ गाउँ पुगेर करिब १२ लाख बराबरको राहत सहयोग गरे। अन्य संघसंस्थासहित करिब चालीस लाख बराबरको राहत एउटा समाचारका कारण चेपाङ गाउँमा पुग्यो। कोरोनाका कारण सबैतिरको चर्चा भइरहँदा चेपाङको पीडा ओझेलमा थियो। लकडाउनले काम गर्न नपाएपछि आम्दानीको बाटो बन्द भएर गिट्ठा र भ्याकुर खाने बाध्यता थियो। त्यस्ता परिवारमा चर्किएका घाउमा समाचारले मलम लगायो। एउटा रिपोर्टरले पाउने भनेको खुसी हो। आफूले लेखेको समाचारको प्रभावले चेपाङको घरमा चुलो बलेको छ। परोपकारी पत्रकारितामा लाग्न हौसला मिलेको छ। केपी बा र म फेरि गाउँ जाने योजनामा छौंतर चेपाङको भोको पेटको समाचार लेख्न होइन। गरिबीमै छन् चेपाङ अन्न छैन : छाक टार्न गिट्ठा, भ्याकुर चेपाङको घरमा अन्नको छाक : भन्छन्, पलायो बाँच्ने आश भोक टार्न टाँकी र लट्टेको भर"
कता जाँदैछ नेपाल ?,"नैतिकरूपमा पतन हुनु भनेको बार्गेनिङ क्षमतामा ह्रास आउनु हो त्यसैले एकपटक गुमाएको साख प्राप्त गर्न कष्टकर हुन्छ पतन वा ध्वंस शब्दको चर्चा सोभियतसंघको विघटन (सन् १९९०) भन्दा पहिलेसम्म जति हुथ्यो, विघटनपछि यसको चर्चामा कमी आएको छ। त्यहाँ कम्युनिस्ट पार्टीको शासन अस्तित्वमा थियो। त्यतिबेला उक्त देशलाई कमजोर बनाएर त्यहाँ स्थापित शासनव्यवस्था समाप्त पार्नु नै संयुक्त राज्य अमेरिकाको एक सूत्रीय लक्ष्य थियो। आजको विश्वराजनीति सन् १९६०८० को जस्तो पटक्कै छैन। किनभने विश्वराजनीतिलाई फरक फरक तरिकाले प्रभावित गर्न सक्ने क्षमता विश्वका धेरै देशले विकास गरिसकेका छन्। प्रत्येक शक्तिशाली राष्ट्रले विश्वस्तरमा आज पनि क्षमताले भ्याएसम्म हरेक ससाना र कम क्षमतावान् राष्ट्रहरूमा स्थापित शासन व्यवस्थालाई ध्वस्त र निकम्मा बनाएर स्वार्थअनुकूल नीति र कार्यक्रम अँगाल्न बाध्य पारेका छन्। कुनै पनि देशको सरकारलाई ध्वस्त वा पतन गराउनु वा नोक्सान पुयाउन गोप्य र अप्रत्यक्ष रूपमा गरिने कृयाकलापलाई सबभर्सन भनिन्छ। खेलको गोलचक्करमा नेपाली नेता, ठूला कर्मचारी, प्राध्यापक, लेखक, पत्रकार, विद्यार्थी र सेलिब्रेटीसमेत फसेको परिणाम नै वर्तमान नेपालको दुर्दशा हो। सबभर्सन ३५४० वर्ष पहिले जति चर्चामा थियो आज छैन। ससाना राष्ट्रमा स्थापित मौलिक मूल्य र मान्यतामा आधारित शासन पद्धतिहरूलाई ध्वस्त पार्दै आफूअनुकूलका व्यवस्था स्थापित गर्ने काममा भने कमी आएको देखिँदैन। यी सम्पन्न भनिने ठूला राष्ट्रहरू निमुखा र विपन्न राष्ट्रहरूमा कसरी र केका लागि, के माध्यमबाट प्रवेश गरी त्यो राष्ट्रलाई तहसनहस पार्छन् भन्ने कुरा यस लेखमा छ। सबभर्सनको पहिलो प्रयास भनेको त्यस देशमा सदियौंदेखि स्थापित सामाजिक एवं धार्मिक मान्यता माथिको प्रहार हो। जसबाट देशभित्र रहेका नकारात्मक प्रवृत्तिहरूलाई मलजल प्राप्त हुन्छ। सम्पन्न देशहरूले गरिब देशका प्राध्यापक, वरिष्ठ कर्मचारी, कलाकर्मी, कानुनविद्, चिकित्सक, पत्रकार, राजनीतिक दलका नेता र विद्यार्थीमाथि गरिने लगानी यसैअन्तर्गत पर्छ। जसमा प्रत्यक्ष र परोक्ष लगानी जस्तै, रात्रि भोज, विदेश भ्रमण, नेताहरूका छोराछोरीलाई दिइने छात्रवृत्ति यसका ज्वलन्त उदाहरण हुन्। यसको थोरै वा बेसी प्रभाव सम्पन्न राष्ट्रबाट अर्को सम्पन्न राष्ट्रमा समेत छ। सोभियत रुस, अमेरिका, भारत र चीनमाझ पनि एकअर्काेविरुद्ध आरोपप्रत्यारोप लाग्ने गरेको देखिन्छ। ठूलो सतर्कता र सजगता अपनाउँदा पनि यी देश स्वयं यस्ता कृयाकलापका शिकार भएका थुप्रै उदाहरण छन्। सम्पन्न देशका गुप्तचर निकायहरू यो काममा सकृय छन्। जसमार्फत सम्पन्न राष्ट्रहरूले कम सम्पन्न राष्ट्रलाई स्वार्थअनुसार शिक्षा, सामाजिक जीवन, कर्मचारी तन्त्र, कामदार र मालिक, विद्यार्थी र शिक्षकमाझको सम्बन्ध बिगार्ने अभिप्राय र सोहीअनुसार बनावटी माग राख्दै छलपूर्ण आन्दोलन गर्छन्। पूरा नहुने खालका माग राखी गरिएका यस्ता आन्दोलन व्यवस्था बदल्ने दिशातर्फ उन्मुख हुँने हुँदा यस्ता आन्दोलनहरूको टुंगो लाग्ने निश्चित हुँदैन। २०४६६२६३ सालका आन्दोलन यसैका नमुना हुन्। सम्पन्न देशका गुप्तचर निकायहरूले सबैभन्दा पहिले ती देशका शिक्षा प्रणालीलाई आफ्नो बाटोबाट च्यूत गर्न उपाय रच्छन्। ती प्रकृयाबाट उत्पादित जनशक्तिको परिणाम आउन कम्तिमा १५२० वर्ष लाग्छ। यो समय भनेको एउटा पुस्तालाई पढाइ सकेर पेसामा स्थापित हुन लाग्ने समय हो। गरिब देशका युवा पुस्तालाई प्रभावित गर्न ती निकायले विभिन्न उपाय खोजी र प्रयोग गर्छन्। जसमा प्रचार र प्रलोभन प्रमुख छन्। अर्काको खर्च र सुविधामा हुर्केको पुस्तामा नैतिकबल र साहस हँुदैन। जसले गर्दा उसको नैतिकतामा समेत ह्रास आउँछ। नैतिकतामा आएको ह्रासका कारण पढेलेखेका व्यक्तिहरू समेत देशलाई हानीनोक्सानी पुयाउने विषयउपर आफ्नो राय खुलेर राख्न हिच्किचाउँछन् वा चाहँदैनन्। परिणामस्वरूप समाजमा अल्पज्ञानी र अपराधीहरूको मानसम्मान बढ्न थाल्छ। अनि यस्तै आपराधिक कार्यहरू गर्नेलाई समर्थन गर्नेहरूको जमातमा पनि दिनदिनै वृद्धि हुँदै जान्छ। शिक्षा क्षेत्रलाई तहसनहस गर्न खोजमूलक र वैज्ञानिक विषयहरू, भौतिक शास्त्र, रसायन शास्त्र, जीवविज्ञान, गणित, अर्थशास्त्र र राजनीति शास्त्रको ठाउँमा नयाँ र आधुनिक विषय भन्दै सहरी युद्धकला, घरेलु अर्थशास्त्र, प्राकृतिक खानपान, यौनअधिकार, समलिङ्गी अधिकार, महिलाअधिकार र मानवअधिकारजस्ता विषय प्राथमिकतामा पारिन्छन्। तिनका क्षमता अनि आकांक्षालाई कुण्ठित पार्ने काम गरिन्छ। जसबाट उनीहरूमा नैराश्यता र कुुण्ठा उत्पन्न हुन्छ। यसबाट मुक्ति पाउन युवापुस्ता या त कुलतमा फस्छ वा जीवनबाट पलायन हुनपुग्छ। एवंरितले धर्मसंस्कृति, सामाजिक जीवन, राज्यको शक्ति संरचना तथा देशमा स्थापित कानुन व्यवस्थालाई समेत एकपछि अर्को गर्दै समाप्त पार्ने काम हुन्छ। यस प्रकारका नियोजित कामबाट अन्तमा देशको अस्तित्व नै संकटमा पुग्छ। यसै अवसरको फाइदा उठाउँदै पुराना र स्थापित सामाजिक मूल्य र मान्यताविरुद्ध पनि संगठित दुस्प्रचारको थालनी गरिन्छ। अर्काको खर्च र सुविधामा हुर्केको पुस्तामा नैतिकबल र साहस हुँदैन। जसले गर्दा उसको नैतिकतामा समेत ह्रास आउँछ। परिणामस्वरूप समाजमा अल्पज्ञानी र अपराधीहरूको मानसम्मान बढ्न थाल्छ। यस कामका लागि नयाँ नयाँ नामबाट सामाजिक र धार्मिक संगठनहरूका अतिरिक्त व्यक्तिसमेत देखापर्छन्। २०४६ सालपछि देखापरेका व्यक्ति र गैरसरकारी संस्थाहरू निर्देशित व्यक्तिहरू सतहमा देखिए। सोक्रममा पुराना व्यक्ति र संगठनहरूले सामाजिक वैधता गुमाए। यस्तै खाले क्रियाकलापबाट विश्वका धेरै देश आक्रान्त छन्। उदाहरणका लागि बंगलादेशको निर्माण र मुजिबको हत्या, ईरान र नेपालमा राजा फाल्ने आन्दोलन, लेबनान, ग्रेनेडा र अफगानिस्तानको नसकिने गृहयुद्ध, पूर्वीयूरोप र सोभियत संघको विघटन तथा चीनको तेनमेन स्क्वायरको दुर्घटना आदि। यस्ता क्रियाकलापबाट सम्पन्न तथा सक्षम देशहरूले मात्र पूर्ण ध्वस्त हुनबाट आफूलाई बचाउन सफल भएका छन्। व्यक्तिगत लाभका खातिर जे पनि गर्न तम्सिने व्यक्ति, समूह वा पार्टीसँग नैतिक बल हुँदैन। किनभने नैतिकरूपमा पतन हुनु भनेको व्यक्ति वा देशकै पनि बार्गेनिङ क्षमतामा ह्रास आउनु हो। एकपटक गुमाएको साख पुनः प्राप्त गर्न ज्यादै कष्टकर हुन्छ। देशभित्रको स्थायित्व खल्बल्याएर त्यहाँ स्थापित सरकार एवं राजनीतिक पद्धतिलाई आफूअनुकूलको व्यवहार गर्न लगाउने अभिप्रायबाट शक्तिशाली राष्ट्रहरूले त्यस देशका राजनीतिक दलका नेता, कार्यकर्ता, विद्यार्थी, प्राध्यापक, पत्रकार, कानुन व्यवसायी, कर्मचारी आदिलाई अनैतिक र भ्रष्ट बनाउन लागि पर्छन्। सम्पन्न राष्ट्रहरूले यसका लागि देशको वार्षिक बजेटको ३५४० प्रतिशतसम्म खर्च गर्छन् भन्ने अनुमान गरिन्छ। समकालीन विश्वराजनीतिको परिप्रेक्ष्यमा कुरा गर्दा विश्वको शक्ति सन्तुलनमा देखापरेको परिवर्तन र त्यससँगको तालमेल नै नेपालका लागि मुख्य चासो र टाउको दुखाईको विषय बनेको छ। त्यसमाथि कोभिड१९ को महामारीबाट क्षतविक्षत् नेपाली अर्थतन्त्रलाई सही दिशामा परिचालन र व्यवस्थापन गर्नु पनि कम चुनौतिपूर्ण छैन। आजको यो विषम परिस्थितिमा सन्तुलित व्यवहार नै नेपालको हितमा हुने कुरामा दुई मत छैन। जस्तै प्रतिकुलतामा पनि राष्ट्रिय हितको संरक्षण वर्तमान सरकारको दायित्व हुनुपर्ने हो तर त्यो देखिएन। नेपाली राजनीतिक नेतृत्वले इतिहासको कुरा गर्दा वर्तमानलाई वर्तमानको कुरा गर्दा ऐतिहासिक घटनाक्रमबारे हेक्का राखेको पाइँदैन। जसले गर्दा नै नेपाली राजनीतिक नेतृत्वले घरिघरि एउटै प्रकारको गल्तीको पुनरावृत्ति गर्छ। अनि त्यो गल्ती ढाकछोप गर्न अर्को गल्ती गर्दै जान्छ। जसले गर्दा देश हरेक क्षेत्रमा असफल हँुदै जान्छ। सम्भवतः २००७ सालयता नेपाली जनताले राजनीतिमा जति समय र जनशक्ति खर्चियौं, सायद त्यो जनशक्तिलाई देशनिर्माणमा लगाएको भए आज ८० लाख जति युवा पेट पाल्नका लागि विदेशिनुपर्ने बाध्यताको अन्त्य हुने थियो। तर यसतर्फ कुनै पार्टी संवेदनशील भएनन्। कुन आन्दोलन र कुन योजना के प्रयोजनका लागि कसरी ल्याइए भन्ने कुराको समेत हेक्का नराखी युवा पनि समर्थन वा विरोधमा उत्रिए। आफूलाई बौद्धिक भन्न रुचाउने वर्गको जमात पनि ठूलै छ। किनभने माओवादी युद्धताका उनीहरूको बखान गरेर नथाक्ने केही प्राध्यापक तथा लडाकुहरूका रंगीन फोटाहरू फ्रन्ट पेजमा छाप्ने पत्रकार र ठूला मिडिया हाउस, चिकित्सक र कानुनव्यवसायी सबैबाट आजभोलि माओवादी नेताहरूलाई सत्तोसराप गरेको देखिन्छ। संघीयता र मधेस आन्दोलनका कुरा गरेर नथाक्ने वर्ग पनि यही हो। जसले समयमा कुन चिज देश र कालअनुसार उपयुक्त छ वा छैन भनेर निक्र्यौल गर्न सक्दैन, त्यस्ता व्यक्तिहरूबाट संघीयता ठिक छैन भन्ने कुरा सुन्नुपर्दा उदेक लाग्छ। त्यतिबेला माओवादी युद्ध, संघीयता र मधेस आन्दोलनहरू कतैबाट परिचालित छन् भनेर बोल्न सक्ने मानिसको संख्या ज्यादै न्यून थियो। यसरी बिनाक्षमता कसैको लगानीमा हुर्केको पुस्ता आफ्नो नजरमा आफैं गिरेको हुन्छ। जसले गर्दा यो वर्ग सदैव आफूलाई लागेका उपयुक्त कुरा भन्नुभन्दा पनि लगानीकर्ताको इच्छा र चाहनाअनुसार नै आफ्ना विचार सार्वजनिक गर्ने गरेको देखिन्छ। सुस्त सुस्त यस्तै स्वाभिमानविहीन तथा बिकाउ व्यक्तिहरू नै अन्ततः सरकारका नीतिनिर्माण र कार्यान्वयन गर्ने थलोमा पुग्न सफल हुन्छन्। हाल नेपालले भोग्दै आएको महत्वपूर्ण समस्या नै यही हो।"
अस्ट्रेलियाको पहिलो जित,"सेन्ट लुसिया : मिचेल मार्सको अलराउन्डर प्रदर्शनमा अस्ट्रेलियाले वेस्ट इन्डिजविरुद्धको पाँच खेलको टीट्वेन्टी शृंखलामा पहिलो जित निकालेको छ। बिहीबार सेन्ट लुसियाको ड्यारेन सामी नेसनल स्टेडियममा भएको चौथो खेलमा अस्ट्रेलियाले घरेलु टोली वेस्ट इन्डिजमाथि चार रनको रोमाञ्चक जित निकाल्दै पाँच खेलको शृंखलामा पहिलो सफलता हात पारेको हो। १ सय ९० रनको लक्ष्य पछ्याएको घरेलु टोली वेस्ट इन्डिजलाई १ सय ८५ रनमा रोक्दै अस्ट्रेलियाले रोमाञ्चक जित निकालेको हो। वेस्ट इन्डिजका लेन्डल सिमोन्सले ७२ रनको अर्धशतकीय पाली खेले पनि टोलीलाई जित दिलाउन सकेनन्। वेस्ट इन्डिजका इभिन लुइसले ३१, फाबियन एलोनले २९, आन्द्रे रसेलले २४ र कप्तान निकोलस पुरनले १६ रन बनाए। अस्ट्रेलियाका मिचेल मार्सले तीन विकेट लिए। यस्तै एडम जाम्पाले दुई तथा रिले मेरेठिथले एक विकेट हात पारे। यसअघि टस जितेर पहिले ब्याटिङ गरेको अस्ट्रेलियाले निर्धारित २० ओभरमा ६ विकेट गुमाएर १ सय ८९ रन बनाएको थियो। अस्ट्रेलियाका लागि मार्सले ४४ बलमा ७५ रनको आक्रामक पालि खेलेका थिए। उनले ६ छक्का र ४ चौका हिर्काए। यसैगरी कप्तान एरोन फिन्चले पनि अर्धशतकीय पाली खेलेका थिए। उनले ५३ रन बनाए। यसैगरी डानियल क्रिस्टियनले २२ रन बनाउँदा मिचेल स्टार्क ८ रनमा अविजित रहे। वेस्ट इन्डिजका हेडन वाल्सले ३ विकेट लिए। यसैगरी ओसाने थोमस, आन्द्रे रसेल र फाबियन एलोनले एकएक विकेट हात पारे। पाँच खेलको शृंखला वेस्ट इन्डिजले दुई खेल बाँकी छँदै जितिसकेको छ। पहिलो खेलमा वेस्ट इन्डिजले १८ रनले जित निकालेको थियो। यसैगरी दोस्रो खेलमा पनि घरेलु टोलीले ५६ रनको जित निकालेको थियो। तेस्रो खेलमा अस्ट्रेलियालाई ६ विकेटले पराजित गर्दै घरेलु टोलीले शृंखला जितेको थियो। यी दुई टोलीबीचको पाँचौं तथा अन्तिम खेल शुक्रबार हुनेछ। वेस्ट इन्डिज भ्रमणमा अस्ट्रेलियाले पाँच टीट्वेन्टीपछि तीन एकदिवसीय खेल खेल्नेछ।"
विवादमा करिना,"मुम्बई : बलिउड अभिनेत्री करिना कपुरको पाँच दिनअघि सार्वजनिक भएको प्रेग्नेन्सी बाइबल पुस्तक विवादमा तानिएको छ। पुस्तकको नाममा बाइबल जोडिएकाले क्रिश्चियन धर्मावलम्बीले यसको विरोध गरेका हुन्। उनीहरूले पुस्तकको अन्तरवस्तुमा भन्दा पनि शीर्षकमा आपत्ति जनाएका हुन्। महाराष्ट्रको बिड सहरमा रहेको ओमेगा क्रिश्चियन महासंघका अध्यक्ष आशिष सिन्देले करिनासहित दुई जनामाथि धार्मिक भावनामा आघात पारेको भन्दै प्रहरीमा समेत उजुरी दिएका छन्। भारतीय मिडियाका अनुसार, बाइबल शब्दले क्रिश्चियन भावनामा ठेस पुर्याएकाले करिना र अदिति शाह भीमजानीमाथि प्रहरीमा उजुरी दिइएको हो। करिना र अदितिद्वारा लिखित प्रेग्नेन्सी बाइबल नामक पुस्तक पाँच दिन अघि मात्र सार्वजनिक गरिएको थियो। ओमेगा क्रिश्चियन महासंघका अध्यक्ष आशिष सिन्देले पुस्तकको शीर्षक बाइबलले इसाई समुदायको भावनामाथि ठेस पुर्याएकाले प्रहरीमा उजुरी गरेको बताएका छन्। करिनाले पुस्तकको विषयले गर्भावस्थाको समयको शारीरिक र मानसिक भावनालाई मात्र इंगित गरेको बताउँदै कुनै धर्म र सम्प्रदायको भावनामाथि चोट नपुर्याएको बताएकी छन्। गर्भावस्थाको समयमा मैले केही राम्रा र केही नराम्रा अवस्थाको सामना गरें। गर्भवती भएको छोटो समयमा नै म काममा जानका लागि आतुर थिएँ। तर, म आफ्नो वेडबाट उठ्न पनि सक्तिनँथिएँ। यो पुस्तकले मेरो गर्भावस्थाको समयको शारीरिक र मानसिक भावनालाई बताउँछ। यो व्यक्तिगत विवरण मात्रै हो। यसमा कुनै धर्म र सम्प्रदायमाथि चोट पुर्याउने काम भएको छैन, उनले भनेकी छन्, कयौं कारणले यो पुस्तक मेरो तेस्रो सन्तान हो। ४० वर्षीया अभिनेत्री करिनाले गत फेब्रुअरीमा दोस्रो सन्तानलाई जन्म दिएकी थिइन्। करिना लालसिंह चड्डामार्फत रंगीन पर्दामा फर्किंदै छिन्। यस चलचित्रमा उनले आमिर खानसँग स्क्रिन सेयर गर्नेछिन्। यसैगरी करण जोहरको तख्तमा पनि काम गरिरहेकी छन्।"
पारा खेलाडीमाथि राज्यकै विभेद,"काठमाडौं : अहिले सारा विश्वको ध्यान जापानमा केन्द्रित भएको छ। आगामी शुक्रबारदेखि सुरु हुन लागेको ३२औं गृष्मकालीन ओलम्पिक खेलकुदलाई सारा विश्वले हेरिरहेको छ। गत वर्ष नै आयोजना हुनुपर्ने टोकियो ओलम्पिक कोरोना भाइरसको महामारीका कारण एक वर्ष पर धकेलिएको थियो। टोकियो ओलम्पिकमा नेपालका पाँच खेलाडीले प्रतिस्पर्धा गर्दै छन्। विश्व खेलकुदको महाकुम्भ मानिने ओलम्पिकमा नेपालबाट पौडीकी गौरिका सिंह र एलेक्जेन्डर शाह तथा एथलेटिक्सकी सरस्वती चौधरी, सुटिङकी कल्पना परियार र जुडोकी सोनिया भट्टले प्रतिस्पर्धा गर्दैछन्। पौडीका दुई र एथलेटिक्सका एक खेलाडीले अनिवार्य सहभागिताअन्तर्गत ओलम्पिक खेल्न लागेका हुन्। कल्पना र सोनियाले भने वाइल्ड कार्ड पाएका छन्। टोकियो ओलम्पिकमा गौरिकाले महिला एक सय मिटर फ्रिस्टाइल र एलेक्जेन्डरले पुरुष एक सय मिटर फ्रिस्टाइलमा प्रतिस्पर्धा गर्नेछन्। यसैगरी कल्पनाले महिला १० मिटर एयर राइफल, सोनियाले ४८ केजी तौलसमूह र सरस्वतीले महिला एक सय मिटर दौडमा प्रतिस्पर्धा गर्नेछन्। प्रशिक्षकमा पौडीका शंकर कार्की, सुटिङका असीम यादव, जुडोका सूर्यनारायण श्रेष्ठ र एथलेटिक्सकी इन्द्रकुमारी मल्ल छन्। टोकियो ओलम्पिकमा सहभागी खेलाडीलाई राष्ट्रिय खेलकुद परिषद् (राखेप) ले पाँचतारे होटल सोल्टीमा बन्द प्रशिक्षणमा राखेको थियो। १५ दिन बन्द प्रशिक्षणमा बसेका उनीहरू आज जापान उड्दै छन्। पौडीका दुई खेलाडी र एक प्रशिक्षक भने यसअघि नै जापान पुगिसकेका छन्। उनीहरूले उतै तयारी पनि गरिरहेका छन्। टोकियो ओलम्पिक सकिएको एक महिनापछि पारा ओलम्पिक पनि सुरु हुँदैछ। पारा ओलम्पिकमा नेपालको प्रतिनिधित्व तेक्वान्दो खेलाडी पलेसा गोवर्द्धनले गर्दै छिन्। उनले के ४४ अन्तर्गत ५८ केजीमुनि प्रतिस्पर्धा गर्ने छिन्। पलेसा विश्व वरीयतामा १३औं स्थानमा छिन्। त्यही कारण उनीबाट पदकको आशा गरिएको छ। तर, ओलम्पिकमा अहिलेसम्म सहभागी मात्रै हुँदै आएको नन् पारा खेलाडीलाई पाँचतारे होटलमा राखेको राष्ट्रिय खेलकुद परिषद्ले पारा ओलम्पिकमा सहभागी हुने खेलाडीका विषयमा भने जानकारीसम्म लिएको देखिँदैन। पारा खेलाडीका विषयमा आफूलाई केही पनि जानकारी नभएको राखेपको राष्ट्रिय टिम तयारी निर्देशक महेन्द्रकुमार राई बताउँछन्। पारा ओलम्पिकमा कोको जाँदैछन् भन्ने हामीलाई अहिलेसम्म आधिकारिक केही पनि जानकारी छैन, राष्ट्रिय टिम तयारी निर्देशक राई भन्छन्, भोलिका दिनमा सदस्यसचिवबाट निर्देशन आएमा बन्द प्रशिक्षणमा राख्न तयार छौं। नेपाल तेक्वान्दो संघअन्तर्गतको पारा तेक्वान्दो कमिटीका अध्यक्ष कासिममियाँ धोबीले पारा खेलाडीको बन्द प्रशिक्षणका लागि परिषद्सँग पटकपटक जानकारी गराउँदा पनि आश्वासन मात्रै दिएपछि व्यक्तिगत खर्चमै विगत १५ दिनदेखि बन्द प्रशिक्षणमा राखेको बताउँछन्। पारा खेलाडीबाट ओलम्पिकमा पदकको सम्भावना छ भनेर बन्द प्रशिक्षणमा राख्नका लागि हामी परिषद्मा पटकपटक धाउँदै आएका छौं। उहाँहरूले अहिलेसम्म आश्वासन बाहेक अरू केही पनि दिनु भएको छैन, अध्यक्ष धोबी भन्छन्, राज्यले नै पारा खेलाडीमाथि विभेद गरेको देख्दा चित्त दुख्छ। उनले पारा खेलाडीलाई पाँचतारे होटलमा राख्न नसके पनि खान र बस्नको राम्रो सुविधा दिएर बन्द प्रशिक्षणमा राखेको दाबी गर्छन्। हामीले नन् पारालाई जस्तो पाँचतारे होटलमा त राख्न सकेका छैनौं, उनी भन्छन्, तर, खान र बस्नका लागि राम्रो सुविधा दिएका छौं। पारा तेक्वान्दो प्रशिक्षक कविराज नेगी लामामा पारा ओलम्पिकमा पदक जित्नकै लागि तयारी गरिरहेको बताउँछन्। विश्व वरीयतामा पलेसा १३औं स्थानमा भए पनि समग्रमा भने हामी पाँचौं स्थानमा छौं। डेनमार्क, चीन, रुस र टर्कीका खेलाडीबाहेक अरूलाई हामीले यसअघि पराजित गरिसकेका छौं, प्रशिक्षक लामा भन्छन्, हामीभन्दा माथि रहेका राष्ट्रका खेलाडीसँग पनि अंकका आधारमा झिनो अन्तरले मात्रै पराजित भएका छौं। विगतमा भएका गल्तीहरूलाई केलाएर पदक जित्नैका लागि तयारी गरिरहेका छौं। पारा तेक्वान्दो कमिटीले खेलाडी र प्रशिक्षकलाई ललितपुरको मानभवनमा रहेको हङ्ग्री ट्रिट होम होटलमा राखेको छ। प्रशिक्षणका लागि मानभवनबाट सातदोबाटोमा रहेको तेक्वान्दो एकेडेमीमा उनीहरू मोटरसाइकलमा जाने र फर्किंदा पनि मोटरसाइकलमै फर्किने गरेका छन्। वर्षात्को समयमा मोटरसाइकलमा यात्रा गर्दा निकै समस्या हुने गरेको प्रशिक्षक लामा बताउँछन्। अहिलेको समयमा मोटरसाइकलमा यात्रा गर्नु निकै जोखिमपूर्ण छ। खाल्डाखुल्डीमा परेर लडिन्छ कि भनेर डराइडराई हिँड्नु परेको छ, प्रशिक्षक लामा भन्छन्, एउटा हात नभएको खेलाडीलाई मोटरसाइकलमा ओसारपसार गर्न निकै कठिन छ। नेपाल पारा ओलम्पिक संघकी अध्यक्ष राधा घलेले खेलाडीको प्रशिक्षणका लागि राखेपसँग आग्रह गर्दा पनि चासो नदिएको बताइन्। उनले नन पारा खेलाडीलाई करोडौं रुपैयाँ खर्च गर्ने राज्यले पारा खेलाडीलाई कुनै पनि बजेट नदिएको गुनासो गरिन्। अहिलेसम्म ओलम्पिकमा सहभागिता मात्रै जनाएको नन् पारा खेलाडीका लागि करोडौं रुपैयाँ खर्चने सरकारले पारा खेलाडीलाई बेवास्ता गर्नु दुःखद् हो, अध्यक्ष घलेले भनिन्, समानताको नारा लगाउने राज्यले नै अपांगमाथि विभेद गरिराखेको छ। नेपालबाट सबैभन्दा पहिले जितबहादुर खड्काले पारा ओलम्पिक खेलेका थिए। उनी सन् २००८ को बेइजिङ ओलम्पिकमा सहभागी भएका थिए। एथलेटिक्समा प्रतिस्पर्धा गरेका उनको २०७२ सालको विनाशकारी भूकम्पमा परी निधन भएको थियो। यसैगरी सन् २०१२ को लन्डन ओलम्पिकमा मैयाँ बिशुंखे, विक्रमबहादुर राना र मानबहादुर तामाङले एथलेटिक्समै प्रतिस्पर्धा गरेका थिए। तीमध्ये मानबहादुरको पारा ओलम्पिक खेलेलगत्तै लन्डनमै निधन भएको थियो। विक्रमबहादुर रानाले भने सन् २०१६ मा ब्राजिलको रियो दि जेनेरियोमा आयोजना भएको पारा ओलम्पिकमा पनि सहभागिता जनाएका थिए। टोकियो ओलम्पिकअन्तर्गत पारा ओलम्पिक अगस्ट २४ देखि सेप्टेम्बर ५ सम्म आयोजना हुँदैछ।"
