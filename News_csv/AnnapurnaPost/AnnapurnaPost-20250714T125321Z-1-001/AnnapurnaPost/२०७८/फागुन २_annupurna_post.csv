शीर्षक,विवरण
ईपासपोर्टको सफल कार्यान्वय हुँदै,"काठमाडौं: गोरखाकी सन्सीला भट्टले दुई दिनमै ईपासपोर्ट पाइन्। उनी पढ्नलाई विदेश जाने तयारीमा छिन्। दुई दिनमै ईपासपोर्ट पाएँ। सेवा डिजिटल भयो। सजिलो त कति सजिलो भयो, उनले भनिन्। काठमाडौंस्थित राहदानी विभागबाट उनी विद्युतीय राहदानी लिँदै खुसी हुँदै फर्किइन्। उनी मात्रै होइनन्, तीन महिनाको अवधिमा झण्डै ४५ हजारलाई विद्युतीय राहदानी वितरण गरिएको विभागका महानिर्देशक डोरनाथ अर्यालले बताए। गत मंसिर १ गते संस्कृतिविद् सत्यमोहन जोशीलाई पहिलो ईपासपोर्ट दिँदै सेवा सुरु गरिएको थियो। विद्युतीय राहदानीको अभ्यास सफल बन्दै गएको विभागले जनाएको छ। विभागले दैनिक १२ सय वटा विद्युतीय राहदानी जारी गर्ने गरेको छ। तर, माग २ हजार ५ सयभन्दा बढी छ। विभागमा पासपोर्ट छपाइ गर्न तीनवटा मेसिन जडान छन्। जहाँबाट दैनिक ६ हजार ईपासपोर्ट छपाइ गर्ने अवस्था छ। सेवाग्राहीलाई सेवा दिन विभागका कर्मचारीहरु विहान ७ बजेदेखि साँझको ७ बजेसम्म सेवा दिन खटिएको देखिन्छ। तर, जनशक्ति अभावले माग अनुसारका पासपोर्ट छाप्न सकिएको छैन। विभागले ३९ जिल्लाको ४५ स्थानबाट ईपास्पोटका लागि अनलाइन आवेदन लिएर राहदानी वितरण गरिहरेको छ। ६ वटा इलाका प्रशासन कार्यालयबाट पनि सेवाग्राही सेवा लिइरहेका छन्। विदेशस्थित दूतावास र नियोगबाट पनि विभागले ईपास्पोट उपलब्ध गराइएको छ। देशबाहिर कतार, मलेसिया, साउदी अरबको रियादस्थित नेपाली राजदूतावासबाट र साउदीको जेद्दास्थित नेपाली महावाणिज्य दूतावासबाट ईपासपोर्ट वितरण सुरु भएको छ। रियाद र जेद्दाबाट बिहीबारदेखि सुरु भएको छ। सबै जिल्ला र विदेशस्थित दूतावास र महावाणिज्य दूतावासमार्फत् सेवा प्रदान गर्न प्राविधक टोली खटिएका छन्। अबको १५ दिनभित्र ७७ वटै जिल्लाबाट सेवा प्रदान गर्छौं। देशबाहिर रहेका नेपाली नागरिकलाई हाम्रो सबै निकायहरुबाट एक साताभित्रै ईपासपोर्ट प्रदान गर्ने तयारीमा छौं, महानिर्देशक अर्याल भन्छन्,धेरै जनसंख्या भएको जिल्लामा हामी सेवा पुर्याइसकेका छौं। देशको ७५ प्रतिशत जनसंख्या भएको ठाउँमा ईपासपोर्ट दिन थालेका छौं। पहिलाभन्दा अहिले राहदानी वितरण धेरै सहज भएको उनले सुनाए। दुर्गम जिल्लामा द्रूत इन्टरनेट नहुँदा सेवा प्रदान गर्न भने कठिनाई भइरहेको छ। पहिलेभन्दा अहिले राहदानी लिने व्यक्तिको संख्या बढेको विभागले जनाएको छ। विद्यार्थीहरुको अहिले विदेश पढ्न जाने सजन हो। विदेशमा रोजगारी पनि खुलेकोले ईपासपोर्ट लिनेको स्ंख्या बढेको छ। विभागबाट राहदानी लिन चाहनेलाई दुई दिनमै राहदानी पाउँछन्। उनीहरुले १२ हजार रुपैँया राजस्व तिर्नुपर्छ। जिल्ला प्रशासन कार्यालय तथा इलाका प्रशासन कार्यालयमार्फत् ५ हजार भए पुग्छ। जिल्लामा सात दिनभित्र पाउँछन्। जिल्लामा यति छिटो सेवा पुग्छ भन्ने विश्वास थिएन। एमआरपीको प्रक्रिया झन्झटिलो थियो। अहिले जिल्लाबाट फर्म प्रमाणित गरेपछि विभागबाट तुरुन्तै पासपोर्ट प्रिन्टी हुन्छ, माहानिर्देशक आर्याल भन्छन्, 'यो सबैभन्दा आधुनिक र विश्वासिलो राहदानी हो। जहाँ व्यक्तिकै सबै विवरण चिप्समा राखिएको छ। विगतमा वार्षिक करिब पाँच लाखले एमआरपी लिने गरेका थिए। अब त्यो संख्या बढ्ने विभागले अनुमान गरेको छ। आइडिइएमआइए आइडेन्टिटी एन्ड सेक्युरिटी कम्पनीले पासपोर्ट छपाइको जिम्मा लिएको छ। उसले २० लाख थान ईपासपोर्ट छाप्ने ठेक्का पाएको छ।"
कर नतिर्ने याक एन्ड यति होटल बन्द गर्न गृहको पत्र,"काठमाडौंः याक एन्ड यति होटल लिमिटेड बन्द गर्न गृह मन्त्रालयले जिल्ला प्रशासन कार्याल काठमाडौंलाई पत्र पठाएको छ । सोमबार मन्त्रालयले होटल बन्द गर्न आवश्यक कारबाहीका प्रशासनलाई पत्र पठाएको हो । पत्रमा भनिएको छ,प्रस्तुत विषयमा याक एण्ड यति होटलको नाममा जारी भएको क्यासिनो सञ्चालन इजाजतपत्र रद्ध गर्ने, होटलको पाँच (५) तारा स्तरको वर्गीकरण प्रमाणपत्र रद्द गर्ने, होटल तथा क्यासिनो सञ्चालन बन्द गर्ने, होटलको नाममा रहेको सम्पूर्ण अचल सम्पत्ति रोक्का राख्ने र बैंक तथा वित्तीय संस्थामा रहेका बैंक खाता तथा वित्तीय कारोबार रोक्का राख्ने भनेर माघ २६ मा मन्त्रीस्तरको निर्णय भएको हुँदा अब उप्रान्त उक्त होटल र क्यासिनो सञ्चालन नगर्ने नगराउने व्यवस्थाका लागि पर्यटन विभाग (होटल शाखा) को चनं १०७२, माघ २६ गतेको पत्रबाट लेखी आएकोले सो सम्बन्धमा आवश्यक कारबाही हुन आदेशानुसार अनुरोध छ । संस्कृत पर्यटन तथा नागरिक उड्डयन मन्त्री प्रेमबहादुर आलेले राज्यलाई बुझाउनुपर्ने ४२ करोड रोयल्टी नबुझाएको भन्दै होटलको पाँच तारे वर्गीकरण र क्यासिनोको इजाजजपत्र रद्ध गरिदिएका थिए । माघ २६ गते मन्त्रीस्तरीय निर्णयले होटलको क्यासिनो सञ्चालन इजाजत पत्र र वर्गीकरण प्रमाणपत्र रद्ध गरेको थियो ।"
अमेरिकाले भन्यो हामीले नेपाली नेतालाई धम्की दिएका छैनौं,"काठमाडौं: अमेरिकाले एमसीसीका सबालमा नेपालका नेताहरुलाई कुनै पनि धम्की नदिएको स्पष्ट पारेको छ। हालै अमेरिकी सहायक विदेशमन्त्री डोनाल्ड लुले प्रधानमन्त्री शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एमालेका नेताहरुसँगको टेलिफोन वार्तामा एमसीसी पास नगरे राम्रो नहुने धम्की दिएको खबरको अमेरिकाले खण्डन गरेको छ। काठमाडौंस्थित अमेरिकी दूतावासले धम्की दिएको घट्ना पूर्णरुपमा गलत भएको जनाएको छ। अमेरिकी राजदूत र्यान्डी बेरीले भनेका छन्, हामीले नेपाललाई आफ्ना प्रतिबद्धताहरू पालना गर्न आग्रह गरेका हौं। एमसीसीलाई नेपाली नेताहरूले अनुमोदन गर्ने कि नगर्ने भन्ने निर्णय नेपालले एक सार्वभौम लोकतान्त्रिक राष्ट्रका रूपमा गर्ने निर्णय हो र नेपाल एक्लैको निर्णय हो।' उनले नेपाली नेताहरुले वाचा पूरा गर्ने कार्यमा वर्षौंको ढिलाइ गरेपछि आफूहरुले अनुमोदनको पक्रियामा लैजान आग्रह गरेको स्पष्ट पारे। 'हामीले यतिमात्र भन्न खोजेका हौं कि एमसीसी सम्झौतालाई अनुमोदन गर्न मतदानको प्रक्रियामा ल्याइयोस् ता कि नेपाली जनताले आफ्ना निर्वाचित प्रतिनिधिमार्फत् आफ्नो भनाइ राख्न सकून्,' उनले भने।"
कामु सम्हालेपछि कार्कीको अध्यक्षतामा न्यायाधीशको बैठक : महाभियोग र सेवा सञ्चालनबारे छलफल,"काठमाडौं : सर्वोच्च अदालतका न्यायाधीशहरुको बैठकमा प्रधानन्यायाधीश चोलेन्द्र शम्शेर जबरामाथिको महाभियोग र अदालतको सेवा सञ्चालनबारे छलफल भएको छ । महाभियोगले जबरा निलम्बनमा परेपछि कायम मुकायम प्रधानन्यायाधीशको जिम्मेवारी सम्हालेका वरिष्ठतम् न्यायाधीश दीपककुमार कार्कीको अध्यक्षमा बसेको बैठकमा जबरामाथिको महाभियोग, बारको आन्दोलन, अदालतको सेवा पूर्णरुपमा सञ्चालन गर्ने विषयमा छलफल भएको एक न्यायाधीशले जानकारी दिए । उनकाअनुसार बैठकमा लामो समयदेखि प्रभावित संवैधानिक इजलास नियमित सञ्चालन गर्नेबारे पनि छलफल भएको छ । सर्वोच्चका प्रवक्ता बाबुराम दाहालले न्यायाधीशहरुबीच अनौपचारिक छलफल भएको बताए । 'श्रीमानहरुबीच अनौपचारिक छलफल भएको हो । फुलकोर्ट होइन । बैठकमा पछिल्लो समसामयिक वस्तुस्थितिबारेमा कुराकानी भएको हो । ठोस निर्णय भने केही भएन,' उनले अन्नपूर्णसँग भने ।"
एमसीसीको विषयमा निष्पक्ष ढंगले निर्णय गर्छु : सभामुख सापकोटा,"काठमाडौंः सभामुख अग्निप्रसाद सापकोटाले बोलाएको सर्वदलीय बैठक सकिएको छ। बैठकपछि सभामुख सापकोटाले एमसीसीमा दलहरुको धारणा बुझेर निष्पक्षता र तटष्थता अपनाउने बताए। मैले दलहरुको धारणा बुझिरहेको छु। एमसीसीको विषयमा निष्पक्ष ढंगले निर्णय गर्छु, उनले भने। सर्वदलीय बैठकमा नेकपा एमाले सहभागी थिएन। उनले यसअघि देखि नै सर्वदलीय बैठक बहिष्कार गर्दै आएको छ। सभामुख सापकोटाले एमालेलाई संसद गतिरोध अन्त्यका लागि आह्वान गरेका थिए।"
नेपालको ब्याट नचल्दा आयरल्यान्डसँग १६ रनले पराजित,"काठमाडौं: चार देशीय टी२० सिरिजको अन्तिम खेलमा नेपाल आयरल्यान्डसँग १६ रनले पराजित भएको छ। १२८ रनको विजय लक्ष्य पछ्याएको नेपालले निर्धारित ओभरको खेलमा ९ विकेटको क्षतिमा १११ रनमात्र बनाउन सक्यो। नेपालका लागि दीपेन्द्र सिंह ऐरीले सर्वाधिक २८ रन बनाए। त्यस्तै कुशल भुर्भेतलले १५, आसिफ शेखले २३ र कमल ऐरीले १३ रन बनाए। आयरल्यान्डलाई जित दिलाउन मार्क अदैर, सिमी सिंह बेरी म्याकर्थी एन्डी म्यक्ब्रिनले दुईदुई विकेट लिए। यसअघि आयरल्यान्डले निर्धारित ओभरको खेलमा सबै विकेटको क्षतिमा १२७ रन बनाएको थियो। आयरल्यान्डलाई १२७ रनमा समेट्न नेपालका लागि दीपेन्द्र सिंह ऐरीले ४ विकेट लिएका थिए। त्यस्तै अविनाश बोहोराले दुई र कमल ऐरी, जितेन्द्र मुखिया र सन्दीप लामिछानेले एकएक विकेट लिए। चार देशीय टी२० सिरिजमा नेपालले ओमानविरुद्ध विजय हासिल गर्यो भने युएई र आयरल्यान्डसँग पराजित भयो।"
"राप्रपा पनि एमसीसीको विरोधमा, भ्रातृ संगठन सडकमा उतार्ने","काठमाडौं : राष्ट्रिय प्रजातन्त्र पार्टी (राप्रपा) अमेरिकी सहायता परियोजना (एमसीसी)को विपक्षमा उभिएको छ । सोमबार केन्द्रीय कार्यालय धुम्वाराहीमा बसेको केन्द्रीय पदाधिकारी, उपत्यकाका जिल्ला अध्यक्षहरु र भातृ संगठनका अध्यक्षप्रतिनिधिको संयुक्त बैठकले एमसीसीका केही प्रावधान राष्ट्रहितमा नरहेको निष्कर्ष निकाल्दै विपक्षमा उभिने निर्णय गरेको हो । एमसीसीबारे सरकारले राजनीतिक दलका बीचमा समझदारी कायम नगरेको, राष्ट्रहित विपरितका केही विवादास्पद प्रावधान संशोधन नगरिएको, सिंगो देश र जनतालाई विभाजित गरेको भन्दै देशभन्दा ठूलो एमसीसी नभएको निष्कर्ष बैठकले निकालेको प्रवक्ता मोहन श्रेष्ठले जानकारी दिए । 'त्यसकारण यसको विरोधमा जानुपर्छ भनेर राप्रपाको २१ वटा भ्रातृ संगठन प्रदर्शनमा उतार्ने निर्णय भएको छ,' उनले भने । उनकाअनुसार २१ वटा भ्रातृ संगठन फागुन ४ गतेदेखि राजधानीमा संयुक्त रुपमा विरोध प्रदर्शनमा उत्रिँदैछन् । पहिलो दिन बबरमहलबाट शुरु हुने र्याली बानेश्वरमा पुगेर सभामा परिणत हुनेछ । राप्रपा पहिलोपटक औपचारिक रुपमा एमसीसीको विरोधमा उत्रेको प्रवक्ता श्रेष्ठको भनाइ छ ।"
नगर र वडाबाट सेवा लिन स्वास्थ बिमा अनिवार्य,"अछाम: साँफेबगर नगरपालिकाले स्वास्थ बिमा कार्ड अनिवार्य गरेको छ। वडा तथा नगरबाट सेवा सुविधा लिनका लागि स्वास्थ बिमा अनिवार्य गरेको हुनुपर्ने छ। नगरपालिकाका जनप्रतिनिधि तथा कर्मचारीहरुले आफ्नो तथा घरपरिवारको स्वास्थ्य बिमा नगरेको भए यही फागुन १५ गतेभित्र स्वास्थ्य बिमा गरिसक्नुपर्ने यदि उक्त समयावधिभित्र बिमा नगरेमा नगरपालिकाबाट प्राप्त गर्ने सबै प्रकारका सेवा सुविधा, तलब भत्ता रोकिने भएको छ। स्वास्थ बिमा नगरेमा सेवाग्राही नागरिकको हकमा नगरपालिका तथा वडा कार्यालयहरुबाट प्रवाह गरिने सार्वजनिक सेवा उपलब्ध गराउन नगरपालिका तथा वडा कार्यालय बाध्य नहुने निर्णय भएको नगरपालिकाका प्रमुख कुलबहादुर कुँवरले बताए। बिमा नगर्नेमा धेरै कर्मचारी र जनप्रतिनिधि पनि देखिएकाले फागुन १५को समयसिमा देखिएको र अन्य सेवाग्राहीहरुका लागी स्वास्थ बिमा गर्नका लागि सूचना जारी गरेको कुँवरले जानकारी दिए। स्वास्थ बिमाबाट प्राप्त हुने रकमले आर्थिक संकट झेलिरहेको बयालपाटा अस्पताल सञ्चालनमा सहयोग पुग्ने उनले बताए। उनले भने, गत वर्ष बिमाको रकमबाट अस्पतालले ५० लाखभन्दा बढी प्राप्त गर्यो, अछामबासी सबै र छिमेकी जिल्लाले स्वास्थ बिमालाई जोड दिए अस्पताल सञ्चालन र गुणस्तरीय सेवा वृद्धि गर्न सकिन्छ। यस स्वास्थ्य बिमा कार्यक्रमलाई प्रभावकारीरुपमा कार्यान्वयन गर्न नगरपालिकास्थित वित्तीय संस्था, आयोजना, निगम, प्राधिकरण, सुरक्षा निकाय, संघीय तथा प्रदेश कार्यालयहरु र गैरसरकारी संघ संस्थामा कार्यरत सबै कर्मचारीहरुको अनिवार्यरुपमा स्वास्थ्य बिमा गरेको कागजातको आधारमा मात्र नगरपालिका तथा वडा कार्यालयहरुबाट सेवा सुविधा प्राप्त गर्न सकिने कुँवरले जानकारी दिए। नगरपालिकाबाट कुनै पनि नागरिकले सार्वजनिक सेवा प्राप्त गर्दा अनिवार्यरुपमा नगरपालिकालाई कर तथा राजस्व चुक्ता गरेको कागजातका साथै अनिवार्यरुपमा स्वास्थ्य विमा गरेको कागजात पेश पनि गर्नुपर्ने छ। जेष्ठ नागरिक १२ सय ४४ जना जेष्ठ नागरिक,२५ जना अति अशक्त र अन्य गरी ४ हजार ७ सय १५ जनाले स्वास्थ बिमा गरेका छन्। नगरपालिकाको घरधुरी संख्या ६ हजार ६ सय ४७ रहेको छ। सबै घरधुरीलाई स्वास्थ बिमामा ल्याई बयलपाटा अस्पताल बिमाकै रकमबाट सञ्चालन गर्ने योजना रहेको समेत कुँवरले बताए। स्वास्थ्य विमामा सबै नागरिकहरुको पहुँच अभिवृद्धि गर्ने उद्देश्यले जेष्ठ नागरिक, गरिब घरपरिवार पहिचान अन्तर्गत अति गरिबको सूचीमा परेका घर परिवार, क वर्गको परिचय पत्र प्राप्त अपाङ्गता भएका व्यक्ति, क्षयरोग, कुष्ठरोग, एचआइभीएड्स रोगको नियमित औषधी सेवन गरिरहेका व्यक्ति र महिला स्वास्थ्य स्वयंमसेविकाहरुको नेपाल सरकारले नै स्वास्थ्य विमा गरिदिने व्यवस्था रहेको छ। स्वास्थ्य बिमा गर्नको लागि प्रति ५ जनाको परिवारलाई वार्षिक तीन हजार पाँच सय र ५ जना भन्दा माथि प्रति जना सात सयको दरले थप हुँदै जाने, विमा वापतको सुविधा ५ जना परिवारको लागि एक लाख सम्मको हुने तथा प्रति जना बिस हजारको दरले बिमा सुविधा रकम थप हुँदै जाने व्यवस्था रहेको छ।"
"दुबई, साउदी र श्रीलंका हिँडेका शंकास्पद् १० जनालाई अध्यागमनले रोक्यो","काठमाडौं: त्रिभुवन अन्तर्राष्ट्रिय विमानस्थलस्थित अध्यागमन कार्यालयले पर्यटक भिसा (भिजिट भिसा)मा दुबई, साउदी अरेबिया र श्रीलंका जान लागेका १० जनालाई फिर्ता (अफलोड) गरेको छ। त्रिअबी अध्यागमन कार्यालयले आइबार उनीहरुलाई प्रस्थान अनुमति (डिपार्चर) नदिएको हो। त्रिअबी अध्यागमन कार्यालयका अनुसार दुबई जान हिँडेका ४ जना, साउदी अरेबिया जान हिँडेका दुई जना र श्रीलंका जान हिँडेका दुई जनालाई फिर्ता गरेको हो। उनीहरु कसैले पनि अध्यागमन अधिकृतसमक्ष भिजिट भिसामा जानुको औचित्य पुष्टि गर्न सकेनन्। पछिल्लो समय भिजिट भिसामार्फत् मानव तस्करहरु सक्रिय भएपछि गृह मन्त्रालयले कडाइ गरेको छ। गृह मन्त्रालयले तोकेको मापदण्ड पूरा गर्न नसकेपछि ती यात्रुहरुलाई अध्यागमन कार्यालयले फिर्ता पठाएको स्रोतले अन्नपूर्णलाई बतायो। स्रोतका अनुसार दुबई जान हिँडेका स्याङ्जाका तुकराज भण्डारी, प्युठानका बलराम घर्ति मगर, खोटाङका अशिमा उदास, रुपन्देहीका राजेश कुमार पाण्डे, झापाका आरजु आचार्य र काठमाडौंका मनिषा शाही रहेका छन्। त्यस्तै साउदी हिँडेका चितवनका धर्मराज काफ्ले, पर्वतका खिमानन्द काफ्ले, श्रीलंका हिँडेका स्याङ्जाका मोहन चापागाइँ र दुर्गा बस्याल रहेका छन्। त्रिअबी अध्यागमन कार्यालयका अनुसार दुबई जान हिँडेका तुकराज वैदेशिक रोजगारीका लागि हिँडे पनि श्रम स्वीकृतिको म्याद सकिएकाले फिर्ता पठाएको थियो। त्यस्तै बलराम घर्ति मगरले आवश्यक कागजपत्र पेश गर्न सकेका थिएनन् भने अशिमा उदासको श्रम स्वीकृति नदेखिएको अध्यागमनले जनाएको छ। त्यस्तै राजेश कुमार पाण्डे, आरजु आचार्य र मनिषा शाहीले गृह मन्त्रालयले तोकेको मापदण्ड पूरा गर्न सकेका थिएनन्। साउदी हिँडेका धर्मराजको श्रम स्वीकृतिको म्याद एक दिनमात्र भएको र खिमानन्दको श्रम स्वीकृतको म्याद ९० दिनभन्दा कम भएकाले फिर्ता पठाइएको अध्यागमन कार्यालयले जनाएको छ। त्यस्त श्रीलंका हिँडेका मोहनको युएईको भिसासमेत एक्टिभ देखिएको र दुर्गा बस्यालको श्रीलंका भ्रमण गर्नुको उद्देश्य स्पष्ट नभएपछि फिर्ता पठाइएको थियो। यसअघि शनिबार युएई हिँडेका भक्तपुरका सम्झना न्यौपाने, नुवाकोटका ध्रुव गजुरेल र केन्या हिँडेका रुपन्देहीका दीपक अधिकारीलाई फिर्ता पठाइएको थियो।"
नेपालमा अनुमानित एक लाख पाँच हजार दृष्टिविहीन,काठमाडौं : नेपालमा अनुमानित एक लाख पाँच हजार दृष्टिविहीन रहेको तथ्यांक सार्वजनिक भएको छ । तिलगंगा आँखा प्रतिष्ठानकाअनुसार देशभर १० लाख २५ हजार मानिसमा उच्च तथा मध्यम प्रकारको दृष्टिदोषको समस्या रहेको छ । जसमध्ये झण्डै ६० प्रतिशत न्यून दृष्टि महिलामा रहेको छ । अन्धोपनाको ६६ प्रतिशत अन्धोपन उपचार र १६ प्रतिशत अन्धोपन रोकथाम गर्न सकिने खालका छन् । पछिल्लो २० वर्षमा संक्रमण रोग जस्तै ट्रकोमाका कारणले हुने न्यूनदृष्टि समस्या नियन्त्रण भएको छ । अनुमानित ३० प्रतिशत मानिसलाई आँखाको समस्या देखिने हुँदा नियमित आँखा जाँच गराउनुपर्ने हुन्छ । पछिल्लो २० वर्षमा संक्रमण जस्तै ट्रकोमाका कारणले हुने न्यूनदृष्टि समस्या नियन्त्रण भएको छ । सन् २०१४ मा नेपालको केही भागमा गरिएको सर्भेअनुसार बालबालिकाको आँखाको रोग सम्बन्धी अध्ययनमा ००६ प्रतिशत बालबालिकामा बाल अन्धोपन देखिएको छ । त्यसमध्ये ८० प्रतिशत बालबालिकाहरुको उपचार गरेर हटाउन सकिने अन्धोपन भेटिएको छ । हरेक ५ जना अन्धोपन भएका मानिसमध्ये ४ जनाको उपचार र रोकथाम सम्भव रहेको नेत्ररोग विशेषज्ञहरु बताउँछन् ।
भ्यालेन्टाइन डेमा प्रेमिल जोडीहरु,"काठमाडौं: आज फेब्रअरी १४ अर्थात् माया साटासाट गर्ने दिन। विश्वमै भ्यालेन्टाइन डेका रुपमा मनाइने आजको दिनलाई नेपालमा पनि प्रेमिल जोडीहरुले धुमधामका साथ मनाएका छन्। काठमाडौंका विभिन्न मल, रेस्टुरेन्ट र पार्कहरुमा प्रेमिल जोडीहरुले भ्यालेन्टाइ डे मनाएका छन्। प्रणय दिवसको दिन एकअर्कालाई उपहारका रूपमा गुलाबको फूल दिने चलन छ। यस दिन आफूलाई माया गर्नेलाई प्रेमको प्रतीकका रुपमा गुलाबको फूललगायत विभिन्न उपहार दिने चलन छ।"
टिठ लाग्दा गौरवका आयोजना,"मुलुकको अर्थतन्त्रको जीवनरेखा मानिएका हुन्छन् गौरवका आयोजना। आर्थिक र सामाजिक रूपान्तरणमा यसले महत्त्वपूर्ण योगदान गर्न सक्ने ठानिएको हुन्छ। यस्ता आयोजनाको रणनीतिक महत्त्व छ। यो समृद्धिको आधारशिला बन्न सक्छ। जसमा रेल, सडक, सिँचाइ, जलविद्युत्, पर्यटन, धार्मिक, सांस्कृतिक र पर्यावरणीय आयोजनाहरू समेटिएका छन्। यस्ता आयोजनाको संख्या २४ छ। ६० को दशकको उत्तराद्र्धबाट सरकारले राष्ट्रिय गौरवका आयोजनाको अवधारणा ल्याएको हो। यसको मक्सद केही विशेष विकास निर्माणलाई प्राथमिकताका साथ बनाउन सकियो भने मुलुकको अर्थतन्त्रको कायापलट गर्न सकियोस् भन्ने नै हो। मुलुक बनाउन दुईचारवटै आयोजना काफी हुनसक्छन् भन्ने उदाहरण विश्वमा आफूलाई समृद्धिको बाटोमा डोर्याएका देश हुन्। ससाना र टुक्रे विकास निर्माणले कहिल्यै मुलुक उभो लाग्दैन। जलस्रोत र पर्यटनका क्षेत्रमा ठूलै योजनाका लागि राष्ट्रिय ध्यान केन्द्रित गरेर लाग्दा हाम्रो मुलुकको उन्नति प्रगति हुन्छ भन्नेमा सबैको मत मिल्छ नै। पूर्वाधारका रूपमा सडक महत्त्वपूर्ण छँदैछ। सरकारले तय गरेका गौरवमा सडक पनि छन्। राष्ट्रिय गौरवका आयोजनाको निर्धारण मन्त्रिपरिषद्ले गर्छ। सरकारले गौरवको आयोजनामा पारिसकेपछि स्रोत विनियोजनमा प्राथमिकता र सघन अनुगमन गर्नुपर्छ। त्यसो गर्नैका लागि गौरवको आयोजनामा समावेश गरिने हो। कतिसम्म भने चौमासिक रूपमै प्रधानमन्त्रीलाई आयोजनाको प्रगति विवरणसहितको स्थिति रिपोर्ट गर्ने भन्ने हुन्छ। राष्ट्रिय विकास समस्या समाधान समितिमा छलफल गरी समाधान खोज्ने भन्ने हुन्छ। यस्ता आयोजनाको पूरापूर अनुगमन गर्न सकियोस् भनेरै २०७७ जेठ १५ गते प्रधानमन्त्री कार्यालयमा एक्सन रुम निर्माण गरिएको छ। दलीय दाउपेचले गिजोलिएको बूढीगण्डकी आयोजना मेलम्चीको महाबिजोग ४० वर्षसम्म अलमलमै पश्चिम सेती कालीगण्डकी करिडोरमा ढिलासुस्ती हानथापमै अल्झियो निजगढ अन्तर्राष्ट्रिय विमानस्थल आयोजना कार्यान्वयन नतिजामुखी बनाउन कार्यसम्पादन करारको व्यवस्था छ। यी कुरा हेर्दा हाम्रा गौरवका आयोजना त धमाधम बनिसक्नुपर्ने हो। विडम्बना २४ आयोजनाको प्रगति निराशाजनक छ। जे भनिएको छ, त्यसो नहुँदा आयोजनाहरू बेलामा निर्माण सम्पन्न भएका छैनन्। स्रोत विनियोजनमा प्राथमिकता भनिएको छ, तर पश्चिम सेती जलविद्युत् आयोजनाका लागि कुनै बजेट सरकारले छुट्ट्याएन। यो ४० वर्षभन्दा बढी पुरानो योजना हो। सिन्को नभाँचिएको अवस्थामा राष्ट्रिय गौरवको आयोजना हुनुले हाम्रो विकास प्राथमिकतालाई प्रष्ट पार्छ। धेरै आयोजनामा जनशक्ति अभाव, स्रोत अभाव, स्थानीय समस्याको समाधान नहुनु, पूर्वाधार नपुग्नुलगायत बग्रेल्ती समस्या छन्। अझ निर्माणाधीन धेरैजसो आयोजनाको खास समस्या निर्धारित समयमा नसकिनु हो। यसको मुख्य कमजोरी भनेकै अनुगमन नहुनु, निर्माण कम्पनीलाई काम लगाउन नसक्नुलगायत हुन्। निर्माण कम्पनीलाई काम लगाउन नसक्नु त राष्ट्रिय रोग नै भइसकेको छ। यो रोगको संक्रमणले राष्ट्रिय गौरवकै आयोजना पिरोलिनुपर्ने जति दुःखद् अरू के होला ? सानातिना निर्माणदेखि राष्ट्रिय गौरवका आयोजनासम्मको निर्माण, ठेक्कापट्टा, अनुगमनलगायत पुरानै कानुनहरूबाट हुनु विडम्बना हो। जसरी कतिपय आयोजनाका निम्ति सरकारले छुट्टै सम्झौतासमेत गरेको छ, जस्तो कि पोखरा क्षेत्रीय अन्तर्राष्ट्रिय विमानस्थल। जुन ईपीसी मोडलमा निर्माण भइरहेको छ। निर्धारित मितिमा पूरा नगरे सरकारले नै क्षतिपूर्ति पाउने खाले विशेष सर्त थियो। कोभिड महामारीजस्तो भिन्न परिस्थितिले केही समय धकेलिन बाध्य भएको छ यो आयोजना पनि। विश्व महामारीजस्तो कारणलाई सहनुको विकल्प पनि हुँदैन। सानातिना बहानाकै भरमा आयोजनाहरूमा निर्माण कम्पनीसँगको सम्झौता थप्दैथप्दै लैजाने र सम्झौता भंग भए सरकारले नै त्यस्ता कम्पनीलाई क्षतिपूर्ति दिनुपर्नेजस्ता अवस्थाको अन्त्य नगरी गौरवका आयोजना बेलामा निर्माण हुँदैनन्। तसर्थ राष्ट्रिय गौरवका आयोजनाका लागि मात्रै समेट्ने गरी विशेष कानुनको जरुरी देखिन्छ। जहाँ निर्माण कम्पनी, आयोजनाका अधिकारीलाई जवाफदेही बनाउने र बेलामा काम नगरेर कडा दण्डको व्यवस्था गरौं। जिम्मेवारी पूरा नगर्नेबाट सरकारलाई क्षतिपूर्ति बुझाउनुपर्ने प्रावधान राखौं। तबमात्रै राष्ट्रिय गौरवका आयोजनाले मूर्तरूप लिन सक्छन्। होइन भने शासकहरूले तिनै सपना देखाएर नागरिकका आँखामा छारो हालिरहन्छ।"
"आयरल्यान्डले दियो १२८ रनको लक्ष्य, दीपेन्द्रले लिए ४ विकेट","काठमाडौं: चारदेशीय टी२० सिरिजको अन्तिम खेलमा आयरल्यान्डले नेपालसामु १२८ रनको लक्ष्य प्रस्तुत गरेको छ। टस हारेर ब्याटिङको निम्तो पाएको आयरल्यान्डले निर्धारित ओभरको खेलमा सबै विकेटको क्षतिमा १२७ रन बनाएको हो। आयरल्यान्डलाई १२७ रनमा समेट्न नेपालका लागि दीपेन्द्र सिंह ऐरीले ४ विकेट लिएका थिए। त्यस्तै अविनाश बोहोराले दुई र कमल ऐरी, जितेन्द्र मुखिया र सन्दीप लामिछानेले एकएक विकेट लिए।"
कर्णालीका मन्त्री लामाविरुद्ध उच्च अदालतमा रिट,"काठमाडौंः कर्णाली प्रदेशका उद्योग, पर्यटन वन तथा वातावरण मन्त्री छिरिङ डम्डुल लामा (कार्चेन) विरुद्ध उच्च अदालत सुर्खेतमा रिट दायर भएको छ । वीरेन्द्रनगर ३ निवासी विनिता बोगटीले मन्त्री छिरिङ डम्डुल लामा (कार्चेन) विरुद्ध रिट दायर गरेकी हुन् । मन्त्रिपरिषद समावेशी नभएको र लामा नैतिक रुपमा पतन भएकाले कर्णाली मन्त्रिपरिषद् कार्यालय तथा मन्त्री लामालाई विपक्षी बनाएर रिट दायर गरेको अन्नपूर्णलाई जानकारी दिइन् । फौजदारी कसुरमा सजाय भोगेका व्यक्तिलाई मन्त्री बनाइएको रिटमा उल्लेख छ । रिटमा भनिएको छ, प्रस्तुत निवेदनपत्रमा उठान गरिएका विषयवस्तुको गाम्भीयतासमेतका आधारमा तथा उक्त मिति माघ २३ मा नियुक्त मन्त्रिहरुले आफ्नो पदीय कामकारबाहीहरु शुरु गरेमा यस्तो गैरसंवैधानिक, मनोमानी स्वेच्छाचारी क्रियाकलापले मान्यता पाउनका साथै समाज तथा राज्यमा नै नकारात्मक असर पर्ने र प्रस्तुत रिट निवेदन समेत निरर्थक हुने भएकोले प्रस्तुत रिट निवेदनको अन्तिम टुङ्गो नलागेसम्मका लागि माघ २३ बाट नवनियुक्त मन्त्रीहरुले मन्त्रीको हैसियतमा कुनै कामकारबाही नगर्नु नगराउनु, औपचारिक कार्यक्रममा भाग नलिनु, सभा सम्मेलनमा सामेल नहुनु हुन नलगाउनु, मन्त्रालयमा हाजिर नहुनु हुन नदिनु, प्रदेश सरकारलाई व्ययभार पर्ने गरी कुनै आदेश, निर्णय लगायतका कामकारबाहीहरु नगर्नु नगराउनु भनि विपक्षीहरुका नाउँमा सच्च अदालत नियमावली, २०७३ को नियम ४२ बमोजिम अन्तरिम आदेश समेत जारी गरी पाउँ ।"
"विमानस्थल विस्तार गर्न एक रुपैयाँ अभियान, कोमल वलीले दिइन् पाँच सय रुपैयाँ","दाङ : दाङको टरिगाउँ विमानस्थल विस्तारका लागि एक रुपैयाँ अभियान सुरु गरिएको छ । तुलसीपुर उद्योग बाणिज्य संघको अगुवाईमा टरिगाउँ विमानस्थलको स्तरबृद्धिका लागि एक रुपैयाँ संकलन अभियान सुरु भएको छ । पटकपटक सम्बन्धित निकायलाई अनुरोध गर्दा पनि बेवास्ता गरेका कारण दबाब दिने उद्देश्यले अभियानको सुरुवात गरेको संघका अध्यक्ष रामप्रसाद चालिसेले बताए । जिल्लाकै गौरवको रुपमा रहेको टरिगाउँ बिमानस्थलको स्तरोन्नतिका लागि आवश्यक कदम चाल्न प्रदेश र केन्द्र सरकारसँग आग्रह पनि गरिएको छ । अध्यक्ष चालिसेले ५१ हजारको चेक हस्तान्तरण गरेर आफैले अभियानको सुरुवात गरे । इच्छाअनुसार अभियानमा सहयोग गर्नका लागि राष्ट्रिय बाणिज्य बैंकमा तुलसीपुर उद्योग बाणिज्य संघ एयरपोर्ट खानं४१६०१०००००००७००६ मा रकम जम्मा गर्न सकिने बताए । 'एक एक रुपैयाँ संकलन गरेर भए पनि एयरपोर्ट विस्तार गरौ भन्नेमा लागेका छौं' उनले भने, 'यसलाई पूर्ण सफल बनाउँछौ ।' दाङ एयरपोर्ट कर्णाली र लुम्बिनी प्रदेशका सात जिल्लाको ट्रान्जिट प्वाइन्ट उल्लेख गर्दै तुलसीपुर उद्योग वाणिज्य संघका अध्यक्ष चालिसेले भने, यो अवस्थामा रहेको एयरपोर्ट विस्तारमा बदमासी हुन थालेपछि हामी आफै अहिले सक्रिय भएका छौ । सामान्य अवस्थामा विस्तार मात्रै गर्न सके पछि निजी हवाई सेवा कम्पनीहरुले सेवा दिन तयार रहेको र भाडादर समेत कम हुने अवस्था रहेको उनको भनाइ छ । अहिले नेपाल एरलाइन्सको ट्वीनटर जहाजले हप्तामा पाँच दिन उडान भर्दै आएको छ । दाङकाठमाडौ उडान रहेको टरिगाउँ एरपोर्टको हवाई सेवा अत्यन्त महङ्यो भएको गुनासो समेत बढ्दो छ । अहिले यहाँको हवाई भाडा नौ हजार ४ सयसम्म रहेको छ । निजी र ठूला विमानहरुले सेवा दिन सुरु गरेमा यहाँको भाडा ३५ सयचार हजार हुने पक्का रहेको अध्यक्ष चालिसेको दाबी छ । अहिले एयरपोर्ट स्ट्याचुजस्तो बनाइएको छ, चालिसेले भने, हामीले त्यो स्ट्याचुलाई चलायमान बनाउन खोजेका छौ । उनले सरकारले प्राथमिकता नदिँदा स्थानीय स्तरबाट पहल थाल्नु परेको उनको भनाइ छ । कोमल वलीको पाँच सय संघको एक रुपैयाँ अभियानमा राष्ट्रियसभा सदस्य कोमल वलीले पाँच सय रुपैया सहयोग गरेकी छन् । उनले खुत्रुके अभियानमा यो भन्दा धेर सहयोग गर्न नहुने भन्दै ५ सय रुपयाँ सहयोग गरेको बताइन् । 'म राष्ट्रिय सभा सदस्य हो । मसंग धेरै पैसा हुँदैन । त्यसलै पाँच सय रुपैयाँ सहयोग गरे,' उनले भनिन् । एयरपोर्टको स्तरोन्नति आवश्यक रहेको भन्दै उनले नारायणपुरा अन्तर्राष्ट्रिय विमानस्थल बन्ने समेत बताइन् । त्यसका बजेट विनियोजन भएको जानकारी दिइन् ।"
भीम रावलले खाली कागजमा किन गरेनन् हस्ताक्षर ?,"काठमाडौं : नेकपा एमालेको संसदीय दलले सोमबार सांसदहरुको हस्ताक्षर संकलन गर्यो । एमाले प्रमुख सचेतक विशाल भट्टराईकाअनुसार आवश्यक परेका ठाउँमा कदम चाल्न खाली कागजमा हस्ताक्षर संकलन गरिएको थियो । तर एमालेका ९८ सांसदमध्ये पाँच जनाले हस्ताक्षर गर्न अस्वीकार गरे । हस्ताक्षरको प्रयोजन नखुलेको भन्दै भीम रावल, घनश्याम भुसाल, पवित्रा निरौला खरेल, झपट रावल र दीपकप्रकाश भट्टले हस्ताक्षर गरेनन् । परमादेश दिने सर्वोच्च अदालतका अन्य चार न्यायाधीश र सभामुख अग्निप्रसाद सापकोटामाथि एमालेले महाभियोग लगाउने चर्चामाझ हस्ताक्षर संकलन गरिएको थियो । महाभियोगबारे निर्णय उच्चस्तरीय नेतृत्वले गर्ने प्रमुख सचेतकले भट्टराईले बताएका छन् । यसमा हस्ताक्षर अस्वीकार गर्ने रावल प्रयोजनबिनाको खाली कागजमा हस्ताक्षर गर्नुको औचित्य नरहेको बताउँछन् । 'खाली कागजमा हस्ताक्षर किन गर्ने?' रावल प्रश्न गर्छन्, 'मैले उपस्थितिमा हाजिरी जनाए र त्यो खाली कागजमा कुनैमा पनि सही गरेन।' खाली कागजमा हस्ताक्षर संकलन गर्न कर्मचारीहरु आएको भन्दै रावलले थपे, 'मैले खाली कागजमा हस्ताक्षर गर्दिन भने । नेताहरु आएको भए म किन भनेर सोध्थे । कर्मचारीलाई सोध्ने कुरा भएन । मैले गर्दिन भने । मलाई थप कसैले गर पनि भनेन ।' महाभियोगमा नलाग्न सुझाव रावलले संसदीय दलको बैठकमा न्यायाधीशहरुमाथि महाभियोगको पक्षमा नलाग्न नेतृत्वलाई सुझाव दिएको पनि बताए । 'प्रधानन्यायाधीशमिथ महाभियोग जसले राखेको हो उसले नै पुष्टि गर्ला । हामीले न्यायाधीशको महाभियोग हामीमाथिको आक्रमणजस्तो कुरा गर्नुहुँदैन भनेर ध्यानाकर्षण गराए,' उनले अन्नपूर्णसँग भने, 'मैले सुरुदेखि नै संसदले छलफल र छानविन गर्नुपर्छ भनेको हो । स्थानीय निर्वाचनको कुरामा बाधा अवरोध भयो, त्यसमा समस्या उत्पन्न गर्यो भने त्यसमा विरोध गर्ने कुरा छुट्टै विषय हो । तर न्यायाधीशसँग जोड्नुहुन्न भनेर मैले राखे ।' एमसीसीको बारेमा पनि आपत्ति दफाहरु पढेर सुनाएको र आगामी फागुन ४ को बैठकमा टेबल हुने कुरा आएकाले यसमा गम्भीर रुपमा छलफल गर्न माग गरेको उनले बताए ।"
रेखा थापाले गरिन् दोस्रो विहे,काठमाडौं : नायिका रेखा थापाले दोस्रो विहे गरेकी छन् । थापाले जाजरकोट घर भई विदेशमा बस्दै आएका पर्यटन व्यवसायी बलराम शाहीसँग कानूनी रुपमा विवाह गरेकी हुन् । केही साताअघि जिल्ला अदालत काठमाडौंमा विवाह दर्ता गरेको थापाले सोमबार भ्यालेन्टाइन डेका अवसरमा खुलासा गरेकी छन् । थापा निकटस्थकाअनुसार वर्षदिन लामो प्रेमपछि दुबै परिवारको सहमतिमा विहे भएको हो । निर्मातानिर्देशक छविराज ओझासँग पहिलो विहे गरेकी थापाको सम्बन्ध विच्छेद भएको थियो ।
महाभियोग प्रकरणबारे सांसदसँग छलफल गर्दै एमाले (तस्बिरहरु),काठमाडौं : नेकपा एमालेले महाभियोग प्रकरणबारे सांसदसँग छलफल गरेको छ। सोमबार सोमबार बिहान संसद् भवन नयाँ बानेश्वरको हलमा जारी संसदीय दलको बैठकमा छलफल गरेको हो। प्रधानन्यायाधीश चोलेन्द्र शम्शेर जबरालाई सत्ता गठबन्धनले महाभियोग लगाएपछि एमालेले त्यसबारे आधिकारिक धारणा बनाउन लागेको छ। एमालेले प्रधानन्यायाधीश राणासहित परमादेश दिने पाँचै जना न्यायाधीशविरुद्ध महाभियोग लगाउनुपर्ने बताउँदै आएको छ। प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना किन आयो जबराविरुद्ध महाभियोग ? प्रधानन्यायाधीश महाभियोगको कठघरामा एमाले संसदीय दलको बैठक जारी : महाभियोग प्रकरणमा छलफल यस्तै बैठकले पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्न सक्ने पनि बताइएको छ। पार्टीले कारबाही गरेका १४ सांसदलाई नहटाएको भन्दै एमालेले सभामुखप्रति असन्तुष्टि जनाउँदै आएको छ।
खेलको सुरुवातमै कमल र जितेन्द्र मुखियाले लिए विकेट,काठमाडौं: चारदेशीय टी२० सिरिजअन्तर्गत अन्तिम खेलमा नेपालले आयरल्यान्डविरुद्ध पहिले बलिङ गर्ने भएको छ। ओमानस्थित अल अमरेत क्रिकेट मैदानमा टस जितेर नेपालले आयरल्यान्डविरुद्ध बलिङ गर्ने निर्णय गरेको हो। यसअघि नेपालले पहिलो खेलमा ओमानलाई हराएको थियो भने दोस्रो खेलमा युएईसँग पराजित भएको थियो। यसैबीच पहिलो इनिङ्स सुरु भएको छ। नेपालका लागि कमल ऐरीले चौथो बलमा पहिलो विकेट लिएका छन् भने अर्को विकेट चौथो ओभरमा जितेन्द्र मुखियाले लिएका छन्। ४ ओभरको समाप्तिमा आयरल्यान्डले दुई विकेटको क्षतिमा २७ रन बनाएको छ।
प्रधानन्यायाधीश राणाविरुद्ध महाभियोग प्रस्ताव गलत : ओली,"काठमाडौंः नेकपा एमालेका अध्यक्ष केपी शर्मा ओलीले प्रधानन्यायाधीश चोलेन्द्रशमशेर जबरामाथि महाभियोग प्रस्ताव गलत भएको बताएका छन् । नयाँ बानेश्वरको संसद भवनमा जारी बैठकमा ओलीले जबराविरुद्ध दर्ता गरेको महाअभियोग स्थानीय निर्वाचन नगराउने षड्यन्त्र भएको आरोप लगाएका हुन् । ओलीले भने, सहमति बेगर महाभियोग प्रस्ताव आयो । यो गलत छ ।' एमसीसीसहितको विषयमा एमालेलाई अन्तर्राष्ट्रिय रुपमा बेइज्जत गर्न गठबन्धनले काम गरिहेको पनि अध्यक्ष ओलीको आरोप छ । ओलीले भने, आवेश र उत्तेजनामा निर्णय लिदैंनौं । लोकतन्त्र र संविधानका लागि आवश्यक निर्णय भने अवश्य लिन्छौं ।'"
"एमसीसी राष्ट्रघाति छ कि राष्ट्रिय हितमा छ, संसदमा देखाउँछौं : योगेश भट्टराई","काठमाडौंः नेकपा एमालेले एमसीसीबारे स्पष्ट धारणा ल्याउन सत्तागठबन्धनलाई आग्रह गरेको छ। पार्टीका प्रमुख सचेतक विशाल भट्टराईले एमसीसीबारे सत्ता गठबन्धनले आधिकारिक धारणा सार्वजनिक गर्नुपर्ने बताए। एमसीसीको विषयमा एमाले पर्ख र हेरको अवस्थामा छ। जे भए पनि राष्ट्रिय हितको पक्षमा निर्णय गर्छ, संसदीय दलको बैठकपछि उनले सञ्चारकर्मीसँग भने। त्यस्तै एमाले सचिव योगेश भट्टराईले एमसीसीबारे आफूहरुको धारणा संसदमा आउने बताए। एमसीसीमा पनि प्रक्रिया हुन्छ। अहिले ठीकबेठीक भन्न मिल्दैन। सर्वप्रथम सत्तापक्षको धारणा आउनुपर्यो,' उनले भने। उनले एमसीसी पास गर्न एमाले पनि चाहिने भएकाले त्यसका लागि प्रस्ताव आउनुपर्ने बताए। 'प्रधानमन्त्रीले १६५ जनालाई ह्वीप जारी गरोस् त खेलै सकिन्छ नि,' उनले भने। उनले एमसीसी राष्ट्रघात छ कि राष्ट्रिय हित भन्ने कुरा संसदमा बताउने बताए।"
महाभियोगबारे देउवाका ज्योतिषीको भविष्यवाणी : सत्ता गठबन्धनलाई गम्भीर असर,"काठमाडौं : ज्योतिषी तथा वास्तुविद् सुरेशचन्द्र रिजालले प्रधानन्यायाधीश चोलेन्द्र शम्शेर जबराविरुद्ध महाभियोग प्रस्ताव दर्ता गर्ने निर्णय सत्ता गठबन्धनलाई नै प्रभावित पार्ने भविष्यवाणी गरेका छन् । रिजाल प्रधानमन्त्री एवं कांग्रेस सभापति शेरबहादुर देउवालाई सुझाव दिने ज्योतिषी हुन् । महाभियोग दर्ता नै शक्तिशाली कालसर्प योगमा परेकाले सत्ता पक्षलाई नै यसको गम्भी असर पर्नसक्ने योग निर्माण भएको ज्योतिषी रिजालले जानकारी दिएका छन् । 'जबरालाई महाअभियोग दर्ता गरेको समय नै काल सर्प योगमा परेकाले सत्ता गठबन्धनलाई नै प्रभाव पार्ने देखिएको छ,' रिजालले फेसबुकमा लेखेका छन् । प्रधानन्यायाधीश राणाको अपमानजनक बहिर्गमनको योग वर्तमान समयमा निर्माण नभएको उनको भनाइ छ । सत्ता पक्षलाई ६० दिन खड्गो छ भनेर माघ १८ गते नै जानकारी गराई सकेको रिजालले उल्लेख गरेका छन् । कांग्रेस, माओवादी केन्द्र र एकीकृत समाजवादीका ९८ जना सांसदले आइतबार प्रन्या राणाविरुद्ध संसद सचिवालयमा महाभियोग प्रस्ताव दर्ता गराएका थिए ।"
"थप ७४७ जनामा कोरोना संक्रमण, ८ संक्रमितको मृत्यु",काठमाडौं: नेपालमा थप ७४७ जनामा कोरोना संक्रमण देखिएको छ। देशभरि ८६९६ जनाको नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा २३१९ जना संक्रमित कोरोनामुक्त भएका छन् भने थप ८ जनाको मृत्यु भएको छ। नेपालमा हालः २० हजार ७३९ जना सक्रिय संक्रमित रहेका छन्।
"एमाले सांसदको हस्ताक्षर संकलन, उच्चस्तरीय नेतृत्वले निर्णय गर्ने","काठमाडौं : नेकपा एमालेका सांसदहरुलाई हस्ताक्षर गराइएको छ । एमाले प्रमुख सचेतक विशाल भट्टराईले सांसदहरुको हस्ताक्षर संकलन गरिएको बताए । संसदीय दलको बैठकपछि भट्टराइले भने, हामीले सांसदहरुको हस्ताक्षर गराएर राखेका छौं । आवश्यक परेका ठाउँमा उच्चस्तरीय नेतृत्वसँग कुरा गरेर अगाडि बढाउनुपर्ने हुन्छ । न्यायाधीशहरुलाई महाभियोग लगाउनेनलगाउने निर्णय उच्चस्तरीय नेतृत्वले गर्नुहुन्छ । तत्काल केही निर्णय भएको छैन । सोमबार बानेश्वरमा बसेको बैठकमा सांसदहरु भीम रावल, घनश्याम भुसाल, महेश बस्नेत, गोकुल बांस्कोटा, झपट रावलले संसदमा दर्ता भएको महाभियोग प्रस्ताव र एमसीसीबारे बोलेका थिए । भट्टराईले भने, महाभियोग प्रस्ताव निर्वाचन टार्न खोज्ने, एमसीसी सत्ता गठबन्धनबाट पास गर्ने षड्यन्त्रको उपज हो । यो प्रस्ताव अदालतलाई अस्थिर बनाउने, निर्वाचन सार्ने र एमसीसी पास गर्ने षड्यन्त्रले आएको हो । नेतृत्वको निर्णयपछि अघि बढ्ने बताइएको छ ।"
एमालेले काउन्टर महाभियोगबारे उच्चस्तरीय नेतृत्व बसेरमात्र निर्णय गर्ने,"काठमाडौं: नेकपा एमाले संसदीय दलको बैठकले न्यायाधीशहरुलाई 'काउन्टर' महाभियोगबारे उच्चस्तरीय नेतृत्व बसेर थप छलफल गरी अघि बढ्ने निर्णय गरेको छ। बैठकपछि संसदीय दलका प्रमुख सचेतक विशाल भट्टराईले सत्ता गठबन्धनको विसंगतिविरुद्ध सडक र सदनबाट प्रतिवाद गर्ने बताए। उनले भने, सडक र संसदबाट प्रतिवाद गर्छ। उच्चस्तरीय नेतृत्व बसेर थप छलफलसहित निर्णय हुन्छ। संसद भवन बानेश्वरमा बसेको संसदीय दलको बैठकमा भीम रावल, घनश्याम भुसाल, महेश बस्नेत, गोकुल बाँस्कोटा, झपट रावलले महाभियोग प्रस्ताव र एमसीसीका बारेमा बोलेका थिए। महाभियोग प्रस्ताव निर्वाचन टार्ने, अदालतलाई अस्थिर बनाउने, र एमसीसी पास गर्ने षड्यन्त्रका रुपमा आएको हो, उनले सञ्चारकर्मीसँग भने।"
"सभामुखको आह्वानमा सर्वदलीय बैठक जारी, एमालेले गर्यो बहिष्कार","काठमाडौं : सभामुख अग्निप्रसाद सापकोटाले बोलाएको सर्वदलीय बैठक जारी रहेको छ। संघीय संसदमा प्रतिनिधित्व गर्ने राजनीतिक दलका नेताहरुसँग समसामयिक विषयमा छलफल गर्न सभामुख सापकोटाले बोलाएको बैठक जारी रहेको सभामुखका प्रेस विज्ञ श्रीधर न्यौपानेले जानकारी दिए। बैठकमा प्रधानमन्त्री एवम् नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड' लगायत सत्ता गठबन्धनका शीर्ष नेताहरु सहभागी रहेका छन्। बैठकमा संसद्को गतिरोध अन्त्य, प्रधानन्याधीशविरुद्ध महाभियोग प्रकरण, एमसीसीलगायत पछिल्लो राजनीतिक घटनाक्रमबारे छलफल हुनेछ। सत्ता गठबन्धनका सांसदले आइतबार प्रधानन्यायाधीश चोलेन्द्रशमशेर जबराविरुद्ध संसद सचिवालयमा महाअभियोग प्रस्ताव दर्ता गराएपछि सोमबार सभामुख सापकोटाले सर्वदलीय बैठक बोलाएका हुन्। सापकोटाले बोलाएको सर्वदलीय बैठक एमालेले बहिष्कार गरेको छ। पार्टीले कारबाही गरेका १४ सांसदलाई नहटाएको भन्दै सभामुख सापकोटाप्रति एमालेले असन्तुष्टि जनाउँदै आएको छ। जबराविरुद्ध महाभियोग प्रस्ताव संसद्मा दर्ता गरेपनि प्रस्ताव पारित गर्न चाहिने दुईतिहाइ बहुमत पुर्याउन सत्तारुढ गठबन्धनलाई हम्मेहम्मे पर्ने देखिन्छ। किनकि, एमाले जबराविरुद्ध महाभियोगको विपक्षमा देखिएको छ। एमालेबाहेक दल मिल्दा पनि दुईतिहाइ पुग्दैन। प्रधानन्यायाधीशविरुद्ध महाअभियोग प्रस्ताव दर्ता महाअभियोग दर्तासँगै प्रधानन्यायाधीश स्वत: निलम्बित एमसीसीको विरोधमा वैद्य माओवादीद्वारा मसाल जुलस प्रदर्शन प्रधानन्यायाधीशविरुद्धको महाभियोग प्रकरण : प्रतिवाद गर्ने पक्षमा एमाले प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना किन आयो जबराविरुद्ध महाभियोग ? प्रधानन्यायाधीश महाभियोगको कठघरामा एमालेले सर्वदलीय बैठक बहिष्कार गर्ने एमाले संसदीय दलको बैठक जारी : महाभियोग प्रकरणमा छलफल महाभियोग प्रकरणबारे सांसदसँग छलफल गर्दै एमाले (तस्बिरहरु) एमालेले देशभित्र र बाहिरका शक्तिको षड्यन्त्रको प्रतिवाद गर्छ संसद्बाट एमसीसी अनुमोदन गर्ने कि नगर्ने भन्नेमा गठबन्धन एकमत थिएन। प्रधानमन्त्री शेरबहादुर देउवा एमसीसी तत्काल अघि बढाउने पक्षमा थिए। माओवादी केन्द्र अध्यक्ष पुष्पकमल दाहाल र नेकपा एकीकृत समाजवादी अध्यक्ष संशोधन हुनुपर्ने अडानमा थिए। स्रोतका अनुसार दाहाल र नेपालको महाभियोगसम्बन्धी प्रस्तावमा देउवा सकारात्मक बनेका हुन्। एमालेले यस अगाडि पनि सभामुखले बोलाएको सर्वदलीय बैठक र माधव नेपाल नेतृत्वको नेकपा एसका नेता सहभागि हुने बैठक बहिस्कार गर्दै आएको छ। प्रतिनिधिसभा २ सय ७५ सदस्यीय हो। ४ जना निष्कासनमा परेका कारण २७१ सदस्य कायम छ। यसको दुईतिहाइ १ सय ८१ हुन्छ। एमालेबाहेक दल मिल्दा १ सय ७३ मत मात्रै पुग्छ। जसमा ४ जना निलम्बनमा छन्। यो पनि घटाउँदा १ सय ६९ कायम हुन्छ। १२ मत अपुग हुने देखिन्छ। कांग्रेसका ६१, माओवादी केन्द्रका ४८ (सभामुखबाहेक), एकीकृत समाजवादीका २३ गरी १ सय ३२ पक्षमा देखिएका छन्। प्रतिनिधिसभामा एमालेका ९८ सांसद छन्।"
१० ओभरको खेलमा नेपाललाई चार विकेटको सफलता,"काठमाडौं: चारदेशीय टी२० सिरिजअन्तर्गत अन्तिम खेलमा नेपालले आयरल्यान्डविरुद्ध बलिङ गरिरहेको छ। ओमानस्थित अल अमरेत क्रिकेट मैदानमा टस जितेर ब्याटिङ गरिरहेको आयरल्यान्डले १० ओभरको खेलमा ४ विकेट गुमाएर ६३ रन बनाएको छ। नेपालका लागि कमल ऐरी, जितेन्द्र मुखिया, अविनाश बोहोरा र दीपेन्द्र सिंह ऐरीले एकएक विकेट लिएका छन्। यसअघि नेपालले पहिलो खेलमा ओमानलाई हराएको थियो भने दोस्रो खेलमा युएईसँग पराजित भएको थियो।"
"एमसीसी संविधान विपरीत छ, पार्टीले धारणा सार्वजनिक गरोस् : भीम रावल","काठमाडौं: एमाले नेता भीम रावलले एमसीसीबारे पार्टीले स्पष्ट धारणा सार्वजनिक गर्नुपर्ने बताएका छन्। बानेश्वस्थित संसद भवनमा सोमबार बसेको पार्टीको संसदीय दलको बैठकमा उनले सो धारणा राखेका हुन्। उनले एमसीसीका कतिपय प्रावधानहरु नेपालको सर्वभौमसत्ता र स्वाधीनताविपरीत रहेको बताए। 'नेपाल सरकार एमसीसीबीच भएको मूल सम्झौता र त्यसको आधारमा गरिएक एक दर्जन जति सम्झौता एवं कार्ययोजनाका कैयन प्रावधानहरु नेपालको सर्वभौमसत्ता, स्वाधीनता, स्वतन्त्रता, स्वाभिमान, हित तथा नेपालको संविधान र कानुनविपरीत रहेको तथ्य स्पष्ट भइसकेको छ,' उनले बैठकमा भने, 'यो विषय आम नेपाली जनताको गम्भीर चासो र सरोकारको विषय बनिसकेको छ। यस्तो गम्भीर र संवेदनशील विषयमा नेकपा एमालेजस्ताव राजनीतिक दलले राष्ट्रिय स्वाधीनता एवं हितको पक्षपोषण गर्दै स्पष्ट धारणा सार्वजनिक गर्नुपर्छ।'"
एमालेले देशभित्र र बाहिरका शक्तिको षड्यन्त्रको प्रतिवाद गर्छ,"काठमाडौं : एमाले प्रमुख सचेतक विशाल भट्टराईले एमालेले देशभित्र र बाहिरका शक्तिको षड्यन्त्रको प्रतिवाद गर्ने बताएका छन्। सोमबार हमेशा नियन्त्रित अस्थिरताको माध्यमबाट मुलुकलाई अघि बढ्न नदिने देशभित्र र बाहिरका केहि शक्तिहरुको षड्यन्त्रपूर्ण क्रियाकलापको सशक्त प्रतिवाद एमालेले गर्ने उनले बताएका हुन्। प्रधानन्यायाधीश चोलेन्द्र शम्शेर जबरालाई सत्ता गठबन्धनले महाभियोग लगाएपछि त्यसबारे आधिकारिक धारणा बनाउन एमालेले संसदीय दलको बैठक बसेको हो। भट्टराईले बिषम राजनीतिक परिस्थितिको ठोस विश्लेषण गर्न र आवश्यक निर्णय लिन मुलुकको सबैभन्दा ठूलो राजनीतिक दल नेकपा ( एमाले ) संघीय संसदीय दलको बैठक बसेको बताए। एमालेले प्रधानन्यायाधीश राणासहित परमादेश दिने पाँचै जना न्यायाधीशविरुद्ध महाभियोग लगाउनुपर्ने बताउँदै आएको छ। यसअघि पनि एमाले अध्यक्ष केपी शर्मा ओलीले आन्दोलनरत कानुन व्यवसायीलाई प्रधानन्यायाधीशलाई मात्रै नभई पाँचै जना न्यायाधीश हटाउनुपर्ने अभिव्यक्ति दिएका थिए। एमाले प्रतिनिधिसभा पुनःस्थापनाको फैसलामा संलग्न अन्य चार न्यायाधीशलाई पनि महाभियोग लगाउन कदम चाल्न सक्ने देखिएको छ। जसमा न्यायाधीशहरू दीपककुमार कार्की (कायममुकायम प्रधानन्यायाधीश), मीरा खड्का, आनन्दमोहन भट्टराई र ईश्वरप्रसाद खतिवडा छन्। यसबारे संसदीय दलको बैठकमा छलफल हुनेछ। किन आयो जबराविरुद्ध महाभियोग ? प्रधानन्यायाधीश महाभियोगको कठघरामा सभामुख सापकोटाको आह्वानमा सर्वदलीय बैठक बस्दै एमालेले सर्वदलीय बैठक बहिष्कार गर्ने एमाले संसदीय दलको बैठक जारी : महाभियोग प्रकरणमा छलफल महाभियोग प्रकरणबारे सांसदसँग छलफल गर्दै एमाले (तस्बिरहरु) प्रधानन्याधीशविरुद्ध महाभियोग प्रकरण : कांग्रेसले बोलायो संसदीय दलको बैठक यस्तै बैठकले पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्न सक्ने पनि बताइएको छ। पार्टीले कारबाही गरेका १४ सांसदलाई नहटाएको भन्दै एमालेले सभामुखप्रति असन्तुष्टि जनाउँदै आएको छ।"
कोरोनाको २४ लाख खोप हिनामिनाको प्रतिवेदन स्वास्थ्य मन्त्रीलाई बुझाइयो,काठमाडौं: कोभिड १९ संक्रमणविरुद्धको २४ लाख मात्रा खोप हराएको भन्ने विषयमा तयार पारिएको छानविन प्रतिवेदन स्वास्थ्य तथा जनसंख्या मन्त्री विरोध खतिवडालाई बुझाइएको छ । मन्त्रालयका १२औं तहका विशेषज्ञ डा गुणराज लोहनीको संयोजकत्वमा गठित छानविन समितिले तयार पारेको प्रतिवेदन स्वास्थ्यमन्त्री खतिवडालाई बुझाएको हो । खोपको संख्या र बजारमा उठेका प्रश्नका विषयमा सत्य तथ्य छानविन गर्न स्वास्थ्य मन्त्रालयले तीन साताअघि डा लोहनीको नेतृत्वमा पाँच सदस्यीय समिति गठन गरेको थियो । प्रतिवेदन केही दिनमा पत्रकार सम्मेलन गरेर सार्वजनिक गरिने मन्त्रालयले जनाएको छ । खोप हराएको भन्दै चौतर्फी प्रश्न उठेको थियो भने एमाले निकट युवा संघले मन्त्री खतिवडाविरुद्ध अख्तियार दुरुपयोग अनुसन्धान आयोगमा उजुरी दिएको छ । मन्त्री खतिवडाले भने खोप हिनामिना नभएको र तथ्यांक संकलनमा तलमाथि भएको बताउँदै आएका छन् ।
प्रधानसेनापति शर्मा र यूएईका राजदूतबीच भेटवार्ता,काठमाडौं : प्रधानसेनापति प्रभुराम शर्मा र नेपालका लागि यूएईका राजदूत सईद हमदान अल नक्बीबीच भेटवार्ता भएको छ । सोमबार सैनिक मुख्यालय जंगी अड्डामा शिष्टाचार भेट भएको सैनिक जनसम्पर्क निर्देशनालयले जनाएको छ । प्रधानसेनापति शर्माको कार्यालयमा भएको उक्त भेटघाटमा दुईपक्षीय आपसी हित तथा पारस्परिक सम्बन्धका विषयमा छलफल भएको थियो । भेटघाटले दुई देशबीचको आपसी सम्बन्ध सुमधुर एवं प्रगाढ बनाउन थप मद्दत पुग्ने सेनाको विश्वास छ ।
कायममुकायम प्रधानन्यायाधीश कार्कीले न्यायाधीशसँग अनौपचारिक छलफल गर्दै,"काठमाडौं : सर्वोच्च अदालतका कायममुकायम प्रधानन्यायाधीश दीपककुमार कार्कीले सोमबार अनौपचारिक छलफलका लागि सर्वोच्चका न्यायाधीशलाई बोलाएका छन् । सोमबार दिउँसो साढे १ बजे सर्वोच्च अदालत कामु प्रधानन्यायाधीश कार्कीले अनौपचारिक छलफल गर्न बैठक बोलाएका हुन्। प्रधानन्यायाधीश चोलेन्द्रशमशेर जबराविरुद्ध संसद् सचिवालयमा महाअभियोग प्रस्ताव दर्ता भएपछि अब कसरी अगाडि बढ्ने विषयमा छलफल बैठक बोलाएका हुन्। जबराविरुद्ध महाअभियोग प्रस्ताव दर्ता भएसँगै उनी स्वतःनिलम्वनमा परेपछि कायममुकायम प्रधानन्यायाधीशमा कार्की तोकिएका छन्। प्रधानन्यायाधीशको अनुपस्थितिमा वरिष्ठतम् न्यायाधीशले कार्यसम्पादन गर्ने परम्पराअनुसार उनले जिम्मेवारी पाउने भएका हुन् । महाभियोगको टुंगो नलागेसम्म निलम्बनमा रहने र कुनै कामकारबाही गर्न नपाउने संवैधानिक व्यवस्था छ। प्रतिनिधिसभा नियमावलीको नियम १६१ (९) मा लेखिएको छ, उपनियम (१) र (८) बमोजिम महाभियोगको कारबाही प्रारम्भ भएपछि आरोपित नेपालको प्रधानन्यायाधीश वा सर्वोच्च अदालतका न्यायाधीश, न्यायपरिषद्का सदस्य, संवैधानिक निकायका प्रमुख वा पदाधिकारीले त्यस्तो कारबाहीको टुंगो नलागेसम्म आफ्नो पदको कार्यसम्पादन गर्न पाउने छैन। प्रधानन्यायाधीशविरुद्ध महाअभियोग प्रस्ताव दर्ता महाअभियोग दर्तासँगै प्रधानन्यायाधीश स्वत: निलम्बित संसद्मा महाभियोगको प्रस्तावमा पारित हुन दुई तिहाई बहुमत आवश्यक छ। दुई तिहाई बहुमतले पारित नभए जबरा पुन सर्वोच्चमा फर्कनेछन्। कुनै पदाधिकारीको विरुद्धमा यस परिच्छेदबमोजिम प्रस्तुत प्रस्तावमा छानबिन गरी महाभियोग प्रमाणित हुन्छ भन्ने ठहरका साथ महाभियोग सिफारिस समितिले पेस गरेको प्रतिवेदन प्रतिनिधिसभाको तत्काल कायम रहेको सम्पूर्ण सदस्य संख्याको दुईतिहाइ बहुमतबाट पारित भएमा सम्बन्धित पदाधिकारी पदमुक्त हुनेछ, नियम १६६ (६) मा लेखिएको छ।"
"दरखोला लघु जलविद्युतको पुननिर्माण, अन्धकार लुलाङमा बल्यो बत्ती","बेनी : बाढीले क्षतिग्रस्त बनेको म्याग्दीको धवलागिरी गाउँपालिका२ लुलाङस्थित दरखोला दोस्रो लघु जलविद्युत परियोजना पुनर्निर्माण भएको छ । लुलाङको दरखोलामा भदौ २० गते आएको बाढीले विद्युत गृह, बाँध र नहर बगाएपछि ४३ किलोवाट क्षमताको परियोजना बन्द भएको थियो । गण्डकी प्रदेश सरकार र धवलागिरी गाउँपालिकाको २२ लाख रुपैयाँ सहयोगमा परियोजना मर्मत भएको उपभोक्ता समितिका अध्यक्ष ज्ञानबहादुर पाइजाले बताए । गत पुस महिनादेखि शुरु भएको लघु जलविद्युत् परियोजना मर्मत गरेर आइतबार परीक्षणमा विद्युत उत्पादन सफल भयो, उनले भने, केही दिनमै नियमित विद्युत आपूर्ति हुन्छ । परियोजना मर्मतका लागि म्याग्दी क्षेत्र (ख)बाट निर्वाचित गण्डकी प्रदेशसभा सदस्य नरदेबी पुनको सिफारिसमा पूर्वाधार विकास कार्यक्रमको १२ लाख र धवलागिरी गाउँपालिकाले १० लाख रुपैयाँ विनियोजन गरेको वडाध्यक्ष गमप्रसाद विकले बताए । परियोजनाको टर्वाइन, एलसी बोर्ड, रनर, अर्थिङ प्लेट लगायतका उपकरणहरु परिवर्तन भएको छ । मुहानमा २५ मिटर कुलो निर्माण र मर्मत गरिएको छ । विद्युत गृहको नयाँ भवन निर्माण भएको छ । नहर र विद्युतगृहको उचाईसँगै उत्पादन क्षमता घटेर ३५ किलोवाटमा झरेको छ । खोलाको किनारदेखि केहीमाथि सुरक्षित ठाउँमा विद्युतगृह निर्माण भएको कारण परियोजनाको उत्पादन समेत घटेर ३५ किलोवाटमा सीमित भएको समितिले जनाएको छ । सो परियोजनाबाट उत्पादित विद्युत लुलाङ, लमसुङ, मरेनी र खोरियाका ३५४ घरधुरीले उपभोग गर्दै आएका छन् । परियोजना बन्द हुँदा घरायसी काम, विद्यार्थीको पठनपाठन, मोबाइल चार्ज, रेडियो सुन्न र टेलिभिजन हेर्न समस्या भएको थियो । परियोजना सञ्चालन भएपछि कुटानी पिसानी गर्ने मिल, फर्निचर उद्योग र मासु पसललगायतका घरेलु उद्योगलाई सहज भएको स्थानीय भक्त सिंकीजाले बताए । गाउँपालिका अध्यक्ष थमसरा पुनले परीक्षण उत्पादन सफल भएको र स्थानीय उपभोक्ताको बैठक बसेर नियमित रुपमा विद्युत सेवा सूचारु गरिने बताइन् । दुर्गम बस्ती विद्युत सुविधाबाट बञ्चित हुँदा सास्ती भएको थियो, उनले भनिन्, विद्युतको समस्यालाई गम्भीरताका साथ लिएर समाधानमा जुटेपछि स्थानीयलाई अन्धकारमै बसिरहनुपर्ने बाध्यता हटेको छ । बाढीले बगाएर क्षतिग्रस्त बनेको परियोजनाको टर्वाइन, एलसी बोर्ड, रनर, अर्थिङ प्लेट लगायतका मेसिन उपकरणहरु नयाँ फेरिएको छ भने मुहानमा २५ मिटर कुलो निर्माण र मर्मतको काम गरिएको छ । त्यसैगरी विद्युतगृह भवन नयाँ निर्माण गरिएको छ । विस २०७६ मा वैकल्पिक उर्जा प्रवर्द्धन केन्द्रको ८५ लाख ९७ हजार, गाउँपालिकाको ५० लाख, रु ३३ लाख बराबरको श्रमदान र पाँच लाख तीन हजार रुपैयाँ चन्दा सहयोगमा परियोजना निर्माण भएको थियो । जुगेपानीको पहिरोले नहर र विद्युतगृहमा क्षति पुगेपछि परियोजना स्थानान्तरण गरिएको वडाध्यक्ष विकले बताए ।"
लोकतन्त्र सुदृढ पार्न सुशासन,"लोकतन्त्र जोगाउन भ्रष्टाचार न्यूनीकरण गरी सुशासन कायम गर्नुपर्छ। तर, सबैभन्दा बढी भ्रष्टाचार हुने क्षेत्र राजनीति हो। नेपालमा २०४६ सालयता प्रणालीहरू फेरिए। तर सत्तामा टिकिरहन चाहने प्रवृत्ति फेरिएनन्। शासनसत्तामा सधैं तिनै व्यक्तिको हालिमुहाली रह्यो। उही पार्टी अनि उही नेताहरू सरकारमा रहिरहे। कार्यशैलीमा कहिले परिवर्तन आएन। जनताले पनि परिवर्तनको खासै महसुस गर्न सकेनन्। देशमा राजनीतिक अस्थिरता बढ्यो, बढिरह्यो। भ्रष्टाचार पनि मौलाउँदै गयो। नेपालमा पछिल्लो एक दशकमा भ्रष्टाचार नियन्त्रणमा खासै उपलब्धि देखिएन। ट्रान्सपरेन्सी इन्टरनेसनलले हालै सार्वजनिक गरेको प्रतिवदेनले यही पुष्टि गर्छ। यसमा देशको सार्वजनिक क्षेत्रको भ्रष्टाचारबारे विज्ञको धारणा मापन गरिएको छ। भ्रष्टाचार अवधारणा सूचकांक सन् २०२१ मा नेपाल ३३ अंकसहित ११७औं स्थानमा परेको छ। गत वर्ष पनि सूचीमा नेपालको अंक ३३ नै थियो। यो अंक स्थिर रहनुमा भ्रष्टाचार नियन्त्रणमा केही प्रगति हुन नसकेको रूपमा लिन सकिन्छ। नेपालका लागि समाविष्ट विभिन्न ६ संस्थाका सर्वेक्षणले सार्वजनिक क्षेत्रमा भ्रष्टाचार र अधिकारको दुरुपयोग कायम रहेको देखाएको छ। नेपालमा भ्रष्टाचार न्यूनीकरण नहुनुको कारण नेपोटिज्म पनि हो। कुनै व्यक्ति पदमा पुगे अनेक नाता गाँसेर आफू पनि पहुँचमा पुग्ने प्रवृत्ति हावी छ। दबाब र प्रभावमा काम गर्ने चलन छ। पहिले फरियाको नाता भन्थे, तर म त्यो मान्दिनँ। किनकि महिलाको कुरा सुनिएको भए महिलाले समान अधिकार पाउनुपर्ने हो तर छैन। साथीभाइ, नाताकुटुम्ब, पार्टीगत र क्षेत्रगत मात्र नभई एउटै मुहानको पानी खाएको भन्दै नाता लगाइन्छ। सबैभन्दा पहिले यस्तो प्रवृत्ति त्याग्नुपर्छ। आफू निष्ठामा बसेर देश र जनताको हितमा काम गर्नुपर्छ। निष्पक्ष रूपमा न्याय दिलाउने काम गरे नेपालमा भ्रष्टाचार नियन्त्रण हुन्छ। राजनीतिक दलभित्रको आर्थिक पारदर्शिताका विषयमा पनि हामीले आवाज उठाउँदै आएका छौं। स्थानीय चुनावको मिति घोषणा भइसक्यो। त्यसैले अब चुनावी खर्चदेखि दललाई दिइने चन्दा पारदर्शी हुनुपर्छ। कुनै व्यक्तिले दललाई चन्दा दिन्छ भने उसले आयकर तिरे नतिरेको पनि हेर्नु पर्छ। राजनीतिक दलले पनि कति रकम कसले दियो भनेर आयव्यय सार्वजनिक गर्नुपर्छ। व्यापारी पनि नैतिकवान् भएर व्यापार गर्न चाहन्छन्। तर राजनीतिक दललाई दिनुपर्ने चन्दाले काम गर्न नसकेको गुनासो सुनिन्छ। त्यसैले जबसम्म राजनीतिक प्रतिबद्धता हुँदैन, तबसम्म देशमा सुशासन कायम हुँदैन। नेताहरू र सरकारमा बस्ने निष्ठावान् भए मात्र देश बन्छ। नत्र सम्भव छैन। सरकारमा रहने व्यक्ति आफू कसरी सत्तामा टिकिरहने भन्नेमै केन्द्रित हुन्छन्। यसका लागि साम, दाम, दण्ड र भेद सबै प्रयोग गर्छन्। व्यवस्थापिका, कार्यपालिका र न्यायपालिका कसरी सुचारु गर्ने र जनतालाई सुविधा दिने भन्नेमा सोच्नु जरुरी छ। कतिपय ठेकेदार र व्यापारी पनि अहिले राजनीतिमा लागेका छन्। यसलाई चाणक्यको पालादेखि राम्रो मानिन्न। जसको राजस्वले देश चल्छ, उही नीति निर्माणकर्ता भए आफू अनुकूलको नीति मात्र बनाउँछ। जसले गर्दा देश र जनता मारमा पर्छन्। नेपालमा नीतिगत भ्रष्टाचार पनि बढेको छ। सर्वसाधारणले हेर्दा यो त्यति देखिन्न। नियम कानुन नै त्यही छ, त्यसैले भयो भन्ने बुझ्छन्। तर कुनै पनि नियम कानुनलाई बंग्याएर आफू अनुकूल बनाएर कार्य गरेको देखिन्छ। यसमा सबै सचेत रहनुपर्छ। आफन्तलाई जस्तो चाहिन्छ, त्यस्तै नीति बन्दै गएको छ। निजी स्वार्थका लागि पदको दुरुपयोग पनि बढेको छ। स्थानीय निकायमा नियमावली नै बनाएर खर्च गर्ने प्रवृत्ति बढेको छ। आफ्नै कार्यकालमा सेवासुविधा बढाउने काम भएका छन्। यो पनि नीतिगत भ्रष्टाचार नै हो। ठूला करदाताले बक्यौता बाँकी राख्ने र मुद्दामा जाने गरिरहेका छन्। यस्तो प्रवृत्तिले देशको आर्थिक स्थिति कमजोर पार्छ। यस विषयमा सरकारले ध्यान दिनु आवश्यक छ। भ्रष्टाचार निवारण ऐन सम्बन्धी विधेयकमा पाँच वर्षसम्मको हदम्याद प्रस्ताव गरिएको छ। यसको आलोचना पनि भइरहेको छ। यसले भ्रष्टाचार झन् बढाउँछ। भ्रष्टाचार सदासर्वदा दण्डनीय हुनुपर्छ। दोषीमाथि मुद्दा चलाइनु पर्छ। भ्रष्टाचारीलाई सकभर कडाभन्दा कडा कानुनी कारबाही हुनुपर्छ। भ्रष्टाचारका मुद्दामा न्यूनतम कारबाही गरिँदा भ्रष्टाचारी झन् अग्रसर भइरहन्छन्। यसैले गर्दा बलियो कानुन बनाउनुपर्छ। कार्यान्वयनमा पनि उत्तिकै जोड दिनुपर्छ। महालेखा परीक्षकको ५८औं प्रतिवेदनले धेरै बेरुजु देखाएको छ। ती बेरुजु चाँडै फस्र्योट गर्नुपर्ने हुन्छ। कतिपय पेस्की फस्र्योट र अध्यावधिक पनि गर्नु पर्छ। बेरुजुअनुसार बक्यौता र राजस्व असुलउपर गर्नु पर्यो। अनुत्पादक कार्यका लागि वैदेशिक ऋण लिने क्रम हटाउनुपर्छ। बजेटलाई रकमान्तर गर्ने प्रथा हटाइनु पर्छ। बजेटको १० प्रतिशत मात्र रकमान्तर गर्न पाइने व्यवस्था छ। यसलाई कडाइका साथ पालना गर्नुपर्छ। त्यसमा पनि जलवायु परिवर्तनलगायत महत्त्वपूर्ण विषयका बजेटहरू रकमान्तर गर्न नपाउने व्यवस्था गर्नुपर्छ। अबन्डा बजेटको प्रावधान हटाउनुपर्छ। महालेखाले देखाउने भनेको प्रमाणित लेखा प्रणालीअनुसार फेला परेका मात्र हुन्। अदृश्य रूपमा हुने अप्रमाणित अनियमितताहरूलाई पनि छानबिनको दायरामा ल्याउनु पर्छ। राज्यका सम्पत्ति बिस्तारै दोहोन भइरहेका छन्। यसलाई सबै नेपाली मिलेर रोक्नु पर्छ। भ्रष्टाचार पैसाको लेनदेनमा मात्र सीमित छैन। तर पनि हामी सबै नैतिकवान् हुनुपर्छ। कुनै पनि काम सम्पन्न गराउनकै लागि पैसा दिनु हुँदैन। नेपालको संविधानअनुसार नेपाली जनतामा सार्वभौमसत्ता निहीत छ। जनताले चुनेकै प्रतिनिधिले नीति बनाउँछन्। त्यसैले जनताले राम्रो व्यक्तिलाई चुन्नुपर्छ। सत्तामा पुगेकाले पार्टीले अह्राएको काम मात्र गर्ने होइन। आफूले गरेको प्रतिबद्धताअनुसार देश र जनताप्रति जिम्मेवार भएर लाग्नुपर्छ। जनता चेतनशील छन्। अन्यथा यसको निकास खोज्छन्। यो अवस्थामा राजनीतिक दललाई नै गाह्रो पर्छ। नेपालले भ्रष्टाचार विरुद्धको अन्तर्राष्ट्रिय महासन्धि अनुमोदन गरेको पनि ११ वर्ष भइसक्यो। तर, कार्यान्वयन गराउन सकेको छैन। अहिलेसम्म भ्रष्टाचारविरुद्धको ऐनमा कुनै सुधार आएको छैन। यसका लागि सदन चल्नुपर्छ। तर यहाँ सदन सधैं अवरुद्ध हुन्छ। सदनले नै काम नगर्ने हो भने यसको औचित्य भविष्यमा हराउन सक्छ। जनताले देशमा सुशासन ल्याउन विकल्प खोल्न थाल्छन्। भ्रष्टाचार बढ्नु भनेको लोकतन्त्र खस्कनु हो। लोकतन्त्र खस्केपछि अराजकता बढ्छ। त्यसैले लोकतन्त्र जोगाउन भ्रष्टाचार न्यूनीकरण गरी देशमा सुशासन कायम गर्नुपर्छ। हाल नेपालमा सबैभन्दा बढी भ्रष्टाचार हुने क्षेत्र राजनीति हो। भेराइटिज अफ डेमोक्रेसी प्रोजेक्ट (भीडीईएम)ले राजनीतिक भ्रष्टाचारअन्तर्गत संसद्, कार्यपालिका र न्यायपालिका सम्बन्धित भ्रष्टाचारको व्यापकताजस्ता विषयमा सन् २०१६ यता सर्वेक्षण गर्दै आएको छ। त्यो वर्ष नेपाललाई २१ अंक दिएको थियो। यस वर्ष ३० अंकमा पुगेको छ। राष्ट्रिय सदाचार प्रणालीमा यी निकाय मुख्य हुन्। यी सशक्त भए अरू क्षेत्र आफैं बलियो हुन्छन्। नेपाली जनताले पहिलेभन्दा भ्रष्टाचार झन् बढेको महसुस गरेका छन्। ग्लोबल करप्सन ब्यारोमिटरले यही देखाएको छ। यसको रिपोर्टअनुसार ८४ प्रतिशत नेपाली जनताले सरकारमा भ्रष्टाचार अनुभूत गरेका छन्। ५८ प्रतिशतले देशमा भ्रष्टाचार बढेको बताएका छन्। भ्रष्टाचार पैसाको लेनदेनमा मात्र सीमित छैन। कामको बदला यौन फाइदा उठाउने प्रवृत्ति देखिन्छ। यौन फाइदाका लागि पद र शक्तिको दुरुपयोग अर्थात् सेक्सटोर्सन भएको ७ प्रतिशतले बताएका छन्। भ्रष्टाचारविरुद्धको लडाइँमा जनताको कामले फरक पार्न सक्छ भन्नेमा ६८ प्रतिशत सहमत छन्। पैसाको लेनदेन र सरकारी कार्यालयमा हुने अनियमितता मात्र भ्रष्टाचार होइन। नराम्रो बोल्नु, लाइन मिचेर अगाडि बढ्नुलगायतका भ्रष्ट आचरण सबै भ्रष्टाचार हुन्। त्यसैले हामी सबै नैतिकवान् हुनुपर्छ। कुनै पनि काम सम्पन्न गराउनकै लागि पैसा दिनु हुँदैन। बरु उक्त कार्यालयमा दुई पटक बढी जानुपर्छ। नियमसंगत काम मात्र गर्नुपर्छ। अनियमित काम सोच्दै नसोचे बल्ल सुधार सुरु हुन्छ। पैसा दिएर काम नगराउने र गरेको थाहा पाए सम्बन्धित निकायमा उजुरी दिनुपर्छ। विश्वका १ सय ८० देशमध्ये डेनमार्क, फिनल्यान्ड र न्युजिल्यान्ड कुल सयमा ८८ अंक प्राप्त गरी सबैभन्दा कम भ्रष्टाचार हुने मुलुकमा परेका छन्। उनीहरू यति माथि पुग्नुमा त्यहाँका जनताको देशप्रतिको आस्था र सरकारप्रतिको विश्वास हो। सरकारमा बस्नेले पनि जनताका लागि राम्रो काम गर्छन्। कतैबाट कुनै आरोप आए, तुरुन्तै नैतिकताको आधारमा राजीनामा दिन्छन्। उनीहरूकहाँ सिस्टमले काम गर्छ। त्यसैले पनि देशमा सुशासन कायम छ। महिला अलि बढी नैतिकवान् हुन्छन् भन्ने गरिन्छ। तर महिला भ्रष्टाचारमा मुछिएका मुद्दा पनि अख्तियारमा धेरै छन्। यीमध्ये प्रायः नक्कली प्रमाणपत्रको छ। पहिले सरकारी कार्यालयमा महिला देखे भ्रष्टाचार हुँदैन भन्थे। तर अहिले भ्रष्टाचार संस्थागत हुँदै गएको छ। यस्तो अवस्थामा महिला पनि उत्तिकै मुछिएका छन्। कतिपयलाई त यो भ्रष्टाचार हो भन्ने थाहै हुँदैन। अरूले लिएको देखेपछि लिनुपर्छ भनेर लिन्छन्। महिलाले पनि मौका पाए छाड्दैनन् भन्ने यसले देखाउँछ। तर भ्रष्टाचारविरुद्धका अभियानमा संलग्न महिला एकदमै कम छन्। जनसंख्याको हिसाबले महिला बढी छन्। त्यसैले भ्रष्टाचारविरुद्धका अभियानमा जबसम्म महिला जुट्दैनन्, यसलाई न्यूनीकरण गर्न गाह्रो हुन्छ। लेखक ट्रान्सपरेन्सी इन्टरनेसनल नेपालकी अध्यक्ष हुन्।"
न्यायाधीशविरुद्ध एमालेले महाअभियोग प्रस्ताव ल्याउन मिल्दैन : रामचन्द्र पौडेल,"काठमाडौं: नेपाली कांग्रेसका वरिष्ठ नेता रामचन्द्र पौडेलले एमालेले न्यायाधीशहरुविरुद्ध काउन्टर महाभियोग ल्याउन नमिल्ने बताएका छन्। उनले एमालेले संसद विघटनको मुद्दामा आफूलाई हराएबापत सर्वोच्च अदालतको निर्णय विपरीत सो महाअभियोग प्रस्ताव ल्याउन नमिल्ने बताएका हुन्। आफूलाई मुद्दा हराएबापत महाभियोग ल्याउन पाइँदैन। त्यो सरासर अनुचित हो। मुद्दाको हकमा सर्वोच्चको निर्णय नै अन्तिम हुन्छ। सर्वोच्चको निर्णयलाई चुनौति दिन पाइँदैन। महाभियोग प्रस्ताव लग्नुभयो भने सदनले स्वीकार गर्न सक्दैन,' उनले भने। उनले सर्वोच्च अदालतको निर्णय नै अन्तिम हुने भएकाले त्यसलाई चुनौति दिनेगरी एमालेले कुनै पनि न्यायाधीशविरुद्ध संसदमा महाअभियोग प्रस्ताव ल्याउन नमिल्ने बताएका थिए।"
एमसीसीमा दबाबमूलक कार्यक्रम बनाउन राप्रपाको संयुक्त बैठक जारी,"काठमाडौं: राष्ट्रिय प्रजातन्त्र पार्टी (राप्रपा) को संयुक्त बैठक बसिरहेको छ । केन्द्रीय पदाधिकारी, उपत्यकाका जिल्ला अध्यक्षहरु र भातृ संगठनका अध्यक्षप्रतिनिधिको संयुक्त बैठक केन्द्रीय कार्यालय धुम्वाराहीमा बसेको प्रवक्ता मोहन श्रेष्ठले जानकारी दिए । बैठकमा अमेरिकी सहायता परियोजना एमसीसीबारे छलफल भइरहेको छ । 'राजनीतिक दलका बीच समझदारी कायम नगरि जनतालाई विभाजित गरिरहेको एमसिसीबारे छलफल गर्न र दबाबमूलक कार्यक्रम गर्ने विषयमा छलफल भइरहेको छ,' श्रेष्ठले भने । बैठकमा स्थानीय तहको निर्वाचन, प्रधानन्यायाधीश चोलेन्द्र शम्शेर जबराविरुद्धको महाभियोग लगायत विषयमा पनि छलफल हुनेछ ।"
प्रधानन्याधीशविरुद्ध महाभियोग प्रकरण : कांग्रेसले बोलायो संसदीय दलको बैठक,"काठमाडौं : नेपाली कांग्रेस संसदीय दलको बैठक मंगलबार बोलाएको छ। बिहान ९ बजे संघीय संसद भवनको ल्होत्से हलमा बैठक बोलाएको कांग्रेसले जनाएको छ। सत्ता गठबन्धनका सांसदले आइतबार प्रधानन्यायाधीश चोलेन्द्रशमशेर जबराविरुद्ध संसद सचिवालयमा महाअभियोग प्रस्ताव दर्ता गराएपछि गठबन्धन साझेदार दल कांग्रेसले संसदीय दलको बैठक बोलाएको हो। बैठकमा संसद्को गतिरोध अन्त्य, प्रधानन्याधीशविरुद्ध महाभियोग प्रकरण, एमसीसीलगायत पछिल्लो राजनीतिक घटनाक्रमबारे छलफल हुने बताइएको छ। नेकपा एमालेको संसदीय दलको बैठक भने आज जारी रहेको छ। एमालेले प्रधानन्यायाधीश राणासहित परमादेश दिने पाँचै जना न्यायाधीशविरुद्ध महाभियोग लगाउनुपर्ने बताउँदै आएको छ। यसअघि पनि एमाले अध्यक्ष केपी शर्मा ओलीले आन्दोलनरत कानुन व्यवसायीलाई प्रधानन्यायाधीशलाई मात्रै नभई पाँचै जना न्यायाधीश हटाउनुपर्ने अभिव्यक्ति दिएका थिए। एमाले प्रतिनिधिसभा पुनःस्थापनाको फैसलामा संलग्न अन्य चार न्यायाधीशलाई पनि महाभियोग लगाउन कदम चाल्न सक्ने देखिएको छ। जसमा न्यायाधीशहरू दीपककुमार कार्की (कायममुकायम प्रधानन्यायाधीश), मीरा खड्का, आनन्दमोहन भट्टराई र ईश्वरप्रसाद खतिवडा छन्। यस्तै बैठकले पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्न सक्ने पनि बताइएको छ। पार्टीले कारबाही गरेका १४ सांसदलाई नहटाएको भन्दै एमालेले सभामुखप्रति असन्तुष्टि जनाउँदै आएको छ।"
वन्यजन्तु र चराको चहलपहलले विराटनगरको हवाई यात्रा असुरक्षित,"विराटनगर : वन्यजन्तु र चराचुरुंगीको बढ्दो चहलपहलले विराटनगर विमानस्थलबाट हुने हवाई उडानलाई असुरक्षित बनाइरहेको छ। विमानस्थलमा जनावर र चराचुरुंगीको चहलपहललाई खतराको रूपमा लिइन्छ। स्याल, जंगली कुकुर, गोरो लगायतका जंगली जनावर र विभिन्न प्रजातिका चराको चहलपहल बढ्दा विराटनगर महानगरपालिका४ स्थित विमानस्थलमा हवाई दुर्घटनाको जोखिम बढेको हो। विमानस्थलको धावनमार्गमा बेलाबेला निस्किने स्यालको बथानले हवाई यात्रा जोखिमपूर्ण बनाएको छ। अन्य जंगली जनावर र चराले पनि दुर्घटनाको जोखिम बढाइरहेका छन्। विराटनगरबाट काठमाडौँका लागि ३० जना यात्रु लिएर उडेको गुण एयरलाइन्सको जहाजमा आइतबार साँझ चरा (लाटोकेसेरो) ठोक्किएको थियो। चरा ठोक्किएर समस्या आउनसाथ जहाजलाई फर्काएर विराटनगरमै आपतकालीन अवतरण गराइएको विमानस्थल प्रमुख उत्सवराज खरेलले बताए। धावनमार्गबाट टेकअप हुने क्रममा ३० सिटे जहाजमा लाटोकोसेरो ठोक्किएको घटनाले वन्यजन्तु र चराका कारण विमानस्थल असुरक्षित बनेको पुष्टि हुन्छ। सावधानी अपनाउँदै सुरक्षित अवतरण गराउन चालक दलका सदस्य सफल हुँदा गुणको जहाज ठूलो दुर्घटना हुनबाट जोगिएको खरेलको भनाइ छ। चरा ठोक्किएपछि विराटनगरमै फर्काइएको ७२४ उडान नम्बरको जहाजमा रहेका ३० यात्रु र तीन जना चालक दलका सदस्य सकुशल छन्। जहाजको देव्रे इन्जिनमा ठोक्किएपछि लाटोकोसेरो धावनमार्गमा मरेको अवस्थामा भेटिएको थियो। विराटनगरमै नाइट स्टप गरिएको जहाज काठमाडौंबाट इन्जिनियर आएर समस्या पत्ता लगाएपछि आवश्यक मर्मत गरेर मात्रै पुनः सञ्चालन गरिने खरेलले बताए। स्थानीयका अनुसार धावनमार्ग छाडेर उचाई लिने क्रममा जहाजबाट अनौठो र विगतको भन्दा फरक आवाज आएको थियो। विमानस्थल नजिकका बासिन्दा विनोद शर्माले धावनमार्ग वरपरको काँसघारी र झाडीले वन्यजन्तु र चराचुरुंगीलाई प्राकृतिक तथा सुरक्षित बासस्थान मिलेको बताए। धावनमार्गनजिक रहेको केराघारी भने यसअघि नै हटाइसकिएको छ। केराघारीभित्र बस्दै आएका नीलगाईलाई पनि गत भदौमै स्थानान्तरण गरिसकिएको थियो। हवाई एवं मानवीय सुरक्षाका दृष्टिले विमानस्थल अति नै संवेदनशील क्षेत्र मानिन्छ। शर्माका अनुसार काँसघारी र झाडीले जंगली जनावर र चरालाई आकर्षित गर्दा विमानस्थलमा दुर्घटनाको ठूलै जोखिम निम्तिरहेको छ। झाडीमा लुकेर बस्ने जनावर तथा चराले उडान र अवतरणका क्रममा जहाजलाई अवरोध गर्ने विमानस्थल प्रशासनले जनाएको छ। धावनमार्ग वरपरको स्थानलाई सफा गरेर झाडी हटाउँदा वन्यजन्तु र चरा बस्न नपाउने हुँदा दुर्घटनाको जोखिम कम हुने शर्मा बताउँछन्। नत्र ठूलो क्षति बेहोर्नुपर्ने अवस्था आउनसक्ने उनको भनाइ छ। साँझ परेपछि आहार (खाने कुरा)को खोजीमा निस्किने वन्यजन्तु र चराको चहलपहल धावनमार्ग वरपर बढ्ने गर्छ। धावनमार्ग छेउछाउमा बल्ने बत्तीको वरपर आउने किरा खान लाटोकोसेरो लगायतका चरा भेला हुन्छन्। चराचुरुंगी देखेपछि स्याल धावनमार्गभित्रै छिर्छन्। किरा खान चरा र चरा खान स्याल धावनमार्गसम्म पुग्छन्, विमानस्थलका एक कर्मचारीले भने, जसका कारण विमानस्थल असुरक्षित बनिरहेको छ। धावनमार्ग वरपर पाँच सयभन्दा बढी स्याल रहेको अनुमान छ। जंगली जनावर र चराको गतिविधी बढेसँगै वरपरको झाडी हटाएर विमानस्थललाई सुरक्षित बनाउने काम भइरहेको जानकारी खरेलले दिए। उनका अनुसार विमानस्थललाई झाडीरहित बनाउने अभियान चलाइएको छ। विमानस्थललाई सुरक्षित बनाउन वरपरको वातावरण र परिवेशले पनि असर गरिरहेको हुन्छ, खरेल भन्छन्, विमानस्थल प्रशासनले भने आफ्नो क्षमताले भ्याएसम्म उडानलाई सुरक्षित बनाउन खोजिरहेको छ। पाँचवटा एयरलाइन्सका जहाजले काठमाडौंविराटनगर दैनिक २२ वटासम्म उडान भर्दै आएका छन्। खरेलका अनुसार बुद्धले नौ, यतिले छ, श्रीले तीन र शौर्य तथा गुण एयरलाइन्सका जहाजले दुईदुईवटा उडान भर्ने तालिका छ। तर केही एयरलाइन्सले तालिकामा उल्लेख गरिएको भन्दा कम उडान पनि भरिरहेको उनले बताए।"
प्रधानन्यायाधीशविरुद्ध महाभियोग प्रकरण : एमाले संसदीय दलको बैठक बस्दै,"काठमाडौं : नेकपा एमालेले संसदीय दलको बैठक आज बस्दैछ। प्रधानन्यायाधीश चोलेन्द्र शम्शेर जबरालाई सत्ता गठबन्धनले महाभियोग लगाएपछि त्यसबारे आधिकारिक धारणा बनाउन एमालेले संसदीय दलको बैठक बोलाएको हो। एमाले प्रमुख सचेतक विशाल भट्टराईले बैठक सोमबार बिहान ११ बजे नयाँ बानेश्वरस्थित संसद भवनमा बस्ने जानकारी दिए। एमालेले प्रधानन्यायाधीश राणासहित परमादेश दिने पाँचै जना न्यायाधीशविरुद्ध महाभियोग लगाउनुपर्ने बताउँदै आएको छ। यसअघि एमाले अध्यक्ष केपी शर्मा ओलीले आन्दोलनरत कानुन व्यवसायीलाई प्रधानन्यायाधीशलाई मात्रै नभई पाँचै जना न्यायाधीश हटाउनुपर्ने अभिव्यक्ति दिएका थिए। एमाले प्रतिनिधिसभा पुनःस्थापनाको फैसलामा संलग्न अन्य चार न्यायाधीशलाई पनि महाभियोग लगाउन कदम चाल्न सक्ने देखिएको छ। जसमा न्यायाधीशहरू दीपककुमार कार्की (कायममुकायम प्रधानन्यायाधीश), मीरा खड्का, आनन्दमोहन भट्टराई र ईश्वरप्रसाद खतिवडा छन्। यसबारे संसदीय दलको बैठकमा छलफल हुनेछ। यस्तै बैठकले पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्न सक्ने पनि बताइएको छ। पार्टीले कारबाही गरेका १४ सांसदलाई नहटाएको भन्दै एमालेले सभामुखप्रति असन्तुष्टि जनाउँदै आएको छ। सत्तारुढ गठबन्धनमा आबद्ध दलले आइतबार महाभियोग प्रस्ताव दर्ता गरेपछि एमाले सचिवालयको आकस्मिक बैठक बसेको थियो। गठबन्धनको कदमले स्वतन्त्र न्यायपालिकामा हस्तक्षेप गरेको ठहर बैठकले गरेको उपाध्यक्ष एवं संसदीय दलका उपनेता सुवास नेम्बाङले बताए। महासचिव शंकर पोखरेलले सर्वोच्च अदालतमा विचाराधीन मुद्दा बिथोल्ने, अदालतलाई सत्ताको निर्देशनमा चल्ने संस्था बनाउने उद्देश्यले महाभियोग प्रस्ताव दर्ता भएको आरोप महासचिव पोखरेलले लगाए। समग्रमा भन्नुपर्दा यो कदम लोकतन्त्रमाथिको प्रहारका रूपमा र संघीय लोकतान्त्रिक गणतन्त्रविरुद्धको प्रहारका रूपमा लिएका छौं, महासचिव पोखरेलले भने, पार्टीका तर्फबाट गम्भीर ढंगले प्रतिवाद गर्न आवश्यक छ भन्ने निश्कर्ष निकालेका छौं। प्रतिनिधिसभा २ सय ७५ सदस्यीय हो। ४ जना निष्कासनमा परेका कारण २७१ सदस्य कायम छ। यसको दुईतिहाइ १ सय ८१ हुन्छ। एमालेबाहेक दल मिल्दा १ सय ७३ मत मात्रै पुग्छ। जसमा ४ जना निलम्बनमा छन्। यो पनि घटाउँदा १ सय ६९ कायम हुन्छ। १२ मत अपुग हुने देखिन्छ। कांग्रेसका ६१, माओवादी केन्द्रका ४८ (सभामुखबाहेक), एकीकृत समाजवादीका २३ गरी १ सय ३२ पक्षमा देखिएका छन्। प्रतिनिधिसभामा एमालेका ९८ सांसद छन्। महाभियोग प्रस्ताव आउनु गम्भीर षड्यन्त्र, प्रतिवाद गर्ने एमाले निर्णय प्रधानन्यायाधीशविरुद्धको महाभियोग प्रकरण : प्रतिवाद गर्ने पक्षमा एमाले प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना म दुःखी छैन : जबरा किन आयो जबराविरुद्ध महाभियोग ?"
माछाखोलासम्म पहिलो पटक बस सेवा,"गोरखा : नेपाली सेनाले निर्माण गरेको गोरखाको सोतीदेखि माछाखोलाबजारसम्मको सडकमा पहिलो पटक बससेवा सुरु भएको छ। दुर्गम धार्चे गाउँपालिकाको केन्द्र माछाखोला बजारसम्म आइतबारदेखि बससेवा सुरु गरिएको गाउँपालिकाका प्रमुख सन्तोष गुरुङले जानकारी दिए। गाउँसभाको निर्णयअनुसार जिल्ला प्रशासन कार्यालय गोरखा र नेपाली सेनाको सडक निर्माण कार्यदलसँग समन्वय गरी गोरखादेखि माछाखोलासम्मको ६८ किलोमिटर सो सडकमा दरौँदी गोरखा यातायात सेवा प्रालिको बससेवा सुरु गरेको उनले बताए। एकसय चार वर्षकी पुर्नी गुरुङले चालक रामशरण गोतामे र दरौँदी यातायात प्रालिका सञ्चालकहरुलाई फूल माला, अबिर लगाएर बससेवा सुरु गरेको उनले बताए। माछाखोलाका स्थानीय, राजनीतिक दलका नेता, समाजिक अगुवाहरु उक्त कार्यक्रममा उपस्थित थिए। गाउँपालिका अध्यक्ष सन्तोष गुरुङले रिबन काटेर बस सेवा शुभारम्भ गरेका हुन्। ग १ ख ९४४० नम्बरको बस माछाखोलाबाट आईतवार बिहान ८ बजे गोरखाको लागि छुटेको दरौँदी यातायात सेवा प्रालिका कोषाध्यक्ष शरण गुरुङले बताए। सेनाले २०७४ सालमा सडक निर्माण भएको हो। अहिलेसम्म जीप मात्र चल्थ्यो। बस सञ्चालन नहुँदा यात्रुले धेरै भाडा तिर्नु परिरहेको थियो, गाउँपालिकाका अध्यक्ष गुरुङले भने, त्यसैले बस संचालन गर्न गाउँपालिकाबासीको जोडदार माग थियो। नेपाली सेनाले खोलेको बाटो भएकाले हामीलाई तत्काल बस चलाउन समस्या थियो। बल्लतल्ल जिल्ला प्रशासन, नेपाली सेनासँग समन्वय गरी दरौँदी यातायात सेवा प्रालिलाई अनुरोध गरेर बस सेवा सुरु गर्न सफल भइयो। बस संचालन हुनुअघि सोतीदेखि माछाखोलाको १२ किलोमिटर सडकमा जिपले पाँच सय रुपैयाँ भाडा लिने गरेको थियो। बससेवा सुरु भएपछि सस्तो भाडामा यात्रा गर्न पाएका छन्। अहिले माछाखोलादेखि सोतीसम्म जम्मा एकसय रुपैयाँमा सेवा सञ्चालन भएको छ, उनले भने, क्षमता भन्दा धेरै यात्रु राखेर जीपमा जोखिमपूर्ण यात्रु गर्नुपर्ने बाध्यता टरेको भन्दै गाउँपालिकाबासी खुशी भएका छन्। गोरखा सदरमुकामदेखि माछाखोलासम्म बसको भाडा पाँचसय ५० रुपैयाँ कायम गरिएको छ। डिलक्स बसमा भने यो भन्दा २० प्रतिशत बढी तिर्नुपर्ने दरौँदी यातायात सेवा प्रालीका अध्यक्ष नारायण खत्रीले बताए। बिहान माछाखोलादेखि गोरखा बजारसम्म गाडी छुट्नेछ भने दिउँसो माछाखोलादेखि आरुघाटसम्म गाडी छुट्नेछ। राती माछाखोला काठमाण्डौँका लागि दुईवटा बस छुट्ने अध्यक्ष खत्रीले बताए। केहीदिनपछि रात्री बससेवा पनि सञ्चालन हुनेछ उनले भने अर्को एउटा बस रात्रीसेवाका लागि थप्ने तयारमा छौँ। गोरखादेखि आरुघाट ४२ किलोमिटर, आरुघाट सोती १२ र सोतीदेखि माछाखोला १२ किलोमिटर दुरीमा पर्छ। सबै प्रक्रिया पूरा गरी सवारी संचालन गर्न मिल्ने सडक भएकाले अनुगमन गरेर सेवा थलिएको अध्यक्ष खत्रीले बताए। हावाडाँडादेखि माछाखोला सम्मको करिब ११ किलोमिटर सडक नेपाली सेनाले ट्रयाक खोलेको हो। अहिले सिर्दिबाससम्म ट्रयाक खुलेको छ भने दोभानसम्म जिपमा सहजै यात्र गर्न सकिने गाउँपालिका अध्यक्ष सन्तोष गुरुङले बताए। माछाखोलाबाट बस सेवा सुरु भएसँगै धार्चे गाउँपालिका र चुमनुब्री गाउँपालिकाका स्थानीय तथा प्रसिद्ध मनास्लु क्षेत्रमा प्रवेश गर्ने पर्यटकलाई आउजाउ गर्न सजिलो हुनेछ। दैनिक उपभोग्य सामग्री लगायतका खाद्यान्न ढुवानीका काममा पनि सहज हुने भन्दै त्यस क्षेत्रका स्थानीय खुसी छन्।"
ब्याज वृद्धि अस्वाभाविक,"काठमाडौं : बैंक तथा वित्तीय संस्थाले निक्षेपमा ब्याज बढाएपछि उद्योगीहरू चिन्तित भएका छन्। कोभिडले अर्थतन्त्र आक्रान्त भइरहेका बेला बैंकले अस्वाभाविक ब्याज बढाएको निजी क्षेत्रको भनाइ छ। नेपाल बैंकर्स संघले फागुन १ गतेदेखि निक्षेपको ब्याजदर बढाएको हो। बैंकले मुद्दतीमा वार्षिक ११०३ प्रतिशत र संस्थागततर्फ १००७ प्रतिशत ब्याज दिने भएका छन्। नेपाल उद्योग वाणिज्य महासंघ, नेपाल उद्योग परिसंघलगायतले ब्याजले अर्थतन्त्रमा आघात पुग्ने बताएका छन्। साना उद्योगीहरू व्यवसाय चलाउनै नसक्ने अवस्थामा पुगेको नेपाल घरेलु तथा साना उद्योग महासंघका वरिष्ठ उपाध्यक्ष उमेशप्रसाद सिंहले बताए। उनले भने, ब्याजदर बढ्दा कोरोनाले थलिएका उद्योग झनै धराशायी हुन्छन्। ब्याज तिर्न नसकेपछि उद्योगीहरू व्यापारतर्फ जान थालेको उपाध्यक्ष सिंहले बताए। महासंघका अनुसार नेपालमा ४ लाख १८ हजार लघु, घरेलु तथा साना उद्योग दर्ता भएका छन्। साना उद्योगीहरूले सहुलियत कर्जा, पुनर्कर्जासमेत पाउन नसकेको उद्योगीको बनाइ छ। बैंकको ब्याजदर सरकारले नियन्त्रण गर्नुपर्ने नेपाल उद्योग वाणिज्य महासंघका कार्यकारिणी सदस्य डीबी बस्नेतले बताए। उद्योगहरू धराशायी छन्। ब्याजले ठेग्नै सक्दैनन् उनले भने। ब्याज नघटाए महासंघले आन्दोलन गर्ने उनले बताए। पर्यटन, यातायातलगायत सेवा क्षेत्र ध्वस्त भएको अवस्थामा ब्याजले झन् समस्या ल्याउने बस्नेतले बताए। नेपाल उद्योग वाणिज्य महासंघले ब्याजदर वृद्धि निर्णय स्थगन गर्न माग गरेको छ। निक्षेप वृद्धिले कर्जा पनि बढ्ने भएकाले तत्काल ब्याज नबढाउन माग गरेको हो। ब्याजदर वृद्धिबाट तरलता समस्या समाधान नहुने उद्योगीको दाबी छ। ऋणमा ब्याज बढे उत्पादन र अर्थतन्त्रमा असर गरी व्यापारघाटाको दायरा अझ फराकिलो हुने गुनासो उद्योगीको छ। औद्योगिक वातावरण बन्न नसक्दा आयात उच्च बन्दै गएको छ।"
हिमालयन जनरल ईन्स्योरेन्सको सीइओमा शाह नियुक्त,काठमाडौँ : हिमालयन जनरल ईन्स्योरेन्सको सीइओमा विजय बहादुर शाह नियुक्त भएका छन्। उनले फाल्गुन १ गतेदेखि आफ्नो कार्यभार सम्हालेका छन्। हिमालयन जनरल ईन्स्योरेन्समा आवद्ध हुनुभन्दा अघि शाह नेपाल ईन्स्योरेन्स कम्पनी लिमिटेडमा आवद्ध रहेका थिए। उनले उक्त कम्पनीमा ४ वर्षसम्म नेतृत्वदायी भूमिका प्रदान गर्दै आएका थिए।
युक्रेनद्वारा रुसलाई बैठक बस्न अनुरोध : सीमामा बढ्दो तनावबारे छलफल,"युक्रेन : युक्रेनले आफ्नो सीमामा बढ्दो तनावलाई लिएर रुस र प्रमुख युरोपेली सुरक्षा समूहका सदस्यहरूसँग बैठक बोलाएको छ। युक्रेनका विदेशमन्त्री दिमित्री कुलेबाले रुसले यो चलिरहेको सैन्य तैनाथीको बारेमा कुरा गर्ने हाम्रो औपचारिक अनुरोधलाई बेवास्ता गरेको बताएका छन्। उनले भने, 'हाम्रो अर्को चरण रुसको योजनाबारे पारदर्शिताका लागि आगामी ४८ घण्टाभित्र भेट्ने हो, हामीले बैठक बस्न अनुरोध गरेका छौं।' रुसले युक्रेनसँगको सिमानामा झण्डै एक लाख सेना तैनाथ गरेको भए पनि युक्रेनमाथि आक्रमण नगर्ने बताउँदै आएको छ। तर केही पश्चिमी देशहरूले रुसले सैन्य कारबाहीको तयारी गरिरहेको चेतावनी दिएका छन्। गत हप्ता अमेरिकाले रुसले युक्रेनमा 'कुनै पनि समय' हवाई बम आक्रमण गर्न सक्ने बताएको थियो। अमेरिका लगायत दर्जनौं देशले आफ्ना सबै नागरिकलाई युक्रेन छाड्न पनि चेतावनी दिएका छन्। धेरै देशले युक्रेनको राजधानी कीभमा रहेको आफ्नो दूतावासबाट कर्मचारी फिर्ता बोलाउन थालेका छन्। सीबीएस न्यूजले तीन स्रोतलाई उद्धृत गर्दै आगामी ४८ घण्टाभित्र अमेरिकाले किभबाट आफ्ना सबै कर्मचारी फिर्ता गर्ने तयारी गरिरहेको बताएको छ। बीबीसी"
कार्यदलले बुझायो शिक्षामन्त्रीलाई ५१ बुँदे प्रतिवेदन,"काठमाडौँ : शिक्षा, विज्ञान तथा प्रविधि मन्त्रालय तथा नेपाल शिक्षक महासंघबीच हुने वार्ताको सम्बन्धमा आवश्यक सहजीकरणका लागि गठित कार्यदलले प्रतिवेदन बुझाएको छ। कार्यदलले आइतबार शिक्षा, विज्ञान तथा प्रविधिमन्त्री देवेन्द्र पौडेललाई ५१ बुँदे माग तथा सहमति र छलफलका लागि प्रतिवेदन बुझाएको हो। कार्यदलले बुझाएको प्रतिवेदनमा कुल बजेटको २० प्रतिशत शिक्षाका लागि छुट्याउनुपर्ने, शिक्षण काउन्सिलको व्यवस्था गर्ने, शिक्षा विकाश तथा समन्वय इकाईको नाम परिर्वतन गरी जिल्ला शिक्षा कार्यालय राख्नुपर्ने, संवैधानिक राष्ट्रिय शिक्षा आयोगको व्यवस्था गर्ने, एक पटक आन्तिरिक परीक्षामा सामेल हुन नपाएका अस्थायी र करार शिक्षकलाई नियमनुसार शिक्षक सेवा आयोगको मार्फत उमेरको हद नलाग्ने गरी आन्तिरिक प्रतिस्पर्धामा सामेल हुने मौका दिने विषय प्रतिवेदनमा उल्लेख गरेको छ। यस्तै द्धन्द्ध पीडित, पेशागत आन्दोलनमा नेतृत्व गरेका शिक्षक तथा कर्मचारी व्यवस्थापनका सम्बन्धमा छानबिन समति वा आयोगले दिएका सुझाव कार्यान्वयन गर्ने, महिला शिक्षकको प्रसुती विदा ६ महिना कायम गरी उक्त अवधिमा सट्टा शिक्षकको व्यवस्था गर्ने लगायत विषय प्रतिवेदनमा समेटिएको कार्यदलका सदस्य नेपाल शिक्षक महासंघका सहअध्यक्ष पूर्णप्रसाद दवाडीले जानकारी दिए। शिक्षा मन्त्रालयको तर्फबाट शिक्षा तथा मानवस्रोत विकास केन्द्रका महानिर्देशक चुरामणि पौडेल र शिक्षक महासघंको तर्फबाट कमलादेवि तुलाधर नेतृत्वको कार्यदलाई सम्झौताको खाका तयार गर्न समय दिइएको थियो। प्रतिवेदन बुझ्दै मन्त्री पौडेलले कार्यदलले दिएको प्रतिवेदन अध्ययन गरी अघि बढाउने बताए। हामीले कार्यदललाई उपयुक्त हुने सुझावसहितको प्रतिवेदन बुझाउन भनेका थियौ, मन्त्री पौडेलले भने, यसलाई थप अध्ययन र अन्य मन्त्रालयसँग छलफल गरी अघि बढ्छ। महासंघले दिएको सुझावका कतिपय बुँदा अन्य मन्त्रालयसँग पनि सम्बधित भएको बताउँदै मन्त्री पौडेलले केही समयपछि निचोर्डमा पुयाउने गरी छलफल हुने आश्वासन दिए। विभिन्न माग राख्दै शिक्षक महासंघले शिक्षामन्त्रालयसँग नियमित वार्ता गर्दै आइरहेको छ।"
एपीएफसंकटा बराबरी,काठमाडौं : विभागीय टोली एपीएफ र संकटा क्लबले सहिद स्मारक ए डिभिजन लिग फुटबलमा बराबरी खेलेका छन्। त्रिपुरेश्वरस्थित दशरथ रंगशालामा आइतबार भएको खेलमा एपीएफ र संकटाले गोलरहित बराबरी खेल्दै अंक बाँडेका हुन्। बराबरीसँगै १० खेलमा १५ अंक जोडेको संकटा लिगको पाँचौं स्थानमा छ। एपीएफले १० खेल ११ अंक जोडेको छ। एपीएफ तालिकाको नवौं स्थानमा छ । सहिद स्मारक ए डिभिजन लिग फुटबलअन्तर्गत आइतबार नै भएको खेलमा न्युरोड टिम एनआरटी र हिमालयन शेर्पा क्लबले पनि बराबरी खेल्दै अंक बाँडेका छन्। त्रिपुरेश्वरस्थित दशरथ रंगशालामा भएको खेलमा एनआरटी र हिमालयन शेर्पाले गोलरहित बराबरी खेल्दै एकएक अंक बाँडेका हुन्। दुवै टोलीले खेल अवधिभर पाएका थुप्रै अवसरलाई सदुपयोग गर्न नसक्दा अंक बाँड्न बाध्य भए। यस बराबरीसँगै एनआरटीले १० खेलमा १४ अंक जोडेको छ। एनआरटी लिगको सातौं स्थान रहेको छ । १० खेलमा १२ अंक जोडेको हिमालयन शेर्पा तालिकाको आठौं स्थानमा छ।
सभामुख सापकोटाको आह्वानमा सर्वदलीय बैठक बस्दै,"काठमाडौं : सभामुख अग्निप्रसाद सापकोटाले बोलाएको सर्वदलीय बैठक आज बस्दैछ। समसामयीक विषयमा छलफल गर्न सोमबार दिउँसो २ बजे संसदमा प्रतिनिधित्व गर्ने दलहरुको बैठक सिंहदरबारमा बोलाइएको सभामुख सापकोटाका प्रेस विज्ञ श्रीधर न्यौपानेले जानकारी दिए। बैठकमा संसद्को गतिरोध अन्त्य, प्रधानन्याधीशविरुद्ध महाभियोग प्रकरण, एमसीसीलगायत पछिल्लो राजनीतिक घटनाक्रमबारे छलफल हुनेछ। सत्ता गठबन्धनका सांसदले आइतबार प्रधानन्यायाधीश चोलेन्द्रशमशेर जबराविरुद्ध संसद सचिवालयमा महाअभियोग प्रस्ताव दर्ता गराएपछि सोमबार सभामुख सापकोटाले सर्वदलीय बैठक बोलाएका हुन्। जबराविरुद्ध महाभियोग प्रस्ताव संसद्मा दर्ता गरेपनि प्रस्ताव पारित गर्न चाहिने दुईतिहाइ बहुमत पुर्याउन सत्तारुढ गठबन्धनलाई हम्मेहम्मे पर्ने देखिन्छ। किनकि, एमाले जबराविरुद्ध महाभियोगको विपक्षमा देखिएको छ। एमालेबाहेक दल मिल्दा पनि दुईतिहाइ पुग्दैन। संसद्बाट एमसीसी अनुमोदन गर्ने कि नगर्ने भन्नेमा गठबन्धन एकमत थिएन। प्रधानमन्त्री शेरबहादुर देउवा एमसीसी तत्काल अघि बढाउने पक्षमा थिए। माओवादी केन्द्र अध्यक्ष पुष्पकमल दाहाल र नेकपा एकीकृत समाजवादी अध्यक्ष संशोधन हुनुपर्ने अडानमा थिए। स्रोतका अनुसार दाहाल र नेपालको महाभियोगसम्बन्धी प्रस्तावमा देउवा सकारात्मक बनेका हुन्। एमाले भने बैठकमा सहभागि नहुने नेताहरुले अभिव्यक्ति दिएका छन्। पार्टीले कारबाही गरेका १४ सांसदलाई नहटाएको भन्दै एमालेले सभामुख अग्नी सापकोटाप्रति असन्तुष्टि जनाउँदै आएको छ। एमालेले यस अगाडि पनि सभामुखले बोलाएको सर्वदलीय बैठक र माधव नेपाल नेतृत्वको नेकपा एसका नेता सहभागि हुने बैठक बहिस्कार गर्दै आएको छ। प्रतिनिधिसभा २ सय ७५ सदस्यीय हो। ४ जना निष्कासनमा परेका कारण २७१ सदस्य कायम छ। यसको दुईतिहाइ १ सय ८१ हुन्छ। एमालेबाहेक दल मिल्दा १ सय ७३ मत मात्रै पुग्छ। जसमा ४ जना निलम्बनमा छन्। यो पनि घटाउँदा १ सय ६९ कायम हुन्छ। १२ मत अपुग हुने देखिन्छ। कांग्रेसका ६१, माओवादी केन्द्रका ४८ (सभामुखबाहेक), एकीकृत समाजवादीका २३ गरी १ सय ३२ पक्षमा देखिएका छन्। प्रतिनिधिसभामा एमालेका ९८ सांसद छन्। टोपबहादुर रायमाझी, प्रभु साह, लेखराज भट्ट, गौरीशंकर चौधरी पदमुक्त भएका थिए। विजयकुमार गच्छदार, मोहम्मद अफ्ताब आलम, रेशम चौधरी र हरिनारायण रौनियार निलम्बनमा छन्। प्रधानन्यायाधीशविरुद्ध महाअभियोग प्रस्ताव दर्ता महाअभियोग दर्तासँगै प्रधानन्यायाधीश स्वत: निलम्बित महाभियोग प्रस्ताव आउनु गम्भीर षड्यन्त्र, प्रतिवाद गर्ने एमाले निर्णय प्रधानन्यायाधीशविरुद्धको महाभियोग प्रकरण : प्रतिवाद गर्ने पक्षमा एमाले प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना म दुःखी छैन : जबरा किन आयो जबराविरुद्ध महाभियोग ? प्रधानन्यायाधीशविरुद्ध महाभियोग प्रकरण : एमाले संसदीय दलको बैठक बस्दै प्रधानन्यायाधीश महाभियोगको कठघरामा"
एमालेले सर्वदलीय बैठक बहिष्कार गर्ने,"काठमाडौं : सभामुख अग्निप्रसाद सापकोटाले बोलाएको सर्वदलीय बैठक एमालेले बहिष्कार गर्ने भएको छ। सत्ता गठबन्धनका सांसदले आइतबार प्रधानन्यायाधीश चोलेन्द्रशमशेर जबराविरुद्ध संसद सचिवालयमा महाअभियोग प्रस्ताव दर्ता गराएपछि सोमबार सभामुख सापकोटाले सर्वदलीय बैठक बोलाएका हुन्। दिउँसो २ बजे संसदमा प्रतिनिधित्व गर्ने दलहरुको बैठक सिंहदरबारमा बोलाइएको बैठक बहिष्कार गर्ने एमालेले जनाएको छ। एमालेले कारबाही गरेका १४ सांसदलाई नहटाएको भन्दै एमालेले सभामुख सापकोटाप्रति असन्तुष्टि जनाउँदै आएको छ। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा सभामुखले राजीनामा दिनुपर्ने माग राखेको छ। एमालेले यस अगाडि पनि सभामुखले बोलाएको सर्वदलीय बैठक र माधव नेपाल नेतृत्वको नेकपा एसका नेता सहभागि हुने बैठक बहिस्कार गरेको थियो। सर्वदलीय बैठकमा संसद्को गतिरोध अन्त्य, प्रधानन्याधीशविरुद्ध महाभियोग प्रकरण, एमसीसीलगायत पछिल्लो राजनीतिक घटनाक्रमबारे छलफल हुने बताइएको छ। एमालेले पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्ने तयारीमा जुटेको छ। एमालेले सत्ता गठबन्धनको महाभियोगसँगै काउन्टर महाभियोग को तयारीमा जुटेको एक नेताले जानकारी दिए। महाभियोग प्रस्ताव आउनु गम्भीर षड्यन्त्र, प्रतिवाद गर्ने एमाले निर्णय प्रधानन्यायाधीशविरुद्धको महाभियोग प्रकरण : प्रतिवाद गर्ने पक्षमा एमाले प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना म दुःखी छैन : जबरा किन आयो जबराविरुद्ध महाभियोग ? प्रधानन्यायाधीशविरुद्ध महाभियोग प्रकरण : एमाले संसदीय दलको बैठक बस्दै प्रधानन्यायाधीश महाभियोगको कठघरामा सत्तारुढ गठबन्धनमा आबद्ध दलहरूले आइतबार प्रधानन्यायाधीश चोलेन्द्रशमशेर जबराविरुद्धको महाभियोग प्रस्ताव दर्ता गरेपछि एमाले सचिवालयको आकस्मिक बैठक बसेको थियो। गठबन्धनको कदमले स्वतन्त्र न्यायपालिकामा हस्तक्षेप गरेको ठहर बैठकले गरेको उपाध्यक्ष एवं संसदीय दलका उपनेता सुवास नेम्बाङले बताए। जबराविरुद्ध महाभियोग प्रस्ताव संसद्मा दर्ता गरेपनि प्रस्ताव पारित गर्न चाहिने दुईतिहाइ बहुमत पुर्याउन सत्तारुढ गठबन्धनलाई हम्मेहम्मे पर्ने देखिन्छ। किनकि, एमाले जबराविरुद्ध महाभियोगको विपक्षमा देखिएको छ। एमालेबाहेक दल मिल्दा पनि दुईतिहाइ पुग्दैन। संसद्बाट एमसीसी अनुमोदन गर्ने कि नगर्ने भन्नेमा गठबन्धन एकमत थिएन। प्रधानमन्त्री शेरबहादुर देउवा एमसीसी तत्काल अघि बढाउने पक्षमा थिए। माओवादी केन्द्र अध्यक्ष पुष्पकमल दाहाल र नेकपा एकीकृत समाजवादी अध्यक्ष संशोधन हुनुपर्ने अडानमा थिए। स्रोतका अनुसार दाहाल र नेपालको महाभियोगसम्बन्धी प्रस्तावमा देउवा सकारात्मक बनेका हुन्। प्रतिनिधिसभा २ सय ७५ सदस्यीय हो। ४ जना निष्कासनमा परेका कारण २७१ सदस्य कायम छ। यसको दुईतिहाइ १ सय ८१ हुन्छ। एमालेबाहेक दल मिल्दा १ सय ७३ मत मात्रै पुग्छ। जसमा ४ जना निलम्बनमा छन्। यो पनि घटाउँदा १ सय ६९ कायम हुन्छ। १२ मत अपुग हुने देखिन्छ। कांग्रेसका ६१, माओवादी केन्द्रका ४८ (सभामुखबाहेक), एकीकृत समाजवादीका २३ गरी १ सय ३२ पक्षमा देखिएका छन्। प्रतिनिधिसभामा एमालेका ९८ सांसद छन्।"
अन्नपूर्णमा घटे पर्यटक,"पोखरा : अन्नपूर्ण पदयात्रा क्षेत्रमा कोरोना संक्रमणपछि प्रत्येक वर्ष विदेशी पर्यटकको संख्या घट्दो क्रममा छ। सन् २०१९ मा यहाँ हालसम्मकै धेरै १ लाख ८१ हजार ५ सय ७६ जनाले पदयात्रा गरेका थिए। गत वर्ष १६ हजार १ सय ५ मा झरेको अन्नपूर्ण संरक्षण क्षेत्रका सूचना अधिकारी अशोक सुवेदीले बताए। अन्नपूर्ण संरक्षण क्षेत्र पदयात्राका लागि विश्वकै प्रख्यातमध्येको एक मानिन्छ। तर, कोरोना संक्रमणपछि पर्यटकिय गतिविधि ठप्प भए । सन् २०२० मा १८ हजार ३ सयले पदयात्रा गरेका थिए। कोरोना सुरु भएको वर्ष सबैभन्दा बढी पर्यटकले संरक्षण क्षेत्र भ्रमण गरेका थिए, सुवेदीले भने, त्यसयताका दुई वर्ष नराम्ररी घटेका छन्। कोरोना दोस्रो लहरको अन्त्यसँगै दसैं तिहारदेखि पोखरामा पर्यटक आगमन बढेको थियो। अंग्रेजी नयाँ वर्षको दुई दिन पोखराका ९० प्रतिशत होटल भरिएको होटल संघ नेपाल पोखराका अध्यक्ष लक्ष्मण सुवेदीले बताए। नयाँ वर्षमा पोखरा बजार, बेगनास र धम्पुसलगायतका पर्यटकीय क्षेत्रमा पर्यटकको भीड बढेको थियो। लगत्तै ओमिक्रन भेरिएन्ट आयो। त्यसपछि पर्यटक आगमन पुनः ठप्प भएको सुवेदी बताउँछन्। व्यवसाय ठप्प भएपछि ५ देखि ३० प्रतिशत पुराना व्यवसायी पर्यटन उद्योगबाट विस्थापित भए, उनी भन्छन्, होटल क्षेत्रमा १५ हजार बढी मजदुर थिए। अहिले त्यो पाँच हजार पनि छैनन्। कोरोनाको दोस्रो लहरपछि भारतीय, बंगलादेशी पर्यटकको आगमन पनि बढेको थियो। आन्तरिक पर्यटकको चहलपहल त झन धेरै भएको थियो। यसबाट पर्यटन व्यवसायी उत्साहित भएका थिए। यही अवस्थामा ओमिक्रोन भाइरस फैलिएपछि व्यवसाय धान्न नै समस्या भएको पोखरा पर्यटन परिषद्का अध्यक्ष गोपीबहादुर भट्टराई बताउँछन्। यस्तै अवस्था रहे ७५ प्रतिशत मजदुर र ५० प्रतिशत व्यवसायी विस्थापित हुन्छन्, भट्टराई भन्छन्, व्यवसाय, मजदुर र पर्यटन उद्योगलाई बचाउन सरकारले राहतका प्याकेज ल्याउनुपर्छ।"
झुट बोले पोल्छ,"भेडो गोठालो दिनहुँ जंगलमा भेडा चराउँथ्यो। घरबाट जंगल अलि टाढा भएकाले उनलाई भेडाहरूलाई नियन्त्रण गरेर पुर्याउनै हम्मे हम्मे पथ्र्यो। कहिलेकाहिँ त जंगल पुर्याउनै दुई तीन घन्टा लाग्थ्यो। त्यही भएर उनी साँझ घर फर्काउन भेडालाई साँझ पर्नु दुई घन्टा अघि नै जंगलबाट हिँड्थे। दिनभरि पनि भेडा चारतिर छरिँदा उनलाई सम्हाल्न कठिन पथ्र्यो। धेरै दौडधुप भएर होला उनी प्रायः थाक्थे। भेडा, गाईबाख्रा चराउनेहरू त हुन्थे तर सबै गफ गर्ने खालका थिएनन्। त्यसो त वनजंगलमा दाउरापात गर्नेहरू पनि हुन्थे। उनीसँग रमाइलो गर्ने साथी भने थिएनन्। दिनभर दिक्क मान्थे। कहिलेकाहिँ त अल्छी भएर के गरुँ के गरुँ हुन्थ्यो। एक दिन, उनलाई रमाइलो गर्न मन लाग्यो। जंगलमा भेडा हेरिरहेका उनले एक्कासि ब्वाँसो ! ब्वाँसो ! भनेर चिच्याए। उनले भेडाहरूलाई ब्वाँसोले लखेट्दै छ भनेर कराए। जंगलमा पुगेकाहरू सबैले सुने र त्यता दौडिए। उनीहरू त्यो भेडा गोठालोलाई मद्दत गर्न र भेडा बचाइदिन दौडिए। तर, केही भेटेनन्। फर्किएपछि उनीसँग रिसाए। तर गोठालो उनीहरूलाई देखेर हाँसे। केही बेरपछि उनलाई फेरि अल्छी लाग्यो। उनलाई फेरि ठट्टामजाक गर्न मन लाग्यो। पुनः ब्वाँसो ! ब्वाँसो ! भनेर चिच्याए। क्रोधित भएका गाउँलेले अब त साँचो होला भनेर दौडिए। तर पनि केही पाएनन्। गोठालोलाई दोस्रो पटक चेतावनी दिएर फर्किए। उनी सबै हिँडेपछि हाँसे र रमाए। केही बेरपछि भेडा गोठालो भएको ठाउँमा साँच्चै ब्वाँसो आयो। उनका सबै भेडालाई लखेट्न थाल्यो। उनले अघि जसरी पुनः चिच्याए। तर उनको कुरो कसैले पत्याएनन्। सबै आआफ्नै काममा लागिरहे। उनको हारगुहार यसै हावामा उडेर गयो। नैतिक शिक्षा : ढाँट्नु भनेको सत्य तोड्नु हो। ढाँट्ने मान्छेलाई कसैले पनि पत्याउँदैन। त्यस्ता व्यक्तिले सत्य बोले पनि कसैले पत्याउँदैन।"
डाक्टर चित्रको अमर पत्र,"निको भए दुर्गम जान्छु। निको नभए देवघाट जान्छु। फर मि, लाइफ इज बिग इल्युजन, डेथ इज रियालिटी। आई एम जस्ट होपिङ फर पेनलेस डेथ। बीसौं शताब्दीका अमेरिकी लेखक एवं विश्व शान्ति पैरवीकर्ता नोर्मन कजिनले भनेका थिए, मृत्यु जीवनमा भयानक क्षति होइन। भयानक क्षति त त्यो हो, जसको जीवन बाँच्दा बाँच्दै मृत्यु तुल्य हुन्छ। मृत्यु शाश्वत सत्य हो। तर, यदाकदा मृत्युहरू यति पीडादायी हुन्छन्, जसले जीवित अवयवलाई पटकपटक निर्जीवसरह बनाइदिन्छन्। पूजा पराजुली वाग्ले पछिल्ला ८ वर्ष यस्तै अनुभूति गरिरहेकी छन्। मृत्युले खोसेर लगेका पति डा चित्रप्रसाद वाग्लेको अभावमा आफैंलाई हराएको ठान्छिन् बेलाबेला। अनि, सम्हाल्छिन् आफूले आफैंलाई, जीवन हिँड्ने बाटो कहाँ सोझो मात्र हुँदो रहेछ र ! यो त बक्ररेखामा चल्दो रहेछ। दुर्गममा अनुकरणीय सेवा गरेकामा सरकारले सर्वोत्कृष्ट डाक्टर उपमा दिएका चित्रप्रसादको असल कर्म भने राज्यले लामो समय ग्रहण गर्न पाएन। गाउँगाउँमा हजारौंलाई रोगबाट छुटकारा दिलाएका थिए उनले। उनी स्वयं बिरामी हुँदा भने उपचार गर्न गच्छेले भ्याएन। आन्द्राको छेउमा रहेको एपेन्डिक्सको क्यान्सरबाट मुक्तिको आसमा उनले भारतको नयाँ दिल्लीमा १३ महिना उपचार गरे। ७१ लाख रुपैयाँभन्दा बढी सके। पार लागेन। त्यहाँका डाक्टरले अमेरिका वा क्यानडा लगेको खण्डमा निको हुनसक्छ भनेका थिए, २०७० को त्यो क्षण सम्झन्छिन् पूजा, हामी त लैजान तयार थियौं। भएको सम्पत्तिमा मात्र सकिन्छ भनेर उहाँ मान्नुभएन। त्यही छेका नायिका मनीषा कोइराला अमेरिका पुगिन्। उपचार गराएर फर्किएको समाचार छ्यापछ्याप्ति थियो। कोइरालाले उपचार गराएको अस्पतालबारे डा वाग्लेले पनि खोजबिन गरे। इमेल पठाएर शुल्कको विषयमा बुझे। सुरुको परीक्षणमै डेढ लाख डलर (डेढ करोड रुपैयाँ) तिर्नुपर्ने प्रत्युत्तर आयो। उनी झन् निराश भए। डा वाग्लेका शुभचिन्तक भने धेरै थिए। उनको अवस्था सञ्चारमाध्यममा सार्वजनिक भएपछि सामाजिक सञ्जालमार्फत सहयोग संकलन गरियो। तर, अमेरिका लगेर उपचार गर्न पुग्ने जुटेन। भारतबाट नेपालै फर्किएर २२ औं केमोथेरापी लिएपछि फेसबुकमा उनले एउटा स्टाटस लेखे, निको भए दुर्गम जान्छु। निको नभए देवघाट जान्छु। फर मि, लाइफ इज बिग इल्युजन, डेथ इज रियालिटी। आई एम जस्ट होपिङ फर पेनलेस डेथ। आफ्नो कसरी ज्यान जाँदैछ, उनले पलपल भोगे। सहपाठी डा मुक्तिराम श्रेष्ठसँग भेटघाट हुँदा उनले मृत्यु निश्चित भएको बताउने गर्थे। छोराछोरी साना छन्। मृत्युलाई केही समय पर सार्न पाए सबै सेटल मिलाउन हुन्थ्यो, डा वाग्लेको भनाइ उद्धृत गर्दै डा श्रेष्ठले सुनाए। क्यान्सरको दुखाइ खप्नै गाह्रो। उनी सहन भरमग्दुर प्रयास गर्थे। तैपनि व्यथा लुकाउँथे। जीवनको अन्तिम क्षणतिर खल्तीमा कडा पेनकिलर राख्थे। परिवारलाई पीडा नदेखाउने। औषधि डबल डोज पनि खान्थे, डा श्रेष्ठ सम्झन्छन्। उनका अनुसार पीडा खप्न नसकेर कहिलेकाहीँ डा वाग्ले निद्रामै बर्बराउँथे, वार कि पार गर्दिनुस्, भगवान्। मृत्युसँगको युद्धमा उनी वार भएनन्। पार भए।  विदेशको अवसर छाडेर देशकै कुनाकन्दरा रोजेका थिए उनले। दैनिक १८ घण्टा सेवामा खटिन्थे। उनको ९० प्रतिशतभन्दा बढी समय दूरदराजका बिरामीको घाउमा मल्हम लगाउन बित्यो। तर, सरकारले समयमै ध्यान नदिँदा जीवनको उत्तराद्र्धमा शरीरभरि क्यान्सर फैलियो। ४७ वर्षमै अस्ताए। बाँचिन्छ कि भन्ने आसैआसमा आफूसँग भएको भिडियो एक्सरे, अल्ट्रासाउन्डसमेत बेचेँ। अनि, सरकारलाई चिठी नै लेखे, कि मलाई औषधि उपचार गर्न सहयोग गर। कि गोली ठोकेर मारिदेऊ।  चित्रसँग विवाह हुँदा पूजा जम्म २१ वर्षकी थिइन्। चित्र भने ३५। त्रेतायुगकी सीताझैं डा वाग्ले जहाँ पुग्छन, पछिपछि लागिन्। वाग्लेको निधनपछि छोराछोरी हुर्काउने अभिभारा अब उनकै काँधमा छ। डा वाग्लेको देहावशानपछि पूजा केही समय तनावमा डुबिन्। त्यसरी डा वाग्लेको सपना पूरा नहुने महसुस गरिन्। जिम्मेवारी बहन गर्दै हिम्मत बटुलिन्। पारिवारिक विरासत पूरा गर्न कम्मर कसिन्। छोरीहरूलाई बाबाको अभाव महसुस हुन नदिन प्रयत्नशील छिन् उनी अहिले। २००१ साल अप्रिल १। पहिलो सन्तानका रूपमा अंकित जन्मिए। घरपरिवारमा खुसी छायो। तर, जन्मने बित्तिकै रोएनन्। पछि थाहा भयो, उनी अपांगता भएका रहेछन्। अक्सिजन लगाएर बचाइयो। एक दुई वर्षमा निको भए। डा वाग्लेले उपचारका लागि विभिन्न देश पुर्याए।दुई छोरी १२ र ८ कक्षामा पढ्छन्।  दिल्लीको राजीव गान्धी क्यान्सर अस्पतालमा उपचारका क्रममा पूजाले डा वाग्लेको डायरी सुटुक्क पल्टाइन्। त्यहाँ उनले आफूलाई सम्बोधन गरी लेखेको पत्र देखिन्। तर, उनी श्रीमान् डाक्टर भएकाले सञ्चो भइहाल्छ भन्नेमा विश्वस्त थिइन्। फ्याट्ट जानु होला भन्ने कहिल्यै सोच आएन। सञ्चो हुन्छ भन्ने नै थियो, उनले भनिन्। काठमाडौं, टोखा धापासीमा बसाई छ। दुई तला भाडामा दिएका छन्। त्यसबाट उठेको भाडाले दैनिक खर्च चल्छ। बीबीएस पढ्दापढ्दै विवाहमा बाँधिएकी उनले अहिले छोरीहरूको इच्छा पूरा गर्ने अर्जुनदृष्टि दिएकी छन्। पहिलापहिला त अलिअलि फाट्टफुट्ट लेख्थें। अहिले धेरै भयो लेखेकी छैन। के विषयमा लेखुँ भन्ने पनि हुँदो रहेछ, उनले भनिन्। लेख्दालेख्दै सुन्निए आँखा नजिकै माइती छ। बुवाआमाको आडभरोसा छ। आफू बिरामी भए पछि डा वाग्लेले डायरी लेख्न सुरु गरे। पारशप्रकाश नेपालले सम्पादन गरेको डाक्टर चित्र कृतिको आधा भागमा त्यही डायरीका पानाबाट उतारिएका छन्। रोगले च्याप्दै गएपछि लेख्न सक्नुभएन। बाँकी भाग मैले लेखेर पुस्तक तयार पारेँ, उनले स्मरण गरिन्, रुँदै लेख्दै गरेँ। सबै घटना सम्झँदा निकै गाह्रो भयो। अन्तिम भाग लेख्दा त आँखा सुन्निएको थियो।  पूजाको घरमा बोलाउने नाम यशोदा हो। डा वाग्ले स्नेहपूर्वक यशु भन्थे। अहिले पनि उनको कानमा गुञ्जिरहन्छ, तिमी स्ट्रङ हुनुपर्छ, यशु। पूजालाई लाग्छ, सहनुको हद भोग्नेलाई थाहा हुँदो रहेछ। सम्हालिन स्ट्रङ हुनै पर्ने रहेछ।  ९ वर्षअघि थाइल्यान्डमा पढ्न जाँदा क्यान्सर रोग पहिचान भएपछि डायरीमा श्रीमतीलाई सम्बोधन गरी डा चित्रले लेखेको मार्मिक पत्र  प्रिय पूजा, धेरै धेरै प्यार। चिठी लेख्ने चलन गइसकेको बेला, दुःखसुख आदानप्रदान गर्ने माध्यम फोन, नेट, मोबाइल हुँदाहुँदै पनि यो चिठी पाउँदा अचम्म लाग्ला। यो कुरा म डाइरेक्ट व्यक्त गर्न सक्दिनँ। मलाई त्यति लामो कुरा फोनमा बोल्ने हिम्मत नभएको हो। कति नामर्द रैछ मेरो बूढो भनेर नसोच्नू है ! थाइल्यान्ड आउनुभन्दा अगाडिदेखि दुखिरहेको दाहिने कुम यहाँ पनि दुखिरह्यो। विभिन्न ठाउँमा देखाएँ, जँचाएँ। सबैले हड्डीको रोग नै भने। डेढ महिनासम्म दुखाइ सञ्चो नभएपछि आफैंले नै राम्रो क्यान्सर अस्पतालमा टेस्ट गराएँ। सीटी एब्डोमेन, युएसजी, सीईए इन्डिकेटर्स आदि जाँच गराएँ। रिपोर्ट डेढ घण्टाभित्रै आयो। सबै टेस्टमा पोजिटिभ फाइन्डिङ फर क्यान्सर एपेन्डिक्स देखियो। एपेन्डिक्सको क्यान्सर फोर्थ स्टेजमा पुगिसकेको डायग्नोसिस भयो। खिन्न भएँ; रुन मन लाग्यो। तर, कन्ट्रोल गरे। अरूलाई दुःख देखाउन मन लागेन। यो स्टेज सञ्चो हुने खालको स्टेज होइन। सर्भाइभल बढाउन प्रयास गर्ने मात्र हो। हेर, हाम्रो परिवार धेरै सम्पन्न होइन। थाइल्यान्डमा उपचार सम्भव छैन। त्यसैले यसको औषधिउपचारको लागि नेपाल नै आउँछु। अनि सल्लाह गरौंला। तिम्रा र मेरा खुसीका दिन अब सकिए, पूजा ! अब प्रत्येक पाइलामा कठिनाइ रहनेछ। मभन्दा तिमी बलियो हुनु आवश्यक छ। किनकि, तिमीले मेरो जीवनमा र मैले तिम्रो जीवनमा बनाएका योजना सबै चकनाचुर भए। मान्छे जन्मेपछि मर्नु अवश्य पर्छ; यो ध्रुवसत्य कुरा हो। त्यसैले सम्पूर्ण केटाकेटी र घरको अभिभारा तिमीलाई छाडी जाँदै छु। लाइफ एक्सटेन्ड गर्न कोसिस गरौंला। तर, धेरै लम्ब्याउन सक्दैनौं। यो समाजमा संघर्ष गर्न अवश्य पर्नेछ, जसबाट तिमी पछाडि हट्ने छैनौ। केटाकेटीको अभिभावकत्व मेरो सट्टा तिमीले नै गर्नु छ। केटाकेटीलाई राम्रो मान्छे बन्न सिकाउनू। राम्रो मान्छे सधैं सफल हुन्छ। दीनदुःखीको सेवामा रमाउन सिकाउनू। सोसल वर्क नै ठूलो काम हो। त्यसप्रति आकर्षित गराउन प्रयास गर्नू। म भएको भए कति राम्रो हुन्थ्यो ! तर, म अभागी रहेछु। जुन समयमा तिमीलाई मेरोसाथ चाहिने हो, त्यो बेला तिमीले एक्लै काम गर्नुपर्नेछ। तिमीलाई थाहा छ, कुनै पनि श्रीमान् र श्रीमतीको सँगै डेथ भएको छैन। त्यसैले एक न एकले जिम्मेवारी लिनु नै पर्छ। तिमी अगाडि पर्यौ। जीवनलाई सहजतापूर्वक लिई अगाडि बढ्नेछौ। अरू के लेखूँ ! केटाकेटीहरूमा प्यार। उही तिम्रो श्रीमान्, चित्र रङनाम अपार्टमेन्ट, बैंकक  हालै श्रीमती पूजाले लेखेको त्यसको प्रत्युत्तर (तल)  डियर मुटु, डाक्टर चित्र पुस्तकको पाना पल्टाउँदै जाँदा आज अनायसै हजुरले अन्तिम बेलामा मलाई सम्बोधन गरेर लेखेको प्रेमपत्रमा आँखा गयो ! हुन त त्यो पत्र मैले हजुरको राजीव गान्धी क्यान्सर अस्पतालमा उपचारको क्रममा छँदा सुटुक्क डायरी पल्टाएर हेरेको थिएँ र त्यसपछि फेरि दोहोर्याएर हेर्ने हिम्मत जुटाउन सकेको थिएन ! फेरि त्यो बेलामा मलाई पूर्ण विश्वास थियो कि हजुरलाई निको हुन्छ भनेर अनि यस्तो नचाहिने कुराहरू नलेखे नि हुने जस्तो लागेको पनि थियो ! तर खै कहाँ के पुगेन। एकाएक भगवानले हजुरलाई हामीबाट जबर्जस्ती छुटाएर लैजानुभो। कास भगवानले हजुरलाई निको हुने मेरो त्यो विश्वासलाई त्यसरी धुजा धुजा नगराइदिएको भए आज मेरो आँसुका ढिक्काहरू यो पत्रमा पोखिन पाउँदैनथ्यो होला। कास हजुरको छत्रछायाँ हाम्रो सानो परिवारमा रहिरहन्थ्यो ! प्रिय, जब ग्रान्डी अस्पतालको आईसीयूमा हजुर अन्तिम अवस्थामा छट्पटाइरहेको मैले बाहिर सिसाबाटै हेरें। हजुरको आँखाले मलाई खोजिरहेको थियो। मेरो हिम्मत नै भएन नजिक जाउ अनि हजुरको हात थामेर म आफ्नो जिम्मेबारी राम्रोसँग निभाउनेछु। छोरीहरूलाई असल बाटोमा हिँड्न सिकाउनेछु भनेर हजुरलाई सम्झाउन अनि विश्वास दिलाउने त्यो आँट नै आएन सरी ! हजुर आफैं भन्नुस् न आफ्नो प्रियलाई हेर्दा हेर्दै आफ्नो आँखाको सामुन्यबाट सधैंको लागि छोडेर कसरी जाउ भनेर बिदाइ गर्न सक्थें र म ? आठ वर्ष बितिसकेछ ! थाहा छैन हजुरबिनाको यो आठ वर्ष कसरी बित्यो। जम्मा ३५ वर्षकी रहेछु हजुरलाई बिदाइ गरेर पठाउँदा ! सेतो वस्त्रमा हजुरको क्रिया बस्दा भेट्न आउने धेरैजसोले भन्नुहुन्थ्यो छोराछोरीको मुख हेरेर बस्नु है खै के लागेछ कुन्नी उहाँहरूको मनमा ! यदि मेरो ठाउँमा कुनै पुरुष हुन्थ्यो भने उसलाई अर्को बिहे गर्न मिल्दैन भनेर घाटसम्म पनि जान दिँदैनथ्यो यो समाजले ! अनि पीर नगर्नु हामी अझ राम्रो केटी खोजौला भनेर सान्त्वना दिनेहरूको भीड उत्तिकै हुने थियो ! हाम्रो समाजमा किन यस्तो भेदभाव ? एकल महिला अनि एकल पुरुषलाई हेर्ने दृष्टिकोणमा किन फरक ? समाज बदल्न ठूलाठूला भाषण छाँटेर मात्र कहाँ हुन्छ र ! सबैभन्दा पहिला त हाम्रो विचार अनि एकल महिलालाई हेर्ने दृष्टिकोण बदल्न जरुरी छ। खै कहिले आउला र त्यो परिवर्तन ? खैर मेरो मनमा भने यिनी हाम्रो सानासाना बच्चाहरूलाई लिएर देखेका सपनाहरू मात्र दौडिरहेका हुन्थे। त्यो बाहेक जिन्दगीका अरू हाम्रा सँगै हात समातेर आँखा चिम्ली देखेका सपना बाँकी नै रहेन ! शायद हजुरको चितासँगै सल्किसकेछ क्यार ! फेरि किताबको पाना पल्टाउँदै जाँदा छोरीहरूलाई सम्बोधन गरेर लेख्नु भएको चिठीमा आँखा एकछिन टक्क अडियो ! कति छिटो आँखा भरिएर मुटुमा गाँठो परेछ ! बितेको आठ वर्ष हजुरको छोरीहरूलाई लिएर देखेका सपनाहरूमै आफूलाई सीमित राखेछु ! बच्चाहरूलाई समय दिन पाइँदैन कि भनेर कतै जागिरतिर लाग्ने सोचसम्म गराइन। थाहा छैन म कति सफल रहे अनि रहनेछु भविष्यमा पनि ! तर मैले आफूले लागेपुगेसम्म आमाबाबा दुवैको कर्तव्य पालना गर्दैछु र जिन्दगीको कुनै पनि मोडमा बाबाको कमी महसुस नहोस् भनी आफूले सकेको हरसम्भव प्रयास गरी नै रहनेछु ! थाहा छ ठूली छोरी अहिले १२ क्लासमा पढ्दैछिन् त्यो पनि हजुरको सपनाको कलेज सेन्ट जेभियर्स माइतीघर हजुरको छोरीहरूलाई लिएर देखेका थुप्रै सपनाहरूमध्ये एउटा त्यो सपना पूरा भएको छ ! अरू बाँकी सपनाहरू पनि समयसँगै विस्तारै पूर हुँदै जानेछन् ! आशिका ज्ञानी छिन् ! हजुरको पत्र बेला बेलामा हेरिरहेकी हुन्छिन ! अब १२ सकेपछि आशिकाले हजुरको सपनालाई आत्मशिरोपर गर्दै अघि बढ्नेछिन् ! मेरो इच्छा त नानी डाक्टर नै बनेर समाजमा असल नागरिकको परिचय बनाउँदै दीनदुःखीको सेवामा लागिदिए हुन्थ्यो, अनि बाबाको अधुरो सपना पूरा गरे हुन्थ्यो भन्ने हो ! अब हेरांै १२ सकेपछि नानीको इच्छा के हुन्छ ! हामीले बाटो देखाउने मात्र हो ! दबाब दिन पनि हुँदैन ! नानी आफैं समझदार छिन् ! आफैं राम्रोसँग सोचेर अगाडि बढ्नेछिन् ! भोलिको दिनमा आफूलाई एउटा सफल व्यक्तिको रूपमा स्थापित गरेर देश र समाजको सेवामा पक्कै आफूलाई समर्पित गर्नेछिन् ! सानी आरुषी अझै अलि सानै छिन् ! अहिले त्रियोग स्कुलमा ८ कक्षामा पढ्दैछिन् ! उनीलाई आईटीतिर रुचि छ सोही अनुरूप अगाडि बढाउने विचार गरेकी छु ! पढाइ पनि राम्रो छ। छोरीहरूको चिन्ता नलिनु ! म छु नि ! अलिकति चिन्ता भनेको बाबुको हो ! बाबुलाई पनि होस्टलमा राखेको छु ! त्यहाँ सर मेडम असाध्यै असल हुनुहुन्छ,माया गर्नुहुन्छ ! बेलाबेलामा छुट्टी हुँदा घरमा ल्याउने गरेको छु ! खै किन हो बाबुको कुरा जब आउँछ आँखा भरिएर आउँछ ! उसको लागि मैले खासै केही गर्न सकिनँ ! खै थाहा छैन भगवान् पनि छन् कि छैनन् जस्तो लाग्छ। कि जीवन दिँदै नदिनु दिएपछि त पूरै दिनु नि ! बिचरा त्यो अबोध बालकले कसको के बिगारेको थियो होला र पूर्वजन्ममा पनि ! कसैकसैले पूर्वजन्मको फल हो भन्ने गर्छन् र यहाँ पूर्वजन्मको प्रसंग निकालेको ! के गर्नु आफूले सोचेजस्तो केही नहुने। परिस्थितिसँग सम्झौता गर्नुको अरू के विकल्प रह्यो र जिन्दगीमा ! तर पनि बाबु आफैं ट्वाइलेट जाने र भोक लाग्यो भने इशाराले नै सही आफैं मागेर खान सक्नेसम्म भइदिए छोरो डाक्टर बराबर हुने थियो ! अन्तिम समयमा पनि हजुरलाई चिन्ता बाबुको नै थियो बढी त्यसैले त होला आफूलाई निको नहुने अब भन्दै बारम्बार छोरालाई लिएर त्रिशूलीमा हाम फाल्छु भन्नुहुन्थ्यो। कति हतोत्साही हुनुभएको थियो ! अहिले बसेर सोच्छु कहिलेकाहीँ म त भविष्यलाई लिएर कति अनविज्ञ रहेछु त्यो बेलामा ! अहिले पो सबै जिम्मेवारी आफ्नो काँधमा आउँदा अनि आमा बाबा दुवैको जिम्मेदारी निभाउँदा पो बल्ल त्यो बेलाको हजुरको प्रत्येक बोली अनि बोलीसँगसँगै निस्किएका हरेक थोपा आँसुको मूल्य बुझ्दैछु अनि प्रेम शब्दको वास्तविक अर्थ बुझ्दैछु ! त्यो बेलामा राज्यले गरेको बेवास्ताले हजुरको आत्मबल दिनप्रतिदिन कसरी गिर्दै गइरहेको थियो म नजिक बसेर टुलुटुलु हेर्न बाध्य थिए ! अनि त्यो बेलामा आम नेपालीको माया एकदम विशेष थियो ! देश विदेशमा रहनुहुने सबैजसोले अमेरिकासम्म उपचारको लागि सक्दो कोसिस गर्नुभएको थियो त्यो गुन म जिन्दगीभर बिर्सने छैन। तर के गर्नु सबैभन्दा ठूलो दुश्मन त रोग र त्यसमाथि राज्यको बेवास्ताले गर्दा गिरेको आत्मबल नै रह्यो। हाम्रो लाखौं कोसिस सबै बेकार भयो ! नियतिको अगाडि सबै झुक्न बाध्य भयौं ! राज्यले त डाक्टर चित्रजस्तो राष्ट्रसेवक कर्मचारी अरू पनि पाउला तर मैले डाक्टर चित्रजस्तो श्रीमान् अनि मेरो नानीहरूले हजुर जस्तो बाबा यो जन्ममा त अब कहाँ पाउँनु र ! हाम्रो त सर्वस्व गुमिसकेको छ ! हाम्रा बच्चाहरूले त बाबाको माया कस्तो हुन्छ भन्ने महसुस गर्नै पाएनन ! कस्तो भाग्य ! छोडौं अब दुःखको कुरा मात्र कति गर्नु ! हजुरलाई थाहा छ ? अहिले पनि डाक्टर चित्र नाम हरेक नेपालीको मन मुटुमा बसेको छ नि ! अरे कमाइ भनेको यही त रहेछ ! छोटो उमेरमा समाजसेवी डाक्टरको रूपमा आफूलाई स्थापित गराउनुभयो ! अमर हुनुको वास्तबिक छाप छोडेर जानुभयो ! सबैभन्दा ठुलो गर्ब यसैमा रह्यो ! थाहा छ अहिले पनि उस्तै छ सरकारी कर्मचारीको हालत ! केही फरक छैन ! गम्भीर रोग लाग्यो भने जम्मा पाँच लाख त्यो पनि पहिला जस्तै बल्लतल्ल क्याबिनेटबाट पास गराएर ! त्यो जाबो पाँच लाखले कस्तो उपचार सम्भव होला र क्यान्सरजस्तो भयानक रोगले समात्यो भने ? राज्यको सुविधा लिन त पहुँचवाला नै हुनुपर्छ ! राष्ट्रसेवक कर्मचारीको त उही भगवान् भरोसे हो ! हेर्नुस् न अझै पनि बहिरजस्तो राम्रो इन्सुरेन्स व्यवस्था गर्न सकेको छैन सरकारले ! राज्यले कमसेकम स्वास्थ्य र शिक्षालाई आम जनताको पहुँचमा पुर्याउन सके यसरी लाखौं युवाहरू विदेश पुगेर उतै भासिने त थिएनन् होला शायद ! प्रिय ! अरू त के लेखौ र खै ! लामो समय बितेछ हजुरसँग छुट्टिएर यसरी जिन्दगीलाई एक्लै धकेल्दै अगाडि बढाउन थालेको पनि ! यसरी पत्र कोर्दा पनि सँगै बसेर मेरो कुरा सुनिदिएको महसुस हुँदैछ ! कास मेरो मनको बह सँगै बसेर पोख्न पाउथे ! हरेक दिन हरेक पल हजुरलाई सम्झिरहेकी हुन्छु ! कास स्वर्गमा पनि अनलाइन सुविधा हुन्थ्यो अनि मेरो यो प्रेमपत्र हजुरसम्म पुग्थ्यो ! मेरो यो पत्र पढेर मेरो र बच्चाहरूको यादमा हजुरको पनि मुटुमा गाँठो परेर आउथ्यो ! कास हजुरको आँखाबाट पनि मेरोजस्तै अविरल आँसु बगिरहेको हुन्थ्यो ! उही हजुरकी माया पूजा २०७८ माघ २७, काठमाडौं ९ वर्षअघि थाइल्यान्डमा पढ्न जाँदा क्यान्सर रोग पहिचान भएपछि डायरीमा श्रीमतीलाई सम्बोधन गरी डा चित्रले लेखेको मार्मिक पत्र (माथि) र हालै श्रीमती पूजाले लेखेको त्यसको प्रत्युत्तर (दायाँ) ।"
मोरङमा चिर्पटले हानेर ७० वर्षीया आमाको हत्या,विराटनगर : चिर्पट दाउराले हानेर मोरङको उर्लाबारीमा एक जना व्यक्तिले वृद्धा आमाको हत्या गरेका छन्। मोरङ प्रहरीका प्रवक्ता डीएसपी दीपक श्रेष्ठका अनुसार उर्लाबारी नगरपालिका४ का ३५ वर्षीय गंगाप्रसाद भण्डारीले घरायसी विवादका क्रममा चिर्पटले प्रहार गरेर ७० वर्षीया आमा चन्द्रमाया भण्डारीको हत्या गरेका हुन्। आमाको हत्यामा संलग्न भण्डारीलाई आइतबार राति इलाका प्रहरी कार्यालय उर्लाबारीका प्रहरी निरीक्षक राजाराम खड्का नेतृत्वको टोलीले पक्राउ गरेको छ। छोराले दिउँसो ४:३५ बजेतिर चिर्पट प्रहार गर्दा गम्भीर घाइते भएकी वृद्धाको राति मृत्यु भएको डीएसपी श्रेष्ठले बताए। उनका अनुसार वृद्धाको मदन भण्डारी अस्पताल तथा ट्रमा सेन्टर मंगलबारेमा राति १०:२५ बजेतिर उपचारका क्रममा मृत्यु भएको हो। उनले पारिवारिक विवाद कस्तो खालको हो भन्ने खुल्न बाँकी रहेको बताए। डीएसपी श्रेष्ठका अनुसार घटनाका बारेमा थप अनुसन्धान अघि बढाइएको छ। अनुसन्धानपछि घटनाको वास्तविकता खुल्ने उनको भनाइ छ। श्रेष्ठका अनुसार हाउभाउ र व्यवहारले गंगाप्रसाद मानसिक बिरामी रहेको हुनसक्ने आशंका गरिएको छ।
एमाले संसदीय दलको बैठक जारी : महाभियोग प्रकरणमा छलफल,"काठमाडौं : नेकपा एमाले संसदीय दलको बैठक जारी रहेको छ। सोमबार बिहान संसद् भवन नयाँ बानेश्वरको हलमा बैठक जारी रहेको हो। प्रधानन्यायाधीश चोलेन्द्र शम्शेर जबरालाई सत्ता गठबन्धनले महाभियोग लगाएपछि त्यसबारे आधिकारिक धारणा बनाउन एमालेले संसदीय दलको बैठक बोलाएको हो। एमालेले प्रधानन्यायाधीश राणासहित परमादेश दिने पाँचै जना न्यायाधीशविरुद्ध महाभियोग लगाउनुपर्ने बताउँदै आएको छ। यसअघि पनि एमाले अध्यक्ष केपी शर्मा ओलीले आन्दोलनरत कानुन व्यवसायीलाई प्रधानन्यायाधीशलाई मात्रै नभई पाँचै जना न्यायाधीश हटाउनुपर्ने अभिव्यक्ति दिएका थिए। एमाले प्रतिनिधिसभा पुनःस्थापनाको फैसलामा संलग्न अन्य चार न्यायाधीशलाई पनि महाभियोग लगाउन कदम चाल्न सक्ने देखिएको छ। जसमा न्यायाधीशहरू दीपककुमार कार्की (कायममुकायम प्रधानन्यायाधीश), मीरा खड्का, आनन्दमोहन भट्टराई र ईश्वरप्रसाद खतिवडा छन्। यसबारे संसदीय दलको बैठकमा छलफल हुनेछ। यस्तै बैठकले पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्न सक्ने पनि बताइएको छ। पार्टीले कारबाही गरेका १४ सांसदलाई नहटाएको भन्दै एमालेले सभामुखप्रति असन्तुष्टि जनाउँदै आएको छ। बैठकमा बोल्ने नेताहरुले सत्ता गठबन्धन र सभामुख अग्निप्रसाद सापकोटाको खेलेको भूमिकाप्रति चर्को आलोचना गरिरहेका छन्। पार्टीको बैठकबाट माधवकुमार नेपालसहितका १४ जना सांसदलाई गरेको कारबाहीलाई सभामुखले कारबाही प्रक्रिया अगाडि नबढाएकोप्रति पनि असन्तुष्ट व्यक्त गरे । प्रधानन्यायाधीशविरुद्ध महाअभियोग प्रस्ताव दर्ता महाअभियोग दर्तासँगै प्रधानन्यायाधीश स्वत: निलम्बित प्रधानन्यायाधीशविरुद्धको महाभियोग प्रकरण : प्रतिवाद गर्ने पक्षमा एमाले प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना म दुःखी छैन : जबरा किन आयो जबराविरुद्ध महाभियोग ? प्रधानन्यायाधीश महाभियोगको कठघरामा संसद्मा सर्वसम्मत साझा नेताका रूपमा निर्वाचित भएका सभामुख सापकोटा यतिबेला चौतर्फी घेराबन्दीमा छन्। विपक्षी एमालेले असहयोगको नीति लिएको छ। सभामुखले १४ जनाको पद रिक्तको सूचना सुनाइदिएको भए नयाँ पार्टी गठनमै समस्या हुन्थ्यो। एमाले विभाजनबाट जोगिन्थ्यो भन्ने एमालेको बुझाइ छ। प्रतिनिधिसभा २ सय ७५ सदस्यीय हो। ४ जना निष्कासनमा परेका कारण २७१ सदस्य कायम छ। यसको दुईतिहाइ १ सय ८१ हुन्छ। एमालेबाहेक दल मिल्दा १ सय ७३ मत मात्रै पुग्छ। जसमा ४ जना निलम्बनमा छन्। यो पनि घटाउँदा १ सय ६९ कायम हुन्छ। १२ मत अपुग हुने देखिन्छ। कांग्रेसका ६१, माओवादी केन्द्रका ४८ (सभामुखबाहेक), एकीकृत समाजवादीका २३ गरी १ सय ३२ पक्षमा देखिएका छन्। प्रतिनिधिसभामा एमालेका ९८ सांसद छन्।"
नेपाल र आयरल्याण्डबीचको खेल ४ः४५ देखि,काठमाडौँ : नेपाल र आयरल्याण्डबीचको चारदेशीय टी२० सिरिजको अन्तिम खेल आज अपरान्ह ४ः४५ बजेदेखि ओमानस्थित अल अमरेट क्रिकेट ग्राउण्डमा हुनेछ। यसअघि नेपालले पहिलो खेलमा घरेलु टोली ओमानलाई हराएको थियो। तर दोस्रो खेलमा युएईसँग पराजित भएको थियो। आयरल्यान्ड र नेपालबीच हालसम्म दुई टी२० खेल भएको छ। दुबै खेलमा आयरल्यान्डले विजयी भएको छ। २०१५ को टी२० विश्वकप ग्लोबल छनोटमा नेपाल आयरल्यान्डसँग ५३ रनमा अल आउट हुँदै ८ विकेटले पराजित भएको थियो यस्तै २०१९ मा पाँच देश सम्मिलित टी२० आई सिरिजमा नेपाल १३ रनले पराजित भएको थियो। १ सय ४६ रनको विजयी लक्ष्य पछ्याउनेक्रममा नेपाल १९५ ओभरमा १ सय ३२ रनमा अल आउट भएको थियो।
लिखु४ जलविद्युत आयोजना प्रभावित स्थानीयलाई आइपिओ खुला,"काठमाडौं : ग्रीन भेन्चर्स लिमिटेड (लिखु४ जलविद्युत)ले सोमबारदेखि आयोजना प्रभावित स्थानीय बासिन्दाका लागि साधारण शेयर बिक्री खुला गरेको छ। कम्पनीले प्रतिकित्ता रु १०० अङ्कित मूल्यमा रु ३१ करोड २५ लाख मूल्य बराबरका प्रारम्भिक सार्वजनिक निष्कासन (आइपीओ)को बिक्री खुल्ला गरेको हो। कम्पनीले आफ्नो जारी पूँजी (तीन अर्ब १२ करोड ५० लाख) को १० प्रतिशतले १०० अङ्कित दरका ३१ लाख २५ हजार कित्ता साधारण शेयर ओखलढुङ्गाको खिजिदेम्बा गाउँपालिका वडा नं १, २ र ३ तथा लिखु गाउँपालिका९ र रामेछापको लिखु तामाकोशी गाउँपालिका१, २ तथा उमाकुण्ड गाउँपालिका७ का आयोजना प्रभावित क्षेत्रका बासिन्दाका लागि साधारण शेयरको बिक्री खुला गरेको छ। सार्वजनिक आह्वान पत्रानुसार ओखलढुङ्गा र रामेछापका आयोजना प्रभावित क्षेत्रमा बसोबास गर्ने स्थानीयले आजदेखि छिटोमा यही फागुन १६ गतेसम्म र सो अवधिमा माग बमोजिम आवेदन नपरे आगामी चैत १ गतेसम्म न्यूनतम १० कित्तादेखि अधिकतम ५० हजार कित्ता शेयर खरिदका लागि आवेदन दिन पाउने छन्। कम्पनीले हाल ओखलढुङ्गाको खिजिदेम्बाको वडा नं १ र ३ तथा रामेछापको उमाकुण्डको वडा नं ७ मा केन्द्र रहेको कुल ५२ दशमलव चार मेगावाट क्षमताको लिखु४ जलविद्युत आयोजना निर्माण गरिरहेको छ। कम्पनीले आयोजना निर्माणको कुल अनूमानित लागत १२ अर्ब आठ करोड हुने जनाएको छ। स्थानीयले नेपाल धितोपत्र बोर्डबाट आस्वा सेवामा सहभागी बैंक तथा वित्तीय संस्थाबाट आस्वा प्रणालीमार्फत शेयर खरिदका लागि आवेदन दिन सक्नेछन्। साथै लक्ष्मी बैंकको रामेछापको मन्थली शाखा, नेपाल इन्भेष्टमेन्ट बैंकको धोबिबजार शाखा, मेगा बैंकको मन्थली शाखा, मेगा बैंकको ओखलढुङ्गाको खिजिदेम्बा शाखा तथा आयोजना स्थलबाट शेयर आवेदन दिन सकिने कम्पनीले जनाएको छ। कम्पनिको धितोपत्र निष्काशन तथा बिक्री प्रबन्धक लक्ष्मी क्यापिटल मार्केट लिमिटेड रहेको छ। धितोपत्रको सार्वजनिक निष्कासन गर्दा क्रेडिट रेटिङ गर्नुपर्ने व्यवस्थानुसार रेटिङ गर्दा केयर रेटिङ्ग कम्पनीलाई केयरनपीआईआर बीबी ग्रेडिङ प्रदान गरेको छ। रेटिङअनुसार कम्पनीको हालको अवस्था दायित्व बहन गर्ने क्षमतामा औषत जोखिममा रहेको बुझिन्छ। रासस"
मौसम खुलेपछिको पाथीभरा मन्दिर (तस्बिरहरु),"ताप्लेजुङ : एकसाता बढीको हिमपात र मौसममा आएको खराबीपछि ताप्लेजुङको आकाश खुलेको छ। मौषममा सुधार भएसँगै प्रसिद्ध तिर्थस्थल पाथीभरामा दर्शन गर्न आउनेहरुको संख्या पनि बढ्न थालेको छ। समुद्री सतहदेखि ३ हजार ७ सय ९४ मिटरको उचाईमा अवस्थित पाथीभरा मन्दिर अहिले हिउँले ढाकिएको छ। यसवर्ष सधैको वर्षमा भन्दा बढी हिउँ परेको मन्दिरका पूजारी डिल्ली आर्चायले बताए। गतवर्षमा भन्दा यसवर्ष लामो समयसम्म हिउँ झर्यो, यो हिउँ पग्लिएर सकिन अझै चैत्रसम्म लाग्छ । पूजारी आर्चायले भने। हिमपाताको समयमा पाभीभरा मन्दिरको दर्शनसंगै प्राकृतिक मनमोहक दृश्यको अवलोकन समेत गर्न सकिने भएकाले तरुण उमेर समूहका दर्शनार्थीहरु बढि आउने गरेको स्थानीय होटल व्यवसायी राजेन्द्र महत बताउँछन्। हिउँको आनन्द लिँदै पाथीभरा माताको दर्शन गर्न रमाईलो अनुभव भएको झापाबाट दर्शनका लागि आएका सुशिल दाहालले सुनाए। सेताम्मे हिउँ पर्दा कठ्याङ्ग्रीदो जाडोमा परे पनि हिउँ खेल्न पाउँदा भने मक्ख देखिन्छन्। धेरैजसो दर्शनार्थीहरू हिउँ परेको दृश्य क्यामरामा कैद गर्न तल्लीन देखिन्छन्। हिउँले यहाँका बाटाघाटा सेताम्मे भएका छन् भने घर र मठमन्दिरसमेत हिउँमय देखिन्छ। मन्दिर पुग्ने सिँढी समेत बाक्लो हिउँले ढाके पनि आउनेजानेको दोहोरीलता देख्न सकिन्छ। लामो समयपछि हिउँ पर्दा चिसो बढे पनि डाँडाकाँडा र हिमाल हिउँले ढाकिएको दृश्यले सबैलाई सबैलाई मन्त्रमुग्ध बनाए झैँ देखिन्छ। हिउँ परेका कारण हिड्न कठिन हुने वृद्धवृद्धाहरूलाई भरियाले बोकेर दर्शन गराइरहेका छन् भने हिड्नेहरूसमेत लौराको सहायताले मन्दिरसम्म पुग्ने गरेका छन्।"
प्रधानन्यायाधीश महाभियोगको कठघरामा,"काठमाडौं : सर्वोच्च अदालत रणभूमिजस्तो बन्दा पनि न्यायालयको नेतृत्वबारे दलहरू बोलेनन्। तर, सत्तारुढ दलका सांसदले आइतबार अप्रत्याशित तवरले प्रधानन्यायाधीश चोलेन्द्रशमशेर जबराविरुद्ध महाभियोग प्रस्ताव संसद्मा दर्ता गरेका छन्। तर, प्रस्ताव पारित गर्न चाहिने दुईतिहाइ बहुमत पुर्याउन सत्तारुढ गठबन्धनलाई हम्मेहम्मे पर्ने देखिन्छ। किनकि, एमाले जबराविरुद्ध महाभियोगको विपक्षमा देखिएको छ। एमालेबाहेक दल मिल्दा पनि दुईतिहाइ पुग्दैन। त्यसो भए किन त ? संसद्बाट एमसीसी अनुमोदन गर्ने कि नगर्ने भन्नेमा गठबन्धन एकमत थिएन। प्रधानमन्त्री शेरबहादुर देउवा एमसीसी तत्काल अघि बढाउने पक्षमा थिए। माओवादी केन्द्र अध्यक्ष पुष्पकमल दाहाल र नेकपा एकीकृत समाजवादी अध्यक्ष संशोधन हुनुपर्ने अडानमा थिए। स्रोतका अनुसार दाहाल र नेपालको महाभियोगसम्बन्धी प्रस्तावमा देउवा सकारात्मक बनेका हुन्। दाहाल र नेपाल भने एमसीसी संसद्मा टेबल गर्न राजी भएको ती स्रोतको भनाइ छ। अर्कातर्फ एमालेले कारबाही गरेका १४ सांसदविरुद्धको मुद्दाको पेसी आइतबारलाई तोकियो। त्यसपछि गठबन्धनको सहयात्री एकीकृत समाजवादीका अध्यक्ष नेपाल झस्किएका थिए। नेपालले प्रधानन्यायाधीश काममा फर्किए गठबन्धनलाई घाटा हुने भन्दै महाभियोगको प्रस्ताव गरेका थिए। अब जे गर्छ। संसद्ले गर्छ। संसदीय प्रक्रिया सुरु हुन्छ। संसद्ले विवेकपूर्ण निर्णय लेला, पूर्वप्रधानन्यायाधीश कल्याण श्रेष्ठ भन्छन्। प्रधानन्यायाधीशविरुद्धको महाभियोग प्रकरण : प्रतिवाद गर्ने पक्षमा एमाले प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना म दुःखी छैन : जबरा निर्वाचनमा नयाँ व्यवस्था किन आयो जबराविरुद्ध महाभियोग ? संविधानमा महाभियोग सम्बन्धी व्यवस्था १०१ महाभियोग : (२) यो संविधान र कानुनको गम्भीर उल्लंघन गरेको, कार्यक्षमताको अभाव वा खराब आचरण भएको वा इमानदारीपूर्वक आफ्नो पदीय कर्तव्यको पालन नगरेको वा आचारसंहिताको गम्भीर उल्लंघन गरेको कारणले आफ्नो पदीय जिम्मेवारी पूरा गर्न नसकेको आधारमा प्रतिनिधिसभामा तत्काल कायम रहेको सम्पूर्ण सदस्य संख्याको एक चौथाइ सदस्यले नेपालको प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारीका विरुद्ध महाभियोगको प्रस्ताव पेस गर्न सक्नेछन्। त्यस्तो प्रस्ताव प्रतिनिधिसभामा तत्काल कायम रहेका सम्पूर्ण सदस्य संख्याको कम्तीमा दुईतिहाइ बहुमतबाट पारित भएमा सम्बन्धित व्यक्ति पदबाट मुक्त हुनेछ। (३) उपधारा (२) बमोजिमको कुनै व्यक्तिको विरुद्ध महाभियोगको प्रस्ताव पेस गर्ने आधार र कारण विद्यमान भएनभएको छानबिन गरी सिफारिस गर्ने प्रयोजनका लागि प्रतिनिधिसभामा एक महाभियोग सिफारिस समिति रहनेछ। (४) उपधारा (३) बमोजिमको समितिमा प्रतिनिधिसभाका ११ जना सदस्य रहनेछन्। (५) उपधारा (२) बमोजिम महाभियोगबाट पदमुक्त हुने व्यक्तिले संविधानको गम्भीर गरेको वा कार्यक्षमताको अभाव वा खराब आचरण वा पदीय दायित्वको पालन इमानदारीपूर्वक नगरेको वा आचारसंहिताको गम्भीर उल्लंघन गरेको भन्ने आधारमा प्राप्त सूचना, जानकारी वा उजुरी ग्राह्य रहेको भनी प्रतिनिधिसभाका कम्तीमा तीन जना सदस्यले प्रमाणित गरी पेस गरेमा उपधारा (३) बमोजिमको समितिले त्यस्तो उजुरीमाथि संघीय कानुनबमोजिम छानबिन गरी महाभियोगसम्बन्धी कारबाहीका लागि प्रतिनिधिसभासमक्ष सिफारिस गरेमा उपधारा (२) बमोजिम महाभियोगको प्रस्ताव पेस हुन सक्नेछ। (६) उपधारा (२) बमोमिजत महाभियोगको कारबाही प्रारम्भ भएपछि नेपालको प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुखन वा पदाधिकारीले त्यस्तो कारबाहीको टुंगो नलागेसम्म आफ्नो पदको कार्यसम्पादन गर्न पाउने छैन। (७) उपधारा (१) वा (२) बमोजिम महाभियोगको आरोप लागेको व्यक्तिलाई सफाइ पेस गर्ने मनासिब मौका दिनुपर्नेछ। (८) यस धाराबमोजिम महाभियोगको प्रस्ताव पारित भई पदमुक्त भएका राष्ट्रपति वा उपराष्ट्रपति, नेपालको प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारी पदमा रहँदा कुनै कसुर गरेको भए त्यस्तो कसुरमा संघीय कानुनबमोजिम कारबाही गर्न बाधा पर्ने छैन। (९) उपधारा (१) वा (२) बमोजिम महाभियोगको प्रस्ताव पारित भई पदमुक्त भएको व्यक्तिले त्यस्तो पदबाट पाउने कुनै सुविधा लिन र भविष्यमा कुनै पनि सार्वजनिक पदमा नियुक्ति वा मनोनयन हुने सक्ने छैन। (१०) महाभियोगसम्बन्धी अन्य व्यवस्था संघीय कानुनबमोजिम हुनेछ।  प्रतिनिधिसभा नियमावली २०७५ १६१ संवैधानिक अंगको प्रमुख वा सदस्यका विरुद्धको महाभियोग प्रस्ताव : (१) संविधानको धारा १०१ को उपधारा (२) बमोजिमका पदाधिकारीका विरुद्ध महाभियोगको प्रस्ताव पेस गर्नुपरेको आधार र कारण खुलाई त्यस्तो प्रस्ताव पेस गर्ने सूचना महासचिव वा निजको अनुपस्थितिमा सचिवलाई दिनुपर्नेछ। स्पष्टीकरण : यस परिच्छेदको प्रयोजनका लागि पदाधिकारी भन्नाले नेपालको प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारीलाई सम्झनुपर्छ। (२) उपनियम (१) बमोजिमको प्रस्ताव प्राप्त भएपछि महासचिव वा निजको अनुपस्थितिमा सचिवले सभामुखसमक्ष पेस गर्नेछ। त्यस्तो प्रस्ताव दर्ता भएको मितिले सात दिनपछिको कुनै बैठकमा छलफल हुने गरी सभामुखले दिन र समय तोक्नेछ। (३) प्रतिनिधिसभाको अधिवेशन चालू नरहेको अवस्थामा उपनियम (१) बमोजिमको प्रस्ताव पेस गर्ने सदस्यले त्यस्तो प्रस्ताव दर्ता भएको मितिले बढीमा १५ दिनभित्र बैठक बस्ने गरी संविधानको धारा ९३ को उपधारा (३) बमोजिम अधिवेशन आह्वान समेतको माग गर्नुपर्नेछ। (४) उपनियम (३) बमोजिम अधिवेशन आह्वान गरिएको अवस्थामा त्यस्तो अधिवेशन प्रारम्भ भएको तीन दिनभित्रको कुनै बैठकमा महाभियोगको प्रस्ताव उपर छलफल हुने गरी दिन र समय तोकिनेछ। (५) उपनियम (२) वा (४) बमोजिम तोकिएको दिन र समयमा सभामुखले नाम बोलाएपछि प्रस्तावक सदस्यले महाभियोगको प्रस्ताव बैठकमा प्रस्तुत गर्नेछ र निजले चाहेमा प्रस्ताव पेस गर्नु अघि वक्तव्य दिन सक्नेछ। (६) उपनियम (५) बमोजिम प्रस्ताव पेस भएपछि सभामुखले सो प्रस्तावमा छलफल हुने समयावधि निर्धारण गर्नेछ र सो छलफल समाप्त भएपछि सभामुखले त्यस्तो प्रस्तावलाई नियम १६१ बमोजिमको महाभियोग सिफारिस समितिमा पठाउनेछ। (७) उपनियम (१) बमोजिम महाभियोगबाट पदमुक्त हुने व्यक्तिले संविधानको गम्भीर उल्लंघन गरेको वा कार्यक्षमताको अभाव वा खराब आचरण वा पदीय दायित्वको पालन इमानदारीपूर्वक नगरेको वा आचार संहिताको गम्भीर उल्लंघन गरेको भन्ने आधारमा प्राप्त सूचना, जानकारी वा उजुरी ग्राह्य रहेको भनी कम्तीमा तीन जना सदस्यले प्रमाणित गरी पेस गरेमा नियम १६२ बमोजिमको समितिले त्यस्तो उजुरीमाथि छानबिन गरी महाभियोगसम्बन्धी कारबाहीका लागि सभा समक्ष सिफारिस गरेमा महाभियोगको प्रस्ताव पेस हुन सक्नेछ। (८) उपनियम (७) बमोजिम समितिले प्रारम्भिक अनुसन्धान गर्दा सम्बन्धित व्यक्तिलाई महाभियोग लाग्न सक्ने मनासिब र पर्याप्त आधार देखिएमा महाभियोगको सिफारिस पेस गर्न सक्नेछ। यसरी पेस भएको सिफारिस बैठकमा निर्णयार्थ पेस गर्दा प्रतिनिधिसभामा तत्काल कायम रहेको सम्पूर्ण सदस्य सङ्ख्याको एक चौथाइ सदस्यले समर्थन गरेमा महाभियोगको कारबाहीको प्रक्रिया प्रारम्भ हुनेछ। (९) उपनियम (१) र (८) बमोजिम महाभियोगको कारबाही प्रारम्भ भएपछि आरोपित नेपालको प्रधान न्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारीले त्यस्तो कारबाहीको टुंगो नलागेसम्म आफ्नो पदको कार्य सम्पादन गर्न पाउने छैन।"
वाणगंगामा ५ थान भरुवा बन्दुकसहित एक जना पक्राउ,अर्घाखाँची : कपिलबस्तुको वाणगंगा नगरपालिकामा ५ थान भरुवा बन्दुकसहित एक जना पक्राउ परेका छन्। वाणगंगा नगरपालिका९ चौवासमा रहेको रामसमुज थारुको घर गोठमा लुकाइ छिपाइ लोड गरेर राखिएका ५ थान भरुवा बन्दुकसहति ६० वर्षीय थारुलाई पनि पक्राउ गरिएको इलाका प्रहरी कार्यालय पिपराका प्रहरी निरिक्षक दिनेश गुरुंगले बताए। इलाका प्रहरी कार्यालय पिपराको प्रहरी टोलीले घरमा गइ खान तलासी गर्दा भरुवा बन्दुक बरामद गरेको हो। निज थारुको बारेमा अनुसन्धान भैरहेको प्रहरी निरिक्षक गुरुंगले जानकारी दिए।
भाडाको भवनमा बस्दै मुस्ताङका दर्जनौं प्रहरी इकाइ,"जोमसोम : भौगोलिक विकटता, प्रतिकुल मौसम र जीर्ण प्रहरी भवनका कारण मुस्ताङमा कार्यरत प्रहरीलाई ब्यवस्थापनमा निकै नै सास्ती हुने गरेको छ। मुस्ताङ प्रहरीको कुल १६ वटा इकाइ छन्। जसमध्ये केहीको आशिंक मात्र आफ्नै भवन छ भने अधिकांशको आफ्नै भवन छैन। भवन नभएका प्रहरी इकाइहरु वर्षौंदेखि व्यक्ति र संस्थागत भवनहरुमा भाडामा बस्दै आएका छन्। मुस्ताङमा २०४० को सेरोफेरोमा प्रहरी इकाइहरु स्थापना भएका हुन्। त्यस समय सडक सञ्जाल र प्रहरीलाई चाहिने आवश्यक पूर्वाधार नहुँदा निकै समस्या थियो। अहिले सडक सञ्जाल सहज भए पनि प्रहरी व्यवस्थापनमा देखिएको चुनौती ज्यूँका त्यूँ नै छ। व्यक्ति र संस्थागत पुरानो जीर्ण ढुङ्गा र माटोले बनेका भाडाका घरमा प्रहरीलाई नागरिकको सुरक्षार्थ खटाइने गरिएको छ। हिमपात हुँदा अत्यधिक चिसो बढ्दा र वर्षा हुँदा दुर्गम भेकमा खटिएका प्रहरीले सास्ती भोग्नु पर्ने बाध्यता छ। नागरिकको सुरक्षा, अमनचैन र सुशासन कायम राख्न अहोरात्र खटिने राष्ट्र सेवक प्रहरीका लागि राज्यले अहिलेसम्म कुनै सम्वोधन गर्न नसकेको उनीहरुको आरोप छ। चिनसँग सीमाना जोडिएको लोमान्थाङ र लोघेकर दामोदरकुण्ड गापा अन्तर्गतका अधिकांश प्रहरी इकाइ भाडाको जीर्ण घरमा भएको जिल्ला प्ररही कार्यालय मुस्ताङले जनाएको छ। यस्तै मुस्ताङको वारागुङ मुक्तिक्षेत्रका प्रहरी इकाइ पनि भाडाको घरमा छन। मुस्ताङ प्रहरीका अनुसार उपल्लो मुस्ताङको प्रहरी चौकी छोनुप, इलाका प्रहरी कार्यालय छोसेर, प्रहरी चौकी सुर्खाङ, प्रहरी चौकी चराङ, प्रहरी चौकी घमी, इलाका प्रहरी चौकी छुसाङ, प्रहरी चौकी कागबेनी र इलाका प्रहरी कार्यालय मुक्तिनाथ भाडाको भवनमा छन्। यस्तै, थासाङ गाउँपालिका२ कोवाङमा रहेको प्रहरी चौकी पनि भाडामा बस्दै आइरहेको छ। जिल्ला ट्राफिक कार्यालय र पर्यटक प्रहरी इकाइ पनि भाडामा बसेका छन्। प्रहरीको आफ्नै भवन नहुँदा प्रहरीलाई निकै सास्ती हुने गरेको छ भने अर्कोतर्फ लाखौं भाडा तिर्नुपर्ने हुन्छ। उपल्लो मुस्ताङको छोनुप प्रहरी चाकी वर्षौंदेखि साविक गाविस भवनमा बस्दै आइरहेको छ। छोसेर प्रहरी चौकी नेचुङ भन्सार कार्यालयको जीर्ण भवनमा बसिरहेको छ। लोघेकरको सुर्खाङ प्रहरी चौकी सुर्खाङको एक विद्यालयमा छ। चराङ प्रहरी चौकी पनि व्यक्तिको घरमा बसेको छ। लोघेकरको घमीमा तीन वर्षअघि प्रहरी चौकी रहेपनि त्यहा प्रहरी राख्ने भाडाघर नपाउदा चौकी बस्न सकेको छैन। वारागुङ मुक्तिक्षेत्रको इलाका प्रहरी चौकी छुसाङ आमा समुह र एक्यापको भवनमा छ। प्रहरी चौकी कागबेनी स्वास्थ्य चौकीमा छ। यस्तै मनाङ र मुस्ताङको सीमाना मुक्तिनाथ रानी पौवामा रहेको इलाका प्रहरी कार्यालय रानीपौवा धर्मशाला छ। थासाङको प्रहरी चौकी कोवाङ स्थानीयको घरमा भाँडामा बसेको छ। यस्तै, पर्यटक प्रहरी र जिल्ला ट्राफिक कार्यालय पनि संस्थागत र स्थानीयको घरमा भाँडामा बस्दै आइरहेको छ। मुस्ताङका प्रहरी इकाइको भौतिक संरचना कमजोर र दयनीय अवस्थामा रहेकाले यसको विकल्प सरकारले गर्नुपर्ने देखिएको हो। यसका अलवा प्रहरीलाई कार्यसम्पादन र व्यवस्थापनमा चाहिने अतिआवश्यकीय सामाग्रीसमेत उपलब्ध नहुँदा प्रहरीको दैनिकी निकै कष्ठकर बन्ने गरेको छ। मुस्ताङको थासाङ३ घाँसामा दुई वर्षअघि प्रहरीको आफ्नै भवन बनेको छ। स्थानीयले जग्गा दान गरेपछि प्रहरीको आफ्नै भवन बनेको जिल्ला प्रहरी कार्यालय मुस्ताङले जनाएको छ। तर जिल्ला प्रहरी कार्यालयको भने भब्य भौतिक संरचना तैयार भइसकेको छ। सीमा प्रहरी चौकी लोमान्थाङ पनि केही वर्षअघि मुस्ताङी राजाको घरमा बसेको थियो। अहिले त्यहाँ प्रहरीको आफ्नै भवन बनेको छ। मुकाममा रहेको प्रहरी मुख्यालयको पनि केही वर्षअघि जीर्ण माटोले बनेको एकतले भवनमा थियो। भवन बनेपछि दैनिक कार्यसम्पादन तथा थुनुवा व्यवस्थापनमा निकै सहज हुन पुगेको छ। दरबन्दी छ, छैनन् प्रहरी मुस्ताङमा प्रहरीको पर्याप्त दरबन्दी रहे पनि न्यून संख्यामा मात्र प्रहरीले सेवा सञ्चालन गरेको पाइएको छ। मुस्ताङमा प्रहरीको ३ सय ११ जनाको दरबन्दी रहे पनि अहिले जम्मा १ सय ८१ जना प्रहरी मात्र कार्यसम्पादनमा खटिएका छन्। छोनुप प्रहरी चौकीमा असइको दरबन्दीमा हवल्दार, इलाका प्रहरी कार्यालय छोसेरमा सइको दरबन्दीमा हवल्दार, सुर्खाङ प्रहरी चौकीमा असइको दरबन्दीमा हवल्दार , मुक्तिनाथ प्रहरी चौकीमा प्रहरी निरीक्षकको दरबन्दीमा असइ आदीले कमाण्ड गरेका छन्। मुस्ताङको भौगोलिक बिकटता,प्रहरीलाई चाहिने रासन र भत्ता लगायतका सुविधा कटौती हुँदा प्रहरी व्यवस्थापनमा समस्या पर्दै आइरहेको छ। यसका अलवा मुस्ताङमा खटाइएका प्रहरी सोर्सफोर्सका आधारमा मुस्ताङ आउन नचाहदा मुस्ताङमा दरबन्दी अनुसार प्रहरीको सख्या अपुग भएको हो। अहिलेको अवस्थामा दुर्गम जिल्लामा प्रहरीलाई रासन भत्ता ९ हजार ३ सय छ। सुगम भन्दा दुर्गममा खटिने प्रहरीको रासन भत्ता ३ हजार १ सय बढी छ। प्रहरीको दुर्गम स्थानीय भत्ता २४ सयदेखि ५६ सयसम्म छ। यसअघि प्रहरीको रासन भत्ता १६ हजार थियो भने स्थानीय दुर्गम भत्ता न्युनतम ७ हजार ५ सय रुपैयाँ थियो। रासन र स्थानीय भत्तामा मासिक करिव १३ हजार कटौती हुँदा मुस्ताङमा प्रहरी संख्या अपुग भएको हो।"
प्रधानन्यायाधीशविरुद्ध महाभियोग : संसद्बाट टुंगो लाग्न ४ महिना,"काठमाडौं : संघीय संसद् सचिवालयमा दर्ता गरिएको महाभियोग प्रस्तावको अन्तिम टुंगो लाग्न करिब चार महिना लाग्छ। त्यस बेलासम्म प्रधानन्यायाधीश चोलेन्द्रशमशेर जबरा निलम्बनमा रहनेछन्। कामकारबाही गर्न पाउँदैनन्। प्रतिनिधिसभा नियमावलीको नियम १६१ (९) मा लेखिएको छ, उपनियम (१) र (८) बमोजिम महाभियोगको कारबाही प्रारम्भ भएपछि आरोपित नेपालको प्रधानन्यायाधीश वा सर्वोच्च अदालतका न्यायाधीश, न्यायपरिषद्का सदस्य, संवैधानिक निकायका प्रमुख वा पदाधिकारीले त्यस्तो कारबाहीको टुंगो नलागेसम्म आफ्नो पदको कार्यसम्पादन गर्न पाउने छैन। संविधान र नियमावलीअनुसार प्रक्रिया अघि बढेको प्रतिनिधिसभा सचिव गोपालनाथ योगीले बताए। नियमावलीअनुसार महाभियोग प्रस्ताव दर्ता भएको ७ दिनपछि मात्रै परिपक्व हुन्छ। त्यसपछिको कुनै पनि बैठकमा सैद्धान्तिक छलफलका लागि सभामुखले दिन र समय तोक्नुपर्छ। छलफलपछि सभामुखले सिफारिस समितिमा उक्त प्रस्ताव पठाउनुपर्छ। नियमावलीको नियम १६२ ले ११ सदस्यीय महाभियोग सिफारिस समितिको व्यवस्था गरेको छ। उक्त समितिले प्रस्ताव पेस गर्ने आधार र कारण विद्यमान भएनभएको छानबिन गर्नुपर्छ। समितिले आरोपित पदाधिकारीलाई सफाई पेस गर्न सात दिनको समय दिनुपर्छ। तर, आरोपित पदाधिकारीको सफाइ सन्तोषजनक नभएमा वा तोकिएको म्यादभित्र त्यस्तो पदाधिकारी आफैं उपस्थित भई कुनै सफाइ पेस नगरेमा महाभियोग सिफारिस समितिले आफ्नो सिफारिससहितको प्रतिवेदन सदनसमक्ष पेस गर्नुपर्नेछ, नियमावलीमा लेखिएको छ। समितिले काम थालेको तीन महिनाभित्र प्रतिवेदन पेस गरिसक्नुपर्ने हुन्छ। उक्त प्रतिवेदनमाथि कुनै सांसदले संशोधन वा कुनै विशेष कुराको सम्बन्धमा पुनः छानबिन गर्नुपर्ने भनी प्रस्ताव गरेमा समितिमै फर्किने व्यवस्था छ। तर, समितिमा फर्काउन प्रतिनिधिसभाले सहमति दिनुपर्छ। समितिमा फर्काउने निर्णय भए समितिले थप अनुसन्धानका लागि सात दिनको समय पाउँछ। प्रतिवेदन प्राप्त भएपछि प्रतिनिधिसभामा निर्णयार्थ पेस हुन्छ। उक्त प्रस्ताव पारित हुन दुईतिहाइ बहुमत चाहिन्छ। तर, सत्ता गठबन्धनसँग त्यो मत छैन। कुनै पदाधिकारीको विरुद्धमा यस परिच्छेदबमोजिम प्रस्तुत प्रस्तावमा छानबिन गरी महाभियोग प्रमाणित हुन्छ भन्ने ठहरका साथ महाभियोग सिफारिस समितिले पेस गरेको प्रतिवेदन प्रतिनिधिसभाको तत्काल कायम रहेको सम्पूर्ण सदस्य संख्याको दुईतिहाइ बहुमतबाट पारित भएमा सम्बन्धित पदाधिकारी पदमुक्त हुनेछ, नियम १६६ (६) मा लेखिएको छ। २ सय ७५ सदस्यीय प्रतिनिधिसभामा २ सय ७१ जना कायम छन। दुईतिहाइ पुर्याउन १ सय ८१ मत चाहिन्छ। अन्य दल मिल्दा पनि १ सय ७३ मात्रै पुग्छ। विपक्षी एमालेसँग ९८ सांसद छन्। दुईतिहाइ नपुगे महाभियोग नलाग्ने संसद् सचिवालयका प्रवक्ता रोजनाथ पाण्डेको भनाइ छ। भने, त्यस्तो अवस्थामा महाभियोग फिर्ता हुन्छ। प्रधानन्यायाधीशविरुद्ध महाअभियोग प्रस्ताव दर्ता महाअभियोग दर्तासँगै प्रधानन्यायाधीश स्वत: निलम्बित न्यायालयको गरिमा जोगाउन महाभियोग : कानुन मन्त्री बडु एमसीसी डाइभर्ट गर्न महाभियोग ल्याएको होइन : कांग्रेस नेता केसी प्रधानन्यायाधीशविरुद्धको महाभियोगमा राष्ट्रिय सहमति जुटाउन कांग्रेसले सबै दलसँग वार्ता गर्ने महाभियोग लागेका राणालाई पदमुक्त गर्न सर्वोच्च बारको माग महाभियोग प्रस्ताव आउनु गम्भीर षड्यन्त्र, प्रतिवाद गर्ने एमाले निर्णय म दुःखी छैन : जबरा किन आयो जबराविरुद्ध महाभियोग ? प्रधानन्यायाधीश महाभियोगको कठघरामा"
प्रधानन्यायाधीशविरुद्धको महाभियोग प्रकरण : प्रतिवाद गर्ने पक्षमा एमाले,"काठमाडौं : प्रधानन्यायाधीश चोलेन्द्रशमशेर जबराविरुद्धको महाभियोग प्रस्ताव पारित हुन एमालेको साथ चाहिन्छ। तर, प्रमुख प्रतिपक्षी एमालेले यो प्रस्तावलाई गम्भीर षड्यन्त्रपूर्ण र अदालतमाथिको प्रहार भन्दै यसको प्रतिवाद गर्ने निर्णय गरेको छ। यो अवस्थामा प्रतिनिधिसभामा दुईतिहाइ बहुमत पुर्याउन पदमुक्त गर्न हम्मेहम्मे पर्ने देखिन्छ। सत्तारुढ गठबन्धनमा आबद्ध दलहरूले अपर्झट तवरले आइतबार महाभियोग प्रस्ताव दर्ता गरेपछि एमाले सचिवालयको आकस्मिक बैठक बसेको थियो। गठबन्धनको कदमले स्वतन्त्र न्यायपालिकामा हस्तक्षेप गरेको ठहर बैठकले गरेको उपाध्यक्ष एवं संसदीय दलका उपनेता सुवास नेम्बाङले बताए। यो कदम अनुचित भएकाले त्यसलाई असफल पार्ने निष्कर्ष महासचिव शंकर पोखरेलले बताए। सर्वोच्च अदालतमा विचाराधीन मुद्दा बिथोल्ने, अदालतलाई सत्ताको निर्देशनमा चल्ने संस्था बनाउने उद्देश्यले महाभियोग प्रस्ताव दर्ता भएको आरोप महासचिव पोखरेलले लगाए। समग्रमा भन्नुपर्दा यो कदम लोकतन्त्रमाथिको प्रहारका रूपमा र संघीय लोकतान्त्रिक गणतन्त्रविरुद्धको प्रहारका रूपमा लिएका छौं, महासचिव पोखरेलले भने, पार्टीका तर्फबाट गम्भीर ढंगले प्रतिवाद गर्न आवश्यक छ भन्ने निश्कर्ष निकालेका छौं। प्रधानन्यायाधीशविरुद्धको महाभियोग प्रस्तावले स्वतन्त्र न्यायपालिकामा हस्तक्षेप गरेको ठहर हामीले गरेका छौं। सुवास नेम्बाङ, उपाध्यक्ष, एमाले उक्त पार्टीले प्रतिनिधिसभा पुनःस्थापनाको फैसलामा संलग्न अन्य चार न्यायाधीशलाई पनि महाभियोग लगाउन कदम चाल्न सक्ने देखिएको छ। जसमा न्यायाधीशहरू दीपककुमार कार्की (कायममुकायम प्रधानन्यायाधीश), मीरा खड्का, आनन्दमोहन भट्टराई र ईश्वरप्रसाद खतिवडा छन्। एमाले सचिवालयको आइतबार बसेको आकस्मिक बैठकले यसबारे निर्णय गर्ने अधिकार संसदीय दललाई दिएको उच्च स्रोतले जनाएको छ। ती स्रोतका अनुसार दलको बैठक सोमबार बस्नेछ। यस्तै बैठकले पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्न सक्ने पनि ती नेताको भनाइ छ। पार्टीले कारबाही गरेका १४ सांसदलाई नहटाएको भन्दै एमालेले सभामुखप्रति असन्तुष्टि जनाउँदै आएको छ। एमालेका सम्भावित कदम  चार न्यायाधीशलाई पनि महाभियोग लगाउन सक्ने  सभामुखविरुद्ध पदअनुकूल आचरण नगरेको भन्ने प्रस्ताव ल्याउन सक्ने महाभियोग प्रस्ताव लोकतन्त्र र सार्वभौमसत्तामाथिको प्रहारका साथै स्थानीय निर्वाचन धकेल्ने षड्यन्त्र भएको निष्कर्ष निकालेको जनाइएको छ। यो कदम सत्तापक्ष र प्रतिपक्षका बीचमा लामो समयपछि थालनी भएको संवादको प्रयासलाई बिथोल्ने षड्यन्त्रका रूपमा आएको हामीले अनुमान गरेका छौं, महासचिव पोखरेलले भने । प्रचार विभागका उपप्रमुख विष्णु रिजालले महाभियोग प्रस्तावले मुलुक थप द्वन्द्वतिर धकेलेको बताए। यसबाट न्यायालय कब्जा गरी आफू अनुकूलका फैसला गराउने प्रपञ्च प्रकट भएको छ। स्थानीय चुनाव नगराउने षड्यन्त्र सुरु भएको छ, नेता रिजालले भने। प्रतिपक्षसँग सुधार हुन लागेको सम्बन्ध पनि यो प्रस्तावले बिगारेको उनको भनाइ छ। सत्तापक्षले महाभियोगको सिलसिला आरम्भ गरेको छ, जसको असर तुरुन्तै देखा पर्नेछ, उनले भने। प्रतिनिधिसभा २ सय ७५ सदस्यीय हो। ४ जना निष्कासनमा परेका कारण २७१ सदस्य कायम छ। यसको दुईतिहाइ १ सय ८१ हुन्छ। एमालेबाहेक दल मिल्दा १ सय ७३ मत मात्रै पुग्छ। जसमा ४ जना निलम्बनमा छन्। यो पनि घटाउँदा १ सय ६९ कायम हुन्छ। १२ मत अपुग हुने देखिन्छ। कांग्रेसका ६१, माओवादी केन्द्रका ४८ (सभामुखबाहेक), एकीकृत समाजवादीका २३ गरी १ सय ३२ पक्षमा देखिएका छन्। प्रतिनिधिसभामा एमालेका ९८ सांसद छन्। टोपबहादुर रायमाझी, प्रभु साह, लेखराज भट्ट, गौरीशंकर चौधरी पदमुक्त भएका थिए। विजयकुमार गच्छदार, मोहम्मद अफ्ताब आलम, रेशम चौधरी र हरिनारायण रौनियार निलम्बनमा छन्। संविघानमा महाभियोग सम्बन्धी व्यवस्था १०१ महाभियोग : (२) यो संविधान र कानुनको गम्भीर उल्लंघन गरेको, कार्यक्षमताको अभाव वा खराब आचरण भएको वा इमानदारीपूर्वक आफ्नो पदीय कर्तव्यको पालन नगरेको वा आचारसंहिताको गम्भीर उल्लंघन गरेको कारणले आफ्नो पदीय जिम्मेवारी पूरा गर्न नसकेको आधारमा प्रतिनिधिसभामा तत्काल कायम रहेको सम्पूर्ण सदस्य संख्याको एक चौथाइ सदस्यले नेपालको प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारीका विरुद्ध महाभियोगको प्रस्ताव पेस गर्न सक्नेछन्। त्यस्तो प्रस्ताव प्रतिनिधिसभामा तत्काल कायम रहेका सम्पूर्ण सदस्य संख्याको कम्तीमा दुईतिहाइ बहुमतबाट पारित भएमा सम्बन्धित व्यक्ति पदबाट मुक्त हुनेछ। (३) उपधारा (२) बमोजिमको कुनै व्यक्तिको विरुद्ध महाभियोगको प्रस्ताव पेस गर्ने आधार र कारण विद्यमान भएनभएको छानबिन गरी सिफारिस गर्ने प्रयोजनका लागि प्रतिनिधिसभामा एक महाभियोग सिफारिस समिति रहनेछ। (४) उपधारा (३) बमोजिमको समितिमा प्रतिनिधिसभाका ११ जना सदस्य रहनेछन्। (५) उपधारा (२) बमोजिम महाभियोगबाट पदमुक्त हुने व्यक्तिले संविधानको गम्भीर गरेको वा कार्यक्षमताको अभाव वा खराब आचरण वा पदीय दायित्वको पालन इमानदारीपूर्वक नगरेको वा आचारसंहिताको गम्भीर उल्लंघन गरेको भन्ने आधारमा प्राप्त सूचना, जानकारी वा उजुरी ग्राह्य रहेको भनी प्रतिनिधिसभाका कम्तीमा तीन जना सदस्यले प्रमाणित गरी पेस गरेमा उपधारा (३) बमोजिमको समितिले त्यस्तो उजुरीमाथि संघीय कानुनबमोजिम छानबिन गरी महाभियोगसम्बन्धी कारबाहीका लागि प्रतिनिधिसभासमक्ष सिफारिस गरेमा उपधारा (२) बमोजिम महाभियोगको प्रस्ताव पेस हुन सक्नेछ। (६) उपधारा (२) बमोमिजत महाभियोगको कारबाही प्रारम्भ भएपछि नेपालको प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुखन वा पदाधिकारीले त्यस्तो कारबाहीको टुंगो नलागेसम्म आफ्नो पदको कार्यसम्पादन गर्न पाउने छैन। (७) उपधारा (१) वा (२) बमोजिम महाभियोगको आरोप लागेको व्यक्तिलाई सफाइ पेस गर्ने मनासिब मौका दिनुपर्नेछ। (८) यस धाराबमोजिम महाभियोगको प्रस्ताव पारित भई पदमुक्त भएका राष्ट्रपति वा उपराष्ट्रपति, नेपालको प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारी पदमा रहँदा कुनै कसुर गरेको भए त्यस्तो कसुरमा संघीय कानुनबमोजिम कारबाही गर्न बाधा पर्ने छैन। (९) उपधारा (१) वा (२) बमोजिम महाभियोगको प्रस्ताव पारित भई पदमुक्त भएको व्यक्तिले त्यस्तो पदबाट पाउने कुनै सुविधा लिन र भविष्यमा कुनै पनि सार्वजनिक पदमा नियुक्ति वा मनोनयन हुने सक्ने छैन। (१०) महाभियोगसम्बन्धी अन्य व्यवस्था संघीय कानुनबमोजिम हुनेछ।"
आज भारतको उत्तर प्रदेशमा दोस्रो चरणको मतदान हुँदै,"नयाँ दिल्ली : भारतको उत्तर प्रदेश प्रान्तमामा सोमबार दोस्रो चरणको मतदान हुँदै छ। दोस्रो चरणकोमा आज सहारनपुर, मुरादाबाद र बरेली डिभिजनका ५५ सिटमा मतदान भइरहेको छ। २०१७ विधानसभा चुनावमा, यी ५५ मध्ये ३८ सीट भाजपाले जितेको थियो। तर, पछिल्लो लोकसभा चुनावमा यहाँका ११ लोकसभा सिटमध्ये ७ विपक्षीले जितेका थिए । पहिलो चरणमा फेब्रुअरी १० मा सहारनपुर डिभिजनका दुई जिल्ला मुजफ्फरनगर र शामलीमा मतदान भएको थियो। आज (फेब्रुअरी १४) सहारनपुर, मुरादाबाद, बिजनौर, अमोरोहा, सम्भल, रामपुर, बदाऊन, बरेली र शाहजहानपुर जिल्लामा मतदान हुँदैछ। दोस्रो चरणमा धेरै सिटमा रोमाञ्चक प्रतिस्पर्धा हुने बीबीसी हिन्दीको समाचारमा उल्लेख छ। धेरै राजनीतिक व्यक्तित्वको विश्वसनीयता दाउमा छ । यस चरणमा समावेश गरिएका जिल्लाहरूमा मुस्लिम आवादी बढी छ। यसअघि धेरै सीटमा मुस्लिम उम्मेद्वारहरूले सजिलै जितेका छन्।"
निर्वाचनमा नयाँ व्यवस्था,"काठमाडौं : यसपटकको निर्वाचनमा नेपाली नागरिकले १८ वर्ष पूरा भएको भोलिपल्टै मतदान गर्न पाउने व्यवस्था गरिएको छ। नेपालको इतिहासमै पहिलो पटक यस्तो व्यवस्था गरिएको निर्वाचन आयोजले जनाएको छ। उक्त व्यवस्थासँगै वैशाख ३० मा हुने स्थानीय तह सदस्यको निर्वाचमा मतदाता नामावलीमा नाम समावेश भएका झण्डै २ लाख युवा पुस्ताका मतदाताले मतदान गर्न पाउने छन्। १८ वर्ष पूरा भएका नागरिकलाई मतदान गर्ने अधिकारी सुनिश्चिता २०७२ को संविधानले नै गरेको छ। नेपालको निर्वाचन इतिहासमा पहिलोपटक निर्वाचन हुने दिनभन्दा अघिल्लो दिनलाई आधार मानी मतदाता उमेर पुगेका र मतदाता नामावलीमा नाम भएकाले मतदान गर्ने पाउने व्यवस्था गरेका छौं, निर्वाचन आयोगका प्रवक्ता शालिग्राम शर्मा पौडेलले भने। उनका अनुसार आगामी वैशाख २९ गतेलाई १८ वर्ष उमेर पुग्ने दिनलाई निर्दिष्ट मिति (कट अफ डेट)मान्दा १ करोड ७९ लाख मतदाता कायम हुने अनुमान छ। आइतबार निर्वाचन आयोगमा आयोजित पत्रकार सम्मेलनमा ५ वर्षमा २५ लाख नयाँ मतदाता थपिएको आयोगले बताएको छ। निर्वाचन आयोगको परामर्शमा सरकारले स्थानीय तह सदस्य निर्वाचन आउँदो वैशाख ३० गते एकै चरणमा सम्पन्न गर्ने गरी मिति घोषणा गरिसकेको छ। कानुनतः निर्वाचनसम्बन्धी व्यवस्थापकीय कार्यसम्पादन गर्न आयोगलाई १२० दिन आवश्यक हुन्छ। तर, माघ २४ गते स्थानीय तहको निर्वाचनका लागि मिति घोषणा गर्दा ९५ दिन मात्र निर्वाचन अवधि आयोगलाई प्राप्त भएको छ।"
बिग बोसबाट चर्चामा आएको जोडी राखी सावन्त र रितेश सिंह अलग हुँदै,"नयाँ दिल्ली : बिग बोसकी प्रतियोगी राखी सावन्त र उनका पति रितेश सिंह छुट्टिने भएका छन्। टिभी अभिनेत्री राखी सावन्तले सामाजिक सञ्जाल पोस्टमार्फत यो जानकारी दिएकी हुन्। राखी सावन्त र रितेश सिंहको सम्बन्धको चर्चा बिग बोसको अघिल्लो सिजनमा पनि भएको थियो, जब राखीले आफैंले आफ्नो पतिको नाम रितेश सिंह भएको बताएकी थिइन्। रियालिटी शोको हालैको सिजनमा रितेश सिंह र राखी सावन्त सँगै देखा परेका थिए। उनी बिग बोसको पनि एक हिस्सा थिए र दुईबीचको सम्बन्धलाई लिएर धेरै टिप्पणीहरू पनि आएका थिए। शोका एन्कर सलमान खानले रितेश सिंहलाई राखी सावन्तसँग राम्रो व्यवहार गर्न चेतावनी दिएका थिए। शोमा कयौं पटक उनीहरु दुबैको श्रीमान् श्रीमतीको सम्बन्धमा पनि प्रश्न उठेको थियो। अब राखी सावन्तले एक इन्स्टाग्राम पोस्टमा दुबैले अलग बस्ने निर्णय गरेको लेखेकी छिन्। राखीले आफ्नो पोस्टमा लेखेकी छिन्, 'बिग बोसबाट बाहिरिएपछि दुबैले मतभेद सुल्झाउन धेरै प्रयास गर्यौं तर कुरा मिल्न सकेन। यस्तो अवस्थामा दुवैले अलग बस्ने निर्णय गरेका छौं।' राखी सावन्तले रितेश सिंहलाई आगामी जीवनको लागि शुभकामना दिँदै यो समयमा आफ्नो काम, जीवन र परिवारमा ध्यान दिनु पर्ने बताएकी छिन्।"
म दुःखी छैन : जबरा,"काठमाडौं : राष्ट्रिय झन्डा हल्लाउँदै सर्वोच्च अदालत पुग्दा प्रधानन्यायाधीश चोलेन्द्रशमशेर जबराले आफ्नैविरुद्ध नारावाजी सुने। संसद्मा महाभियोग प्रस्ताव दर्तापछि पनि आइतबार दिनभरि बसे। महाभियोगको पत्र बुझे। झन्डा छोपिएको गाडी चढेर फर्किए। नेपालको न्यायिक इतिहासमा विरलै देखिने दृश्य आइतबार सर्वोच्च अदालतमा देखियो। कानुन व्यवसायीले सर्वोच्च परिसरमा प्रधानन्यायाधीश जबराको राजीनामा माग्दै गर्दा संसद्मा महाअभियोगको प्रस्ताव दर्ता हुँदै थियो। सर्वोच्च अदालतका प्रवक्ता बाबुराम दाहालका अनुसार, संसद् सचिवालयबाट महाभियोग प्रस्तावबारे जानकारी लिएर जबरा बाहिरिएका थिए। प्रधानन्यायाधीश जबरा बाहिरिएपछि दीपककुमार कार्की स्वतः कायममुकायम भएका छन्। नेपालको संविधानको धारा १०१ को धारा (६) उपधारा (२) बमोजिम महाभियोगको कारबाही सुरु भएपछि कारबाहीको टुंगो नलागेसम्म आफ्नो पदको कार्य सम्पादन गर्न नपाउने व्यवस्था छ। सर्वोच्चका प्रवक्ता दाहालका अनुसार, प्रधानन्यायाधीश जबराले संसद्ले आफ्नो अधिकार प्रयोग गरेकोमा आफू दुःखी नभएको बताएका थिए। प्रधानन्यायाधीश जबराको भनाइ उदृत गर्दै उनले भने, संसदले आफ्नो अधिकारको प्रयोग गरेको छ। त्यसमा म दुःखी छैन। प्रक्रियाबाट मेरो विरुद्धको महाभियोग प्रस्ताव पारित भएमा सेवाबाट अलग हुने निश्चित छ। संविधानभन्दा दायाँबायाँ म केही पनि सोंच्न सक्दिनँ। किन लाग्यो महाभियोग ? यदि म प्रधानन्यायाधीशमा अनुमोदन भएँ भने प्रधानन्यायाधीशका रूपमा गर्नुपर्ने समितिको सम्मानमा अलिकति पनि आँच आउन दिने छैन। म प्रतिबद्धता जाहेर गर्छु। १५ असार २०७६ मा संसदीय समितिमा सुनुवाइका क्रममा प्रधानन्यायाधीश जबराले प्रतिबद्धता व्यक्त गरेका थिए। तर, उनी प्रतिबद्धताविपरीत कार्य गरेको अभियोग लाग्यो। कानुन व्यवसायीको छाता संगठन नेपाल बार एसोसिएसनले १ सय ७ दिनदेखि भौतिक र भर्चुअल माध्यमबाट शान्तिपूर्ण आन्दोलन गर्दै आएको थियो। सुरुमा राजीनामा माग्दै सहज बहिर्गमनको बार एसोसिएसनले माग गरेको थियो। तर, अदालतमा सशस्त्र दंगा प्रहरीको परिचालन गरी आक्रमण भएपछि आन्दोलन झन् चर्कियो। बार अध्यक्ष चण्डेश्वर श्रेष्ठले भने, यति लामो समयसम्म आन्दोलन गर्नुपर्ला भन्ने सोंचेका थिएनौं। उहाँकै (जबराकै) कारणले लगातार आन्दोलन गर्नुपर्यो। न्यायालय पनि बन्धक जस्तो हुन पुग्यो। २०७७ साउन ३० गते प्रधानन्यायाधीश राणाले न्यायपालिकामा हुन सक्ने विकृति, विसंगति, भ्रष्टाचार एवं बिचौलियाबाट हुन सक्ने क्रियाकलाप र रोकथामका लागि चाल्नुपर्ने उपायको सम्बन्धमा कार्ययोजना पेश गर्न समिति बनाएका थिए। सर्वोच्चका न्यायाधीश हरिकृष्ण कार्कीको नेतृत्वमा रहेको समितिले प्रतिवेदन बुझाएको थियो। समितिमा न्यायाधीश प्रकाशमान सिंह राउत, नेपाल बार एसोसिएसनका अध्यक्ष चण्डेश्वर श्रेष्ठ, सर्वोच्च बारका अध्यक्ष पूर्णमान शाक्य, नायव महान्यायाधीशवक्ता पदमप्रसाद पाण्डेलगायत सदस्य थिए। समितिले २०७८ साउन १४ गते प्रतिवेदन बुझाएको थियो। उक्त प्रतिवेदनमा सार्वजनिक गर्ने र न्यायालयमा सुधार गर्ने प्रतिबद्धता राणाले व्यक्त गरेका थिए। सर्वोच्चका न्यायाधीश हरिकृष्ण कार्की संयोजकत्वको समितिले प्रस्तुत गरेको प्रतिवेदनमा नै प्रधानन्यायाधीशको भूमिका माथि नै प्रश्न उठाइएको छ। उक्त प्रतिवेदन कार्यान्वयनमा प्रधानन्यायाधीश जबराले आलटाल गरेपछि नेपालको संविधानको धारा १३६ बमोजिमको प्रभावकारी भूमिका निर्वाह गर्न असफल तथा अक्षम रहेको निष्कर्ष बार एसोसिएसनले निकालेको थियो। बारले गत कात्तिक महिनादेखि न्यायपालिकाको समग्र सुधार र सुदृढीकरणका लागि प्रधानन्यायाधीश जबराको राजीनामा माग गर्दै आएको छ। सर्वोच्चका न्यायाधीश हरिकृष्ण कार्कीको संयोजकत्वमा गठित समितिको प्रतिवेदनको कार्यान्वयन गर्नुपर्ने माग बारले गरेको थियो। तर, जबरा भने आलटाल गर्दै आए। न्यायपालिकाको विकृति, विसंगतिबारे अध्ययन गरी प्रस्तुत गरिएको उक्त प्रतिवेदनमा प्रधानन्यायाधीश इमानदार प्रतिबद्ध भए विकृति र विसंगति ८० प्रतिशत ठीक हुने उल्लेख छ। बारले प्रधानन्यायाधीश जबरालाई प्रतिवेदन कार्यान्वयनमा बाधक रहेको आरोप लगाउँदै शुद्ध र स्वच्छ न्याय प्रदान गर्न अनिच्छुक रहेको जनाउँदै आएको थियो। न्यायाधीश, नेपाल बार एसोसिएसनका पदाधिकारी एवं कानुन व्यवसायी असन्तुष्ट रहेकै बेला पूर्वन्यायाधीश फोरम पनि थपियो। पूर्वन्यायाधीश फोरमका अध्यक्ष टोपबहादुर सिंहले ५ कात्तिक २०७८ मा विज्ञप्ति प्रकाशित गर्दै जबराको व्यवहार र आचरणमा गम्भीर शंका उत्पन्न भएको जनाएका थिए। न्यायिक इतिहासमै पहिलो पटक बहालवाला प्रधान न्यायाधीशविरुद्ध सर्वोच्चका पूर्वन्यायाधीशहरू मैदानमा उत्रिए। पूर्वन्यायाधीश फोरमले १६ बुँदे विज्ञप्ति जारी गर्दै न्यायपालिकाको गरिमा, विश्वसनीयता, जनआस्था र स्वतन्त्रता जोगाउनका लागि प्रधानन्यायाधीश स्वयंले निकास दिनु यथोचित हुने सुझाव दियो। पूर्वप्रधानन्यायाधीश के भन्छन् ? पूर्वप्रधानन्यायाधीश कल्याण श्रेष्ठले न्यायपालिकालाई अनपेक्षित रूपमा इतिहासमा कहिल्यै नभएको घटना अहिले भइरहेको बताए। उनले भने, संसदले विवेकपूर्ण निर्णय लिने अपेक्षा गरेको बताए। असाधारण व्यवधानको परिस्थिति निर्माण भएको चर्चा गर्दै उनले जुन पक्षमा निर्णय गरे पनि संसदले अविलम्ब निर्णय गर्नुपर्ने बताए। पूर्वप्रधानन्यायाधीश ओमप्रकाश मिश्रले संविधान, कानुनले आफ्नो प्रक्रिया आफैं रोज्ने बताए। के भनौं म ? पास हुने नहुने संसद्को अधिकारको कुरा हो। कानुनले आफ्नो बाटो आफैं लेला। उनले भने। सर्वोच्चका पूर्वन्यायाधीश बलराम केसीले महाअभियोग प्रस्ताव छिटो हुने पर्ने बताए। ढिलो भए पनि दर्ता भएको छ। यो खुसीको कुरा हो। जबराले आफैं जानेर छोड्नु पथ्र्यो। त्यो जानेनन्। प्रधानन्यायाधीश पदमा धेरै राख्नु हुँदैन। उनी पदमा भइरहे पदको दुरुपयोग गर्छन्। जबराको विवादित बिगत प्रधानन्यायाधाशी जबराको दबाबमा प्रधानमन्त्री शेरबहादुर देउवाले गैरसांसद गजेन्द्रबहादुर हमाललाई मन्त्रीमा नियुक्त गरेपछि उनी विवादमा तानिएका थिए। यद्यपि, जबराले प्रेस विज्ञप्ति प्रकाशित गरी मन्त्री नियुक्तिमा आफ्नो कुनै भूमिका नभएको प्रष्टीकरण दिएका थिए। प्रधानन्यायाधीश जबरा आफ्नै सहकर्मी र कानुन व्यवसायीको छाता संगठन नेपाल बार एसोसिएसनको आन्दोलनले घेराबन्दीमा परे। उनले बोलाएको फुलकोर्ट बैठकमा सहकर्मी सबै न्यायाधीशले बहिष्कार थिए। न्याय सम्पादनको काम कारबाही पूर्णरूपमा ठप्प भएको थियो। प्रधानन्यायाधीश जबरा न्यायिक बिचलन र विकृति बढाएको आरोप सहकर्मी न्यायाधीश र बार एसोसिएसनको थियो। १५ असारमा प्रधानन्यायाधीश चोलेन्द्रशमशेर जबरा र न्यायाधीश तेजबहादुर केसीको इजलासले पत्नी हत्यामा जन्मकैदको सजाय काटिरहेका सशस्त्र प्रहरी बलका पूर्वडीआईजी रञ्जन कोइरालाको १२ वर्षे कैद सजाय घटाएर साढे ८ वर्षमा झारिदिएको थियो। उक्त फैसला अनुसारको सजाय भोगेर कोइराला ८ साउनमा रिहा भइसकेका छन्। सो फैसलाविरुद्ध सर्वसाधारण सडक आन्दोलनमा उत्रेका थिए। सो मुद्दाको महान्यायाधिवक्ता कार्यालयले पुनरावलोकन निस्सा दर्ता गराए पनि सुनुवाइ हुन सकेन। पूर्वप्रधानन्यायाधीश मीनबहादुर रायमाझी, अनुपराज शर्मा, कल्याण श्रेष्ठ, सुशीला कार्कीले समेत प्रतिनिधिसभा विघटन असंवैधानिक भएको वक्तत्व्य जारी गरेका थिए। पूर्वप्रधानन्यायाधीश कल्याण श्रेष्ठले भने, हामी चारजना पूर्वप्रधानन्यायाधीशले एउटा सन्दर्भमा विज्ञप्ति जारी गरेका हौं। त्यो बिन्दुबाट धेरै अगाडि कुराहरू बढिसकेको छ। प्रधानन्यायाधीशको छवि बिग्रनुभन्दा अगाडि नै टुंगो लागोस् भन्ने थियो। अब अहिले त परिस्थिति धेरै बदलिसक्यो। उनीहरूले सार्वजनिक रूपमा प्रधानन्यायाधीश जबराको कार्यशैलीप्रति असन्तुष्ट जनाएका थिए। मुद्दाको पेसी सूचीको निर्धारण गर्दा व्यापक मनोमानी भएको आरोपसमेत प्रधानन्यायाधीश जबरामाथि थियो। फोरमले जारी गरेको विज्ञप्तिमा वर्तमान न्यायिक नेतृत्वको संवैधानिक दायित्व निर्वाहमा नै गम्भीर शंका उत्पन्न भएको जनाएको थियो। प्रतिनिधिसभा विघटनको पहिलो मुद्दा फैसला गर्ने प्रधानन्यायाधीश र न्यायाधीशहरूलाई नै तोकिदिएर विभिन्न तहको तक्मा दिने घोषणा गरिएपछि पनि उनी विवादमा तानिएका थिए। स्वतन्त्र र विश्वासिलो न्यायपालिकाको मर्ममा नै आघात पुर्याएको चर्चा भएको थियो। प्रधानन्यायाधीश जबराको नाता पर्ने मन्त्रिपरिषद्मा समावेश गराइनु, चर्को विरोधपश्चात् राजीनामा आउनुले प्रधानन्यायाधीशको आचरण र व्यवहारमा नै गम्भीर शंका गरिएको थियो। मुद्दा पेशी तोक्ने अधिकारको प्रयोगमा बारम्बार विवाद उठ्नु, न्यायपालिका शुद्धीकरण अभियानका अभियन्ता वरिष्ठ अधिवक्ता र अधिवक्ताको ध्यानाकर्षणमा पनि कजलिस्ट तोक्ने अधिकारको प्रयोगमा शंका उठाइएको थियो। प्रधानन्यायाधीश जबराले दक्ष र अनुभवि क्याडरका न्यायाधीशलाई उपेक्षा गरेको पूर्वन्यायाधीशद्वारा जारी विज्ञप्तिमा उल्लेख छ। न्यायिक नेतृत्व र राजनीतिक दलबीचको भागबन्डाको आधारमा अनुभवहीन व्यक्तिलाई सर्वोच्च अदालतको न्यायाधीशमा नियुक्त गरिएको फोरमले जनाएको छ। प्रधानन्यायाधीश जबराले दक्ष र अनुभवि क्याडरका न्यायाधीशलाई उपेक्षा गरेको आरोप छ। सर्वोच्चद्वारा सर्वोच्च अदालतउपर नै अन्तरिम आदेश हुनु, अन्तरिम आदेश बेलैमा सच्याउन सकिने प्रक्रिया र पद्धति अवलम्बन नहुनु, बार र बेन्चबीच सम्पन्न सहमतिविपरीत इजलास तोकिनु जस्ता क्रियाकलापले न्यायिक नेतृत्वप्रति बार एसोसिएसन र कानुन व्यवसायी असन्तुष्ट थिए। अबको आन्दोलन न्यायालयको सुधार प्रधानन्यायाधीशविरुद्ध अचानक महाभियोग प्रस्ताव दर्ता भयो। कति बाध्यात्मक थियो ? न्यायपालिका सुधारका लागि उहाँ बाधक हुनुभयो। बहिगर्मनका लागि आन्दोलन गर्दै आएको १०७ दिन भयो। उहाँले नै संविधानअनुसार बहिर्गमन हुन्छु भनेको हुनाले संसदीय दलहरूलाई १७ बुँदे आधारपत्र पनि बुझाएका थियौं। दलका शीर्ष नेतासम्म पनि पुगेका थियौं। प्रधानमन्त्रीलाई पनि बुझाएका थियौं। सत्ता गठबन्धनले न्यायालयभित्रको समस्या प्रधानन्यायाधीश आफैंबाट समाधान होस् भनेर सोंच बनाएको थियो। प्रधानन्यायाधीशबाट न्याय सम्पादन र न्याय प्रशासन सञ्चालन हुन सकेको थिएन। न्याय सेवा आयोग, न्याय परिषद्मा पनि कामहरू ठप्प भयो। दुईतिहाइ बहुमतबाट महाभियोग प्रस्ताव पारित होला ? सत्ता गठबन्धन र अन्य राजनीतिक दलका सांसदहरूले पनि न्यायपालिका सुधारका लागि मतदान गर्नुहुनेछ भन्ने लागेको छ। कुनै कमीकमजोरी बिना प्रधानन्यायाधीशको कसुरको छानबिन गर्नुपर्छ। कसुरको सम्बन्धमा कारबाही गर्नेदेखि हटाउनेसम्मको काममा प्रतिनिधिसभाले सचेतता अपनाउने विश्वास लिएको छुँ। महाभियोग प्रस्ताव आउनुको मुख्य कारण के हो ? न्यायपालिकामा विकृति, विसंगति, बिचौलिया, भ्रष्टाचार व्यापक छ। त्यसमा सुधारका लागि पहल गर्नुभन्दा पनि प्रधानन्यायाधीश जबराबाट पहल भएन। बिमुख हुनुभयो। भ्रष्टाचारको संरक्षणसमेत गर्नु भएको भन्ने समेतका आधारमा महाअभियोग प्रस्ताव आएको हो। संवैधानिक नियुक्तिमा भागबन्डा गर्ने, न्यायाधीश नियुक्तिमा चलखेललगायतका कार्य र न्याय किनबेचका कारणले गर्दा समाधानका लागि बहिर्गमन आवश्यक थियो। स्वेच्छाले बहिर्गमन गर्न नमानेका कारण महाभियोग प्रस्ताव आएको हो। सर्वोच्च अदालत परिसर केन्द्रित आन्दोलन अब के गर्नु हुन्छ ? महाभियोग दर्ता भएकै कारणले न्यायपालिकाको शुद्धीकरण र सुदृढीकरणका लागि जारी आन्दोलन स्थगन वा रोकिँदैन। यो अभियान निरन्तर रहन्छ। अहिले प्रधानन्यायाधीश जबरा निलम्बनमा पर्नुभएको छ। सुधारका कामहरू बाँकी नै छन्। जबराको प्रवेश निषेधका लागि सर्वोच्चको मूल गेटमा आन्दोलन गरिएको हो। अब त्यो स्थानमा आन्दोलन गरिरहनु पर्दैन। न्यायापालिका सुधारका लागि गर्नुपर्ने कुराहरू त बाँकी नै छ। अबको आन्दोलन न्यायालयको सुधारमा केन्द्रित हुनेछ। त्यसका लागि खबरदारी, सहकार्यको भूमिका गर्दै अघि बढ्छौं।  चण्डेश्वर श्रेष्ठ अध्यक्ष, नेपाल बार एसोसिएसन  ढिलो भए पनि दर्ता भएको छ। यो खुसीको कुरा हो। जबराले आफैं जानेर छोड्नु पथ्र्यो। त्यो जानेनन्। प्रधानन्यायाधीश पदमा धेरै राख्नु हुँदैन। उनी पदमा भइरहे पदको दुरुपयोग गर्छन्। बलराम केसी पूर्वन्यायाधीश  हामी चारजनाले एउटा सन्दर्भमा विज्ञप्ति जारी गरेका हौं। त्यो बिन्दुबाट धेरै अगाडि कुराहरू बढिसकेको छ। प्रधानन्यायाधीशको छवि बिग्रनुभन्दा अगाडि नै टुंगो लागोस् भन्ने थियो। अब अहिले त परिस्थिति धेरै बदलिसक्यो।  कल्याण श्रेष्ठ पूर्वप्रधानन्यायाधीश महाभियोग दर्ता भइसकेकाले तार्किक निष्कर्षमा पुर्याउनुपर्छ। दुईतिहाइ बहुमतले पारित गरेर कुनै पनि सहुलियत नपाउने गरी हटाउनुपर्छ। अरूले पनि सबक सिक्छन्।  ओमप्रकाश मिश्र पूर्वप्रधानन्यायाधीश"
किन मनाउन थालियो भ्यालेन्टाइ डे?,"काठमाडौं : फेब्रुअरी १४, अर्थात् भ्यालेन्टाइन डे। प्रेम दिवस। हरेक फ्रेबुअरी १४ मा भ्यालेन्टाइन डे मनाइन्छ। यो दिन आफूलाई मन परेका मान्छेलाई कार्ड, फूल, चकलेट तथा अन्य सामग्री दिएर प्रेम दर्शाइन्छ। संसारभरि आफ्नो प्रेमी, प्रेमिकालाई विभिन्न उपहार दिएर प्रेम देखाइन्छ। जन विश्वासअनुसार तेस्रो शताब्दीतिर रोममा सेन्ट भ्यालेन्टाइन नाम गरेका एक पादरी थिए। विवाह गरेका सिपाही खराब रूपमा प्रस्तुत हुन्छन् भन्ने सोचले राजा क्लाउडिस दोस्रोले सिपाहीहरूलाई विवाह गर्न प्रतिबन्ध लगाएका थिए। तर, भ्यालेन्टाइनले राजाले लगाएको नियम सही नभएको भन्दै गोप्य रूपमा मागी विवाह गरे। भ्यालेन्टाइनको यो हर्कत अन्ततः क्लाउडिसको कानसम्म पुग्यो। राजाको निर्देशन विपरीत गएको भन्दै फ्रेबुअरी १४ का दिन सन्त भ्यालेन्टाइनलाई मारिने घोषणा भयो। त्यसै दिन उनले आफ्नी श्रीमतीलाई चिठी लेख्दै, चिठीको अन्तिममा तिम्रो भ्यालेन्टाइन लेखेका थिए। भ्यालेन्टाइनलाई रोमको प्राक्सेडिजमा गाडिएको थियो। सम्झनामा श्रीमती जुलियाले भ्यालेन्टाइको चिहान वरिपरि त्यतिबेला अल्मोन्डका बिरुवा रोपेकी थिइन्। र, आज के विश्वास गरिन्छ भने त्यही अल्मोन्डको रुखलाई जीवन्त प्रेमको संकेतको रूपमा लिइन्छ। हो, यही फ्रेबु्रअरी १४ अहिले विश्वभरि नै भ्यालेन्टाइन डे का नामले चर्चित छ। विशेषगरी बेलायत, क्यानडा, अमेरिका, मेक्सिको, फ्रान्स, अस्ट्रेलियाजस्ता देशमा यसलाई विशेष रूपमा लिइन्छ। यसलाई वर्षभरिको सबैभन्दा रोमान्टिक दिनको रूपमा लिन्छन् उनीहरू। कवि जिओफ्री जाउसरले १३७५ मा उल्लेख गर्नुभन्दा पहिले भ्यालेन्टाइन डे को कुनै रेकर्ड पाइँदैन। हिजोआज भ्यालेन्टाइन डे एक दिन मात्र नमनाइ एक हप्ता मनाउने गरिन्छ। फेब्रुअरी १४ को अघिल्ला ६ दिन प्रेमीहरु एकआपसमा प्रेम साटासाट गर्द्छन्। 'रोज डे' भ्यालेन्टाइन सप्ताहको पहिलो दिन हो। यो दिन जोडीहरूले एकअर्कालाई गुलाब दिन्छन् । त्यसअघिका ६ दिन अर्थात भ्यालेन्टाइन सप्ताहमा पहिलो दिन फेब्रुअरी ७ रोज डे, फेब्रुअरी ८ प्रपोज डे, फेब्रुअरी ९ चकलेट डे, फेब्रुअरी १० टेडी डे, फेब्रुअरी ११ प्रमिस डे, फेब्रुअरी १२ हग डे, फेब्रुअरी १३ किस डे मनाइन्छ।"
किन आयो जबराविरुद्ध महाभियोग ?,"काठमाडौं : सत्ता गठबन्धनलाई स्पष्ट थाहा छ, महाभियोग पारित हुन संसद्मा आफूसँग आवश्यक बहुमत छैन। विपक्षी एमालेले सहयोग नगरी महाभियोग प्रस्तावका पक्षमा दुईतिहाइ बहुमत पुग्दैन भन्ने पनि थाहा छ। र, पनि सत्ता गठबन्धनले प्रधानन्यायाधीश चोलेन्द्रशमशेर जबराविरुद्ध आइतबार (एकाएक) महाभियोगको प्रस्ताव संसद्मा दर्ता गरेको छ। एमसीसीमा अल्झिएको राजनीति विवाद नयाँ मोडतिर सरेको छ। प्रधानन्यायाधीश जबराले ४ महिनादेखि न्यायालय अवरुद्ध गरेको, स्वतन्त्र, निष्पक्ष सक्षम र जिम्मेवार न्यायपालिकाको जगेर्ना गर्न नसकेको, अतिशय विकृति, विसंगति भ्रष्टाचार तथा बिचौलियाहरूले प्रवेश पाएको लगायत २१ वटा आरोप महाभियोगमा लगाइएका छन्। प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधव नेपालबीच शनिबार बालुवाटारमा भएको छलफलले प्रधानन्यायाधीश जबराविरुद्ध महाभियोगको प्रस्ताव संसद्मा लैजाने निर्णय गरेको थियो। महाभियोग प्रस्तावका प्रक्रियाबारे राय लिन कानुनमन्त्री दिलेन्द्र बडु र वरिष्ठ अधिवक्ता गोविन्द बन्दीलाई पनि बैठकमा उपस्थित गराइएको थियो। शीर्ष नेताको सहमतिअनुसार आआफ्नो पार्टीका प्रमुख सचेतकलाई सांसदहरूको हस्ताक्षर संकलन गर्न निर्देशन दिइएको थियो। आइतबार बिहानसम्म पनि ७८ जना नेतालाई मात्रै थाहा थियो, एकीकृत समाजवादीका प्रमुख सचेतक जीवनराम श्रेष्ठले भने, नेताहरूको निर्देशनपछि सांसदहरूको हस्ताक्षर संकलन गर्न लाग्यौ र महाभियोग दर्ता गर्यौ। संसद्बाट एमसीसी सम्झौता अनुमोदन गर्ने कि नगर्ने भन्नेमा गठबन्धनभित्रै एकमत नजुटेका बेला प्रधानन्यायाधीश जबराविरुद्ध महाभियोग प्रस्ताव आएको छ। कांग्रेस, माओवादी केन्द्र र नेकपा एकीकृत समाजवादीका ९८ सांसदको हस्ताक्षरमा महाभियोग प्रस्ताव दर्ता भएको हो। तर, गठबन्धनकै जसपाका सांसदको भने हस्ताक्षर छैन। प्रतिनिधिसिभाका एक चौथाइ सांसदले महाभियोग प्रस्ताव दर्ता गर्न पाउने संसद् नियमावलीको व्यवस्था छ। गठबन्धन दलका एक नेताका अनुसार अति गोप्य हिसाबले महाभियोग लगाउने तयारी करिब एक महिना अघिदेखि नै थियो। निर्णय भने शीर्ष नेताको शनिबारको बैठकले गरेको हो। त्यहीअनुसार आइतबार बिहानै महाभियोग दर्ता भएको हो। उनले भने, आइतबार लाग्ने महाभियोग दर्ताको खबर गृहमन्त्री बालकृष्ण खाँणले शनिबार साँझ मात्रै थाहा पाएका थिए। एमसीसीमा लेनदेन प्रधानमन्त्री शेरबहादुर देउवा एमसीसी सम्झौता संसद्बाट अनुमोदन गराउन गठबन्धनभित्र सघन वार्ता र छलफलमा थिए। तर, गठबन्धनका माओवादी केन्द्र र एकीकृत समाजवादीले यथास्थितिमा एमसीसी अनुमोदन गर्न नहुने अडान राख्दै आएका थिए। सहमति नजुटेपछि प्रधानमन्त्री देउवाले पारित भए पनि नभए पनि संसद्को निर्णय प्रक्रियामा भने एमसीसी लैजानैपर्ने प्रस्ताव गठबन्धनका नेताहरूको बैठकमा राख्दै आएका थिए। शनिबारको बैठकमा पनि देउवाले एमसीसी संसद्मा लैजानुपर्ने अडान राखेका थिए। देउवाले जसरी पनि एमसीसी सम्झौता संसद्मा लैजाने नै भएपछि माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादीका अध्यक्ष माधव नेपालले प्रधानन्यायाधीश जबराविरुद्ध महाभियोगको प्रस्ताव पनि संसद्मा लैजानुपर्ने प्रस्ताव राखेका थिए। नेताहरूका अनुसार त्यसपछि देउवा महाभियोगको प्रस्तावमा सकारात्मक बनेका थिए। देउवाले मानेपछि एमसीसी सम्झौता फागुन ४ गतेको संसद् बैठकमा टेबल गर्न दाहाल र नेपाल पनि सकारात्मक बनेको बालुवाटार स्रोतले बतायो। त्यसअघि देउवाले प्रधानन्यायाधीश जबरालाई राजीनामा दिन आफूले दुई पटक आग्रह गरिसकेको जानकारी नेताहरूलाई गराएका थिए। चौतर्फी दबाब प्रधानन्यायाधीश जबराविरुद्ध महाभियोग लगाउन सर्वोच्चका न्यायाधीश, पूर्वन्यायाधीश, कानुन व्यवसायी र सत्ता गठबन्धनलाई लडाइँमा साथ दिएका कानुनव्यवसायी को चर्को दबाब थियो। उनीहरूले गठबन्धनका नेताहरूलाई भेट्दै जबरा काममा फर्कने अवस्था आए गठबन्धनलाई आगामी दिनमा सहयोग नगर्ने धम्की दिँदै आएका थिए। पूर्वप्रधानन्यायाधीश, न्यायाधीश, कानुन व्यवसायीहरूको विरोधका बाबजुद पनि जबरा भने टसमस थिएनन्। गोला प्रक्रियाद्वारा पेसी तोकिने भए पनि जबरा सर्वोच्च आउजाउ नै गरिरहेका थिए। जबराविरुद्ध आन्दोलन भएको सय दिन कटिसकेको छ भने ९० दिनदेखि उनले बेञ्च सम्हाल्न पाएका छैनन्। लामो समयदेखि न्यायालय अवरुद्ध रहे पनि जबरा राजीनामा नदिने बरु काममा फर्किने मनस्थितिमा थिए। नेपाल बारले शीर्ष नेताहरूलाई भेटेर जबराविरुद्ध महाभियोग लगाउन आग्रह गरेको थियो। तर, न्यायालयको विवादमा न्यायालयभित्रै सुल्झनुपर्ने अधिकांश नेताहरूको धारणा हुन्थ्यो। कानुनमन्त्री दिलेन्द्रप्रसाद बडुले चार महिनादेखि न्यायालयमा न्यायिक प्रक्रिया र संवैधानिक प्रक्रियाहरू अवरुद्ध हुँदासम्म प्रधानन्यायाधीशले समस्या समाधानका लागि अग्रसरता र चिन्ता नलिएका कारण महाभियोग प्रस्ताव दर्ता गरिएको बताए। न्याय दिने निकाय भनेकै न्यायपालिका हो, बडुले भने, महाभियोग लगाउनै नपर्ने गरी न्यायालयको समस्या समाधान पनि गर्न खोज्यौं तर, त्यसको बेवास्ता भएपछि हामीले यो कदम उठाउनुपरेको हो। संवैधानिक व्यवस्थाअनुसार अब निकास निस्कने उनले बताए। महाभियोग प्रस्ताव दर्ता गर्न नेताहरूसँगै कानुनमन्त्री बडु पनि संसद् सचिवालय पुगेका थिए। १४ जनाको मुद्दाले झस्कायो एमालेले कारबाही गरेका १४ सांसद विरुद्धको मुद्दाको पेसी आइतबारलाई तोकिएपछि गठबन्धनको सहयात्री एकीकृत समाजवादीका अध्यक्ष माधव नेपाल झस्किएका थिए। कुनै पनि बेला आफ्नाविरुद्ध जे पनि निर्णय आउन सक्ने नेपालको बुझाई थियो। तीन दलका नेताहरूको बैठकमा नेता नेपालले प्रधानन्यायाधीश जबरा काममा फर्के गठबन्धनलाई घाटा हुने भन्दै महाभियोगको प्रस्ताव गरेका थिए। सम्मानजनक निकास को कुरा गरेका प्रधानन्यायाधीश जबरा काममा फर्के गठबन्धनविरुद्ध जान सक्ने बुझाइ नेताहरूमा थियो, एकीकृत समाजवादीका एक नेताले भने, केपी ओलीको सत्ता ढालेर आफूले सहयोग गर्दा उल्टै आफूमाथि आक्रमण भएको बुझाई जबरामा थियो। उनी, काममा फर्के गठबन्धनविरुद्ध जान सक्ने अवस्था थियो। जबराले देउवालाई भनेका थिए, राजीनामा दिन्न, ६ महिनाअघि बिदा बस्छु दबाब बढ्दै गएपछि प्रधानमन्त्री शेरबहादुर देउवाले मंसिरको दोस्रो साता प्रधानन्यायाधीश जबरालाई बालुवाटार बोलाएर राजीनामा दिन आग्रह गरेका थिए। देउवा निकट एक नेताका अनुसार त्यस बखत जबराले अहिले राजीनामा नदिने अडान राखेका थिए। प्रधानमन्त्री देउवाले निकास के त भनी जिज्ञासा राख्दा जबराले पदावधि सकिन ६ महिना अघि मात्रै आफू सम्माजनक घर बिदामा बस्नसक्ने जवाफ प्रधानमन्त्री देउवालाई गराएको देउवा निकट ती नेताले बताए। जबराको कार्यकाल लगभग एक वर्ष बाँकी छ। जबरा सक्रिय हुन खोजेपछि विवादमा परेपछि पनि प्रधानन्यायाधीश जबराले न्यायपरिषद् बैठक बोलाएका थिए। उनले न्यायपरिषद्को बैठक गरेर जिल्ला न्यायाधीशको नियुक्ति गर्ने तयारी गरेका थिए। न्यायपरिषद् नबस्दा जिल्ला न्यायाधीशको नियुक्ति हुन सकेको छैन। प्रधानन्यायाधीश जबराले गत आइतबार बैठक बोलाएका थिए। तर, कानुनमन्त्री दिलेन्द्रप्रसाद बडु बैठकमा गएनन्। उनले परिषद् बैठक स्थगित गर्न जबरालाई निर्देशन दिएका थिए। परिषद्को अध्यक्ष प्रधानन्यायाधीश हुने भएकाले जबराले अबको बैठकमा कानुनमन्त्री नआए पनि निर्णय गर्ने सन्देश पठाएका थिए। सम्मानजनक निकास को बचन दिएका जबरा निकासको सट्टा सक्रिय बन्न खोजेको सन्देश प्रधानमन्त्री देउवादेखि गठबन्धनका नेताहरूसम्म पुगेको थियो। कांग्रेसका एक नेताका अनुसार पुस २५ गते नै जबराविरुद्ध महाभियोगको प्रस्ताव दर्ता गर्ने करिबकरिब पक्का जस्तै भएको थियो। तर, एमसीसीमा कुरा नमिलेपछि संसद् बैठक पर सारेर महाभियोगको प्रस्ताव त्यसै रोकिएको थियो। के भन्छन् नेताहरू ? कानुनमन्त्री बडुले अदालतमा गतिरोधको संवैधानिक निकास प्रारम्भ भएको बताए। कांग्रेसका नेता एनपी साउदले भने महाभियोगका विषयमा न्यायालय गतिरोधमा थियो। नागरिक समाज र बार सबै आन्दोलनमा थिए। न्यायालयमा जुन गतिरोध थियो, त्यसले न्याय पाओस्। जनतालाई सस्तो सुलभ किसिमले न्याय दिनुपर्ने ठाउँमा बेथिति निम्तिएको थियो त्यसकारण यो महाभियोग ल्याइएको हो। नेपाली कांग्रेसकी सचेतक पुष्पा भुसालले शक्ति सन्तुलनको आधारमा काम गर्न नसकेकाले जबराविरुद्ध महाभियोग ल्याइएको बताइन्। एमसीसी सम्झौता र महाभियोग प्रस्तावबीच कुनै सम्बन्ध नरहेको उनले बताइन्। कांग्रेसका प्रवक्ता डा प्रकाशशरण महतले भने जनताको न्यायिक अधिकारको रक्षा गर्न महाभियोग दर्ता गरिएको बताए। , लामो समयदेखि सर्वोच्च अदालतमा देखिएको गतिरोध न्यायलयभित्रै संवादबाट समाधान होस् भन्ने हाम्रो चाहना थियो, महतले भने, अब संवैधानिक निकास दिन प्रतिनिधिसभाका सांसदहरूले महाभियोग दर्ता गराउनुपर्यो। एकीकृत समाजवादी प्रचार विभाग प्रमुख जगन्नाथ खतिवडाले मार्ग प्रशस्त गर्न पटकपटक आग्रह गर्दा पनि नसुनेपछि प्रधानन्यायाधीशविरुद्ध महाभियोगको विकल्प नभएको बताए। विभिन्न माध्यमबाट प्रधानन्याधीशलाई निकास दिनुहोस् भनेर प्रस्ताव राखेका थियौ, खतिवडाले भने, अन्तिम उपाय महाभियोग नै भयो। माओवादी केन्द्रका प्रमुख सचेतक देवप्रसाद गुरुङले न्यायालयको नेतृत्वले निष्पक्ष रूपमा न्याय निरुपण गर्न नसकेकाले महाभियोग प्रस्ताव दर्ता गर्नुपरेको बताए। तीन महिनादेखि स्वतन्त्र न्यायालयमा अवरोध भएको तथा संविधान र लोकतान्त्रिक मूल्यमान्यताअनुसार सञ्चालन गर्न नसकेकाले महाभियोग प्रस्ताव ल्याउनु परेको हो, उनले भने। राष्ट्रिय जनमोर्चाकी दुर्गा पौडेलले अदालत अवरुद्ध हुँदा जनता मारमा परेकाले महाभियोग प्रस्ताव आएको बताइन्। प्रतिनिधिसभा नियमावली २०७५ १६१ संवैधानिक अंगको प्रमुख वा सदस्यका विरुद्धको महाभियोग प्रस्ताव : (१) संविधानको धारा १०१ को उपधारा (२) बमोजिमका पदाधिकारीका विरुद्ध महाभियोगको प्रस्ताव पेस गर्नुपरेको आधार र कारण खुलाई त्यस्तो प्रस्ताव पेस गर्ने सूचना महासचिव वा निजको अनुपस्थितिमा सचिवलाई दिनुपर्नेछ। स्पष्टीकरण : यस परिच्छेदको प्रयोजनका लागि पदाधिकारी भन्नाले नेपालको प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारीलाई सम्झनुपर्छ। (२) उपनियम (१) बमोजिमको प्रस्ताव प्राप्त भएपछि महासचिव वा निजको अनुपस्थितिमा सचिवले सभामुखसमक्ष पेस गर्नेछ। त्यस्तो प्रस्ताव दर्ता भएको मितिले सात दिनपछिको कुनै बैठकमा छलफल हुने गरी सभामुखले दिन र समय तोक्नेछ। (३) प्रतिनिधिसभाको अधिवेशन चालू नरहेको अवस्थामा उपनियम (१) बमोजिमको प्रस्ताव पेस गर्ने सदस्यले त्यस्तो प्रस्ताव दर्ता भएको मितिले बढीमा १५ दिनभित्र बैठक बस्ने गरी संविधानको धारा ९३ को उपधारा (३) बमोजिम अधिवेशन आह्वान समेतको माग गर्नुपर्नेछ। (४) उपनियम (३) बमोजिम अधिवेशन आह्वान गरिएको अवस्थामा त्यस्तो अधिवेशन प्रारम्भ भएको तीन दिनभित्रको कुनै बैठकमा महाभियोगको प्रस्ताव उपर छलफल हुने गरी दिन र समय तोकिनेछ। (५) उपनियम (२) वा (४) बमोजिम तोकिएको दिन र समयमा सभामुखले नाम बोलाएपछि प्रस्तावक सदस्यले महाभियोगको प्रस्ताव बैठकमा प्रस्तुत गर्नेछ र निजले चाहेमा प्रस्ताव पेस गर्नु अघि वक्तव्य दिन सक्नेछ। (६) उपनियम (५) बमोजिम प्रस्ताव पेस भएपछि सभामुखले सो प्रस्तावमा छलफल हुने समयावधि निर्धारण गर्नेछ र सो छलफल समाप्त भएपछि सभामुखले त्यस्तो प्रस्तावलाई नियम १६१ बमोजिमको महाभियोग सिफारिस समितिमा पठाउनेछ। (७) उपनियम (१) बमोजिम महाभियोगबाट पदमुक्त हुने व्यक्तिले संविधानको गम्भीर उल्लंघन गरेको वा कार्यक्षमताको अभाव वा खराब आचरण वा पदीय दायित्वको पालन इमानदारीपूर्वक नगरेको वा आचार संहिताको गम्भीर उल्लंघन गरेको भन्ने आधारमा प्राप्त सूचना, जानकारी वा उजुरी ग्राह्य रहेको भनी कम्तीमा तीन जना सदस्यले प्रमाणित गरी पेस गरेमा नियम १६२ बमोजिमको समितिले त्यस्तो उजुरीमाथि छानबिन गरी महाभियोगसम्बन्धी कारबाहीका लागि सभा समक्ष सिफारिस गरेमा महाभियोगको प्रस्ताव पेस हुन सक्नेछ। (८) उपनियम (७) बमोजिम समितिले प्रारम्भिक अनुसन्धान गर्दा सम्बन्धित व्यक्तिलाई महाभियोग लाग्न सक्ने मनासिब र पर्याप्त आधार देखिएमा महाभियोगको सिफारिस पेस गर्न सक्नेछ। यसरी पेस भएको सिफारिस बैठकमा निर्णयार्थ पेस गर्दा प्रतिनिधिसभामा तत्काल कायम रहेको सम्पूर्ण सदस्य सङ्ख्याको एक चौथाइ सदस्यले समर्थन गरेमा महाभियोगको कारबाहीको प्रक्रिया प्रारम्भ हुनेछ। (९) उपनियम (१) र (८) बमोजिम महाभियोगको कारबाही प्रारम्भ भएपछि आरोपित नेपालको प्रधान न्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारीले त्यस्तो कारबाहीको टुंगो नलागेसम्म आफ्नो पदको कार्य सम्पादन गर्न पाउने छैन।  महाभियोग लगाउनै नपर्ने गरी न्यायालयको समस्या समाधान पनि गर्न खोज्यौं तर, त्यसको बेवास्ता भएपछि हामीले यो कदम उठाउनुपरेको हो। अब संवैधानिक व्यवस्थाअनुसार निकास निस्कन्छ।  दिलेन्द्रप्रसाद बडु मन्त्री, कानुन न्याय तथा संसदीय मामिला  तीन महिनादेखि स्वतन्त्र न्यायालयमा अवरोध भएको थियो। न्यायालय संविधान र लोकतान्त्रिक मूल्यमान्यताअनुसार सञ्चालन गर्न नसकेकाले महाभियोग प्रस्ताव ल्याउनु परेको हो। देवप्रसाद गुरुङ प्रमुख सचेतक, माओवादी केन्द्र  आइतबार बिहानसम्म पनि ७८ जना नेतालाई मात्रै थाहा थियो। नेताहरूको निर्देशनपछि सांसदहरूको हस्ताक्षर संकलन गर्न लाग्यौ र महाभियोग दर्ता गर्यौ। जीवनराम श्रेष्ठ प्रमुख सचेतक, एकीकृत समाजवादी"
एनएसएलमा तीन टोली थप,"काठमाडौं : नेपालको पहिलो फ्रेन्चाइज फुटबल प्रतियोगिता नेपाल सुपर लिग (एनएसएल) को दोस्रो संस्करणमा १० टोलीको सहभागिता रहने भएको छ। आयोजक नेपाल स्पोर्ट्स म्यानेजमेन्टले दोस्रो संस्करणमा तीन टोली थप गर्दै १० टोली पुर्याएको हो। दोस्रो संस्करणमा झापा फुटबल क्लब, वीरगञ्ज युनाइटेड फुटबल क्लब र स्पोर्टिङ इलाम डे मेची थप गरिएको हो। झापाको मालिकमा विक्रम थापा, इलाम डे मेचीमा सुहाङ नेम्वाङ र पियूष न्यौपाने तथा वीरगञ्ज युनाइटेडको मालिकमा अरविन्द्र अमात्य र अनिल गुप्ता छन्। काठमाडौंमा आयोजना भएको पहिलो संस्करणमा सात टोलीले प्रतिस्पर्धा गरेका थिए। दोस्रो संस्करण आगामी चैत २६ देखि जेठ ७ गतेसम्म सञ्चालन हुने आयोजकले जनाएको छ। दोस्रो संस्करण दुई शहरमा आयोजना गरिने भएको छ। प्रतियोगिताका खेलहरू काठमाडौंसँगै पोखरामा पनि सञ्चालन हुने भएको छ। पहिलो संस्करणको उपाधि काठमाडौं रेजर्सले जितेको थियो। पहिलो संस्करणमा काठमाडौं रेजर्स, विराटनगर सिटी एफसी, ललितपुर सिटी एफसी, पोखरा थन्डर्स, एफसी चितवन, बुटवल लुम्बिनी एफसी र धनगढी एफसीले प्रतिस्पर्धा गरेका थिए।"
केटौले कूटनीति,"नेपालको कूटनीति कतिसम्म पंगु भइसक्यो भन्ने उदाहरण अमेरिकी सहयोग परियोजना मिलिनियम च्यालेन्स कर्पोरेसन (एमसीसी) लाई हेरे पुग्छ। अमेरिकी अनुदान लिने कि नलिने भन्ने मामलालाई हाम्रो राजनीतिक नेतृत्वले यसरी गिजोल्यो कि सात दशकभन्दा पुरानो मित्रराष्ट्र अमेरिकासँगको सम्बन्ध नै तलमाथि पर्ने हो कि भन्ने आशंका पैदा भएको छ। हाम्रो मुलुकको चाला अत्यन्तै केटौले देखिएको अमेरिकी अधिकारीहरूले अनुभूत गरेरै होला निर्देशनात्मक भाषा बोल्न थालेका छन्। यसले हाम्रो अन्तर्राष्ट्रिय छविमै प्रश्न उठाएको छ। कमजोर परराष्ट्र नीति र कमजोर कूटनीतिकै कारण यो मुद्दाले मुलुकलाई अनिर्णयको बन्दीका साथै राजनीतिक खिचातानीको रणमैदान भएको छ। नेपाल परराष्ट्र र कूटनीतिक मामलामा कतिसम्म कमजोर छ भन्ने अर्काे र पछिल्लो उदाहरण भनेको २० राष्ट्रमा रिक्त राजदूतको पदले देखाउँछ। र, लज्जाजनक कुरा त के छ भने त्यहाँ राजदूत नियुक्तिको हलो सत्ता साझेदार दलहरूको भागबन्डामा अड्किएको छ। श्रीलंका, दक्षिण कोरिया र दक्षिण अफ्रिकामा नेपाली राजदूत खाली भएको दुई वर्ष कट्यो। अस्ट्रेलिया, अस्ट्रिया, ब्राजिल, बंगलादेश, बहराइन, चीन, डेनमार्क, इजिप्ट, इजरायल, जापान, मलेसिया, म्यानमार, ओमान, कतार, रुस, साउदी अरेबिया र स्पेनमा पनि राजदूत छैनन्। राजदूतले मित्रराष्ट्रहरूसँग मुलुकको हितअनुकूलको समन्वय र सहकार्य गर्नुपर्छ। जब राजदूत नै हुँदैनन् भने ती राष्ट्रसँग कसले सम्बन्ध राख्ने ? कार्यवाहकका भरमा कामचलाउ ढंगले मात्रै ती देशमा अहिले सम्बन्ध औपचारिक रूपमा सीमित भएको छ। यसले हाम्रो मुलुकले ती देशहरूलाई वा अन्तर्राष्ट्रिय सम्बन्धलाई प्राथमिकता नदिएको मात्रै होइन, वास्ता नगरेको सन्देश गएको छ। राजदूतविहीन देशमा त्यस्ता पनि मुलुक छन्, जहाँ लाखौंलाख नेपाली कार्यरत छन्। जस्तो कि मलेसिया, दक्षिण कोरिया। मलेसियामा नेपालीको दुःखमा मलम लगाउनुपर्ने बेला राष्ट्रको प्रतिनिधि नै नहुँदा त्यहाँ पसिना बगाइरहेकाहरूको मनोबल कति कमजोर भएको होला ? त्यो देशले हाम्रा नागरिकलाई कस्तो व्यवहार गर्ला ? कम्तीमा राजदूत तथा स्थायी नियोगका प्रतिनिधि नियुक्तिसम्बन्धी निर्देशिका पालना गरेर रिक्त हुन लागेका नियोगमा तीन महिना पहिल्यै नियुक्ति प्रक्रिया थाल्ने हो भने कहीँ कतै दूत रिक्त हुँदैनथे। कूटनीति भनेको कला हो। अर्थात्, हतियारबिना गरिने युद्धको कला। जसको माध्यमबाट आफ्नो राष्ट्रको हितमा अरू राष्ट्रसँगको सम्बन्धलाई सदुपयोग गर्नुपर्ने हुन्छ। तर कूटनीति क्षेत्रमा समेत राजनीतिक दलहरूले भागबन्डा गरिदिँदा कूटनीतिको कखरा पनि नजाने व्यक्तिहरू महत्वपूर्ण र संवेदनशील राष्ट्रसम्म राजदूत बनेर गएका उदाहरण बग्रेल्ती छन्। त्यसरी नियुक्त राजदूतले देखाएका अमर्यादित कार्यशैलीले अन्तर्राष्ट्रिय मञ्चहरूमा पटकपटक राष्ट्रको बदनामी पनि भएको छ। तर, सत्तासीनले कूटनीतिक क्षेत्रलाई पनि कार्यकर्ता भर्तीकेन्द्रका रूपमा लिइदिँदा यो जिम्मेवारी फगत कसैको जागिर बन्न पनि गएको छ। यस्ता कच्चा कार्यप्रवृत्तिको मूल्य सिंगो राष्ट्रले चुकाइरहनु परेको छ। मुलुकको पहिचानलाई नै धुमिल बनाउन शासकका केटौलेपनले मलजल गरिरहेको छ। जसै सूचना र प्रविधिको क्षेत्रमा ठूलो क्रान्ति भएको छ, कूटनीति त्यत्तिकै चुनौतीपूर्ण बनेको छ। तर, कूटनीतिक महत्वाको रत्तिभर ज्ञान नभएका व्यक्तिको जिम्मा लगाउने गर्दा झन्झन् समस्या थपिएका छन्। कूटनीतिज्ञ त प्रविधिमैत्रीमा आएको परिवर्तनलाई तुरुन्तातुरुन्तै परख गर्न सक्ने क्षमताको, भाषा, भूगोल र संस्कृतिमात्रै नभई आर्थिक आयामहरूलाई आफ्नो मुलुकको हितानुकूल ल्याउन सक्ने दक्षता भएको हुनुपर्छ। विश्वचर्चित अमेरिकी कूटनीतिज्ञ हेनरी किसिन्जर हुन् वा लेखकसमेत रहेका भारतीय कूटनीतिज्ञ खुसवन्त सिंह अनि हाम्रै सरदार यदुनाथ खनाल या हृषिकेश शाह त्यस्ता उदाहरण हुन् जसले राष्ट्रको छविलाई माथि लैजाँदै आफ्नो देशका लागि लाभदायक सम्बन्ध अरू देशसँग राख्न भूमिका खेले। तर हामीले तिनीहरूबाट सिक्ने प्रयत्न कहिल्यै गरेनौं। यसो हुनुमा हाम्रो परराष्ट्र नीति सरकारपिच्छे बदलिनु पनि हो। हामी असंलग्न परराष्ट्र नीति वा पञ्चशीलको सिद्धान्तको सुँगा रटाइ गरिरहेका हुन्छौं। त्यसलाई व्यवहारमा उतार्ने वैदेशिक नीतिमा सर्वदलीय मतैक्य नबनाइँदा हाम्रो काम केटौलेपन देखिएको हो। जब कि विश्वका शक्तिशाली वा विकसित राष्ट्रको सरकार फेरिन्छ तर अन्तर्राष्ट्रिय नीति कहिल्यै फेरिन्न। कम्तीमा वैदेशिक नीतिमा सर्वदलीय मतैक्य कायम गरी राजदूत नियुक्तिका खातिर पनि निश्चित मापदण्ड र प्रक्रियालाई पछ्याऔं, न कि दलीय भागबन्डा।"
