शीर्षक,विवरण
अस्पतालको ३ तलाबाट हाम फालेका बिरामीको मृत्यु,"विराटनगर : विराटनगरको गोल्डेन अस्पतालको ३ तलामाथिबाट हामफालेर घाइते भएका मोरङको धनपालथान गाउँपालिका१ नोचाका ३५ वर्षीय शिवकुमार मण्डलको शुक्रबार दिउँसो मृत्यु भएको छ। उनी शुक्रबार बिहान ६ बजेतिर हाम फालेका थिए। गम्भीर घाइते भएका उनलाई उपचारका लागि गोल्डेनमै भर्ना गरिएको थियो। टाउको र शरीरका विभिन्न भागमा चोट लागेर गम्भीर घाइते भएका उनको उपचारका क्रममा दिउँसो ३ बजेतिर मृत्यु भएको मोरङ प्रहरीका प्रवक्ता डीएसपी दीपक श्रेष्ठले बताए। उपचारवापतको खर्च तिर्न नसक्दा गोल्डेन अस्पतालले मण्डललाई ३ दिनदेखि बन्धक बनाइरहेको पाइएको छ। घर जान नपाएको तनावमा बिरामीले अस्पतालबाट हामफालेर आत्महत्या गरेको पाइएपछि घटनाको अनुसन्धान थालिएको जानकारी डीएसपी श्रेष्ठले दिए। छारे रोगको पुरानै समस्या रहेका मण्डललाई उपचारका लागि मंसिर ३ गते अस्पताल भर्ना गरिएको थियो। अस्पतालका अनुसार मण्डलले डिप्रेशनको औषधि पनि नियमित सेवन गरिरहेको पाइएको छ। उपचारका लागि आईसीयूमा भर्ना गरिएका उनलाई वार्डमा सारिएपछि मंसिर ७ गते अस्पतालले डिस्चार्ज दियो। तर उपचारवापतको पैसा तिर्न नसक्दा घर जान पाइरहेका थिएनन्। उपचारमा ३६ हजार रूपैयाँ खर्च भएको थियो। पारिवारिक आर्थिक अवस्था कमजोर रहेका मण्डलको उपचारमा लागेकोमध्ये १७ हजार रूपैयाँ परिवारले तिरिसकेको थियो। १९ हजार रूपैयाँ तिर्न नसकेपछि उनलाई अस्पतालमै राखिएको पाइएको प्रहरीले जनाएको छ। उनलाई अस्पतालमा रुँगेर उनकै सासू बसेकी थिइन्। अस्पतालका प्रशासकीय अधिकृत सन्तोष मेहताले रुँगेर बसेकी सासू शौचालय गएका बेला बिरामीले अस्पताल भवनको ३ तालमाथिबाट हामा फालेको जानकारी दिए। बिरामीमा मानसिक समस्या पनि रहेछ। उनको व्यवहारले अरु बिरामीलाई पनि असर गरिरहेको थियो, उनले भने, त्यसपछि अस्पतालका कर्मचारी र सुरक्षागार्डको निगरानीमा राखियो। यसअघि पनि पटकपटक भाग्न खोजिरहेका थिए। मेहताका अनुसार अस्पतालले जतिसक्दो चाँडो घर लैजानु भनेर भनिरहेको भए पनि परिवारका सदस्यले नै उपचार खर्च तिरेर मात्रै लैजान्छौँ भन्दै बिरामीलाई राखिरहेका हुन्। घटनामा अस्पतालको कमजोरी नरहेको दाबी उनले गरेका छन्। अस्पतालको लापरबाहीका कारण मण्डलको मृत्यु भएको भन्दै परिवारका सदस्य र आफन्तले शव बुझ्न अस्वीकार गरेका छन्। उनीहरुले घटनाको छानबिन, अस्पतालमाथि कारबाही, मृतकका परिवारलाई क्षतिपूर्ति र उपचारमा लागेको खर्च मिनाहाको माग राख्दै शव बुझ्न नमानिरहेका हुन्। शव गोल्डेन अस्पतालमै राखिएको छ। मृतकका छिमेकी रामकृष्ण मण्डलले अस्पतालका कर्मचारी र सुरक्षा गार्डको निगरानीमा भएका बिरामीले आत्महत्या गर्नु अस्पतालकै कमजोरी रहेको दाबी गरे। उपचारको १९ हजार रूपैयाँ तिर्न नसक्दा बिरामीलाई अस्पतालले बन्धक बनाइदियो। घर लैजानै दिएन, उनले भने, त्यही तनावका कारण हाम फालेर बिरामीले आत्महत्या गरिदिए। लापरबाहीका कारण बिरामीको ज्यानै गएको घटनाको छानबिन गरेर सत्यतथ्य पत्ता लगाउँदै अस्पतालमाथि कारबाही गरिनुपर्छ।"
"थप २७० जनामा कोरोना संक्रमण, २ को मृत्यु",काठमाडौं: नेपालमा थप २७० जनामा कोरोना संक्रमण देखिएको छ। देशभरि १० हजार ४४६ जनाको नमूना परीक्षण गर्दा यी संक्रमित देखिएको स्वास्थ्य मन्त्रालयले जानकारी दिएको छ। मन्त्रालयाक अनुसार ७ हजार ८२९ जनाको पीसीआर परीक्षण गर्दा २४२ जना र २ हजार ६१७ जनाको एन्टिजेन परीक्षण गर्दा २८ जनामा संक्रमण देखिएको थियो। त्यस्तै पछिल्लो २४ घन्टामा थप २ जना संक्रमितको मृत्यु भएको छ। योसँगै नेपालमा मृत्यु हुनेको संख्या ११ हजार ५१८ पुगेको छ। त्यस्तै पछिल्लो २४ घन्टामा थप ३०२ जना कोरोनामुक्त भएका छन्। हालसम्म ८ लाख १ हजार ७२२ जना संक्रमित कोरोनामुक्त भएका छन्। नेपालमा सक्रिय संक्रमितको संख्या ७ हजार २८७ रहेको स्वास्थ्य मन्त्रालयले जानकारी दिएको छ।
यी हुन् कांग्रेस सुर्खेतको सभापतिका आकांक्षीहरु,"सुर्खेत: नेपाली कांग्रेस सुर्खेतको जिल्ला सभापतिका लागि आकांक्षी धेरै देखिएका छन्। जिल्ला सभापतिका लागि मात्र १० भन्दा बढी नेताहरु आकांक्षी देखिएका छन्। जिल्ला सभापतिका लागि कर्णाली प्रदेश सरकारका पूर्वसामाजिक विकास मन्त्री यज्ञबहादुर बुढाक्षेत्री, वीरेन्द्रनगर नगरपालिकाका मेयर देवकुमार सुवेदी, टोपबहादुर रावत नारायणप्रसाद सापकोटा, श्यामकुमार भारती, खड्कबहादुर पोखरेल, विष्णुबहादुर खड्का, कालीप्रसाद शाक्य र उपेन्द्रबहादुर थापा सभापतिका आकांक्षी रहेका छन्। बुढा यसअघि १३औँ महाधिवेशनमा जिल्ला सभापतिका प्रतिस्पर्धी थिए। देवकुमार सुवेदी वीरेन्द्रनगर नगरपालिकाका मेयर हुन्। त्यस्तै शाक्य र सापकोटाले यसअघि दुई पटकसम्म सभापति र सचिवमा पराजय भएका थिए। यसअघि भएका वडा, नगर र क्षेत्रका अधिवेशनमा संस्थापन समूहले जितेको छ।"
दुर्घटनामा चार महिनामा १२ जनाको मृत्यु,"तनहुँ: सवारी दुर्घटनामा परी तनहुँमा चार महिनामा १२ जनाको मृत्यु भएको छ। चालु आर्थिक वर्षको साउनदेखि कात्तिक मसान्तसम्म सवारी दुर्घटनामा परी १२ जनाको मृत्यु भएको हो। पृथ्वीराजमार्गका विभिन्न खण्डमा उक्त अवधिमा २७ वटा दुर्घटना भएको जिल्ला प्रहरी कार्यालय तनहुँका प्रहरी नायब उपरिक्षक युवराज तिमिल्सिनाले जानकारी दिए। दुर्घटनामा परी ४० जना घाइते भएका थिए। सडकको भौगोलिक बनावट र खाल्डाखुल्डी पनि सडक दुर्घटनाको प्रमुख कारण रहेको प्रहरी नायब उपरिक्षक तिमिल्सिनाले बताए। पृथ्वीराजमार्ग अन्तर्गत कोत्रे, गाछेपानी, अकला, गुणादी, कमलबारी, नाहाला, विमलनगर, आँबुखैरेनीस्थित पावरहाउस बढी दुर्घटना हुने स्थानहरु हुन्। राजमार्गमा सवारी दुर्घटना न्यूनीकरणका लागि गत असोज ३ गतेदेखि राडर गनको प्रयोग थालनी गरिएको छ। यस अवधिमा प्रहरीले १५ हजार एक सय सवारी साधनलाई कारवाही गरेको छ। कारबाहीबाट रु एक करोड २२ लाख ७५ हजार राजश्व सङ्कलन भएको छ। सवारी दुर्घटना न्यूनीकरणका लागि चालकसँग एक मिनेट कार्यक्रम अन्तर्गत चार महिनाको अवधिमा दुई सय ७६ पटक कार्यक्रम सञ्चालन गर्दा २३ हजार आठ सय ९७ जना चालक लाभान्वित भएका छन्। सवारी दुर्घटना न्यूनीकरणका लागि पर्चा, पम्लेट वितरण गरिएको छ भने ४३ वटा कक्षा सञ्चालन गर्दा सात हजार ६४० लाभान्वित भएको प्रहरीले जनाएको छ। प्रहरीले सरकारी कार्यालयका सवारी चालकलाई पनि प्रशिक्षण दिन थालेको छ।"
ओलीको सन्देश : उच्चस्तरीय समझदारीका साथ नेतृत्व चयन हुन्छ,"काठमाडौं: नेकपा एमालेका अध्यक्ष केपी शर्मा ओलीले उच्चस्तरीय समझदारीका साथ नयाँ नेतृत्व चयन हुने बताएका छन्। चितवनमा आयोजित दसौं राष्ट्रिय महाधिवेशनको उद्घाटन सत्रलाई सम्बोधन गर्दै उनले सहमतिकै आधारमा नेतृत्व चयन गर्ने बताए। 'सकेसम्म सहमतिकै आधारमा नेतृत्व चयन हुन्छ। त्यसो नभए लोकतान्त्रिक अभ्यासमार्फत् नेतृत्व चयन हुन्छ,' उनले भने, पर्सी बेलुकासम्म उच्चस्तरीय समझदारीका साथ महाधिवेशन सम्पन्न गर्नेछौं।' उनले उद्घाटन सत्रमा उत्साहपूर्ण सहभागिताका लागि सबैलाई धन्यवाद दिए। उनले एमाले देश बनाउने पार्टी भएको र राष्ट्र निर्माणको अभिभारा बोकेको बताए। उनले १३ गते पत्रकार सम्मेलन गरेर सफलताको विज्ञप्ति सुनाउने वाचा गरे। '१३ गते पत्रकार सम्मेलनमार्फत् सफलताको विज्ञप्ति सुनाउने छौं। आपसमा सानातिना कुरामा नअल्झिऔं,' उनले भने। उनले आफ्नै नेतृत्वमा तुइन युगको अन्त्य गरेको स्मरण गराउँदै अब सुरुङ युगको सुरुवात भएको बताए। उनले विज्ञान प्रविधिको विकास गरेर आधुनिक नेपाल निर्माणतर्फ अग्रसर भएको बताए। ओलीले भने सेन्टिमेन्टल कुरा होइन, ठूलो पार्टी एमाले नै हो एमालेका लागि हैन, देशका लागि एकल बहुमत चाहिएको छ : ओली जनताको आवश्यकताअनुसार संविधान संशोधन हुन्छ : ओली महाधिवेशनमा ओलीले भने समुन्द्र पनि हाम्रो, अन्तरिक्ष पनि हाम्रो ओलीको प्रश्न प्रचण्डजी, पावर देखाएर किन लडाकुको समस्या समाधान गर्नुहुन्न?"
"ओलीको प्रश्न प्रचण्डजी, पावर देखाएर किन लडाकुको समस्या समाधान गर्नुहुन्न?","काठमाडौं: नेकपा एमालेका अध्यक्ष केपी शर्मा ओलीले शान्ति प्रक्रिया अझैसम्म टुंगो नलागेकोमा दुःख व्यक्त गरेका छन्। चितवनमा आयोजित दसौं राष्ट्रिय महाधिवेशनमा सम्बोधन गर्दै उनले माओवादी केन्द्रका अध्यक्ष पुष्पकमल दाहाल प्रचण्डलाई सटायर पनि हानेका छन्। प्रचण्डले केही समयअघि चितवनमा आयोजित कार्यक्रममा आफू प्रधानमन्त्री नभए पनि गठबन्धनमा शक्तिशाली रहेको बताएका थिए। त्यही अभिव्यक्तिलाई ओलीले सरकारको कठपुतली भन्दै प्रचण्डलाई शान्ति प्रक्रियाको टुंगो किन नलाएको भन्दै प्रश्न गरे। उनले भने, 'शक्तिशाली हो भने अहिलेसम्म शान्ति प्रक्रिया किन टुंगोमा लागेको छैन? जेलमा रहेकाहरुको झुठो मुद्दा किन खारेज गर्नुहुन्न? घाइतेहरुको किन उपचार हुन सकेको छैन?' ओलीले आफूले शान्ति प्रक्रियाको टुंगो लगाउने बताए। उनले पूर्व लडाकुहरु एमाले प्रवेशन गर्न लागेको भन्दै एमालेले अब उनीहरुको समस्या समाधान गर्ने बताए। 'मन परेका मान्छेलाई १०१० हजार बाँडेर समस्याका समाधान हुन्छ। घाइते, अपाङ्ग, अंगभंग भएकालाई रोजगार दिनुस् तपाई सरकारमा हुनुहुन्छ। किन पावर देखाउनुहुन्न। लडाकुको समस्या समाधान गर्नुस्,' उनले प्रचण्डलाई इंगित गर्दै भने। उनले मेयर बनाउनलाई युद्ध गरेको भन्दै प्रचण्डलाई भने, 'कुल्ली दाईले बाटो बनायो गाडी अर्कैको।'"
सातदोबाटोसँग थ्री स्टार पराजित,काठमाडौंः कतार एयरवेज सहिद स्मारक ए डीभीजन लिगमा सातदोबाटो युथ क्लव पहिलो जित निकालेको छ । त्रिपुरेश्वरस्थित दशरथ रंगशालामा शुक्रबार भएको खेलमा सातदोबाटोले उपाधि दावेदार थ्री स्टार क्लवलाई १० ले पराजित गर्यो । सातदोबाटोका लागि पहिलो हाफको ३१औं मिनेटमा सुदिप गुरुङले गरेको गोल नै निर्णायक बन्यो । सुदीपले मार्टीन अजईको पासमा डीबक्स नजिकबाट गरेको प्रहारले थ्री स्टारका गोलरक्षक प्रिसोलाई छल्दै जाली चुमेको थियो । ३७औं मिनेटमा थ्री स्टारका ऋतिककुमार खड्काको सशक्त प्रहार सातदोबाटोका गोलरक्षक अभिषेक बरालले बचाए । प्रतिस्पर्धात्मक खेलको दोस्रो हाफमा दुवै टोलीले गोल गर्न सकेनन् । विजयी गोल गरेका सुदीप खेलको म्यान अफ द म्याच भए । जितसँगै सातदोबाटोले २ खेलबाट ४ अंक जोडेको छ । थ्री स्टारको ३ अंक छ । शुक्रबारको दोस्रो खेलमा फ्रेन्ड्स क्लब र संकटा क्लब ४ः४५ बजेपछि प्रतिस्पर्धा गर्नेछन् ।
कृष्णबहादुरले गरे आमाको हत्या,पाल्पा: पाल्पामा जेठो छोरोले आमाको हत्या गरेका छन्। पाल्पा रिब्दीकोट गाउँपालिका८ पलाचौरका ४३ वर्षीय कृष्णबहादुर सारुले आमा ६२ वर्षीय मेनु सारुलाई सालको चिर्पट दाउराले शरीरको विभिन्न भागमा प्रहार गर्दा मृत्यु भएको जिल्ला प्रहरी कार्यालय पाल्पाले जनाएको छ। मदिरा सेवन गरेका कृष्णबहादुरले आमालाई दाउराले प्रहार गरी मारेको तथ्य प्राप्त भएको जिल्ला प्रहरी कार्यालय पाल्पाका सूचना अधिकारी रामेश्वर त्वातीले बताए। छोरा कृष्णबहादुर सारुलाई प्रहरीले पक्राउ गरी आवश्यक कारबाही अगाडि बढाइएको उनले जानकारी दिए।
स्वास्थ्यमन्त्रीको विज्ञ सल्लाहकारमा डा ढकाल,काठमाडौंः स्वास्थ्य तथा जनसंख्यामन्त्री विरोध खतिवडाको विज्ञ सल्लाहकारमा डा रमेश ढकाल नियुक्त भएका छन्। स्वास्थ्य मन्त्री खतिवडाले डा ढकाललाई मंगलबार नियुक्त गरेका हुन्। डा ढकाल राष्ट्रिय चिकित्सक संघ नेपालका महासचिवसमेत हुन्।
थप उपचारका लागि माओवादी नेता पुनलाई चीन लगियो,काठमाडौं : नेकपा (माओवादी केन्द्र)का स्थायी समिति सदस्य वर्षमान पुनलाई थप उपचारका लागि थाइल्याण्डबाट चीन लगिएको छ । माओवादीका केन्द्रीय सदस्य एवं नेता पुनका स्वकीय सचिवसमेत रहेका दुर्गा चापागाईंका अनुसार उनलाई थर्ड पिपल्स हस्पिटल अफ सेनजेन लगिएको हो । विगत डेढ महिनादेखि उनको थाइल्याण्डस्थित समितिभेज अस्पतालमा उपचार भइरहेको थियो । जटिल प्रकारको जण्डिसबाट पीडित रहेका नेता पुनको स्वास्थ्यमा उल्लेख्य सुधार नभएपछि चिकित्सको सुझावका आधारमा चीनको सेनजेन पठाइएको हो । नेता पुनसँगै उनकी पत्नी एवं पूर्वसभामुख ओनसरी घर्ती र छोरी शीला पनि बैंककबाट चीनको सेनजेन गएका छन् । उनको आजैदेखि स्वास्थ्य उपचार हुनेछ । जण्डिसले पिरोलेपछि नेता पुनलाई गत असोज १३ गते बैंकको समितिभेज अस्पतालमा भर्ना गरिएको थियो । उपचारका क्रममा सुधार नभएपछि चिकित्सकको सल्लाहमा चीनको सेनजेन लगिएको नेता चापागाईले बताए। नेता पुनको थप उपचारका लागि माओवादी अध्यक्ष पुष्पकमल दाहाल प्रचण्डले आवश्यक पहल गर्ने बताएका छन्। रासस
एमालेको अन्तिम केन्द्रीय कमिटी बैठक सौराहामा,"काठमाडौं: नेकपा एमालेको अन्तिम केन्द्रीय कमिटीको बैठक सौराहामा बस्दै छ। चितवनको सौराहास्थित जंगल क्राउन होटेलमा आज बेलुकी ८ बजे बैठक बस्ने भएको हो। एमाले अध्यक्ष केपी शर्मा ओलीले मंसिर १३ गते पत्रकार सम्मेलन गरेर दसौं राष्ट्रिय महाधिवेशन सफलताको विज्ञप्ति सुनाउने बताए। '१३ गते पत्रकार सम्मेलनमार्फत् सफलताको विज्ञप्ति सुनाउने छौं। आपसमा सानातिना कुरामा नअल्झिऔं, उद्घान सत्रमा बोल्दै उनले भने।"
महोत्तरीमा आगलगी : २५ लाखको क्षति,"महोत्तरी : सोनमामा आगलागी हुँदा २५ लाख मुल्य बराबरको धनमाल जलेर नष्ट भएको छ। शुक्रबार दिउँसो सोनमा गाँउपालिका २ का रामऐकवाल साहको घरमा आगलगी हुँदा नगद र जिन्सी गरी सो परिमाणको धनमाल जलेर नष्ट भएको हो। आगलागीमा परी साहको २ तल्ले कच्ची घर पूर्णरुपमा जलेर नष्ट भएको जिल्ला प्रहरी कार्यालय महोत्तरीले जनाएको छ। सोही घरको भुईं तल्लामा संचालन भइ रहेको किराना पसल, धान कुट्ने मिल तथा घरकोठामा रहेका लत्ता, कपडा, अन्नपात , फर्निचर, नगद सबै जलेर नष्ट भएको महोत्तरीका प्रहरी प्रवक्ता डिएसपी प्रकाश विष्टले बताए। आगलागीको खवर प्राप्त हुनासाथ तत्काल प्रहरी चौकी रघुनाथपुरबाट गएको प्रहरी टोलीले स्थानीयको सहयोगमा आगो नियन्त्रणमा लिएको डिएसपी विष्टले जानकारी दिए। प्रहरीका अनुसार आगलागीबाट नगद रु ६ लाख ५० हजार तथा घर र अन्य सरसमान, लत्ता, कपडा, अन्नपात , फर्निचर, किराना पसल, धान कुट्ने मिल सहित गरी करिब १८ लाख बराबरको क्षति भएको प्रहरीले जनाएको छ। यद्यपि उक्त घटनामा कुनै किसिमको मानवीय तथा चौपाया क्षति नभएको र घटना सम्बन्धमा थप अनुसन्धान भइरहेको जिल्ला प्रहरी कार्यालय महोत्तरीले जनाएको छ।"
स्क्वाड गेम हेर्ने विद्यार्थीलाई उत्तर कोरियामा मृत्युदण्ड,सिओलः उत्तर कोरियाले एक जना विद्यार्थीलाई मृत्युदण्डको सजाय सुनाएको छ। नेटफ्लिक्समा सार्वजनिक दक्षिण कोरियाली खेलकुद सिरिज स्क्वाड गेमको कपी उपलब्ध गराउने विद्यार्थीलाई उत्तर कोरियाले सो सजाय सुनाएको हो। उत्तर कोरियाली सरकारका अधिकारीहरुले नेट्फ्क्सिमा उपलब्ध दक्षिण कोरियाली खेलकुद सिरिज स्क्वाड गेम लुकिछिपी हेरिरहेको र सो सिरिजको कपी अरुलाई पनि बिक्री गरेको आरोपमा अन्यलाई भने जेल सजाय सुनाएको बताएका छन्। सो खेलकुद सिरिजको कपी उपलब्ध गराउने व्यक्तिलाई जन्मकैदको सजाय दिइने र अन्य ६ विद्यार्थीलाई पाँच वर्ष कडा परिश्रमको सजाय सुनाएको बताइएको छ। यद्यपि सो मुद्दामा अझै अनुसन्धान अघि बढिरहेको रेडियो फ्री एसियामा खबर छ। ती विद्यार्थी पढ्ने विद्यालयका शिक्षक अन्य विद्यालय प्रशासनका व्यक्तिहरुलाई जागिरबाट निकालिएको समेत बताइएको छ।
जनताको आवश्यकताअनुसार संविधान संशोधन हुन्छ : ओली,"काठमाडौं: नेकपा एमालेका अध्यक्ष केपी शर्मा ओलीले संविधान संशोधन गर्ने संकेत दिएका छन्। चितवनमा आयोजित दसौं राष्ट्रिय महाधिवेशनमा सम्बोधन गर्दै उनले नेपाली जनताले बनाएको संविधान आवश्यकताअनुसार संशोधन हुने बताए। उनले आफ्नो पार्टी अब चुनावमा केन्द्रीत हुने बताए। त्यसका लागि अन्य पार्टीलाई जनतामा जान आह्वान गरेको तर उनीहरु त्रसित भएको उनले बताए। उनले छोटो समयमा नेपाललाई समृद्ध राष्ट्र बनाउने अभिभारा रहेको बताउँदै लोकतन्त्रको रक्षाका लागि, संविधानको गलत व्याख्या सच्चाएर अघि बढ्ने प्रतिबद्धता जाहेर गरे। उनले एमालेका लागि एकल बहुमतको जरुरी रहेको बताए। एमालेलाई बहुमत हैन, देशका लागि बहुमत चाहिएको हो। लोकतन्त्रको रक्षा, संविधानको रक्षाका लागि, नेकपा एमालले बहुमत ल्याउनुपर्छ। विकासको लहर ल्याउनका लागि बहुमत चाहिएको हो, उनले भने। उनले एमाले नेपालको राजनीतिक, आर्थिक, सामाजिक समस्या समाधान गर्न सदैव कटिबद्ध रहेको बताए। उनले सम्बोधनको क्रममा भने, 'नेपालको सबैभन्दा ठूलो पार्टी, सेन्टिमेन्टल कुरा होइन। वास्तविकरुपमा अग्रगामी परिवर्तन कसरी गर्न सकिन्छ भनेर व्यवहारिक कार्यान्वन गर्ने पार्टी हो एमाले।' उनले एमाले अब चुनावको तयारीमा रहेको बताउँदै भने 'तपाईँहरुले छानेर पठाएका प्रतिनिधि गैरजिम्मेवार छैनन्। अत्यन्तै जिम्मेवार छन्।'"
"महाधिवेशनमा ओलीले भने समुन्द्र पनि हाम्रो, अन्तरिक्ष पनि हाम्रो","काठमाडौंः नेकपा एमालेका अध्यक्ष केपी शर्मा ओलीले विश्वसँग सहकार्य गरेर अघि बढ्न तयार रहेको बताएका छन्। चितवनमा जारी दसौं राष्ट्रिय महाधिवेशनलाई सम्बोधन गर्दै उनले यस्तो बताएका हुन्। उनले भने, समुन्द्र पनि हाम्रो हो, अन्तरिक्ष पनि हाम्रो हो। भूउपग्रह अन्तरिक्षमा पठाएका छौं। जमिनमुनि तार बिछ्याउने काम गरेका छौं। उनले थपे, समुन्द्रमा हामी पुगिसक्या छैनौं। साथीहरुलाई स्मरण गराउन चाहन्छु, धर्तीको अरबिट छेडेर सानो भूउपग्रह अन्तरिक्षमा पठाएका छौं। त्यसमा सफलता पाएका छौं। अब ठूलो उपयुक्त साइजको भूउपग्रह हामी अन्तरिक्षमा पठाउनेछौं। उनले संविधान संशोधन गर्ने संकेतसमेत दिए। उनले नेपाली जनताले बनाएको संविधान आवश्यकताअनुसार संसोधन हुने बताए। उनले आफ्नो पार्टी अब चुनावमा केन्द्रीत हुने बताए। त्यसका लागि अन्य पार्टीलाई जनतामा जान आह्वान गरेको तर उनीहरु त्रसित भएको उनले बताए। उनले छोटो समयमा नेपाललाई समृद्ध राष्ट्र बनाउने अभिभारा रहेको बताउँदै लोकतन्त्रको रक्षाका लागि, संविधानको गलत व्याख्या सच्चाएर अघि बढ्ने प्रतिबद्धता जाहेर गरे। उनले एमालेका लागि एकल बहुमतको जरुरी रहेको बताए। एमालेलाई बहुमत हैन, देशका लागि बहुमत चाहिएको हो। लोकतन्त्रको रक्षा, संविधानको रक्षाका लागि, नेकपा एमालले बहुमत ल्याउनुपर्छ। विकासको लहर ल्याउनका लागि बहुमत चाहिएको हो, उनले भने। उनले एमाले नेपालको राजनीतिक, आर्थिक, सामाजिक समस्या समाधान गर्न सदैव कटिबद्ध रहेको बताए। उनले सम्बोधनको क्रममा भने, 'नेपालको सबैभन्दा ठूलो पार्टी, सेन्टिमेन्टल कुरा होइन। वास्तविकरुपमा अग्रगामी परिवर्तन कसरी गर्न सकिन्छ भनेर व्यवहारिक कार्यान्वन गर्ने पार्टी हो एमाले।' उनले एमाले अब चुनावको तयारीमा रहेको बताउँदै भने 'तपाईँहरुले छानेर पठाएका प्रतिनिधि गैरजिम्मेवार छैनन्। अत्यन्तै जिम्मेवार छन्।'"
बालुवा खानीमा पुरिएर दुई महिलाको मृत्यु,खलंगा जुम्लाको तिला गाउँपालिका९ स्थित बालुवा खानीमा पुरिएर दुई महिलाको मृत्यु भएको छ। सोही वडा निवासी १९ वर्षीया निली रावत र १५ वर्षीया निरमाया रावत धाराखोलास्थित बालुवा खानीमा पुरिँदा मृत्यु भएको हो। स्थानीयवासी बिनबहादुर रावतका अनुसार शुक्रबार बिहान ७ बजे बालुवा सङ्कलनका लागि बालुवा खानी पसेका थिए। बालुवा सोर्दै गर्दा खानी भत्किएर पुरेकाले उनीहरूको घटनास्थलमै मृत्यु भएको हो। घटनास्थल जुम्ला सदरमुकाम खलङ्गाबाट करिब ३५ कोष टाढा छ। उक्त घटनाको खबर प्राप्त भएलगत्तै रारास्थित प्रहरी चौकीका सुरक्षाकर्मी घटनास्थलतर्फ जानका साथै मुचुल्काका लागि जिल्ला प्रहरी कार्यालयबाट एक टोली खटाइएको प्रमुख जिल्ला अधिकारी विजयाकुमारी प्रसाईंले बताए। घटनाको प्रकृति हेरेर पीडित परिवारलाई राहत उपलब्ध गराइने बताइएको छ।
एमाले महाधिवेशनको उद्घाटनसत्र (लाइभ),काठमाडौं : नेकपा एमालेको दसौं राष्ट्रिय महाधिवेशन चितवनमा भइरहेको छ। उद्घाटन सत्रमा प्रधानमन्त्री शेरबहादुर देउवासहित विभिन्न दलका नेताहरुले सम्बोधन गरेका छन्। उनीहरुले एमालेलाई महाधिवेशनको शभुकामना दिएका थिए। सम्बोधनका क्रममा नेताहरुले राष्ट्रिय स्वाधीनताको रक्षा गर्न सबै पार्टी एकजुट हुनुपर्ने बताएका थिए।
आफ्नो विवाहबारे किन बोलिरहेका छैनन् यी हिरो हिरोइन?,मुम्बई: भारतीय सञ्चारमाध्यममा यतिबेला बलिउड अभिनेत्री कैट्रिना कैफ र अभिनेता विक्की कौशलको विवाहलाई लिएर विभिन्न समाचारहरु आइरहेका छन्। स्रोतको हवाला दिँदै यी जोडीको विवाह छिट्टै हुन लागेको बताइएको छ। तर यी जोडीले हालसम्म विवाहबारे कुनै धारणा बाहिर ल्याएका छैनन्। समाचारअनुसार विवाहको तयारी अन्तिम चरणमा पुगेको छ। विवाह समारोहलाई भब्य बनाउन विभिन्न इभेन्ट कम्पनीहरुको आआफ्नो काम थालिसकेको बताइएको छ। यी जोडीको विवाह राजस्थानको सवाई माधोपुरमा हुने बताइएको छ। विवाहका लागि त्यहाँ बुकिङसमेत भइसकेको बतँइएको छ। समाचारअनुसार विवाह समारोह डिसेम्बर ७ देखि ९ सम्म आयोजना हुनेछ।
तीनवर्षदेखि बाबुबाटै पटकपटक बलात्कृत,"दैलेख : आमा माइती घरमा गएकी थिइन्। घरमा भाइबहिनी र बुबा थिए। मध्यराती भाइबहिनीसँग सुतिरहेको बेलामा बाबु एक्कासी कोठाभित्र पसे। उनका शरीर सुम्सुम्याउन थाले। उनले आफूमाथि के हुँदै थियो भन्ने मेसो पनि पाइनन्। बुबालाई यो के गर्नु भएको भन्दा चुप लाग भाइबहिनीले थाहा पाउँछन् भन्दै थर्काउन थाले। उनले नाइँ भनिन्। चिच्याउन खोजिन् तर, बाबुले मुख थुनिदिए। त्यसपछि बेहोसझैं भइन्। होसमा आउँदा लगाएका कपडा आफ्नो शरीरमा थिएनन्। यो घटना तीन वर्षअघिको हो। उनी त्यसबेला कक्षा ९ मा पढ्थिन्। यसबारे उनले कसैलाई भन्न सकिनन्। यो क्रम त्यतिमै सीमित रहेन। पटकपटक दोहोरियो। उक्त घटनापछि उनी बिरामी परिन्। काप्ने, चिच्याउने, बर्बराउँदै बेहोस् हुन थालिन्। उनका बुबाले त्यसैले फाइदा उठाउँदै गए। आमा र भाइबहिनी घरमा नभएको बेला उनी बाबुबाटै बलात्कारको सिकार बनिरहिन्। आफैँले जन्माएको छोरी आफ्नै पतिबाट बलात्कृत हुँदै आएको उनकी आमालाई पनि थाहा थियो। तर, समाजमा बेइज्जत हुने डरले उनकी आमाले पनि मुख खोल्न सकिनन्। उनी हाल कक्षा १२ मा अध्ययनरत छिन्। दैलेखकी १७ बर्षीया बालिका तीनवर्षदेखि ३६ वर्षीय आफ्नै बुबाबाट बलात्कृत हुँदै आएको खुलेको छ। बाबुबाटै निरन्तर बलात्कृत हुँदै आएकी ती बालिका बाबुले दिएको पीडा सहन नसकेर गत भदौ अन्तिम साता घरबाट भागिन्। घरबाट भागेर उनले दैलेखकै एक होटलमा काम गर्न थालिन्। त्यहाँ उनले महिनादिनसम्म काम गरिन्। त्यसपपछि उनी सुर्खेतस्थित आफन्तको शरणमा पुगेकी थिइन्। उक्त घटनाबारे अधिकारकर्मीसम्म आइपुगेपछि उनलाई सुर्खेतबाट उद्धार गरी दैलेख ल्याइएको छ। बालिकालाई उद्धार गरेपछि प्रहरीले कानूनी प्रक्रिया अघि बढाएको छ। प्रहरीले आफ्नै छोरीमाथि तीनवर्षदेखि पटकपटक बलात्कार गर्ने बाबुलाई पक्राउ गरेको छ। जिल्ला प्रहरी कार्यालय दैलेखका डीएसपी भुवनेश्वरप्रसाद शाहका अनुसार पीडित बालिकाको आमाले छोरी बलात्कार गर्ने पतिविरुद्ध जाहेरी दिएकी छन्। प्रहरीको प्रारम्भिक अनुसन्धानले ती पुरुषले आफ्नै छोरीलाई डरत्रास र विभिन्न प्रलोभन देखाइ विगत तीन वर्षदेखि पटकपटक बलात्कार गर्दै आएको खुलेको छ। पक्राउ परेका ती पुरुषलाई दैलेख जिल्ला अदालतबाट १० दिनको म्याद थप गरी प्रहरी हिरासतमा राखेर अनुसन्धान थालेको डीएसपी शाहले बताए। यता जिल्लास्थित अधिकारकर्मीले आफ्नै छोरीमाथि तीनवर्षदेखि बलात्कार गर्ने बाबुलाई हदैसम्मको कानूनी कारबाहीको माग गरेका छन्।"
ट्रेङ्गल कन्फ्रेन्स : दोस्रो सेसनमा कसले के भने?,"काठमाडौं : नेपाल न्युज नेटवर्क इन्टरनेसनलको अंग्रेजी संस्करण 'द अन्नपूर्ण एक्सप्रेस' को आयोजनामा बिहीबारदेखि सुरु भएको तीन दिने ट्रेङ्गल कन्फ्रेन्सको दोस्रो दिन आज दुईवटा सेसनमा छलफल भएको छ। पहिलो सेसनमा छलफलमा युवा नेतृ मानुषी यमी भट्टराई, अर्थविद् कुसुम शाक्य, लेक्चर तथा रिसर्चर सुमन ढकाल, मार्टिन चौतारीका अनुसन्धानकर्ता सोहन श्रेष्ठ, विश्वविद्यालय अनुदान आयोगका अध्यक्ष डाभीमप्रसाद सुवेदी सहभागी भए। दोस्रो सेसनमा कुसुम शाक्य अर्थविद,सोहन श्रेष्ठ शैक्षीक अनुसन्धानकर्ता मार्टिन चौतारी, विष्णु दाहाल राजनैतीक विश्लेषक, निलकण्ठ उप्रेती,विमला राई पौडेल,लोकेस ढकाल नेता नेपाली कांग्रेस सहभागी भए। कार्यक्रमलाई द अन्नपूर्ण एक्सप्रेसका सम्पादक कमलदेव भट्टराईले सञ्चालन गरेका थिए । सोल्टिमोडस्थित होटल हायात प्यालेसमा सञ्चालन भइरहेको सम्मेलन शनिबारसम्म चल्नेछ । एक्सप्रेसले सरकार, शैक्षिक क्षेत्र र उद्यमीहरुलाई एकै ठाउँमा राखेर नीति निर्माणको पक्षमा छलफल गरेको हो । पहिलो सेसनमा शिक्षा र रोजगारीलगायत विषयमा छलफल भएको थियो भने दोस्रो सेसनमा आर्थिक,राजनीतिक र निर्वाचन प्रणालीका बारेमा छलफल भएको छ। विष्णु दाहाल, राजनीतिज्ञ विश्लेषक जति नै राम्रो भए पनि गोबरलाई खुवा भनेर खान त सकिन्न। खराब नेतृत्वले पार्टीको सत्ता कव्जा गर्छ भन्दै उनले दलहरुले आर्दशलाई बोकेर हिँड्ने गरेको आरोप लगाए । राजनीतिक पाटीले कहिल्यै पनि समाजको समस्यालाई नदेख्ने, भोटर किन्ने, चुनावमा पैसा बाँडेर जित्ने खराब प्रचलन रहेको बताए । यसका साथै उनले सरकारले जहिले पनि आगो लागेपछि कुवा खन्ने प्रचलन भएकाले प्रभावकारी नदेखिएको उनको दावी थियो । संस्थामाथि व्यक्ति हावी हुने गलत चलन बढ्दै गएकाले धेरै समस्या आएको हो । सरकारमा प्रधानमन्त्री हावी हुने । न्यायालयमा प्रधानन्यायाधीश हावी हुने । समाजमा मलाई केन्द्रविन्दुमा राखेर हामीलाई विस्थापित गर्ने गलत चलन बढ्दै गएको छ । निलकण्ठ उप्रेती,पूर्व प्रमुख निर्वाचन आयुक्त जसले ऐन नियम बनाएको हो, उसैले पालना नगरेपछि अरुले पालना गर्नुपर्छ भन्नु हास्यापद तर्क हो । कर्मचारी, जागिरेले निश्चित समयमा रिटायर्ड हुनुपर्ने नियम छ । तर राजनीतिक दलका नेताहरु रिटायर्ड नहुने चलन पनि गलत हो । अहिले विभिन्न देशमा पढेका क्षमतावान युवाहरु पनि नेपाल फर्कन चाहिरहेका छन् ।उनीहरुलाई पालो दिनुपर्छ । अहिलेको समयको माग बोक्न अहिलेका समयलाई बुझ्ने युवा नेतृत्व आवश्यक छ। निर्वाचन प्रणाली महंगो भयो । यसको प्रणालीमै सुधार गर्नुपर्छ । नेतृत्वको आचरण राम्रो हुनुपर्छ । सुधार तलको पक्षबाट हुनुपर्छ । टीका लगाएर उम्मेदवार पठाउने चलन अन्त्य नहुँदासम्म यहि निर्वाचन प्रणालीबाट सहि व्यक्ति सत्तामा पुग्न सक्ने सम्भावना देखिन्न । विमला राई पौडेल,राजनीतिज्ञ राजनीतिमा धेरै समस्या छन् । संसद राजनीतिले निर्माण गर्ने भएकाले संसदमा पनि समस्या छ । राजनीतिक दल जनताप्रति जवाफदेही हुनैपर्छ । पछिल्लो समय राजनीति व्यवसाय बन्यो । यसलाई समाजसेवा बनाउन सकेनौं । समाजको सेवा भन्दा पनि पैंसा कमाउने उपायको रुपमा राजनीति प्रयोग भयो। राजनीति पेशा व्यवसाय हुनुहुँदैन । यसबाट फाइदा हुनुहुँदैन। राष्ट्रियसभा दलगत प्रभावबाट माथि उठ्नुपर्छ । समानुपातिक सहभागीता आवश्यक छ । थोरै धेरै राम्रा परिवर्तन पनि भएका छन् । कुनै पनि प्रणाली आफैमा गलत होइन, यसलाई कार्यान्वयन गर्ने व्यक्तिमा भरपर्छ । लोकेस ढकाल, नेता नेपाली कांग्रेस समानुपातिक प्रणालीलाई व्यापक दुरुपयोग गरिएको छ । समावेशी र समानुपातिकको नाममा एउटै व्यक्ति परिवारले अवसर पाइरहे । सधैंभरी सिमित व्यक्तिले अवसर पाए । सबै वर्ग, जातीको प्रतिनिधित्व हुने गरी समानुपातिकको नाममा कसैलाई जबरजस्ती ल्याएर तानेर संसदमा ल्याएर समाजका तल्लो तहको समस्या हट्ने हैन त ? किन परिवर्तन भएन त समाज ? अहिलेको राजनीतिको राष्ट्रिय सोच नै छैन । देशलाई कसरी अगाडि बढाउने भन्ने सोच कसैमा छैन । आफू र आफ्नालाई बनाउनका लागि उभो लगाउनका लागि मात्रै राजनीतिक गर्ने प्रचलनको वृद्धि भयो । जुन गलत हो । यो संविधानमा पनि धेरै खोट छ । सबैको आवाज समेटिएको छैन । ३४ वटा दलका मुख्य नेताले कोठामा सहमति गरेर जारी गरिएको संविधान त हो । दलभित्र पनि आर्थिक अनियमितता बढ्दो छ । संस्थाका नेतृत्व भष्ट छन् । राजनीतिक दलले अवैध र गैरकानुनी माध्यमबाट आएको रकम पनि राजनीतिमा लगाउने चलन छ । योगेस ढकाल पत्रकार दलभित्र पनि आर्थिक अनियमिता बढ्दो छ । संस्थाका नेतृत्व भ्रष्ट छन् । राजनीतिक दलले अवैध र गैरकानुनी माध्यमबाट आएका रकम पनि राजनीतिमा लगाउने चलन छ । पछिल्लो चुनावमा निर्वाचित भएका २०८ जना जनप्रतिनिधि ठेकेदार छन् । ५४६ प्रतिशत जनप्रतिनीधिको आफ्नै व्यवसाय छ । स्थानीय तहका निर्वाचनमा ५० अर्ब माथि छ । एक खर्ब ३५ अर्ब भन्दामाथि प्रत्येक निर्वाचनमा खर्च भएको विवरण छ । एउटा निर्वाचनमा खर्च भएको यो ठूलो रकम उम्मेदवारले सत्तामा पुगेपछि कमाउने हो । निर्वाचन प्रणाली खर्चिलो भएपछि भष्टाचार मौलाएको हो । हाम्रो प्रवृति परिवर्तन भएन । समाजमा मान सम्मान इज्जत पैसासँग जोडिन थाल्यो । व्यापारी पैंसावालले राजनीतिमा पद कब्जा गर्ने, सत्ता कब्जा गर्ने । देशको आर्थिक स्रोत नै कब्जा गर्ने हुँदा समाजका अर्कोथरी निम्न वर्ग सधैं समस्यामा परे । लोकतन्त्र राजनीतिक दलबीना बाँच्छ या बाँच्दैन सोच्नुपर्ने बेला भइसक्यो।"
महाधिवेशनको रौनकले चितवन एमालेमय (फोटोफिचर),"काठमाडौं : एमालेको १० औं महाधिवेशन शुक्रबार चितवनमा सुरु भएको छ। महाधिवेशन उद्घाटनसत्रका लागि नारायणी नदी किनारलाई झकिझकाउ बनाइएको छ। महाधिवेशनस्थलमा नेताकार्यकर्ता र शुभेच्छुकहरुको बाक्लो उपस्थिति रहेको छ। विभिन्न स्थानबाट निस्किएका र्याली महाधिवशेन स्थालमा आइरहेका छन्। भव्य मञ्चले नारायणी नदीको स्वरूप फेरिएको छ। एमालेका झन्डा, ब्यानर र बोर्डहरूले नदी किनार भरिभराउ छ। नेता कार्यकर्ताको चहलपहल बढ्दै गएको छ। उद्घाटन सत्रको सञ्चालन पार्टीका सचिव एवम् प्रवक्ता प्रदीप ज्ञवालीले गरेका छन् । कार्यक्रममा शिर्षस्थ नेताहरु पुगिसकेका छन् । समृद्ध नेपाल, सुखी नेपाली बनाउने पार्टी र नेता चाहिएको छ एमाले महाधिवेशन : खचाखच भरिँदै नारायणी किनार (फोटोफिचर) एमाले महाधिवेशन : नारायणी किनारामा नाचगान सुरु एमाले महाधिवेशनको उद्घाटनसत्र सुरु (लाइभ) महाधिवेशनको रौनकले चितवन एमालेमय (फोटोफिचर) एमालेको महाधिवेशनस्थलमा पुगे देउवा शुक्रबार हुने एमाले महाधिवेशनको उद्घाटन सत्रमा हरेक र्यालीसँगै स्वास्थ्यकर्मीसहितको एम्बुलेन्स परिचालन गरिएको थियो। महाधिवेशनका लागि विशेषज्ञ चिकित्सक, नर्स, पारामेडिक्स, फर्मासिस्टसहित ३०० बढी स्वास्थ्यकर्मी परिचालन गरिएको छ। एमालेको बन्दसत्रशनिबार र आइतबार सौराहाको होटल सेभेन स्टारमा हुने गरी तयारी भएको एमालेले जनाएको छ।"
राष्ट्रिय स्वाधीनताको रक्षा गर्न सबै पार्टीको लक्ष्य एउटै हुनुपर्छ : प्रधानमन्त्री,"काठमाडौं: प्रधानमन्त्री शेरबहादुर देउवाले राष्ट्रिय स्वाधीनताको रक्षा गर्न सबै पार्टीको एउटै लक्ष्य हुनुपर्ने बताएका छन्। चितवनमा आयोजित नेकपा एमालेको दसौं राष्ट्रिय समाधिवेशनमा सम्बोधन गर्दै प्रधानमन्त्री देउवाले देश र जनतासँग जोडिएका मुद्दामा सबैको समानता हुनुपर्ने बताए। उनले एमाले अध्यक्ष केपी शर्मा ओलीलाई महाधिवेशन आयोजनाको बधाई दिँदै दलहरुबीच छलफल र सद्भाव निकाल्न चाहेको बताए। 'लोकतान्त्रिक गणतन्त्र स्थापना गर्न हामी सफल भएका छौं। यसलाई संस्थाग गर्ने जिम्मेवारी हामी सबै राजनीतिक दलको छ। हामीहरुबीच मतभिन्नता छन्, त्यसैले हामी अलगअलग दलमा आबद्ध छौं। तर राष्ट्रिय स्वाधीनताको रक्षा गर्न हामी सबै पार्टीको लक्ष्य एउटै हुनुपर्छ। देश र जनतासँग जोडिएका मुद्दामा हामीबीच समानता हुनुपर्छ,' उनले भने। उनले सरकार नागरिकको जीवन रक्षा गर्न कटिबद्ध रहेको बताउँदै देश र जनतालाई केन्द्रमा राखेर अघि बढ्ने प्रतिबद्धता जाहेर गरे।"
एमाले महाधिवेशनको उद्घाटनसत्र सुरु (लाइभ),"काठमाडौं : नेकपा एमालेको जारी १० औं महाधिवेशनको उद्घाटन सत्र सुरु भएको छ । उद्घाटन सत्रको सञ्चालन पार्टीका सचिव एवम् प्रवक्ता प्रदीप ज्ञवालीले गरेका छन् । कार्यक्रममा शिर्षस्थ नेताहरु पुगिसकेका छन् । महाधिवेशन उद्घाटनसत्रका लागि नारायणी नदी किनारलाई झकिझकाउ बनाइएको छ। भव्य मञ्चले नारायणी नदीको स्वरूप फेरिएको छ। एमालेका झन्डा, ब्यानर र बोर्डहरूले नदी किनार भरिभराउ छ। नेता कार्यकर्ताको चहलपहल बढिरहेको छ।"
एमालेलाई जिम्मेवार पार्टी बन्न प्रधानमन्त्री देउवाको आग्रह (पूर्ण पाठ),"काठमाडौं: प्रधानमन्त्री शेरबहादुर देउवाले राष्ट्रिय स्वाधीनताको रक्षा गर्न सबै पार्टीको एउटै लक्ष्य हुनुपर्ने बताएका छन्। चितवनमा आयोजित नेकपा एमालेको दसौं राष्ट्रिय समाधिवेशनमा सम्बोधन गर्दै प्रधानमन्त्री देउवाले देश र जनतासँग जोडिएका मुद्दामा सबैको समानता हुनुपर्ने बताए। उनले एमाले अध्यक्ष केपी शर्मा ओलीलाई महाधिवेशन आयोजनाको बधाई दिँदै दलहरुबीच छलफल र सद्भाव निकाल्न चाहेको बताए। देउवाले सम्बोधन गरेको पूर्णपाठ नेपाल कम्युनिष्ट पार्टी एमालेका अध्यक्षज्यू, विभिन्न राजनीतिक दलका नेता साथीहरु। सबैमा मेरो हार्दिक हार्दीक जयनेपाल। सर्वप्रथम लोकतान्त्रिक संसदीय शासन पद्धतिको मर्मअनुरुप १०औं राष्ट्रिय महाधिवेशन आयोजना गर्नुभएकोमा नेकपा एमालेलाई बधाइ दिदैं महाधिवेशनको पूर्ण सफलताको कामना गर्छु। नेपालको लोकतान्त्रिक आन्दोलन विभिन्न उतारचढाव पार गर्दै देशमा लोकतान्त्रिक गणतन्त्र स्थापना गर्न हामी सफल भएका छौं। हामी सबै मिलेर संविधान सभाबाट नयाँ संविधान ल्याएका छौं। यसलाई संस्थागत गरी बलियो बनाउने जिम्मेवारी पनि नेपालका सबै राजनीतिक दलहरुमा छ। नयाँ संविधानमार्फत् लोकतान्त्रिक मूल्य र मान्यतालाई संस्थागत गर्न यस अभियानमा जिम्मेवार राजनीतिक दलको भूमिका निर्वाह गर्न नेकपा एमालेलाई आग्रह गर्न चाहन्छु। हामीबीच मतभिन्नताहरु छन्। त्यसैले हामी अलगअलग दलमा छौं। तर, लोकतान्त्रिक मूल्य र मान्यतालाई संस्थागत गर्न कानुनी शासन जनअधिकार स्थापना गर्न व्यक्तिगत स्वतन्त्रताको रक्षा गर्न देशलाई समृद्ध बनाउने हामी सबै पार्टीको एउटै लक्ष्य हो र हुनुपर्छ। देश र जनतासँग जोडिएका मुद्दाहरुमा समान धारणा हुनुपर्छ। हामीबीच निरन्तर छलफल, सम्बाद हुनुपर्छ। हामी दलहरुबीच छलफल, सम्वाद र संविधानमार्फत् हरेक समस्याको समाधान निकाल्न चाहन्छौं। नेकपा एमालेका अध्यक्ष केपी शर्मा ओली जी लगायत हामी जेलका साथीहरु हौं। जेल मेट पनि हौं। सबै कुरा हामीले भोगेका हौं। हिजोका दिनमा हामीले भोगेका दुःखलाई ध्यानमा राखेर भोलिका दिनमा कुनै नेपालीलाई दुःख नपरोस भन्नेमा सचेत हुनुपर्छ। मेरो नेतृत्वको सरकारले यही मूल्य र मान्यतालाई संस्थागत गर्न कटिबद्ध छ। सबै नागरीकलाई खोप पुर्याउनु हाम्रो कर्तव्य हो। सबैको सहयोगले सरकारले यो लक्ष्य हासिल गर्दैछ। नागरिकको जीवनरक्षा गर्ने कार्यमा सबै राजनीतिक दल र सामाजिक संस्थाहरुको भूमिका अग्रणी छ। कोरोना भाइरसको संक्रमण अहिले न्यूनीकरण भएको छ। देशमा सुशासन, समृद्ध कायम गर्न मेरो पार्टी कटिबद्ध छ। सबै दलसँग सहकार्य गरेर अघि बढ्छु। नेकपा एमालेको १०औं महाधिवेशनको सफलताको कामना गर्छु। धन्यवाद।"
"प्रधानमन्त्रीलाई भेटेर फर्कियो बार टोली, के के भयो छलफलमा ?","काठमाडौं : प्रधानमन्त्री शेरबहादुर देउवा र नेपाल बार एसोसिएसनका अधिकारीबीच शुक्रबार भेटवार्ता भएको छ । बारका अध्यक्ष चण्डेश्वर श्रेष्ठले प्रधानमन्त्री देउवालाई प्रधानन्यायाधीश चोलेन्द्रशमसेर जबराको बहिर्गमन विषयक ज्ञापनपत्र बुझाइएको जानकारी दिए । उनले भने, 'हामीले प्रधानमन्त्रीलाई प्रधानन्यायाधीशले न्याय सम्पादन गर्न नसकेको बारेमा जानकारी गरायौं। २० हजार कानुन व्यवसायी प्रधानन्यायाधीशले डाकेको बेन्चमा नजानेबारे पनि जानकारी गरायौं। प्रधानमन्त्री ज्यूले मलाई यस विषयमा जानकारी छ । यो विषयमा मेरो पनि ध्यानाकर्षण भएको छ भन्नुभयो।' उनले भेटका क्रममा प्रधानमन्त्री देउवाले प्रधानन्यायाधीश विवादबारे सत्ता गठबन्धनको बैठकमा छलफल गर्ने बताएका छन्। उनका अनुसार प्रधानमन्त्रीले सो विषयमा आफूले गम्भीरतापूर्वक लिएको समेत बताएका छन्। प्रधानमन्त्रीसँगको छ्लफलमा पूर्वसभामुख दमननाथ ढुंगाना, बारका पूर्वअध्यक्ष शम्भु थापा, पूर्वमहान्यायाधिवक्ता बद्रीबहादुर कार्की, रमण श्रेष्ठ, सर्वोच्च बारका अध्यक्ष पूर्णमान श्रेष्ठलगायत १७ जनाको सहभागीता रहेको थियो ।"
ट्रेङ्गल कन्फ्रेन्स : पहिलो सेसनमा कसले के भने ?,"काठमाडौं : नेपाल न्युज नेटवर्क इन्टरनेसनलको अंग्रेजी संस्करण 'द अन्नपूर्ण एक्सप्रेस' को आयोजनामा बिहीबारदेखि सुरु भएको तीन दिने ट्रेङ्गल कन्फ्रेन्सको दोस्रो दिन आज दुईवटा सेसनमा छलफल भएको छ। छलफलमा युवा नेतृ मानुषी यमी भट्टराई, अर्थविद् कुसुम शाक्य, लेक्चर तथा रिसर्चर सुमन ढकाल, मार्टिन चौतारीका अनुसन्धानकर्ता सोहन श्रेष्ठ, विश्वविद्यालय अनुदान आयोगका अध्यक्ष डाभीमप्रसाद सुवेदी सहभागी भए। कार्यक्रमलाई द अन्नपूर्ण एक्सप्रेसका सम्पादक विश्वास बरालले सञ्चालन गरेका थिए । सोल्टिमोडस्थित होटल हायात प्यालेसमा सञ्चालन भइरहेको सम्मेलन शनिबारसम्म चल्नेछ । एक्सप्रेसले सरकार, शैक्षिक क्षेत्र र उद्यमीहरुलाई एकै ठाउँमा राखेर नीति निर्माणको पक्षमा छलफल गरेको हो । शिक्षाले रोजगारसम्म किन पुराउन सकेन ? शिक्षित व्यक्तिले रोजगार किन पाएनन् ? काम दिने स्थानमा हाम्रा उत्पादनले ठाउँ किन पाएनन् ? पहिलो सेसनमा यस्तैखाले प्रश्नको जवाफ खोज्ने प्रयास गरिएको छ। मानुषी भट्टराई, युवा नेतृ प्रमुख दलहरुको ध्यान शिक्षा, स्वास्थलगायतमा जान सकेको छैन । संक्रमण समय लम्बिदा राजनीतिक दल शक्तिशाली बन्दै गएका छन् । यसले राजनीतिको संस्थागत विकास हुन सकिरहेको छैन । सुधारको सम्भावना भएको ठाउँमा नयाँ पुस्ताले सुधार्नुपर्ने देखिन्छ । नयाँभन्दा पनि पुराना राजनीतिक दलहरुले आधारभूत कुराहरु (शिक्षा, स्वास्थ्य) मा विशेष ध्यान दिन तथा छलफल गर्न आवश्यक छ । विद्यार्थी संगठनले आचारसंहिता पालना गर्दै शैक्षिक संस्था सुधारका लागि आवाज उठाउन जरुरी छ । नेपालको राजनीतिले हरेक क्षेत्र कमजोर बनायो । संघसंस्थामा दलीय स्वार्थ हावी हुनु ठिक होइन । शिक्षाले रोजगारसम्म किन पुराउन सकेन ? शिक्षित व्यक्तिले रोजगार किन पाएनन् ? काम दिने स्थानमा हाम्रा उत्पादनले ठाउँ किन पाएनन ? सुमन ढकाल लेक्चर तथा रिसर्चर शैक्षिक संस्था राजनीतिले ध्वस्त बनाएको छ । कलेजले नै विद्यार्थीका माग सम्बोधन गर्ने हो राजनीति आवश्यक छैन । विद्यार्थीको अपेक्षा पूरा भएन भने राजनीति भित्रने गर्छ । सिकाइ भनेको कक्षभित्र मात्रै हुँदैन । व्यवहारिक सिकाइका लागि विद्यार्थी फिल्डमै लगेर सिकाउन आवश्यक छ । डाक्टर भीमप्रसाद सुवेदी हामीले भौतिक पूर्वाधार संगसँगै ठूलो श्रोत साधन अध्ययन अनुसन्धानमा खर्च गरिरहेका छौं । सरकार प्राज्ञिक क्षेत्र, निजी क्षेत्रबीचको सहकार्य र समन्वय गर्ने निश्चित ढाँचा त छैन तर अब सहकार्य जरुरी देखिएको छ । प्राविधिक विषयमा जोड दिने सरकारको नीति छ । यससँग सम्बन्धित संस्थाबीच कोडिनेट गर्नुपर्ने जरुरी छ । कुसुम शाक्य अर्थविद् सरकारको प्राथमिकतामा देशको आर्थिक क्षेत्र कहिल्यै परेन । सरकारलाई आवश्यक पर्दा सहयोग गर्ने निजी क्षेत्रप्रति सरकारको ध्यान जान जरुरी छ । सधैंभरी राजनीति मात्रै देशको प्राथमिकतामा पर्यो तर देशको आर्थिक अवस्था के कस्तो छ ? कसरी चलिरहेको छ। अर्थतन्त्र खोजीको विषय हुनु जरुरी छ । आर्थिक पक्षमा सबल भएमा मात्रै देशको सर्वपक्षीय विकास हुने भएकाले आर्थिक अवस्था सुधार गर्न जरुरी छ । सोहन श्रेष्ठ, शैक्षिक अनुसन्धानकर्ता मार्टिन चौतारी हामीले सदैब सरकारले यो गरेन उ गरेन भनेर प्रश्न गर्यौ तर नेपालमा लगानी गरेर अरबौं नाफा उत्पादन गरिरहेका आर्थिक क्षेत्रलाई कहिल्यै पनि प्रश्न गरेनौं । उनीहरुको पनि सामाजिक जिम्मेवारी हुन्छ, देशका लागि केही गर्ने । बैंकहरुले म्यानेजमेन्टसम्बन्धी विश्वविद्यालय खोल्न सक्छन् । विभिन्न सेक्टरका आर्थिक संस्थाहरुले अब नेपालमै क्षमतावान विद्यार्थी उत्पादन गर्न जरुरी छ । सबै कामका लागि सरकारको मुख ताकेर मात्रै हुन्न। सरकारी कलेजमा पूर्वाधार राम्रो छैन । पढ्ने पढाउने वातावरण छैन । शैक्षिक संस्थाको नियुक्तदेखि कलेजको वातावरणसम्म राजनीतिले ध्वस्त बनाएको छ। देशको आवश्यकता पूर्ति गर्ने खालको व्यक्ति उत्पादन हुनका लागि शैक्षिक संस्था नै गुणात्मक हुनुपर्छ ।"
नेकपा एमाले झन् मजबुत बनोस् : महन्थ ठाकुर,"काठमाडौं : लोकतान्त्रिक समाजवादी पार्टी (लोसपा) का नेता महन्थ ठाकुरले संविधान संशोधनको माग गरेका छन्। एमालेको १० औं महाधिवेशनलाई सम्बोधन गर्दै नेता ठाकुरले प्रधानमन्त्री शेरबहादुर देउवासँग संविधान संशोधनको माग गरेका हुन्। 'यो संविधान संसोधनको माग गरेका छौं । केहि संसोधन भयो तर, थुप्रै त्रुटी छन् । त्यसपछि फेरि उहाँले सद्भाव देखाउनुभयो । तर, अहिलेसम्म त्यसले पूर्णता पाउन सकेको छैन,' उनले भने। उनले आफ्ना कतिपय सांसदहरु अहिले पनि जेलमा रहेको भन्दै उनीहरुको रिहाइको माग समेत गरे। उनले लालआयोग सार्वजनिक गर्न पनि माग गरे। उनले भने, ' प्रधानमन्त्रीलाई आग्रह गर्न चाहन्छु, राजबन्दीलाई छोड्ने, संविधान संशोधन गर्ने, लाल आयोग सार्वजनिक भएको छैन । आश्वासन त गर्नुभयो तर, बाँकी काम पूरा भएन । हामीमाथि लगाइएको मुद्धा फिर्ता गर्न आग्रह गर्न चाहन्छु।' उनले एमाले झन् उचाइमा पुगोस, भन्दै केपी ओलीलाई बधाइ समेत दिए।"
जीतका लागि नेपाललाई ९२ रनको लक्ष्य,काठमाडौंः आइसीसी महिला टी२० विश्वकप एसिया छनोटमा मलेसियाले नेपाललाई ९३ रनको लक्ष्य दिएको छ । दुबईको आइसीसी एकेडेमीमा पहिले ब्याटिङ गरेको मलेसियाले निर्धारित २० ओभरमा ७ विकेट गुमाउँदै ९२ रन बनायो । अहिले नेपालले जवाफी ब्याटिङ गरिरहेको छ । नेपालकी इन्दु बर्मा ४ रनमा आउट भइन् । ६ ओभरको खेल सकिँदा नेपालले ३८ रन बनाएको छ । मलेसियाका लागि एल्सा हन्टर ४८ बलमा सर्वाधिक ३९ रन जेड्दै अविजित रहिन् । नेपालकी कविता कुँवरले पहिलो ओभरको पाँचौं बलमा मलेसीयाकी कप्तान विनीफ्रेड दुरासिङ्मालाई शून्यमा एलबीडब्लू आउट गरिन् । वान जुलिया १ रनमा रन आउट भइन् । सबनम राईले युस्रिाना याकोपलाई १२ रनमा र एलिसालाई कप्तान रुविना क्षत्रीले १४ रनमा बोल्ड आउट गरिन् । सीता रानामगरले महिरा इस्लामलाई २ रनमा बोल्ड आउट गरिन् । नेपालकी सबनम राईले ४ ओभरमा १ मेडन सहित २७ रन खर्चेर २ विकेट लिइन् । कविता कुँवरले ४ ओभरमा १ मेडन सहित ९ रन खर्चेर १ विकेट लिइन् । सीता रानामगर र रुविना क्षेत्रीले ११ विकेट लिए ।
"ओलीले भने सेन्टिमेन्टल कुरा होइन, ठूलो पार्टी एमाले नै हो","काठमाडौं: नेकपा एमालेका अध्यक्ष केपी शर्मा ओलीले एमाले देशको प्रमुख राजनीतिक पार्टीमात्र नभएर देशलाई परिवर्तन दिलाउने पार्टी भएको बताएका छन्। चितवनमा आयोजित दसौं राष्ट्रिय महाधिवेशनमा सम्बोधन गर्दै उनले एमाले ऐतिहासिक अभिभारा बोकेको पार्टी भएको बताए। उनले एमाले नेपालको राजनीतिक, आर्थिक, सामाजिक समस्या समाधान गर्न सदैव कटिबद्ध रहेको बताए। उनले सम्बोधनको क्रममा भने, 'नेपालको सबैभन्दा ठूलो पार्टी, सेन्टिमेन्टल कुरा होइन। वास्तविकरुपमा अग्रगामी परिवर्तन कसरी गर्न सकिन्छ भनेर व्यवहारिक कार्यान्वन गर्ने पार्टी हो एमाले।' उनले एमाले अब चुनावको तयारीमा रहेको बताउँदै भने 'तपाईँहरुले छानेर पठाएका प्रतिनिधि गैरजिम्मेवार छैनन्। अत्यन्तै जिम्मेवार छन्।'"
अमेरिकी प्रतिनिधि र ताइवानका राष्ट्रपतिबीच आश्चर्यजनक भेट,"ताइपेई : पाँच अमेरिकी प्रतिनिधि र ताइवानकी राष्ट्रपतिबीच आश्चर्यजनक भेटवार्ता भएको छ । शुक्रबार बिहान राष्ट्रपति साई इङ वेन र पाँच अमेरिकी प्रतिनिधिबीच भेटवार्ता भएको हो । अमेरिकी प्रतिनिधिसभाका पाँच प्रतिनिधि बिहीबार राति ताइवान पुगेका थिए । संयुक्त राज्य अमेरिकाले स्वसासित मुलुक ताइवानलाई बलियो बनाउन पुन: समर्थन गर्ने सम्बन्धमा ताइवान पुगेका अमेरिकी प्रतिनिधीहरुले राष्ट्रपति वेनसँग आश्चर्यजनक भेटवार्ता गरेको बताइएको छ। दुई पक्षबीचको भेटबारे विस्तृत जानकारी भने उल्लेख गरिएको छैन । अमेरिकी प्रतिनिधिसँग भएको भेटवार्तापछि राष्ट्रपति वेनले ताइवानले अमेरिकासँग निरन्तर सहकार्य गर्ने प्रतिक्रिया दिएको बताइएको छ । दुईपक्षबीच शुक्रबार भएको भेटले ताइवान र चीनबीच थप तनाव सिर्जना गरेको र सो तनाव दशकयताकै उच्च रहेको अधिकारीहरुले अन्र्तराष्ट्रिय मिडियासँग बताएका छन् । हाम्रो भ्रमणबारे समाचार आउने वित्तिकै चिनियाँ दूतावासले भ्रमण तत्काल रद्द गर्न सन्देश पठाएको रहेछ,' अमेरिकी प्रतिनिधि एलिसा स्लेटकिन र डि मिचलगायतको टोलीले ट्विटरमार्फत जानकारी दिएका छन् । चीनले स्वशासित ताइवान टापु आफ्नो भएको दाबी गर्दै आएको छ ।"
प्रतिगामीको गुरुयोजना अनुरुप नेकपा तीन टुक्रा भयो : बादल,"चितवन : नेकपा एमालेका नेता रामबहादुर थापा बादलले प्रतिगामीको गुरुयोजना अनुरुप नेकपालाई तीन टुक्रामा विभाजन गरिएको दाबी गरेका छन्। चितवनमा भएको महाधिवेशन उद्घाटनसत्रमा सहभागीलाई स्वागत गर्दै थापाले यस्तो बताएका हुन्। उनले देशको अर्थतन्त्र अस्तव्यस्त अवस्थामा रहेको बताए।देशको अर्थतन्त्र अझै तङग्रिन सकेको छैन। देश ठाडो जनादेशबाट सञ्चालित छ। उनले भने, राष्ट्रियता लोकतन्त्र, जनजीविका जोखिममा परेको छ। उनले विचार र संगठनको शुद्धिकरण गर्न महाधिवेशनले अग्रणी भूमिका निर्वाह गर्ने दाबी गरे। बादलले भने, जनादेशमार्फत् देशलाई एकढिक्का पार्नुपर्छ। विचार र संगठनको शुद्धिकरण गर्न महाधिवेशनले अग्रणी भूमिका निर्वाह गर्नेछ। प्रधानमन्त्री एवम् नेपाली कांग्रेसका सभापति शेरबहादुर देउवा र प्रमुख प्रतिपक्ष दल एमालेका अध्यक्ष केपी शर्मा ओली लामो समयपछि एउटै मञ्चमा देखिएका छन्।"
एमालेको महाधिवेशनस्थलमा पुगे देउवा,"चितवन : नेकपा (एमाले) राष्ट्रिय महाधिवेशनलाई सम्बोधन गर्न प्रधानमन्त्री शेरबहादुर देउवा महाधिवेशनस्थल पुगेका छन्। नेपाली कांग्रेसका सभापतिसमेत रहेका देउवा अहिले हेलिकोप्टरमार्फत चितवन महाधिवेशनलाई सम्बोधन पुगेका हुन्। महाधिवेशनको उद्घाटनस्थलको मञ्चमा एमाले अध्यक्ष केपी शर्मा ओलीसँगै देउवा पनि पुगेका हुन्। महाधिवेशन शुक्रबारदेखि आइतबारसम्म हुँदैछ। महाधिवेशनको उद्घाटन सत्रमा पाँच लाख नेता कार्यकर्ता सहभागी हुने पार्टीले जनाएको छ। महाधिवेशन उद्घाटनसत्रका लागि नारायणी नदी किनारलाई झकिझकाउ बनाइएको छ। भव्य मञ्चले नारायणी नदीको स्वरूप फेरिएको छ। एमालेका झन्डा, ब्यानर र बोर्डहरूले नदी किनार भरिभराउ छ। नेता कार्यकर्ताको चहलपहल बढ्दै गएको छ। विभिन्न जिल्लाबाट रातको समयमा पनि चितवन नेता कार्यकर्ता आइरहेका छन्। प्रधानन्यायाधीश विवादबारे छलफल गर्न प्रधानमन्त्री देउवाले बार पदाधिकारीलाई बोलाए प्रधानमन्त्री देउवा र भाजपाका नेताबीच भेटवार्ता गठबन्धनमा छलफल गरेर प्रधानन्यायाधीशबारे निर्णय लिन्छु : प्रधानमन्त्री एमाले महाधिवेशनलाई सम्बोधन गर्न प्रधानमन्त्री देउवा चितवन जाँदै प्रधानमन्त्रीलाई भेटेर फर्कियो बार टोली, के के भयो छलफलमा ?"
राष्ट्रियताका लागि एकढिक्का हुनुपर्छ : चित्रबहादुर केसी,"काठमाडौं : राष्ट्रिय जनमोर्चाका अध्यक्ष चित्रबहादुर केसीले सबै कम्युनिस्ट पार्टी एक हुन नसकेको भन्दै चिन्ता व्यक्त गरेका छन्। एमाले १० औं महाधिवेशनलाई सम्बोधन गर्दै नेता केसीले नेपालमा प्रजातान्त्रिक शक्ति, वामशक्तिबीच एकता नभएको भए नेपालमा राजनीतिक उपलब्धीको संभावना नभएको बताए। उनले भने,' नेपालमा प्रजातान्त्रिक शक्ति, वामशक्तिको एकता नभएको भए नेपालमा वामशक्ति आउने थिएन।' उनले संसद, कार्यपालिका र न्यायपालिकाभित्र अस्तव्यस्तता आउनुमा राजनीतिक पार्टी नै मु्ख्य कारण भएको दावी गरे। उनले वाम आन्दोलनमा अन्तरविरोध एकता चल्दै आएको भन्दै आपत्ति जनाए। नेता ठाकुरले मुलुकको विकासका लागि सबै कम्युनिस्ट पार्टी एकवद्ध हुनुपर्नै भन्दै व्यवहारमा त्यसो हुन नसकेको भन्दै चिन्ता व्यक्त गरे। उनले मुलुक जसरी अगाडि बढ्नुपर्ने हो त्यो गतिमा अघि बढ्न नसकेको बताए। उनले भने, 'मुलुक अघि बढ्न सकेको छैन। जनता निरास छन्। न्यायपालिका अस्तव्यस्त छ।' उनले राजनीतिक पार्टीहरुले एउटालाई अर्को दोष लगाउनु आपत्तिजनक भएको बताए। उनले दलहरुले पेशागतरुपमा राजनीति गर्न नहुने बताए ।'बाह्य शक्ति त खेल्छ । हामी आफै मिल्न सक्नुपर्छ । नेपालको कम्युनिस्ट आन्दोलनभित्र सबैभन्दा धेरै झगडा छ ।' उनले प्राप्त गरेका उपलब्धि गुमाउने कि रक्षा गर्ने मुख्य प्रश्न रहेको भन्दै राष्ट्रियताका लागि एकढिक्का हुन सबै दलहरुसँग आग्रह गरे।"
ओलीले चुच्चे नक्सा बनाएर नेपाललाई अविस्मरणीय गुन लगाए : थापा,"काठमाडौं : राष्ट्रिय प्रजातन्त्र पार्टीका अध्यक्ष कमल थापाले लिम्पियाधुरासमेत समेटेर चुच्चे नक्सा बनाएर नेपाल र नेपाली जनतालाई अविस्मरणीय गुन लगाएको दाबी गरेका छन्। शुक्रबार चितवनमा एमालेको १० औं महाधिवेशनको उद्घाटनसत्रलाई सम्बोधन गर्दै थापाले देशले ओलीबाट साहसीक निर्णयको अपेक्षा गरेको बताएका हुन्। उनले केपी ओली जस्तो दृढ अडान र राष्ट्रवादी सोच भएको नेता रहेको बताएका छन्। उनले दुई वटा प्रमुख कामका निम्ति केपी ओली र देशलाई सम्झिने बताए। तपाईंहरुको लोकप्रिय अध्यक्ष केपी ओलीसँग मैलेपनि केहि समय काम गर्ने अवसर पाएको थिए । त्यसबेला देशमा आन्दोलनमा थियो । भारतले नाकाबन्दी गरेको थियो ।उनले भने, केपी ओलीको मार्गदर्शनमा रहेर हामीले राष्ट्रिय स्वाभीमानमा एक इन्च पनि आँच आउन दिएनौं । उनले एमाले देशको सबैभन्दा ठूलो राजनितिक दल भएको धारणा राखे। थापाले मधेशमा देखापरेको पृथकतावादी आन्दोलन र विप्लवलाई शान्तिपूर्ण राजनितिमा ल्याउन सफल भएको दाबी गरे। अहिले देश संकटको भुमरिमा परेको छ । भ्रष्टाचार व्याप्त छ ।उनले भने,सनातन सांस्कृतिक पहिचानलाई समाप्त पार्ने खेल भइरहेको छ । उनले लोकतन्त्रको आवरणमा देश सर्वसत्तावाद उन्मुख हुन लागिरहेको संकेत देखिएको बताए।"
मलेसियालाई हराउँदै नेपाल शीर्षस्थानमा उक्लियो,काठमाडौंः आइसिसी वुमन्स टी२० विश्वकप एसिया छनोटमा नेपालले मलेसियालाई ६ विकेटले पराजित गरेको छ । जितसँगै नेपालको ग्लोबल छनोटमा पुग्ने सम्भावना बलियो बनेको छ। नेपाल ४ खेलमा ३ जित र १ हारसहित ६ अंकका साथ शीर्षस्थानमा उक्लिएकाे छ । दुबईस्थित आइसीसी क्रिकेट एकेडेमीमा ९३ रनको विजयी लक्ष्य पछ्याएको नेपालले १० बल बाँकी रहँदा ४ विकेट गुमाउँदै पूरा गर्यो । नेपालकी ओपनर इन्दु बर्मा ८ बलमा ४ रन बनाउँदै आउट भइन् । सीता रानामगरले सर्वाधिक ३० रन जोडिन् । कप्तान रुविना क्षेत्री २० रन बनाउँदै आउट भए । सीता र रुविनाले ४८ रनको साझेदारी गरेका थिए । कविता जोशी १६ बलमा १० रन बनाएर रन आउट भइन् । सरिता मगर १५ रनमा अविजित रहिन् । खेलमा नेपालकि सीता राना मगर प्लेयर आफ द म्यान घोषित भइन् । त्यसअघि टस हारेर पहिले ब्याटिङको निम्तो पाएको मलेसियाले निर्धारित २० ओभरमा ७ विकेट गुमाउँदै ९२ रन बनाएको थियो ।
"एमाले महाधिवेशन : एउटै मञ्चमा ओली, देउवा र यादव","काठमाडौं : नेकपा एमालेका अध्यक्ष केपी शर्मा ओली, प्रधानमन्त्री शेरबहादुर देउवा र जसपाका अध्यक्ष उपेन्द्र यादव एउटै मञ्चमा सहभागी भएका छन् । एमालेको चितवनमा जारी १० औं महाधिवेशनको मञ्चमा ती नेता एउटै मञ्चमा उपस्थित भएका हुन् । हाल देउवा र यादव सत्ता गठबन्धनमा छन् । प्रधानमन्त्रीमा देउवा नियुक्त भएपछि ओलीसँग भेट भएको थिएन । महाधिवेशनमा निमन्त्रणा गरिएपनि नेकपा माओवादी केन्द्रका अध्यक्ष पुष्पकमल दाहाल गएका छैनन्।"
वर्षमान पुनको स्वास्थ्य अवस्था गम्भीर : थप उपचारका चीन लगियो,काठमाडौं : नेकपा(माओवादी केन्द्र)का स्थायी समिति सदस्य वर्षमान पुनको थप स्वास्थ्योपचारका लागि थाइल्याण्डबाट शुक्रबार चीन लगिएको छ। माओवादीका केन्द्रीय सदस्य एवं नेता पुनका स्वकीय सचिवसमेत रहेका दुर्गा चापागाईंका अनुसार थर्ड पिपल्स हस्पिटल अफ सेनजेन लगिएको हो। विगत डेढ महिनादेखि उनको थाइल्याण्डस्थित समितिभेज अस्पतालमा उपचार भइरहेको थियो। जटिल प्रकारको जण्डिसबाट पीडित भएका नेता पुनको स्वास्थ्यमा उल्लेख्य सुधार नभएपछि चिकित्सको सुझावका आधारमा चीनको सेनजेन पठाइएको हो। नेता पुनसँगै उनका पत्नी एवं पूर्वसभामुख ओनसरी घर्ती र छोरी शीला पनि बैंककबाट चीनको सेनजेन गएका छन्। उनको आजैदेखि स्वास्थ्य उपचार हुनेछ। जण्डिसले पिरोलेपछि नेता पुन गत असोज १३ गते बैंकको समितिभेज अस्पतालमा भर्ना गरिएको थियो। उपचारका क्रममा सुधार नभएपछि चिकित्सकको सल्लाहमा चीनको सेनजेन लगिएको नेता चापागाईले बताए। नेता पुनको थप उपचारका लागि माओवादी अध्यक्ष पुष्पकमल दाहाल प्रचण्डले आवश्यक पहल गरेको बताइएको छ।
समावेशी लोकतान्त्रिक संविधानले मात्रै जनताको आवाज सम्बोधन हुन्छ : उपेन्द्र यादव,"चितवन : जनता समाजवादी पार्टीका अध्यक्ष उपेन्द्र यादवले संघियता, लोकतन्त्र र समाबेशितालाई आम जनताको हितमा सफल तुल्याउन आवश्यक रहेको बताएका छन्। शुक्रबार चितवनमा एमालेको १० औं महाधिवेशनको उद्घाटनसत्रलाई सम्बोधन गर्दै उनले समावेशी लोकतान्त्रिक संविधानले मात्रै जनताको आवाज सम्बोधन हुने बताएका हुन्। उनले भने, समावेशी लोकतान्त्रिक संविधान आवश्यक छ। लोकतान्त्रिक संस्थाहरु निष्कृय र निष्प्रभावि भएका छन्। संघियता लोकतन्त्र र समाबेशीतालाई आम जनताको हितमा सफल तुल्याउनु परेको छ। एमाले महाधिवेशनको उद्घाटनसत्र सुरु (लाइभ) महाधिवेशनको रौनकले चितवन एमालेमय (फोटोफिचर) एमालेको महाधिवेशनस्थलमा पुगे देउवा प्रतिगामीको गुरुयोजना अनुरुप नेकपा तीन टुक्रा भयो : बादल एमाले महाधिवेशन : एउटै मञ्चमा ओली, देउवा र यादव ओलीले चुच्चे नक्सा बनाएर नेपाललाई अविस्मरणीय गुन लगाए : थापा"
कोभिडबाट अभिभावक गुमाएका बालबालिकालाई गण्डकीको मासिक ५ हजार,"पोखरा: गण्डकी सरकारले कोभिडबाट अभिभावक गुमाएका बालबालिकालाई मासिक ५ हजार रुपैयाँ प्रदान गर्न थालेको छ । मुख्यमन्त्री कृष्णचन्द्र नेपाली पोखरेलले बिहीबार कार्यक्रमको सुरुआत गरे । सामाजिक विकास मन्त्रालयले कार्यविधि बनाएर बालबालिकको तथ्यांक संकलन गरी रकम दिन थालेको हो । पहिलो दिन ३९ मृतकका ६० जना बालबालिकालाई पहिलो चरणको राहत वितरण गरिएको मन्त्री मेखलाल श्रेष्ठले बताए । मापदण्ड बमोजिम कागजात पूरा भएपछि क्रमशः वितरण गर्ने सरकारले जनाएको छ । कात्तिक मसान्तसम्मका लागि ११ लाख ५ हजार रुपैयाँ निकासा भएको मन्त्रालयका सचिव विनोदबहादुर कुँवरले बताए । कार्यक्रममा मुख्यमन्त्री पोखरेलले अभिभावकविहीनलाई संरक्षण गर्ने दायित्व प्रदेश सरकारको रहेको बताए । उनले भने, हामी बाटोघाटो बनाउँछौं, त्यसका अतिरिक्त सामाजिक क्षेत्रको विकासलाई पनि प्राथमिकतामा राखेका छौं । यस्तै गण्डकी प्रदेशलाई सडक मानवमुक्त घोषणा गरिएको छ । प्रदेश सरकारको अभिभावकत्वमा ११ वटै जिल्लाका प्रशासन कार्यालय, प्रहरी कार्यालय, ८५ वटै पालिका तथा मानव सेवा आश्रमको सहकार्यमा सडक आश्रित सहयोगापेक्षी मानवमुक्त गण्डकी प्रदेश घोषणा गरिएको हो । सडक मानव व्यवस्थापनका लागि सरकारले मानव सेवा आश्रमसँग सम्झौता गरेको छ । सम्झौता बमोजिम सरकारले प्रतिव्यक्ति मासिक ३ हजार रुपैयाँ उपलब्ध गराउनेछ । मुख्यमन्त्री पोखरेलले यो सुरुआत भएकाले सफल बनाउन प्रदेशवासीको सहयोग जरुरी रहेको बताए । उनले भने, हामीले दिएको यो रकमले सबै खर्च पुग्छ भन्ने होइन, पवित्र काममा सरकारसँगै छ है भन्नका लागि पनि सुरुवात गरेका हौं । सरकारले लैंगिक हिंसाविरुद्धको १६ दिने अभियान पनि बिहीबारै सुरु गरेको छ । नोभेम्बर २५ देखि डिसेम्बर १० सम्मलाई १६ दिने अभियानका रुपमा विश्वभर मनाइन्छ । यो वर्ष नेपालको नारा घरबाटै सुरु गरौं, महिला हिंसा अन्त्य गरौं छ । फरक प्रसंगमा मुख्यमन्त्री पोखरेलले सरकारले नागरिकलाई महसुस हुने गरि काम गर्दै आएको बताए । ५ महिनाको अवधिमा कुनै बाटो बन्ने पुल बन्ने काम हुन नसके पनि सामाजिक क्षेत्रमा महत्वपूर्ण काम गरेको उनको भनाइ थियो । कोभिडबाट ज्यान गुमाएका व्यक्तिका परिवारलाई प्रतिव्यक्ति ५० हजार रुपैयाँ प्रदान गर्ने कार्यविधिसमेत तयार भइसकेको मुख्यमन्त्रीले बताए । कार्यक्रममा सभामुख नेत्रनाथ अधिकारीले सामाजिक विकासका क्षेत्रमा प्रदेश सरकारले चालेका कदमको प्रशंसा गरे । मानव सेवा आश्रमका अध्यक्ष राजु अधिकारीले सभ्य र जिम्मेवार समाज निर्माणको अभियानमा तीनै तहको सरकारबाट सहयोग हुँदै धारणा राखे ।"
"एमालेका लागि हैन, देशका लागि एकल बहुमत चाहिएको छ : ओली","काठमाडौं: नेकपा एमालेका अध्यक्ष केपी शर्मा ओलीले एमालेलाई नभई देशका लागि बहुमत चाहिएको बताएका छन्। चितवनमा जारी पार्टीको १०औं महाधिवेशनलाई सम्बोधन गर्दै उनले एमालेका लागि एकल बहुमतको जरुरी रहेको बताएका हुन्। एमालेलाई बहुमत हैन, देशका लागि बहुमत चाहिएको हो। लोकतन्त्रको रक्षा, संविधानको रक्षाका लागि, नेकपा एमालले बहुमत ल्याउनुपर्छ। विकासको लहर ल्याउनका लागि बहुमत चाहिएको हो, उनले भने। उनले एमाले नेपालको राजनीतिक, आर्थिक, सामाजिक समस्या समाधान गर्न सदैव कटिबद्ध रहेको बताए। उनले सम्बोधनको क्रममा भने, 'नेपालको सबैभन्दा ठूलो पार्टी, सेन्टिमेन्टल कुरा होइन। वास्तविकरुपमा अग्रगामी परिवर्तन कसरी गर्न सकिन्छ भनेर व्यवहारिक कार्यान्वन गर्ने पार्टी हो एमाले।' उनले एमाले अब चुनावको तयारीमा रहेको बताउँदै भने 'तपाईँहरुले छानेर पठाएका प्रतिनिधि गैरजिम्मेवार छैनन्। अत्यन्तै जिम्मेवार छन्।'"
१९ हजार तिर्न नसक्दा अस्पतालबाटै हामफाले बिरामी,"विराटनगरः उपचार खर्च तिर्न नसक्दा एक जना बिरामी शुक्रबार बिहान अस्पतालबाट हाम फालेका छन् । मोरङ धनपालथान१ नोचाका ३५ वर्षीय शिवकुमार मण्डल विराटनगरस्थित गोल्डेन अस्पतालको ३ तलामाथिबाट हाम फालेका हुन् । टाउको तथा शरीरका विभिन्न भागमा गहिरो चोट लागेका उनको गोल्डेनमै उपचार भइरहेको छ । छारे रोगको समस्या रहेका उनलाई मंसिर ३ गते आइसीयूमा भर्ना गरिएको थियो । मण्डलले डिप्रेसनको औषधि पनि नियमित सेवन गरिरका थिए । अस्पतालले मंसिर ७ गते डिस्चार्ज दिएको थियो । तर उपचार गर्दा लागेको पैसा तिर्न नसक्दा घर जान पाएका थिएनन् । उपचारमा ३६ हजार रूपैयाँ खर्च भएको पाइएको छ । पारिवारिक अवस्था कमजोर रहेका उनको उपचारमा लागेकोमध्ये १७ हजार रूपैयाँ परिवारले तिरिसकेको थियो । १९ हजार रूपैयाँ तिर्न बाँकी छ । अस्पतालका प्रशासकीय अधिकृत सन्तोष मेहताले कुरुवा बसेकी सासू शौचालय गएका बेला बिरामीले अस्पतालको ३ तालमाथिबाट हाम फालेको बताए । बिरामीमा मानसिक समस्या पनि रहेछ, उनले भने, अस्पतालका कर्मचारी र सुरक्षागार्डको निगरानीमा राखिएको थियो । यसअघि पनि पटकपटक भाग्न खोजिरहेका थिए । अस्पतालले घर लैजानु भनेपनि भने परिवारका सदस्यले नै उपचार खर्च तिरेर मात्रै लाने भनेर राखेको मेहेताले दावी गरे । मोरङ प्रहरीका प्रवक्ता डीएसपी दीपक श्रेष्ठले उपचार खर्च तिर्न नसकेको तनावमा बिरामीले अस्पतालबाट हामफालेर आत्महत्या गर्न खोजेको हुनसक्ने बताए ।"
बोर्ड सदस्य नहटाउन अन्तरिम आदेश,"काठमाडौं : राष्ट्रिय खेलकुद परिषद्का बोर्ड सदस्यलाई पदमुक्त गर्ने युवा तथा खेलकुद मन्त्रालयको निर्णय कार्यान्वयन नगर्न उच्च अदालत पाटनले अन्तरिम आदेश दिएको छ। परिषद्का पाँच बोर्ड सदस्यले दायर गरेको रिटको सुनुवाई गर्दै उच्च अदालतले सो आदेश दिएको हो। छलफलका लागि अदालतले दुवै पक्षलाई अर्को साता बोलाएको छ। युवा तथा खेलकुदमन्त्री महेश्वर गहतराजले मंसिर ३ गते नौ जना बोर्ड सदस्यलाई पदमुक्त गरेका थिए। उनले सोधिएको स्पष्टिकरण चित्तबुझ्दो नभएको भन्दै बोर्ड सदस्यलाई पदमुक्त गरेका थिए। त्यसअघि सदस्यका हैसियतमा गर्नुपर्ने काम नगरेको र बोर्ड बैठकका लागि पहल नगरेको भन्दै स्पष्टिकरण सोधिएको थियो। युवा तथा खेलकुद मन्त्रालयको निर्णय कानुनसम्मत नभएको भन्दै पदमुक्त भएकामध्ये सुवर्ण श्रेष्ठ, रेनुका श्रेष्ठ, सम्पन्न श्रेष्ठ, सुभाष श्रेष्ठ र रिम रानाभाटले विशेष अदालतमा रिट दायर गरेका थिए। इन्दिरा निरौला, अर्जुनबहादुर केसी, उद्योग वाणिज्य महासंघबाट मनोनित गोपाल खनाल र शाहसिक, परम्परागत तथा पर्वतीय खेलकुद महासंघबाट मनोनित गोविन्द भट्टराई भने मुद्दामा सहभागी भएका थिएनन्। उच्च अदालतमा रिट दायर गरेकी सुवर्ण श्रेष्ठले फैसलाको स्वागत गरिन्। मन्त्रालयले हामीलाई हटाउने कदम गैरकानुनी थियो। त्यही कारण हामी अदालत गएका थियौं, उनले भनिन्, हामीले न्याय पाएका छौं। सरकारले गत कात्तिक १ गते परिषद्का सदस्यसचिव रमेशकुमार सिलवाललाई पनि पदमुक्त गरेको थियो। सरकारको निर्णयविरुद्ध सिलवालले पनि सर्वोच्च अदालतमा रिट दायर गरेका छन्।"
"समृद्ध नेपाल, सुखी नेपाली बनाउने पार्टी र नेता चाहिएको छ","सबैलाई समेट्ने शैली र परिचालन गर्ने रणनीतिकै कारण कम्युनिष्ट आन्दोलनको मुल प्रवाह एमाले बनेको बताउँछन्, स्थायी कमिटी सदस्य सुरेन्द्र पाण्डे। पार्टी विभाजन र सत्ता बहिर्गमनपछिको दशौं महाधिवेशनले सहमतिको नेतृत्व चयन गर्र्नुपर्ने पाण्डेको भनाई छ। कम्युनिष्ट आन्दोलन र एमालेको दशौं महाधिवेशनबारे स्थायी कमिटी सदस्य पाण्डेसँग अन्नपूर्णकर्मी गोपीकृष्ण ढुंगानाले गरेको कुराकानी : एमाले १० औं महाधिवेशनको संघारमा छ। कम्युनिष्ट आन्दोलनको ईतिहास कस्तो रहयो ? कम्युनिष्ट पार्टीको पाँचौं महाधिवेशन भन्दा अगाडिका महाधिवेशनहरू भूमिगत शैलीमा भए। पहिलो महाधिवेशन काठमाडौंमा २०१० सालमा भयो। दोस्रो २०१४ सालमा र तेस्रो २०१९ सालमा भयो। त्यसपछि पार्टीहरू टुटफुट भए। २०२७२८ सालपछि झापा आन्दोलन हु्ँदै एउटा नयाँ कोर्ष सुरु गर्यौं, पार्टी पुनगर्ठनको। त्यो पुनर्गठनबाट माले, मार्क्सवाद हुँदै बहुदल आइसकेपछि माले मार्क्सवादीको एकता गर्यौं। यसमा अनेकौं समूह जोडिँदै त्यो नेकपा र नेपाल कम्युनिष्ट आन्दोलन मूल प्रवाहमा आयो। पाँचौं महाधिवेशन २०४९ सालमा गर्यौं। पाँचौं, छैठौं, सातौं, आठौं र नवौं महाधिवेशन पार्टी खुला भएरपछि गर्यौ। ती राजकीय क्षेत्रमा पनि हस्तक्षेप गर्न थालेपछिका अधिवेशन छन् भने त्यसभन्दा अघिका क्रान्तिमा विजय प्राप्त गर्न प्रयासका लागि गरिएका अधिवेशन हुन। अघिल्ला अधिवेशनहरूले नेपालको आधार सृजना गरेकै कारण नेपालको कम्युनिष्ट आन्दोलनलाई फराकिलो, व्यापक र सुदृढ बनाएकै कारण हामी विजयतर्फ छौं। अगाडि नै हाम्रो आन्दोलन कमजोर भएको भए सायद यता आउँदैन थियौं। यद्यपि त्यसभित्र अनेकौं उतार चढाव भए। पार्टी अन्तरसंघर्षबाट गुज्रिए पनि अन्तिममा नेपाल कम्युनिष्ट आन्दोलन सुदृढ, बलशाली र व्यापक बन्यो। कम्युनिष्ट आन्दोलनमा दुर्घटना पनि भए नि ? यसबीचमा केही दुर्घटना भए। २०५४ सालमा विभाजित भयो। अहिले पनि केही हिस्सा टुक्रिएर गएका छन्। तर पनि यो व्यापकताको मूल नेतृत्वमूल लिगेसी चाहिँ नेकपा एमाले हो। त्यसो हुनाले नेकपा एमालेको काँधमा लामोसम्म शक्ति छ। त्यसलाई एउटा मूल प्रवाहमा समेट्ने त्यो क्षमता सामथ्र्य दृष्टिकोण राख्ने पार्टी नेकपा एमाले हो। त्यसैले पनि दसौं महाधिवेशन विशेष तवरले हुँदैछ। १०औं महाधिवेशनका चुनौती के हुन् ? नेकपा विभाजन भएको र स्वयं एमालेको पनि एउटा हिस्सा अलग भएको स्थितिमा यो महाधिवेशन हुंदैछ। यसकारण पनि यो महाधिवेशनमा चुनौति पनि छ। चुनौति के भने जसरी नेकपा एमाले विगतदेखि यो मूल प्रवाहका रूपमा मूलशक्तिका रूपमा व्यापक रूपले अगाडि बढ्यो। त्यसको एउटा कारण यसको नेतृत्वले सबैलाई समेट्ने र व्यापक ढंगले सही नीति र नेतृत्वले सबैलाई आफूभित्र समाहित गरेर लैजाने किसिमको भूमिका खेल्यो। त्यसैले यो पार्टी यहाँ आइपुगेको हो। माओवादीले हामी जम्मै एकजुट गर्छौं भनेर लाग्यो त्यो पनि भएन। त्यो छिन्नभिन्न किन हुँदैछन् भन्दा एमालेको एउटा विचारको सहीपना दोस्रो नेतृत्वले लिएको सहीपना। पार्टीभित्र सबैलाई सही ढंगले समेट्ने शैली र परिचालन गर्ने योजना रणनीति भएकै कारण एमाले पार्टी अगाडि बढ्यो। मूल पार्टीका रूपमा आएको छ। महाधिवेशन पछाडिका सम्भावना के देख्नुहुन्छ ? अहिले नै पनि एमालेविरुद्ध एउटा गठबन्धन छ। यो सरकार र यो गठबन्धन कायम रहन्छ कि रहँदैन आफ्नो ठाउँमा होला। तर, एमाले एक्लै प्रतिस्पर्धा गर्न र चुनौती दिन तयार छ। तर, गठबन्धन भएकाले एमालेको भावी यात्रामा के प्रभाव पर्छ भन्ने कुरा हेलचेक्र्याइँ गर्ने वा केही गर्न सक्दैन भन्ने सोच्नु हुँदैन। परास्त गर्नुपर्छ। यसकारण यी चुनावहरू हाम्रा परीक्षाका घडी हुन्। कुनै पनि पार्टीको अवस्था के हो भनेर जाँच्ने कुरा भनेकै चुनावमा कति सिट ल्याउँछ भन्ने नै हो। कुन दल सानो, कुन ठूलो भन्ने कुरा बोलेर हुँदैन। २०६४ सालमा सबैभन्दा ठूलो पार्टी भनेर माओवादी आयो। २०७० को चुनावमा स्वाठ्ठै खुम्चिएर तेस्रो पार्टी भयो,त्यो पनि धेरै सानो आकारमा। त्यसैले एमालेको हैसियत के हो भन्ने कुरा चुनावले निर्धारण गर्दछ। त्यो बेला वा परीक्षामा हाम्रो पार्टी एमाले एक नम्बर हुनुपर्यो। बोलेझैं परिणाम ल्याएर तथ्यबाटै पुष्टि गर्छौं। तब नेकपा एमालेलार्ई कसैले रोक्न र छेक्न सक्दैन। यो महाधिवेशनलाई सहमतिको महाधिवेशन बनाउन सम्भव देख्नुहुन्छ ? महाधिवेशनमा पनि सकभर नेतृत्व चयनमा सर्वसम्मत हुन्छ नै। केन्द्रीय सदस्यमा भने चुनाव हुन पनि सक्छ। केन्द्रीय सदस्यमा पनि कतिपयमा सर्वसम्मत हुनसक्छ। जस्तो मजदुरमा। चुनाव नै लड्नुपर्ने भयो भने पनि प्यानलबाट होइन, व्यक्तिगत क्षमताका आधारमा हुनेछ। अब हलले केन्द्रीय सदस्य पनि सर्वसम्मत नै गरौं भन्यो भने पनि इन्कार गर्नुपर्ने कारण हुँदैन। तर, आकांक्षीहरूको अहिलेको भीड हेर्दा केन्द्रीय कमिटिमा चाहिँ चुनाव हुनसक्ने देखेको छु। अध्यक्ष पदमा चाहिँ केपी शर्मा ओली निर्विकल्प हो ? मैले त्यस्तै सम्भावना देखिरहेको छु। किन भन्दा विभाजित भयौं नेकपा रहेन, एमालेभित्रको पनि एउटा हिस्सा गयो। अब यो सबै प्रक्रियालाई एकतावद्ध गर्नुछ। अरू धेरै मान्छेलाई पनि यसमा गोलबन्द गर्नुछ। त्यसैले पनि अध्यक्ष अर्थात् मूल नेतृत्व विवादमा नपरेर सर्वसम्मत हुनसक्दा पार्टीलाई एकजुट गर्न बल पुग्छ। उहाँ स्वतः भएपछि अरूलाई पनि उहाँले ल तिमीहरू पनि क्षमताका आधारमा आउनुपर्छ। यो तेरो मेरो भन्ने सकियो। त्यसैले सहमति र एकतामा जान मद्दत गर्छ। भीम रावलको चर्चा बाहिर आएको छ। अध्यक्षले बोलाएर कुरा गर्नुपर्छ। उहाँले आफ्नो भूमिकालाई पनि कहाँ कसरी हुन्छ भन्ने अस्पष्ट हुँदा यस्तो भएको हो। सल्लाह भए समाधान निस्किहाल्छ। नेकपा र एमाले पनि चोइटियो, मुख्य दोष कसको ? यसको समीक्षा त पछि गरौंला तर विभिन्न व्यक्तिहरू हामी सबैका भूमिका छन्। एमालेलाई एकतावद्ध बनाऔं अथवा नेकपा फुटे पनि एमाले फुट्न नदिऔं भनेर कार्यदलमा बसेर अत्यन्तै मिहिनेत गर्नेमध्येको एक म पनि हुँ। कार्यदलमा दुईतिरका पाँच पाँच जना थियौं कार्यदलमा। दसैजना एक ठाउँमा बसेर पहल र प्रयास गर्यौं। अन्तमा माधव नेपालजी पार्टी विभाजन गरेर जानुभयो। सबैभन्दा बढी दोष उहाँकै देखिन्छ। कुन दल सानो कुन ठूलो भन्ने कुरा बोलेर हुँदैन। बोलेर वा कुराले आफूले आफूलाई ठूला छौं भनौंला तर नतिजाले भनेन भने त जनताले पत्याउँदैनन्। विभाजनको दोष विभाजन गर्नेमाथि नै लाग्छ। विभाजनका कारण वा घटनाहरूको विकास कसरी हुँदै आयो र विन्दूमा पुग्यो भन्नेमा पछि पनि समीक्षा गरौंला। समीक्षा जितेको मुडमा मात्र हुँदैन रहेछ, शान्त वा हारेको बेला पनि हुनसक्छ। पूर्वाग्रहहरूबाट मुक्त भएर मात्र यस्तो कुराको समीक्षा गर्नुपर्छ। सहमतिमा एमालेको नेतृत्व कस्तो आउला ? महासचिव पदमा आकांक्षी देखिनुभएको छ नि ? अध्यक्षमा सर्वसम्मत हुने कुरा भनिहालें। गठबन्धनले स्वाभाविक रूपमा हाम्राविरुद्ध काम गर्छ। नभए आफ्नो पक्षको काम गर्ला। उ सुदृढ हुँदा एमाले कमजोर होला। यो चुनौती वा अप्ठ्यारोका बीचमा काम गर्नुपर्ने भएकाले सर्वसम्मत वा मिलेरै जानु उपयुक्त हुने देख्छु। मान्छेले इच्छा जाहेर गर्ने कुरालाई त म इन्कार गर्दिनँ। राम्रै कुरा हो। बुर्जुवा समाजमा इच्छा पनि व्यक्त गर्नुपर्छ। पुरानो स्कुलबाट आएँ, अरूले भन्दिने जमाना थियो। अहिले आफ्नोबारे आफैंले भन्नुपर्ने समय छ। यो पुँजीवादी समाजमा। अध्यक्षको कुर्सीमा बस्ने मान्छेले नै यो भूमिकामा यसरी गरौं भनेर जानुपर्छ। ६ भोटले हारेको थिएँ। मैले त महासचिव वा त्योभन्दा माथि नै उठ्नुपर्ने होला। अहिले पनि विभिन्न पदका लागि डिजर्भिङ मान्छे को हो ? कसलाई दिँदा पार्टीलाई फाइदा हुन्छ त्यसमा आधारित भएर मुद्दा अघि सार्नेलाई अध्यक्षले नै मिलाएर अघि बढ्नु उपयुक्त होला। एमाले मुद्दामा आधारित नेतृत्व चयनमा अघि बढेको देखिन्छ। तपाईंका मुद्दा के के छन् ? अबको पार्टी भनेको तेस्रो पुस्ता पार्टी हो। पहिलो एजेन्डा, २००६ सालमा राजनीतिक स्वतन्त्रता थिएन। बोल्ने, लेख्ने, संगठन गर्ने काममा पनि जेल जाने, फाँसीमा चढ्नुपर्ने र मारिने अवस्था थियो। हुनत गाँस, बास र कपासका कुरा हुन्थे। राजनीतिक स्वतन्त्रता नै त्यसबेलाको मूल एजेन्डा हुन्थ्यो पार्टीहरूको। २०४६ सालपछि त्यो एजेन्डा पूरा भयो। पार्टी खोल्न कसैले डर मान्नुपर्ने अवस्था छैन। अब नयाँ एजेन्डा अघि सर्ने अवस्था आयो। चुनाव लडेर बाहुन क्षेत्री त आए तर समावेशीको आवाज उठ्यो। शिक्षा, स्वास्थ्य सबै ठाउँमा बाहुन क्षेत्रीकै बोलवाला भयो। महिला भएनन्, जनजाति भएनन्, दलित वा पिछडिएका क्षेत्रको प्रतिनिधित्व भएन। हाम्रो पार्टी एमाले एक नम्बर हुनुपर्यो। बोलेझैं परिणाम ल्याएर तथ्यबाटै पुष्टि गर्छौं तब नेकपा एमालेलार्ई कसैले रोक्न र छेक्न सक्दैन। माओवादीले त यही मुद्दालाई चर्काएर आन्दोलन नै गर्यो। विभिन्न पार्टी र संगठनहरूले पनि यो काम गरे। देशले ठूलो द्वन्द्वको सामना पनि गर्नुपर्यो। २०६४ सालको संविधान सभाबाट यी मुद्दाहरूलाई सम्बोधन गर्ने गरी तयारी गर्यौं। २०७२ को संविधानले ती मुद्दा पनि सम्बोधन गर्यो। दोस्रो पुस्ताको त्यो एजेन्डा पनि सम्बोधन भयो। यी दुई एजेन्डाका लागि अब लड्नुपर्ने, बन्दुक बोक्नुपर्ने अवस्था रहेन। तेस्रो एजेन्डा भनेको अब हाम्रै समयमा नेपाललाई धनी बनाउने। समृद्ध नेपाल र सुखी नेपाली बनाउने। अब त सुखी र समृद्ध बनाउने पार्टी र नेता देशलाई चाहिएको छ। नेता हुनेसँग त्यो मार्गचित्र हुनुपर्छ। जस्तो पालिकामा पुग्नेले समग्र रूपमा आमूल परिवर्तन ल्याउने खालको नेता हुनुपर्छ। नत्र त्यो गुणस्तर भएका कार्यकर्ता अब हामीले तयार पार्नुपर्छ। यसरी पार्टी निर्माण गर्नुपर्छ। त्यसो भए अब कसरी अघि बढ्नु हुन्छ ? आज हामी कस्तो विन्दुमा छौं त्यो पनि जान्नुपर्छ। विकासको अवस्था कस्तो छ भने हिजोको भन्दा पृथक ठाउँमा उभिएका छौं, विश्वव्यापी रूपमा हेर्ने हो भने। १९औं शताब्दीको पुँजीवाद कस्तो रहेछ भन्दा माल बनाएर बेच्न हिँड्थे। कामदारमाथि चरम शोषण हुन्थ्यो, मुनाफा साहुले नै अत्यधिक लिन्थ्यो। मार्क्सले त्यसैविरुद्धमा आधारित भएर कम्युनिस्ट घोषणा पत्र लेखे। मजदुरमाथि गरिएको त्यो एउटा शंखघोष थियो। २०औं मा आएपछि के भयो भने पुँजीवाद अर्को चरणमा प्रवेश गर्यो। सामान बोकेर हिँड्न झन्झट मान्न थाल्यो। त्यही कलकारखाना खोल्छु, त्यहीका मजदुर परिचालन गर्छु त्यही बेच्छु र पैसा लिएर फर्किन्छु। वित्तीय पुँजीवाद सुरु भयो। अहिलेको २१औं शताब्दी चाहिँ नलेज क्यापिटलिज्म छ ज्ञानमा आधारित पुँजीवाद। इन्टरनेट इकोनोमीले सिर्जना गरेको नयाँ अर्थव्यवस्था विश्वमा आउँदैछ, त्यो अर्थव्यवस्थाले कयौं क्षेत्रको रोजगारी पनि जाँदैछ र धनीगरिबीचको अन्तर पनि बढ्दै छ। हिजो प्रकृति दोहन गरेर र बेचेर कमाउँथे आज मानव ज्ञान र अनुभव बेचेर कमाउन थाल्यो। यो नयाँ युग जानेनौं भने पनि अब हामी कोही पनि अगाडि बढ्न सक्दैनौं। यो खालको नीति पार्टीले बनाउन सकेन भने अब पछि पर्छौं। हामी कसरी फड्को मार्ने भन्ने योजना भएन भने अब हुँदैन। यान्त्रिक र पुराना कुराहरूले अब कोही अगाडि जान सक्दैन। मेरा मुद्दा यिनैमा केन्द्रित हुनेछन्। एमालेले कसरी ल्याउँछ समाजवाद ? अमूर्त ढंगले समाजवाद,समाजवाद भनेर मात्र समाजवाद आउँदैन। जनताले बुझ्ने भाषामा काम हुनुपर्छ। रुसमा गरिब किसानका छोराछोरीलाई शिक्षा दिइयो, कोही डाक्टर, इन्जिनियर कोही पाइलट, प्रोफेसर आदि बनेर देशको सेवा गर्न थाले। उनीहरूको जीवन र वर्ग नै परिवर्तन भयो। पहिलो, शिक्षाले चाँडै परिवर्तन गर्छ। सरकारले बालबालिकालाई निशुल्क तर गुणस्तरीय शिक्षा दिनुपर्छ। दोस्रो, मान्छे बाँच्न चाहन्छ। सरकारले आधारभूत स्वास्थ्य दिनुपर्छ, बाँकी बिमाबाट हुनुपर्छ। तेस्रो, सबैलाई आवास। जग्गा दिन सकिँदैन तर घर त जति पनि अग्लो बनाएर सबैलाई आवास दिन सकिन्छ। चौथो, बुढेसकाल भएपछि मानिसलाई पेन्सन, सुरक्षा र हेरचाह चाहिन्छ। एमाले देशको प्रमुख शक्ति हो। त्यसैले चुनावमा जाने र नयाँ ढंगले सरकार बनाउने छ। एमाले अहिले प्रतिपक्षमा भए पनि देश चलाउन तयार छ, सक्षम छ। समाजवादका खास कुरा यी हुन्। यसमा एमालेले काम गर्छ। कृषिमा रूपान्तरण गर्नुछ। पूर्वाधारहरू बनाऔं। यत्ति भयो भने त देश समृद्धिको बाटोमा हिँड्छ नि त। पूर्वपश्चिम राजमार्गले १० लाख मान्छेलाई रोजगारी दिएको रहेछ। यस्ता राजमार्ग पूर्वदेखि पश्चिमसम्म पाँचवटा बनाइदिने हो भने ५० लाखले रोजगारी पाउने भए। राजमार्गसँगै होटल, रेस्टुरेन्ट, उद्योग, गाडी चलाएर वा सामान बेचेर खान्छन्। उत्तरदक्षिण करिडोरहरू बन्दैछन् त्यहाँ सम्भावना बढेर जान्छन्। एमाले महाधिवेशनपछि एमाले राजनीतिलाई कसरी आँकलन गर्नुहुन्छ ? एमाले देशको प्रमुख शक्ति हो। त्यो राजनीतिक शक्ति भएकाले चुनावमा जाने र नयाँ ढंगले सरकार बनाउने। एमाले प्रतिपक्षमा भए पनि देश चलाउन कुनै पनि बेला जिम्मेवारी आउने भएकाले ल्याउन र आए बोकेर हिँड्न सक्ने गरी सक्षम हुनुपर्छ। महाधिवेशनपछिको जिम्मेवारी पनि त्यही हुन्छ। नेतृत्व महाधिवेशनले के कस्ता गाँठा फुकाउनु पर्ला ? पार्टीभित्रका विभिन्न मनोविज्ञान र मनोबलहरूलाई एउटै बनाउने काम अहिले हुनुपर्छ। यो प्रयास गर्न सक्यौं र यसमा हाम्रो मनोविज्ञान ख्याल गरेर नेतृत्वलाई व्यवस्थित रूपमा छनोट गर्न सक्यौं भने महाधिवेशनको उचाई बढाउँछ। भव्य बनाउँछ र त्यसले ठूलो रूपमा पार्टी कार्यकर्तालाई पार्टी एकजुट भयो भन्ने सन्देश दिन्छ। अब पार्टी ठिक ढंगले अघि बढ्छ भन्ने भएपछि महाधिवेशनबाट जिल्ला फर्किएर गएपछि सोही ढंगले तल्ला तहहरूमा वकालत हुन्छ। अध्यक्ष ओलीले पनि मिलाएरै जाऔं भन्नुभएको छ।"
सौराहाको ढुंगामा गैंडा,"चितवन : अर्को पट्टी दाह्रा निकालेको हात्ती। माथिल्लो भागबाट अजिङ्गर निस्केको छ। पूर्वतर्फ फर्किएको दुर्लभ एक सिङ्गे गैंडा छ। यो देखेर मानिसहरू एकछिन अडिन्छन्। यो दृष्य देखेपछि धेरैलाई फोटो खिच्न हतारो हुन्छ। यी सब ढुंगालाई कुँदेर बनाइएका आकृति हुन्। सौराहास्थित राप्ती नदी घुम्न पुगेकालाई यी आकृतिले आकर्षित गर्ने गरेको छ। खोलाबाट ल्याइएको आकार नमिलेको ढुंगामा कलाकार आकृति दिन कस्सिएका छन्। ६ जना कलाकार चट्टानलाई खोपेर वन्यजन्तुको आकार निकाल्न एक हप्तादेखि ग्राइन्डरको सहायताले मेहनत गरिरहेका छन्। कथाले मागेको भनेझैं भएको ढुंगाको आकार हेरेर रुप दिएका हौं, झापाको दमकबाट आएका कलाकार भक्तिराम राईले भने, मानिसलाई आकर्षित बनाउन खोजेका हौं। ब्यावसायिक रुपमा ढुंगामा मूर्ति बनाउन खोजेको चार वर्षमा ढुंगामा वन्यजन्तुको मूर्ति बनाउन पाएको राईले बताए। कडा चट्टान भएकाले उनीहरूलाई बढी कठिन भएको छ। एउटामा घडियाल गोही र त्यसमा चखेवाको जोडी बनाइँदै छ। ढुंगामा तल्लो तहमा रहेर संरक्षणमा खटिएर ज्यान गुमाउने चार जनाको मूर्ति कुँदिनेछ। रत्ननगर नगरपालिकाले पर्यटकीय आकर्षणका लागि ढुंगामा मूर्ति बनाउन लगाएको हो। शक्तिखोरबाट ढुंगा ल्याइएको छ। नजिकिँदै गरेको एमाले महाधिवेशनलाई लक्षित गरेर कामलाई तीब्रता पारिएको छ। यहाँको नगरपालिकाले पर्यटकीय आकर्षणका लागि मूर्ति तयार गर्न जिम्मा लगाएको छ, मूर्तिका संयोजन गरेका कलाकार लालकाजी लामाले भने, हामी ढुंगाको आकार अनुसार कम्पोज गर्दैछौं। अबको केही दिनमा हेरौं हेरौं लाग्ने मूर्ति तयार हुन्छ। पारिपट्टी चितवन राष्ट्रिय निकुञ्ज छ। बिचमा राप्ती नदी। यही मनोरम दृष्य अवलोकन गरिरहेकाहरूको ध्यान भने राप्तीको किनारमा रहेका तीन वटा ठूला ढुंगाले तान्ने गरेको छ। यसले सौराहाको प्रचारप्रसारमा पनि टेवा पुग्ने नेचर गाइड बासु बिडारीले बताए। ओली निर्विकल्प, अरू मुख ताक्दै एमाले महाधिवेशनको इतिहास : कुन महाधिवेशनमा के भएको थियो ? एमाले महाधिवेशनको आकर्षण मस्कट चितवनमा एमालेको रौनक (तस्बिर)"
बन्न सकेन औद्योगिक वातावरण,"काठमाडौं : आयातमुखी अर्थतन्त्र हावी हुँदा औद्योगिक वातावरण बन्न सकेको छैन। उद्योगीहरू उद्योगमा लगानी घटाउँदै विदेशी सामान आयात गर्न तल्लीन भएका छन्। पछिल्लो समयमा औद्योगिक वातावरण बन्न सकेको छैन। भएका उद्योग पनि धराशायी भइरहेका छन्। सातौं औद्योगिक दिवसका अवसरमा नेपाल उद्योग वाणिज्य महासंघले आयोजना गरेको कार्यक्रममा उद्यमी व्यवसायीहरूले औद्योगिकीकरणको अवस्था अत्यन्त कमजोर रहेको धारणा बताए। कुल गार्हस्थ्य उत्पादनमा उद्योग क्षेत्रको योगदान १२८ प्रतिशत छ। वार्षिक ४१ प्रतिशतको वृद्धि भए पनि उद्योगधन्दा अझै फस्टाउन सकेका छैनन्। यसको निर्यात आयात अनुपात करिब १ः११ छ। चालू आर्थिक वर्षको पहिलो चार महिनामा सरकारको पुँजीगत खर्च ४९ प्रतिशत मात्र छ। औद्योगिक क्षेत्र कमजोर बन्दा सरकारले पुँजीगत खर्चसमेत गर्न नसकेको हो। उद्योगीहरूले उद्योगको लागत बढी हुँदा विदेशी सामान आयात गर्नु परेको बताउँछन्। औद्योगिक लागत न्यूनीकरणमार्फत औद्योगिकीकरणमा जोड दिनुुपर्ने उद्योगी व्यवसायीहरू बताउँछन्। उत्पादन लागत, वित्तीय लागत, उद्योगको प्रशासनिक खर्च र कर लागत कटौतीमार्फत औद्योगिकीकरण गर्नुपर्ने उद्योगीहरू बताउँछन्। उद्यमी व्यवसायीका अनुसार ऊर्जा लागत, जग्गा, श्रम लागत, ब्याजदर, तरलता व्यवस्थापन, परियोजनाको वित्तीय एवं उत्पादन व्यवस्थापनमा कटौती आवश्यक छ। महासंघका अध्यक्ष शेखर गोल्छाले सरकार, निजी क्षेत्र सबैले औद्योगिक विकासको कुरा गरे पनि औद्योगिक विकास हुन नसकेको बताए। अहिले पनि उद्योग गर्ने वातावरण मुुलुकभित्र बन्न नसकेको उनले गुुनासो गरे। नेपालको उत्पादन क्षमता पाकिस्तान पछाडि दक्षिण एसियामै अत्यन्त कमजोर रहेको उनले बताए। अध्यक्ष गोल्छाले कस्ट अफ डुुइङ बिजनेस नघटाएसम्म सोचेअनुसारको औद्योगिक विकास नहुने बताए। उच्च आयातले मुुलुुकको आर्थिक विकासमा ठूलो समस्या परेको भन्दै अध्यक्ष गोल्छाले भ्यालुु एड गरेर सामान निर्यात गर्न नसकेसम्म यो समस्या रही रहने बताए। महासंघले नेट २०३० मार्फत मुुलुकभित्र पुँजी वृद्धि, रोजगारी सिर्जना, व्यापार घाटा कम गर्ने उपायसहितको भिजन पेपर सरकारलाई पेस गरेकाले उक्त भिजनलाई सफल रूपमा कार्यान्वयनमा सरकारको सहयोग गर्नुपर्ने बताए । उद्योग सचिव अर्जुनप्रसाद पोखरेलले औद्योगिक विकासमा सरकारको तर्फबाट पूर्ण सहयोग रहेको बताए। महासंघले अगाडि सारेको भिजन पेपरलाई सरकारले समेत अपनत्व लिई कार्यान्वयनमा जोड दिएको उनको भनाइ छ। औद्योगिक क्षेत्रको विकास र त्यससँग सम्बन्धित नीति निर्माण गर्दा निजी क्षेत्रसँग सहकार्य हुनेमा विश्वस्त रहन पनि उनले निजी क्षेत्रलाई आग्रह गरे। औद्योगिक विकासमा सरकार पनि निजी क्षेत्र जत्तिकै चिन्तित भई निजी क्षेत्रलाई सहयोग गरिरहेको पनि उनले स्पष्ट पारे। उद्योग विभागका महानिर्देशक जीवलाल भुसालले हरेक कामलाई सहज बनाउन विभागलाई पूर्ण अटोमेसन लैजाने बताए। महासंघका वरिष्ठ उपाध्यक्ष चन्द्रप्रसाद ढकालले उद्योग मन्त्रालयलाई सरकारले कहिल्यै प्राथमिकतामा नराखेको बताए। कतिपय नीति नियम निजी क्षेत्रसँग छलफल नगरी बनाएकाले पनि अहिले समस्या आएको उनको भनाइ छ। महासंघ उद्योग समितिका सभापति भरत आचार्यले कार्यपत्र प्रस्तुत गर्दै लागत खर्च बढी, ऊर्जाको अभाव, महँगो जग्गा, उच्च श्रम लागत, उच्च कर उद्योग विकासका लागि प्रमुख बाधक रहेको स्पष्ट पारे। स्वदेशी उद्यम र उत्पादन : दिगो औद्योगिक पुनरुत्थान नारासहित बिहीबार सातौं राष्ट्रिय उद्योग दिवस मनाइएको हो।"
एमाले महाधिवेशन : स्वास्थ्य परीक्षणपछि मात्रै बन्दसत्रमा प्रवेश,"भरतपुर : नेपाल कम्युनिष्ट पार्टी (एमाले)को १०औँ राष्ट्रिय महाधिवेशनको बन्दसत्रमा प्रतिनिधिको स्वास्थ्य परीक्षण गरेपछि मात्रै प्रवेश दिइने भएको छ। स्वास्थ्य प्राविधिकको टोलीले बन्दसत्रस्थलमा प्रतिनिधिलाई रुघाखोकी तथा ज्वरो परीक्षणपछि मात्रै प्रवेश दिने भएको हो। एमाले महाधिवेशनको बन्दसत्रस्थल सौराहाको होटल सेभेन स्टारमा महाधिवेशन स्वास्थ्य समितिले सबै प्रतिनिधिको स्वास्थ्य परीक्षण गर्ने गरी चिकित्सकसहितका स्वास्थ्यकर्मी परिचालन गरेको समितिका सदस्य लीलाधर पौडेलले बताए। कोभिडको समय भएकाले सबै प्रतिनिधिको अनिवार्यरूपमा स्वास्थ्य परीक्षण गर्छौँ, पौडेलले भने, बन्दसत्र हल नजिकै कोरोना परीक्षण गर्ने एन्टिजेन किट तथा अन्य प्रयोगशालासहित फार्मेसी सेवा प्रदान गर्दैछौँ। महाधिवेशनमा भाग लिने प्रतिनिधि रातिको समयमा बिरामी भएको अवस्थामा उनीहरु बसेको होटलमै पुगेर चिकित्सकसहितको स्वास्थ्य प्राविधिक टोलीले उपचार गर्ने पौडेलले बताए। बन्दसत्रस्थल सौराहामा २४सै घण्टा विशेषज्ञ चिकित्सकसहितको उद्धार टोली तयारी अवस्थामा रहनेछ, पौडेलले भने, त्यहाँ परिचालन भएको चिकित्सकसहितको टोलीले उपचार गर्नेछ र थप उपचार गर्नुपर्ने भएमा हामीले तुरुन्त एम्बुलेन्समा राखेर अस्पताल पुर्याउने व्यवस्थासमेत गरेका छौँ। बन्दसत्र अवधिमा प्रतिनिधि बस्ने होटल तथा विशिष्ट व्यक्ति बस्ने होटललाई लक्षित गर्दै विशेष एम्बुलेन्ससहितको स्वास्थ्यकर्मी परिचालन गरिएको पौडेलले जानकारी दिए। त्यस्तै आज शुक्रबार हुने एमाले महाधिवेशनको उद्घाटन सत्रमा हरेक र्यालीसँगै स्वास्थ्यकर्मीसहितको एम्बुलेन्स परिचालन हुने उनले बताए। महाधिवेशनका लागि विशेषज्ञ चिकित्सक, नर्स, पारामेडिक्स, फर्मासिस्टसहित ३०० बढी स्वास्थ्यकर्मी परिचालन गरिएको पौडेलको भनाइ छ। त्यस्तै महाधिवेशन उद्घाटनस्थलको छेउमा एउटा र अर्को उद्योग वाणिज्य सङ्घ चितवनको नजिक गरी दुईवटा औषधोपचारस्थल निर्माण गरिएको जनाउँदै पौडेलले नदी किनारमा दुई एम्बुलेन्ससमेत तयारी अवस्थामा राखिने बताए। एमालेको १०औँ राष्ट्रिय महाधिवेशनको उद्घाटन आज दिउँसो १२ बजे नारायणी नदी किनारमा हुनेछ। बन्दसत्र भने शनिबार र आइतबार सौराहाको होटल सेभेन स्टारमा हुने गरी तयारी भएको एमालेले जनाएको छ।"
एमाले महाधिवेशन : नारायणी किनारामा नाचगान सुरु,"चितवन : नेकपा एमालेको १० औँ राष्ट्रिय महाधिवेशन उद्घाटन हुनुअघि नारायणी किनारमा निर्माण गरिएको विशेष मञ्चमा राष्ट्रिय जातजातिगत सांस्कृतिक कला र धून प्रस्तुति सुरु भएको छ । विभिन्न ठाउँबाट झाँकी र र्यालीसहित आएका एकीकृत जनसमुदायको उपस्थितिमा शङ्ख र घण्ट बजाएर सांस्कृतिक कार्यक्रम सुरु गरिएको छ। सांस्कृतिक कार्यक्रममा ७२ जना कलाकारको प्रस्तुति रहनेछ। अहिले महाधिवेशनस्थल नारायणी नदी किनारमा जनलहर उर्लिने क्रम जारी छ। दिउँसो उद्घाटन हुने महाधिवेशनका लागि देशभरबाट कार्यकर्ता एवं शुभेच्छुकहरु आउने क्रम सुरु भएको छ। चितवनबाट बाजागाजासहित जनसहभागिता हुने तयारी भइरहेको एमालले जनाएको छ। जिल्लाका मुख्य राजमार्ग र सहायक राजमार्गमा गरी ४५ बढी स्थानमा स्वागतद्वार निर्माण गरिएका छन्। एमालेले पाँच लाख मानिस नदीकिनारमा उतार्ने बताएको छ। महाधिवेशन उद्घाटनका लागि एमालेका नेताहरु चितवन आइसकेका छन्। महाधिवेशनमा भारत, बंगलादेश, श्रीलंका, कम्बोडियालगायत देशबाट प्रतिनिधिहरु सहभागी हुनेछन्। एमाले अध्यक्ष केपी शर्मा ओली बिहीबार चितवन पुगिसेका छन् भने महाधिवेशनलाई सम्बोधन गर्न प्रधानमन्त्री शेरबहादुर देउवा केही बेरमा आउँदैछन्। महाधिवेशनमा २ हजार बढी प्रतिनिधि सहभागी हुने जनाइएको छ। नारायणी नदी किनारमा उद्घाटन हुने महाधिवेशनको बन्दसत्र भोलि र पर्सि सौराहामा हुनेछ । महाधिवेशन तीन दिनसम्म चल्नेछ।"
सहकारीको ब्याजदर निर्धारण गर्न सकस,काठमाडौं : सहकारीको सन्दर्भ ब्याजदर निर्धारण गर्न सकस भएको छ। बैंक तथा वित्तीय संस्थामा ब्याजदरको तरलता चाप बढेसँगै सहकारीको ब्याजदर निर्धारण गर्न सकस भएको हो। सहकारी विभागका उपरजिस्ट्रारको संयोजकत्वमा गठन भएको उपसमितिले ब्याजदर अध्ययन गरेको थियो। बैठकमा उक्त प्रतिवेदन पेस भएको थियो। प्राविधिक समितिले गरेको अध्ययनभन्दा परिस्थिति फरक भएकाले बैठक बिना निष्कर्ष टुंगिएको हो। ब्याजदर निर्धारण समितिका सदस्यसमेत रहेका राष्ट्रिय सहकारी बैंकका अध्यक्ष केबी उप्रेतीले उपसमितिले दिएको प्रतिवेदनभन्दा अहिले बजार फरक भएकाले थप अध्ययन गर्ने तय भएको बताए। बैंक तथा वित्तीय संस्थामा तरलता अभाव चुलिँदै गएको छ। बैंकले निक्षेप संकलन गर्न सकेका छैनन्। कर्जा अस्वाभाविक ढंगले माग भइरहेको छ। निक्षेप र कर्जामा असन्तुलन भइरहेका बेला सहकारीको ब्याजदर निर्धारण गर्न बैठक बसेको थियो। अहिले सहकारीमा १४७५ प्रतिशत कायम छ। विभागले पहिलोपटक २०७६ साउनदेखि ब्याजदरमा लगाम लगाउँदै १६ प्रतिशत कायम गरेको थियो। पैसा अभाव भएपछि बैंकहरूले निक्षेपमा ब्याजदर बढाएका थिए। राष्ट्र बैंकले बैंकलाई हस्तक्षेप गर्दै ब्याजदर नियन्त्रण गरेको थियो। बैंक तथा वित्तीय संस्थामा तरलता अभाव भएसँगै सहकारीमा पनि त्यसको असर देखिएको छ। सहकारीमा पनि निक्षेप बढ्न सकेको छैन। तर कर्जाको माग बढिरहेको छ। तरलता बढेसँगै बैठकले ब्याजदर पुनरावलोकन अघि बजार विश्लेषण गर्ने निष्कर्षमा पुगेको हो। सहकारी विभागका रजिस्ट्रार झलकराम अधिकारीले सहकारीका सदस्यको भावना प्रतिबिम्बित हुने गरी सन्दर्भ ब्याजदर निर्धारण गरिने बताए। बैंक तथा वित्तीय संस्थाहरूले निक्षेपमा ब्याजदर बढाइरहेकाले सहकारीले कर्जाको सीमा बढाउन माग गरिरहेका छन्। केही महिनाअघि सरकार ब्याजदर घटाउने मनस्थितिमा रहे पनि पछिल्लो समयमा तरलता अभाव भएकाले अल्मलमा परेको छ। चालू आर्थिक वर्षको साउनदेखि असोजसम्म निरन्तर रेमिट्यान्समा घटिरहेको छ । सरकारले पुँजीगत खर्च गर्न सकिरहेको छैन। देशमा आर्थिक संकट चुलिँदै गएका बेला सहकारीको सन्दर्भ ब्याजदर निर्धारण गर्न चुनौती देखिएको हो। नेपाल बचत तथा ऋण सहकारी संघ (नेफ्स्कुन)का अध्यक्ष परितोष पौड्यालले बजार विश्लेषण गरेर सहकारीको ब्याज तय हुने बताए।
अन्नपूर्ण एक्सप्रेसको ट्रेङ्गल कन्फ्रेन्स दोस्रो दिन पनि जारी (लाइभ),"काठमाडौं : नेपालन्युज नेटवर्क इन्टरनेशनलको अंग्रेजी संस्करण द अन्नपूर्ण एक्सप्रेस् को ट्रेङ्गल कन्फ्रेन्स दोस्रो दिन पनि जारी छ । बिहीबारबाट सुरु भएको कन्फ्रेन्स शनिबारसम्म चल्नेछ । एक्सप्रेसले सरकार, शैक्षिक क्षेत्र र उद्यमीहरुलाई एकै ठाउँमा राखेर नीति निर्माणको पक्षमा छलफल गराएको हो । कन्फ्रेन्समा सरकारी प्रतिनिधि, शैक्षिक क्षेत्रका विज्ञ, उद्योगीव्यवसायी, सञ्चारकर्मीलगायतको उपस्थिति छ ।"
एमाले महाधिवेशन : खचाखच भरिँदै नारायणी किनार (फोटोफिचर),"चितवन: नेकपा एमालेको दशौं महाधिवेशनको आज उद्घाटन हुँदैछ। अहिले महाधिवेशनस्थल नारायणी नदी किनारमा जनलहर उर्लिने क्रम जारी छ। दिउँसो उद्घाटन हुने महाधिवेशनका लागि देशभरबाट कार्यकर्ता एवं शुभेच्छुकहरु आउने क्रम सुरु भएको छ। चितवनबाट बाजागाजासहित जनसहभागिता हुने तयारी भइरहेको एमालले जनाएको छ। जिल्लाका मुख्य राजमार्ग र सहायक राजमार्गमा गरी ४५ बढी स्थानमा स्वागतद्वार निर्माण गरिएका छन्। एमालेले पाँच लाख मानिस नदीकिनारमा उतार्ने बताएको छ। महाधिवेशन उद्घाटनका लागि एमालेका नेताहरु चितवन आइसकेका छन्। महाधिवेशनमा भारत, बंगलादेश, श्रीलंका, कम्बोडियालगायत देशबाट प्रतिनिधिहरु सहभागी हुनेछन्। एमाले अध्यक्ष केपी शर्मा ओली बिहीबार चितवन पुगिसेका छन् भने महाधिवेशनलाई सम्बोधन गर्न प्रधानमन्त्री शेरबहादुर देउवा केही बेरमा आउँदैछन्। महाधिवेशनमा २ हजार बढी प्रतिनिधि सहभागी हुने जनाइएको छ। नारायणी नदी किनारमा उद्घाटन हुने महाधिवेशनको बन्दसत्र भोलि र पर्सि सौराहामा हुनेछ । महाधिवेशन तीन दिनसम्म चल्नेछ।"
गठबन्धनमा छलफल गरेर प्रधानन्यायाधीशबारे निर्णय लिन्छु : प्रधानमन्त्री,"काठमाडौं : प्रधानमन्त्री शेरबहादुर देउवाले प्रधानन्यायाधीश विवादबारे गठबन्धनमा छलफल गर्ने जनाएका छन्। नेपाल बार एसोसिएसनका पदाधिकारीसँगको भेटका क्रममा प्रधानमन्त्री देउवाले सर्वोच्च विवादबारे सत्ता गठबन्धनमा छलफल गर्ने बताएका हुन्। 'प्रधानन्यायाधीशको बारेमा तपाईंहरुबाट धेरै कुरा थाहा पाएँ, अब के गर्नुपर्छ, त्यतातिर ध्यान दिन्छु,'बारका पदाधिकारीसँग देउवाले भने। बारका उपाध्यक्ष रक्षा बस्यालले प्रधानमन्त्री देउवाले सर्वोच्च विवादबारे गठबन्धनभित्र छलफल गर्ने बताएको अन्नपूर्णलाई जानकारी दिइन्। आजै बारको टोलीले प्रधानन्यायाधीशलाई हटाउनुपर्ने कारणसहित प्रधानमन्त्रीलाई ध्यानाकर्षण पत्र समेत बुझाएको छ। प्रधानन्यायाधीश जबराको राजीनामा माग गर्दै आएको नेपाल बार एसोसिएसनले यसअघि संसद्मा रहेका विभिन्न राजनीतिक दलहरुलाई ज्ञापनपत्र एवं ध्यानाकर्षण पत्र बुझाइसकेको छ। नेपाल बार एसोसिएसनमा आवद्ध कानुन व्यवसायीहरुले चरणबद्ध आन्दोलन गरिरहेका छन्। उनीहरूले बिहीबार प्रधानन्यायाधीशविरुद्ध कालोपट्टि बाँधेर विरोध जनाएका थिए। उनीहरुले जबराको राजीनामा माग गर्दै दिनहुँ सर्वोच्च अदालतको मूल गेटमा धर्ना दिँदै आएका छन्। उनीहरुले आफ्नो माग न्यायिक शुद्धीकरणका लागि भन्दै प्रधानन्यायाधीशले राजीनामा नदिएसम्म विरोध कार्यक्रमलाई निरन्तरता दिने बताएका छन्। प्रधानन्यायाधीश जबराले न्यायिक क्षेत्रमा भ्रष्टाचार बढाएको, मन्त्रिपरिषद्मा भागबण्डा खोजेको, न्यायिक सुधार गर्न नसकेकोलगायत आरोप लगाउँदै कानुन व्यवसायीहरु करिब ४ हप्तादेखि आन्दोलित छन्।"
एमाले महाधिवेशनलाई सम्बोधन गर्न प्रधानमन्त्री देउवा चितवन जाँदै,"चितवन : प्रधानमन्त्री शेरबहादुर देउवा नेकपा (एमाले) को १० औं राष्ट्रिय महाधिवेशनलाई सम्बोधन गर्न चितवन जाँदैछन्। नेपाली कांग्रेसका सभापतिसमेत रहेका देउवा अहिले केहिबेरमा हेलिकोप्टरमार्फत चितवन महाधिवेशनलाई सम्बोधन गर्न जान लागेका हुन्। महाधिवेशन शुक्रबारदेखि आइतबारसम्म हुँदैछ। महाधिवेशनको उद्घाटन सत्रमा पाँच लाख नेता कार्यकर्ता सहभागी हुने पार्टीले जनाएको छ। महाधिवेशन उद्घाटनसत्रका लागि नारायणी नदी किनारलाई झकिझकाउ बनाइएको छ। भव्य मञ्चले नारायणी नदीको स्वरूप फेरिएको छ। एमालेका झन्डा, ब्यानर र बोर्डहरूले नदी किनार भरिभराउ छ। नेता कार्यकर्ताको चहलपहल बढ्दै गएको छ। विभिन्न जिल्लाबाट रातको समयमा पनि चितवन नेता कार्यकर्ता आइरहेका छन्। चितवनका राजमार्ग तथा महाधिवेशन स्थल र बन्दसत्र हुने स्थानलाई सिँगारिएको छ। करिब ५ सय जना अट्ने आकर्षक मञ्च बनाइएको छ। नेपालमा कम्युनिष्ट पार्टीको स्थापना भएको ७२ वर्ष पुगेको उपलक्ष्यमा ७२ जना कलाकारले एकै साथ प्रस्तुति दिने कार्यक्रम छ।"
राजेशले किने कम्पासको जीप,"काडमाडौंः अभीनेता राजेश हमालले लिजेन्डरी कम्पासको जीप खरिद गरेका छन् । उनले बिहीबार नक्सालस्थित सोरुमबाट सो जीप खरिद गरेका हुन् । नेपालमा कम्पास स्पोर्ट, एस मोडललगायत नयाँ मोडलका जीपहरू उपलब्ध छन् । राजेश हमाल पत्नि मधुलाई लिएर जीप खरिद गर्न नक्साल पुगेका थिए ।"
अब जहाँ जनता त्यहाँ एमाले,"केही खास नेता वा व्यक्ति छोडेर समग्र मधेस राष्ट्रियताको पक्षमा लडिरहन्छ। नेकपा एमालेप्रति अहिले जनतामा पनि उत्साह छ। नेता र कार्यकर्तामा त उत्साह छ नै। जोसँग काम गर्न ठाउँ पाउनुपर्छ भन्ने छ। सबैले पद पाउने त्यो पनि रोजेजस्तै त नहोला तर प्रतिस्पर्धाबाट आएपछि त्यो अवसर पाउनेछन्। महाधिवेशनबाट समावेशी चरित्रको नेतृत्व चयन गर्नुपर्छ। शक्तिको विन्यास गर्दा सबैलाई समेटेर लैजान सकियो भने त्यसले पार्टी र जिम्मेवार व्यक्तिको महानता पनि देखिन्छ। त्यसले पार्टीलाई बलियो पनि बनाउँछ र काम गर्न सहज हुन्छ। समर्थक, शुभचिन्तक वा आमजनता पनि यो पार्टीमा सबै किसिमको अनुहार छ, न्यायसँगै शक्तिमा पनि विन्यास छ भन्ने बुझ्छन् र आस्था विश्वास बढाउँछन्। वैधानिक व्यवस्था नभएपछि मनोविज्ञानले त्यो कुरा भन्छ। शनिबारदेखि चितवनमा हुने तीनदिने महाधिवेशनबाट यी यावत् परिणाम लिएर जनसमक्ष जानेछौं। अब मुलुकको समस्याप्रति केन्द्रित भएर सम्पूर्ण ध्यान त्यता केन्द्रित गर्छौं। स्थानीय निर्वाचन वा अन्य निर्वाचन पनि भए सामना गर्ने गरी एकरूपताका साथ एकताका साथ सांगठनिक रूपमा चुस्त दुरुस्त बनेर जानेछौं। सहमतिको वातावरण बनाउँदैछौं। प्रतिस्पर्धा गर्नुपर्ने भए त्यो पनि गर्नेछौं। जनताको इच्छाआकांक्षालाई परिपूर्ति गर्ने गरी गइयो भने हाम्रो पार्टी र हाम्रो नेता भन्ने हुन्छ। चरित्रअनुसारको व्यवहार जुन सिद्धान्त र नीतिसँग मेल खाओस्, यदि त्यस्तो भयो भने नेतृत्वको क्षमता र परिपक्वता देखिन्छ। एमाले सामु अहिले जस्तोसुकै गठबन्धन आए पनि चकनाचुर हुन्छ। यसले देश र जनता अगाडि बढेको र समाज परिवर्तन भएको अनुभूति हुन्छ। म सात वर्ष भूमिगत भएँ। त्यसबेला जननेता मदन भण्डारीसँग सहयोगी भएर पार्टीको काम गरें। तर कहिले पनि जातिगत कुरामा विभेदको महसुस गर्नु परेन। यसले त्यही बेला नेतृत्वमा दोष छैन भन्ने बताउँथ्यो। जीवन समग्रमा राम्रोका लागि बनेको हो। कुनै बेला मोबाइल फोन हुनेखानेले बोक्ने हो जस्तो लागेको थियो अहिले अनिवार्य आवश्यकता बनेको छ। समयअनुसार जीवनस्तर उक्सँदै गएपछि पुरातन सोच बोकेर बसेर पनि भएन। राजनीतिक पार्टी र त्यसको नेतृत्वले समय बुझ्न सकेन भने त्यसले कसरी समाजलाई डोहोर्याउँछ ? मधेसका मुद्दालाई राष्ट्रिय मुद्दासँग जोडेर हेर्ने गरेको छु। मात्र मधेस भनेर सीमित भइनँ। देशको कुरा गरें, जहाँ जनसंख्या धेरै भएको र राजनीतिक आन्दोलनको पृष्ठभूमि तराईमधेसभरि भएको। कहिलेकाहीँ पूर्वाग्रहपूर्ण तरिकाले मधेसका मुद्दा उठाइन्छन् जस्तै नागरिकताको विषय। राष्ट्रसँग जोडेर नागरिकताको मुद्दा जहिले पनि मधेससँगको भावनामा संकुचित भावनाबाहेक म साथमै हुन्छु। राष्ट्रियताका सन्दर्भमा केही खास नेता वा व्यक्ति छोडेर समग्र मधेस राष्ट्रियताको पक्षमा लडिरहन्छ। म आफैं दुई पटक मन्त्री हुँदा प्रशासनिक रूपमा र संघीय व्यवस्थापनको जिम्मा पनि थियो। कतिपय विकास निर्माणको पनि जोडिएको थियो। मानवीय व्यवस्थापन पनि ठूलो थियो अर्थात् कर्मचारी समायोजनको काम पूरा भयो। संसारमा सबैभन्दा पनि छिटो र वैज्ञानिक ढंगबाट कर्मचारीको समायोजन गरिएको थियो। एमाले तराईमधेसका मुद्दासँग जोडिइरहेको हुन्छ। कहिलेकाहीँ उठ्ने पृथकतावादी आन्दोलनको विरोधमा जहिले पनि एमाले थियो र छ। नेकपा एमालेका अध्यक्ष केपी शर्मा ओली सरकारको नेतृत्वमा भएकै बेला तराईमधेस आन्दोलनलाई शान्ति प्रक्रियामा ल्याउनुभयो। त्यो देशको हितमा हो। दोस्रो, यो सरकार बन्नासाथ सबैभन्दा पहिले नागरिकता विधेयक संविधान अनुरूप संसद्मा प्रस्तुत भयो। अहिले पनि संसद्मै छ, अल्झिएकै छ। अध्यादेशका कारण अघि बढ्न सकेन। बुवा र आमासँग नागरिकता छ भने सन्तानले वंशजको आधारमा नागरिकता पाउने भनेर संविधानले व्यवस्था गर्दिसक्यो। तर, कानुनी रूपमा व्यवस्थापन ऐन बनाएर गर्नुपर्ने भएकाले एमालेले त्यसमा जोड दियो। झन्डै डेढ लाख युवा बुवाआमासँग नागरिकता हुँदाहुँदै पनि आफूले नागरिकता पाउन नसकेकाले थुप्रै सेवासुविधाबाट वञ्चित भएका छन्। सरकारले विधेयक ल्यायो तर विधेयकमाथि छलफल भएन। राज्य व्यवस्था समितिमा लामो छलफल भयोे तर अल्झाउन खोज्नेहरूले अल्झाए। त्यो संसद्मा पुगेको छ अब त अघि बढाउने काम गठबन्धनको हो नि। छर्लंगै छ नि एमाले सरकारमा हुँदा त विधेयक तयार पारेर संसद्मा सुरुमै ल्याउने पार्टी हो नि। अघि बढाउन पनि लगातार लागेको सबैलाई थाहै छ। तराईमधेसका विषयहरूलाई चाहे त्यो पूर्वको होस् चाहे पश्चिमको। अनि चाहे त्यो थारू बाहुल्य क्षेत्रको होस् चाहे यादव वा अन्य जातिको बाहुल्य भएका ठाउँ नै किन नहुन्। जहाँ जनता त्यहाँ नेकपा एमाले। नाकाबन्दीकै बेलामा सबैभन्दा बढी पीडा तराईमधेसमा पर्यो। म त नाकाबन्दी गर्ने तराईमधेसकै कतिपय नेतालाई भन्छु, सबैले घर काठमाडौंमा बनाएका छन्, छोराछोरी काठमाडौंमै राखेका छन्। व्यवसाय पनि काठमाडौंमै छ। नेता तराईमधेसको भएर कसरी मन पोल्छ ? पीडा त त्यहीँ बस्ने जनतालाई हुन्छ नि। नाकाबन्दीको विरोध गरेर यो देश र संकटमा पार्ने काम गलत हो भनेर दृढतापूर्वक उभिने पार्टी भनेको नेकपा एमाले नै हो। प्रशासनिक रूपमा झन्झटिलो रूपमा होइन, जनताले सर्वसुलभ रूपमा सेवासुविधा पाउनुपर्छ। इलाका प्रशासनहरू धेरै खुलेको म मन्त्री भएकै समयमा हो। तराईमधेसका जिल्लाको नक्सा राखेरै म सामान्य प्रशासन मन्त्री भएकै बेला ४६ ठाउँमा नापी र मालपोतको कार्यालय थप खोलेको छु। बढी भीडभाड हुने सिडियो कार्यालय, नापी र मालपोत नै हो भनेर सहजता प्रदान गरेकै हो। जनताले खाना खाएर घरबाट कार्यालय पुगी सेवा लिई घरमै खान आइपुग्न पाउनुपर्छ भनेर सेवामा सहजता प्रदान गर्ने प्रयास भयो। विकासमा भन्ने हो भने केपी शर्मा ओली सरकारमा आएपछि तराईमधेससँग जोडिएर तराईमधेस समृद्धि कार्यक्रमको ड्राफ्ट मैले नै तयार पारेको हुँ। २८ अर्ब ४० करोडको बजेट पाँच वर्षका निम्ति उक्त कार्यक्रम कार्यान्वयनमा ल्याएकै हो। विद्यालय, स्वास्थ्य चौकी, सडक, सामुदायिक भवन र गरिबहरूको घर बनाएर हस्तान्तरण गर्न लगाएको त्यही कार्यक्रमले हो। सुस्ताका हरेक घरमा अहिले बिजुली बल्दैछ। साढे चार सय जति पिछडिएका जातिको घर बनाएर उनीहरूको हातमा बसोबासको प्रमाण दिएर पक्की घरमा राखेका छौं। देशभरमा सामुदायिक भवन झन्डै दुई सय बनाएका छौं। ओलीले भन्नुहुन्थ्यो, गरिबलाई घर दियौं, सामुदायिक भवन बनायौं। झोलुंगे पुल बनायौं। सडकहरू बनायौं। यी धेरै कुरा मेरै मन्त्रालयसँग जोडिएका थिए। तराईमधेस समृद्धि कार्यक्रम पहिले एउटा अहिले चारवटा मन्त्रालयसँग जोडिएर कार्यान्वयनमा छ। संघीय मामिला तथा सामान्य प्रशासन मन्त्रालय, जलस्रोत तथा ऊर्जा मन्त्रालय, खानेपानी मन्त्रालय र भौतिक पूर्वाधार तथा यातायात मन्त्रालयले गरिरहेका छन्। तराईमधेससँग संकुचित सोच राख्नेहरूले भने, एमालेले तराईमधेसका निम्ति विशेष कार्यक्रम ल्यायो यो कार्यक्रम भनेको कम्युनिस्ट बढाउने कार्यक्रम हो। तराईमधेसका विषयहरूलाई चाहे त्यो पूर्वको होस् चाहे पश्चिमको अनि चाहे त्यो थारू बाहुल्य क्षेत्रको होस् चाहे यादव वा अन्य जातिको बाहुल्य भएका ठाउँ किन नहोस्। जहाँ जनता त्यहाँ नेकपा एमाले। तराईमधेसमा एमाले कमजोर हुनुहुन्छ र ? त्यहाँ त झन् बलियो हुनुपर्छ भनेर अघि बढिरहेकै छौं। तर सिंगो देशलाई एक बनाएर विकास, समानता, स्वतन्त्रता र परिवर्तनको अनुभूति दिने गरी एमाले अघि बढेको छ, संकुचित भएर होइन। यसका लागि पार्टीमा एकता पहिलो सर्त हो। यसका लागि अहिले चोइटिएको समूह छुट्टिएर नजाओस् भनेर आठ महिना कसरत गरें। कतै गालीगलौजमा ओर्लिनँ। सभामा नगएर पनि एकताकै पक्षमा लडें। अन्तिममा, नेपालको सन्दर्भमा कार्लमाक्र्स प्रचण्ड नै हो भनिसके पछि मेरो मनै फाट्यो। माधव नेपालप्रति लाग्यो, तपाईं गलत ठाउँमा जानुभयो, मनमा गलत विचार आयो। जीवनमा पहिलोपटक २०३६ सालमा सेन्ट्रल जेलमा जाँदा ढोकाबाट पस्नासाथ दुईजनाले हात मिलाउनुभयो, एक राधाकृष्ण मैनाली र अर्को केपी शर्मा ओली। जतिबेला मेरो जुँगाको रेखी पनि आएको थिएन। उहाँहरूसँगै पहिलो चोटी ३१ र दोस्रो पटक २८ दिन बिताए। ४२ वर्षअघिको त्यो उठबसले राजनीतिमा आजसम्म प्रेरणा जागिरहेको छ। त्यसबेला म निर्वाचित मजदुरको नेता थिएँ। मलाई मन्त्रीबाट हटाउन सबैभन्दा चर्को दबाब दिने भनेकै प्रचण्ड। लोकसेवा आयोगबाट एकैपटक १० हजारको दरबन्दी खुला गर्नु हुँदैनथ्यो। देशलाई संघीयतामा लैजान कानुनसम्मत यो निर्णय गरें। उहाँलाई कार्यादेशबाट गरेपछि कसकसलाई छिराउन सकिन्छ भन्ने रहेछ मैले लोकसेवाबाट गरिदिएँ। मन्त्रीबाट हटेपछि भनेको थिएँ, संकट आउँदैन अहिले रकेटको आवश्यकता छ फागुनपछि महारकेटको आवश्यकता पर्ला। भनेझैं भयो, सरकारभित्र संकट आयो। अर्को पनि भनेको थिएँ कि म हटे पनि सरकार पाँच वर्ष टिक्नैपर्छ। ओली पाँच वर्ष टिक्नुपर्छ। संसदीय प्रणाली भनेकै प्रधानमन्त्री हो। उहाँले विश्वास गरुञ्जेल नेता मन्त्री बन्छ नचाहे हट्छ। ओली नेतृत्वमै रहँदा सरकारमा सबैले देख्नुभएकै हो, सरकार दुई नम्बर प्रदेशको जस्तै भयो अर्थात् २५ जनामा १४ जना मन्त्री दुई नम्बर प्रदेशकै भए। अब तराईमधेसका पक्षमा एमाले छैन भनेर भन्नेहरूलाई योभन्दा दह्रो जवाफ के चाहिएला ? पाँच वर्ष चल्नुपर्छ भन्ने कुरामा प्रधानमन्त्री ओलीले मन्त्रीको मूल्यांकन हुने र कार्यसम्पादन सम्झौतामा सही गराउनुभएको थियो। कार्य सम्पादनमा कमजोर देखिए हटाउँछु भन्नु भएथ्यो। म मन्त्रीबाट ४ गते हटें, ७ गते राष्ट्रिय योजना आयोगको बैठकमा प्रस्तुत भएको छ रिपोर्ट। जसमा ८६ प्रतिशत अंक ल्याएर दोस्रो उत्कृष्ट मन्त्रालय बनेको इतिहास रेकर्ड भएको छ। शैक्षिक भाषामा मैले डिस्टिङ्सन ल्याएँछु जबकि ३० अंक ल्याउने मन्त्रालय पनि त्यहीँ थिए। ३० प्रतिशत ल्याउने मन्त्री सरकारमा रहे तर ८६ प्रतिशत ल्याउने म हट्नु पर्यो सायद राजनीतिमा सन्तुलन ल्याउनका लागि प्रधानमन्त्रीले गर्नुभयो होला। तराईमधेसमा एकपटक उठेको मुद्दा हो, मधेसी र पहाडी। जसको तुष अहिलेसम्म फाट्टफुट्ट छ। नाकाबन्दीको सवालमा तराईमधेसकेन्द्रित पार्टीहरू र एमालेको दृष्टिकोण मेल खाँदैन। उहाँहरूले नाकाबन्दी किन गर्नुभएको थियो भने संविधान सभाबाट बनेको संविधान च्यात्नका निम्ति। एमाले त्यसको विरोधमा थियो। अर्को पनि समस्या थियो। संसारमा हरेक देशमा सीमाको प्रभाव अर्कोतिर पर्छ। कतिपय चाहिँ गलत क्रियाकलाप गर्नेहरू पनि सुरक्षित भएका हुन्छन्। नेपालको त झन् खुला सीमा छ। केही भए उताको यता आउने र र्युमर फैलाउने काम हुन्छ। जो आफू कमजोर हुन्छ बलियाको विरुद्ध र्युमर फैलाउँछ। देशव्यापी रूपमा एमाले बलियो छ, तराईमधेसमा कहिले पृथकतावादी, कहिले क्षेत्रीयतावादी र कहिले उग्रवादी सोच र कहिलेकाहीँ भूगोलकेन्द्रित सोचका कारणले प्रभाव पर्छ। अब त्यो इतिहास भइसक्यो। वर्तमानमा त्यो अवस्था छैन। एमालेले ती सबै गलत सोचहरू व्यवहारगत रूपमा बोक्न हुँदैन र क्षणिक लाभका निम्ति केही स्वार्थी तत्त्व र नेताहरू आफूलाई बचाइराख्न वा छिटो उक्लिन गरिएको जुन काम थियो अब जनताले त्यो अनुभूति गरिसकेका छन्। (लेखक नेकपा एमालेको स्थायी समिति सदस्य हुन्।)"
"रुसको कोइला खानीमा दुर्घटनामा ५२ को मृत्यु, अझै दर्जनौं बेपत्ता",मस्को : रुसको एक कोइला खानीमा भएको दुर्घटनामा मृत्यु हुनेको संख्या ५२ पुगेको छ। बिहीबार आगलागीबाट भएको दुर्घटनामा खानीमा काम गर्ने मजदुर र उद्धारकर्ता गरी मृतकको संख्या ५२ पुगेको हो। रुसी अधिकारीहरुका अनुसार करिब २५० मिटर गहिरो भुमिगत खानीबाट मिथेन र कार्बन मोनोअक्साइड ग्यास विस्फोट हुँदा आगलागि भएको थियो। आगलागिपछि निस्केको विषाक्त धुँवाका कारण खानीभित्रै मृत्यु भएका ५२ जनाको लास फेला परेको स्थानीय मिडिया टास र आरआइएनोभोस्टीमा खबर छ। मृत्यु हुनेमा ६ जना उद्धारकर्मी र ४६ जना कामदार रहेकोसमेत बताइएको छ। बिहीबार दक्षिणपश्चिमी साइबेरियास्थित केमेरोभो क्षेत्रको लिस्टभ्याज्निया कोइला खानीमा सो दुर्घटना भएको थियो। दुर्घटनाको समयमा खानीभित्र जम्मा २८५ रहेको बताइएको छ। सोमध्ये २३९ मजदुरहरुको उद्धारकर्ताहरुले उद्धार गरेका थिए। रुसी राष्ट्रपति भ्लाद्मिर पुटिनले सो घटना अत्यन्त दुखद भएको भन्दै मृतकप्रति सम्वेदना व्यक्त गरेका छन्। रुसमा बिहीबार भएको सो दुर्घटना सन् २०१० यताकै ठूलो भएको बताइएको छ। सन् २०१० मा केमेरोभो क्षेत्रको खानी मिथेन ग्यास विस्फोटपछि आगलागि हुँदा खानीमा कार्यरत ९१ जनाको मृत्यु भएको थियो भने अन्य १ सय घाइते भएका थिए।
"आफैंसँग विवाह, आफैंसँग डिभोर्स","ब्राजिलकी एक मोडलले कोही पनि पुरुष मन नपरेको भन्दै आफैंसँग विवाह गरेकी थिइन्। अहिले भने उनको जीवनमा नयाँ ट्वीस्ट आएको छ । ब्राजिलियन मोडल क्रिस गलेराले अहिले आएर आफैंसँग पारपाचुके गरेकी छन्। गत सेप्टेम्बरमा ३३ वर्षीया मोडल क्रिसले आफैंसँग विवाह गरेकी थिइन्। म पुरुषहरूसँग भरोसा गर्दागर्दै थाकिसकेकी थिएँ। आफ्ना लागि योग्य पुरुष पनि धेरै खोजें, उनले भनेकी थिएन्, तर, भनेजस्तो पुरुष पाउन सकिनँ। त्यही कारण आफैंसँग विवाह गर्ने निर्णय गरेकी थिएँ। उनले विवाहपछि निकै खुसी रहेको र आफूलाई एक्लो महसुस नभएको बताएकी थिइन्। विवाहपछि म निकै खुसी थिएँ। मलाई कुनै चिजको पनि कमी महसुस भएन। मेरो कोही जीवन साथी भएन भनेर चिन्ता पनि लागेन, उनले भनेकी थिइन्। तर, अहिले भने उनले पारपाचुके गरेकी छन्। अरबका एक शेखले उनीसँग विवाह गर्न चाहेको खुलासा गरेकी छन् गलेराले पारपाचुके गर्नुको पछाडिको कारण हो, उनको जीवनमा पुरुषको प्रवेश। आफ्नो एक अन्तर्वार्तामा उनले अरबका एक शेखले उनीसँग विवाह गर्न चाहेको खुलासा गरेकी छन् । पहिले विवाहका लागि राम्रो पुरुष पाइनँ भन्ने गलेराले अहिले भने आफूलाई मन परेको पुरुष पाएकी छन्। यसका लागि शेखले ५ लाख डलरको अफर दिएको पनि खुलासा भएको छ । मैले ९० दिनसम्म आफैंसँग रोमान्स गरें। आफूलाई खुसी राखेँ। तर, अब मेरो जीवनमा पुरुषको प्रवेश भएको छ, उनले भनिन्, अब उनीसँगै सम्बन्ध गाँस्ने र जीवनभर पत्नीको भूमिका निभाउने मन छ। ती विशेष मान्छे आएदेखि नै मैले माया र प्रेमको महत्व बुझ्ने मौका पाएकी छु। गत सेप्टेम्बरमा गलेराले एक क्याथोलिक चर्चमा विवाह गरेकी थिइन्। विवाह गरेपछि चर्च अघि बसेर फोटोसमेत खिचाएकी थिइन्। सेतो पहिरनमा सजिएकी उनले हातमा फूलको बुके लिएर उन्मुक्त हाँसो हाँसेकी थिइन्। सामाजिक सञ्जालमा उनको तस्बिरको धेरैले प्रसंशा गरेका थिए भने केहीले मज्जाक पनि उडाएका थिए। उनले ती कुराको आफूलाई कुनै परवाह नभएको भन्दै आम मानिस र आफ्नो सोच फरक भएकाले नै आफैंसँग विवाह गरेको बताएकी थिइन्। (एजेन्सीको सहयोगमा)"
"जस्तो आफू,उस्तै अरू","जो पनि सूचना पढ्थ्यो, त्यसअघि नै दुःखी हुन्थे। किन ? हाकिमले उनीहरूको पदोन्नति रोकेको थियो। कर्मचारी बेखुसी भए पनि हेर्दा हेर्दै कम्पनी ठूलो भयो। सुरक्षाकर्मीले अब परीक्षण गरेर मात्र कार्यालयभित्र पठाउन थाले। बिहान कार्यालयभित्र जाने कर्मचारी साँझ गम्भीर बनेर बाहिर निस्कन्थ्यो। कम्पनीमा एकजना पुराना कर्मचारी थिए जो सबैका बारेमा जान्दथे। तर उनी आज एकदमै खुसी देखिन्थे। उनलाई हेर्दा लाग्थ्यो कि आज उनका सबै समस्या समाधान भए। बोलावटपछि उनी आफ्नो पालामा दौडिएर हाकिमसामु पुगेका थिए। धेरै जिज्ञासा लिएर त्यहाँ पुग्दा अचानक आफू मुनि एउटा ठूलो र सफा ऐना देखे। झसंग हुँदै उनी आत्तिए। क्रोधले भरिएका उनी चिच्याउन थाले। त्यसैबेला उनले ऐनाको छेउमा एउटा सूचना लेखेको कागजको टुक्रो भेटे। लेखिएको थियो, यो संसारमा म एक मात्र यस्तो व्यक्ति हुँ जसको व्यक्तित्व विकास, उन्नती र प्रगति आफैं रोक्न सक्छु। यो पूरै संसारमा म एक्लो व्यक्ति हुँ जसले आफ्नै जिन्दगीमा क्रान्ति ल्याउन सक्छु। आफ्नो जिन्(दगी तबसम्म बदलिँदैन जबसम्म हामी साथी बदल्दैनौं। जबसम्म जीवनसाथी बदलिँदैन, जबसम्म आफूले काम गर्ने कार्यालय बदलिँदैन। जिन्दगी तब बदलिन्छ जब आफू बदलिन्छौं, आफ्नो सोच बदल्छौं। जब हामी यो कुराको महसुस जीवनमा प्रयोगमा नैतिक शिक्षा : ल्याउँछौं तब हामी बदलिन्छौं। त्यसैले आफ्नो जिन्दगीको निर्माता भनेकै व्यक्ति स्वयं हो। यदि सबैसँग साँच्चै राम्रो सम्बन्ध बनाउँछौं भने त्यही सम्बन्धको गोरेटोले हामीलाई सही गन्तव्यसम्म पुर्याउँछ। त्यसैले भनिन्छ नि संसार ऐना हो। र, मानिस सशक्त विचारको प्रतिबिम्ब। हामी सही विचारले संसार बदल्न सक्छौं।"
प्रधानमन्त्री देउवा र भाजपाका नेताबीच भेटवार्ता,"काठमाडौं : प्रधानमन्त्री शेरबहादुर देउवा र भारतीय जनता पार्टी (भाजपा) का नर्ता पूर्वकेन्द्रीय मन्त्री डा हर्षवर्द्धन र भाजपाका राष्ट्रीय सचिव हरिश द्विवेदीबीच शिष्टाचार भेटवार्ता भएको छ। नेकपा एमालेको १० औं महाधिवेशनको उद्घाटन सत्रमा सहभागी हुन नेपाल आएका नेताहरुले शुक्रबार प्रधानमन्त्री देउवसँग भेटघाट गरेको प्रधानमन्त्रीको सचिवालयले जनाएको छ। भेटका क्रममा पछिल्लो राजनीतिक अवस्था, दुई देशबीचको पारस्परिक सम्बन्धका बारेमा छलफल भएको जनाइएको छ। एमाले अध्यक्ष केपी शर्मा ओलीको निमन्त्रणमा भाजपाको तर्फबाट नेता द्वय नेपाल आएका हुन्। एमालेको १०औँ राष्ट्रिय महाधिवेशनको उद्घाटन आज दिउँसो १२ बजे नारायणी नदी किनारमा हुँदैछ। बन्दसत्र भने शनिबार र आइतबार सौराहाको होटल सेभेन स्टारमा हुने गरी तयारी भएको एमालेले जनाएको छ।"
विधानका आडमा अबको नेतृत्व,"नेकपा एमालेको दसौं राष्ट्रिय महाधिवेशन २०७८ मंसिर १० देखि १२ गतेसम्म चितवनमा सुरु भएको छ। पार्टीको विधानले नीति र विधिका लागि विधान महाधिवेशन र नेतृत्व चयनका लागि राष्ट्रिय महाधिवेशनको आयोजना गर्ने व्यवस्था गरेअनुरूप तीन महिनाभित्रै दुई महाधिवेशनको आयोजना गरेको हो। अध्यादेशको षड्यन्त्रद्वारा रचित चक्रव्यूहअन्तर्गत एमालेलाई २० प्रतिशत केन्द्रीय सदस्यले निर्वाचन आयोगमा हस्ताक्षर सनाखत गरी विभाजन गरिएको थियो। देशीविदेशी प्रतिक्रियावादी शक्तिको घेराबन्दी जारी रहेको परिवेशमा आयोजित विधान महाधिवेशनको आयोजना आफैंमा महत्त्वपूर्ण परिघटना बन्यो। विभाजनकारी षड्यन्त्रहरूले एमाले कमजोर नहुने तथा सिंगो पार्टीपंक्ति विभाजनविरुद्ध एकजुट छ भन्ने सन्देश प्रवाह गर्न यो विधान अधिवेशन सानदार रूपमा सफल भएको छ। साढे सात दशक लामो अवधिमा नेपालका राजनीतिक दलहरूले नीति, विधि र विधानका बारेमा यस ढंगले कहिल्यै अलग मञ्चमा छलफल गरी यसरी निष्कर्षमा पुग्ने अभ्यास गरेनन्। नीति, विधान र नेतृत्वमा एकसाथ एउटै अवसर र मञ्चमा छलफल र निर्णय गर्नुपर्ने बाध्यत(ाका कारण नेतृत्व चयनको विषय नीति र विधिसम्बन्धी छलफल र निष्कर्षमा हावी हुने समस्या थियो। गुटबन्दी र निर्वाचनको चपेटामा नीति र विधान पर्ने तथा राम्रो छलफल नहुने समस्या थियोे। उद्घाटन र दस्तावेजको प्रस्तुति प्रथम विधान महाधिवेशनमा केन्द्रीय कमिटीका पदाधिकारी तथा सदस्यहरू १९६, केन्द्रीय आयोग तथा परिषद् २१३, केन्द्रीय विभाग ३१०, जनसंगठनहरू २२०, प्रदेश कमिटी २,२७१, उपत्यका विशेष कमिटी १९८, सम्पर्क समन्वय कमिटी ३६०, जिल्ला कमिटीहरूका पदाधिकारी ३६४, प्रवास क्षेत्र १२६, स्थानीय प्रदेश र संघका निर्वाचित जनप्रतिनिधि ९३४, एकता प्रक्रियाबाट समायोजन ५३२ र मनोनीत ५६६ गरी कुल ६ हजार ३ सय ४७ जना प्रतिनिधिको सहभागिता थियो। सम्मेलन केन्द्रभित्र र परिसरमा स्वयंसेवक, सुरक्षाकर्मी, सञ्चारकर्मी र अन्य गरी १० हजार हाराहारीमा मानिस सक्रिय रहे। देशविदेशबाट सहभागी प्रतिनिधिको उपस्थितिले नेकपा एमालेको खास शक्ति, सामथ्र्य र हैसियत त्यहा प्रदर्शन भइरहेको अनुभूति हुन्थ्यो। विधान महाधिवेशनको उद्घाटन पार्टीअध्यक्ष ओलीले मोबाइलको बटन थिचेर विधान महाधिवेशनको लोगो सार्वजनिक गरे। उक्त दिन ज्येष्ठ नागरिक दिवससमेत हुनाले समृद्ध नेपाल ः सुखी नेपाली ः पार्ट अफ होप भिडियोसहित बालिका अश्विनी भेट्वालले पार्टीअध्यक्षमार्फत सम्पूर्ण ज्येष्ठ नागरिकप्रति समर्पित शुभकामना कोसेलीका रूपमा सेलिबे्रट गरे। एमाले पार्टीको राष्ट्रिय महाधिवेशनले आगामी पाँच वर्षको लागि योग्य, सक्षम, गतिशील र प्रभावकारी नेतृत्व चयन गर्नेछ। यसअघि विधान महाधिवेसनले राष्ट्रिय राजनीतिमा नेकपा एमालेको हैसियत र भूमिका स्पष्ट बनाएको थियो। उद्घाटन सत्रको विशेष क्षणमा ओलीले सारगर्भित मन्तव्य राखेका थिए। उनले नेकपा एमालेलाई विभाजन गर्ने देशीविदेशी प्रतिक्रियावादी शक्तिहरूको षड्यन्त्र सिंगो पार्टी पंक्तिको जागरुकता, सचेतना र सक्रियताले निस्तेज पारिएको र पार्टी नया ऊर्जाका साथ अघि बढ्ने स्पष्ट आधार निर्माण भइसकेको दृढ विश्वास व्यक्त गरेका थिए। पार्टीअध्यक्षको मन्तव्यले प्रतिनिधिलाई एउटै मालामा उन्नुका साथै विगतको वस्तुपरक समीक्षा, वर्तमानको सटिक विश्लेषण र संश्लेषण तथा भ(िवष्यको प्रस्ट उज्यालो देखाएको थियो। उद्घाटन सत्रमै सहिदहरूप्रति श्रद्धाञ्जलीका साथै डिजिटल डिस्प्लेमा संस्थापक नेता पुष्पलाल, जननेता मदन भण्डारी र प्रथम निर्वाचित कम्युनिस्ट प्रधानमन्त्री मनमोहन अधिकारीप्रति उच्च सम्मान गरियो। साथै, नवौं महाधिवेशनयताको अवधिमा दिवंगत पार्टी केन्द्रीय कमिटीका सदस्य रवीन्द्र अधिकारी, रामनाथ ढकाल, महिन सुब्बा लिम्बू, दिनेशचन्द्र यादव, पशुपति चौलागाईं र योगनारायण यादवलगायत नेताप्रति श्रद्धाञ्जली अर्पण गरियो। उद्घाटन सत्रसगै महाधिवेशनलाई व्यवस्थित रूपमा सञ्चालन गर्न अध्यक्ष केपी शर्मा ओली र सदस्यहरू युवराज ज्ञवाली, अष्टलक्ष्मी शाक्य, रामबहादुर थापा बादल, सुवासचन्द्र नेम्बाङ, सत्यनारायण मण्डल र छविलाल विश्वकर्मा रहेको अध्यक्ष मण्डल घोषणा भयो। डा भीम रावल, घनश्याम भुसाल, रघुजी पन्त, यामलाल कडेल, डा राजन भट्टराई, पद्मा अर्याल र लीला भण्डारी रहेको प्रस्ताव मस्यौदा समिति, शंकर पोखरेल, सुरेन्द्र पाण्डे, विष्णु रिमाल, डा विन्दा पाण्डे, ठाकुर गैरे, ज्वालाकुमारी साह र डा शिवमाया तुम्बाहाम्फे रहेको सुझाव अध्ययन समिति घोषणा गरियो। यसैगरी, मणिचन्द्र थापा, भानुभक्त ढकाल, विष्णु रिजाल, गोविन्द नेपाली, मनोजजंग थापा, सीता सुन्दास, सरोज यादव र लीलबहादुर थापामगर रहेको बहस नोट समिति तथा योगेश भट्टराई, खिमलाल भट्टराई र सूर्य थापा रहेको प्रचार समन्वय समिति घोषणा गरियो। अध्यक्ष ओलीले राजनीतिक प्रतिवेदन प्रस्तुत गरे। बीचमा उनको प्रस्तुतिको क्रमलाई स्थायी कमिटी सदस्य शंकर पोखरेलले निरन्तरता दिएर समापन गरे। महासचिव ईश्वर पोखरेलले संगठनात्मक प्रस्ताव र उपमहासचिव तथा संगठन विभाग प्रमुख विष्णुप्रसाद पौडेलले विधान संशोधन प्रस्ताव प्रस्तुत गर्ने क्रम सकियो। र, प्रतिनिधिलाई विभिन्न १० समूह विभाजन गरियो। समूह छलफल र निष्कर्ष प्रस्तुति विधान महाधिवेशनको दोस्रो दिन केन्द्रीय निकाय र विभागहरू, उपत्यका विशेष, सम्पर्क र प्रवास तथा जनसंगठनहरू सम्मिलित तीनवटा समूह र सात प्रदेशका सातवटा समूह गरी जम्मा १० समूहको छलफल भए। त्यसलाई व्यवस्थित गर्न कमरेड भानुभक्त ढकाल, सुजिता शाक्य, सुनिता बराल, देवराज घिमिरे, ज्वालाकुमारी साह, आनन्दप्रसाद पोखरेल, जगत विश्वकर्मा, लीला गिरी, गोरखबहादुर बोगटी र कर्णबहादुर थापाले व्यवस्थापन गरे। समूह छलफलको अध्यक्षता एवं निष्कर्ष प्रस्तुतिको समेत जिम्मेवारी अध्यक्ष मण्डलबाटै तोकियो। जसले समूह नेता छान्न लामो समय बिताउनुपर्ने र समय लम्बिने समस्या रहेन। बन्दसत्रमा केन्द्रीय अनुशासन आयोगका अध्यक्ष अमृतकुमार बोहरा, लेखापरीक्षण आयोगका अध्यक्ष डा पुष्प कडेल र केन्द्रीय सल्लाहकार परिषद्का अध्यक्ष केशवप्रसाद बडालले आआफ्नो नेतृत्वका निकायहरूका प्रतिवेदन प्रस्तुत गरे। समूह छलफलका निष्कर्षहरू प्रस्तुत गर्नेक्रम प्रारम्भ भयो। कर्णाली प्रदेश कमिटीका अध्यक्ष गोरखबहादुर बोगटी, केन्द्रीय निकाय र विभागहरू सम्मिलित समूहका अध्यक्ष भानुभक्त ढकाल, लुम्बिनी प्रदेश कमिटीका अध्यक्ष लीला गिरी, सुदूरपश्चिम प्रदेश कमिटीका अध्यक्ष कर्णबहादुर थापा र वाग्मती प्रदेश कमिटीका अध्यक्ष आनन्दप्रसाद पोखरेलले आआफ्नो समूह छलफलका निष्कर्षहरू प्रस्तुत गरे। निष्कर्ष प्रस्तुतिको निरन्तरता र समापन विधान महाधिवेशनको तेस्रो दिन बिहान निर्धारित समयदेखि नै समूहका निष्कर्ष प्रस्तुतिको क्रम निरन्तर रह्यो। गण्डकी प्रदेश कमिटीका अध्यक्ष जगत विश्वकर्मा, उपत्यका विशेष प्रदेश कमिटीका अध्यक्ष सुजिता शाक्य, प्रदेश २ कमिटीका अध्यक्ष ज्वालाकुमारी साह, जनवर्गीय संगठनका तर्फबाट अनेरास्ववियुका अध्यक्ष सुनिता बराल र प्रदेश १ कमिटीका अध्यक्ष देवराज घिमिरेले आआफ्नो समूहका निष्कर्ष प्रस्तुत गरे। १० वटै समूहका निष्कर्ष प्रस्तुत भइसकेपछि पार्टी उपमहासचिव विष्णुप्रसाद पौडेल, महासचिव ईश्वर पोखरेल र अध्यक्ष केपी शर्मा ओलीले प्रस्तुत दस्तावेजहरूमाथि प्राप्त सुझाव, जिज्ञासा र टिप्पणीहरूको प्रत्युत्तर दिँदै सम्बोधन गरे। प्रतिनिधिका चासो र जिज्ञासाको सम्बोधनले सिंगो हललाई वैचारिक रूपमा साझा दृष्टिकोण र एकताबद्ध बनाउने काम गर्यो। प्रस्ताव मस्यौदा समितिका तर्फबाट रघुजी पन्तले १६ बुदे समसामयिक प्रस्ताव प्रस्तुत गरेपछि पारित भयो। विधान महाधिवेशनमा डा विजय सुब्बाको अध्यक्षतामा १५ सदस्यीय निर्वाचन आयोग गठनको घोषणा भयो। अध्यक्ष ओलीले एमालेको एप्स शुभारम्भ र पार्टीको नया लोगो (सूर्य चिह्नभित्र सुनौलो हसिया हथौडा) सार्वजनिक गरे। यसरी नेकपा एमालेको नौलो अभ्यासका रूपमा आयोजित प्रथम विधान महाधिवेशन शानदार र सफल रूपमा सम्पन्न भयो। यसले राष्ट्रिय राजनीतिमा नेकपा एमालेको हैसियत र भूमिका स्पष्ट बनायो। माधवकुमार नेपालको नेतृत्वमा चोइटिएको सानो हिस्साले पार्टीको अग्रगति र भविष्यमा खासै असर नपारेको र एमाले एक ढिक्का, सबल र सुदृढ रूपमा नेपाली जनताबीच निरन्तर जनसेवा र जनकार्यमा रहेको सन्देश दिएको छ। यसरी विधान महाधिवेशनको सफल आयोजनाले राष्ट्रिय महाधिवेशन आयोजनाको ढोका खुला गरेको हो। पार्टीको राष्ट्रिय महाधिवेशनले आगामी पाँच वर्षको लागि योग्य, सक्षम, गतिशील र प्रभावकारी नेतृत्व चयन गर्नेछ। पार्टीलाई आगामी कार्यभार बहन गर्न नेपाली जनताको भरोसायोग्य शक्तिका रूपमा अघि बढाउने आधार प्रदान गर्ने विश्वास गरिएको छ।"
६० रुपैयाँले फस्टाएको पाठकको खेती,"उदयपुर : उदयपुरको रौतामाई गाउँपालिका४ सल्लेका ५५ वर्षीय टेकबहादुर पाठकले ८ रोपनीमा फलफूलको नर्सरी सुरु गरेका थिए। २० वर्षअघि आफूसँग भएको जम्मा ६० रुपैयाँ लगानी गरेर उक्त फलफूल खेती गर्न थालेका थिए। अहिले १५ रोपनीमा विभिन्न जातका फलफूल खेतीसँगै नर्सरी पनि छ। खेती सुरु गरेको ६७ वर्षसम्म त फलफूलबाट खासै आम्दानी भएन, पाठकले भने, तर १० वर्षयता वार्षिक १५२० लाख रुपैयाँ आम्दानी हुन थालेको छ। सुन्तला खेतीका लागि नर्सरी सुरु गरेका उनले नमूनाका लागि स्याउ, अनार, अंगुर, नास्पाती, कागती र रुद्राक्ष खेती पनि सँगै लगाएका छन्। सुरुमा सुन्तलामात्रै खेती गर्ने सोचमा थिएँ,टेकबहादुरले भने, तर खेती नै गर्ने भएपछि किन सुन्तला मात्रै गर्ने स्याउ, अनार, अंगुर नास्पाती, रुद्राक्ष र कागतीको खेती पनि लगाउने सोच बनाएँ र सुरु गरँे। सुरुका केही वर्ष फलफूलले आम्दानी नदिने भएकाले खर्च धान्नका लागि टमाटर, काउली, धनियाँ, चुच्चेकरेलाजस्ता तरकारीको खेती गरेको उनले बताए। पाठक फलफूल खेती सुरु गर्नुअघि होटल गर्थे। दुई छोरा, एक छोरी र पत्नीको सहयोगमा होटल गर्दै आएका उनले होटल छोडेर फलफूल खेती सुरु गरेका हुन्। उनले दैनिक ज्याला मजदुरी गरेर जम्मा गरेको ६० रुपैयाँले २०४८ सालबाट सल्लेमा होटल सुरु गरेका थिए। रौतामाई गाउँपालिकाको वडानं ४ र ५ जिल्लाकै सुन्तला उत्पादनका लागि पकेट क्षेत्र मानिन्छ। पकेट क्षेत्रपनि भएकाले प्रधानमन्त्री सुन्तला जोन कार्यक्रम पनि सञ्चालन हुँदै आएको छ। त्यसैले पनि अहिले पाठकले सुन्तलाको नर्सरी र उत्पादन दुवैलाई प्राथमिकतामा राखेका छन्। उनले उत्पादन गरेको बिरुवा खोटाङ, उदयपुरका विभिन्न ठाउँबाट बिक्री हुने गर्छ। पाठकको नर्सरीमा अहिले १५ हजारभन्दा बढी सुन्तलाको बिरुवा तयार छन्। प्रतिगोटा ५० देखि ६० रुपैयाँका दरले बिक्री गरिने सुन्तलाको बिरुवाबाट ३ लाख रुपैयाँ आम्दानी हुने पाठकको अनुमान छ। पाठकको नर्सरीमा सुन्तलासँगै कागती, अनार, रुद्राक्ष र अन्य फलफूलका समेत बिरुवा छन्। नर्सरी व्यवस्थापनको तालिम लिएपछि ज्ञान बढ्नुका साथै फलफुल खेती गर्ने सीप र आत्मबलको समेत विकास भएको उनले सुनाए। फलफूल खेती गरेर दीर्घकालीन रूपमा आर्थिक उर्पाजन गर्न सकिने विश्वासले खेती गरेको पाठकले बताए। दिगो आर्थिक विकासका लागि फलफूल खेती गरौं भन्दै अन्य किसानलाई पनि सम्झाउँदै आएको छु उनले भने, त्यसैले अहिले धेरै किसानले सुन्तला, जुनार, नास्पाती र स्याउको खेती गरिरहेका छन्। मुलुक नै कृषि प्रधान भएकाले कृषकलाई व्यावसायिक खेतीमा आकर्षित गरेर उनीहरूको आर्थिक अवस्थामा सुधार ल्याउने लक्ष्य रौतामाई गाउँपालिकाले लिएको छ। व्यावसायिकरूपमा कृषिजन्य नगदेबाली उत्पादन गर्ने कृषकलाई हरेक वर्ष अनुदान र पुरस्कारको व्यवस्थासमेत गाउँपालिकाले गरेको उनले सुनाए। किसानको लगानी र व्यवसाय हेरेर २० हजारदेखि एक लाख रुपैयाँसम्म अनुदान उपलब्ध गराउने नीति लिएको उनको भनाइ छ।"
जबराविरुद्ध न्याय मार्च,"काठमाडौं : प्रधानन्यायाधीश चोलेन्द्रशमशेर जबराको बहिर्गमनको माग राख्दै पेसागत महासंघ एवं बृहत् नागरिक आन्दोलनले सर्वोच्च अदालतदेखि बालुवाटारसम्म न्याय मार्च गरेका छन्। नेपालको न्यायिक इतिहासमा वहालवाला प्रधानन्यायाधीशविरुद्ध सडकमा गरिएको यो पहिलो आन्दोलन हो। प्रधानन्यायाधीश जबराविरुद्ध महाअभियोग लगाउन राजनीतिक दललाई उनीहरूले आग्रह गरेका छन्। बिहीबार न्याय मार्च कार्यक्रममा बोल्दै सहभागीले शीर्ष नेताहरू कुम्भकर्ण जस्तो सुतिरहेको टिप्पणी बताए। नेपाल बार अध्यक्ष चण्डेश्वर श्रेष्ठले न्यायपालिकालाई बिचौलिया र भ्रष्टाचारयुक्त बनाएका जबरा सहकर्मीबीच पनि एक्लिएको बताए। प्रधानन्यायाधीशविरुद्ध सर्वोच्चका १९ न्यायाधीश पनि एकजुट छन्। न्यायपालिकालाई भ्रष्टाचारमुक्त पार्ने नयाँ प्रधानन्यायाधीशको खोजीमा छौं, उनले भने, प्रधानमन्त्रीज्यूलाई संवैधानिक दायित्व पूरा गर्न आग्रह गर्छौं। नेपाल शिक्षक महासंघकी अध्यक्ष कमला तुलाधरले प्रधानन्यायाधीश जबरा सहजढंगले बहिर्गमन नभए महाअभियोग लगाउनु पर्ने बताइन्। उनले भनिन्, जबराको सम्पत्ति पनि छानबिन गरिनुपर्छ। मौन बसिरहे दलहरूविरुद्ध नै आन्दोलन गर्नुपर्ने आदिवासी जनजातिका महासंघका अध्यक्ष जगत बरामले बताए। न्यायालय मात्र होइन सिंहदरबारभित्र पनि बेथिति, भ्रष्टाचार र बिचौलिया छन्, उनले भने, गरिब पिछडिएको वर्ग, दलित, सीमान्तकृतको पहुँच छैन। न्यायपालिका भित्रको भ्रष्टाचार, बिचौलिया विरुद्धको आन्दोलन सफल नहुँदासम्म ऐक्यबद्धता रहिरहने उनले बताए। नेपाल पत्रकार महासंघका वरिष्ठ उपाध्यक्ष रमेश विष्टले प्रधानन्यायाधीश जबरालाई दलहरूले महाअभियोग लगाउन नमानेमा जनमतको घोर अपमान हुने बताए। उनले भने, जनमतको सम्मान गर्ने हो भने अविलम्ब संसद् बोलाउनुपर्छ। महाअभियोग पारित गरी प्रधानन्यायाधीश जबरालाई जेल पठाउनुपर्छ। प्रधानन्यायाधीशविरुद्ध आज सर्वोच्चदेखि बालुवाटारसम्म मार्चपास प्रधानन्यायाधीशविरुद्ध सर्वोच्चदेखि बालुवाटारसम्म मार्चपास सुरु प्रधानन्यायाधीशविरुद्ध राजधानीमा मार्चपास (फोटोफिचर) यस्तो देखियो प्रधानन्यायाधीशविरुद्धको मार्च पास नागरिक अभियान्ता नारायण वाग्लेले मुलुक रूपान्तरणका लागि जिम्मेवारी लिएका नेताहरू सिंहदरबारको सिँढी चढेपछि शासकहरूको प्रवृत्ति फेरिएर जंगबहादुर राणा जस्तो भएको बताए। राजनीतिक दललाई जिम्मेवार बनाउन बृहत् आन्दोलन जारी छ। बूढानीलकण्ठमा सुतिरहेका व्यक्तिलाई पानी छम्केर बालुवाटार ल्यायौं। ती व्यक्ति एक महिनासम्म बालुवाटारमा सुतिरहेका छन्, उनले भने, अर्का नेता हिजो क्रान्ति गरेको गफ गर्नुहुन्छ। आजभोलि दैनिक रुवावासीको भाषण गर्नुहुन्छ। जिम्मेवारी बोध गर्न अनुरोध गर्छु। मार्चमा नेपाल बारका साथै पत्रकार महासंघ, नेपाल जनस्वास्थ्य संघ, नेपाल इन्जिनियर्स एसोसिएसन, बृहत् नागरिक आन्दोलन, शान्ति र लोकतन्त्रका लागि पेशागत सञ्जाल (पापड) को समेत सहभागितामा थियो। मंसिर १५ गतेदेखि गोला प्रक्रियाबाट पेसी सर्वोच्च अदालतमा मंसिर १५ गतेदेखि गोला प्रक्रियाद्वारा पेसी तोकिने भएको छ। सर्वोच्चका सूचना अधिकारी देवेन्द्र ढकालका अनुसार, सर्वोच्चका न्यायाधीशहरूको पूर्णबैठक (फुलकोर्ट) ले गोला प्रक्रियाबाट पेसी तोक्ने निर्णय गरेको हो। प्रधानन्यायाधीश चोलेन्द्रशमशेर जबराबाहेकका १८ जना न्यायाधीशको फुलकोर्ट बैठकले यस्तो निर्णय गरेको थियो। यसअघि सर्वोच्च अदालतको पूर्णबैठकले गोला प्रथाबाट इजलास तोक्न सकिने गरी सर्वोच्च अदालत नियमावली संशोधन गरेको थियो। उक्त संशोधित नियमावली राजपत्रमा प्रकाशित भइसकेको छ। विभिन्न इजलासमा हेर्दाहेर्दैमा रहेका र सुनुवाइ सकेर निर्णय सुनाउने मिति तोकिएका मुद्दामा पनि गोलाप्रथा प्रक्रियाबाट पेसी तोक्ने निर्णय भएको स्रोतले बतायो। नेपाल बार एसोसिएसनका अध्यक्ष चण्डेश्वर श्रेष्ठले प्रधानन्यायाधीशले आफूखुसी पेसी तोक्ने अधिकार खोसिएको बताए। उनले भने, प्रधानन्यायाधीशले न्याय सम्पादनमा बस्नु हुँदैन। गोला लिन पनि पाउनु हुन्न। बार एसोसिएसनले प्रधानन्यायाधीश जबराको राजीनामा माग्दै कात्तिक ९ देखि आन्दोलन गर्दै आएको छ।"
यस्तो छ तीन दिनको मौसम पूर्वानुमान,"काठमाडौं : जल तथा मौसम विज्ञान विभागले प्रदेश १, बागमती प्रदेश र गण्डकी प्रदेशको पहाडी भूभागहरुमा आंशिकदेखि सामान्य बदली रही बाँकी भूभागमा मौसम सामान्यतया सफा रहेको जनाएको छ। शुक्रबार बिहान विभागको मौसम पूर्वानुमान महाशाखाले जारी गरेको बुलेटिनमा हाल नेपालमा उल्लेखनीय मौसमी प्रणाली नभएको उल्लेख छ। महाशाखाले देशभर चिसो बढ्ने क्रममा रहेकाले आवश्यक सतर्कता अपनाउन अनुरोध गरेको छ। शुक्रबार दिउँसो प्रदेश १, बागमती, गण्डकी तथा लुम्बिनी प्रदेशको पहाडी भूभागहरुमा आंशिक देखि सामान्य बदली रही बाँकी भूभागमा मौसम सामान्यतया सफा रहने छ। प्रदेश १, बाग्मती प्रदेश र गण्डकी प्रदेशको उच्च पहाडी तथा हिमाली भूभागहरुका एकदुई स्थानहरुमा हल्का हिमपातको सम्भावना रहेको महाशाखाले जनाएको छ। राती प्रदेश १, बाग्मती प्रदेश र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शनिबार प्रदेश १, बागमती, गण्डकी तथा लुम्बिनी प्रदेशको पहाडी भूभागहरुमा आंशिक देखि सामान्य बदली रही बाँकी भूभागमा मौसम सामान्यतया सफा रहने छ। प्रदेश १, बाग्मती प्रदेश र गण्डकी प्रदेशको उच्च पहाडी तथा हिमाली भूभागहरुका एकदुई स्थानहरुमा हल्का हिमपातको सम्भावना रहेको छ। महाशाखाका अनुसार आइतबार प्रदेश १, बागमती, गण्डकी तथा लुम्बिनी प्रदेशको पहाडी भूभागहरुमा आंशिक देखि सामान्य बदली रही बाँकी भूभागमा मौसम सामान्यतया सफा रहने छ। प्रदेश १, बाग्मती प्रदेश र गण्डकी प्रदेशको उच्च पहाडी तथा हिमाली भुभागहरुका एकदुई स्थानहरुमा हल्का हिमपातको सम्भावना रहेको छ।"
एमाले महाधिवेशनको आकर्षण मस्कट,"चितवन : नारायणी नदी किनारमा एमालेको झण्डा फरफराइरहेको थियो। आकर्षक ढंगले सजाइएको मञ्चअघि फोटो खिच्नेहरूको ध्यान एक्कासि किनारतर्फ सोझियो। मञ्चको दाहिनेतर्फ बनाइएको गैंडाको मस्कट राखेपछि नेता कार्यकर्ता त्यतै लागे। भूइँमा ढुंगाको आकार निकालेर अबिर राखेर चुनाव चिह्न सूर्य बनाइएको छ। त्यसको माथि हँसिया हथौडा अंकित झण्डा बोकेको गैंडाको मस्कट छ। एमाले महाधिवेशन स्थलमा पुग्ने सबैको ध्यान केन्द्रित गरेको छ। कात्तिक २६ गते एमालेले गैंडाको मस्कटसहितको लोगो सार्वजनिक गरेको थियो। लोगोमा मस्कटले कम्युनिस्ट पार्टीको झण्डा बोकेको छ। कलाकार सूर्य मध्यरातको समूहले १० दिन लगाएर बनाएका छन्। छोटो समयमा मिहेनत गरेर मूर्ति बनाएका छौं, उनले भने यो २० वर्ष टिक्छ। गैंडाको मस्कट फाइबरबाट बनाइएको हो। एमालेले आफ्नो चिनोका रूपमा संधैका लागि छाडेर जानेछ। नारायणी किनारमा पुग्नेका लागि सेल्फि प्वाइन्ट बनाएको हो। मस्कटसँग सेल्फि र फोटो खिच्न बुधबारदेखि नै मानिसको घुइँचो लागेको छ। पर्यटकीय नगरी चितवनको विशेषता हो, एक सिङ्गे गैंडा। विश्वमै दुर्लभ मानिएको गैंडालाई यसपटक एमालेले महाधिवेशनमा केन्द्रित गरेको छ। दसौंै महाधिवेशनबाट गैंडाको मस्कटले जुन सन्देश जान्छ त्यसले संरक्षणकर्मी खुसी छन्। दुई दशकदेखि गैंडा संरक्षणमा लागेका डब्लूडब्लूएफका माधव खड्काले राजनीतिक दलले गैंडालाई प्राथमिकता दिएका कारण संरक्षणमा टेवा पुग्ने बताए। हामीले दसकौं लगाएर लाखौं शक्ति लगाउँदा पनि नेपाली जनताको बीचमा गैंडाको महŒव बुझाउन जुन समय लाग्थ्यो, विश्वास गर्न जति समय लाग्थ्यो। त्योभन्दा बढी एकैपटक एकै ठाँउबाट सन्देश जानेछ, उनले भने, राष्ट्रिय पार्टीले आफ्नो महाधिवेशनमा गैंडाको मस्कट बनाउनु गैंडाप्रतिको सम्मान र संरक्षणको सहयोग हो। नेपालमा ७ सय ५२ र चितवनमा मात्रै ६ सय ४५ गैंडा छन्।"
कोरोनाको नयाँ भेरियन्ट देखियो,दक्षिण अफ्रिका : दक्षिण अफ्रिकामा कोरोना भाइरसको नयाँ भेरियन्ट पत्ता लागेको छ। दक्षिण अफ्रिकाका वैज्ञानिकहरुले कोरोना भाइरस उत्परिवर्तन भएको र दक्षिण अफ्रिकामा त्यसको संक्रमण फैलदै गइरहेको बताएका छन्। वैज्ञानिकहरुले कोरोना भाइरसविरुद्ध अहिले प्रयोग भइरहेका खोपहरु उत्परिवर्तित नयाँ भाइरसकोका लागि प्रभावकारी नहुन सक्ने बताएका छन्। उत्परिवर्तित भाइरसको बारेमा थप अनुसन्धान भइरहेको छ। दक्षिण अफ्रिकामा देखिएको नयाँ भाइरस हङकङमा समेत देखा परेको बताइएको छ। विश्वस्वास्थ्य संगठन(डब्लूएचओ)ले उत्परिवर्तित भाइरसकाका बारेमा आज दक्षिण अफ्रिकाका अधिकारीहरुसँग छलफल गर्दैछ। दक्षिण अफ्रिकामा उत्परिवर्तित भाइरस सुरुकै अवस्थामा रहेको तर यो छिट्टै फैलनसक्ने विज्ञहरुले चेतावनी दिएका छन्।
चितवनमा एमालेको रौनक (तस्बिर),"चितवन : एमालेको १० औं महाधिवेशन आजदेखि चितवनमा सुरु हुँदैछ। महाधिवेशन उद्घाटनसत्रका लागि नारायणी नदी किनारलाई झकिझकाउ बनाइएको छ। भव्य मञ्चले नारायणी नदीको स्वरूप फेरिएको छ। एमालेका झन्डा, ब्यानर र बोर्डहरूले नदी किनार भरिभराउ छ। नेता कार्यकर्ताको चहलपहल बढ्दै गएको छ। विभिन्न जिल्लाबाट रातको समयमा पनि चितवन नेता कार्यकर्ता आइरहेका छन्। चितवनका राजमार्ग तथा महाधिवेशन स्थल र बन्दसत्र हुने स्थानलाई सिँगारिएको छ। करिब ५ सय जना अट्ने आकर्षक मञ्च बनाइएको छ। नेपालमा कम्युनिष्ट पार्टीको स्थापना भएको ७२ वर्ष पुगेको उपलक्ष्यमा ७२ जना कलाकारले एकै साथ प्रस्तुति दिने कार्यक्रम छ। मञ्चको अगाडि चितवनको पहिचान झल्काउने वन्यजन्तुका तस्बिर राखिएको छ। महाधिवेशन स्थलमा मञ्च निर्माण, सेल्फी प्वाइन्ट निर्माण, निर्माण गरिएको छ। जिल्ला प्रवेश गर्ने विभिन्न नाका र जिल्लाका मुख्य राजमार्गमा ४५ भन्दा बढी स्वागतद्वार निर्माण गरिएको एमाले जिल्ला अध्यक्ष पार्वती रावलले बताइन्। एमाले महाधिवेशन : चितवनमा थप १०० ट्राफिक प्रहरी परिचालन गरिने चितवनमा एमाले महाधिवेशन : २५ स्थानमा सेल्फी प्वाइन्ट एमालेमय बन्यो नारायणी किनार, मञ्चमा सबैको ध्यान (फोटोफिचर) एमालेको राष्ट्रिय महाधिवेशनलाई देउवाले सम्बोधन गर्ने महाधिवेशनलाई लक्षित गर्दै गुरुङले भने, चितवनमा एक घर, एक पाहुना यक्ष प्रश्नको कठघरामा एमाले एमाले अध्यक्ष ओली चितवनमा, बुद्धिजीविको कार्यक्रमलाई सम्बोधन गर्दै एमाले महाधिवेशनमा आउँदैछन् नेपालका यी शीर्ष नेता ओली निर्विकल्प, अरू मुख ताक्दै एमाले महाधिवेशनको इतिहास : कुन महाधिवेशनमा के भएको थियो ? एमाले महाधिवेशनको आकर्षण मस्कट राजमार्गको दुवै छेउमा नेकपा एमाले र अनेरास्ववियुको झण्डा र ब्यानर राखिएको छ। एमाले महाधिवेशनका लागि चितवनका राजमार्ग तथा महाधिवेशन स्थल र बन्दसत्र हुने स्थानलाई सिँगारिएको छ। नेकपा एमालेको महाधिवेशनमा आउने दुई हजार २९७ प्रतिनिधि, स्वदेशी तथा विदेशी पाहुना गरी तीन हजार ५०० जनाका लागि सौराहामा व्यवस्थापन मिलाइएको छ। तस्बिर : अनिल ढकाल"
कोरोनाको नयाँ भेरियन्ट : दक्षिण अफ्रिकी मुलुकका नागरिकलाई बेलायत प्रतिबन्ध,लण्डन : कोरोना भाइरसको नयाँ भेरियन्ट देखिएपछि बेलायतले दक्षिण अफ्रिकी मुलुकका नागरिकलाई प्रवेशमा प्रतिबन्ध लगाएको छ। दक्षिण अफ्रिकामा कोरोनाको उत्परिवर्तित भाइरस देखापरेपछि दक्षिण अफ्रिकाका ६ देशका नागरिकलाई बेलायतले प्रवेशमा प्रतिबन्ध लगाएको बीबीसीमा खबर छ। बेलायतका स्वास्थ्य मन्त्री शाजिद जावेदल दक्षिण अफ्रिकामा देखिएको नयाँ भेरियन्ट बेलायतमा नदेखिएको तर सावधानीका लागि ती मुलकका नागरिकलाई प्रवेशमा रोक लगाएको बताएका छन्। अहिलेसम्म भएका भाइरसमध्ये दक्षिण अफ्रिकामा देखिएको नयाँ भेरियन्ट खतरा रहेको बताइएको छ। कोरोनाको नयाँ भेरियन्ट देखियो
"ओली निर्विकल्प, अरू मुख ताक्दै","चितवन : नेकपा विभाजन भयो। एमाले र माओवादी बने। एमाले फुट्यो। नयाँ दल नेकपा (समाजवादी) थपियो। झट्ट हेर्दा टुक्रिइँदै गएको कम्युनिस्ट शक्तिको प्रमुख दल एमालेको नेतृत्व गरेका केपी शर्मा ओली भने झन् शक्तिशाली हुँदै गएका छन्। त्यही भएर हुन सक्छ, ओलीले महाधिवेशनको दुई दिनअघि एउटा सन्देश दिए सहमतिका लागि म कसैलाई पनि आग्रह गर्दिनँ। ओलीको यो भनाइले पार्टीमा तरंग पैदा भयो। नेताहरूले भन्दै आएको सहमतिको महाधिवेशनमा नेतृत्व चयनका लागि चुनाव होला त ? भन्ने प्रश्न यसले उब्जाएको छ। पार्टी नेताहरू ओलीकै पक्षमा खुलिरहेका छन्। यो अवस्थामा अध्यक्षमा केपी ओलीको विकल्प हुने कुरै भएन। अहिलेको परिस्थितिमा ओली एमालेका लागि मात्रै होइन, देश र जनताका लागि आवश्यक हो, एमाले नेता सुवास नेम्वाङ भन्छन्, सर्वसम्मत हुनु पर्यो भन्ने नै हो। तर, भएन भने त चुनावमा जानै पर्यो नि ! नेता नेम्वाङले चुनौतीको अवस्थामा सर्वसम्मत नेतृत्व चयन गर्दा पार्टीमा एकताको सन्देश जाने बताए। अन्तिमसम्म सहमतिकै प्रयास हुने, नत्र लोकतान्त्रिक विधिमा जान सकिने, प्रतिक्रिया दिए। नेकपा एमालेको महाधिवेशनको उद्घाटन सत्रका लागि तयार गरिएको मञ्च। तस्बिर : अनिल ढकाल पार्टी सचिव एवं प्रवक्ता प्रदीप ज्ञवालीले पनि नेतृत्वमा ओलीको विकल्प नभएको बताए। उद्घाटनमा व्यस्त छौं। नेतृत्वको विषयमा छलफल गर्न सकेका छैनौं। तर एमालेमा केपी ओलीको विकल्प छैन, उहाँलाई सर्वसम्मत नेतृत्व लानुपर्छ, उनले भने, उहाँको विषयमा विवाद छैन। सर्वसम्मत नेतृत्व चयन गर्ने भन्ने हो। यसमा लागिरहेका छौं। उपाध्यक्ष युवराज ज्ञवाली सहमतिबाटै नेतृत्व चयन हुनुपर्ने बताउंछन। पार्टीको नेतृत्व ओलीले नै गर्ने हो, ज्ञवालीले भने, मापदण्ड बनाएर सहमतिमा नेतृत्व चयन गर्न सकिन्छ। तर सहमतिका नाममा कसैलाई काखा र कसैलाई पाखा गर्नु हुंदैन। हुन पनि १०औं राष्ट्रिय महाधिवेशनमा ओली यति शक्तिशाली भएका छन् कि, अध्यक्षमा भिड्न आउने जो कोही उनीसामु फिक्का जस्तै छन्। अध्यक्षमा ओली निर्विकल्प छन्। विगतमा टक्कर दिने माधव नेपाल र झलनाथ खनालले पार्टी छोडेका छन्। महाधिवेशन प्रतिनिधिमा ओलीको एकलौटी छ। उनको इच्छा र चाहनाअनुसार महाधिवेशन अघि बढ्ने स्थिति छ। ओलीसँग महाधिवेशनमा फरक मत वा विरोध गर्नेको संख्या नगन्य जस्तै देखिन्छ। त्यसैले, नेतृत्व चयनको १०औं महाधिवेशन ओलीमय बन्दैछ। एमालेमा केपी ओलीको विकल्प छैन, उहाँलाई सर्वसम्मत नेतृत्वमा लानुपर्छ । प्रदीप ज्ञवाली, एमाले प्रवक्ता अध्यक्ष ओली सर्वसम्मत नेता बन्न सहमतिमा नेतृत्व चयन गर्नुपर्छ । उहाँले चाहनुभयो भने असम्भव पनि छैन । युवराज ज्ञवाली, उपाध्यक्ष एमाले सर्वोच्च अदालतले एमाले र माओवादीबीचको एकता भंग गरिदिएपछि एमालेमा ओलीको शक्ति पुनोर्दय भएको हो। त्यसअघि माओवादी समेतको नेकपामा ओली अल्पमतमा परिसकेका थिए। संसद विघटन र मन्त्रिपरिषद् विस्तारको निर्णयलाई सर्वोच्चले उल्ट्याइदिएको थियो। ओली राजनीतिक रूपमा पनि संकट मा थिए। तर, पार्टी एकता भंगपछि एमालेमा ओलीको बहुमत पुग्दै गयो। असन्तुष्ट माधव नेपाल, झलनाथ खनाल र वामदेव गौतमले पार्टी छोडे। त्यति हुँदा पनि ओलीले नेपाल र खनालसँग नजिक रहेका दोस्रो पुस्ताका १० नेतालाई एमालेमै राख्न सफल भए। माओवादी अध्यक्ष दाहाल निकट रामबहादुर थापा, लेखराज भट्ट, प्रभु साह, टोपबहादुर रायमाझीलगायत नेताहरूले ओलीको नेतृत्वलाई खुलेरै समर्थन जनाए, एमालेमै बसे। पार्टीको नीति र विधि पनि ओलीको चाहनाअनुसार मात्र अघि बढ्ने स्थिति सिर्जना गरे। एमालेले पार्टीको विधि र नीतिलाई हालै ललितपुरमा विधान महाधिवेशन गरेर टुंगो लगाइसकेको छ। १०औं महाधिवेशनको मुख्य कार्यभार भनेको ५ वर्षका लागि पार्टीको नेतृत्व चयन गर्ने हो। अध्यक्षमा ओली निर्विकल्प जस्तै छन्। उपाध्यक्ष भीम रावलले अध्यक्षमा घोषणा गरेका छन्। तर, प्रतिनिधिका अनुहार र संख्याले ओलीको जित सुनिश्चित जस्तै छ। पदाधिकारीका आकांक्षी भने अलमलमा छन्। महाधिवेशन उद्घाटनको अघिल्लो दिनसम्म पनि तिनले खुलेर दाबी गर्न सकेका छैनन्। उनीहरू, पार्टी अध्यक्ष केपी ओलीको संकेतको पर्खाइमा छन्। ओलीको संकेत र समर्थनबिना पदाधिकारी हुने अवस्था छैन। वरिष्ठ उपाध्यक्ष, उपाध्यक्ष, महासचिव र सचिवमा आकांक्षीको संख्या ठूलो छ, तर खुल्न सकेका छैनन्। विभिन्न आरोहअवरोध, विभाजनपुनःएकीकरण, सत्ताविपक्षको यात्रा पार गर्दै आएको एमालेले ओलीलाई निर्विकल्प नेताका रूपमा प्रमाणित गर्न उद्घाटनसत्रमा व्यापक जनसहभागिता गराउने तयारी गरेको छ। विभाजनले पार्टीलाई कुनै धक्का नपुगेको र ओलीको नेतृत्व नै सर्वस्वीकार्य भएको सन्देश दिन खोज्दैछ, एमालेले महाधिवेशनबाट। ओली प्रधानमन्त्री हुँदा दुई पटक संसद् विघटन गरेका थिए। दोस्रोपटक गरेको संसद् विघटनको निर्णयलाई पनि बदर घोषणा गरी सर्वोच्चले असार २८ मा संसद् पुनस्र्थापना गरेको थियो। संसद् पुनस्र्थापना भए पनि संसद पंगु जस्तै छ। यो संसद्ले निकास दिन सक्दैन, त्यसैले चुनावमा जानुपर्छ भन्ने ओलीको तर्कलाई बल पुग्दै गएको छ। संसद् विघटन असंवैधानिक भन्दै पुनस्र्थापनाको माग गर्ने दलहरू नै संसदलाई गतिशील बनाउनेतिर लागेका छैनन्। सभामुखको भूमिकामाथि प्रश्न उठाउँदै एमालेले गरेको अवरोध कायमै छ। उल्टै, संसद् छलेर सरकारले अध्यादेश जारी गरिरहेको छ। आफ्नो नेतृत्वको सरकारलाई असंवैधानिक भन्दै कांग्रेस सभापति शेरबहादुर देउवालाई प्रधानमन्त्री बनाउन दिइएको परमादेश गलत भन्ने ओलीको तर्क थियो। परमादेश दिने प्रधानन्यायाधीश चोलेन्द्रशमशेर जबराको राजीनामाको मागले न्यायालय ठप्प छ। प्रधानन्यायाधीश जबरा चरम विवादमा मुछिएका छन्। महाधिवेशन चितवनमा आजदेखि एमालेको १०औं महाधिवेशन शुक्रबार चितवनमा सुरु हुँदैछ। महाधिवेशन उद्घाटनसत्रका लागि नारायणी नदी किनारलाई झकिझकाउ बनाइएको छ। भव्य मञ्चले नारायणी नदीको स्वरूप फेरिएको छ। एमालेका झन्डा, ब्यानर र बोर्डहरूले नदी किनार भरिभराउ छ। नेता कार्यकर्ताको चहलपहल बढ्दै गएको छ। चितवनका राजमार्ग तथा महाधिवेशन स्थल र बन्दसत्र हुने स्थानलाई सिँगारिएको छ। हरेक चोकमा एमालेका झन्डा राखिएको छ। महाधिवेशनको सुरक्षा व्यवस्था कडा पारिएको छ। उद्घाटनसत्र प्रवेशका लागि सातवटा द्वार छन्। अति विशिष्ट पाहुनाका लागि अलग्गै द्वार छ। उद्घाटनसत्रका लागि भव्य मञ्च तयार भएको छ। करिब ५ सय जना अट्ने आकर्षक मञ्च बनाइएको छ। नेपालमा कम्युनिष्ट पार्टीको स्थापना भएको ७२ वर्ष पुगेको उपलक्ष्यमा ७२ जना कलाकारले एकै साथ प्रस्तुति दिने कार्यक्रम छ। मञ्चको दायाँतर्फ १०औं महाधिवेशनको लोगो सूर्य अंकित झन्डा बोकेको गैंडाको मस्कट राखिएको छ। पार्टी सचिव एवं महाधिवेशन प्रचार समितिका संयोजक योगेश भट्टराईले तयारी सकिएको बताए। हाम्रो तयारी पूरा भएको छ। उद्घाटन समारोहमा मानव समुद्रको तयारी गरेका छौं, उनले भने, यो महाधिवेशन एकता, सहमति र पार्टी भित्रको अन्तरद्वन्द्व अन्त्य गर्ने ऐतिहासिक महाधिवेशन हुनेछ। सम्पूर्ण ढंगले एकताबद्ध बनाएर आगामी निर्वाचमा बहुमत हासिल गर्ने उद्देश्य बोकेर फर्किन्छौं। शुक्रबार मध्यान्न १२ बजे नारायणी नदी किनारमा नेकपा एमालेका अध्यक्ष केपी शर्मा ओलीले महाधिवेशन उद्घाटन गर्दैछन्। अध्यक्ष ओली बिहीबार दिउँसो चितवन आएका हुन्। उनी सौराहा बसेका छन्। महाधिवेशनलाई सम्बोधन गर्न प्रधानमन्त्री शेरबहादुर देउवा शुक्रबार चितवन आउँदैछन्। उद्घाटनको बेला ड्रोनबाट पुष्पवृष्टि गर्न लागिएको छ। महाधिवेशनमा भारत, बंगलादेश, श्रीलंका कम्बोडियालगायत देशबाट प्रतिनिधि सहभागी हुनेछन्। त्यस्तै जनता समाजवादी पार्टीका अध्यक्ष उपेन्द्र यादव, लोकतान्त्रिक समाजवादी पार्टीका अध्यक्ष महन्थ ठाकुर, राष्ट्रिय प्रजातन्त्र पार्टीका अध्यक्ष कमल थापा महाधिवेशनको उद्घाटन समारोहमा आउँदै छन्। माओवादी केन्द्रका अध्यक्ष पुष्पकमल दाहाल नआउने भएका छन्। उनको सचिवालयका अनुसार उनी पूर्वनिर्धारित कार्यक्रममा सहभागी हुन शुक्रबार काभ्रे जानेछन्। चिनियाँ कम्युनिष्ट पार्टीको भिडियो सन्देश आएको प्रचार विभाग प्रमुख भट्टराईले जानकारी दिएका छन्। महाधिवेशनमा आउने प्रतिनिधिका लागि विभिन्न स्थानमा स्वागतद्वार बनाइएको छ। जिल्ला प्रवेश गर्ने विभिन्न नाका र जिल्लाका मुख्य राजमार्गमा करिब ५० वटा स्वागतद्वार निर्माण गरिएको एमाले जिल्ला अध्यक्ष पार्वती रावलले बताइन्। राजमार्गका दुवै छेउमा नेकपा एमाले र अनेरास्ववियुको झन्डा तथा ध्वजापताका राखिएको छ। महाधिवेशनलाई लक्षित गर्दै चितवनको सीमानाकाहरू मौवाखोला, मुग्लिन, पुलचोक तथा लोथरमा स्वागतद्वार बनाइएको छ। नवलपुरको गैंडाकोटसहित चितवनका विभिन्न ७ स्थानबाट र्याली जुलुस निकालिने एमालेले जनाएको छ। एमाले बागमती प्रदेश अध्यक्ष आनन्द पोखरेलले सबै तयारी पूरा भएको बताए। महाधिवेशनमा २ हजार १ सय ७५ प्रतिनिधि सहभागी हुनेछन्। भूगोल, जनसंगठन विभाग, सम्पर्क कमिटी र प्रवासबाट र ५ प्रतिशत मनोनीत (१ सय ६ जना) गरी २ हजार १ सय ७५ प्रतिनिधि सहभागी हुनेछन्। महाधिवेशनमा १ सय ३ जना पर्यवेक्षक रहनेछन्। एमालेका सल्लाहकार १५ जना र पाका पुराना नेता पर्यवेक्षक रहनेछन्। महाधिवेशन तीन दिन चल्नेछ। बन्दसत्र शनिबारबाट सौराहाको होटल सेभेन स्टार परिसरमा हुँदैछ। बन्दसत्रका लागि हल तयारी गरिएको छ। निर्वाचनका लागि भोटिङ मेसिन तयारी अवस्थामा राखिएको छ। निर्वाचन आयोगले इलेक्ट्रोनिक भोटिङको व्यवस्था गरेको छ। उद्घाटनसत्रका लागि पाँच हजार स्वयंसेवक परिचालन गरिएको छ। बन्दसत्रका लागि तीन सय जना परिचालित हुने छन्। सबै व्यवस्थापनको तयारी सकिएको छ, भट्टराईले भने, यो महाधिवेशनले कम्युनिष्ट रक्षा भएको मुलुकको ठूलो पार्टी बनाउने गरी तयारी गरेका छौं। एमाले महासचिवमा रस्साकस्सी एमाले सचिवमा ५ गुना बढी आकांक्षी जो सधैं मञ्च बनाउँछन् एमाले महाधिवेशनको इतिहास : कुन महाधिवेशनमा के भएको थियो ? एमाले महाधिवेशनको आकर्षण मस्कट चितवनमा एमालेको रौनक (तस्बिर) एमाले महाधिवेशन : स्वास्थ्य परीक्षणपछि मात्रै बन्दसत्रमा प्रवेश समृद्ध नेपाल, सुखी नेपाली बनाउने पार्टी र नेता चाहिएको छ"
एमाले महाधिवेशनको इतिहास : कुन महाधिवेशनमा के भएको थियो ?,"नेपाल कम्युनिष्ट पार्टीको स्थापना २००६ साल वैशाख १० गते भएको थियो। कम्युनिष्ट पार्टीका संस्थागत महासचिव पुष्पलाल श्रेष्ठ हुन्। पहिलो महाधिवेशन २०१० माघ १० देखि २० गतेसम्म भएको थियो। काठमाडौंका १० दिन लगाएर गरिएको पहिलो महाधिवेशनबाट मनमोहन अधिकारी महामन्त्रीमा निर्वाचित भए। काठमाडौंमा नै भएको दोस्रो महाधिवेशनबाट डा केशरजंग रायमाझी महासचिवमा निर्वाचित भए। यो महाधिवेशन दरबारमार्गस्थित फोहरादरबारमा २०१४ साल जेठ १५ देखि २५ गतेसम्म भएको थियो। २०१९ साल वैशाख ४ देखि १५ गतेसम्म भएको तेस्रो महाधिवेशनबाट महासचिवमा तुल्सीलाल अमात्य निर्वाचित भए। सिरहाको विष्णुपुरकट्टी, सर्रे अम्बासमा चौथो महाधिवेशन भयो। यो महाधिवेशनबाट मदनकुमार भण्डारी महासचिवमा निर्वाचित भए। यो महाधिवेशन २०४६ भदौ ९ देखि १४ गतेसम्म भएको थियो। यो महाधिवेशनबाट भण्डारीको उदय भयो। पाँचौं महाधिवेशन २०४९ माघ १४ देखि २० गतेसम्म दशरथ रंगशालाकमलादी, काठमाडौंमा भयो। मूल नाराजडसूत्रवाद र विसर्जनवादको विरोध गरौं, माक्र्सवादको सिर्जनात्मक प्रयोग र विकास गरौं भन्ने नाराका साथ भएको यो महाधिवेशनबाट अध्यक्षमा मनमोहन अधिकारी, महासचिवमा मदनकुमार भण्डारी निर्वाचित भए। २०५० जेठ ३ मा दासढुंगा घटनामा महासचिव भण्डारीको निधन भयो। त्यसपछि माधवकुमार नेपाल महासचिव भए। ओली निर्विकल्प, अरू मुख ताक्दै नेपालगन्जमा २०५४ माघ १२ देखि १८ गतेसम्म भएको छैटौं महाधिवेशनबाट अध्यक्षमा पुनः मनमोहन अधिकारी, महासचिवमा नेपाल नै निर्वाचित भए। मूलनाराबिकृति र बिसंगतिविरुद्ध संघर्ष गरौं, विचारधारात्मक रूपमा पार्टीलाई एकताबद्ध पारौं, नारा साथ भएको यो महाधिवेशन पनि एमाले विभाजन नै भयो। वामदेव गौतम, सीपी मैनाली नेकपा(माले) बनाए। जनकपुर, धनुषामा २०५९ माघ १८ देखि २२ गतेसम्म भएको सातौं महाधिवेशन भयो। यो महाधिवेशनबाट अध्यक्ष पद हटाइयो। महासचिव नेपाल नै निर्वाचित भए। यो महाधिवेशनको मूल नारा प्रजातन्त्र, शान्ति र समग्र विकास, प्रतिगमनविरुद्ध अग्रगामी निकास ! थियो। २०६५ फागुुन ५ देखि १४ सम्म आठौं महाधिवेशन बुटवलमा भयो। यो महाविधेशनमा बहुपदीय व्यवस्था गरियो। मूल नारा यथास्थिति, अराजकता र विखण्डनकाविरुद्ध आठौं महाधिवेशन, राष्ट्रिय एकता, सामाजिक रूपान्तरण र लोकतान्त्रिक गणतन्त्रका लागि नयाँ संविधान ! भएको महाधिवेशनबाट झलनाथ खनाल अध्यक्ष, ईश्वर पोखरेल महासचिवमा निर्वाचित भए। यो महाधिवेशनमा खनालबाट केपी शर्मा ओली पराजित भए। २०७१ असार १९ देखि साउन १ गतेसम्म काठमाडौंको भृकुटीमण्डपमा नवौं महाधिवेशन भएको थियो। मूल नारा शान्तिपूर्ण जनक्रान्तिका उपलब्धिहरूलाई संस्थागत गरौं, जनताको बहुदलीय जनवादको मार्गदर्शनमा समृद्ध नेपाल निर्माण गरौं! भएको यो महाधिवेशनबाट अध्यक्षमा केपी शर्मा ओली, उपाध्यक्षमा विद्यादेवी भण्डारी, वामदेव गौतम, युवराज ज्ञवाली, अष्ठलक्ष्मी शाक्य, भीम रावल निर्वाचित भए। महासचि ईश्वर पोखरेल, उपमहासचिवमा विष्णु पौडेल र घनश्याम भुसाल, सचिवमा प्रदीप ज्ञवाली, भीम आचार्य, पृथ्वी सुब्बा गुरुङ, गोकर्ण विष्ट, योगेश भट्टराई निर्वाचित भएका थिए। पार्टीको नीति र विधानको निर्माण गर्दै प्रथम विधान महाधिवेशन यही २०७८ असोज १५ देखि १७ गतेसम्म, गोदावरी, ललितपुरमा सम्पन्न भएको छ। यो विधान महाधिवेशनले पार्टीको नीति, संगठन र विधानसम्बन्धी दस्तावेज पारित गरेको छ।"
प्रविधिले सहज बन्दै मालपोतको सेवा,"कागजपत्र अनलाइनमा राख्नुस्, मालपोत जानुस् काठमाडौं :बिहान पौने १० बजे मालपोत कार्यालय कलंकी पुग्दा गेटमा भेटिए, सेक्युरिटी गार्ड। सेवाग्राहीलाई मुस्कानसहित कार्यालयमा स्वागत गर्न हतार गरिरहेका थिए। त्यहाँ पुग्ने जो कोही सेवाग्राही पनि उनीहरूको व्यवहार देखेर खुसी देखिन्थे। गेट भित्रको सरसफाइ सयपत्री फुलेका गमला, ट्राफिक सचेतना र टीभीसहितको प्रतीक्षालयले प्रफुल्लित बनाउँथ्यो। चौबीसै घण्टा उपलब्ध हुने वाटर एटीएम छ। जहाँ २ रुपैयाँमा एक कप पानी पाइन्छ। कार्यालयको पहिलो तलामा एउटा बोर्ड छ। जहाँ लेखिएको छ, म भ्रष्टाचार गर्दिनँ, म भ्रष्टाचार गर्न दिन्नँ, म देश र जनताका लागि इमान्दार भएर काम गर्ने प्रतिबद्धता गर्छु। १० बजे नै धेरैजसो कर्मचारीहरू आइसकेका थिए। हेल्प डेक्सका कर्मचारीले सेवाग्राहीलाई कुन तलामा कुन काम गराउन जानेबारे जानकारी दिइरहेका थिए। नागरिक वडापत्र स्पष्ट देखिने गरी राखिएको थियो। फाँटैपिच्छे सेवाग्राहीका लागि बेन्चको व्यवस्था। प्रायःजसो अस्तव्यस्त सरकारी कार्यालय देखेका सेवाग्राहीको अनुहारमा खुसी चम्किएको थियो। कलंकीका राम बस्नेतले भने, हामी सबै जिम्मेवार भयौं भने सरकारी सेवा सर्वसुलभ र सजिलै प्राप्त हुन्छ। अड्डाहरू पनि व्यवस्थित र गुनासोरहित बन्छन्। वाटर स्टिम नजिकै एक कर्मचारी सेवाग्राहीका समस्याबारे बुझिरहेका थिए। उनलाई हामीले सोध्यौं, हजुरको परिचय पाउन सर। कार्यालयमा सेवा लिन लाइनमा बसेका सेवाग्राही म हरिकृष्ण सुवेदी। यस कार्यालयको प्रमुख, उनले परिचयपत्र देखाउँदै भने। कार्यालयको सेवा प्रवाह र कर्मचारीहरूको व्यवहारबारे सेवाग्राहीलाई उनी आफैं सोधपुछ गर्दै थिए। घरी फाँटमा पुगेर, घरी प्रतीक्षालयमा बसेर। केही समस्या आए तुरुन्त सम्बोधन गर्न उनी फाँट प्रमुखलाई निर्देशन दिन्थे। फाँटका कर्मचारीको व्यवहार पनि नम्र थियो। यी दृश्य नियाल्दा हामीलाई सरकारी अड्डा नागरिकमैत्री बन्दै गएको भान भयो। सेवाग्राहीको भीड धेरै हुने कार्यालय हो मालपोत। सरकारले सबै सरकारी कार्यालयलाई अनलाइन प्रणालीमा लगिरहेको छ। २०७३ सालदेखि नै मालपोतको काम अनलाइन माध्यमबाट भइरहेको छ। पहिला त यसो कर्मचारीको गोजीमा ५ सय, हजार हालिदिँदा लाइन नलागिकनै पहिला हाम्रो काम हुन्थ्यो, कार्यालय परिसरमा कानुनी सेवा दिनेहरू गफ गर्दै थिए, अब त सबै अनलाइनबाट काम हुन्छ। भनसुन चल्दैन। ११ः२२ मा उनीहरू गफ गर्दै मोठ फाँटको बेन्चमा बसे। केन्द्रमार्फत काम गर्न त सजिलो छ। तर, कुन कामको कति पैसा तिर्ने नतोकिएका कारण लेखापढी गर्नेले मनलाग्दी पैसा लिन्छन्। २०७६ सालदेखि नमुना मोडलमा विकास भइरहेको यो कार्यालयले सेवाग्राहीको सहजताका लागि प्रशंसनीय काम गरिरहेको छ। असनबाट राममान महर्जन र विद्या महर्जन जग्गाको काम लिएर आएका थिए। ११ः३० मा भेटिएकी विद्या भन्दै थिइन् पहिले गेटबाटै बिचौलिया पछि लाग्थे। अहिले धेरै सजिलो भएको छ। कीर्तिपुरका विष्णुभक्त डंगोल एकै ठाउँमा भएको ४ वटा घडेरीको कित्ता छुट्ट्याउन आएका थिए। काम झन्झटिलो नै थियो। उनले पनि चिनेकै भूसेवा केन्द्रमार्फत काम गराए। भन्दै थिए, केन्द्रमार्फत काम गर्न त सजिलो छ। तर, कुन कामको कति पैसा तिर्ने नतोकिएका कारण लेखापढी गर्नेले मनलाग्दी पैसा लिन्छन्। बाटोसहित घडेरीको कित्ता छुट्ट्याएकै १ लाख तिर्नुपर्यो। उनलाई हामीले ३ः३० मा भेटाएका थियांै। भूसेवा केन्द्रमा सबै कागजात अपलोड गर्नुपर्छ। कार्यालयले काम पूरा गरेर सेवाग्राहीलाई जानकारी गराउँछन्। जग्गाको काम गर्ने सूर्यमान थापा दिनहुँजसो मालपोत कार्यालय आइरहन्छन्। यो कार्यालयमा सबै काम सिष्टममा चलेको छ। लेखापढीलाई पनि कति दिने यताउता बुझेर दिनुपर्छ, थापा भन्छन्, नबुझी एकै ठाउँमा गयो भने जति पनि लिन्छन्। बुझ्नैपर्छ। हलचोकबाट आएकी सीता परियार हतारिएकी थिइन्। केही महिनाअघि जग्गा लिएकी उनले पास गर्न पाएकी छैनन्। जग्गामा केही लफडा रहेछ। जग्गाधनी अनेक वहाना गरेर पन्छिरहेको छ, सीताले भनिन्, आज पास गर्ने भनेर आएको। पैसा सबै बुझाइसकेँ। हुनतः कुनै सेवाग्राही भूसेवा केन्द्र नगइकन पनि कार्यालय आउन सक्छ। कर्मचारीले सहज रूपमा काम गरिदिन्छन्। भूसेवा केन्द्रमार्फत ९० प्रतिशत सेवाग्राहीले काम लिने गर्छन्। बाँकी १० प्रतिशत मात्रै आफैं आउँछन्। कार्यालयमा सेवाका लागि आवतजावत गरिरहेका सेवाग्राही। कार्यालयमा ४७ स्थायी र ८ करार गरी ५५ जना कर्मचारी छन्। यसको कार्यक्षेत्र दक्षिणकाली नगरपालिका, नागार्जुन नगरपालिका, कीर्तिपुर नगरपालिका, चन्द्रागिरी नगरपालिका र काठमाडौं महानगरका १३, १४ र १५ नम्बर वडा हो। ठूलो क्षेत्र भएकाले दैनिक ३ देखि ४ सयको हाराहारीमा सेवाग्राही आउँछन्। दसैंअघि दैनिक एक हजारले सेवा लिएका थिए। यो कार्यालयले २०७७०७८ मा २५ हजार ८ सय ४२ सेवाग्राहीबाट ३ अर्ब ५० करोड र चालू वर्षको कात्तिक मसान्तसम्म २ अर्ब १ करोड रुपैयाँ राजस्व संकलन गरेको छ। बिचौलिया पलायन नै भइसके मालपोत अनलाइनमा गएपछि बिचौलियाको कमाई खाने भाँडो बन्द भएको छ। सबै काम अनलाइनबाट हुन्छ। बिचौलिया पलायन नै भइसके, कार्यालयका प्रमुख सुवेदी भन्छन्, प्रक्रिया पुर्याएर आए सेवाग्राही आफैंले सबै काम गर्न सक्छन्। आवश्यक परे हामी सहयोग गर्छौं। तर, अन्यभन्दा मालपोतको काम अलि जटिल रहेको उनले बताए। मालपोत नागरिकको अचल सम्पत्तिको बैंक हो। जग्गा किन्ने, बेच्ने, रोक्का गर्ने, फुकुवा गराउने, नामसारी, खिचोला, हक कायम, अंश कायम, भागबन्डालगायत जग्गाको लिखतसँग जोडिएका सबै काम गर्ने ठाउँ मालपोत हो। त्यसैले प्रक्रिया पुर्याउन केही झन्झटिलो हुने सुवेदी बताउँछन्। कलंकी मालपोतमा ५० प्रतिशत वित्तीय संस्थाले काम लिएर जान्छन्। जग्गा किनबेच ३० प्रतिशत र जग्गाका अन्य काम २० प्रतिशत हुने गर्छन्। बैंक वित्तीय संस्थाबाट हुने जग्गाका कामलाई अनलाइनबाट गर्नका लागि कार्यालयले योजना बनाइरहेका छ। सञ्चयकोष, नागरिक लगानी र बैंकका कामलाई इमेलबाट गर्ने योजना रहेको कार्यालय प्रमुख सुवेदीले बताए। हामीले अनलाइन भूसेवा केन्द्र सुरु गरेका छौं। काम गर्न चाहने जोसुकैले भूसेवाको फाराम भर्न सक्छन्, उनले भने। भूसेवा भनेको यहाँ लेखापढी गर्नका लागि अनुमति प्राप्त गर्नु हो। जसका लागि विभागले नै युजर आईडी सिर्जना गर्छ। सरकारले तोकेको धरौटी बुझाएपछि मापदण्डअनुसार सेवाग्राहीको काममा सहजीकरण गर्न पाइन्छ। कलंकी मालपोतका लागि १ सय २३ जनाले भूसेवा केन्द्रको अनुमति लिएका छन्। सेवाग्राहीले आफ्ना कागजपत्र त्यहीँ लगेर बुझाउँछन्। केन्द्रले नै आवश्यक कागजपत्र स्क्यानिङ गरेर अनलाइनमा अपलोड गरिदिन्छन्। सिस्टममा दुवै तरिकाले सामग्री आउँछ। एक मेलमा स्क्यानिङ गरेर। अर्को फोटोकपी सहितको फाइल पनि। कार्यालयले सेवाग्राहीको फोटो खिच्छ। फिंगर प्रिन्ट पनि लिन्छ। भूसेवा केन्द्रले काम गरिदिएबापत निश्चित सेवा शुःल्क लिन्छन्। यति नै भनेर सरकारले तोकेको छैन। सेवा प्रवाहमा मूल्य निर्धारण गर्न सक्दैन भन्ने सर्वोच्च अदालतले नजिर नै स्थापित गरेको हुँदा सरकारले मूल्य नतोकेको हो। राजस्व तिरेर सेवा दिइरहेका हुन्छन्। उनीहरूले गलत गरेमा निलम्बन हुने कानुनी व्यवस्था छ। युजर आईडी नै ब्लक हुन्छ। हरेक काम अनलाइनमा अपलोड हुने हुँदा राज्यले प्रत्यक्ष निगरानी गर्न सक्छ। हरेक भूसेवाले केके काम गरिरहेका छन् ? सबै निगरानी गरिरहेका हुन्छौं, कार्यालय प्रमुख सुवेदीले भने।"
कांग्रेसको जिल्ला अधिवेशन आज,"काठमाडौं : कांग्रेसले एकभन्दा बढी प्रतिनिधिसभा निर्वाचन क्षेत्र भएका ४२ जिल्लामा शुक्रबार जिल्ला अधिवेशन गर्दैछ। भदौ १८ गतेदेखि वडास्तरीय अधिवेशन प्रारम्भ गरेको कांग्रेसले अधिकांश जिल्लामा पालिकास्तरको अधिवेशन र प्रदेशसभा क्षेत्रीय अधिवेशन सम्पन्न गरिसकेको छ। बिहीबारसम्म एक मात्र प्रतिनिधिसभा निर्वाचन क्षेत्र भएका ३४ जिल्लाहरूमा जिल्ला अधिवेशन सकिएको छ। रसुवाको अधिवेशन पनि शुक्रबार नै तोकिएको निर्वाचन समिति सदस्य जगन्नाथ श्रेष्ठले बताए। सर्लाहीमा भने वडा र पालिका अधिवेशन भइरहेको छ। अधिवेशन सम्पन्न भएका ३४ जिल्लामध्ये १८ जिल्लामा समापति शेरबहादुर देउवा समूहका सभापति निर्वाचित भएका छन्। १ सय ६५ प्रतिनिधिसभा निर्वाचन क्षेत्रमध्ये १ सय २२ क्षेत्रमा क्षेत्रीय अधिवेशन सम्पन्न भइसकेका छन्। कांग्रेसको विधानअनुसार प्रत्येक निर्वाचन क्षेत्रबाट बढीमा २७ जनाका दरले महाधिवेशन प्रतिनिधि चयन हुन्छन्। प्रदेश अधिवेशन मंसिर १६ र १७ गते प्रदेश राजधानीहरूमा हुनेछ छ। कांग्रेसको १४औं महाधिवेशन मंसिर २४२६ गतेसम्म काठमाडौँमा तोकिएको छ। सभापति देउवा र तेस्रो धार मानिएका कृष्णप्रसाद सिटौला पक्षले काठमाडौं जिल्ला सभापतिमा संयुक्त उम्मेदवार उठाएका छन्। भीमसेनदास प्रधान निकट मानिएका उपेन्द्र कार्कीलाई सभापतिको उम्मेदवार बनाउने तयारी छ। प्रकाशमान सिंह र गगन थापा समूहले भने अहिलेकै सभापति सबुज बानियाँलाई उम्मेदवार बनाएका छन्। सिटौलाले भने, देउवाजी र हामीले साझा उम्मेदवारका रूपमा कार्कीजीलाई अगाडि सारेका छौं। यसअघि काठमाडौं क्षेत्र नम्बर २ मा देउवासिटौला समूहकै टिमले जितेको थियो। दुवैजना क्षेत्रीय सभापति देउवासिटौला समूहका निर्वाचित भएका थिए। त्यसबाहेकका क्षेत्रमा भने प्रकाशमानगगनको प्यानल अघि छ।"
प्रधानन्यायाधीश विवादबारे छलफल गर्न प्रधानमन्त्री देउवाले बार पदाधिकारीलाई बोलाए,"काठमाडौं : नेपाल बार एशोसिएसनका पदाधिकारीले प्रधानमन्त्री शेरबहादुर देउवालाई आज भेट्दैछन्। प्रधानन्यायाधीश चोलेन्द्र शमशेर जबराको राजीनामा माग गर्दै आन्दोलनमा होमिएको बारलाई प्रधानमन्त्री देउवाले छलफलका लागि बोलाएका हुन्। बारका महासचिव लिलामणि पौडेलले प्रधानन्यायाधीशलाई हटाउनुपर्ने कारणसहित प्रधानमन्त्रीलाई ध्यानाकर्षण पत्र बुझाउने जानकारी दिएका छन्। नेपाल बार एशोसिएसनमा आवद्ध कानुन व्यवसायीहरुले चरणबद्ध आन्दोलन गरिरहेका छन्। उनीहरूले बिहीबार प्रधानन्यायाधीशविरुद्ध कालोपट्टि बाँधेर विरोध जनाएका थिए। उनीहरुले जबराको राजीनामा माग गर्दै दिनहुँ सर्वोच्च अदालतको मूल गेटमा धर्ना दिँदै आएका छन्। उनीहरुले आफ्नो माग न्यायिक शुद्धीकरणका लागि भन्दै प्रधानन्यायाधीशले राजीनामा नदिएसम्म विरोध कार्यक्रमलाई निरन्तरता दिने बताएका छन्। प्रधानन्यायाधीश जबराको राजीनामा माग गर्दै आएको नेपाल बार एशोसिएसनले संसद्मा रहेका विभिन्न राजनीतिक दलहरुलाई ज्ञापनपत्र एवं ध्यानाकर्षण पत्र बुझाइसकेको छ। प्रधानन्यायाधीश जबराले न्यायिक क्षेत्रमा भ्रष्टाचार बढाएको, मन्त्रिपरिषद्मा भागबण्डा खोजेको, न्यायिक सुधार गर्न नसकेकोलगायत आरोप लगाउँदै कानुन व्यवसायीहरु करिब ४ हप्तादेखि आन्दोलित छन्।"
जलवायुका मुद्दामा मिलेर लडौं,"जलवायु परिवर्तनका मुद्दालाई प्राथमिकतासाथ उठान गर्दै जनतालाई सचेत गर्न र नीति निर्मातालाई घच्घच्याउन अन्नपूर्ण मिडिया नेटवर्कले पवित्र र जनउत्तरदायी अभियानको घोषणा गरेको छ। जलवायु परिवर्तनको मुद्दा तपाईं हाम्रो साझा बनिसकेको छ। यसबाट कोही पनि उम्किन सक्दैनौं। किनकि, जलवायु परिवर्तनका दुष्परिणामले तपाईं हामी सबैलाई प्रभावित बनाइसकेको छ। हाम्रो सामाजिक, आर्थिक पक्षसँगै दैनिकीसमेत यसबाट प्रत्यक्ष प्रभावित छ। जलवायु परिवर्तनले प्राकृतिक असन्तुलन बनाउँदै लगेको छ, विपत्ति निम्त्याइरहेको छ। बेमौसमी वर्षा र बाढीले ठूलो धनजनको क्षति भइरहेको छ। पानीका मुहान सुक्दै गएका छन्। हाम्रा सुन्दर हिमाल नांगो बन्दैछन्। कोरोनाजस्ता महामारीको प्रत्यक्ष मारमा पर्दै गएका छौं। बेलैमा सचेत नहुने हो भने योभन्दा आश्चर्यजनक र डरलाग्दा दुष्परिणाम भोग्न बाध्य हुनेछौं। जलवायु परिवर्तनको जोखिममा परेका आदिवासी, जनजाति, महिला र स्थानीयवासीको उत्थान र विकासमा पनि त्यत्तिकै ध्यान जान जरुरी छ। जलवायु परिवर्तन नेपाललाई नखाएको विष लागेजस्तै छ। कार्बन उत्सर्जनमा नेपालको ० दशमलव ०२ प्रतिशत मात्र योगदान छ। ठुल्ठूला औद्योगिक राष्ट्रले कार्बन उत्सर्जन गर्दा प्राकृतिक सन्तुलन बिग्रिँदै गएको छ। तर, पनि विश्वमा भइरहेको अत्यधिक कार्बन उत्सर्जनको प्रत्यक्ष मारमा नेपालजस्ता देश परेका छन्। तर पनि, मारमा परेका नेपालजस्ता देशलाई क्षतिपूर्ति दिन कार्बन उत्सर्जन गर्ने ठुल्ठूला देशले आनाकानी गरिरहेका छन् । पृथ्वीको तापमान घटाउन र कोइलाको प्रयोग कम गर्नेतिर धनी राष्ट्रहरू अग्रसर हुनैपर्छ। जलवायु परिवर्तन सम्मेलनमा उठाइएका एजेन्डालाई कार्यान्वयन गर्न उनीहरू इमान्दार बन्नैपर्छ। नेपालले २०४५ सम्ममा शून्य कार्बनमा जाने उद्घोष गरिसकेको छ। यो प्रतिबद्धता पूरा गर्न भने त्यति सजिलो छैन। त्यसका लागि कार्बन सोस्ने माध्यमको संरक्षण र प्रवद्र्धन गर्न जरुरी छ। कार्बन सोस्ने माध्यम भनेका पानी र बन हुन्। बन फँडानी रोक्ने, चुरेको संरक्षण गर्ने र कंक्रिट सहरलाई हरियाली र स्वच्छ बनाउनेतिर सरोकारवालाको ध्यान जान जरुरी छ। अर्कोतर्फ कार्बन उत्सर्जन गर्ने पेट्रोल र डिजेलको प्रयोगलाई निरुत्साहित गर्दै जानुपर्छ। पेट्रोलियम पदार्थको विकल्पमा जानैपर्छ। यसका लागि सरकार, निजी क्षेत्र, नागरिक समाज र सिंगो समुदायको हातेमालो जरुरी छ। जलवायु परिवर्तनले जनतालाई प्रत्यक्ष असर गरिरहे पनि नीति निर्माण गर्ने राजनीतिक दल भने बेखबर जस्तै छन्। सत्ताको लडाइँ र खिचातानीभन्दा पर सोच्ने फुर्सद उनीहरूलाई छैन। जलवायु परिवर्तनका मुद्दामा बहस गर्ने, नीति बनाउने र जनतालाई जागरुक बनाउनेतिर दलहरू जुट्लान् भन्ने कल्पना पनि गर्न सकिँदैन। राजनीति दल र सरकारलाई यो मुद्दामा जुट्न बाध्य पार्ने काम समाजको सचेत वर्गको हो। यसमा जति ढिलो भयो, त्यति नै क्षति व्यहोर्दै जानेछौं। अन्नपूर्ण मिडिया नेटवर्कले जलवायु परिवर्तनका मुद्दा, प्रभाव र जनताका समस्यालाई प्राथमिकतासाथ प्रकाशनप्रसारण गर्ने प्रतिबद्धता जनाएको छ। यसमा जोडिन र पृथ्वीलाई जोगाउने अभियानका हातेमालो गर्न नेटवर्कले सरोकारवाला सबैमा खुला आह्वान गरेको छ। जलवायु परिवर्तनको मुद्दा कुनै व्यक्ति वा संस्थाले उठाउँदै मात्र लक्ष्य हासिल हुन सक्दैन। समाजका सचेत र जिम्मेवार पक्षले यसलाई सामूहिक एजेन्डा बनाएर अभियानकै रूपमा अघि बढाउन सके मात्र यसले सार्थकता पाउनेछ। त्यसका लागि निजी क्षेत्र, सचेत वर्ग, विज्ञजानकारहरू, यो क्षेत्रमा काम गरिरहेका स्वदेशीविदेशी संघसंस्थाहरूको सामूहिक पहलको आवश्यकता छ। त्यसैले अन्नपूर्ण मिडिया नेटवर्कले घोषणा गरेको छ, आऔं, मिलाऔं हात। लडौं सामूहिक रूपमा। हाम्रो सुन्दर पृथ्वी जोगाउने दायित्व र जिम्मेवारी हाम्रै हो। हाम्रा भावी सन्तानको हातमा सुन्दर पृथ्वी सुम्पनका लागि एकजुट होऔं।"
जबर्जस्ती चन्दा उठाउँदै विप्लव,"गोरखा : विप्लव नेतृत्वको नेपाल कम्यूनिष्ट पार्टीले फेरि चन्दा अभियान सुरु गरेको छ। लामो समय भूमिगत रहेर खुल्ला भएलगत्तै सो पार्टीले गोरखाका व्यापारी, व्यवसायीहरुसँग आर्थिक सहयोग मागेको हो। पार्टीका जिल्ला सेक्रेटरी प्रतीकद्वारा हस्ताक्षर गरिएको सो पत्रमा संसदीय व्यवस्थाको विकल्पमा वैज्ञानिक समाजवादी व्यवस्थाका लागि आफ्नो पार्टी लडिरहेकाले सहयोग गर्न भनिएको छ। हामी सच्चा कम्युनिष्ट, देशभक्त, लोकतान्त्रिक शक्तिलाई अग्रगामी निकासको पक्षमा नैतिक, भौतिक, आर्थिक सहयोग, ऐक्यबद्धता, समर्थन र सल्लाह सुझावको अपेक्षा गर्दछ, व्यापारी, व्यवसायीलाई पठाइएको पत्रमा भनिएको छ। पैसा मागेर पार्टीको लेटरप्याडमै चिठी पठाएका छन्, एक व्यापारीले नाम उल्लेख नगरिदिन अनुरोध गर्दै भने, तर मैले दिएको छैन, दिन्न पनि। चन्दा दिएन भनेर अब पनि फेरि काट्न सक्दैनन्, मार्न सक्दैनन्। स्वेच्छिक रुपमा मागिएको तर कर, बल नगरिएको सेक्रेटरी प्रतिकले बताएका छन्। उनले भने, स्वेच्छिक आव्हान गरिएको मात्र हो। कसैलाई करकाप पनि गरिएन, जोड, बल पनि गरिएन।तर पार्टीको स्थापना दिवस पूर्व निर्धारित स्वरुपमा नगरिएको उनले बताए। नेकपाले गोरखा बजारका एक व्यापारीलाई लेखेको पत्र।"
विकासमा निजी क्षेत्र सहयोगी बन्नुपर्ने,"काठमाडौं : नेपाल न्युज नेटवर्क इन्टरनेसनलको अंग्रेजी संस्करण द अन्नपूर्ण एक्सप्रेस को आयोजनामा बुधबारदेखि ट्रेङ्गल कन्फ्रेन्स सुरु भएको छ। सोल्टीमोडस्थित होटल हायत प्यालेसमा सञ्चालन भइरहेको कन्फ्रेन्स शनिबारसम्म चल्नेछ। एक्सप्रेसले सरकार, शैक्षिक क्षेत्र र उद्यमीहरूलाई एकै ठाउँमा राखेर नीति निर्माणको पक्षमा छलफल गरेको छ। कार्यक्रमको उद्घाटन गर्दै अन्नपूर्ण मिडिया नेटवर्कका अध्यक्ष क्याप्टेन रामेवर थापाले अन्नपूर्ण मिडिया नेटवर्कलाई समाजका समस्याहरू उठाउने जिम्मेवार मिडिया हाउसका रूपमा अगाडि बढाएको बताए। नेपालको शैक्षिक संस्थाबाट उत्पादित विद्यार्थीले काम नपाउने, उद्योगले क्षमतावान व्यक्ति नपाउने र उचित नीति नियमको अभावमा सरकार सधैं अल्झिरहने हुँदा विकासको गति कमजोर भएको अन्नपूर्ण एक्सप्रेसका सम्पादक विश्वास बरालले बताए। शैक्षिक संस्था, आर्थिक संस्था र सरकारबीच कस्तो सम्बन्ध हुनुपर्छ ? भन्ने प्रश्नको जवाफ कन्फरेन्सले खोज्नेछ। यस्तो कन्फ्रेन्स नेपालमा पहिलोपटक आयोजना भएको हो। यसलाई आगामी वर्ष पनि निरन्तरता दिइनेछ। सन् २०३० मा हामी कस्तो हुन्छौं ? हाम्रो राष्ट्रिय क्षमता के हो ? नेपालमा भएका सम्भावना र अवसरलाई उजागर गर्न केले रोकिरहेको छ ? कन्फ्रेन्सको पहिलो दिनको पहिलो सेसनमा छलफल गरिएको थियो। नेपाल २०३० विषयक सेसनमा त्रिभुवन विश्वविद्यालयका सहायक प्राध्यापक विजय चालिसे, राजनीतिक विश्लेषक इन्द्रा अधिकारी, राष्ट्रिय योजना आयोगका सचिव केवल भण्डारी, पर्यटन व्यवसायी पवन तुलाधार, आईटी विशेषज्ञ सुनैना पाण्डे सहभागी थिए। जगन्नाथ लामिछानेले सहजीकरण गरेका थिए। सहभागीले संरचना निर्माण गरेर मात्रै विकास नहुने तर्क गरे। कृषिमा लगानी, आर्थिक विकास, सडक निर्माण, गरिबी उन्मुलन, दिगो विकास, जलवायु परिवर्तन, शिक्षा स्वास्थ्य सर्वसुलभता जस्ता विषयलाई प्राथमिकतामा राख्दै योजना निर्माण गर्नुपर्नेमा जोड दिएका थिए। विकासमा देखिएका समस्याको समाधानका लागि नेतृत्वको विचार र कार्यशैली फेरिनुपर्ने र नीजि क्षेत्र पनि सरकारको सहयोगी बन्नुपर्नेमा सहभागीको जोड थियो। कार्यक्रमको दोस्रो सेसन महामारीपछिको युवाको मानसिक स्वास्थ्य र कार्यबल विषयमा छलफल चलेको थियो। कलाकार मनोज गजुरेल, मनोचिकित्सक डा रिसव कोइराला। मेन्टल हेल्थ काउन्सिलर भावना श्रेष्ठ, ह्याप्पी माइन्डकी फाउन्डर श्रेया गिरीले सहजीकरण गरेकी थिइन्। सहभागीले मानसिक स्वास्थ्यको विषयमा परिवार सचेत हुनुपर्ने धारणा राखे । सामान्य देखिए पनि मानसिक स्वास्थ्यले जटिल असर गर्ने जानकारी दिएका थिए। कोभिड महामारीपछि धेरै युवाहरूमा मानसिक स्वास्थ्यको समस्या देखिएको, यसले आत्महत्या, लागूऔधष दुव्र्यसनी र परिवार विखण्डन हुने, सम्बन्ध बिग्रनेजस्ता असर देखापरेकाले यस विषयमा जानकार हुुनुपर्नेमा जोड दिए। कार्यक्रमको अन्तिम सेसनमा राष्ट्रनिर्माण र नेतृत्व विषयले स्थान पायो। सेसनमा वरिष्ठ नेत्र विशेषज्ञ डा सन्दुक रुइत र नेपाल विद्युत् प्राधिकरणका कार्यकारी निर्देशक कुलमान घिसिङ सहभागी थिए। कार्यक्रमलाई एपीवान टेलिभिजनका प्रधान सम्पादक टीकाराम यात्रीले सहजीकरण गरेका थिए। कार्यक्रममा बोल्दै डाक्टर रुइतले कुनै पनि संस्था राम्रोसँग चल्न टिम राम्रो हुनुपर्नेमा जोड दिए। संस्थामा राजनीति घुस्न दिन नहुने रुइतको तर्क थियो। संस्था अगाडि बढ्ने विषय नेतृत्वको क्षमतामा भरपर्ने प्राधिकरणका कार्यकारी निर्देशक घिसिङले बताए। सरकारी कार्यालय या संस्थानका ७० प्रतिशत कर्मचारी नेतृत्वअनुसार काम गर्ने खालका, ३० प्रतिशत कर्मचारी कि अति राम्रो कि त नराम्रो काममा पनि लाग्ने खालका हुने र असल नेतृत्व भएको संस्थाले राम्रो काम गर्ने अनुभव उनको थियो। घिसिङको बिहीबार नै जन्मदिन परेकाले आयोजकले जन्मदिनको सरप्राइज केकसमेत व्यवस्थापन गरेको थियो। अन्नपूर्ण एक्सप्रेसको ट्रेङ्गल कन्फ्रेन्स (लाइभ) ट्रेङ्गल कन्फ्रेन्समा कुलमान घिसिङले मनाए जन्मदिन"
विधानका आडमा अबको नेतृत्व,"नेकपा एमालेको दसौं राष्ट्रिय महाधिवेशन २०७८ मंसिर १० देखि १२ गतेसम्म चितवनमा सुरु भएको छ। पार्टीको विधानले नीति र विधिका लागि विधान महाधिवेशन र नेतृत्व चयनका लागि राष्ट्रिय महाधिवेशनको आयोजना गर्ने व्यवस्था गरेअनुरूप तीन महिनाभित्रै दुई महाधिवेशनको आयोजना गरेको हो। अध्यादेशको षड्यन्त्रद्वारा रचित चक्रव्यूहअन्तर्गत एमालेलाई २० प्रतिशत केन्द्रीय सदस्यले निर्वाचन आयोगमा हस्ताक्षर सनाखत गरी विभाजन गरिएको थियो। देशीविदेशी प्रतिक्रियावादी शक्तिको घेराबन्दी जारी रहेको परिवेशमा आयोजित विधान महाधिवेशनको आयोजना आफैंमा महत्त्वपूर्ण परिघटना बन्यो। विभाजनकारी षड्यन्त्रहरूले एमाले कमजोर नहुने तथा सिंगो पार्टीपंक्ति विभाजनविरुद्ध एकजुट छ भन्ने सन्देश प्रवाह गर्न यो विधान अधिवेशन सानदार रूपमा सफल भएको छ। साढे सात दशक लामो अवधिमा नेपालका राजनीतिक दलहरूले नीति, विधि र विधानका बारेमा यस ढंगले कहिल्यै अलग मञ्चमा छलफल गरी यसरी निष्कर्षमा पुग्ने अभ्यास गरेनन्। नीति, विधान र नेतृत्वमा एकसाथ एउटै अवसर र मञ्चमा छलफल र निर्णय गर्नुपर्ने बाध्यत(ाका कारण नेतृत्व चयनको विषय नीति र विधिसम्बन्धी छलफल र निष्कर्षमा हावी हुने समस्या थियो। गुटबन्दी र निर्वाचनको चपेटामा नीति र विधान पर्ने तथा राम्रो छलफल नहुने समस्या थियोे। उद्घाटन र दस्तावेजको प्रस्तुति प्रथम विधान महाधिवेशनमा केन्द्रीय कमिटीका पदाधिकारी तथा सदस्यहरू १९६, केन्द्रीय आयोग तथा परिषद् २१३, केन्द्रीय विभाग ३१०, जनसंगठनहरू २२०, प्रदेश कमिटी २,२७१, उपत्यका विशेष कमिटी १९८, सम्पर्क समन्वय कमिटी ३६०, जिल्ला कमिटीहरूका पदाधिकारी ३६४, प्रवास क्षेत्र १२६, स्थानीय प्रदेश र संघका निर्वाचित जनप्रतिनिधि ९३४, एकता प्रक्रियाबाट समायोजन ५३२ र मनोनीत ५६६ गरी कुल ६ हजार ३ सय ४७ जना प्रतिनिधिको सहभागिता थियो। सम्मेलन केन्द्रभित्र र परिसरमा स्वयंसेवक, सुरक्षाकर्मी, सञ्चारकर्मी र अन्य गरी १० हजार हाराहारीमा मानिस सक्रिय रहे। देशविदेशबाट सहभागी प्रतिनिधिको उपस्थितिले नेकपा एमालेको खास शक्ति, सामथ्र्य र हैसियत त्यहा प्रदर्शन भइरहेको अनुभूति हुन्थ्यो। विधान महाधिवेशनको उद्घाटन पार्टीअध्यक्ष ओलीले मोबाइलको बटन थिचेर विधान महाधिवेशनको लोगो सार्वजनिक गरे। उक्त दिन ज्येष्ठ नागरिक दिवससमेत हुनाले समृद्ध नेपाल ः सुखी नेपाली ः पार्ट अफ होप भिडियोसहित बालिका अश्विनी भेट्वालले पार्टीअध्यक्षमार्फत सम्पूर्ण ज्येष्ठ नागरिकप्रति समर्पित शुभकामना कोसेलीका रूपमा सेलिबे्रट गरे। एमाले पार्टीको राष्ट्रिय महाधिवेशनले आगामी पाँच वर्षको लागि योग्य, सक्षम, गतिशील र प्रभावकारी नेतृत्व चयन गर्नेछ। यसअघि विधान महाधिवेसनले राष्ट्रिय राजनीतिमा नेकपा एमालेको हैसियत र भूमिका स्पष्ट बनाएको थियो। उद्घाटन सत्रको विशेष क्षणमा ओलीले सारगर्भित मन्तव्य राखेका थिए। उनले नेकपा एमालेलाई विभाजन गर्ने देशीविदेशी प्रतिक्रियावादी शक्तिहरूको षड्यन्त्र सिंगो पार्टी पंक्तिको जागरुकता, सचेतना र सक्रियताले निस्तेज पारिएको र पार्टी नया ऊर्जाका साथ अघि बढ्ने स्पष्ट आधार निर्माण भइसकेको दृढ विश्वास व्यक्त गरेका थिए। पार्टीअध्यक्षको मन्तव्यले प्रतिनिधिलाई एउटै मालामा उन्नुका साथै विगतको वस्तुपरक समीक्षा, वर्तमानको सटिक विश्लेषण र संश्लेषण तथा भ(िवष्यको प्रस्ट उज्यालो देखाएको थियो। उद्घाटन सत्रमै सहिदहरूप्रति श्रद्धाञ्जलीका साथै डिजिटल डिस्प्लेमा संस्थापक नेता पुष्पलाल, जननेता मदन भण्डारी र प्रथम निर्वाचित कम्युनिस्ट प्रधानमन्त्री मनमोहन अधिकारीप्रति उच्च सम्मान गरियो। साथै, नवौं महाधिवेशनयताको अवधिमा दिवंगत पार्टी केन्द्रीय कमिटीका सदस्य रवीन्द्र अधिकारी, रामनाथ ढकाल, महिन सुब्बा लिम्बू, दिनेशचन्द्र यादव, पशुपति चौलागाईं र योगनारायण यादवलगायत नेताप्रति श्रद्धाञ्जली अर्पण गरियो। उद्घाटन सत्रसगै महाधिवेशनलाई व्यवस्थित रूपमा सञ्चालन गर्न अध्यक्ष केपी शर्मा ओली र सदस्यहरू युवराज ज्ञवाली, अष्टलक्ष्मी शाक्य, रामबहादुर थापा बादल, सुवासचन्द्र नेम्बाङ, सत्यनारायण मण्डल र छविलाल विश्वकर्मा रहेको अध्यक्ष मण्डल घोषणा भयो। डा भीम रावल, घनश्याम भुसाल, रघुजी पन्त, यामलाल कडेल, डा राजन भट्टराई, पद्मा अर्याल र लीला भण्डारी रहेको प्रस्ताव मस्यौदा समिति, शंकर पोखरेल, सुरेन्द्र पाण्डे, विष्णु रिमाल, डा विन्दा पाण्डे, ठाकुर गैरे, ज्वालाकुमारी साह र डा शिवमाया तुम्बाहाम्फे रहेको सुझाव अध्ययन समिति घोषणा गरियो। यसैगरी, मणिचन्द्र थापा, भानुभक्त ढकाल, विष्णु रिजाल, गोविन्द नेपाली, मनोजजंग थापा, सीता सुन्दास, सरोज यादव र लीलबहादुर थापामगर रहेको बहस नोट समिति तथा योगेश भट्टराई, खिमलाल भट्टराई र सूर्य थापा रहेको प्रचार समन्वय समिति घोषणा गरियो। अध्यक्ष ओलीले राजनीतिक प्रतिवेदन प्रस्तुत गरे। बीचमा उनको प्रस्तुतिको क्रमलाई स्थायी कमिटी सदस्य शंकर पोखरेलले निरन्तरता दिएर समापन गरे। महासचिव ईश्वर पोखरेलले संगठनात्मक प्रस्ताव र उपमहासचिव तथा संगठन विभाग प्रमुख विष्णुप्रसाद पौडेलले विधान संशोधन प्रस्ताव प्रस्तुत गर्ने क्रम सकियो। र, प्रतिनिधिलाई विभिन्न १० समूह विभाजन गरियो। समूह छलफल र निष्कर्ष प्रस्तुति विधान महाधिवेशनको दोस्रो दिन केन्द्रीय निकाय र विभागहरू, उपत्यका विशेष, सम्पर्क र प्रवास तथा जनसंगठनहरू सम्मिलित तीनवटा समूह र सात प्रदेशका सातवटा समूह गरी जम्मा १० समूहको छलफल भए। त्यसलाई व्यवस्थित गर्न कमरेड भानुभक्त ढकाल, सुजिता शाक्य, सुनिता बराल, देवराज घिमिरे, ज्वालाकुमारी साह, आनन्दप्रसाद पोखरेल, जगत विश्वकर्मा, लीला गिरी, गोरखबहादुर बोगटी र कर्णबहादुर थापाले व्यवस्थापन गरे। समूह छलफलको अध्यक्षता एवं निष्कर्ष प्रस्तुतिको समेत जिम्मेवारी अध्यक्ष मण्डलबाटै तोकियो। जसले समूह नेता छान्न लामो समय बिताउनुपर्ने र समय लम्बिने समस्या रहेन। बन्दसत्रमा केन्द्रीय अनुशासन आयोगका अध्यक्ष अमृतकुमार बोहरा, लेखापरीक्षण आयोगका अध्यक्ष डा पुष्प कडेल र केन्द्रीय सल्लाहकार परिषद्का अध्यक्ष केशवप्रसाद बडालले आआफ्नो नेतृत्वका निकायहरूका प्रतिवेदन प्रस्तुत गरे। समूह छलफलका निष्कर्षहरू प्रस्तुत गर्नेक्रम प्रारम्भ भयो। कर्णाली प्रदेश कमिटीका अध्यक्ष गोरखबहादुर बोगटी, केन्द्रीय निकाय र विभागहरू सम्मिलित समूहका अध्यक्ष भानुभक्त ढकाल, लुम्बिनी प्रदेश कमिटीका अध्यक्ष लीला गिरी, सुदूरपश्चिम प्रदेश कमिटीका अध्यक्ष कर्णबहादुर थापा र वाग्मती प्रदेश कमिटीका अध्यक्ष आनन्दप्रसाद पोखरेलले आआफ्नो समूह छलफलका निष्कर्षहरू प्रस्तुत गरे। निष्कर्ष प्रस्तुतिको निरन्तरता र समापन विधान महाधिवेशनको तेस्रो दिन बिहान निर्धारित समयदेखि नै समूहका निष्कर्ष प्रस्तुतिको क्रम निरन्तर रह्यो। गण्डकी प्रदेश कमिटीका अध्यक्ष जगत विश्वकर्मा, उपत्यका विशेष प्रदेश कमिटीका अध्यक्ष सुजिता शाक्य, प्रदेश २ कमिटीका अध्यक्ष ज्वालाकुमारी साह, जनवर्गीय संगठनका तर्फबाट अनेरास्ववियुका अध्यक्ष सुनिता बराल र प्रदेश १ कमिटीका अध्यक्ष देवराज घिमिरेले आआफ्नो समूहका निष्कर्ष प्रस्तुत गरे। १० वटै समूहका निष्कर्ष प्रस्तुत भइसकेपछि पार्टी उपमहासचिव विष्णुप्रसाद पौडेल, महासचिव ईश्वर पोखरेल र अध्यक्ष केपी शर्मा ओलीले प्रस्तुत दस्तावेजहरूमाथि प्राप्त सुझाव, जिज्ञासा र टिप्पणीहरूको प्रत्युत्तर दिँदै सम्बोधन गरे। प्रतिनिधिका चासो र जिज्ञासाको सम्बोधनले सिंगो हललाई वैचारिक रूपमा साझा दृष्टिकोण र एकताबद्ध बनाउने काम गर्यो। प्रस्ताव मस्यौदा समितिका तर्फबाट रघुजी पन्तले १६ बुदे समसामयिक प्रस्ताव प्रस्तुत गरेपछि पारित भयो। विधान महाधिवेशनमा डा विजय सुब्बाको अध्यक्षतामा १५ सदस्यीय निर्वाचन आयोग गठनको घोषणा भयो। अध्यक्ष ओलीले एमालेको एप्स शुभारम्भ र पार्टीको नया लोगो (सूर्य चिह्नभित्र सुनौलो हसिया हथौडा) सार्वजनिक गरे। यसरी नेकपा एमालेको नौलो अभ्यासका रूपमा आयोजित प्रथम विधान महाधिवेशन शानदार र सफल रूपमा सम्पन्न भयो। यसले राष्ट्रिय राजनीतिमा नेकपा एमालेको हैसियत र भूमिका स्पष्ट बनायो। माधवकुमार नेपालको नेतृत्वमा चोइटिएको सानो हिस्साले पार्टीको अग्रगति र भविष्यमा खासै असर नपारेको र एमाले एक ढिक्का, सबल र सुदृढ रूपमा नेपाली जनताबीच निरन्तर जनसेवा र जनकार्यमा रहेको सन्देश दिएको छ। यसरी विधान महाधिवेशनको सफल आयोजनाले राष्ट्रिय महाधिवेशन आयोजनाको ढोका खुला गरेको हो। पार्टीको राष्ट्रिय महाधिवेशनले आगामी पाँच वर्षको लागि योग्य, सक्षम, गतिशील र प्रभावकारी नेतृत्व चयन गर्नेछ। पार्टीलाई आगामी कार्यभार बहन गर्न नेपाली जनताको भरोसायोग्य शक्तिका रूपमा अघि बढाउने आधार प्रदान गर्ने विश्वास गरिएको छ।"
अब जहाँ जनता त्यहाँ एमाले,"केही खास नेता वा व्यक्ति छोडेर समग्र मधेस राष्ट्रियताको पक्षमा लडिरहन्छ। नेकपा एमालेप्रति अहिले जनतामा पनि उत्साह छ। नेता र कार्यकर्तामा त उत्साह छ नै। जोसँग काम गर्न ठाउँ पाउनुपर्छ भन्ने छ। सबैले पद पाउने त्यो पनि रोजेजस्तै त नहोला तर प्रतिस्पर्धाबाट आएपछि त्यो अवसर पाउनेछन्। महाधिवेशनबाट समावेशी चरित्रको नेतृत्व चयन गर्नुपर्छ। शक्तिको विन्यास गर्दा सबैलाई समेटेर लैजान सकियो भने त्यसले पार्टी र जिम्मेवार व्यक्तिको महानता पनि देखिन्छ। त्यसले पार्टीलाई बलियो पनि बनाउँछ र काम गर्न सहज हुन्छ। समर्थक, शुभचिन्तक वा आमजनता पनि यो पार्टीमा सबै किसिमको अनुहार छ, न्यायसँगै शक्तिमा पनि विन्यास छ भन्ने बुझ्छन् र आस्था विश्वास बढाउँछन्। वैधानिक व्यवस्था नभएपछि मनोविज्ञानले त्यो कुरा भन्छ। शनिबारदेखि चितवनमा हुने तीनदिने महाधिवेशनबाट यी यावत् परिणाम लिएर जनसमक्ष जानेछौं। अब मुलुकको समस्याप्रति केन्द्रित भएर सम्पूर्ण ध्यान त्यता केन्द्रित गर्छौं। स्थानीय निर्वाचन वा अन्य निर्वाचन पनि भए सामना गर्ने गरी एकरूपताका साथ एकताका साथ सांगठनिक रूपमा चुस्त दुरुस्त बनेर जानेछौं। सहमतिको वातावरण बनाउँदैछौं। प्रतिस्पर्धा गर्नुपर्ने भए त्यो पनि गर्नेछौं। जनताको इच्छाआकांक्षालाई परिपूर्ति गर्ने गरी गइयो भने हाम्रो पार्टी र हाम्रो नेता भन्ने हुन्छ। चरित्रअनुसारको व्यवहार जुन सिद्धान्त र नीतिसँग मेल खाओस्, यदि त्यस्तो भयो भने नेतृत्वको क्षमता र परिपक्वता देखिन्छ। एमाले सामु अहिले जस्तोसुकै गठबन्धन आए पनि चकनाचुर हुन्छ। यसले देश र जनता अगाडि बढेको र समाज परिवर्तन भएको अनुभूति हुन्छ। म सात वर्ष भूमिगत भएँ। त्यसबेला जननेता मदन भण्डारीसँग सहयोगी भएर पार्टीको काम गरें। तर कहिले पनि जातिगत कुरामा विभेदको महसुस गर्नु परेन। यसले त्यही बेला नेतृत्वमा दोष छैन भन्ने बताउँथ्यो। जीवन समग्रमा राम्रोका लागि बनेको हो। कुनै बेला मोबाइल फोन हुनेखानेले बोक्ने हो जस्तो लागेको थियो अहिले अनिवार्य आवश्यकता बनेको छ। समयअनुसार जीवनस्तर उक्सँदै गएपछि पुरातन सोच बोकेर बसेर पनि भएन। राजनीतिक पार्टी र त्यसको नेतृत्वले समय बुझ्न सकेन भने त्यसले कसरी समाजलाई डोहोर्याउँछ ? मधेसका मुद्दालाई राष्ट्रिय मुद्दासँग जोडेर हेर्ने गरेको छु। मात्र मधेस भनेर सीमित भइनँ। देशको कुरा गरें, जहाँ जनसंख्या धेरै भएको र राजनीतिक आन्दोलनको पृष्ठभूमि तराईमधेसभरि भएको। कहिलेकाहीँ पूर्वाग्रहपूर्ण तरिकाले मधेसका मुद्दा उठाइन्छन् जस्तै नागरिकताको विषय। राष्ट्रसँग जोडेर नागरिकताको मुद्दा जहिले पनि मधेससँगको भावनामा संकुचित भावनाबाहेक म साथमै हुन्छु। राष्ट्रियताका सन्दर्भमा केही खास नेता वा व्यक्ति छोडेर समग्र मधेस राष्ट्रियताको पक्षमा लडिरहन्छ। म आफैं दुई पटक मन्त्री हुँदा प्रशासनिक रूपमा र संघीय व्यवस्थापनको जिम्मा पनि थियो। कतिपय विकास निर्माणको पनि जोडिएको थियो। मानवीय व्यवस्थापन पनि ठूलो थियो अर्थात् कर्मचारी समायोजनको काम पूरा भयो। संसारमा सबैभन्दा पनि छिटो र वैज्ञानिक ढंगबाट कर्मचारीको समायोजन गरिएको थियो। एमाले तराईमधेसका मुद्दासँग जोडिइरहेको हुन्छ। कहिलेकाहीँ उठ्ने पृथकतावादी आन्दोलनको विरोधमा जहिले पनि एमाले थियो र छ। नेकपा एमालेका अध्यक्ष केपी शर्मा ओली सरकारको नेतृत्वमा भएकै बेला तराईमधेस आन्दोलनलाई शान्ति प्रक्रियामा ल्याउनुभयो। त्यो देशको हितमा हो। दोस्रो, यो सरकार बन्नासाथ सबैभन्दा पहिले नागरिकता विधेयक संविधान अनुरूप संसद्मा प्रस्तुत भयो। अहिले पनि संसद्मै छ, अल्झिएकै छ। अध्यादेशका कारण अघि बढ्न सकेन। बुवा र आमासँग नागरिकता छ भने सन्तानले वंशजको आधारमा नागरिकता पाउने भनेर संविधानले व्यवस्था गर्दिसक्यो। तर, कानुनी रूपमा व्यवस्थापन ऐन बनाएर गर्नुपर्ने भएकाले एमालेले त्यसमा जोड दियो। झन्डै डेढ लाख युवा बुवाआमासँग नागरिकता हुँदाहुँदै पनि आफूले नागरिकता पाउन नसकेकाले थुप्रै सेवासुविधाबाट वञ्चित भएका छन्। सरकारले विधेयक ल्यायो तर विधेयकमाथि छलफल भएन। राज्य व्यवस्था समितिमा लामो छलफल भयोे तर अल्झाउन खोज्नेहरूले अल्झाए। त्यो संसद्मा पुगेको छ अब त अघि बढाउने काम गठबन्धनको हो नि। छर्लंगै छ नि एमाले सरकारमा हुँदा त विधेयक तयार पारेर संसद्मा सुरुमै ल्याउने पार्टी हो नि। अघि बढाउन पनि लगातार लागेको सबैलाई थाहै छ। तराईमधेसका विषयहरूलाई चाहे त्यो पूर्वको होस् चाहे पश्चिमको। अनि चाहे त्यो थारू बाहुल्य क्षेत्रको होस् चाहे यादव वा अन्य जातिको बाहुल्य भएका ठाउँ नै किन नहुन्। जहाँ जनता त्यहाँ नेकपा एमाले। नाकाबन्दीकै बेलामा सबैभन्दा बढी पीडा तराईमधेसमा पर्यो। म त नाकाबन्दी गर्ने तराईमधेसकै कतिपय नेतालाई भन्छु, सबैले घर काठमाडौंमा बनाएका छन्, छोराछोरी काठमाडौंमै राखेका छन्। व्यवसाय पनि काठमाडौंमै छ। नेता तराईमधेसको भएर कसरी मन पोल्छ ? पीडा त त्यहीँ बस्ने जनतालाई हुन्छ नि। नाकाबन्दीको विरोध गरेर यो देश र संकटमा पार्ने काम गलत हो भनेर दृढतापूर्वक उभिने पार्टी भनेको नेकपा एमाले नै हो। प्रशासनिक रूपमा झन्झटिलो रूपमा होइन, जनताले सर्वसुलभ रूपमा सेवासुविधा पाउनुपर्छ। इलाका प्रशासनहरू धेरै खुलेको म मन्त्री भएकै समयमा हो। तराईमधेसका जिल्लाको नक्सा राखेरै म सामान्य प्रशासन मन्त्री भएकै बेला ४६ ठाउँमा नापी र मालपोतको कार्यालय थप खोलेको छु। बढी भीडभाड हुने सिडियो कार्यालय, नापी र मालपोत नै हो भनेर सहजता प्रदान गरेकै हो। जनताले खाना खाएर घरबाट कार्यालय पुगी सेवा लिई घरमै खान आइपुग्न पाउनुपर्छ भनेर सेवामा सहजता प्रदान गर्ने प्रयास भयो। विकासमा भन्ने हो भने केपी शर्मा ओली सरकारमा आएपछि तराईमधेससँग जोडिएर तराईमधेस समृद्धि कार्यक्रमको ड्राफ्ट मैले नै तयार पारेको हुँ। २८ अर्ब ४० करोडको बजेट पाँच वर्षका निम्ति उक्त कार्यक्रम कार्यान्वयनमा ल्याएकै हो। विद्यालय, स्वास्थ्य चौकी, सडक, सामुदायिक भवन र गरिबहरूको घर बनाएर हस्तान्तरण गर्न लगाएको त्यही कार्यक्रमले हो। सुस्ताका हरेक घरमा अहिले बिजुली बल्दैछ। साढे चार सय जति पिछडिएका जातिको घर बनाएर उनीहरूको हातमा बसोबासको प्रमाण दिएर पक्की घरमा राखेका छौं। देशभरमा सामुदायिक भवन झन्डै दुई सय बनाएका छौं। ओलीले भन्नुहुन्थ्यो, गरिबलाई घर दियौं, सामुदायिक भवन बनायौं। झोलुंगे पुल बनायौं। सडकहरू बनायौं। यी धेरै कुरा मेरै मन्त्रालयसँग जोडिएका थिए। तराईमधेस समृद्धि कार्यक्रम पहिले एउटा अहिले चारवटा मन्त्रालयसँग जोडिएर कार्यान्वयनमा छ। संघीय मामिला तथा सामान्य प्रशासन मन्त्रालय, जलस्रोत तथा ऊर्जा मन्त्रालय, खानेपानी मन्त्रालय र भौतिक पूर्वाधार तथा यातायात मन्त्रालयले गरिरहेका छन्। तराईमधेससँग संकुचित सोच राख्नेहरूले भने, एमालेले तराईमधेसका निम्ति विशेष कार्यक्रम ल्यायो यो कार्यक्रम भनेको कम्युनिस्ट बढाउने कार्यक्रम हो। तराईमधेसका विषयहरूलाई चाहे त्यो पूर्वको होस् चाहे पश्चिमको अनि चाहे त्यो थारू बाहुल्य क्षेत्रको होस् चाहे यादव वा अन्य जातिको बाहुल्य भएका ठाउँ किन नहोस्। जहाँ जनता त्यहाँ नेकपा एमाले। तराईमधेसमा एमाले कमजोर हुनुहुन्छ र ? त्यहाँ त झन् बलियो हुनुपर्छ भनेर अघि बढिरहेकै छौं। तर सिंगो देशलाई एक बनाएर विकास, समानता, स्वतन्त्रता र परिवर्तनको अनुभूति दिने गरी एमाले अघि बढेको छ, संकुचित भएर होइन। यसका लागि पार्टीमा एकता पहिलो सर्त हो। यसका लागि अहिले चोइटिएको समूह छुट्टिएर नजाओस् भनेर आठ महिना कसरत गरें। कतै गालीगलौजमा ओर्लिनँ। सभामा नगएर पनि एकताकै पक्षमा लडें। अन्तिममा, नेपालको सन्दर्भमा कार्लमाक्र्स प्रचण्ड नै हो भनिसके पछि मेरो मनै फाट्यो। माधव नेपालप्रति लाग्यो, तपाईं गलत ठाउँमा जानुभयो, मनमा गलत विचार आयो। जीवनमा पहिलोपटक २०३६ सालमा सेन्ट्रल जेलमा जाँदा ढोकाबाट पस्नासाथ दुईजनाले हात मिलाउनुभयो, एक राधाकृष्ण मैनाली र अर्को केपी शर्मा ओली। जतिबेला मेरो जुँगाको रेखी पनि आएको थिएन। उहाँहरूसँगै पहिलो चोटी ३१ र दोस्रो पटक २८ दिन बिताए। ४२ वर्षअघिको त्यो उठबसले राजनीतिमा आजसम्म प्रेरणा जागिरहेको छ। त्यसबेला म निर्वाचित मजदुरको नेता थिएँ। मलाई मन्त्रीबाट हटाउन सबैभन्दा चर्को दबाब दिने भनेकै प्रचण्ड। लोकसेवा आयोगबाट एकैपटक १० हजारको दरबन्दी खुला गर्नु हुँदैनथ्यो। देशलाई संघीयतामा लैजान कानुनसम्मत यो निर्णय गरें। उहाँलाई कार्यादेशबाट गरेपछि कसकसलाई छिराउन सकिन्छ भन्ने रहेछ मैले लोकसेवाबाट गरिदिएँ। मन्त्रीबाट हटेपछि भनेको थिएँ, संकट आउँदैन अहिले रकेटको आवश्यकता छ फागुनपछि महारकेटको आवश्यकता पर्ला। भनेझैं भयो, सरकारभित्र संकट आयो। अर्को पनि भनेको थिएँ कि म हटे पनि सरकार पाँच वर्ष टिक्नैपर्छ। ओली पाँच वर्ष टिक्नुपर्छ। संसदीय प्रणाली भनेकै प्रधानमन्त्री हो। उहाँले विश्वास गरुञ्जेल नेता मन्त्री बन्छ नचाहे हट्छ। ओली नेतृत्वमै रहँदा सरकारमा सबैले देख्नुभएकै हो, सरकार दुई नम्बर प्रदेशको जस्तै भयो अर्थात् २५ जनामा १४ जना मन्त्री दुई नम्बर प्रदेशकै भए। अब तराईमधेसका पक्षमा एमाले छैन भनेर भन्नेहरूलाई योभन्दा दह्रो जवाफ के चाहिएला ? पाँच वर्ष चल्नुपर्छ भन्ने कुरामा प्रधानमन्त्री ओलीले मन्त्रीको मूल्यांकन हुने र कार्यसम्पादन सम्झौतामा सही गराउनुभएको थियो। कार्य सम्पादनमा कमजोर देखिए हटाउँछु भन्नु भएथ्यो। म मन्त्रीबाट ४ गते हटें, ७ गते राष्ट्रिय योजना आयोगको बैठकमा प्रस्तुत भएको छ रिपोर्ट। जसमा ८६ प्रतिशत अंक ल्याएर दोस्रो उत्कृष्ट मन्त्रालय बनेको इतिहास रेकर्ड भएको छ। शैक्षिक भाषामा मैले डिस्टिङ्सन ल्याएँछु जबकि ३० अंक ल्याउने मन्त्रालय पनि त्यहीँ थिए। ३० प्रतिशत ल्याउने मन्त्री सरकारमा रहे तर ८६ प्रतिशत ल्याउने म हट्नु पर्यो सायद राजनीतिमा सन्तुलन ल्याउनका लागि प्रधानमन्त्रीले गर्नुभयो होला। तराईमधेसमा एकपटक उठेको मुद्दा हो, मधेसी र पहाडी। जसको तुष अहिलेसम्म फाट्टफुट्ट छ। नाकाबन्दीको सवालमा तराईमधेसकेन्द्रित पार्टीहरू र एमालेको दृष्टिकोण मेल खाँदैन। उहाँहरूले नाकाबन्दी किन गर्नुभएको थियो भने संविधान सभाबाट बनेको संविधान च्यात्नका निम्ति। एमाले त्यसको विरोधमा थियो। अर्को पनि समस्या थियो। संसारमा हरेक देशमा सीमाको प्रभाव अर्कोतिर पर्छ। कतिपय चाहिँ गलत क्रियाकलाप गर्नेहरू पनि सुरक्षित भएका हुन्छन्। नेपालको त झन् खुला सीमा छ। केही भए उताको यता आउने र र्युमर फैलाउने काम हुन्छ। जो आफू कमजोर हुन्छ बलियाको विरुद्ध र्युमर फैलाउँछ। देशव्यापी रूपमा एमाले बलियो छ, तराईमधेसमा कहिले पृथकतावादी, कहिले क्षेत्रीयतावादी र कहिले उग्रवादी सोच र कहिलेकाहीँ भूगोलकेन्द्रित सोचका कारणले प्रभाव पर्छ। अब त्यो इतिहास भइसक्यो। वर्तमानमा त्यो अवस्था छैन। एमालेले ती सबै गलत सोचहरू व्यवहारगत रूपमा बोक्न हुँदैन र क्षणिक लाभका निम्ति केही स्वार्थी तत्त्व र नेताहरू आफूलाई बचाइराख्न वा छिटो उक्लिन गरिएको जुन काम थियो अब जनताले त्यो अनुभूति गरिसकेका छन्। (लेखक नेकपा एमालेको स्थायी समिति सदस्य हुन्।)"
मलेसियालाई हराउँदै नेपाल शीर्षस्थानमा उक्लियो,काठमाडौंः आइसिसी वुमन्स टी२० विश्वकप एसिया छनोटमा नेपालले मलेसियालाई ६ विकेटले पराजित गरेको छ । जितसँगै नेपालको ग्लोबल छनोटमा पुग्ने सम्भावना बलियो बनेको छ। नेपाल ४ खेलमा ३ जित र १ हारसहित ६ अंकका साथ शीर्षस्थानमा उक्लिएकाे छ । दुबईस्थित आइसीसी क्रिकेट एकेडेमीमा ९३ रनको विजयी लक्ष्य पछ्याएको नेपालले १० बल बाँकी रहँदा ४ विकेट गुमाउँदै पूरा गर्यो । नेपालकी ओपनर इन्दु बर्मा ८ बलमा ४ रन बनाउँदै आउट भइन् । सीता रानामगरले सर्वाधिक ३० रन जोडिन् । कप्तान रुविना क्षेत्री २० रन बनाउँदै आउट भए । सीता र रुविनाले ४८ रनको साझेदारी गरेका थिए । कविता जोशी १६ बलमा १० रन बनाएर रन आउट भइन् । सरिता मगर १५ रनमा अविजित रहिन् । खेलमा नेपालकि सीता राना मगर प्लेयर आफ द म्यान घोषित भइन् । त्यसअघि टस हारेर पहिले ब्याटिङको निम्तो पाएको मलेसियाले निर्धारित २० ओभरमा ७ विकेट गुमाउँदै ९२ रन बनाएको थियो ।
सातदोबाटोसँग थ्री स्टार पराजित,काठमाडौंः कतार एयरवेज सहिद स्मारक ए डीभीजन लिगमा सातदोबाटो युथ क्लव पहिलो जित निकालेको छ । त्रिपुरेश्वरस्थित दशरथ रंगशालामा शुक्रबार भएको खेलमा सातदोबाटोले उपाधि दावेदार थ्री स्टार क्लवलाई १० ले पराजित गर्यो । सातदोबाटोका लागि पहिलो हाफको ३१औं मिनेटमा सुदिप गुरुङले गरेको गोल नै निर्णायक बन्यो । सुदीपले मार्टीन अजईको पासमा डीबक्स नजिकबाट गरेको प्रहारले थ्री स्टारका गोलरक्षक प्रिसोलाई छल्दै जाली चुमेको थियो । ३७औं मिनेटमा थ्री स्टारका ऋतिककुमार खड्काको सशक्त प्रहार सातदोबाटोका गोलरक्षक अभिषेक बरालले बचाए । प्रतिस्पर्धात्मक खेलको दोस्रो हाफमा दुवै टोलीले गोल गर्न सकेनन् । विजयी गोल गरेका सुदीप खेलको म्यान अफ द म्याच भए । जितसँगै सातदोबाटोले २ खेलबाट ४ अंक जोडेको छ । थ्री स्टारको ३ अंक छ । शुक्रबारको दोस्रो खेलमा फ्रेन्ड्स क्लब र संकटा क्लब ४ः४५ बजेपछि प्रतिस्पर्धा गर्नेछन् ।
बोर्ड सदस्य नहटाउन अन्तरिम आदेश,"काठमाडौं : राष्ट्रिय खेलकुद परिषद्का बोर्ड सदस्यलाई पदमुक्त गर्ने युवा तथा खेलकुद मन्त्रालयको निर्णय कार्यान्वयन नगर्न उच्च अदालत पाटनले अन्तरिम आदेश दिएको छ। परिषद्का पाँच बोर्ड सदस्यले दायर गरेको रिटको सुनुवाई गर्दै उच्च अदालतले सो आदेश दिएको हो। छलफलका लागि अदालतले दुवै पक्षलाई अर्को साता बोलाएको छ। युवा तथा खेलकुदमन्त्री महेश्वर गहतराजले मंसिर ३ गते नौ जना बोर्ड सदस्यलाई पदमुक्त गरेका थिए। उनले सोधिएको स्पष्टिकरण चित्तबुझ्दो नभएको भन्दै बोर्ड सदस्यलाई पदमुक्त गरेका थिए। त्यसअघि सदस्यका हैसियतमा गर्नुपर्ने काम नगरेको र बोर्ड बैठकका लागि पहल नगरेको भन्दै स्पष्टिकरण सोधिएको थियो। युवा तथा खेलकुद मन्त्रालयको निर्णय कानुनसम्मत नभएको भन्दै पदमुक्त भएकामध्ये सुवर्ण श्रेष्ठ, रेनुका श्रेष्ठ, सम्पन्न श्रेष्ठ, सुभाष श्रेष्ठ र रिम रानाभाटले विशेष अदालतमा रिट दायर गरेका थिए। इन्दिरा निरौला, अर्जुनबहादुर केसी, उद्योग वाणिज्य महासंघबाट मनोनित गोपाल खनाल र शाहसिक, परम्परागत तथा पर्वतीय खेलकुद महासंघबाट मनोनित गोविन्द भट्टराई भने मुद्दामा सहभागी भएका थिएनन्। उच्च अदालतमा रिट दायर गरेकी सुवर्ण श्रेष्ठले फैसलाको स्वागत गरिन्। मन्त्रालयले हामीलाई हटाउने कदम गैरकानुनी थियो। त्यही कारण हामी अदालत गएका थियौं, उनले भनिन्, हामीले न्याय पाएका छौं। सरकारले गत कात्तिक १ गते परिषद्का सदस्यसचिव रमेशकुमार सिलवाललाई पनि पदमुक्त गरेको थियो। सरकारको निर्णयविरुद्ध सिलवालले पनि सर्वोच्च अदालतमा रिट दायर गरेका छन्।"
जीतका लागि नेपाललाई ९२ रनको लक्ष्य,काठमाडौंः आइसीसी महिला टी२० विश्वकप एसिया छनोटमा मलेसियाले नेपाललाई ९३ रनको लक्ष्य दिएको छ । दुबईको आइसीसी एकेडेमीमा पहिले ब्याटिङ गरेको मलेसियाले निर्धारित २० ओभरमा ७ विकेट गुमाउँदै ९२ रन बनायो । अहिले नेपालले जवाफी ब्याटिङ गरिरहेको छ । नेपालकी इन्दु बर्मा ४ रनमा आउट भइन् । ६ ओभरको खेल सकिँदा नेपालले ३८ रन बनाएको छ । मलेसियाका लागि एल्सा हन्टर ४८ बलमा सर्वाधिक ३९ रन जेड्दै अविजित रहिन् । नेपालकी कविता कुँवरले पहिलो ओभरको पाँचौं बलमा मलेसीयाकी कप्तान विनीफ्रेड दुरासिङ्मालाई शून्यमा एलबीडब्लू आउट गरिन् । वान जुलिया १ रनमा रन आउट भइन् । सबनम राईले युस्रिाना याकोपलाई १२ रनमा र एलिसालाई कप्तान रुविना क्षत्रीले १४ रनमा बोल्ड आउट गरिन् । सीता रानामगरले महिरा इस्लामलाई २ रनमा बोल्ड आउट गरिन् । नेपालकी सबनम राईले ४ ओभरमा १ मेडन सहित २७ रन खर्चेर २ विकेट लिइन् । कविता कुँवरले ४ ओभरमा १ मेडन सहित ९ रन खर्चेर १ विकेट लिइन् । सीता रानामगर र रुविना क्षेत्रीले ११ विकेट लिए ।
