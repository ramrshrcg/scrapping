शीर्षक,विवरण
नेपालमा पहिलोपटक चैत २५ देखि टाइफाइडविरुद्धको खोप अभियान,"काठमाडौंः नेपालमा पहिलो पटक १५ महिनादेखि १५ वर्षमुनिका सबै बालबालिकालाई टाइफाइड खोप लगाइदैछ । सरकारले चैत २५ देखि बैशाख १८ सम्म बालबालिकाका लागि टाइफाड खोप अभियान सञ्चालन गर्ने भएको हो । १५ महिनादेखि १५ वर्ष मुनिका सबै बालबालिका लागि टाइफाइड खोप अभियान सञ्चालन गर्न लागेको हो । खोप अभियान नजिकैको स्वास्थ्य संस्था, विद्यालय वा वडा कार्यालयमा हुने स्वास्थ्य तथा जनसंख्या मन्त्रालयले जनाएको छ । सबै बालबालिकालाई एक डोज टाइफाइड खोप प्रदान गरिनेछ । यो खोप निशुल्क पाइने र सुरक्षित रहेको स्वास्थ्य मन्त्रालयले जनाएको छ । विशेषज्ञहरुका अनुसार टाइफाइड (म्यादे ज्वरो) ज्यान जोखिममा पार्नसक्ने संक्रामक रोग हो । ढल वा संक्रमित व्यक्तिको दिसामा पाइने टाइफाइड रोगको जीवाणु स्वस्थ व्यक्तिमा दुषित खाना वा पानीको माध्यमबाट सर्दछ । यो रोग सबै उमेर समूहको व्यक्तिहरूमा लागेको पाइएता पनि विशेष गरी १५ वर्ष मुनिका बालबालिकामा धेरै हुने गरेको पाईएको छ । टाइफाइड रोग भनेको के हो ? टाइफाइड म्यादे ज्वरो ज्यानै जोखिममा पार्न सक्ने संक्रामक रोग हो । ढल वा संक्रमित व्यक्तिको दिसामा पाइने टाइफाइड रोगको जिवाणु स्वस्थ व्यक्तिमा दुषित खाना वा पानीको माध्यमबाट सर्दछ । यो रोग सबै उमेर समूहको व्यक्तिहरूमा लागेको पाइएता पनि विशेष गरी १५ वर्ष मुनिका बालबालिकामा धेरै हुने गर्छ। रोगका मुख्य लक्षण तथा चिन्हहरु के के हुन ? उच्च ज्वरो आउने, टाउको दुख्ने, जिउ दुख्ने, पसिना आउने र जिब्रोमा सेतो लेत लाग्ने आदिजस्ता यो रोगका मुख्य लक्षण र चिन्ह हुन् । साथै कसैकसैलाई पेट दुख्ने, पखाला लाग्ने, वाकवाकी लाग्ने, भोक नलाग्ने, शरीरमा रातो बिमिरा आउने आदि लक्षण र चिन्ह पनि देखिन सक्छन् । यो रोगको संक्रमणपछि केही व्यक्तिहरूमा शरीरका विभिन्न भागमा संक्रमण फैलने, सानो आन्द्रामा घाउ हुने र प्वाल पर्ने र मस्तिष्क सम्बन्धी समस्या आदि जस्ता जटिलताहरू पनि देखा पर्न सक्दछ । टाइफाइड खोप लगाएपछि के के असरहरू देखिन सक्छन् ? टाइफाइड खोप लगाएपछि अन्य खोपहरूमा जस्तै केही सामान्य (सुई लगाएको ठाउँमा रातो हुने, सुन्निने र दुख्ने, हल्का ज्वरो आउने, टाउको दुख्ने, हात गोडा तथा जोर्नीहरू दुख्ने आदि) असरहरू हुन सक्छन् र यस्ता सामान्य असरहरू विस्तारै आफै ठीक भएर जान्छन् । खोप लगाएपछि यस्ता लक्षणहरू बाहेक अन्य स्वास्थ्य जटिलता देखा परेमा तुरुन्त नजिकको स्वास्थ्य संस्थामा सम्पर्क राख्नु पर्दछ । यो खोप कसले लगाउनु हुँदैन ? यो खोप विगतमा कुनै खोप लिँदा गम्भीर प्रकारको प्रतिक्रिया देखा परेको वा कुनै खाना वा अन्य वस्तुबाट कडा एलर्जी भएको भए, एड्सको लक्षण देखा परेको अवस्थामा दिनु हुँदैन । साथै हाल उच्च ज्वरो आएका वा सिकिस्त बिरामीले लगाउनु हुँदैन। तर बिरामी ठीक भइसकेपछि भने खोप लिन सकिन्छ । साधारण बिरामी भएको अवस्था जस्तै : हल्का ज्वरो आएको, रुघाखोकी लागेको, कुपोषण भएको अवस्थामा यो खोप लगाउन मिल्छ । टाइफाइड लाग्न नदिन के गर्नुपर्छ ? टाईफाइड जस्ता पानीजन्य संक्रामक रोगबाट बच्नका लागि पानीलाई उमालेर वा फिल्टर गरेर मात्र पिउनुपर्छ । पानीको मुहान सधै छोपेर राख्नुपर्छ ।"
राष्ट्रपति भण्डारी र चिनियाँ विदेशमन्त्री वाङबीच भेटवार्ता,काठमाडौं :नेपाल भ्रमणमा रहेका चिनियाँ विदेशमन्त्री वाङ यी र राष्ट्रपति विद्यादेवी भण्डारीसँग शिष्टाचार भेटवार्ता भएको छ। राष्ट्रपति भण्डारीलाई भेट्न विदेशमन्त्री वाङ आइतबार बिहान शीतल निवास पुगेका थिए। भेटका क्रममा नेपाल चीन सम्बन्ध र बीआरआईअन्तरगतका परियोजनाबारे छलफल भएको छ। वाङले बीआरआई परियोजना कार्यान्वयन नभएको भन्दै चासो राखेको स्रोतले बताएको छ। केही दिनअघ राष्ट्रिपति भण्डारीले चिनियाँ अखबारमा अन्तरवार्ता दिँदै बीरआरआई परियोजना अघि नबढेकोमा दु:ख व्यक्त गरेकी थिइन्। २०७६ वैशाखमा राष्ट्रपति भण्डारीले बेइजीङमा बीआरआईसम्बन्धि भएको सभालाई सम्बोधन गरेकी थिइन्। वाङले स्वदेश फर्किनुअघि आजै एमाले अध्यक्ष केपी शर्मा ओली र माओवादी केन्द्रका अध्यक्ष प्रचण्डसँग पनि छुट्टाछुट्टै भेटवार्ता गर्दैछन् । विदेशमन्त्री वाङले शनिबार प्रधानमन्त्री निवास बालुवाटार पुगेर प्रधानमन्त्री शेरबहादुर देउवासँग द्विपक्षीय छलफल गरेका थिए । चिनियाँ विदेशमन्त्री वाङ र परराष्ट्रमन्त्री नारायण खड्काबीच भेटवार्ता भएको थियो । सो क्रममा नेपाल चीनबीच विभिन्न ९ परियोजनामा हस्ताक्षर भएको थियो। चिनियाँ विदेशमन्त्री वाङ तीन दिने भ्रमण पूरा गरी आइतबार अपरान्ह स्वदेश फर्कदैछन् । चिनियाँ विदेशमन्त्री वाङ १९ सदस्यीय प्रतिनिधिमण्डलको नेतृत्व गर्दै चैत ११ गते नेपाल आएका थिए। दुई सहायक मन्त्रीसहित चिनियाँ विदेशमन्त्री वाङ काठमाडौंमा चिनियाँ विदेशमन्त्री वाङ यीलाई यसरी गरियो स्वागत चिनियाँ विदेशमन्त्री वाङको जम्बो टोलीमा को को छन्? (सूचीसहित) काठमाडौं उड्नु अघि दिल्लीमा नेपालबारे चिनियाँ विदेशमन्त्री वाङले के कुरा गरे ? परराष्ट्रमन्त्री खड्का र चिनियाँ विदेशमन्त्री वाङबीच भेटवार्ता चिनियाँ विदेशमन्त्री वाङ बालुवाटारमा प्रधानमन्त्री देउवा र चिनियाँ विदेशमन्त्री वाङबीच भेटवार्ता
"धनुषाको तिनकौरियामा स्थानीय र प्रहरीबीच झडप, ८ सेल अश्रुग्यास प्रहार",जनकपुरधाम : धनुषाको विदेह नगरपालिकास्थित तिनकौरीया चोकमा स्थानीय र प्रहरीबीच झडप भएको छ । शनिबार राति साढे ११ बजे स्थानीय सन्तोष कुमार मण्डलले सञ्चालन गरेको शान्ता पान पसलमा आगजनीको विषयमा स्थानीयले बिहानैदेखि सडक अवरुद्ध पारेर प्रदर्शन गरिरहेका थिए । सोही सडक खुलाउने विषयमा प्रहरीले बल प्रयोग गर्दा झडप भएको हो । प्रहरीले बाटो खुलाउन तथा बढ्दै गरेको आक्रोशको स्थितिलाई नियन्त्रणमा लिन प्रहरीले ८ सेल अश्रुग्यास प्रहार गरको धनुषाका प्रहरी प्रवक्ता डीएसपी जितेन्द्र बस्नेतले जानकारी दिए । राति भएको आगलागीले पान पैलेस किरानाको समान तथा कपडा समेत जलेर १० लाख बढीको क्षति भएको छ । ५० मिटरकै दुरीमा तीनकौरिया प्रहरी चौकीले राति गस्ती नगर्दा अज्ञात समूहले आगजानी गरेको स्थानीय व्यापारीहरुको आरोप छ । स्थानीयहरु प्रहरीको कार्यशैलीप्रति रोष प्रकट गर्दै प्रहरी प्रशासनविरुद्ध नाराबाजी गर्न थालेपछि अहिले त्यहाँको अवस्था तनावग्रस्त बनेको छ । जिल्ला प्रहरी कार्यालय धनुषा र ईलाका प्रहरी कार्यालयबाट गएको प्रहरी टोलीले स्थितिलाई नियन्त्रणमा लिन व्यापक मात्रामा प्रहरी परिचालन गरिएको छ । अहिले त्यहाँ उद्योग बाणिज्य संघ जनकपुरका पदाधिकारीहरुको टोलि समेत पुगेको छ । जिल्ला प्रहरी कार्यालयका प्रहरी नायव उपरिक्षक बस्नेतले प्रहरी चौकी नजिकै घटना हुँदा पनि समयमा थाहा नपाउनु प्रहरीको कमजोरी रहेको स्वीकारे । उनले चौकीमा कार्यरत प्रहरीलाई आन्तरिक कारबाहीको तयारी समेत भइरहेको बताए ।
माओवादी अध्यक्ष प्रचण्ड र चिनियाँ विदेशमन्त्री वाङबीच भेटवार्ता,काठमाडौं : नेपाल भ्रमणमा रहेका चिनियाँ विदेशमन्त्री वाङ यी र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' बीच भेटवार्ता भएको छ। विदेशमन्त्री वाङ यीलाई भेट्न अध्यक्ष प्रचण्ड नक्सालस्थित मेरिट होटल पुगेका थिए। प्रचण्डसँगको भेटअघि विदेशमन्त्री वाङले राष्ट्रपति विद्यादेवी भण्डारी र नेकपा अध्यक्ष केपी शर्मा ओलीसँग भेटवार्ता गरेका थिए। विदेश मन्त्री वाङ यी परराष्ट्रमन्त्री नारायण खड्को निमन्त्रणमा शुक्रबार नेपाल आएका थिए। तीन दिने नेपाल भ्रमणमा रहेका विदेशमन्त्री वाङले शनिबार दिउँसो पराराष्ट्रमन्त्री खड्कासँग भेटवार्ता गरेका थिए। सोही क्रममा नेपाल र चीनबीच विभिन्न ९ बुँदे सहमित पत्रमा हस्ताक्षर भएको थियो। शनिबारै विदेशमन्त्री वाङले प्रधानमन्त्री निवास बालुवाटार पुगेर प्रधानमन्त्री शेरबहादुर देउवासँग द्विपक्षीय छलफल गरेका थिए । सोही क्रममा प्रधानमन्त्री देउवाको उपस्थितिमा विदेशमन्त्री वाङले चीन सरकारको ऋण सहयोगमा निर्मित पोखरा विमानस्थलको चाँबी परराष्ट्रमन्त्री डा खड्कालाई हस्तान्तर गरेका थिए। चिनियाँ विदेशमन्त्री वाङ तीन दिने भ्रमण पूरा गरी आज अपरान्ह स्वदेश फर्कदैछन् ।
"प्रचण्डवाङ भेट : बीआरआई अघि बढाउने, व्यापार घाटा कम गर्नेबारे छलफल","काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र चिनियाँ विदेशमन्त्री वाङ यीबीच भेटवार्ता भएको छ । भेटमा अध्यक्ष प्रचण्डले बीआरआईअन्तर्गतका परियोजना कार्यान्वयनका लागि आवश्यक पहलकदमी लिन चिनियाँ विदेशमन्त्री वाङसँग आग्रह गरेका हुन्। भेटमा सहभागी माओवादी केन्द्रका नेता शक्ती बस्नेतले प्रचण्डले चिनियाँ विदेशमन्त्री वाङलाई बीआरआईअन्तर्गतका परियोजना कार्यान्वयनमा पहलकदमी लिन आग्रह गरेको बताए । उनले भने,' बीआरआई लगायतका परियोजना अघि बढाउने, व्यापार घाटा कम गर्नेबारे छलफल भयो । त्यस्तै दुई देशबीचका नाका नियमित र सन्तुलित गर्नेबारेमा पनि छलफ भयो ।' जबाफमा चिनीयाँ विदेश मन्त्री वाङले नेपालले विकास प्रयासमा लिने कुनै पनि निर्णयको चीनले सम्मान गर्ने बताएको नेता बस्नेतले जानकारी दिए । छलफलमा दुई देशका कम्युनिष्ट पार्टीबीच भएको सम्बन्धबारे पनि कुरा भएको थियो । यसअघि चिनियाँ विदेशमन्त्री वाङ यीले बीआरआई परियोजना अघि बढाउन भइरहेको बिलम्बबारे पूर्वप्रधानमन्त्री एवं नेकपा अध्यक्ष केपी शर्मा ओलीसँग चासो राखेका थिए । तीन दिने नेपाल भ्रमणमा रहेका चिनियाँ विदेशमन्त्री वाङले एमाले अध्यक्ष ओलीसँग आइतबार बिहान भेटेका थिए । सो क्रममा विदेशमन्त्री वाङले बीआरआई परियोजना कार्यान्वयन गर्न चीन आतुर रहेको बताएका थिए ।"
जगदम्बा स्टील्सका जस्तापाता तेस्रो मुलुक निर्यात सुरु,"काठमाडौं : जगदम्बा स्टील्सले नेपालको इतिहासमै पहिलो पटक तेस्रो देशमा स्वदेशी उत्पादनको निर्यात थालेको छ। कम्पनीका अनुसार जगदम्बा स्टील्सका उत्पादनहरु, जगदम्बा सुपर शाइन र ग्याल्भा प्लस रोमानिया, यूएई, दक्षिण अफ्रिका, उत्तर अमेरिका, इटाली र म्यानमारमा उच्च मागका साथ आपूर्ति हुन थालेको कम्पनीले जनाएको छ। जगदम्बा स्टील्सले केही समय अघि मात्रै 'सीआर सिट एंड कोइल्स'हरु दक्षिण पूर्वी, मध्य पूर्वी एसियाली देशहरु तथा दक्षिण अफ्रिकामा निर्यातको थालनी गरेको थियो । नेपाली उत्पादन तेस्रो देशमा निर्यात गर्ने पहिलो कम्पनीका रुपमा स्थापित हुन पाउँदा हामी निकै गौरवान्वित छौँ । उपभोक्ता सन्तुष्टिका लागि उत्कृष्ट गुणस्तरको निरन्तरता कम्पनीको प्रतिबद्धता र प्राथमिकता हो। तेस्रो मुलुक निर्यात थालनीका अवसरमा जगदम्बा स्टील्सका प्रवक्ताले भने। हाल जगदम्बा स्टील्सले एक लाख ३२ हजार टन प्रतिवर्ष ग्याल्भा प्लस र एक लाख दस हजार टन प्रतिवर्ष सुपर शाइन उत्पादन गर्दै आएको छ।"
चीनमा गत सोमबार दुर्घटनाग्रस्त विमानमा सवार १३२ जनाकै मृत्यु भएको पुष्टि,बेइजिङ : दक्षिण चीनको ग्वाङ्सी झुआङ स्वायत्त क्षेत्रमा सोमबार दुर्घटनाग्रस्त भएको चाइना इस्टर्न एयरलाइन्सको विमानमा सवार सबै १३२ जनाको मृत्यु भएको शनिबार पुष्टि गरिएको छ । दक्षिण चीनको गुआङ्सी झुआङ स्वायत्त क्षेत्रमा सोमबार दिउँसो १३२ यात्रु बोकेको यात्रुवाहक विमान दुर्घटनाग्रस्त भएपछि उद्धारकार्य जारी राखेको थियो। उद्धारकार्यमा दुई हजारभन्दा बढी मानिसलाई घटनास्थलमा पठाइएको थियो। दुर्घटनास्थल पहाडी जङ्गलमा रहेको हुनाले ब्ल्याक बक्सको खोजीकार्य ड्रोन र उद्धारकर्मी दुवैमा निर्भर रहेको जनाइएको छ । कुनमिङबाट गोआन्झाउका लागि उडेको चाइना इस्टर्न एयरलाइन्सको बोइङ ७३७ विमान सोमबार दिउँसो २:३८ बजे वुझाउ सहरको टेङ्क्सियान काउन्टीको मोलाङ गाउँनजिकैको पहाडी क्षेत्रमा दुर्घटनाग्रस्त भएको थियो ।
आईपिएलमा आज दुई खेल हुँदै,काठमाडौं : इन्डियन प्रिमियर लिग (आईपिएल)मा आज दुई खेल हुँदैछन्। दिउँसो ३:४५ बजेदेखि दिल्ली क्यापिटल्स र मुम्बई इण्डियन्सबीच ब्राबोरन स्टेडीयममा खेल हुनेछ। त्यस्तै राति ७:४५ बजे पन्जाब किङ्स र रोयल च्यालेन्जर्स बैंगलोरबीच खेल डा डिय पटालि स्पोर्टस एकेडेमी मुम्बईमा हुनेछ। हिजो भएको खेलमा कोलकत्ता नाइट राइडर्सले चेन्नई सुपर किङसलाई पराजित गरेको थियो।
ओलीवाङबीच छलफल : बीआरआई परियोजना अघि बढाउन एकमत,"काठमाडौं : चिनियाँ विदेशमन्त्री वाङ यीले बीआरआई परियोजना अघि बढाउन भइरहेको बिलम्बबारे पूर्वप्रधानमन्त्री एवं नेकपा अध्यक्ष केपी शर्मा ओलीसँग चासो राखेका छन् । तीन दिने नेपाल भ्रमणमा रहेका चिनियाँ विदेशमन्त्री वाङले एमाले अध्यक्ष ओलीसँग आइतबार बिहान भेटेका हुन् । सो क्रममा विदेशमन्त्री वाङले बीआरआई परियोजना कार्यान्वयन गर्न चीन आतुर रहेको बताएका थिए । जबाफमा ओलीले बीआरआई परियोजना कार्यान्वयन हुनुपर्नेमा जोड दिए । बैठकपछि एमाले विदेश विभाग प्रमुख राजन भट्टराइले दुई नेताबीच बीआरआई परियोजना कार्यान्वयनको विषयमा छलफल भएको बताए । ओलीले कोरोनापछि बन्द भएका नाकाहरु तत्काल सञ्चालन गर्नुपर्ने, चीनबाट फर्किएका विद्यार्थीलाई अध्ययनका लागि पुनः जाने व्यवस्था गर्नुपर्ने माग राखेका थिए । कोरोना भाइरस रोकथामका लागि चीन सरकारले गरेको सहयोगप्रति अध्यक्ष ओलीले वाङलाई धन्यबाद दिए । विदेशमन्त्री वाङ यीलाई भेट्न अध्यक्ष ओली नक्सालस्थित होटल मेरियट पुगेका थिए । छलफलमा एमालेबाट उपाध्यक्ष ईश्वर पोखरेल,महासचिव शंकर पौडेललगायत नेताहरुको उपस्थित थियो ।"
"वीरगंजबाट जनकपुर जाँदै गरेको बस सर्लाहीमा पुलबाट खस्यो, ४ जनाको मृत्यु",मलंगवा : पूर्वपश्चिम राजमार्गअन्तर्गत सर्लाहीको लालबन्दी नगरपालिका १७ स्थित फुलजोर खोलाको पुलबाट बस खस्दा ४ जना यात्रुको मृत्यु भएको छ । दुई दर्जन बढी घाइते भएको हुनसक्ने जनाइएको छ । वीरगंजबाट जनकपुरतर्फ जाँदै गरेको ना४ ख ८५५५ नम्बरको सूर्यलोक यात्रुबाहक बस पुलबाट तल खोलामा खस्दा ४ जनाको मृत्यु भएको प्रहरीले जनाएको छ । मृतकहरुको अहिले पहिचान खुल्न सकेको छैन् । मृतक चारैजनाको शव पोष्टमार्टमका लागि जिल्ला अस्पताल मलंगवामा ल्याइएको छ । घाइतेहरुको संख्या पनि अहिले यकिन हुन नसकेको प्रहरीले जनाएको छ । घाइतेहरुको लालबन्दीको विभिन्न स्वास्थ्य केन्द्रहरुमा उपचार भइरहेको छ । गम्भीर भएकाहरुलाई रिफर गर्ने काम पनि भइरहेको प्रहरीले जनाएको छ । प्रारम्भिक अनुसन्धानले बसको अगाडिको चक्का पड्किएर अनियन्त्रित भई पुलबाट खसेको बताइए पनि यर्थात् जानकारी आउन सकेको छैन् ।
बागमती प्रदेश खेलकुद प्रतियोगिता : चितवन च्याम्पियन,"धुलिखेल : बागमती प्रदेश खेलकुद प्रतियोगिताको समपान धुलिखेलमा शनिबार सम्पन्न भएको छ। शनिबार सम्पन्न प्रथम बागमती प्रदेश खेलकुद प्रतियोगिता २०७८ मा सहभागी ८ खेलमा सर्वाधिक पदक हात पार्दै चितवन जिल्ला च्याम्पियन बनेको छ। बागमती प्रदेश खेलकुद विकास परिषद्द्वारा आयोजित प्रतियोगिताको दोस्रो काठमाडौं र तेस्रो ललितपुर भएको छ। चितवनले २१ स्वर्ण, १९ रजत र १४ काँस्य हात पार्यो। काठमाडौंले १९ स्वर्ण, ६ रजत, ७ कास्य र ललितपुरले ९ स्वर्ण, ९ रजत र ८ कास्य हात पर्यो। बागमती प्रदेशका १३ जिल्लालाई समावेश गर्दै आयोजना गरिएको प्रतियोगिता शनिबार काभ्रेको धुलिखेल रंगशालामा समापन गरिएको छ। प्रतियोगिताको फागुन २८ गते मकवानपुरको हेटौंडास्थित पिप्ले क्यापडाडाँ रंगशालामा उद्घाटन गरिएको थियो। प्रतियोगितामा प्रदेश सरकारले प्राथमिकतामा राखेका ८ खेललाई समावेश गरेको थियो। जसमध्ये हेटौंडामा ब्याडमिन्टन, तेक्वान्दो, पुरुष फुटबल, चितवनमा भलिबल र क्रिकेट, काठमाडौंमा एथलेटिक्स, काभ्रेमा महिला फुटबल र बक्सिङ, सिन्धुपाल्चोकमा कराँतेका खेल आयोजना गरिएको थियो। प्रतियोगिताको अन्तिम दिन महिला फुटबलमा मकवानपुरले धादिङलाई एक शुन्यले हराउँदै पहिलो स्थान हासिल गर्यो। बक्सिङतर्फ पुरुष ४८ केजीमा काठमाडौंमा रविन थापा, ५१ केजीमा काभ्रेका लालप्रसाद उप्रेती, ५४ केजीमा ललितपुरका सुमन नेपाली, ५७ केजीमा काठमाडौंका सुजर महर्जन, ६० केजीमा ललितपुरका शेखर कुटवाजु, ९२ केजीमाथि काभ्रेका रविन्द्र घिमिरे, ९२ केजीमुनी चितवनका विभान गुरुङ, ८६ केजीमा काठमाडौंका सोनु गुरुङ, ८९ केजीमा ललितपुरका राजन तामाङ, ७५ केजीमा काभ्रेका विनिस राई, ७१ केजीमा काठमाडौंका प्रमोद राई, ६७ केजीमा मकवानपुरका अमन श्रेष्ठ र ६३ केजीमा रसुवाका मौसम राना मगरले स्वर्ण जिते। महिलामा ५० केजीमा भक्तपुरकी अस्मिता ढुवाल, ५७ केजीमा काभ्रेकी हेमा राई, ६० केजीमा दोलखाकी डेचेन शेर्पा, ४८ केजीमा काठमाडौंकी सुस्मा तामाङ, ५२ केजीमा भक्तपुरकी सुस्मा खड्का, ५४ केजीमा रामेछापकी सोस्तिका तिरुवा र ६६ केजीमा काठमाडौंकी कबुना श्रेष्ठले स्वर्ण जित्न सकेको बक्सिङ अन्तराष्ट्रिय रेफ्री रमेश श्रेष्ठले जानकारी दिए। उपाधि विजेता खेलाडीलाई संघीय सरकारका युवा तथा खेलकुद मन्त्री महेश्वरजंग गहतराज, प्रदेश खेलकुदमा युवा तथा खेलकुद मन्त्री रत्न प्रसाद ढकाल, प्रदेश खेलकुद विकास परिषद्का सदस्य सचिव सूर्यलाल भण्डारी लगायतले पुरस्कृत गरेका थिए। समापन समारोहलाई सम्बोधन गर्दै बागमती प्रदेश खेलकुद विकास परिषद्का सदस्य सचिव सुर्यलाल भण्डारीले खेलकुदको ऐन कानुन, संरचना बनाउने काममा अघि देखिएको बागमती प्रदेश सरकारले प्रदेश स्तरीय खेलकुद प्रतियोगिता आयोजना गरेर इतिहास रचेको बताए। प्रदेशका युवा तथा खेलकुद मन्त्री रत्न ढकालले छोटो समयको तयारीमा चुनौतीका बाबजुत प्रतियोगितालाई सफलतापूर्वक आयोजना गरिएको उल्लेख गरे। समापन समारोहका प्रमुख अतिथि संघीय सरकारका युवा तथा खेलकुद मन्त्री महेश्वरजंग गहतराजले प्रदेश खेलकुद आयोजना गरेर बागमती प्रदेश सरकारले उल्लेख्य सफलता हासिल गरेको उल्लेख गर्दै यसले अन्य प्रदेशलाई समेत प्रदेश स्तरीय खेलकुद प्रतियोगिता आयोजना गर्न हौसला मिल्ने बताए। उनले प्रदेश खेलकुदमा राष्टिय कीर्तिमान कायम गर्ने खेलाडीलाई आसन्न एसियन गेम्सको बन्द प्रशिक्षणमा राखिने जानकारी दिए। प्रतियोगितामा २१ सय बढी खेलाडी सहभागी बनेका। संघीय संरचना अनुसार प्रदेश खेलकुद विकास परिषद् गठन भएपछि प्रदेश खेलकुद प्रतियोगिता आयोजना गरेर बागमती प्रदेश सरकारले इतिहास रचेको छ।"
तीन दिने भ्रमण सकेर स्वदेश फर्किए चिनियाँ विदेशमन्त्री वाङ,"काठमाडौं : चिनियाँ विदेशमन्त्री एवं राज्यपरिषद् सदस्य वाङ यी नेपालको तीन दिवसीय औपचारिक भ्रमण पूरा गरी विशेष विमानबाट स्वदेश प्रस्थान गरेका छन् । विदेशमन्त्री वाङलाई त्रिभुवन अन्तर्राष्ट्रिय विमानस्थलको विशिष्ट कक्षमा परराष्ट्र मन्त्रालयका सचिव भरतराज पौडेललगायत सरकारी उच्च अधिकारीले बिदाइ गरे। परराष्ट्रमन्त्री डानारायण खड्काको निमन्त्रणामा नेपाल भ्रमणमा आएका विदेशमन्त्री वाङले राजधानी बसाइका क्रममा राष्ट्रपति विद्यादेवी भण्डारी र प्रधानमन्त्री शेरबहादुर देउवासँग बेग्लाबेग्लै शिष्टाचार भेट गरे। विदेशमन्त्री वाङले भेटका क्रममा नेकपा एमाले अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल प्रचण्डलाई पनि छुट्टाछुट्टै भेटे। विदेशमन्त्री वाङले बीआरआई परियोजना अघि बढाउन भइरहेको बिलम्बबारे पूर्वप्रधानमन्त्री एवं नेकपा अध्यक्ष केपी शर्मा ओलीसँग चासो राखेका थिए । सोही क्रममा विदेशमन्त्री वाङले बीआरआई परियोजना कार्यान्वयन गर्न चीन आतुर रहेको समेत बताए। जबाफमा ओलीले बीआरआई परियोजना कार्यान्वयन हुनुपर्नेमा जोड दिए । यस्तै, भेटका क्रममा अध्यक्ष प्रचण्डले बीआरआईअन्तर्गतका परियोजना कार्यान्वयनका लागि आवश्यक पहलकदमी लिन चिनियाँ विदेशमन्त्री वाङसँग आग्रह गरे। जबाफमा चिनियाँ विदेश मन्त्री वाङले नेपालले विकास प्रयासमा लिने कुनै पनि निर्णयको चीनले सम्मान गर्ने बताए। तीन दिने नेपाल भ्रमणमा रहेका विदेशमन्त्री वाङले शनिबार दिउँसो पराराष्ट्रमन्त्री खड्कासँग भेटवार्ता गरेका थिए। सोही क्रममा नेपालचीनबीच विभिन्न ९ बुँदे सम्झौता पत्रमा हस्ताक्षर भएको थियो। नेपालका तर्फबाट डानारायण खड्का र चीनका तर्फबाट चिनियाँ विदेशमन्त्री वाङ यीले द्विपक्षीय बैठकको नेतृत्व गरेका थिए। शनिबारै विदेशमन्त्री वाङले प्रधानमन्त्री निवास बालुवाटार पुगेर प्रधानमन्त्री शेरबहादुर देउवासँग द्विपक्षीय छलफल गरेका थिए । छलफलका क्रममा वाङले प्रधानमन्त्री देउवासँग नेपालको आन्तरिक र बाह्य सुरक्षा अवस्थाका विषयमा चासो राखेका थिए। प्रधानमन्त्री देउवाले विदेशमन्त्री वाङलाई नेपालमा चीनविरोधी गतिविधि हुन नदिन आश्वस्त पारेका थिए। सोही क्रममा प्रधानमन्त्री देउवाको उपस्थितिमा विदेशमन्त्री वाङले चीन सरकारको ऋण सहयोगमा निर्मित पोखरा अन्तराष्ट्रिय विमानस्थलको चाँबी परराष्ट्रमन्त्री डा खड्कालाई हस्तान्तरण गरेका थिए। सो विमानस्थलको ९३ प्रतिशत काम सकिएको बताइएको छ। चिनियाँ विदेशमन्त्री वाङ बालुवाटारमा राष्ट्रपति भण्डारी र चिनियाँ विदेशमन्त्री वाङबीच भेटवार्ता एमाले अध्यक्ष ओली र चिनियाँ विदेशमन्त्री वाङबीच भेटवार्ता माओवादी अध्यक्ष प्रचण्ड र चिनियाँ विदेशमन्त्री वाङबीच भेटवार्ता"
गर्भावस्थामा सजगता,"वित्रीदेवी (नाम परिर्वतन) लाई व्यथाले च्यापेपछि सासू र श्रीमान्ले स्थानीय स्वास्थ्य संस्थामा पुर्याए। बच्चा ठूलो अनि धेरै पानी गएकाले राम्रो र बच्चाको एनआईसीयू भएको अस्पतालमा लैजानुपर्ने सल्लाह स्थानीय स्वास्थ्य संस्थाले भनेपछि श्रीमान् आत्तिए। आत्तिएर समस्या समाधान नहुने निश्चित थियो। त्यसैले श्रीमान् मनोजले हतार गरेर एकातिर बुवालाई पैसाको जोहो गरेर अस्पताल आउन भने अर्कातिर एम्बुलेन्समा सावित्रीलाई विराटनगरको निजी अस्पतालमा पुर्याइयो। अस्पताल पुग्नेवित्तिकै सेवा पाउन सकेनन्। शल्यक्रियाका लागि चाहिने अति आवश्यक रिपोर्टहरू थिएनन्। तुरुन्त परीक्षण र औषधिहरूका लागिसमेत पैसा थिएन। पैसाको बन्दोबस्त गरेर मनोजका पिता रामेश्वर आउन एक घण्टाभन्दा बढी लाग्यो। त्यसैले अस्पताल पुगेर पनि करिब दुई घण्टापछि मात्र उनको शल्यक्रिया भयो। बच्चा ढिला निकालेका कारण बच्चालाई नवजात शिशु सघन उपचार कक्ष (एनआईसीयू) मा राख्नु पर्यो। उपचारमा संलग्न रहेका चिकित्सक, नर्स, महँगा औषधि र उपचारले आमा र बच्चालाई जोगाउन सफल भयो। तर मनोेजका परिवारले ठूलो धनराशि खर्चिनु पर्यो। सुत्केरी अवस्थामा जटिलता आउन सक्छ, घर नजिकको संस्थामा नर्मल डेलिभरी नहुन पनि सक्छ। यी कुराहरूको हेक्का राखेको भए सायद सावित्री बेलैमा शल्यक्रिया हुने अस्पतालमा पुग्थिन् होला। समयमा शल्यक्रिया गरेर बच्चा जन्माएको भए एनआईसीयू र बच्चाको उपचारमा खर्च गर्नु परेको ठूलो रकम पनि जोगिन्थ्यो होला। सुत्केरी गराउन ढिला भएको यो पहिलो घटना चाहिँ होइन। गर्भावस्थामा नियमित परीक्षण गर्ने गरेका दम्पतीहरूले पनि सुत्केरीका लागि आवश्यक तयारीहरू गरेको पाइँदैन। सुत्केरी गराउन चाहिने पैसा, अस्पतालको छनोट, चाहिन सक्ने रगत समूह र दाताको पहिचान र आफूसँग बस्ने सक्ने कुरुवाजस्ता विषयमा दम्पतीहरूले सल्लाह गरेको पाइँदैन। नेपालमा सन् २००९ जुलाईदेखि नै आमा सुरक्षा कार्यक्रम लागू गरिएको छ। गर्भ र गर्भवतीसँग जोडिएका धेरैभन्दा धेरै समस्या निराकरण गरी, आमा र बच्चा दुवैलाई गर्भका कारण मृत्यु हुन कम गर्ने लक्ष्यका साथ कार्यान्वयनमा ल्याएको विशेष कार्यक्रम हो, आमा सुरक्षा कार्यक्रम। आमा सुरक्षा कार्यक्रमले स्वास्थ्य संस्थामा प्रसव गराउनेहरूलाई निःशुल्क प्रसव (नर्मल डेलिभरी, जटिल डेलिभरी तथा शल्यक्रिया गरेर) सेवा र अस्पतालबाट घर फर्किने बेलामा यातायात खर्च भनेर केही नगद दिने भएकाले हाम्रो समाजमा यो कार्यक्रम निकै प्रभावकारी साबित भएको छ। मातृत्व अर्थात् प्रसवलाई व्यवस्थित बनाउन नयाँ स्वास्थ्य केन्द्रहरू निर्माण नगरिए पनि भएका स्वस्थ्य संस्थाहरूमा भौतिक तथा प्राविधिक विकास गरी सेवा विस्तार गरिएको छ। सुरक्षित सुत्केरी गराउन नेपाल सरकारले १ हजार ७ सय ५१ बर्थिङ सेन्टर र १ सय ५९ बेसिक इमर्जेन्सी अब्सट्रेटिक एन्ड नियोनाटल केयर (बिईओनसी) र ६९ जिल्ला अस्पताललगायत कुल १०४ अस्पतालमा कम्प्रिहेन्सिभ इमर्जेन्सी अब्सट्रेटिक एन्ड नियोनाटल केयर (सिईओनसी) अर्थात् शल्यक्रिया सेवासहितको सेवा दिने क्षमता विस्तार गरेको छ। निजी अस्पतालहरूको संख्या, सेवा तथा पहुँचमा उल्लेखनीय प्रगति भएको छ। यिनै कारणहरूले गर्दा सन् २००९ मा २२५ प्रतिशतमा सीमित रहेको स्वास्थ्य संस्थामा हुने प्रसव हाल ५७ प्रतिशत पुगेको हो भन्दा गलत नहोला। स्वास्थ्य संस्थाहरूको वृद्धि भए तापनि अझ भन्नुपर्दा प्रसव सेवालाई निकै व्यवस्थित बनाउन खोजिएको छ। तर पनि गर्भवती तथा परिवार धेरै सजग नभएको पाउँछौं। सुत्केरी गराउन पैसा पर्दैन अनि नजिकको संस्थामा पनि डेलिभरी हुन्छ भनेर गर्भ, गर्भवती र प्रसवलाई गम्भीरताका साथ नलिने गरेको पाइन्छ। गर्भावस्था तथा प्रसवको समस्यालाई हामी एक्कासि भयो भन्न मिल्दैन। सामान्यतयः गर्भ रहेको ९ महिना पुगेपछि प्रसव हुने हुन्छ। यो ९ महिनामा गम्भीर र सजग भएमा सबै आवश्यक तयारी गर्न सक्छौं। सुत्केरी गराउन आमा सुरक्षा कार्यक्रम भएको अस्पतालमा पैसा लाग्दैन भनेर पैसा बचत गर्न छोडेको पनि देखिन्छ। आमा सुरक्षा कार्यक्रम भएका अस्पतालमा प्रसव र त्यससम्बन्धी औषधि निःशुल्क हुन्छ। तर अस्पताल पुग्न एम्बुलेन्स वा अन्य साधनको खर्च, आमा तथा कुरुवाको खानालगायत अन्य बन्दोबस्त गर्न खर्च लाग्न सक्छ। आमा सुरक्षा कार्यक्रम भएको अस्पतालको संख्या निकै कम रहेका छ। यस्ता अस्पतालमा निकै बढी बिमारीको चाप हुने गरेको पाइन्छ। आफूलाई प्रसव पीडा भइरहँदा नजिकको संस्थामा सेवा पाइन्छ नै भन्ने ग्यारेन्टी गर्न सक्ने अवस्था हँुदैन। अर्को कुरा सुत्केरी गराउने अवस्था सधैं सामान्य हुन्छ भन्न सकिँदैन। यस अवस्थामा जटिलताहरू आउन सक्ने सम्भावना पनि धेरै हुन्छ। आफूलाई त्यस्ता जटिलताहरू आएमा वा बच्चामा कुनै किसिमका जटिलता आएमा ती अस्पतालहरूमा उपचार सम्भव नहुन पनि सक्छ। थप उपचारका लागि अन्य निजी अस्पतालमा जानुपर्ने हुन सक्छ। त्यसैले सुत्केरी अवस्थामा पैसा जोगाएर राख्नु अति आवश्यक हुन्छ। प्रसव पीडा भएको बेला पैसा मात्र समस्या हुन्छ भन्ने छैन। प्रसवको समयमा तथा प्रसवको लगत्तै रक्तस्राव हुने र रक्तस्रावकै कारण मृत्यु हुनेहरूको संख्या पनि धेरै छ। हुन त रेडक्रसले धेरैवटा अस्पतालको नजिकमा ब्लड बैंक स्थापना गरेका छन्। आफूलाई आवश्यक परेको अवस्थामा आफूलाई चाहिएको समूहको रगत ब्लडबैंकमा नहुन सक्छ। अत्यधिक रक्तस्राव भएको अवस्थामा तुरुन्त रगत दिन सकिएन भने सुत्केरीको ज्यान जोगाउन सकिँदैन। त्यसैले गर्भवती महिलाको रगत समूह गर्भ परीक्षणको समयमै पहिचान गर्ने गरिन्छ। आफ्नो मात्र रगत समूह जानेर पुग्दैन। आफूलाई चाहिएको अवस्थामा रगत दिन सक्ने नजिकको व्यक्तिहरू पनि चिनिरहनु बुद्धिमानी साबित हुन्छ। अत्यधिक रक्तस्राव भएको अवस्थामा, ब्लड बैंकमा आफूलाई चाहिएको समूहको रगत मौज्दात नरहेको अवस्थामा ती व्यक्तिहरूबाट रगत लिएर काम चलाउनु पर्ने हुन्छ। गर्भावस्थामा नै प्रसवका लागि आवशयक पर्न सक्ने अस्पतालहरूका सुविधा अनि सेवा शुल्कहरूका बारेमा जानकारी लिइरहनु पर्छ। बच्चाका उपचारका बारेमा पनि छलफल गर्नुपर्छ। प्रसव गराउन आवश्यक पर्ने एम्बुलेन्स वा सवारीसाधन तथा सो अवस्थामा आफूसँग बस्ने साथीका बारेमा सोच्ने र तयारी गर्नुपर्ने हुन्छ। चिकित्सकीय रिपोर्ट सबै सुरक्षित र तयारी अवस्थामा राख्नुपर्छ। यसले समय मात्र जोगाउँदैनन्, मानसिक तनाव र पैसा पनि जोगाउँछ। प्रसवको अनुमानित समयबारे परिवारसँग छलफल गर्नुपर्छ। चिकित्सकले दिएको अनुमानित समयभन्दा दुई हप्ताअघिदेखि पूर्ण तयार हुनुपर्छ। साह, प्रसूति तथा स्त्रीरोग विशेषज्ञ हुन्।"
चिनियाँ विदेशमन्त्री वाङलाई भेट्न प्रचण्ड मेरिट होटलमा,काठमाडौं : नेपाल भ्रमणमा रहेका चिनियाँ विदेशमन्त्री वाङ यीलाई भेट्न नेकपा माओवादी केन्द्रका अध्यक्ष पुष्पकमल दाहाल 'प्रचण्ड' नक्सालस्थित मेरिट होटल पुगेका छन् । केहीबेरपछि विदेशमन्त्री वाङ र प्रचण्डबीच भेटवार्ता हुनेछ। यसअघि विदेशमन्त्री वाङ यीले राष्ट्रपति विद्यादेवी भण्डारी र नेकपा अध्यक्ष केपी शर्मासँग भेटवार्ता गरेका छन्। विदेशमन्त्री वाङले शनिबार प्रधानमन्त्री निवास बालुवाटार पुगेर प्रधानमन्त्री शेरबहादुर देउवासँग द्विपक्षीय छलफल गरेका थिए । चिनियाँ विदेशमन्त्री वाङ र परराष्ट्रमन्त्री नारायण खड्काबीच भेटवार्ता भएको थियो । सो क्रममा नेपाल चीनबीच विभिन्न ९ परियोजनामा हस्ताक्षर भएको थियो। चिनियाँ विदेशमन्त्री वाङ तीन दिने भ्रमण पूरा गरी आइतबार अपरान्ह स्वदेश फर्कदैछन् । चिनियाँ विदेशमन्त्री वाङ १९ सदस्यीय प्रतिनिधिमण्डलको नेतृत्व गर्दै चैत ११ गते नेपाल आएका थिए।
हिउँदे अधिवेशन अन्त्य गर्ने प्रदेश १ सरकारको निर्णय,विराटनगर : प्रदेश १ सरकारले संसदको चालु हिउँदे तथा नवौं अधिवेशन अन्त्य गर्ने निर्णय लिएको छ । प्रदेश मन्त्रिपरिषद्को आइतबार बसेको बैठकले राति १२ बजेबाट अधिवेशन अन्त्य गर्ने निर्णय गरेको हो । प्रदेशसभालाई विजनेश दिन नसकेका कारण सरकारले आलोचना खेप्दै आएको थियो । मन्त्रिपरिषद्को बैठकमा चालु हिउँदे तथा नवौं अधिवेशन अन्त्य गर्ने निर्णय भएको यातायात व्यवस्था तथा सञ्चारमन्त्री उपेन्द्र घिमिरेले बताए । सरकारको सिफारिसमा प्रदेश प्रमुखले अधिवेशन अन्त्य गर्नेछन् । अधिवेशन अन्त्यका लागि प्रदेश प्रमुखलाई सिफारिस गर्ने तयारी भइरहेको मन्त्री घिमिरेले बताए । हिउँदे अधिवेशनको १२ औँ बैठक भने अहिले बसिरहेको छ । दिउँसो १ बजेदेखि बैठक सुरु भएको हो । बैठकमा प्रदेश सञ्चार माध्यम व्यवस्थापन गर्न बनेको विधेयकमाथि छलफल जारी छ ।
मुख्य निर्वाचन अधिकृत र निर्वाचन अधिकृतको नाम सार्वजनिक,"काठमाडौं : निर्वाचन आयोगले आगामी वैशाख ३० गते शुक्रबार हुने स्थानीय तह निर्वाचनमा खटिने प्रयोजनका लागि छनोट भएका मुख्य निर्वाचन अधिकृत र निर्वाचन अधिकृतको नाम सार्वजनिक गरेको छ । उक्त निर्वाचनका लागि जिल्ला न्यायाधीश र राजपत्राङ्कित द्वितीय श्रेणीका अधिकृतलाई यही चैत २९ देखि लागू हुने गरी मुख्य निर्वाचन अधिकृत र निर्वाचन अधिकृतमा नियुक्त गरिने सूचनामा उल्लेख छ । आयोगले मुख्य निर्वाचन अधिकृत र निर्वाचन अधिकृतमा छनोट भएकालाई निर्वाचनसम्बन्धी अभिमुखीकरण तालिम प्रदान गर्नेछ । निर्वाचन अधिकृत भन्नाले निर्वाचनको कामका लागि आयोगले नियुक्ति गरेको मुख्य निर्वाचन अधिकृत, निर्वाचन अधिकृत र सहायक निर्वाचन अधिकृत समेतलाई जनाउँछ । स्थानीय तह निर्वाचनका लागि न्याय परिषद्को परामर्शमा जिल्ला न्यायाधीशलाई मुख्य निर्वाचन अधिकृत र न्याय सेवा आयोगको परामर्शमा नेपाल न्याय सेवाका कम्तीमा राजपत्राङ्कित द्वितीय श्रेणीका अधिकृतलाई निर्वाचन अधिकृतमा नियुक्त गर्ने व्यवस्था छ । स्थानीय तह निर्वाचनका हकमा न्यायाधीश र न्याय सेवाका राजपत्राङ्कित अधिकृतलाई मात्र नियुक्ति गर्न नसकिएमा निजामती सेवाभित्रका अन्य सेवाका अधिकृतलाई समेत निर्वाचन अधिकृतमा खटाउन सकिने छ । निर्वाचन सञ्चालन र व्यवस्थापन गर्ने मुख्य जिम्मेवारी निर्वाचन अधिकृतको हुनेछ । निर्वाचन कार्यक्रमअनुरुप उम्मेदवारको मनोनयन दर्ता, मनोनयनउपर उजुरी लिने, उजुरीउपर छानबिन गर्ने, उम्मेदवारको अन्तिम मतदाता नामावली प्रकाशन गर्ने, निर्वाचन चिह्न दिने, आचारसंहिताको पालना गराउने, मतदानका लागि कर्मचारी खटाउने, मतदान र मतगणना गराउने, आफ्नो क्षेत्रको निर्वाचन विवाद निरुपण गर्ने तथा निर्वाचन परिणाम प्रकाशन गरी आयोगमा प्रतिवेदन बुझाउने निर्वाचन अधिकृतको मुख्य जिम्मेवारी हो ।"
फुलचोकीदेखि पनौतीको गुर्दुम डाँडासम्म साइक्लिङ ट्रेल,"काभ्रे : पर्यटन क्षेत्रमा शनिबारबाट पनौती नगरपालिका नाम थपिएको छ। ललितपुरको फुलचोकी डाँडादेखि काभ्रेको पनौती नगरपालिका२ गुर्दुम डाँडासम्म साहसिक साइकल ट्रेल निर्माण भएपछि त्यसलाई साइक्लिङ गर्नेका लागि नयाँ ट्रेल थपिएको हो। 'अरु साइकल ट्रेलभन्दा यो निक्कै भिन्न छ। रोचकताले भरिपूर्ण रहेको यो ट्रेल विश्वकै उत्कृष्ट छ', चन्द्रागिरिबाट साइक्लिङ गर्न काभ्रे पुगेका सुरेश अधिकारीले भने। अधिकारीले आफूहरुले धेरै साइक्लिङ गरे पनि यो निक्कै राम्रो र स्वदेशी तथा विदेशीका लागि निक्कै राम्रो भएको बताए। साइकल लिएर फुलचोकी पुगेका बर्दियाका सन्दिप लम्सालले यो नेपालकै नमूना साइक्लिङ ट्रेल हुन सक्ने बताए। ललितपुरको फुलचोकी डाँडादेखि काभ्रेको पनौती नगरपालिका कुशदेवी गुर्दुम डाँडासम्म साहसिक साइकल ट्रेल निर्माण भएसंगै शनिबारबाट साइक्लिङ खेल सुरु भएको छ। पनौती नगरपालिकाले साहसिक साइक्लिङ ट्रेल निर्माण सम्पन्न गरिएपछि शनिबार सयौं युवाले एकैपटक साइक्लिङ गरेका छन्। ट्रेलको शनिबार पनौती नगरपालिकाका उपमेयर गिता बञ्जाराले उद्घाटन गरेर साइक्लिङ खेल सुरु भएको थियो। ललितपुरको गोदावरीदेखि फुलचोकी डाँडासम्म साइकल लिइ ४ घण्टाको साइक्लिङ खेलको लागि एक सय ७५ युवाहरु पुगेका थिए। शनिबार साइकल लिएर ९ देशका पर्यटक पनि फुलचोकी गएका थिए। पनौती नगरपालिकाले पर्यटन प्रर्वद्धन समितिमार्फत यो आर्थिक वर्षमा ८ लाख खर्च गरेर फुलचोकीदेखि पनौती २ गुर्दुम डाँडासम्म साइकल ट्रेल निर्माण गरेको थियो। एक महिना लगाएर साइकलको लागि ट्रेल निर्माण साइकल प्रेमीहरुको लागि आर्कषण केन्द्र बनाउन पनौती नगरपालिका पर्यटन प्रवर्द्धन समितिको सभापति एवं वडा नं २ का वडाध्यक्ष पुरुषोत्तम अधिकारीले जानकारी दिए। उक्त नगरपालिकाले निर्माण गरिएको साइकल ट्रेलको लागि फुलचोकीदेखि पनौती गुर्दुमसम्मको ७ किलोमिटर रहेको पर्यटन समिति सभापति अधिकारीले बताए। पनौती नगरपालिकाले पर्यटन क्षेत्र विकास गर्न धेरैभन्दा धेरै आन्तरिक र विदेशी पर्यटक ल्याउन नगरपालिकाले सुरुदेखि नै काम गरिरहेको नगर प्रमुख भिम न्यौपानेले जानकारी दिए। साइक्लिङ गर्नेलाई प्रमाणपत्र वितरण गर्दै प्रमुख न्यौपानेले नगरपालिकाले पोखरापछि काभ्रेको पनौतीमा रहेको गुर्दुम डाँडाबाट प्यरालाईडिङ सुरु गरिएको बताए। नगरपालिकाले पर्यटनको सम्भावना रहेको पनौती नगरपालिकासंग जोडिएको गोदावरी नगरपालिका, महालाक्ष्मी नगरपालिका र सुर्यबिनायक नगरपालिकासँग मिलेर पर्यटनको क्षेत्रमा काम गरिरहेको बताए। पनौतीको गुर्दुम डाँडामा प्यारालाईटिङ, फुलचोकीदेखि साइकल ट्रेल र जंगल सफारीले लागि उपयुक्त क्षेत्र रहेको कारण त्यस क्षेत्रमा नगरले केन्द्र प्रदेश र स्थानीय सरकारसँग मिलेर काम गरिरहेको मेयर न्यौपानेले बताए। 'यस्तो व्यवस्थित तयारी हामीले देखेका थिएनौं', साइक्लिङको लागि बानेश्वारबाट पुगेका संजिव थापाले भने, 'स्मरणीय साइक्लिङ आज भएको छ। ' साइक्लिङका लागि आवश्यक सबै कुरा ट्रेल बनाएर पनौती नगरपालिकाले निक्कै राम्रो काम गरेको र यस ट्रेलको संरक्षणमा जोड दिए राम्रो हुने उनले थपे।"
अनुसन्धानमा आधारित विकास,"काठमाडौं महानगरपालिका मात्र होइन, नेपालको संघीय राजधानी सहर पनि। भौतिक पूर्वाधार र अन्य विकासका दृष्टिले ६ महानगरपालिका अगाडि छ। तर पनि समग्र विकासका दृष्टिले यही महानगरपालिकालाई थप चुनौती छ। योजना बनाउनदेखि कार्यान्वयनसम्म जटिल पनि। विदेशीको पहिलो अवतरणदेखि संघीय सरकारसम्म सन्दर्भले पनि यो हुनु स्वाभाविक हो। त्यसैले काठमाडौं महानगरपालिकालाई एकातर्फ र अन्य ७ सय ५२ वटा स्थानीय सरकारलाई अर्काेतर्फ राखेर विश्लेषण गर्ने हो भने बरोबर जवाफदेहिता, जिम्मेवारी र शासनाभार रहेको तर्क गर्न सकिएला। शासन र प्रशासनलाई देश र जनतामैत्री, समाज र वातावरणमैत्री तथा संस्कृति र मौलिकतामा आधारित अन्तर्राष्ट्रिय स्तरको बनाउनु महानगरको प्रमुख कार्यभार हो। महानगरले सहरी सवालका तमाम विषय क्षेत्रमा शोध कार्य अघि बढाएको छ। विश्वव्यापी देखिएको प्रवृत्तिलाई आत्मसात् गर्दै काठमाडौं महानगरपालिका नेपालका उपमहानगरपालिका, नगरपालिका र गाउँपालिकाको रोल मोडेल बन्ने प्रयासमा छ। त्यसैले बर्सेनि अनुसन्धान गर्ने गरी विषयविज्ञबाट भएको अनुसन्धानबाट प्राप्त सुझाव तथा सिफारिसलाई आत्मसात् गर्ने कार्यको संस्थागत थालनी गरेको छ। सहरलाई सफा, स्वच्छ, स्वस्थ, वातावरणमैत्री, न्यायोचित, आधुनिक र विवेकी बनाउनु अपरिहार्य छ। जनताको घरदैलोको सरकारको रूपमा काठमाडौं महानगरपालिकाले अख्तियार गर्ने नीति, कानुन, योजना तथा कार्यक्रम सुशासनयुक्त र जनकेन्द्रित हुनुको विकल्प छैन। आफ्ना यावत् काम कारबाहीलाई महानगरले दिगो, व्यवस्थित, न्यायोचित, व्यावहारिक र परिष्कृत बनाउनु अनिवार्य छ। त्यसैले नीति तथा योजना तर्जुमा गर्ने र त्यसको प्रभावकारी कार्यान्वयनको प्रबन्ध मिलाउनु अनुसन्धानको औचित्य हो। उपत्यकाको वायु प्रदूषणको अवस्था र न्यूनीकरण शोधार्थी राजीव पोखरेलबाट भएको अध्ययनले काठमाडौं उपत्यकाको वायु प्रदूषणको अवस्थालाई निकै चिन्ताजनक देखाएको छ। वायु प्रदूषण न्यूनीकरण गर्न अपनाउनुपर्ने उपायहरूका बारेमा शोधकार्य गरिएको हो। तीव्र गतिमा वद्धि भइरहेको उपत्यकाको जनघनत्व, सवारी साधनको संख्या र अन्य मानवीय गतिविधिले निम्त्याएको परिणामका कारण भयावह अवस्थातर्फ उपत्यका उन्मुख भइरहेको देखिन्छ। शोधमा वायु प्रदूषणको समस्या सीमाविहीन भएका कारण उपत्यकाभित्रका सबै स्थानीय सरकार, बागमती प्रदेश सरकार र नेपाल सरकारको संयुक्त र सार्थक पहल अपरिहार्य देखाएको छ। वातावरणमा प्रतिकूल प्रभाव पर्ने विकास निर्माणका कार्य नगर्ने, पेट्रोल डिजेलको प्रयोग घटाउने, विद्युतीय सवारीसाधनको प्रयोग बढाउन सुझाव दिइएको छ। हरियाली वृद्धि गर्ने, फोहोरमैलाको वैज्ञानिक व्यवस्थापन गर्ने, कृषि भूमि तथा खुला क्षेत्रको अधिकतम संरक्षण गर्ने भनिएको छ। यी कार्य गरी शीघ्रातिशीघ्र उपत्यकाको वायु प्रदूषणको अवस्थामा सुधार ल्याउन सकिने उपायको सिफारिस गरिएको छ। सहरी विकास व्यवस्थापनमा प्रभावकारी सञ्चार शोधार्थी गोपीकृष्ण ढुंगानाले काठमाडौं महानगरपालिकाको सहरी विकास व्यवस्थापन (योजना तर्जुमादेखि कार्यान्वयनसम्म) सञ्चार प्रक्रियाको महŒवमा अनुसन्धान गरेका छन्। झन्डै दुई दशकको व्यावसायिक जीवनमा हासिल गरेको कार्यानुभव र प्राज्ञिक ज्ञानसमेतलाई शोधकार्यमा प्रयोग गरेका छन्। एक्काईसौ शताब्दी सञ्चार तथा सूचनाप्रविधिको युग हो। जनताको नजिकको सरकारको रूपमा स्थानीय सरकारले स्थानीय विकासका आयामहरूलाई नागरिकसँग जोड्ने कार्य अनिवार्य रूपमा गर्नुपर्ने हुन्छ। नागरिकसँग निरन्तर सम्पर्क र समन्वयमा रही जनसवाललाई सूक्ष्म रूपमा सम्बोधन गर्ने माध्यम नै प्रभावकारी सञ्चारको भरपूर उपयोग गर्नुपर्नेमा जोड दिएको छ। स्थानीय सरकारहरूले योजना तर्जुमादेखि कार्यान्वयन तहसम्मका प्रक्रियामा सञ्चार माध्यमलाई कसरी उपयोग गर्न सकिन्छ भन्ने सवाल र प्रक्रियालाई शोधले स्पष्ट गरेको छ। जनप्रतिनिधिले स्थानीय जनताको सामाजिक, आर्थिक र भौतिक विकासका लागि अल्पकालीन, मध्यकालीन र दीर्घकालीन योजना तर्जुमा गर्नुपर्नेमा जोड ढुंगानाको शोधले दिएको छ। आमसञ्चारका माध्यमलाई प्रभावकारी रूपमा कार्यान्वयन गरी नागरिकलाई सुसूचित गराउन नसकेमा जनविश्वाससमेत गुम्ने खतरा रहने हुन्छ। तीन सय महानगरवासीसँग सर्वेक्षण, सरोकारवालासँग अन्तर्वार्ता र रानीपोखरी र काष्ठमण्डपको घटना अध्ययनसँगै विभिन्न अध्ययन गरी शोधको निष्कर्ष निकालिएको छ। सार्वजनिक संवाद गरी सञ्चार प्रक्रियाको प्रभावकारिताको उपयोग गर्नु अनिवार्य भएको शोधले स्पष्ट गरेको छ। शोधले एक दर्जन सुझाव प्रस्तुत गर्दै ती सबैलाई समष्टिमा आमसञ्चार नीति बनाएर सम्बोधन गर्नुपर्ने सुझाव दिएको छ। किनकि सञ्चार प्रक्रियाको प्रभावकारिताबिना स्थानीय शासन र प्रशासनबाट नागरिकलाई खुसी र सन्तुष्टि दिन नसक्ने निचोढ छ। ढुंगेधारा र पोखरीहरूको पहिचान तथा संरक्षण शोधार्थी सुरज गौतमले काठमाडौं महानगरका ढुंगेधारा तथा पोखरीहरूको पहिचान गरी संरक्षण सम्बन्धमा अनुसन्धान गरेका छन्। विभिन्न दस्तावेजमा उल्लेख भएका र अध्ययनबाट ९९ वटा धारा र १४ पोखरीको सर्भे गरिएको छ। अन्य ५७ ढुंगेधारा र १७ पोखरीको अवस्था यकिन हुन नसकेको कुरा समेत अध्ययनले देखाएको छ। हाल अस्तित्वमा रहेका सबै ढुंगेधारा तथा पोखरीहरूमा पानी नरहेको, सुक्खा भएको र असंरक्षित रहेको भन्ने देखिन्छ। ती सबै ढुंगेधारा र पोखरीमा पानी आउने तथा रहिरहने व्यवस्था गर्न योजनाबद्ध ढंगले अघि बढ्न सुझाव गरेको छ। शोधले भौतिक संरचनाको निर्माण तथा मर्मत सम्भार, भूमिगत पानीको स्रोत व्यवस्थापन गर्न रिचार्ज काठमाडौं कार्यक्रम सञ्चालन तथा वृक्षरोपण आदिको समेत सिफारिस गरेको छ। काठमाडौंका ढुंगेधारा तथा पोखरीको विषय इतिहास र संस्कृतिको संरक्षणको मात्र विषय नभएर मानव सभ्यता र वातावरणीय सन्तुलन तथा दिगो विकासको समेत अपरिहार्य माध्यम वा सूचक हो। अध्ययनले ढुंगेधारा तथा पोखरीहरूको संरक्षण, संवद्र्धन र प्रवद्र्धनका लागि उपयुक्त विधिसमेत सिफारिस गरेको छ। यसबाट काठमाडौंको जैविक विविधताको संरक्षण तथा प्रवद्र्धनमा सहयोग पुग्ने देखिन्छ। ज्येष्ठ नागरिकको जीवनशैली शोधार्थी कृपा सिग्देलले नेपालका ज्येष्ठ नागरिक सम्बद्ध नीति, कानुन तथा ज्येष्ठ नागरिकको समग्र अवस्था सम्बन्धमा अनुसन्धान गरेकी छन्। अनुसन्धानले विश्वव्यापी रूपमा ज्येष्ठ नागरिकको संख्या क्रमशः वृद्धि भइरहेको र उनीहरूको जीवनको गुणस्तर भने कमजोर रहेको जनाएको छ। मूलतः ज्येष्ठ नागरिकको शारीरिक स्वास्थ्य अवस्था, मनोवैज्ञानिक अवस्था, सामाजिक सम्बन्ध र बसोबासको समग्र स्थिति सम्बन्धमा शोध केन्द्रित छ। काठमाडौं महानगरको ९ र १२ वडाका क्षेत्रमा भएको अध्ययनले समग्रमा ज्येष्ठ नागरिकको अवस्थालाई चित्तबुझ्दो देखाएको छ। महानगरपालिकाको ज्येष्ठ नागरिकप्रतिको नीति, योजना तथा कार्यक्रम सकारात्मक रहेता पनि बढी वितरणात्मक भएको देखाएको छ। उनीहरूका लागि स्वस्थ रहने, समाजमा सक्रिय रहने, ज्ञान र अनुभव हस्तान्तरण तथा पुस्तान्तरण गर्ने माध्यम विकास गर्नतर्फ निर्देशित हुुनु बढी प्रभावकारी हुने अध्ययनले सुझाएको छ। यो शोधले ज्येष्ठ नागरिकको गुणस्तरीय जीवन व्यतित गर्न आवश्यक नीति, कानुन र कार्यक्रमका बारेमा स्पष्ट र महत्त्वर्ण हुने दिशाबोधको उजागर गरेको छ। जलवायु परिवर्तनको असर न्यूनीकरण गर्न चक्रपथका बोटविरुवा शोधार्थी नवीनराज जोशीले काठमाडौंको चक्रपथ आसपासमा उच्च मात्रामा भइरहेको कार्बनडाइअक्साइडको अवस्था र त्यसले समग्र मानव समाज तथा पर्यावरणमा पार्ने प्रभावका सम्बन्धमा अनुसन्धान गरेका छन्। विशेष प्रकृतिको वृक्षरोपण कार्य गरेमा यस क्षेत्रको कार्बन उत्सर्जनलाई उल्लेख्य मात्रामा न्यूनीकरण गर्न सकिने उपाय शोधले सुझाएको छ। जसमा विश्वव्यापी रूपमा वृद्धि भइरहेको जलवायुको तापक्रमबारे बृहत्तर विश्लेषण गरिएको छ। चक्रपथलाई करिब ४० नमुना क्षेत्र कायम गरी विभिन्न ५३ प्रकृति तथा प्रजातिका बोटबिरुवा रोप्नुपर्ने शोधले सुझाव दिएको छ। त्यस्ता बिरुवा जसले बढीभन्दा बढी कार्वनडाअक्साइडलाई ग्रहण गरी पर्यावरणमा अक्सिजनको मात्रा बढाउने भएकाले चक्रपथ क्षेत्रमा रोप्न सिफारिस गरेको देखिन्छ। चक्रपथ क्षेत्रमा बाक्लो सवारी साधनको चापसमेतका कारण उत्सर्जन हुने उच्च परिमाणको कार्वनडाइअक्साइडलाई न्यूनीकरण गर्ने सर्वश्रेष्ठ उपायका रूपमा ५३ प्रजातिका बोटबिरुवा रोप्नु आवश्यक भएको तथ्यलाई शोधमा छ। यस्ता बोटबिरुवा काठमाडौंको खुला क्षेत्र, नदीकिनार, सार्वजनिक तथा सरकारी जमिनमा समेत रोप्न शोधग्रन्थले सुझाव दिएको छ। नसर्ने रोगहरूको अवस्था र अबको बाटो शोधार्थी प्रतीक खनालबाट भएको अध्ययनले अधिकांश नसर्ने रोगहरूको प्रमुख कारणका रूपमा पहिचान गरेको छ। यस्ता रोगहरूको मुख्य कारणमा धूमपान, मद्यपान, व्यायामको कमी, पौष्टिक खानपिनको अभाव, मानसिक स्वास्थ्य समस्या र इन्टरनेटको लतलाई देखाएको छ। काठमाडौं महानगरपालिका क्षेत्रभित्रका चार माध्यमिक विद्यालयमा अध्ययनरत करिब ४ सय १५ विद्यार्थीको सर्वेक्षण गरी प्राप्त नतिजाका आधारमा शोध गरिएको छ। विश्व स्वास्थ्य संगठनले तोकेको मापदण्डबमोजिमको फलफूल तथा सागसब्जी उपभोग नगर्ने संख्या ठूलो रहेको देखिन्छ। अध्ययनले नियमित स्वास्थ्यवद्र्धक खाना खान प्रोत्साहन तथा सहज पहुँचको प्रबन्ध, नियमित शारीरिक व्यायाम गर्न खुला क्षेत्र तथा पार्कहरूको व्यवस्था गर्नुपर्नेमा जोड दिएको छ। यस्तै, धूमपान तथा मद्यपान सेवनमा नियन्त्रण, पत्रु खानाको प्रयोगलाई न्यूनीकरण, परिवार, समुदाय तथा विद्यालयमा यससम्बन्धी व्यापक छलफल गर्नुपर्ने शोधको निष्कर्ष छ। अन्तरक्रिया र सचेतना कार्यक्रम सञ्चालन, मानसिक स्वास्थ्य सेवाको प्रबन्ध तथा युवा पिँढीमा आउन सक्ने समस्याबारे सचेतना कार्यक्रम सञ्चालन गरी नसर्ने रोगहरूलाई कम गर्न सकिने कुरा पनि अध्ययनले सुझाएको छ। आधुनिक शिक्षा प्रणालीमा स्टिम एजुकेसन शोधार्थी मनीषमान श्रेष्ठले हरेक व्यक्तिमा स्टिम एजुकेसनको माध्यमबाट मानिसमा जुनसुकै चुनौतीको सामना गर्न सक्ने क्षमता विकास हुने तथ्यलाई उजागर गरी अनुसन्धान गरेका छन्। विज्ञान, प्रविधि, शिक्षा, कला र गणितको समग्र तथा एकीकृत माध्यमबाट शैक्षिक गतिविधि सञ्चालन गरी दीक्षित गर्ने आधुनिक शिक्षा प्रणालीलाई स्टिम एजुकेसन भनिन्छ। उत्पन्न हुने जुनसुकै प्रकृतिका समस्या समाधान गर्न यो विधि सक्षम देखिएको छ। दक्षिण कोरिया र चीनजस्ता विकसित र शिक्षामा फड्को मारेका देशहरूले स्टिमबेस्ड एजुकेसन प्रणालीलाई व्यापक रूपमा प्रयोग गरिरहेको शोधमा उल्लेख छ। काठमाडौं महानगरभित्रका विद्यालयहरूमा समेत यस किसिमको शिक्षा प्रणालीलाई आत्मसात् गर्न निकै उपयोगी हुने ठहर शोधले गरेको छ। सोका लागि आवश्यक नीति, कानुन, पूर्वाधार र सरोकारहरूको तत्परता के कस्तो हुन आवश्यक छ भनी अध्ययनले सुझाएको छ। पैदलयात्रीमैत्री ठमेलको अर्थतन्त्र शोधार्थी कृति प्रधानले ठमेल क्षेत्रमा सार्वजनिक यातायातको साधनहरूलाई प्रवेश निषेध गरी पैदलयात्रीमैत्री बनाएपछिको अवस्था सम्बन्धमा अनुसन्धान गरेकी छन्। यसको सकारात्मक नतिजा र गुणात्मक उपलब्धि हासिल भएको शोधमा देखिएको छ। घना तथा शान्त बस्ती वा भित्री सहर वा मौलिक सांस्कृतिक र काठमाडौंको ठमेल क्षेत्र विशिष्ट पहिचान बोकेको स्थल हो। मूलतः होटल तथा पर्यटन व्यवसायसँग सम्बन्धित नेपालकै प्रमुख केन्द्र मानिने ठमेल र आसपासको क्षेत्रको अर्थतन्त्र र स्थानीय बासिन्दाको सन्तुष्टिको अवस्थालाई अध्ययनले उजागर गरेको छ। निषेधपछि व्यवसायी तथा स्थानीय बासिन्दाको चर्को विरोध थियो। जब उक्त क्षेत्र पूर्णतः पैदलयात्रीमय भयो तत्पश्चात यस क्षेत्रको होटल, मनोरञ्जन तथा पर्यटकको उपस्थिति र सन्तुष्टिको मात्रामा उल्लेख्य वृद्धि भयो। त्यसले समग्र रूपमै चलायमान भएका कारण यसको पक्षमा व्यापक जनसमर्थन प्राप्त भएको शोधले देखाएको छ। ठमेलको आसपासको क्षेत्रमा सार्वजनिक सवारी साधन निषेध नभएको कारण भने नकारात्मक असर परेको हुँदा सो तर्फ समेत आवश्यक कदम चाल्न शोधले सिफारिस गरेको छ। ठमेलको हालको पैदलयात्रीमैत्री पर्यावरणले उक्त स्थानलाई शान्त, स्वच्छ, सुरक्षित, प्रदूषणमुक्त र चलायमान अर्थतन्त्रयुक्त भएको छ। त्यसैले यस प्रकारको योजना अन्यत्र पनि बनाउन उपयुक्त हुने शोधले निष्कर्ष निकालेको छ। महिला प्रधानाध्यापकहरूको अवस्था शोधार्थी सम्राट बस्यालले महानगरभित्रका विद्यालयमा महिला प्रधानाध्यापकको अवस्थाबारे अनुसन्धान गरेका छन्। मनोवैज्ञानिक रूपमा महिला शिक्षकको सशक्तीकरण र आत्मबल वृद्धि गर्न, घरपरिवार तथा स्कुल पर्यावरणमा आमूल परिवर्तनको वातावरण बनाउन सकियो भने विद्यालयको प्रधानाध्यापकको भूमिकामा महिलाको संख्या अपेक्षित रूपमा वृद्धि हुने निष्कर्ष उनले निकालेका हुन्। काठमाडौं महानगरभित्र रहेका कुल ९२ सामुदायिक विद्यालयमध्ये २५ वटामा महिला प्रधानाध्यापक रहेका छन्। २७ प्रतिशत सामुदायिक विद्यालयको नेतृत्व महिलाको हातमा रहेको देखिन्छ। विद्यालयको प्रशासनिक नेतृत्वमा महिलाको संख्या किन कम भएको भन्ने सन्दर्भमा अध्ययनले मूलतः तीन परिप्रेक्ष्यलाई प्रमुख कारण मानेको छ। व्यक्तिगत, सामाजिक सांस्कृतिक र राजनीतिक कारणले गर्दा महिलाहरू विद्यालयको प्रशासनिक नेतृत्वमा पुग्न कठिन भएको अध्ययनले देखाएको छ। घरपरिवारको ज्यादा जिम्मेवारी महिलाको काँधमा पर्नुलाई व्यक्तिगतको पहिलो कारण मानिएको छ भने शारीरिक कमजोरी तथा आत्मबलको कमीका कारणले पनि महिलालाई शैक्षिक नेतृत्वमा पुग्न अवरोध सिर्जना गरेको शोधले देखाएको छ। महिनावारी हुने र बच्चा जन्माउने कर्म महिलाबाट हुने कारण पनि महिलाहरू कमजोर हुने देखिन्छ। पितृसतात्मक मानसिकता, भाषा तथा सांस्कृतिक अवरोध, राजनीतिक पहँुच र सक्रियतामा कमी हुने देखिएको छ। त्यसकारण पनि महिला प्रधानाध्यापक हुन नसकेको कारण पहिचान भएकोले समग्रतामा अध्ययनले महिलाको क्षमता विकास नै यसको प्रमुख उपाय मानेको छ। अन्तमा प्रस्तुत नौ विषय र शोधार्थीको गहन अनुसन्धानबाट प्राप्त भएको नतिजा, सुझाव तथा सिफारिसले महानगरपालिकालाई नीति निर्माणमा महŒवपूर्ण भूमिका खेल्ने देखिएको छ। आगामी दिनमा तर्जुमा गर्ने नीति, कानुन, कार्यक्रम तथा बजेटमा प्रतिविम्बित गर्न अनुसन्धान उपयोगी हुने देखिन्छ। प्रमाणको गुणस्तर, विश्वसनियता, सान्दर्भिकता, प्रभावकारिता र मितव्ययिताको पक्ष प्रभावकारी भए अनुसन्धानका नौ विषय आफैंमा चोटिला छनोट भएका छन्। उपयुक्त, व्यावहारिक र तार्किक शोध सिफारिसले सहजै र छिट्टै महानगरको नीति तथा योजनामा प्रवेश पाउने देखिन्छ। संरचनागत तथा कानुनी प्रबन्धमा नै संशोधन गर्न आवश्यक हुने विषयको हकमा भने केही समय अवश्य लाग्नेछ। महानगरपालिकाको राजनीतिक तथा प्रशासनिक नेतृत्व, नीति निर्माता, योजनाकार र सरोकारवाला सुस्पष्ट र सुविचारित हुनु अपरिहार्य छ। आचार्य, काठमाडौं महानगरपालिकाका निर्देशक हुन्।"
एमाले अध्यक्ष ओली र चिनियाँ विदेशमन्त्री वाङबीच भेटवार्ता,"काठमाडौं : नेपाल भ्रमणमा रहेका चिनियाँ विदेशमन्त्री वाङ यी र नेकपा एमालेका अध्यक्ष केपी शर्मा ओलीबीच भेटवार्ता भएको छ। विदेशमन्त्री वाङ यीलाई भेट्न अध्यक्ष ओली नक्सालस्थित होटल मेरियट पुगेका हुन्। छलफलमा एमालेबाट उपाध्यक्ष ईश्वर पोखरेल,महासचिव शंकर पौडेललगायत नेताहरुको उपस्थित छ। यसअघि विदेशमन्त्री वाङ र राष्ट्रपति विद्यादेवी भण्डारीसँग शिष्टाचार भेटवार्ता भएको थियो। राष्ट्रपति भण्डारीलाई भेट्न विदेशमन्त्री वाङ आइतबार बिहान शीतल निवास पुगेका थिए। भेटका क्रममा नेपाल चीन सम्बन्ध र बीआरआईअन्तर्गतका परियोजनाबारे छलफल भएको छ। ओलीसँगको भेटलगत्तै विदेशमन्त्री वाङ र माओवादी अध्यक्ष पुष्पकमल दाहाल प्रचण्डबीच भेटवार्ता हुँदैछ। विदेशमन्त्री वाङले शनिबार प्रधानमन्त्री निवास बालुवाटार पुगेर प्रधानमन्त्री शेरबहादुर देउवासँग द्विपक्षीय छलफल गरेका थिए । चिनियाँ विदेशमन्त्री वाङ र परराष्ट्रमन्त्री नारायण खड्काबीच भेटवार्ता भएको थियो । सो क्रममा नेपाल चीनबीच विभिन्न ९ परियोजनामा हस्ताक्षर भएको थियो। चिनियाँ विदेशमन्त्री वाङ तीन दिने भ्रमण पूरा गरी आइतबार अपरान्ह स्वदेश फर्कदैछन् । चिनियाँ विदेशमन्त्री वाङ १९ सदस्यीय प्रतिनिधिमण्डलको नेतृत्व गर्दै चैत ११ गते नेपाल आएका थिए।"
सिमरा गोल्डकप : एनआरटी सेमिफाइनलमा,सिमरा : न्युरोड टिम (एनआरटी) १२औं जितपुर सिमरा गोल्डकपको सेमिफाइनलमा प्रवेश गरेको छ। सिमरा रंगशालमा शनिबार भएको खेलमा विजय युथ क्लब हेटौंडालाई ३१ गोलले स्तब्ध पार्दै एनआरटी अन्तिम चारमा पुगेको हो। एनआरटीको जितमा मेसुके अलोमोउले दुई र स्टेफन समिरले एक गोल गरे। हेटौंडाका लागि विमल रानामगरले एक गोल फर्काएका थिए। प्रतिस्पर्धात्मक खेलको निर्धारित समयमा दुवै टोलीले ११ गोलको बराबरी खेलेपछि खेल अतिरिक्त समयमा धकेलिएको थियो। अतिरिक्त समयमा एनआरटीले दुई गोल थप्दै अन्तिम चारको यात्रा तय गरेको हो। ए डिभिजन क्लब एनआरटीविरुद्ध उत्कृष्ट सुरुवात गरेको हेटौंडाले सम्हालिन नसक्दा पराजय भोग्न बाध्य भयो। खेलमा लिएको सुरुवाती अग्रता जोगाउन नसकेकको हेटौंडा अन्नतः एनआरटीलाई ३१ को नतिजा सुम्पदै घर फर्कियो। खेलको १८औं मिनेटमा हेटौडाका विमल रानामगरले उत्कृष्ट हेड गोल गरेका थिए। अमिर श्रेष्ठको पासलाई सदुपयोग गर्दै विमलले गोल गरेका थिए। उनको गोलले उत्साहित बनेको हेटौंडा सम्हालिन नसक्दा लगत्तै बराबरी गोल खान पुग्यो। एनआरटीका मेसुकेले खेलको २३औं मिनेटमा विशाल तामाङको पासलाई सदुपयोग गर्दै गोल गरेका थिए। हेटौडाविरुद्ध एनआरटीले दोस्रो हाफमा उत्कृष्ट खेल पस्किएको थियो। अतिरिक्त समयको सुरुमै एनआरटीले अग्रता लिएको थियो। मेसुकेले व्यक्तिगत गोल गर्दै टोलीलाई अग्रता दिलाएका थिए। त्यसपछि अतिरिक्त समयको २५औं मिनेटमा स्टेफन समिरले गोल गर्दै एनआरटीलाई जित दिलाए। एनआरटीको जितमा दुई गोल गरेका मेसुके खेलको म्यान अफ दी म्याच घोषित भए। उनले पाँच हजार पुरस्कार प्राप्त गरे। प्रतियोगिताअन्तर्गत आइतबार हिमालयन शेर्पा र विभागीय टोली एपीएफ क्लबबीच खेल हुनेछ। नव जनजागृति युवा क्लबको आयोजनामा जारी प्रतियोगिताको विजेताले १० लाख र उपविजेताले पाँच लाख नगद पुरस्कार प्राप्त गर्नेछन्। प्रतियोगिता चैत्र १९ गतेसम्म सञ्चालन हुनेछ।
सर्लाहीको दलित बस्तीका १३ घरमा आगलागी,"सर्लाही : सर्लाहीको धनकौल गाउँपालिका५ हरकठवास्थित दलित बस्तीमा शनिबार साँझ आगलागी हुँदा १३ घर जलेर नष्ट भएका छन्। आगलागीबाट करिब रु २६ लाख बराबरको क्षति भएको जनाइएको छ। जिल्ला प्रहरी कार्यालयका अनुसार आगलागीमा घरभित्र राखिएको ग्याँस सिलिण्डर पड्किँदा स्थानीयवासी ३५ वर्षीय अरबिन्दप्रसाद कुशवाह घाइते थिए। सर्लाहीका प्रहरी प्रवक्ता एवं प्रहरी नायब उपरीक्षक माधवप्रसाद बुढाथोकीले जलेका घर फुसले छाएको बताए। घरभित्र रहेका अन्न, लत्ताकपडालगायत सबै सामान जलेपछि १३ दलित परिवारको बिचल्ली भएको छ। आगलागीबाट स्थानीय प्रदीप हजारी, रामबली पासमान, ताहिर हजारी, शीतल हजारी, जीवन हजारी, भिखारी पासमान, रामविश्वास हजारी, बिकाउ पासमान, नन्नद किशोर पासमान, गगन हजारी, सरपलाल हजारी, रामनाथ हजारी र भुमेश्वर साह कानुको घर जलेर नष्ट भएको छ। आगलागीको कारण खुल्न सकेको छैन। मलङ्गवा, हरिवन नगरपालिकाको बारुणयन्त्र तथा सुरक्षाकर्मी र स्थानीयवासीको सहयोगमा आगो निभाइएको प्रहरीले जनाएको छ। गर्मीयाममा सावधानी नअपनाउँदा वर्षेनी आगलागीका घटना हुने गरेको छ। रासस"
नीतिकथा : इँटाले सिकाएको जीवनको अर्थ,"कार्यकारी पदमा रहेका एक सफल युवक छिमेकमा पुगेका थिए। त्यहाँ राखिएको नयाँ कार चढ्दै गर्दा छेवैबाट एक बालक निस्किएको देखे। वास्तै नगरी उनी हतार हतार कार चढे र कार हुइँक्याउन थाले। त्यो बालकले इँटाले कारको ढोकामा हान्यो। उनले ब्रेक लगाए र बालकतिर हान्निए। तिमीले कारमा के गर्यौ ? थाहा छ। नयाँ कारमा, उनी झोक्किए। बालक अलिकति डराए तर विनम्र र क्षमाप्रार्थी बनेर भने, माफ गर्नुहोस् श्रीमान्। मलाई मद्दत गर्न कसैले चासो दिएनन्। बाध्य भएर इँटा हान्नुपर्ने भयो। बालक यति भनिरहँदा आँसु बगाइरहेका थिए। भने, यो मेरो भाइ हो। ऊ ह्विलचेयरबाट पनि खस्यो र नराम्ररी चोट लागेर पीडा खेपिरहेछ। म उसलाई उठाउन पनि सक्दिनँ। बालकको बोली अवरुद्ध भयो। मन भारी बनाए। युवकले फर्किए र लडेका घाइते भाइलाई उठाएर ह्विलचेयरमा राखे। केही आर्थिक सहयोग पनि गरे। सबै ठिक हुनेछ भनेर बालकसँग कुरा गरेर कारतर्फ मोडिए। बालकले भने, धन्यवाद सर। भगवान्ले तपाईंलाई आशिर्वाद दिनुहुनेछ। युवकले केही बोल्न सकेनन्। बालक भाइलाई सकीनसकी ह्विलचेयर धकेलिरहेको देखे। उनले कारको ढोका हेरे। उनलाई त्यो दाग प्यारो लाग्यो। यद्यपि ढोकामा भएको क्षति उल्लेखनीय थियो। त्यो मर्मत गर्न मात्र धेरै रकम लाग्थ्यो। तर पनि उनी चिन्तित देखिएनन्। युवकले बुझे, जिन्दगीमा यति छिटो पनि दौडनु नहुने रहेछ ता कि आफ्नो ध्यानाकर्षणका लागि कसैले इँटा हान्नु परोस्। जीवनको लामो दौडमा नसिकेको पाठ उनले सिकेको महसुस गरे। नैतिक शिक्षा : जीवनमा हामीले अरूलाई सुन्नुपर्छ। होइन भने आफूप्रति आकर्षित गर्न कसैले हामीलाई इँटा हान्नेछन्।"
सांसदमाथि भएको आक्रमणबारे छानबिन गर्ने गृहमन्त्रीको प्रतिबद्धता,काठमाडौं : गृहमन्त्री बालकृष्ण खाँणले सर्लाहीको ईश्वरापुर नगरपालिका६ मा जनता समाजवादी पार्टीका प्रमुख सचेतक सांसद प्रमोद साहमाथि भएको साङ्घातिक आक्रमणको छानबिन गरिने बताएका छन्। शनिबार आक्रमणमा घाइते भएका साहलाई मेडिसिटी अस्पतालमा भेट गरेपछि गृहमन्त्री खाँणले घटनाको छानबिन गरी दोषीउपर कारबाही गर्नै प्रतिबद्धता जनाएका हुन्। गृहमन्त्री खाँणले सांसद साहको शीघ्र स्वास्थ्यलाभको कामनासमेत गरेका छन्। पार्टी कामको सिलसिलामा गृहजिल्ला सर्लाही पुगेका सांसद साहको आक्रमणबाट टाउकोमा गहिरो चोट लागेको छ । गृहमन्त्री खाँणले घटनाको यथार्थ पत्ता लगाउन गृह प्रशासन र सुरक्षा निकायलाई निर्देशनसमेत दिएका छन्। रासस
आईपीएलमा कोलकाताको विजयी सुरुआत,काठमाडौं : कोलकाता नाइट राइडर्सले इन्डियन प्रिमियर लिग (आईपीएल)मा विजयी सुरुआत गरेको छ। मुम्बईको वान्खडे स्टेडियमा शनिबार भएको उद्घाटन खेलमा साविक विजेता चेन्नई सुपर किङ्सलाई ६ विकेटले हराउँदै कोलकाता नाइट राइडर्सले सुखद खेल जितेको हो। चेन्नईले दिएको १ सय ३२ रनको लक्ष्य कोलकाताले १८ ओभर ३ बलमा ४ विकेट गुमाएर पूरा गर्यो। कोलकाताको जितमा अजिन्का रहाणेले ४४ रन जोडे। यस्तै साम विलिङसले २५ रन जोड्दा कप्तान श्रेयस एयर २० रनमा अविजित रहे । नितिश राना २१ तथा भेन्कातेस एयर १६ रनमा आउट भए। चेन्नईका ड्वाने ब्राभोले ३ तथा मिचेल स्टानरले १ विकेट लिए। पहिले ब्याटिङ गरेको चेन्नईले २० ओभर खेल्दै ५ विकेट गुमाएर १ सय ३१ रन जोडेको थियो। जितसँगै कोलकाताले पहिलो खेलमा २ अंक जोडेको छ।
"रामेछापमा आगलागी, ११ घर जले","रामेछाप : रामेछाप नगरपालिका ७ मा आगलागी हुँदा ११ घर जलेर नष्ट भएको छ। शनिबार दिउँसो विनोद श्रेष्ठको घरमा विद्युत् सर्ट भई आगलागी सुरु भएको थियो। रामेछापका प्रहरी नायव उपरीक्षक राजकुमार थिङका अनुसार एकैछिनमा फैलिएको आगोले ११ घरसहित अन्य ११ वटा गोठ पनि जलेको छ। श्रेष्ठको घरमा लागेको आगो हावाहुरीका कारण नजिकका छिमेकी चिरञ्जीवी श्रेष्ठ, ठेगबहादुर मगर, हिमाल श्रेष्ठ, एकलाल श्रेष्ठ, दलबहादुर मगर, ईश्वरलाल श्रेष्ठ, तेजबहादुर श्रेष्ठ, धनबहादुर श्रेष्ठ, शंकर श्रेष्ठ र प्रेमकुमार श्रेष्ठको घरमा पनि फैलिएको थियो। उनीहरू सबैको घर र गोठ जलेको प्रनाउ थिङले जानकारी दिए। आगो नेपाली सेना, सशस्त्र, नेपाल प्रहरी र स्थानीयको सक्रियतामा करिब ५ घण्टामा नियन्त्रणमा आएको थियो। आगलागीका कारण घरमा भएका सम्पूर्ण सामानसहित गोठमा रहेका केही पशुचौपाया पनि जलेका छन्। क्षतिको विवरण संकलन भइरहेको प्रहरीले जनाएको छ। घरमा लागेको आगो नजिकैको जंगलमा पनि फैलिएको छ। जंगलको आगो भने समाचार तयार पार्दासम्म नियन्त्रणमा आएको छैन। आगलागी पीडितलाई अस्थायी टहरा बनाएर राखिएको रामेछाप नगरपालिका७ सुकाजोरका वडाअध्यक्ष समिर कार्कीले जानकारी दिए। तत्काललाई नेपाली सेना र रामेछाप नगरपालिकाले पीडितलाई खाद्यान्न र लत्ताकपडाको व्यवस्थापन गरेको छ। आगलागी पीडितका लागि खाद्यान्न, ओड्ने र ओछ्याउने म्याट, भाँडाकुँडालगायतका सामग्री व्यवस्थापन गरिएको रामेछाप नगरपालिकाका उपप्रमुख सिर्जना खड्काले बताएकी छन्।"
४० वर्षपछि फेवाफाँटमा गहुँ,"पोखरा : धान भित्रिएपछि बाँझो रहने पोखराको चंखपुरस्थित फेवा फाँटमा ४१ वर्षपछि गहुँ झुलेको छ। असारमा पोखरेली जेठोबुढो धान रोपेर मंसिरमा धान भित्र्याएपछि यहाँको फाँट बाँझै रहन्थ्यो। किसानले गाई, भैंसी चराउने चरन क्षेत्रका रूपमा प्रयोग गर्दै आएका थिए। यस वर्ष पोखरा महानगरले बीउ र जग्गा तयार गर्न ५० प्रतिशत अनुदान दिएर किसानलाई खेती गर्न प्रेरित गरेपछि बाँझो फाँट खनजोत गरेर किसानले गहुँ छरेका थिए। चंखपुर फाँटमा अहिले सोही गहुँ झुलेको हो। फाँटको करिब ३ सय रोपनी क्षेत्रमा १ सय २० किसानले सामूहिक रूपमा हिउँदे बाली गहुँ लगाएका हुन्। पहानगर र भावना सामुदायिक कृषि सहकारीको संयुक्त साझेदारीमा गहुँबाली कार्यक्रम सुरु भएको सहकारी अध्यक्ष बलराम कोइरालाले बताए। हामीले बाँझो जमिनमा गहुँ लगाउने बारेमा सोचेका पनि थिएनांै। महानगरको पहलमा यो सम्भव भएको हो, उनले भने। मौसमसमेत अनुकूल भएकाले गहुँका बाला सप्रिएको र किसान उत्साहित भएको उनले सुनाए। फेवा फाँटमा गौतम जातको गहुँ लगाइएको कृषि महाशाखा प्रमुख मनहर कडरियाले बताए। किसानलाई गहुँ खेतीमा १० लाख रुपैयाँ दिएको कडरियाले जानकारी दिए। गहुँ, उवा, फापरलगायत खाद्यन्नमा परनिर्भरता बढ्दै गएकाले अभियान सुरु गरिएको हो, उनले भने, सबै ठाउँमा उत्पादन राम्रो भएपछि किसान उत्साहित भएको र अरू बाँझा जमिन पनि गुल्जार हुँदै जाने विश्वास छ। हिउँदे बाली अभियान सुरु गर्नुअघि कहाँको जमिनमा के उत्पादन हुन सक्छ भन्ने परीक्षण गरेर सोहीअनुसार किसानलाई गहुँ, तोरी, उवा, आलु, फापरका बीउ, खनजोतलगायतमा अनुदान दिएको कडरियाको भनाइ छ। महानगरले ४ ठाउँमा गहुँ, ३ ठाउँमा तोरी, २ ठाउँमा फापर र १ ठाउँमा उवाको क्लस्टर छनोट गरेर ५० प्रतिशत अनुदानमा आवश्यक सामग्री दिएको छ। कोभिडपछि किसानमा उत्पादन गर्नुपर्छ भन्ने भावना बढेकाले जमिन बाँझो नराखौं अभियान सुरु गरेको पोखरा१८ का वडाध्यक्ष रणबहादुर थापाले बताए। बाँझो जमिनमा वर्षैपछि गहुँ झुल्दा उत्साहित भएको किसान गोकर्ण शर्मा तिमिल्सिनाले बताए। अब संघ र प्रदेश सरकारले पनि यसरी किसानलाई सहयोग गर्नुपर्ने उनले बताए। छाडाचौपायाबाट खेती जोगाउन हेरालु राख्ने, काञ्जीहाउस निर्माण गरिएको उनले सुनाए। फेवा बाँध भत्केपछि २०३३ सालदेखि ०३७ सम्म गहुँ खेती गरिएकामा बढी चिसो भएर उत्पादन कम भएपछि गहुँ खेती छाडेका थियौं, ७९ वर्षीय किसान बलराम तिमिल्सिना भन्छन्, अहिले फेरि गहुँ खेती गरेर उत्पादन पनि राम्रो भएको देख्दा खुसी लागेको छ। स्थानीय उत्पादनले नधानेपछि पोखरामा गहुँ बाहिरबाट आयात हुने गरेको छ। यहाँ कति क्षेत्रफलमा गहुँ उत्पादन हुन्छ र कति गहुँ बाहिरबाट ल्याइन्छ भन्ने एकिन तथ्याङ्क छैन। हाइब्रिड केराउ उत्पादन पनि राम्रो किसानले बाँझो जमिनमा केराउ, खालु, फापर पनि लगाएका छन्। यी बालीमध्ये केराउको उत्पादनसमेत राम्रो रहेको कृषि सहकारीका अध्यक्ष बलराम कोइरालाले बताए। आउँदो सिजन अझै धेरै जमिनमा केराउ खेती पनि लगाउने योजना छ। २५ सय रुपैयाँमा ५ किलो बीउ किनेर लगाउँदा ३५ हजार बढी आम्दानी हुने भएपछि किसान उत्साहित भएको उनले बताए।"
'देखे पो जिन्दगी',"चितवन : उमेर ढल्किसक्यो। भीरपाखा गर्नुपर्ने बाध्यता। त्यसमाथि आँखाले मेसो पाँउदैन। राप्ती नगरपालिका१२ चात्राङ हो कान्छीमायाको घर। नगरपालिका भए पनि मोटरबाटोबाट उनको घर पुग्न झण्डै तीन घण्टा हिँड्नुपर्छ। डाँडामाथिको घाँम जस्तै उनको जिन्दगी आँखाको ज्योतिबिना अन्धकारमय थियो। अर्काको सहारामा दिसापिसाब जानुपर्ने समस्या थियो। पैसा नभएकै कारण अस्पताल जान सकिनन्। आँखा स्पष्ट नहुँदा टाढा जान सक्दैन थिइन्। आँखा नदेखेपछि काम गर्न सक्थेन खाने मात्रै हो। बच्चाको भरमा बाँचेको थियो, कान्छीमायाले भनिन्, गरिबको बच्चा पैसा छैन कसरी अस्पताल जानु ? परको गाउँमा आँखा शिविर आएपछि श्रीमान् श्रीमती मिलेर आँखा देखाउन तीन घण्टा हिँडेर आए। उनी उपचारका लागि लोथरको यौरालिटार आएकी थिइन्। रेखदेखका लागि श्रीमान् ७६ वर्षका अविलाल चेपाङ सँगै थिए। एक वर्षदेखि ठप्प भएको आँखाले दृष्टि पाएपछि उनले नयाँ जिन्दगी पाएकी छन्। पहाडमै आएको शिविरमा उनले आँखाको शल्यक्रिया गरेकी हुन्। मर्ने बेलामा संसार देख्न पायो, इष्टमित्र देख्यो भनेर रमाएको हो खुसीले गद्गद् कान्छीमायाले भनिन्, मर्ने बेला भए पनि आँखा देख्यो। अहिले पो जिन्दगी देख्यो। श्रीमतीले आँखा देख्न सक्ने भएपछि श्रीमान् अविलाल धेरै खुसी देखिन्थे। श्रीमतीको कपाल मुसार्थे, डोयाएर हिँड्थे। एकछिन पनि श्रीमतीलाई छोड्दैनथे। दिसापिसाब फेर्न पनि मुस्किल थियो। दुर्गमको परिवार हामी। पैसा भएपो अस्पताल जाने उनले भने, केही नगरे पनि बुढेसकालमा बूढीले सबैलाई देख्न पायो खुसी लागेको छ। राप्ती नगरपालिका१३ चेउदिङका ८६ वर्षका रामप्रसाद प्रजा आँखा जचाँउनकै लागि तीन घण्टा हिँडेर आए। रामप्रसाद जस्तै पैसाको अभावमा उपचार गर्न नसेकर घरैमा बसेका धेरै छन् । तर, आँखाको ज्योति फर्किएकोमा उनी खुसी छन्। राम्रोसँग नदेख्दा एकै ठाउँमा बस्न पथ्र्यो, उनले भने, पैसा नभएपछि सबै सहन पर्ने रहेछ अब त जिन्दगी पाएँ। पोल्किमकी ७० वर्षीया फुलमाया चेपाङ पनि खर्च जुटाउन नसक्दा एक वर्षदेखि घरैमा थिइन्। धमिलो देख्ने उनले पल्लो गाँउमा आएको शिविरको फाइदा उठाइन्। श्रीमान् खुमबहादुर तीन वर्ष अघि बिते। एक्लो मान्छे कही जान सकिनँ। पहाडमा बस्ने दुखिया मान्छे यस्तै त हो। मान्छे छैन कसले लैजाने ? उनले भनिन्, आँखा देख्यो भने आफैं गरेर, हेरेर खान पाउँथ्यो। चेपाङहरूले नियमित उपचार गराउन सक्दैनन्। धुलो र धुँवामा काम गर्ने हुनाले आँखामा समस्या देखिन्छ। बुढ्यौली लागेपछि अस्पताल जान पनि सक्दैनन्। भौगोलिक हिसावले शल्यक्रिया गर्न जटिल भए पनि विकटमा प्रभावकारी भएको वरिष्ठ आँखा चिकित्सक डा कमल खड्काले बताए। आँखामा समस्या भए पनि उपचार नगरी घरमै बसेको पाइयो डा खड्काले भने, यहाँ मोतीबिन्दुको समस्या धेरै रहेछ। यस्तो बिकटमा सेवा दिन पाउनु राम्रै उपलब्धि हो। यहाँका स्थानीय सामान्य औषधि उपचार स्वास्थ्य चौकीमा गर्छन्। स्वास्थ्य चौकी आउन पनि चारपाँच घण्टा हिँड्नु पर्छ। आँखाको उपचार गराउन भरतपुर आउनु पर्छ। कतिपयसँग अस्पतालसम्म जाने भाडा समेत हुँदैन। गाउँमा आएको निःशुल्क आँखा शिविरले उनीहरूलाई राहत दिएको छ। नेपाल हेल्प ले गरेको आँखा शिविरमा करिब तीन सय जनाको आँखाको उपचार गरिएको थियो। २५ जनाले आँखाको ज्योति पाए। ती सबै वृद्धावस्थाका हुन्। हामीले सुचना पाए अनुसार आँखाको उपचारमा पहुँच नपुगेको भन्ने समस्या देखेपछि शिविर ल्याएका हौं, कार्यकारी निर्देशक कृष्ण ढकालले भने हामी मोतिबिन्दु शल्यक्रियाको उपकरणसहित टोली नै आयौं। जुन वर्गले उपचार पाए त्यसबाट हामी खुसी छौं। राप्ती नगरपालिकाको वडा नम्बर ११ ,१२ र १३ लाई लक्षित गरेर शिविर गरिएको थियो। नगरपालिका भएपनि स्थानीयले सुविधा पाएका छैनन्। स्वास्थ्य उपचारका लागि दिनभर हिंड्नु पर्छ। आफ्नै पाखा पखेरामा रमाएका चेपाङ जातीले विकासको अनुभूति गर्न पाएका छैनन्। उपचारपछि आँखा देखेका उनीहरूले भने, देखे पो जिन्दगी ।"
पर्यटन दूत बनेर देश विकास गरौं : राष्ट्रपति,"काठमाडौं : राष्ट्रपति विद्यादेवी भण्डारीले गैरआवासीय नेपालीलाई पर्यटन दूत बनेर मुलुकको पर्यटन प्रवद्र्धनमा सहयोग गर्न आह्वान गरेकी छन्। गैरआवासीय नेपाली संघ (एनआरएनए) को १०औं महाधिवेशनको शनिबार उद्घाटन गर्दै राष्ट्रपति भण्डारीले गैरआवासीय नेपालीलाई पर्यटन दूत बनेर विश्वमा नेपाललाई चिनाउन आग्रह गरिन्। जति विदेशी पर्यटक ल्याउन सकियो, त्यति आर्थिक विकास सम्भव हुन्छ, उनले भनिन्, सांस्कृतिक दूतका रूपमा काम गर्न सके पर्यटनबाटै आर्थिक लाभ लिन सकिन्छ। प्राकृतिक, धार्मिक तथा सांस्कृतिक रूपमा नेपालले प्रशस्तै संभावना बोकेकाले पर्यटनकै माध्यमबाट मुुलुकको आर्थिक विकास गर्न सकिने राष्ट्रपतिको भनाइ थियो। उनले विदेशमा बस्ने नेपालीले नेपालको पर्यटनबारे चर्चा गर्न सके मात्रै पनि पर्यटक भित्र्याउन सकिने बताइन्। विदेशका नेपालीले कमाएको ज्ञान, सीप र पुँजीको प्रयोग गर्दै आर्थिक विकास गरिने राष्ट्रपतिको भनाइ थियो। भनिन्, विश्वको जुनसुकै कुनामा बसे पनि नेपालको समृद्धिका लागि कुनै कुराले छेक्दैन। मातृभूमिको अपेक्षाअनुरूप विदेशमा बस्ने नेपालीहरूलाई सहकार्यका लागि आह्वान पनि गरिन्। विदेशमा बसेर पनि नेपालको आर्थिक विकासमा ध्यान दिन सकेकोमा एनआरएनएको उच्च मूल्यांकन गरिने उनले बताइन्। एनआरएनएको माग सम्बोधन गर्न नागरिकतासम्बन्धी कानुन पनि छिटो बन्ने उनको विश्वास थियो। कार्यक्रममा गृहमन्त्री बालकृष्ण खाँणले मुलुकको आर्थिक विकासका लागि गैरआवासीय नेपालीहरूको भूमिका महत्वपूर्ण हुने बताए। नेपालको उत्पादन तथा रोजगारी सिर्जनामा गैरआवासीय नेपालीहरूको भूमिका महत्वपूर्ण हुने उनको तर्क थियो। नेपालका लागि नेपाली अभियान सार्थक बनाउन उनले गैरआवासीय नेपालीलाई आग्रह गर्दै सरकारको सधैं साथ र समर्थन रहने बताए। एनआरएनएहरूको सम्पत्ति र व्यवसायको सुरक्षाका लागि सरकार गम्भीर रहेकाले नागरिकतासम्बन्धी कानुन पनि छिट्टै बन्ने गृहमन्त्री खाँणको प्रतिबद्धता थियो। नेपाल उद्योग वाणिज्य महासंघका अध्यक्ष शेखर गोल्छाले कोभिडपछि अर्थतन्त्र विस्तारै उठ्न थालेको भन्दै अर्थतन्त्र चलायमान बनाउन गैरआवासीयहरूको भूमिका उत्तिकै महत्वपूर्ण हुने बताए। विदेशमा छरिएर रहेका ज्ञान र पुँजी स्वदेश ल्याउन सके आर्थिक विकास हुने भनाइ थियो। एनआरएनहरूसँगको सहकार्यमार्फत आर्थिक रूपान्तरण गर्न सकिने उनको भनाइ थियो। गैरआवासीय नेपाली संघका संस्थापक अध्यक्ष डा उपेन्द्र महतोले संकल्प लिएमा छोटो समयमा नै देश समृद्ध बनाउन सकिने बताए । नेपाल बनाउने सौभाग्य मिलेको उनको भनाइ छ । भने, आयात होइन, निर्यात गर्न सकिने अवस्थामा नेपाललाई पुर्याउनुपर्छ । नेपालमा मात्र होइन, विदेशमा समेत लगानी गर्न सक्ने हैसियत नेपालले बनाउन सक्ने उनको भनाइ थियो । संघका पूर्वअध्यक्ष जीवा लामिछानेले एनआरएनए ठूलो साझा चौतारी बन्न पुगेको बताए । संसारमा रहेका सम्पूर्ण नेपालीलाई जोड्दै नसोचेको प्रगति भएको उनले बताए । व्यक्तिगत मात्र नभई सामूहिक लगानीका साथै परोपकारीदेखि नाफा कमाउने क्षेत्रमा एनआरएनको लगानी भएको उनले बताए । देशप्रति माया उस्तै रहेको भन्दै लामिछानेले नेपालको समृद्धिको पथमा सधैं क्रियाशील हुने बताए । मातृभूमिको समुन्नतिमा गहन भूमिका हुनैपर्छ, उनले भने, प्रतिबद्धता जाहेर गरिएका विषयमा हामी हर्षित हुनुपर्छ । पूर्वअध्यक्षहरूलाई बढी अधिकार दिइएकाले एनआरएनएमा विवाद आएको भन्दै उनीहरूको अधिकार सीमित गर्नुपर्ने उनले बताए । संस्थाको गरिमा पुनःस्थापित गर्न सक्नुहोस् । केही समझदारी गरेर चोइटिएर गएका साथीहरूलाई भावनात्मक रूपमा जोडेर ल्याउनु हुनेमा आशावादी छु, उनले भने । पूर्वसंरक्षक रामप्रसाद थापाले अहिलेसम्म नागरिकता ऐन नआएकाले असजिलो परेको बताए । विदेशमा बस्ने नेपाली अन्योलमा परेका छौं, उनले भने, विदेशबाट आउने नेपालीलाई भिसाको झन्झट परेको छ । भिसा नचाहिने व्यवस्था गर्न आवश्यक छ । पूर्वअध्यक्ष भवन भट्टले एनआरएनएमा विश्वासको कमी सिर्जना भइरहेको बताए । बहुपदमा नेतृत्व गैरआवासीय नेपाली संघ (एनआरएनए)को शनिबारदेखि सुरु भएको १० औं महाधिवेशनले बहुपद सिर्जना गरेको छ । एनआरएनएमा अब तीन अध्यक्ष हुने छन् । सहमति भएसँगै ६ महिना लामो विवाद अन्त्य गर्दै तीन अध्यक्ष हुने गरी विधान पारित भएको हो । गैरआवासीय नेपाली संघ ऐनको धारा २७ निश्क्रिय पारी बहुपदको सिर्जना गरिएको र यो कार्यकालपश्चात् स्वतः खारेज हुने अध्यक्ष कुमार पन्तले बताए । २०२१२०२३ अक्टुबरका लागि सिर्जना गरिएका सबै पदहरू उक्त कार्यकाल समाप्त भएपछि भविष्यमा नजिर नरहने गरी स्वतः खारेज हुने अध्यक्ष पन्तले बताए । अब संघमा उपाध्यक्ष ८, महिला उपाध्यक्ष २, युवा उपाध्यक्ष २, महासचिव २, सचिव ८ जना हुने छन् । त्यस्तै महिला सचिव २, कोषाध्यक्ष २, सहकोषाध्यक्ष ३, महिला सहकोषाध्यक्ष २, प्रवक्ता २, महिला संयोजक २ र युवा संयोजक २ जना रहनेगरी अध्यक्षका प्रत्यासीहरूले सहमति गरेका छन् ।"
मेयरको उम्मेद्वार टुंग्याउने जसपाको बैठकमा ढुंगामुढा र तोडफोड,"गोरखा : आसन्न स्थानीय तहको निर्वाचनमा पालुङ्टार नगरपालिकाको मेयरको उम्मेद्वार टुंगो लगाउने विषयमा जनता समाजवादी पार्टी(जसपा)मा कचिंगल भएको छ। नौ जना आकांक्षीहरुमध्ये एकजनाको नाममा सहमति गराउन शुक्रबार राती बसेको बैठकमा ढुंगामुढा र तोडफोड भएको सो पार्टीले जनाएको छ। आसन्न निर्वाचनमा पालुंटार नगरपालिकामा जसपाबाट मेयर पदमा नौ जना र उपमेयर पदमा पाँचजनाले आकांक्षा राखेका थिए। उनीहरुमध्ये एकजनाको नाममा सहमति गराउन बसेको बैठकमा मादक पदार्थ सेवन गरेका उच्छृङ्खल समूहले बाहिरबाट आक्रमण गरेका जसपाका पालुंटार नगर कमिटीका अध्यक्ष रमेश पोखरेलले बताए। बैठक पिस हेभन पार्टी प्यालेसमा चलिरहेको थियो। पहिले वडाअध्यक्ष पदका लागि उम्मेद्वार टुंगो लगाउने भन्ने थियो। त्यसपछि उपमेयर र मेयरको नाम टुंग्याउने भन्ने थियो, पोखरेलले भने, तर बैठकमा वडाअध्यक्ष र उपमेयरको विषयमा कुरै हुन पाएन। मेयरकै विषयमा कुरो आयो, पोखरेलले भने, तर उच्छृङ्खल समूह बाहिर मादक पदार्थ सेवन गरी उफ्रिने, कराउने, हुलहुज्जत र आक्रमण गर्ने गर्न थाले। बैठक भइरहेको हलबाहिरबाट ताला लगाइदिए। अनि राती अबेर भएपछि ढुंगामुढा गरेर झ्यालको सीसा तोडफोड गरिदिए। कुटपिटको प्रयास पनि गरे। तनावपूर्ण अवस्था सिर्जना भएपछि अर्को दिन बैठक बस्ने गरी बैठक स्थगित भएको थियो। तर प्रेम गुरुङको नाममा सर्वसम्मत भएको भनेर झुठो प्रचार गरियो, अर्का एकजना उम्मेद्वारका आकांक्षीले भने, राजनीतिक पार्टीभित्र अराजनीतिक हर्कत गर्ने काम भयो। यो सह्य छैन। नाम टुंगो लाग्न नसक्ने अवस्थामा माथिल्लो कमिटीमा नाम सिफारिस गरी पठाउने पार्टीको प्रावधान छ। तर उम्मेद्वार छान्नै चुनाब गर्नुपर्छ भने पार्टीको विधानविपरीत दबाब आएको उनले बताए। अराजनीतिक गतिविधि कसले कसरी सञ्चालन गरिरहेको छ भन्ने बारे पार्टीले छानबीन गरिरहेको पार्टी अध्यक्ष पोखरेलले बताए। मेयरका लागि पालुंटारमा नौ जनाले आकांक्षा प्रस्तुत गरेका छन्। अमृतबहादुर आचार्य, अशोक देवकोटा, रमेश पोखरेल, लालबहादुर बिक, प्रेम गुरुङ, दीपक पाण्डे, शान्ता न्यौपाने, शम्भु कौडाल र पिटरकुमार श्रेष्ठ आकांक्षी रहेको पार्टीले जनाएको छ। त्यस्तै उपमेयरका लागि पाँच जना अकांक्षी रहेका छन्। तनावपूर्ण भएको सो बैठकमा नगर कमिटीका पदाधिकारी, वडा पार्टी कमिटीका अध्यक्षहरु, उपलब्ध केन्द्र, प्रदेश र जिल्ला कमिटीका सदस्यहरु सहभागी थिए।"
माओवादीलाई सिध्याउने प्रयास हुँदैछ,"गोरखा : नेकपा माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहालले माओवादी जनयुद्धबाट प्राप्त उपलब्धि खोस्ने प्रयास भए आन्दोलन गर्ने चेतावनी दिएका छन्। बारपाक सुलीकोट गाउँपालिकाको नवनिर्मित भवनको उद्घाटन समारोहमा बोल्दै उनले माओवादीलाई देशभरिबाट बढार्ने षड्यन्त्र भइरहेकाले पुनः आन्दोलनको तयारीमा लाग्न कार्यकर्ताहरूलाई आग्रह गरे। कांग्रेस र एमाले मिलेर नयाँ गठनबन्धन बनाउने र माओवादीलाई देशभरिबाट बढार्ने षड्यन्त्र गरिएको थियो। अनेक बुद्धि लगाएर उनीहरूको त्यो सपना चकनाचुर बनाइयो, उनले भने। बाह्रबुँदे भनेको टेक्ने थलो मात्र हो भन्दै उनले भोलिका दिनमा धोका भएमा त्यसैमा टेकेर आन्दोलन गर्ने चेतावनी दिए। बाह्रबुँदे भनेको टेक्ने थलो हो। भोलि बेइमानी भयो भने त्यसैमा टेकेर आन्दोलन गर्छौं। प्रतिक्रियावादी, प्रतिक्रान्तिकारीहरूले माओवादीलाई सिध्याउन धेरै कोसिस गरिरहेका छन्, उनले भने, यो अहिलेको सिस्टम माओवादीले ल्याएको सिस्टम हो। यो देशका सबै उत्पीडित, दलित, गरीब, महिला जनजाति, आदिवासीलाई अधिकार दिलाएको माओवादीले हो। यसलाई खोस्न खोजियो भने माओवादी अर्को लडाइँ लड्न तयार छ। उनले थपे, हामीले अहिले हतियार उठाउने कुरा गरिरहेका छैनौँ। आजकल लडाइँको नयाँ तरिका छ, कलरफूल रिभोलुसन। अर्थात् रंगीन क्रान्ति। यसको अर्थ हो, देशैभरबाट सबै जाति, क्षेत्र, धर्म, वर्ग, लिंगका जनता सबै सडकमा आउने क्रान्ति। आसन्न चुनावलाई माओवादीले चुनावका रूपमा मात्र नभई युद्धका रूपमा लिएको उनले बताए। अरूका लागि सामान्य निर्वाचन जस्तै होला। तर, माओवादी केन्द्रको निम्ति यो निर्वाचन मात्र होइन। योे त हाम्रा महान सहिद, बेपत्ता योद्धाहरू, घाइते, अपांगता भएका लाखौंलाख जनताका सपनाहरू सफल पार्ने लडाइँ हो, उनले भने। गणतन्त्र, संघीयता लगायतका उपलब्धि खोस्न देशी र विदेशी शक्ति लागिपरेका उनले आरोप लगाए। ४ करोड ९५ लाख रुपैयाँ लागतमा निर्माण सम्पन्न भएको सो भवनको २०७५ फागुन १४ गते दाहालले नै शिलान्यास गरेका थिए।"
माओवादी अध्यक्ष प्रचण्ड र गृहमन्त्री खाणबीच भेटवार्ता,"काठमाडौं : नेकपा (माओवादी केन्द्र) का अध्यक्ष तथा पूर्वप्रधानमन्त्री पुष्पकमल दाहाल प्रचण्ड र गृहमन्त्री बालकृष्ण खाणबीच भेटवार्ता भएको छ। आइतबार बिहान प्रचण्ड निवास खुमलटारमा भएको भेटघाटमा मुख्य गरी तीन विषयमा छलफल भएको छ। भेटमा समसामयिक राजनीतिक विषय, स्थानीय निर्वाचन र शान्ति सुरक्षाको वर्तमान अवस्थाबारे कुराकानी भएको छ। सरकारले ३० वैशाखका लागि स्थानीय तह निर्वाचनको मिति निर्धारण गरेको छ। निर्वाचनको मिति नजिकिँदै गर्दा गृहमन्त्री खाणले सत्तारुढ घटक माओवादी केन्द्रका अध्यक्ष प्रचण्डसँग भेटघाट गरेका हुन्। स्थानीय तह निर्वाचनमा सत्ता गठबन्धन चुनावी तालमेल गरेर अगाडि बढ्ने विषयमा कुराकानी भइरहेको छ। त्यस्तै अहिलेको शान्ति सुरक्षाको अवस्था र निर्वाचनमा शान्ति सुरक्षाको अवस्थाबारे पनि कुराकानी भएको थियो।"
हेर्नुहोस् तपाईको आजको राशिफल,"आज चैत १३ गते आइतबार दशमी तिथि, उतराषाढा नक्षत्र शिव योग मकरका चन्द्रमा, सूर्योदय बिहान ६ बजेर २ मिनेटमा र सू्र्यास्त बेलुका ६ बजेर १८ मिनेटमा हुने छ। हेर्नुहोस् आजको राशिफल मेष : नयाँ कामको सुरूआत हुनेछ। आपसी किचलो हटेर जानेछ। समाजमा सम्मानित व्यक्ति बनिएला। वृष : सांस्कृतिक कार्यप्रतिको चासो बढेर जानेछ। शारीरिक समस्याबाट छुटकारा मिल्नेछ। आर्थिक लाभ मिल्ला। मिथुन : अरुको प्रलोभनमा फसिएला। रोजगारीमा भने सफलता प्राप्त होला। पारिवारिक साथ प्राप्त होला। कर्कट : प्रिय पात्रसँग पुनः मिलन होला। शैक्षिक गतिविधि तीव्र बन्नेछ। सेयर कारोबार शुभ रहला। सिंह : वैदेशिक रोजगारीको अवसर मिल्ला। व्यापारमा केही किचलो निम्तेला। धार्मिक कार्यमा मन रम्नेछ। कन्या : अप्रत्यासित रूपमा शुभ खबर मिल्नेछ। स्वास्थ्य समस्या हटेर जाला। रोजगारीमा राम्रो स्थान मिल्नेछ। तुला : अरुको सेवामा समय बित्ला। प्रकृति प्रेमी व्यक्ति बनिएला। साथीभाइबीच रमाइलो पल व्यतित गरिएला। वृश्चिक : एकल लगानीमा व्यवधान निम्तेला। धार्मिक क्षेत्रको भ्रमणमा व्यस्त बनिएला। शारीरिक आलस्यता हुने योग छ। धनु : असल व्यक्तिको साथको आवश्यकता देखिएला। राजनीतिक क्रियाकलापबाट टाढै रहनुहोला। मनोरञ्जनमा समय बित्नेछ। मकर : पशु भयबाट चिन्तित बनिएला। प्रिय पात्रबाट धोका प्राप्त होला। अप्रीय घटनाको सामना गर्नुपर्ला। कुम्भ : व्यवसायमा सफल व्यक्ति बनिएला। सरकारी काममा व्यवधान आउला। मांगलिक कार्यमा सहभागी बनिएला। मीन : खेलकुदमा सफलता मिल्नेछ। पारिवारिक जिम्मेवारी थपिनेछ। नयाँ दाम्पत्य जीवन शुभ रहला।"
धरानमा खानेपानीको हाहाकार,"धरान : धरान उपमहानगरपालिकाले सुरु गरेको धरान खानेपानी आयोजनाको निर्माण अलपत्र परेको छ। धरान खानेपानी व्यवस्थापन बोर्डले पानी वितरणमा चरम लापरबाही गरेका कारण धरानका १६ वटा वडामा खानेपानीको हाहाकार भएको छ। उक्त आयोजना एसियाली विकास बैंकको १ अर्ब ७१ करोड रुपैयाँको आर्थिक सहयोगमा सुरु गरिएको थियो। बोर्डले वडा१,२,३, र वडा ७१९ मा पानी वितरण गर्दै आएको छ। यी वडाहरूमा २८ हजार निजी धारा जडान गरिएका छन्। तर, बोर्डले नियमित खानेपानी वितरण नगर्दा सर्वसाधारण खानेपानी सुविधाबाट वञ्चित भएका छन्। नेपालचीन साझेदारी ठेकेदार कम्पनी तेन्जिङ तुन्दी जेभीको चरम लापरबाहीले खानेपानीको आयोजनाको काम समयमा सम्पन्न नहुँदा धरानमा खानेपानीको चरम अभाव भएको छ। सन् २०१७ मा निर्माण कार्य सम्पन्न गर्ने गरी निर्माण कार्य थालिएको आयोजनाको म्याद पटकपटक थप्दासमेत ठेकेदार कम्पनीले सम्पन्न गर्न सकेको छैन। धरानका जनप्रतिनिधि, खानेपानी व्यवस्थापन बोर्डका कर्मचारीको मिलेमतोले आयोजनाको काम लथालिंग अवस्थामा पुगेको एमाले धरानका नेता ठाकुर कार्कीले बताए। ठाकुरले खानेपानी आयोजनामा भ्रष्टाचार भएको भन्दै छानबिन गरी दोषीलाई कारबाही गर्न र धरानवासीलाई सहज रूपमा खानेपानी वितरण गर्ने वातावरण बनाइदिन माग गरेका छन्। चौबिसैं घण्टा धरानवासीलाई खानेपानी वितरण भनिएको थियो। तर, ठेकेदार कम्पनीले ठेक्काबापतको रकम भुक्तानी लिएर निर्माण कार्य अलपत्र पारेको हो। माओवादी केन्द्र सुनसरीका सहइन्चार्ज अइन्द्रविक्रम बेघाले ३५ दिनदेखि घरमा पानी नआएको गुनासो गरेका छन्। उनल आयोजनामा चरम भ्रष्ट्राचार भएको भन्दै छानबिन गर्नसमेत माग गरेका छन्। ठेकेदार कम्पनीसँग विजयपुर जंगलमा रिजर्ब ट्यांकी बनाउने सम्झौता भए पनि उक्त स्थानमा सम्झौताअनुसारको काम नभएको धरान१४ का प्रभाव खतिवडाले बताए। आयोजनाले धरानको चारकोसे जंगलबाट जमिनमुनिबाट टेस्ट ड्रिलिङ गरी दैनिक ३ करोड लिटर पानी उत्पादन गर्ने भनेको थियो। तर, हाल ८० लाख लिटर मात्र पानी उत्पादन गरेपछि आयोजनाको काममा आर्थिक अनियमितता भएको स्थानीय बासिन्दाको आरोप छ। सन् २०१७ मै घरघरमा खानेपानी पुर्याउने भनिए पनि कम्पनीको लापरबाही, जनप्रतिनिधि र कर्मचारीको मिलेमतोमा आयोजना अलपत्र परेको धरानका सामाजिक अभियन्ता हर्क साङपाङले बताए। धरान७ का वडाअध्यक्ष जीवन सुवेदीले खानेपानी व्यव्स्थापन बोर्डले नियमित खानेपानी वितरण नगरेका कारण वडावासीहरूलाई महंगो शुल्कमा पानी किनेर वितरण गर्नुपरेको बताए। बोर्डका प्रमुख राजु पोखरेलले खानेपानी आयोजनाको ठेकेदार कम्पनीले १ अर्ब ७१ करोड रुपैयाँ भुक्तानी लगे पनि आयोजनाको निर्माण सम्पन्न नगरेको बताए। उनले पुरानो खानेपानीको पाइपलाइन बिग्रिएको र पानी उत्पादन हुँदा सर्वसाधारणलाई पर्याप्त पानी वितरण गर्न नसकिएको बताए। धरानका मेयर तिलक राईले पानी वितरणलाई जहज बनाउने काम भइरहेको बताए।"
गाउँ रित्याउने विकास,"दुई वर्षअघि तेह्रथुमको लालीगुराँस नगरपालिकाका मेयर अर्जुनबाबु मावोहाङले नगरवासीको सुविधाका लागि गाउँगाउँमा सडक पुर्याउँदा त्यो झन् प्रत्युत्पादक बनेको अनौठो तर्क गरे। सडक, खानेपानी, शिक्षा, स्वास्थ्यजस्ता सुविधा गाउँमा पुग्दा कसरी प्रत्युपादक होला त ? मैले सोधें। उनले भने, सडक गाउँगाउँ पुगेपछि मानिसहरूलाई गाउँ छोड्न सजिलो भयो। ट्रकमा गुन्द्री, गजेरा, दाउरा र झिक्रासमेत सबै बोकेर मान्छे बसाइँ सर्न थाले। त्यसैले हामीले बनाएका सडकले नगरपालिका नै रित्याउला जस्तो छ। मावोहाङको चिन्ता त्यतिमा मात्र सीमित रहेन। यसैगरी मान्छे गाउँघर छोडेर मधेस र सहरतिर झरिरहने हो भने कुनै बेला लालीगुराँस नगरपालिका नै छिमेकी स्थानीय तहसँग मर्ज हुने हो कि ? उनी भन्दै गए २०४८ सालमा तीनवटा निर्वाचन क्षेत्र भएको भोजपुर, दुई निर्वाचन क्षेत्र भएका ताप्लेजुङ, पाँचथर अहिले एक निर्वाचन क्षेत्रमा सीमित छन्। त्यसैगरी एउटा कानुनले बाँधेर न्यूनतम जनसंख्या नभएका नगरपालिका अर्कोमा मर्ज गर्ने भन्ने नीति आयो भने यस नगरपालिकाबाट राजनीति गर्ने हाम्रो भविष्य के होला ? समाजशास्त्रीय जानकारी राख्ने मेयर मावोहाङको चिन्ता जायज छ। उनले दिएको दृष्टान्तले त्यो कुरालाई थप पुष्टि पनि गर्छ। पहाडमा विकास नपुगेको होइन। बाटो र बिजुली नपुगेको होइन। पछिल्लो दशकमा विकासको मूल हिमाल, पहाड, तराई सबैतिर छ नै। तर किन मान्छे पहाड र हिमालमा अडिन सकेका छैनन्। उनीहरूलाई के त्यस्ता कारणहरूले त्यहाँबाट विस्थापनको चरणमा पुर्याइरहेको छ। यसका कारण खोज्न ढिला गर्नु हुँदैन। २०७८ सालमा भएको जनगणनाको प्रारम्भिक नतिजाले पहाड र हिमाललाई जंंगल मुलुक र तराईलाई घनाबस्तीको भूगोलमा परिणत गर्ने संकेत दिएको छ। २०६८ सालको जनगणनामा हिमाल र पहाडका २७ जिल्लाको जनसंख्या वृद्धिदर ऋणात्मक अवस्थामा थियो। एकदशकमा अरू पाँचवटा जिल्ला ऋणात्मक अवस्थामा पुगे। यसको अर्थ के हो भने पहाड र हिमालका आधाभन्दा बढी जिल्लाका अधिकांश मानिस रमाएर बसेका छैनन्। उनीहरू नयाँ गन्तव्यको खोजीमा छन्। जनगणनाको प्रारम्भिक तथ्यांकअनुसार हिमालको जनसंख्या वृद्धिदर ००२ प्रतिशत छ भने पहाडको ०२९ प्रतिशत छ। तराईको वृद्धिदर १५६ प्रतिशत छ। २०६८०७८ को दशकमा हिमालमा भएको जनसंख्याको ०२१ प्रतिशत मानिस घटे। पहाडमा ३११ प्रतिशत मानिस बढे भने तराईमा १७६२ प्रतिशत मानिस बढेका छन्। २०६८ मा भएको जनसंख्या भन्दा २०७८ मा १०१८ प्रतिशत मानिस नेपालमा बढेका छन्। सबैभन्दा धेरै जनसंख्या घटेको जिल्ला बागमती प्रदेशको रामेछाप हो। जहाँ अघिल्लो दशकभन्दा ३२ हजार २६ मानिस घटेका छन्। धेरै घनाबस्ती भएका मोरङ र सुर्खेत जिल्लामा जुन दरले मानिस थपिएका छन् त्यही दरले रामेछापमा घटेका छन्। अर्थात् रामेछापको ऋणात्मक जनसंख्या वृद्धिदर १६५ छ भने मोरङ र सुर्खेतको वृद्धिदर १६ रहेको छ। यसको अर्थ के हो भने मोरङ र सुर्खेतजस्ता सुविधासम्पन्न जिल्लामा मानिसलाई जति आकर्षण छ, रामेछाप त्यतिकै मात्रामा विकर्षणको केन्द्र भएको तथ्यांकले देखाउँछ। यो एउटा उदाहरण मात्र हो। जनसंख्या ओरालो झरेका अरू जिल्ला हेर्यो भने पनि समान तथ्यांक देखिन्छ। खोटाङ, मनाङ, भोजपुर, तेह्रथुम, गुल्मी, स्याङ्जा, अछाम, अर्घाखाँची, पर्वत, पाँचथर, सिन्धुपाल्चोकजस्ता जिल्लामा जनसंख्या ऋणात्मक अवस्थामा छन्। यसैगरी लमजुङ, धनकुटा, दोलखा, पाल्पा, गोरखा, बागलुङ, ताप्लेजुङ, म्याग्दी पनि यो दशकमा जनसंख्यामा ठूलो क्षति व्यहोर्ने जिल्ला हुन्। यसैगरी नुवाकोट , ओखलढुंगा, धादिङ, काभ्रे, इलाम, दैलेख, बझाङ, डोटी, बैतडी, डँडेलधुरा, सल्यान, सोलुखुम्बु पनि जनसंख्यालाई रोक्न नसक्ने जिल्लामा गणना भएका छन्। प्रदेशगत हिसाबले हेर्ने हो भने प्रदेश नं १ को पहाडी भूभागले जनसंख्यामा ठूलो क्षति व्यहोरेको छ। जहाँबाट अघिल्लो दशकमा भएका १ लाख २२ हजार ६ सय ९६ जना मानिस हराएका छन्। यस प्रदेशका १४ मध्ये ९ वटा जिल्लाको जनसंख्या वृद्धि घट्दो अवस्थामा छ। दोस्रोमा बागमती प्रदेशका पहाड र हिमाली क्षेत्रका मानिस जिल्ला छोडेर अन्यत्र हिँडेका छन्। यो प्रदेशका हिमाली र पहाडी गरी ६ वटा जिल्लाका १ लाख ९ हजार मानिसले थातथलो छोडेर अन्यत्र बसाइ सरेका छन्। गण्डकी प्रदेशका ७ जिल्लाले जनसंख्या क्षति व्यहोरेका छन्। जहाँ अघिल्लो दशकभन्दा १ लाख ६ हजार ३ सय ५५ जनसंख्या घटेको छ। लुम्बिनी प्रदेशका तीन वटा पहाडी जिल्लाले जनसंख्या गुमाएका छन्। जहाँबाट १ लाखभन्दा कम मानिस थातथलोमा भेटिँदैनन्। यो प्रदेशबाट ७२ हजार ५ सय १३ जना मानिस अन्यत्र गएका छन्। कर्णाली प्रदेशका दैलेख र सल्यानले मात्र जनसंख्या गुमाएका छन्। यी दुई जिल्लाबाट ११ हजार २७ जना मानिस गायब भएका छन्। सुदूरपश्चिम प्रदेशका दार्चुलाबाहेक सबै पहाडी र हिमाली जिल्ला बैतडी, अछाम, डोटी, डँडेलधुरा, बझाङको जनसंख्या घटेको छ। यो प्रदेशका पाँचवटा जिल्लाको जनसंख्या ओरालो लागेको छ। जहाँबाट ४८ हजार ९ सय ५८ जना मानिस अन्यत्रै गएको देखिन्छ। अपवाद कर्णाली पहाड ! नेपालको जनसंख्याको प्रवृत्ति हेर्दा प्रायः दुर्गम, सडक सुविधा नभएका जिल्लाको जनसंख्या ऋणात्मक छ। तर यो प्रवृत्तिभन्दा भिन्न छ कर्णाली पहाड। सामान्यतः साविक कर्णाली अर्थात् हालको माथिल्लो कर्णालीको जनसंख्या वृद्धिदर उच्च नै देखिन्छ। अझ भनौं त्यहाँको जनसंख्याको वृद्धिदर अन्य पहाड र हिमालजस्तो ऋणात्मक छैन। मुगुको वृद्धिदर त झन्डै २ प्रतिशतको वृद्धिमा छ। मुगु जिल्लाको जनसंख्या २०६८ मा ५५ हजार २ सय ८६ भएकोमा २०७८ मा ६६ हजार ६ सय ८५ पुगेको छ। यो दुर्गम हिमाली जिल्लामा १० वर्षको अन्तरमा ११ हजार ३ सय ९९ मानिस थपिएका छन्। यहाँको जनसंख्या वृद्धिदर १८ प्रतिशत पुगेको छ। कर्णालीको अर्को विकट जिल्ला हुम्ला हो। त्यहाँको जनसंख्या वृद्धिदर पनि करिब राष्ट्रिय औसतसँग मिल्दो छ। यो जिल्लामा २०६८ मा ५० हजार ८ सय ५८ जनसंख्या थियो। २०७८ मा ५५ हजार ४ सय ९६ पुगेको छ। विकट जिल्ला डोल्पाको पनि अवस्था त्यस्तै छ। जहाँ २०६८ मा ३६ हजार ७ सय जनसंख्या थियो भने २०७८ मा ४२ हजार ९ सय ५९ पुगेको छ। यहाँको जनसंख्या वृद्धिदर १५ प्रतिशत रहेको छ। जाजरकोट, कालीकोट र रुकुम पश्चिमजस्ता कर्णाली पहाडका जिल्लामा मानिसको विकर्षण देखिँदैन। आकर्षण नै छ। बरु तुलनात्मक रूपमा सुगम मानिएको दैलेख र सल्यानले १० वर्षमा जनसंख्याको ठूलो हिस्सा गुमाएका छन्। कर्णाली प्रदेशको मुख्य आकर्षणको केन्द्र सुर्खेतको जनसंख्या वृद्धिदर १६ प्रतिशत छ। नेपालको जनसंख्याको आमप्रवृत्तिभन्दा कर्णाली पहाडमा फरक विशेषता देखिनु एउटा रोचक विषय हो। केही वर्षअघिसम्म नुनको अभाव, भोकमरी, गरिबी र पिछडिएको भूगोल भनेर पढ्ने पढाइने गरेको यो भूगोलमा मानिस किन थातथलोमै रमाएरै बसे होलान् ? अझ मुगुमा मानिस बाहिरबाट बसाईं सरेर गएका हुन् कि भन्ने पनि देखिएको छ। आखिर यी ठाउँहरूमा मानिसको आकर्षण के रहेछ ? ती सम्भावनालाई सरकारले पहिचान गर्नु उपयुक्त देखिन्छ। चिन्ता राजनीतिको लालीगुराँस नगरपालिकाका मेयर मावोहाङले भनेजस्तै जनसंख्याको असन्तुलित वितरणले अनेक समस्या उब्जाउँछ। ती सबै समस्या राजनीतिमा गएर जोडिन्छन्। नेपालजस्तो देशमा राजनीतिक रूपमा जति पहुँच बढ्दै जान्छ, त्यती नै आफ्नो भूगोलमा लैजाने स्रोत साधनमा पनि पहुँच विस्तार हुन्छ। जसरी कुनैबेलाको तीनवटा निर्वाचन क्षेत्र भएको भोजपुरमा अहिले एउटा मात्र निर्वाचन क्षेत्र कायम छ। उसले दुई जना सांसद मात्र गुमाएको छैन ति सांसदको पहुँचले जिल्ला पाउने अर्थतन्त्र, रोजगारी, शिक्षा स्वास्थ्यमा जिल्लावासीले पाउने सिफारिस आदि पनि गुमाएको छ। यस्तो समस्या भोजपुरमा मात्र सीमित छैन। यसको विस्तार भएर ३२ वटा जिल्लामा पुगेको छ। अवस्था यस्तै हुने हो भने आगामी दशकमा यो अरू पहाडी र हिमाली जिल्लामा फैलने छ। संविधानले हरेक २० वर्षमा अघिल्लो जनगणनाको तथ्यांकका आधारमा निर्वाचन क्षेत्रको पुनर्विचार गर्न सकिने कुरा उल्लेख छ। यस हिसाबले आगामी दशकको जनगणनाको नतिजाका आधारमा निर्वाचन क्षेत्रहरूको निर्धारण हुनेछन्। त्यसैले राजनीतिक नेताहरूले ढिला नगरी जनसंख्याको समानुपातिक वितरणका लागि विशेष नीति ल्याउनुपर्ने देखिन्छ। अन्यथा हिमाल पहाडबाट केन्द्रीय राजनीतिमा हुने प्रतिनिधित्व अझै खुम्चिने देखिन्छ। यसका लागि हिमाल पहाडमा सुविधा सम्पन्न एकीकृत वस्तीको विकासमा ढिलाइ गर्नुहुन्न। ठूला आवासीय विद्यालय, कलेज र स्वास्थ्यसंस्था त्यस्ता बस्तीहरूमा निर्माण गर्नुपर्छ। त्यतिले मात्र मानिस पहाडमा रोकिँदैनन्, आकर्षक रोजगारी र दक्ष जनशक्तिलाई काम दिन सक्ने संस्थाहरू त्यतैतिर खुलेका हुनुपर्छ। यस्ता सुविधा कसका लागि भन्ने प्रश्न आउँछ। यसका लागि ती ठाउँहरूमा जनसंख्याको उल्लेख्य भार हुनुपर्छ। तब मात्र विकासका यस्ता अवधारणाले मूर्त रूप पाउनेछन्। खासगरी राष्ट्रिय योजना आयोग यस्तै तथ्यांकका आधारमा योजना बनाएर सरकारलाई कार्यान्वयन गर्ने बाटो देखाउने एउटा निकाय हो। आयोग जनगणना गराउने तालुकदार निकाय भएकाले उसले आफैंले उत्पादन गरेको तथ्यांकलाई भरमुग्दर प्रयोग गरेर दीर्घकालीन योजना बनाउनु पर्छ। अन्यथा, नेपालको असन्तुलित जनसंख्या वितरणले न हिमाल र पहाडलाई न्याय गर्छ। न त तराईले नै न्याय पाएको महसुस गर्नेछ। कालान्तरमा जनसंख्यासँग जोडिएको राजनीतिक शक्ति, स्रोत र साधन आदिका कारण नयाँ प्रकारका द्वन्द्व झेल्नु पर्ने हुन सक्छ। सडक बनेपछि ट्रकमा गुन्द्री, गजेरा र झिक्रासमेत बोकेर मान्छे बसाई सर्न थाले। त्यसैले जनप्रतिनिधिले बनाएका सडकले नगरपालिका नै रित्याउने सम्भावना देखिएको छ।"
"नेपालले भन्यो, ऋणमा बीआरआई चाहिन्न","काठमाडौं : सरकारले चिनियाँ परियोजना बेल्ट एन्ड रोड इनिसिएटिभ (बीआरआई) अघि बढ्न नसक्नेतर्फ संकेत गरेको छ। प्रधानमन्त्री शेरबहादुर देउवा र परराष्ट्रमन्त्री डा नारायण खड्काले बीआरआईका विषयमा थप प्रस्ट हुनुपर्ने भन्दै तत्काल अघि नबढाउने भएका हुन्। प्रधानमन्त्री देउवा र परराष्ट्रमन्त्री डा खड्काले तीन दिने नेपाल भ्रमणमा रहेका चिनियाँ विदेशमन्त्री वाङ यीलाई यी परियोजनाको मोडालिटीलगायत विषयमा गहन छलफल गर्नुपर्ने भन्दै तत्काल कार्यान्वयन गर्न नसकिने जवाफ दिएका छन्। प्रधानमन्त्री देउवा यी परियोजना ऋण हो कि अनुदान भन्ने स्पष्ट नभइन्जेल अघि बढाउन नसकिने अडानमा छन्। प्रधानमन्त्रीले बीआरआई कार्यान्वयनको मोडालिटीबारे प्रस्ट भएपछि मात्र अघि बढाउने जवाफ विदेशमन्त्री वाङलाई दिएको बालुवाटार स्रोतले बताएको छ। चिनियाँ विदेशमन्त्री वाङले वर्तमान सरकारबाट बीआरआई परियोजना र चीनको सुरक्षाप्रति आश्वस्त हुन खोजेका थिए। नेपालले बीआरआई परियोजनामा सन् २०१७ मा हस्ताक्षर गरेको थियो। हस्ताक्षर गरेको पाँच वर्ष बितिसक्दा पनि ती परियोजनाबारे उल्लेख्य प्रगति भएको छ्रैन। चीनले परियोजना कार्यान्वयनका लागि नेपाल सरकारसँग आग्रह गर्दै आएको छ। तर, नेपाल सरकारले चीनलाई स्पष्ट जवाफ दिएको छैन। प्रधानमन्त्री देउवा र परराष्ट्रमन्त्री खड्काले बीआरआई परियोजना अघि बढाउन नसक्ने विदेशमन्त्री वाङलाई जवाफ दिनुभयो, बालुवाटार स्रोतले भन्यो। सुरक्षाका विषयमा भने प्रधानमन्त्री देउवा र परराष्ट्रमन्त्री डा खड्काले वाङलाई आश्वास्त पार्ने कोसिस गरेका थिए। वाङले तिब्बती शरणार्थीलाई कार्डका रूपमा प्रयोग गरी पश्चिमा राष्ट्रहरूले चीनविरोधी गतिविधि बढाएको भन्दै प्रधानमन्त्री र परराष्ट्रमन्त्रीको ध्यानाकर्षण गराएका थिए। नेपालमा पछिल्लो पटक भइरहेका चीनविरोधी गतिविधिलाई बेइजिङले गम्भीर ढंगले नियालिरहेको छ। नेपालले बीआरआई परियोजनामा सन् २०१७ मा हस्ताक्षर गरेको थियो। हस्ताक्षर गरेको पाँच वर्ष बितिसक्दा पनि ती परियोजनाबारे उल्लेख्य प्रगति भएको छ्रैन। चीनले परियोजना कार्यान्वयनका लागि नेपाल सरकारसँग आग्रह गर्दै आएको छ। तर, नेपाल सरकारले चीनलाई स्पष्ट जवाफ दिएको छैन। नेपाल भ्रमणमा रहेका चिनियाँ विदेशमन्त्री वाङले प्रधानमन्त्री देउवा र परराष्ट्रमन्त्री डा खड्कामार्फत बीआरआई परियोजनामा नेपाल सरकारको पोजिसनबारे प्रस्ट हुन खोजेका छन्। प्रधानमन्त्रीसँगको भेटमा वाङले बीआरआई परियोजना, नेपालमा पछिल्लो पटक सिर्जित भूराजनीतिक अवस्था र त्यसले सिर्जना गर्न सक्ने सम्भावित सुरक्षा चुनौतीबारे चासो राखेका थिए। भेटका मुख्य विषय बीआरआईबारे थप प्रस्ट नभइन्जेल अघि नबढाउने प्रधानमन्त्रीको जवाफ ऋण हो कि अनुदान भन्ने स्पष्ट हुनुपर्ने अडान परियोजना कार्यान्वयन मोडालिटीका विषयमा गहन छलफल आवश्यक आर्थिक अवस्थासमेत राम्रो नभएका बेला मुलुकले ऋण धान्न नसक्ने पश्चिमाले तिब्बती शरणार्थीलाई प्रयोग गरेको भन्दै वाङद्वारा ध्यानाकर्षण एमसीसी अनुमोदनलाई जोडेर आफ्नो देशको सुरक्षामा चिनियाँ चासो नेपालबाट चीनविरोधी गतिविधि हुन नदिने देउवाको प्रतिबद्धता एमसीसी विकास परियोजना भएको र त्यो राजनीतिक हिसाबले कसैप्रति लक्षित नभएको परराष्ट्रमन्त्रीको जवाफ प्रधानमन्त्री देउवाले ऋण लिएर बीआरआईका परियोजना अघि बढाउन नसकिने विदेशमन्त्री वाङलाई भनेका थिए। देउवाले वाङसँग आर्थिक अवस्थासमेत राम्रो नभएका बेला मुलुकले ऋण धान्न नसक्ने जवाफ दिएको बालुवाटार स्रोतले बताएको छ। प्रधानमन्त्री देउवाले वाङलाई भनेको भनाइ उदृत गर्दै स्रोतले भन्यो, ऋण लिएर बीआरआईका परियोजनाहरू अघि बढाउन कठिन छ। यसबारे तपाईंहरू पनि सोच्नुहोस्। प्रधानमन्त्री देउवा र चिनियाँ विदेशमन्त्रीबीचको बैठकपछि परराष्ट्रमन्त्री डा खड्काले बीआरआई परियोजनाभन्दा पनि अन्य विषयमा छलफल केन्द्रित भएको बताए। खासगरी बीआरआईबारे नेपालले सन् २०१७ मै समझदारीपत्रमा हस्ताक्षर गरेको छ। बीआरआईअन्तर्गत कनेक्टीभिटीका कुराहरू भएका छन्। तर, स्पेसिफिकल्ली बीआरआईअन्तर्गतकै केही कुरा भएन, मन्त्री डा खड्काले भने, बीआरआईको रेलवे इम्प्लिमेन्टेसन प्लान छ। त्यसको समेत अध्ययन गर्न बाँकी नै छ। फेरि चिनियाँ पक्षसँग छलफल गरेर आगामी दिनमा हुने उच्चस्तरीय भ्रमणमा बीआरआईको मोडालिटीका बारेमा छलफल हुनेछ। वाङले प्रधानमन्त्री देउवासँग नेपालको आन्तरिक र बाह्य सुरक्षा अवस्थाका विषयमा पनि चासो राखेका थिए। वाङले एमसीसी अनुमोदनलगायत नेपालमा पछिल्लो पटक भएका विषयलाई जोडेर सुरक्षाको विषयमा प्रस्ट हुन खोजेका थिए। प्रधानमन्त्री देउवाले विदेशमन्त्री वाङलाई नेपालबाट चीनविरोधी गतिविधि हुन नदिने आश्वस्त पार्ने प्रयास गरेका थिए। वाङले आइतबार एमाले अध्यक्ष केपी शर्मा ओली र माओवादी केन्द्र अध्यक्ष पुष्पकमल दाहाल प्रचण्डसँग भेट गर्ने कार्यक्रम छ। सम्झौता भएको ५ वर्ष भइसक्दा पनि बीआरआई अन्तर्गतका परियोजना अघि नबढेपछि नेपाल सरकार र यहाँका राजनीतिक दलप्रति चीन सशंकित बनेको छ। प्रधानमन्त्रीसँगको भेटअघि वाङले परराष्ट्रमन्त्री डा खड्कासँग भेटवार्ता गरेका थिए। वाङले अमेरिकी सहयोग परियोजना एमसीसी अनुमोदन भइसकेपछिको अवस्थाबारे मन्त्री डा खड्कासँग चासो राखेका थिए। जवाफमा मन्त्री डा खड्काले एमसीसी विकास परियोजना भएको र त्यो राजनीतिक हिसावले कसैप्रति लक्षित नभएको स्पष्ट पारेका थिए। वाङलाई आफूले कुनै पनि मुलुकबाट आएका विकास सहयोगहरू विशुद्ध विकास केन्द्रित हुने भनेको डा खड्काले बताए। उनले अन्य मुलुकका परियोजना लिँदा राजनीति वा अन्य सर्त स्वीकारेर नलिने भनेका थिए। उनले एमसीसी नेपालको विकासमा मात्र केन्द्रित हुने भन्दै अन्य शंका नगर्न वाङलाई आग्रह गरेका थिए। अमेरिकी सहायता परियोजना आफूविरुद्ध भएको चीनको बुझाइ छ। वाङले आइतबार एमाले अध्यक्ष केपी शर्मा ओली र माओवादी केन्द्र अध्यक्ष पुष्पकमल दाहाल प्रचण्डसँग भेट गर्ने कार्यक्रम छ। सम्झौता भएको ५ वर्ष भइसक्दा पनि बीआरआई अन्तर्गतका परियोजना अघि नबढेपछि नेपाल सरकार र यहाँका राजनीतिक दलप्रति चीन सशंकित बनेको छ। नेपाल र चीनबीच नौ विषयमा सम्झौता नेपाल र चीनबीच शनिबार नौ विषयमा सम्झौता भएको छ। सिंहदरबारमा भएको द्विपक्षीय वार्तामा नौ सम्झौतामा हस्ताक्षर भएको हो। नेपालका तर्फबाट परराष्ट्रमन्त्री डा नारायण खड्का र चीनका तर्फबाट चिनियाँ विदेशमन्त्री वाङ यीले द्विपक्षीय बैठकको नेतृत्व गरेका थिए। चीनले सीमापार रेलको सम्भाव्यता अध्ययनका लागि नेपाललाई प्राविधिक सहयोग गर्ने भएको छ। नेपालचीन सीमापार रेलवे निर्माणको सम्भाव्यता अध्ययनका लागि प्राविधिक सहयोगसम्बन्धी सम्झौतापत्रमा हस्ताक्षर भएको हो। चिनियाँ राष्ट्रपति सी जिनपिङको नेपाल भ्रमणका बेला सन् २०१९ मा सम्भाव्यता अध्ययनसम्बन्धी सम्झौतापत्रमा हस्ताक्षर भएको थियो। तर, त्यसको तीन वर्षपछि चीनले प्राविधिक सहयोग गर्नेबारे हस्ताक्षर गरेको हो। नेपाल र चीनबीच भएका समझदारी आर्थिक तथा प्राविधिक सहयोग नेपालचीन अन्तरदेशीय रेलवे परियोजनाको सम्भाव्यता अध्ययनमा प्राविधिक सहयोग नेपालचीन पावर ग्रिड इन्टरकनेक्सन सम्भाव्यता अध्ययन नेपालबाट चीनमा घाँस निर्यात नेपालमा उत्पादित सामग्रीमा ड्युटी फ्रि सुविधा अरनिको राजमार्ग (तेस्रो चरण) मर्मतसम्भार परियोजना रेलवेसम्बन्धी भएको सातौं बैठकको निर्णय अनुमोदन खोप प्रमाणपत्रसम्बन्धी बीपी कोइराला क्यान्सर अस्पतालमा चिनियाँ चिकित्सक टोली पठाउने परराष्ट्र मन्त्रालयले शनिबार राति अबेर विज्ञप्ति जारी गरी नेपाल र चीनबीच भएका सम्झौता सार्वजनिक गरेको छ। मन्त्रालयका अनुसार नेपालचीन सीमापार रेलवे निर्माणको सम्भाव्यता अध्ययनका लागि प्राविधिक सहयोग र नेपाल र चीनबीच आर्थिक र प्राविधिक सहयोग सम्झौतामा हस्ताक्षर भएको छ। जसमा नेपालका तर्फबाट अर्थसचिव मधुकुमार मरासिनी र चीनका तर्फबाट चिनियाँ राजदूत होउ यान्छीले हस्ताक्षर गरेका छन्। यस्तै नेपालचीनबीच पावर ग्रिड इन्टरकनेक्सनको सम्भाव्यता अध्ययनमा भएको सम्झौतामा ऊर्जासचिव देवेन्द्र कार्की र चिनियाँ राजदूत यान्छीले हस्ताक्षर गरेका छन्। घाँस निर्यातसम्बन्धी सम्झौतापत्रमा कृषि मन्त्रालयकी सचिव निरु दाहाल पाण्डे र चिनियाँ राजदूत यान्छीले हस्ताक्षर गरेका छन्। नेपालमा उत्पादित सामग्रीहरूमा डियुटी फ्री सुविधासम्बन्धी सम्झौतामा आपूर्तिसचिव गणेशप्रसाद पाण्डे र चीनका तर्फबाट वाणिज्य सहायकमन्त्री सेङ झोपिङले हस्ताक्षर गरेका छन्। अरनिको राजमार्ग मर्मतसम्भार आयोजनाको प्रमाणपत्र हस्तान्तरणबारेको सम्झौतापत्रमा भौतिक पूर्वाधार तथा यातायात मन्त्रालयका सचिव रविन्द्रनाथ श्रेष्ठ र चीनका तर्फबाट वाणिज्य सहायकमन्त्री सेङ झोपिङले हस्ताक्षर गरेका छन्। रेलसम्बन्धी भएको द्विपक्षीय सातौं बैठकको निर्णय अनुमोदनसम्बन्धी सम्झौतापत्रमा भौतिक पूर्वाधार तथा यातायात सचिव रविन्द्रनाथ श्रेष्ठ र चिनियाँ राजदूत यान्छीले हस्ताक्षर गरेका छन्। भ्याक्सिन प्रमाणपत्रसम्बन्धी सम्झौतामा स्वास्थ्यसचिव रोशन पोख्रेल र चिनियाँ वाणिज्य सहायकमन्त्री सेङ झोपिङले हस्ताक्षर गरेका छन्। यस्तै नेपालमा चिनियाँ स्वास्थयकर्मीले सेवा दिन सक्ने सम्बन्धीका सम्झौतामा स्वास्थ्यसचिव पोख्रेल र चिनियाँ राजदूत यान्छीले हस्ताक्षर गरेका छन्। काम नसकिँदै पोखरा विमानस्थल हस्तान्तरण चीन सरकारको ऋण सहयोगमा निर्मित पोखरा अन्तर्राष्ट्रिय विमानस्थल चीनले नेपाल सरकारलाई हस्तान्तरण गरेको छ। प्रधानमन्त्री निवास बालुवाटारमा शनिबार आयोजित समारोहमा प्रधानमन्त्री शेरबहादुर देउवाको सहभागितामा चिनियाँ विदेशमन्त्री वाङ यीले विमानस्थलको साँचो परराष्ट्रमन्त्री डा नारायण खड्कालाई हस्तान्तरण गरेका हुन्। काम नसकिँदै विमानस्थल हस्तान्तरण गरेको भन्दै चिनियाँ ठेकेदारहरू नै असन्तुष्ट छन्। पर्यटन मन्त्रालयका अधिकारीहरूले पनि असन्तुष्टि पोखेको स्रोतले बताएको छ। पूर्ण तयारी नहुँदै विमानस्थल हस्तान्तरण गर्न किन हतार गरियो ? बुझ्न सकिएन, मन्त्रालय स्रोतले अन्नपूर्ण पोस्ट्सँग भन्यो। अर्को जडान गर्न बाँकी रहेको पोखरा अन्तर्राष्ट्रिय विमानस्थल निर्माण पक्षले जनाएको छ। गृहमन्त्री बालकृष्ण खाँणले केही दिनअघि पोखरा अन्तर्राष्ट्रिय विमानस्थलको लागतमा प्रश्न उठाएका थिए। उनले भैरहवा अन्तर्राष्ट्रिय विमानस्थलभन्दा सानो रहेको पोखराको विमानस्थलमा कसरी धेरै लागत लाग्यो भन्दै प्रश्न गरेका थिए। पोखरा अन्तर्राष्ट्रिय विमानस्थलका आयोजना प्रमुख विनेश मुनकर्मीले विमानस्थलको ९३ प्रतिशत काम सकिएको बताए। उनका अनुसार विमानस्थल निर्माणको बाँकी रहेको सात प्रतिशत काममा डेकोरेसन, फिनिसिङलगायत छन्।विमानस्थलमा टर्मिनल भवन हुँदै सोझै जहाजभित्र जाने विमान पुल (प्यासेन्जर बोडिङ ब्रिज) एउटा जडान भइसकेको छ। अर्को जडान गर्न बाँकी रहेको पोखरा अन्तर्राष्ट्रिय विमानस्थल निर्माण पक्षले जनाएको छ। गृहमन्त्री बालकृष्ण खाँणले केही दिनअघि पोखरा अन्तर्राष्ट्रिय विमानस्थलको लागतमा प्रश्न उठाएका थिए। उनले भैरहवा अन्तर्राष्ट्रिय विमानस्थलभन्दा सानो रहेको पोखराको विमानस्थलमा कसरी धेरै लागत लाग्यो भन्दै प्रश्न गरेका थिए। नेपाल सरकार र एसियाली विकास बैंकको लगानीमा भैरहवा विमानस्थलको मूल्य तीन हजार मिटर धावनमार्गको मुआब्जाबाहेक लागत ७ अर्ब हुँदा पोखरा विमानस्थलको धावनमार्ग २५ सय मिटर बनाउन २१ अर्ब लागेको भन्दै उनले प्रश्न उठाएका थिए। बढी लागत देखिएपछि थप विवाद आउन सक्ने भन्दै नागरिक उड्डयान प्राधिकरणको नेतृत्वले काम अपूरै रहेका बेला हतारहतारमा विमानस्थल हस्तान्तरण गर्न चिनियाँ कम्पनी र पर्यटन मन्त्रालयमा लबिङ गरेको थियो।"
हात्ती पनि तस्करी,"वीरगन्ज : नेपालका घरपालुवा हात्ती पनि भारतमा तस्करी हुने गरेको खुलेको छ। तराईको खुला सिमानाको प्रयोग गर्दै भारतका विभिन्न स्थानमा लगेर बिक्री हुने गरेको प्रहरीको अनुसन्धानले देखाएको छ। सिमाना जोडिएको पर्साको गाउँबाट शनिबार दुईवटा घरपालुवा हात्तीसहित माउते र तस्करीमा संलग्न व्यक्ति पक्राउ परेसँगै यस्तो रहस्य खुलेको हो। पर्साको पकाहामैनपुर गाउँपालिका५ पोखरिया टोलबाट शनिबार दिउँसो प्रहरीले २ वटा हात्तीसहित ३ जनालाई पक्राउ गरेको पर्साका प्रहरी नायव उपरीक्षक ओमप्रकाश खनालले जानकारी दिए। भारतमा तस्करी गर्न लागेको अवस्थामा हात्तीसहित चितवन भरतपुर महानगरपालिका१८ जितपुरका ६० वर्षीय बुद्धिराम महतो, ४० वर्षीय राजु कुमाल र पर्सा पकाहामैनपुर ५ सबैठवाका ३५ वर्षीय सफरोज आलम पक्राउ परेका छन्। सफरोज हात्ती तस्करीको कारोबार गर्ने र अन्य दुईजना माउते भएको प्रहरी नायव उपरीक्षक खनालले बताए। अन्य स्थानबाट यहाँ हात्ती लैजाने र त्यहाँबाट भारतका विभिन्न राज्यमा पुर्याएर बिक्री गर्ने गरेको अनुसन्धानका क्रममा पाइएको खनाल बताउँछन्। त्यो गाउँमा लगेर हात्ती राखिएको थियो, शंकाको आधारमा नियन्त्रणमा लिएर अनुसन्धान गर्दा तस्करी गर्न लागेको पाइयो, उनले भने, हात्तीको पनि तस्करी हुने घटनामा संलग्न यसअघि यहाँबाट पक्राउ परेका थिएनन्। धेरैले यस्तो पनि घटना हुनसक्छ भन्ने अनुमान पनि नगरेको उनी बताउँछन्। प्रनाउ खनालका अनुसार चितवनको सौराहा क्षेत्रबाट घरपालुवा हात्तीहरू तस्करले भारतको पन्जाब र युपी प्रदेशमा लगेर बिक्री वितरण गर्दै आएको सूचना प्रहरीलाई १ वर्ष पहिले नै प्राप्त भएको थियो। उक्त सूचनाका आधारमा प्रहरीले पर्साको सीमावर्ती क्षेत्रमा निगरानी गर्दै आइरहेको थियो। यो विषयलाई हामीले गम्भीर रूपमा लिएर अनुसन्धान सुरु गरेका थियौं, प्रनाउ खनालले भने, त्यही क्रममा इलाका प्रहरी कार्यालय पोखरियाबाट खटिएको प्रहरी टोली शनिबार दिउँसो पकाहामैनपुर पुगेको थियो। अनि पक्राउ गर्न सफल भयो। प्रहरी त्यहाँ नपुगेको भए शनिबार नै हात्तीलाई सीमा पारी लैजाने तयारीमा तस्करीमा संलग्न व्यक्तिहरू रहेको खनाल बताउँछन्। उनका अनुसार तस्करहरूले नेपालबाट भारतमा लगेर एउटा हात्ती उमेर अनुसार १ देखि ३ करोड रुपैयाँसम्ममा बिक्री गर्दै आएका थिए। शनिबार नियन्त्रणमा लिइएको दुवै हात्तीसहित तस्कर र माउतेहरूलाई आवश्यक कारबाहीका लागि पर्सा राष्ट्रिय निकुञ्जको कार्यालयमा बुझाइएको छ।"
एनआरएनएको उल्टो गंगा,"नेपाल बाहिर तेस्रो मुलुकका नेपालीले आफूलाई मातृभूमि नेपालसँग जोड्न बनाएको मन्त्र होएकपटकको नेपाली सधैंको नेपाली। यो आह्वानमा बाँधिएर संसारभर फैलिएका नेपाली गैरआवासीय नेपाल संघ (एनआरएनए)मा जोडिए। रोजगारी, अध्ययन वा व्यवसायको सिलसिलामा विभिन्न देश पुगेका नेपालीलाई नेपाल बिर्सन नदिन, फर्किन प्रेरित गर्न र मातृभूमिका लागि केही गर्न जन्मिएको हो हो यो संस्था। विकासोन्मुख मातृभूमिलाई विदेशमा सिकेको सीप, अर्थ र अनुभवले सिञ्चन गर्न हौस्याउने उद्देश्य हो यो संस्थाको। त्यसैले नारा नै छ नेपालीका लागि नेपाली। विकसित देशका आर्थिक, सामाजिक र राजनीतिक मोडलका अनुभव र ज्ञान नेपालमा भित्र्याउने लक्ष्य र उद्देश्य राखेको यो संस्थामा अहिले उल्टो गंगा बगिरहेको छ। अर्थात्, नेपालकै फोहोरी राजनीतिक चरित्र यो संस्थामा प्रवेश गरिसकेको छ। त्यसमा आवद्धहरू नेपालकै जस्तो दुर्गन्धित राजनीतिको पानीले धमिलिन पुगेका छन्। जसरी मुलुकमा सत्ताको लुछाचुँडी छ र घिनलाग्दो उछिनपाछिन छ। त्यस्तै भएको छ, गैरआवासीय नेपाल संघमा। महासंघभित्रको मनोमालिन्य यति चर्को भयो कि एकातिर तीन जनाले आफूहरूलाई अध्यक्षत्रय घोषणा गरेका छन्, अर्कोतिर केही देशको समन्वय समितिबाट निर्वाचनको म्यान्डेट पाएका पूर्वअध्यक्ष शेष घलेले विनोद कुँवरलाई अध्यक्ष घोषणा गरेका छन्। संघमा फुट आउन नदिन भनेर डा बद्री केसी, कुल आचार्य र रबिना थापाले आफूहरू तीनैजना अध्यक्ष बन्ने सहमति गरे। संसारभरका प्रतिनिधिहरूलाई यी दुवै तरिका निको लागेको छैन। आखिर फुटैफुट र भागबन्डाले संघलाई नेपाली राजनीतिको बिम्ब बनाइदिएको छ। मिलिजुली भागबन्डा लगाउने गैरप्रजातान्त्रिक शैली नेपाली राजनीतिमा हावी हुँदा नेपालभित्रका नेपालीले पनि गैरआवासीय संघको रमिता अपेक्षा गरेका होइनन्। यो संघ त नेपाली राजनीतिलाई पनि मार्गदर्शक बन्न सक्ने अपेक्षा र विश्वास हो। तर, स्थापना भएको दुई दसक नपुग्दै नेतृत्वको हानाथापीले संघको गरिमा र ओज रसातलमा पुगेको छ। गैरआवासीय नेपाली संघ राजनीतिक उद्देश्य बोकेको संस्था होइन। तर, विदेशमा बस्ने नेपालीले पनि यसलाई गुट र उपगुटमा विभाजन गरी नेपाली राजनीतिक कुसंस्कारको छायाँमा धकेलेका छन्। मातृभूमिको सेवाको पवित्र उद्देश्य एकातिर छ, आफू नेतृत्वमा स्थापित हुने, नभए आफ्नालाई स्थापित गर्ने मात्रै ध्याउन्न राख्दा यसको उद्देश्य र लक्ष्यमाथि कुठाराघात भएको छ। देशदेशकै राष्ट्रिय परिषद्हरूमा पनि यस्तै गुटउपगुट र राजनीतिक धार भइदिँदै थुपै्र नेपाली संघमा आवद्ध हुन हिच्किचाइरहेका थिए। संस्थाको उद्देश्य अनुरूप पारदर्शिता नहुने, आफ्ना मान्छेलाई मात्रै सदस्य बनाउन जोड गरेर चुनाव जित्ने लक्ष्य राख्ने रोग एनआरएनमा देखिइसकेको थियो। त्यसैको परिणाम अन्तर्राष्ट्रिय समन्वय समितिसम्म आइपुगेको हो। यसको मूल कारण विभिन्न राष्ट्रमै सदस्यता वितरण र प्रतिनिधि चयनमा भएको राजनीतिकरण थियो। प्रविधिको यो युगमा आउँदा पनि एनआरएनले प्रविधिलाई पछ्याउन नसक्नु दुःखद् छ। महाधिवेशनमा विभिन्न देशमै बसेर पनि भोट हाल्न सकिने प्रविधिलाई आत्मसात गर्नतिर यो संस्था लागेन। यसको नेतृत्व समूहले त्यसलाई प्राथमिकतामा राखेन। आफ्ना मान्छेको भिड जम्मा गर्ने र त्यही भिडबाट चुनिने भिडतन्त्रलाई अँगाल्न खोज्दा नै आजको दिन आएको हो। धमिलो खोला सङ्लो बनाउन जसरी मूल नै पहिला सफा हुनुपर्छ, त्यस्तै एनआरएनएको यो विवाद सुल्झाउन यसको सदस्यता वितरण र प्रतिनिधि छनोटलाई नै पारदर्शी, निष्पक्ष र विधिसम्मत बनाउन जरुरी छ। विदेशमा रहेका नेपालीले नेपालभित्रको आर्थिक, सामाजिक र राजनीतिक वातावरण सङ्लो बनाउन भूमिका खेल्नुको साटो यहाँको परराष्ट्र मन्त्रालय र अड्डा अदालतका लागि पनि मुद्दाको बोझ थपिदिनु नरमाइलो कुरा हो। यसलाई मनन गर्न जरुरी छ। विधानको पालना गरेर, नियमसंगत महाधिवेशनबाट नेतृत्व चयन गर्ने र सदस्य र प्रतिनिधि छनोटमा शुद्धीकरण नै आगामी दिनमा यस्ता विवाद दोहोरिन नदिने उपाय हुन्। राजनीतिक रङमा डुब्ने र डुबाउने गरियो भने संस्थाप्रति गैरआवासीय नेपालीको भरोसा टुट्छ। संस्थाको अस्तित्व संकटमा पर्छ।"
भवन जीर्ण हुँदा चौरमा पढाइ,"बेनी : म्याग्दीको धौलागिरी गाउँपालिका२ स्थित लुलाङ आधारभूत विद्यालयका विद्यार्थी चौरमा बसेर पढ्न बाध्य छन्। म्याग्दीको ठूलो दलित बस्तीमा अवस्थित उक्त विद्यालयको भवन भत्किएको र जीर्ण बनेका कारण खुला चौरमा पठनपाठन गराइएको विद्यालयका प्रधानाध्यापक नागेन्द्र ठाकुरले बताए। उनका अनुसार दुई कोठे भवन भत्किएको छ भने अर्को चार कोठे भवन जीर्ण बनेको छ। गत असोजमा कक्षा ६ र ७ को भवनको पर्खाल भत्किएको थियो, उनले भने, कार्यालय र भवनको गारो बांगिएकाले जोखिम बढेपछि खुला चौरमा पठनपाठन गराउनु परेको हो। भिरालो पाखो सम्याएर फरकफरक ठाउँमा बनाइएको विद्यालयको भवन र खेलमैदान संरक्षण गर्न बनाइएको ग्याबियन पर्खालसमेत भत्किएको छ। भत्कने अवस्थाका जीर्ण भवनमा जोखिम, चौरमा धुलो र गर्मीले सताउने गरेको कक्षा ७ की विद्यार्थी प्रतीक्षा रसाईलीले बताइन्। चर्किएर बांगिएको भवनको गारो कुन बेला भत्किन्छ भन्ने डर छ, उनले भनिन्, भवनको जोखिमयुक्त अवस्थाले शैक्षिक वातावरणमा असर पुगेको छ। उनका अनुसार बर्षाका बेला पठनपाठन बन्द गर्नुपर्ने अवस्था छ। विद्यार्थीका झोला, पुस्तक, कापी भिज्ने गर्छ, उनले गुनासो गरिन्। कक्षा ८ सम्मको पठनपाठन हुने उक्त विद्यालयमा २३५ जना विद्यार्थी छन्। जुन विद्यालय धौलागिरी गाउँपालिकै सबैभन्दा बढी विद्यार्थी संख्या भएको विद्यालय हो। गत वर्ष तत्कालीन राष्ट्रिय पुनर्निर्माण प्राधिकरणको सहयोगमा दुई कोठे ट्रस र खानेपानी तथा सरसफाइसहितको छात्रामैत्री शौचालय निर्माण भएको थियो। यसबाहेक अन्य चारमध्ये दुई भवन जीर्ण छन्। नयाँ भवन निर्माणका लागि गाउँपालिका, शिक्षा विकास तथा समन्वय इकाइलगायत निकायमा प्रस्ताव गरिएको प्रअ ठाकुरले बताए। लुलाङको ६८ कक्षा निजी स्रोतबाट सञ्चालन गरिएको छ। प्रवासबाट आउने लाहुरेलाई स्वागत, विवाह, किरिया, छेवार, गुन्यु चोली देखाउने जस्ता संस्कारगत कार्यमा नाचगानका साथै चन्दाबाट निजी स्रोतका शिक्षकको तलब भत्ता जुटाउने गरिएको छ। लुलाङका वडाध्यक्ष गमप्रसाद विकले विद्यालय भवन निर्माणका लागि पहल गर्ने बताए। नयाँ भवन बनाउन जरुरी छ, उनले भने, गाउँपालिकामार्फत भवनको समस्या समाधानका लागि पहल गरेको छु।"
"चिनियाँ विदेशमन्त्री वाङले राष्ट्रपति भण्डारी, ओली र दाहाल भेट्दै",काठमाडौं : नेपाल भ्रमणमा रहेका चिनियाँ विदेशमन्त्री वाङ यीले राष्ट्रपति विद्यादेवी भण्डारीसँग भेट गर्दैछन् । भेटमा नेपाल चीन सम्बन्ध र बीआरआई परियोजनाबारे छलफल हुने बुझिएको छ । राष्ट्रपति भण्डारीले बीआरआईअन्तर्गतका परियोनाहरु अघि बढ्न नसकेको भन्दै चिन्ता व्यक्त गर्दै आएकी छन् । केही दिनअघि चिनियाँ अखबार ग्लोबल टाईम्सलाई अन्तवार्ता दिँदै बिआरआईका परियोजनाहरु अघि नबढेकोबारे चिन्ता व्यक्त गरेकी थिइन् । विदेशमन्त्री वाङले नेकपा एमालेका अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल 'प्रचण्ड'सँग भेट्दै छन् । विदेशमन्त्री वाङले शनिबार प्रधानमन्त्री निवास बालुवाटार पुगेर प्रधानमन्त्री शेरबहादुर देउवासँग द्विपक्षीय छलफल गरेका थिए । चिनियाँ विदेशमन्त्री वाङ र परराष्ट्रमन्त्री नारायण खड्काबीच भेटवार्ता भएको थियो । सो क्रममा नेपाल चीनबीच विभिन्न ९ परियोजनामा हस्ताक्षर भएको थियो। चिनियाँ विदेशमन्त्री वाङ तीन दिने भ्रमण पूरा गरी आइतबार अपरान्ह स्वदेश फर्कदैछन् ।
बेगंलोरले पन्जाबलाई दियो २०६ रनको लक्ष्य,काठमाडौं : इन्डियन प्रिमियर लिग (आईपिएल)मा रोयल चेलेन्जर्स बेगंलोरले पन्जाब किंग्सलाई २०६ रनको लक्ष्य दिएको छ। बेगंलोरका लागि कप्तान फाप डुप्लेसीले ८८ रन जोडेका छन्। त्यस्तै विराट कोहलीले ४१ रन जोडेका छन्। टस हारेर ब्याटिङको निम्तो पाएको बेगंलोरले निर्धारीत २० ओभरमा २ विकेट गुमाउँदै २०५ रन जोडेको छ।
आइपीएल : पन्जाब टस जितेर बलिङमा,काठमाडौं : इन्डियन प्रिमियर लिग (आइपीएल)मा रोयल चेलेन्जर्स बेगंलोर र पन्जाब किंग्सबीच खेल हुँदैछ। अहिले हुने खेलमा पन्जाबले टस जितेर बलिङ रोजेको छ। बेंगलोरको कप्तानका रुपमा फाप डुप्लेसी रहेका छन् भने पन्जाबका कप्तान मयंक अग्रावाल रहेका छन् यसअघि भएको मुम्बई इन्डियन्स र दिल्ली क्यापिटल्सको खेलमा दिल्लीले १० बल बाँकि छदै ४ विकेटले खेल जितेको हो।
मछिन्द्रलाई हराउँदै हेटौंडाको पिप्ले क्लबले जित्यो राजर्षि जनक कपको उपाधि,मलंगवा: सर्लाहीको बागमतीमा जारी छैठौं राजर्षि जनक कप फुटवलको उपाधि साबिक विजेता पिप्ले फुटबल क्लब हेटौंडाले जितेको छ। स्व सन्तोष श्रेष्ठ समृति खेल मैदानमा आइतबार भएको फाइनल खेलमा लिग विजेता मछिन्द्र फुटबल क्लब काठमाडौंलाई पराजित गर्दै पिप्लेले उपाधि चुमेको हो। निर्धारित समयसम्म कुनै टिमले गोल नगरेपछि खेल ट्राइबेकरमा पुगेको थियो। ट्रइबेकरमा पनि दुबै टिमले बराबर ३३ गोल गरेका थिए। ट्राइबेकरमा मछिन्द्रका लागि राष्ट्रिय स्टाइकर विमल घर्ती मगर र देवेन्द्र तमाङ्गको बल पिप्लेका गोल किपर अशोक बरालले उत्कृष्ट बचाउ गरेका थिए। त्यसैगरी पिप्लेका कुलदीप कार्कीले प्रहार गरेको बल पोष्ट बाहिर गएको थियो भने विदेशी खेलाडी मार्टिनले प्रहार गरेको बल मछिन्द्रको गोल किपर विशाल श्रेष्ठले बचाउ गरेपछि ट्रइबेकर पनि बराबरीमा पुगेका थिए। सडेन डेथमा मछिन्द्रका छिरिङ गुरुङले प्रहार गरेको बल क्रसबारमा ठोक्किएपछि पिप्ले दोस्रो पटक उपाधि चुम्न सफल भएका छन्। जीतसँगै पिप्लेले जनककपको साथै नगद रु १० लाखसमेत हात पारेको छ। उपविजेता बनेका मछिन्द्रले नगद रु ५ लाख पायो। प्रतियोगिताको उदीयमान खेलाडी बागमतीका विमल घिसिङ भए। घिसिङले २ सय सीसीका मोटरसाइकल पाए। त्यसैगरी प्रतियोगिताको उत्कृष्ट खेलाडी पिप्लेका रुपक लामा भएका छन्। लामाले ५१ हजार प्राप्त गरे। बेस्ट गोलकिपर मछिन्द्रका विशाल श्रेष्ठ भए। बेस्ट प्रशिक्षक पिप्लेका सुविन घिमिरे भए भने बेस्ट स्टाइकर मछिन्द्रका विमल घर्ती मगर भए। बेस्ट मिडफिल्डर मछिन्द्रकै सुजल श्रेष्ठ भए भने बेस्ट डिफेन्डर बागमतीका अमर श्रेष्ठ भए। हरेक विधाका उत्कृष्ट खेलाडीले जनही २५२५ हजार पाए।
मुम्बईले दियो १७८ रनको लक्ष्य,काठमाडौं : इन्डियन प्रिमियर लिग (आईपिएल)मा मुम्बई इन्डियन्सले दिल्ली क्यापिटल्सलाई १७८ रनको लक्ष्य दिएको छ। मुम्बईका लागि इशान किशनले सर्वाधिक ८१ रन जोडे। त्यस्तै कप्तान रोहित शर्माले ४१ रन जोडेका छन्। टस हारेर ब्याटिङको निम्तो पाएको मुम्बईले निर्धारीत २० ओभरमा ५ विकेट गुमाउँदै १७७ रन जोडेको छ।
आईपिएल : दिल्ली टस जितेर बलिङमा,काठमाडौं : इन्डियन प्रिमियर लिग (आईपिएल)मा दिल्ली क्यापिटल्सले टस जितेर बलिङ गरिरहेको छ। ताजा अवस्थामा मुम्बईले ४० ओभर खेल्दे विना विकेटको क्षतिमा ३२ रनमा रहेको छ। मुम्बई इण्डियन्ससँग खेलिरहको दिल्ली रिसब पन्तको कप्तानीमा खेलिरहेको छ।
