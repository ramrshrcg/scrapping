शीर्षक,विवरण
नौ दिनपछि बाढीले बेपत्ता युवक मृत फेला,राजविराज : बाढीले बगाइ बेपत्ता बनाएका नेपाली एक युवकको शव बिहीबार भारतमा फेला परेको छ। सप्तरीको हनुमाननगर कंकालिनी नगरपालिका९ का २३ वर्षीय लालु भनिने दिपेन्द्र मण्डलको शव भारतको सुपौल ग्राम पञ्चायत कुनौली१० मा फेला परेको मृतकका बुवा शम्भु मण्डलले बताए। जिता खोलाको बगरमा सडेगलेको अवस्थामा मण्डलको आफन्तले ११औं दिनमा शव फेला पारेका हुन्। हनुमाननगर कंकालिनी नगरपालिका१४ स्थित रम्पुरा मल्हनिया र भारतको कुनौली बजारको सीमास्थित भत्केको खोलाको पुल हुँदै तिलाठीबाट रमपुरा मल्हनियातर्फ जाँदै गर्दा साउन ३ गते खुट्टा चिप्लिएर मण्डल बाढीमा बेपत्ता भएका थिए। उनीसँगै बाटो पार गर्ने क्रममा बगेका सोही ठाउँका शत्रुघ्न मण्डलका छोरा २८ वर्षीय संजिवकुमार मण्डल भने पौडिएर बाढी तर्न सफल भएका थिए। दुई दिनको लगातारको वर्षासँगै जीता खोलामा आएको बाढीले दशगजा क्षेत्रमा रहेको सो सडक कटान गरेको थियो। सशस्त्र प्रहरी बलको गोताखोर टोलीले रबर बोटको सहयोगमा खोजी कार्य गरे पनि मण्डल फेला पर्न सकेका थिएनन्। गत असार २२ गत बाँसको तामा काट्न जंगल गएकी सप्तरीको अग्निसाइर कृष्णसवरन गाउँपालिका१ बस्ने जुरमी साहको छोरी २२ वर्षीया महाकुमारी साहको महुली खोलाले बगाएर मृत्यु भएको थियो। त्यसअघि असार २ गते बलान खोलामा आएको बाढीले बगाएर बेपत्ता सप्तरीको बलान बिहुल गाउँपालिका४ बेल्हीका १३ वर्षीय सन्तोष भण्डारीको मृत्यु भएको थियो।
लागू औषधसहित ३ जना पक्राउ,"काठमाडौं : लागू औषधसहित ३ जना पक्राउ परेका छन्। काठमा ३२ नरेफाट स्थित धमला दूध डेरी अगाडि सडकखण्डमाबाट लागू औषधसहित प्रहरीले पक्राउ गरेको हो। महानगरीय प्रपरी प्रभाग कोटेश्वरका प्रहरी निरीक्षक सुरेशराज भट्टको कमाण्डमा खटिइ खोज तलास तथा चेकजाँच गर्ने क्रममा ३ जना व्यक्तिको साथबाट लागू औषध फेला परेकाले नियनत्रणमा लिइ थप अनुसन्धान भइहेकोको छ। प्रहरीले मकवानपुरका युवराज स्याङ्बे, काठमाडौं ३२ जडिबुटीका अविनास राज भण्डारी, मकवानपुर हेटौंडा उपमहानगरपालिकाका विवेक रुम्बालार्इ प्रहरीले पक्राउ गरेको हो। प्रहरीले ३ केजी ४७० ग्राम चरेश १८० ग्राम गाँजा र ४ थान मोबाइल नियन्त्रणमा लिएको महानगरीय प्रहरी परिसर काठमाडौंका प्रवक्ता प्रहरी उपरीक्षक रमेश कुमार बस्नेतले बताए।"
प्रधानसेनापति शर्मा भारत भ्रमणमा जाने,काठमाडौं : प्रधानसेनापति महारथी प्रभुराम शर्माले यही कात्तिक २३ देखि २६ गतेसम्म भारत भ्रमण गर्ने भएका छन्। भारतका सेनाध्यक्ष एमएम नरवणेको औपचारिक निमन्त्रणामा उनले भारत भ्रमण गर्न लागेका हुन्। भारत भ्रमणका क्रममा उनलाई भारतीय राष्ट्रपतिबाट मानार्थ महारथी दर्जाबाट सम्मानित गरिने कार्यक्रम रहेको सैनिक जनसम्पर्क तथा सूचना निर्देशनालयले जनाएको छ। महारथी शर्माले आफ्ना समकक्षी जनरल नरवणेलगायत भारतीय सेनाका विभिन्न अङ्गका प्रमुखसँग पनि भेटघाट गर्ने कार्यक्रम रहेको जानकारी दिइएको छ।
सन्राइज क्यापिटलको एघारौं वार्षिक साधारण सभा सम्पन्न,"काठमाडौं : सन्राइज क्यापिटल लिमिटेडको एघारौं वार्षिक साधारण सभा कम्पनीको कार्यालयस्थित कमलपोखरी, काठमाडौंंमा सम्पन्न भएको छ। वार्षिक साधारण सभाले सामान्य प्रस्तावअन्तर्गत आर्थिक वर्ष २०७७०७८ को सञ्चालक समितिको प्रतिवेदन पारित गर्नुका साथै २०७८ आषाढ मसान्तसम्मको वासलात, नाफा नोक्सान हिसाब तथा नगद प्रवाह विवरण लगायतका वार्षिक वित्तीय विवरण उपर छलफल गरी पारित गरेको छ। साथै उक्त सभाले सञ्चालक समितिले प्रस्ताव गरे बमोजिम चुक्तापूँजीको ४० प्रतिशत(कर सहित) का दरले हुनआउने रु८ करोड नगद लाभांस वितरण गर्ने प्रस्ताव पारित गरेको छ। नेपालको प्रथम मर्चेन्ट बैंकका रुपमा स्थापना भएको यस कम्पनीले हाल शेयर रजिष्ट्रार, शेयर अन्डरराइटिङ्ग, म्युचुअल फण्ड व्यवस्थापन, लगानी व्यवस्थापन तथा कर्पोरेट एडभाईजरीको कार्य समेत सकृय रुपमा सञ्चालन गर्दै आमलगानी कर्ताहरुलाई सु्दृढ तथा गुणस्तरिय सेवा प्रदान गर्दै आईरहेको छ। साथै यस क्यापिटल लेहाल सन्राइज म्युचुअल फण्डअन्तर्गत सन्राईज फस्र्ट म्युुचुअल फण्ड तथा सन्राइज ब्लुचिप फण्ड योजनाहरु सञ्चालन गर्दै आईरहेकोे छ। सन्राईज फस्र्ट म्युुचुअल फण्ड योजनाले आव २०७७०७८ को मुनाफाबाट इकाई धनीहरुलाई ५० प्रतिशत (कर सहित)प्रतिफल वितरण गरिसकेको छ। साथै निकट भविष्यमा यस कम्पनीले सन्राइज फोकस्ड इक्विटि फण्ड नामको तेस्रो सामूहिक लगानी कोष योजना सञ्चालन गर्ने प्रक्रियामा रहेको छ। यस संस्थाले आगामि वर्षहरुमा मर्चेन्ट बैकिङ्ग सम्बन्धी सम्पूर्ण सेवाहरु सर्वसुलभ तथा गुणस्तरिय ढंगले प्रदान गर्ने मुख्य उद्देश्यलाई रणनितिक रुपमा अगाडि बढाउँदै लगिने छ।"
अमेरिकी डलर साट्ने भन्दै ठगी गर्ने प्रक्राउ,"काठमाडौं : अमेरिकी डलर साट्ने भन्दै ठगी गर्न खोजेको अभियोगमा मिनबहादुर पाइन पक्राउ परेका छन्। गोकर्णेश्वर८ बस्ने सिन्धुपाल्चोक बाह्रबिसे नगरपालिका३ घर भएका पाइनलाई बुधबार दिउँसो गोकर्णेश्वर नगरपालिका८ जगडोलबाट प्रहरीले पक्राउ गरेको छ। पाइन लगायत ३ जनाले ललितपुर सातदोबाटो बस्ने झापा बिर्तामोड घर भएका २१ वर्षीय पुरुषलाई अमेरिकी डलर साट्ने भन्दै ठगी गर्न लागेको अवस्थामा महानगरीय प्रहरी वृत्त बौद्धबाट खटिएको प्रहरीले प्रक्राउ गरेको हो। पाइनको साथबाट ५० दरको ११ थान अमेरिकी डलर, १ दरको १ थान अमेरिकी डलर, २० रुपैयाँ दरको ३ सय ३९ थान नोट, १० रुपैयाँ दरको ३ सय ६७ थान नोट, ४ थान मोबाइल, प्रदेश ०२३० प ६९१६ नम्बरको मोटरसाइकल र पीडितको ५ लाख रुपैयाँ बरामद गरिएको छ। फरार अन्य २ जनाको खोजी गर्नुका साथै यस सम्बन्धमा प्रहरीले थप अनुसन्धान गरिरहेको छ।"
डकैती गराउने मुख्य योजनाकार पक्राउ,महोत्तरी : महोत्तरी प्रहरी सम्सीमा डकैती भएको चार महिनापछि घटनाका मुख्य योजनाकारलाई पक्राउ गर्न सफल भएको छ। सम्सी गाँउपालिका १ पर्सा देवाडमा भएको डकैती घटनामा संलग्न रहेको आरोपमा सर्लाही लालबन्दी नगरपालिका २ पुर्नवासाका ४२ वर्षीय कारी पासवान उपनामले चिनिने विश्वनाथ पासवानलाई पक्राउ गरेको हो। सोनामा गाँउपालिका ३ बाट पक्राउ गरेका पासवानलाई बिहीबार जिल्ला प्रहरी कार्यालय महोत्तरीले जलेश्वरमा पत्रकार सम्मेलन गरी सार्वजानिक गरेको हो। प्रहरीका अनुसार पासवान लगायतका हतियारधारी समुहले गत असार ३ गते राती स्थानीय विरेन्द्र साहले आफ्नै घरमा सञ्चालन गरेको राजिव ज्वेलर्समा डकैती गरेको थियो। पासवान लगायतको समुहले घरभित्र प्रवेश गरी ८ लाख ९७ हजार २ सय मूल्य बराबरको सुनचाँदीको गरगहना लुटी लगेको थियो। सो समूहले संचालक विरेन्द्र साहको ढाडमा गोली प्रहार गर्नुको साथै निजकी श्रीमती सुशिला देवी छोराहरू शम्भु र राजिव तथा छोरी कन्चनलाई रड प्रहार गरी घाइते बनाएको जिल्ला प्रहरी कार्यालय महोत्तरीले जनाएको छ। प्रहरी नायव उपरीक्षक एवम् महोत्तरीका प्रहरी प्रवक्ताले पत्रकार सम्मेलनका बीच पक्राउ परेका विश्वनाथ पासवानले यस्ता अनेकौं अपराधिक घटनामा संलग्न रहेको खुलासा गरेको छ।
"चिनियाँ क्षेप्यास्त्र प्रक्ष्येपणले अमेरिकी सेना चिन्तित, २४ घण्टामा १०५ हुथी विद्रोही मारिएको अरब गठबन्धनको दाबी","चीन र भारतले क्षेप्यास्त्र परीक्षण गरेको समाचार बिहीबार चर्चामा रह्यो। चीनले गरेको क्षेप्यास्त्र परीक्षणले अमेरिकी सेनामा चिन्ता बढेको र भारतले पनि चीनसँगको सीमा विवादकाबीच परमाणुयोग्य क्षेप्यास्त्र परीक्षण गरेको बताइएको छ। विश्वको जलवायु परिवर्तनलाई रोक्न संसारभरका करिब ३ हजार कोइला उद्योग बन्द गर्नुपर्ने एक अध्ययनले देखाएको खबर पनि चर्चामा रह्यो। प्रस्तुत छ, बिहीबार चर्चामा रहेका केही प्रमुख खबरहरू : चिनियाँ क्षेप्यास्त्र प्रक्ष्येपणले अमेरिकी सेना चिन्तित भर्जिनिया : चीनले गरेको क्षेप्यास्त्र प्रक्ष्येपणपछि अमेरिकी सेना चिन्तित बनेको छ। पहिलो पटक चीनको क्षेप्यास्त्र प्रक्ष्येपणको पुष्टि गर्दै अमेरिकी सेना चिन्तित बनेको हो। अमेरिकी सेनाका शीर्ष जनरल मार्क मिलेले चीनको क्षेप्यास्त्र प्रक्ष्येपण संसारको पहिलो मानवनिर्मित भूउपग्रह स्पुतिनक मुमेन्ट (क्षण) जस्तै रहेको बताएका छन्। यो एक महत्वपूर्ण प्रविधिको घटना हो र यसमाथि हाम्रो ध्यान केन्द्रित हुनेछ, हालै प्रशारित ब्लुमबर्ग टिभीसँगको अन्र्तवार्तामा उनले भनेका छन्। गत साता बेलायतको फाइनान्सियल टाइम्सले चीनले परमाणु क्षमतासहितको क्षेप्यास्त्र प्रक्ष्येपण गरेको समाचार बाहिर ल्याएको थियो। सो समाचारले अमेरिकाको गुप्तचर एजेन्सीलाई झट्का लागेको थियो। ००० संसारका करिब ३ हजार कोइला उद्योग बन्द गरिनुपर्ने : अध्ययन साङ्घाई : जलवायु परिवर्तन संकटसँग जुध्न संसारका करिब ३ हजार कोइला पावर प्लान्ट(उद्योग) बन्द गरिनुपर्ने एक अध्ययनले देखाएको छ। विश्व तापमान नियन्त्रण र जलावायु परिवर्तन रोक्न सो संख्यामा कोइला उद्योग बन्द गरिनुपर्ने जलवायु थिंक ट्यांकको अध्ययनले देखाएको हो। जलवायु थिंक ट्यांक ट्रान्जिसन जेरोले कप २६ सम्मेलन सुरु हुनुअघि सार्वजनिक गरेको अध्ययन रिपोर्टले सो देखाएको हो। ट्रान्जिसनजेरोका अनुसार विद्युत् उत्पादनका लागि संसारभर सञ्चालित करिब ३ हजार कोइला प्लान्ट सन् २०३० अघि नै बन्द गर्नुपर्ने छ। विश्व तापमान नियन्त्रणमा राख्न करिब २ हजार देखि १ हजार गिगावाट विद्युत् क्षमता भएका ३ हजार कोइला प्लान्ट बन्द गरिनुपर्ने भएको हो। ००० अफ्रिकन युनियनद्वारा सुडान निलम्बनमा इथियोपिया : अफ्रिकन युनियन (एयु)ले सुडानलाई निलम्बनमा पारेको छ। सुडान सेनाले मुलुकमा सैन्य कू लागू गरेपछि एयुले सुडानलाई निलम्बनमा पारेको हो। सेनाले मुलुकमा सैन्य कू लागू गरेपछि सुडानका सबै गतिविधिमा रोक लगाएको एयुले बुधबार बताएको छ। सेनाको कदमपछि हामीले सुडानलाई निलम्बनमा पार्ने निर्णय गरेका हौँ एयुले ट्वीटरमार्फत सूचना जारी गरेको छ। ००० भारतले गयो परमाणु योग्य क्षेप्यास्त्र परीक्षण नयाँ दिल्ली : भारतले परमाणु क्षमतायोग्य क्षेप्यास्त्र परीक्षण गरेको छ। चीनसँगको बढ्दो सीमा विवादकाबीच भारतले अन्तरदेशीय ब्लालिस्टिक क्षेप्यास्त्र परीक्षण गरेको हो। भारतले बुधबार राति सफलतापूर्वक अग्नी ५ नामक क्षेप्यास्त्र परीक्षण गरेको बिहिबार जारी विज्ञप्तीमा उल्लेख छ। सो क्षेप्यास्त्र बे अफ बंगाल नजिक खसालिएको बताइएको छ। भारतले परीक्षण गरेको ब्यालिस्टिक क्षेप्यास्त्र परीक्षण करिब ५ हजार किलोमिटरसम्म पुगेको बताइएको छ। ००० जापानका राजदूत र तालिबानका विदेशमन्त्रीबीच भेट टोकियो : अफगानिस्तानका लागि जापानका राजदूत र तालिबान सरकारका विदेशमन्त्रीबीच भेटवार्ता भएको छ। राजदूत तासाकी ओकादा र तालिवानका विदेशमन्त्री अमिर खान मुताकीबीच दोहामा भेटवार्ता भएको हो। जापानले अफगानिस्तानको लागि सुरक्षित मार्गबाट मानवीय सहायता पठाउने सम्बन्धमा उनीहरुबीच भेटवार्ता भएको जापानको विदेश मन्त्रालयले जनाएको छ। मन्त्रालयका अनुसार सो भेटमा जापान सरकार अफगानिस्तानका महिला, जातीय अल्पसंख्यकले अधिकार पाउनुपर्नेमा जापानले जोड दिएको छ। तलिबानले सत्ता कब्जामा लिएपछि जापान र तालिबानबीच पहिलो पटक भेटवार्ता भएको क्योडो न्यूजले जनाएको छ। ००० उत्तरपूर्वी अमेरिकाका ६ लाख घर अन्धकारमा न्यूयोर्क : उत्तरपूर्वी अमेरिकाका ६ लाखभन्दा बढी घर अन्धकारमा परेका छन्। तटीय आँधीका कारण विद्युत् कटौती हुँदा ६ लाखभन्दा बढी घर अन्धकारमा परेका हुन्। विद्युत् कटौतीपछि म्यासाच्युट्स राज्य सबैभन्दा प्रभावित बनेको छ। म्यासाच्युट्समा मात्र करिब ४ लाख ६६ हजार घरमा अन्धकार छाएको बताइएको छ। बोस्टोनका करिब ९१ हजार घरमा विद्युत कटौती भएको छ भने न्यूयोर्क र न्यूजर्सी राज्यमा समेत सो प्रभाव परेको मौसमविद्ले बताएका छन्। सो क्षेत्रमा हावा हुरी र आँधी तुफानको प्रबल सम्भावना रहेकोले खतरनाक अवस्था आउने नेसनल वेदर सर्भिसका मौसमविदले चेतावनी दिएका छन्। बिहीबारदेखि मात्र मौसममा क्रमिक सुधार आउनले बताइएको छ। ००० चीनमा अबदेखि अग्ला भवन निर्माण गर्न नपाइने बेइजिङ : चीनमा अबदेखि अग्ला भवन निर्माण गर्न नपाइने भएको छ। करिब ३० लाखभन्दा कम जनसंख्या भएका साना सहरहरुमा चीनले अग्ला भवन निर्माणमा रोक लगाएको हो। चीनको भवन तथा ग्रामीण सहर विकास मन्त्रालय र आपतकालिन व्यवस्थापन मन्त्रालयले भवन निर्माणसम्बन्धी नयाँ मापदण्ड लागू गरेको हो। सो मापदण्डअनुसार चीनले कम जनसंख्या भएका साना सहरहरुमा १५० मिटरभन्दा अग्ला गगनचुम्बी भवन निर्माणमा रोक लगाएको हो। करिब ३० लाखभन्दा माथि जनसंख्या भएका सहरहरुमा भने २५० मिटरभन्दा अग्ला भवन निर्माणमा रोक लगाएको छ। चीनमा संसारका केही अग्ला भवनहरु निर्मित भएपनि करिब ५ सय मिटरभन्दा अग्ला भवन निर्माण गर्न नपाइने प्रावधान छ। यद्यपि, करिब ६३२ मिटर अग्लो साङ्घाई टावर र ५९९ मिटर अग्लो पिङ आन फाइनान्स सेन्टर चीनमा निर्माण भएका छन्। स्थानीय मिडियाकाअनुसार साङ्घाई र सेनेजेङ ठूलो सहरहरुमा गगनचुम्बी भवनहरु आवश्यक भएकोले त्यहाँ अग्ला भवनहरु निर्माण भएका हुन्। साना सहरहरुमा निर्माता कम्पनी र मालिकले आफ्नो लक्ष्य र मूल्य प्राप्त गर्न नसक्ने भएकोले सरकारले अग्ला भवन निर्माणमा रोक लगाएको हो। यसअघि यस वर्षको सुरुवातमा चीनले खराब आर्किटेक्चर भएका भवनहरु निर्माणमा रोक लगाएको थियो। ००० चीनको हस्तक्षेपविरुद्ध अमेरिकाले रक्षा गर्ने ताइवानको विश्वास ताइपेई : चीनको नयाँ हस्तक्षेपविरुद्ध अमेरिकाले रक्षा गर्ने ताइवानकी राष्ट्रपति साई इङ वेनले बताएकी छन्। सीएनएनसँगको अन्तरवार्तामा उनले चीनविरुद्ध अमेरिकाले ताइवानको रक्षा गर्ने बताएकी हुन्। चीनको हस्तक्षेप र हमलाविरुद्ध अमेरिकाले ताइवानको रक्षा गर्नेमा म विश्वस्त छु, अन्तर्वातामा उनले भनेकी छन्, ताइवानको रक्षा क्षमता बढाउने उदेश्यले अमेरिकाले व्यापक सहयोग गरिरहेको छ। ताइवानको रक्षा मन्त्रालयले हालै चीनले तिनवटा सैन्य विमान आफ्नो वायु रक्षा क्षेत्रमा पठाएको पुष्टि गरेपछि राष्ट्रपति वेनले सो अभिव्यक्ति दिएकी हुन्। चीनले ताइवानको टापु क्षेत्रमा सैन्य गतिविधि बढाएको बताइन्छ। चीनको सो गतिविधिपछि अमेरिकी सेनाले ताइवानको सैन्य बललाई प्रशिक्षण दिइरहेको वाल स्ट्रिट जर्नलमा समाचार छ। यसअघि अमेरिकी राष्ट्रपति जो बाइडेनले चीनले ताइवानमाथि हमला गरेमा अमेरिकाले चीनविरुद्ध ताइवानको रक्षा गर्ने बताएका थिए। ००० यमनमा १०५ हुथी विद्रोही मारिएको अरब गठबन्धनको दाबी अल मुकाल्ला : अरब गठबन्धले यमनको मारिब सहरमा पछिल्लो २४ घण्टामा करिब १०५ हुथी विद्रोही मारिएको दाबी गरेको छ। गठबन्धले पछिल्लो समय भएको हवाई हमलामा सो संख्यामा हुथी विद्रोही मारिएको दाबी गरेको हो। अन्तर्राष्ट्रिय रुपमा परिचित अरब गठबन्धले अक्टोबर ११ देखि हालसम्म सो क्षेत्रमा करिब २ हजारभन्दा बढि हुथी विद्रोही मारिएको बताएको छ। पछिल्लो २४ घण्टामा १०५ विद्रोही मारिएको र करिब १३ वटा सैन्य गाडी नस्ट पारिएको बताइएको छ। यमनको मारिबमा हुथी विद्रोही र सरकार पक्षबीच लामो समयदेखि युद्ध जारी छ। संयोजन : अस्मिता खड्का"
काङ्ग्रेस महाधिवेशन मङ्सिर २४ देखि २६ सम्म,काठमाडौं : नेपाली कांग्रेसको १४औँ महाधिवेशनको संशोधित तालिका सार्वजनिक भएको छ। जसअनुसार केन्द्रीय महाधिवेशन २४ देखि २६ मंसिरमा हुने भएको छ। यस्तै रोकिएको वडा अधिवेशन २७ कार्त्तिकमा हुने भएको छ। यसअघि मंसिर २७ देखि २९ सम्म महाधिवेशन गर्ने प्रस्ताव गरिएको थियो। काङ्ग्रेसले पटक पटक महाधिवेशनको कार्यतालिका सार्दै आएको छ।
"अमेरिका, भारत र बेलायतका लागि राजदूत सिफारिस","काठमाडौं : सरकारले अमेरिका, भारत र बेलायतका लागि राजदूत सिफारिस गरेको छ । मन्त्रिपरिषद्को बिहीबारको बैठकले तीन मुलुकका लागि राजदूत सिफारिस गरेको हो । मन्त्रिपरिषद्ले अमेरिकाका लागि श्रीधर खत्री, बेलायतका लागि ज्ञानचन्द्र आचार्य र भारतका लागि शंकर शर्मालाई राजदूत नियुक्तिका लागि सिफारिस गरेको हो । खत्री परराष्ट्र मामिला अध्ययन प्रतिष्ठानका पूर्व कार्यकारी निर्देशक हुन्। आचार्य पूर्वपरराष्ट्रसचिव हुन् भने शर्मा अमेरिकाका लागि पूर्व राजदूत हुन् ।"
धानबालीमा क्षति व्यहोरेका किसानलाई सरकारले राहत दिने,"काठमाडौं : सरकारले वर्षाका कारण धानबालीमा क्षति व्यहोरेका किसानलाई अधिकतम ६५ प्रतिशतसम्म राहत दिने निर्णय गरेको छ। आज बसेको मन्त्रिपरिषद् बैठकले तोकिएको क्षेत्रफलका आधारमा साना, मध्यम र ठूला किसान वर्गीकरण गरी २० देखि ६५ प्रतिशतसम्म राहत दिने निर्णय गरेको हो। मन्त्रिपरिषद्ले गरेको निर्णय सार्वजनिक गर्दै सञ्चार तथा सूचना प्रविधिमन्त्री ज्ञानेन्द्रबहादुर कार्कीले बढीमा १० कट्ठासम्म वा सो बराबरको जग्गामा लगाएको धानको पूर्ण क्षति बेहोरेका किसानलाई क्षतिको अधिकतम ६५ प्रतिशतसम्म क्षतिपूर्ति दिने निर्णय गरेको जानकारी दिए। उनका अनुसार मध्यम किसान (१० कठ्ठादेखि तीन बिघा वा सो बराबरको जग्गा) मा क्षति बेहोरेका किसानलाई ३० प्रतिशत र तीन बिघाभन्दा बढी वा आंशिक क्षति भएकाको हकमा अधिकतम २० प्रतिशत राहत दिने निर्णय गरेको छ। उनले नेपाल सरकारबाट न्यूनतम समर्थन मूल्य निर्धारण गरी उक्त राहत दिइने पनि जानकारी गराए। त्यसका लागि प्रधानमन्त्री तथा मन्त्रिपरिषद्को कार्यालयका सचिवको संयोजकत्वमा कार्यदल बनउने र उक्त कार्यदलले पाँच दिनभित्र कार्यविधि बनाई स्वीकृतिका लागि पेश गर्ने निर्णय पनि गरेको छ। रासस"
नेपाली बजारमा चेरी टिग्गो ४ प्रो एस यू भि,"काठमाडौं : शारदा ग्रुपअन्तर्गतको कम्पनी एसपिजी अटोमोबाइल्स प्रालि नेपालमा चेरी अटोमोबाइल्स कम्पनी लिमिटेडको आधिकारिक वितरकको रुपमा नियुक्त भएको छ। एसपिजी अटोमोबाइल्सले नेपाली बजारमा चेरी टिग्गो ४ प्रो एस यूभिलन्च गरेको छ। चेरी टिग्गो ४प्रो एसयूभि तीन भेरियन्टमा उपलब्ध छ। १५ लि नेच्यूरल्ली एस्पिरेटेड म्यानुअल ट्रान्समिसन, १५ लि नेच्यूरल्ली एस्पिरेटेड सिभिटि र १५ लि टर्बो चार्जड ९ स्पीड गिएर बक्स सिभिटि इन्जिन। नेच्यूरल्ली एस्पिरेटेड इन्जिनले अधिकतम पावर ८५ किलो वाट (११५ पिएस) र १३८ एनएम को अधिकतम टर्क उत्पादन गर्दछ भने १५ लि टर्बो चार्जड सिभिटि इन्जिनले अधिकतमप पावर ११५ किलो वाट (१४७पिएस)तथा अधिकतम पावर २१० एन एम को अधिकतम टर्क उत्पादन गर्दछ। टिग्गो ४ प्रो को प्रमाणित माइलेज १४७ किमि प्रति लिटर रहेको छ।   ()     ,,      ,,     """"  ,, नयाँ टिग्गो ४प्रो एसयूभिमा ४३१८ एम एम लम्बाई, १८३० एमएम चौडाई, २६१० एमएम व्हीलबेस र १६७० एमएमको उचाई रहेको छ। टिग्गो ४ प्रोएसयूभिको ग्राउण्ड क्लियरेन्स २०० एमएम रहेको छ। यसको बुट स्पेस ३४० लिटरको छ र ३४ वटा विभिन्न स्टोरेज स्पेस पनि उपलब्ध छ। नयाँ टिग्गो ४ प्रोएसयूभिमा नयाँ फ्रण्ट फेस र आकर्षक मस्कुलर प्रोफाइल डिजाइन देख्न सकिन्छ। यसमा ५ स्पोक मिरर डिजाइनको १७ इन्च स्पोर्टि व्हील समावेश गरिएको छ। यसका साथै डायमण्ड इन्टेक ग्रिल, क्रिस्टल डायमण्ड लेन्स एलईडि हेडलाइट, जीटाइप डिआरएल र साइड स्कर्टले स्पोर्टि लुक्स् प्रदान गर्न मद्दत गरेको छ। टिग्गो ४ प्रो एसयूभिमा पावरड सनरुफका साथै ड्राइभर सिटमा ६ वे एडजस्टमेण्ट लेदर सिट पाउन सकिन्छ। चेरी टिग्गो ४ प्रो एसयूभिको ईन्टेरिएर सरल र आकर्षक छ। यसमा डिटाईप ३ स्पोक मल्टिफक्सनल स्टेरिङ्ग व्हील, ७ इन्चएलसिडि मिटर, एप्पल कार प्ले र एन्ड्रोेइड अटोसहितको १०२५ इन्चको सेन्ट्रल कन्ट्रोल स्क्रीन, रियरआर्मरेस्ट र सेकेण्ड रो एसिभेण्ट जस्ता विशेषताहरु छ। टिग्गो ४ प्रोएसयूभिमा पुश स्टार्ट बटन र पिइपि एस रिमोट स्टार्ट प्रणाली समावेश गरिएको छ। टिग्गो ४ प्रो एसयूभिमा सुरक्षाको दृष्टिकोणले लागि ६ रिङ्ग एयरव्याग, एविएस ईविडि, इलेक्ट्रोनिक स्टेविलिटी प्रोग्राम, टिसिएस सिस्टम, इमर्जेन्सी ब्रेक असिस्ट, रोल स्टेबिलिटी कन्ट्रोल, हिल स्टार्ट असिस्ट (कन्ट्रोल), डाइरेक्ट टाएर प्रेसर मोनिटरिङ्ग प्रणालीका साथै बच्चाहरुको सुरक्षाका लागि सबै चारवटै झ्याल र ढोकाहरुमा एन्टी पिन्चलकहरु राखिएको छ। नयाँ टिग्गो प्रो एसयूभिले ईपिबिका साथै अटो होल्ड प्रविधि अपनाएको छ। टिग्गो ४ प्रो एसयूभिविभिन्न ६ रङ्गमा उपलब्ध छ। आइ सि एक्स ब्लू, जेवेल रेड, नास्ड्याक सिल्भर, न्यू खाकी रेड, सेलाडोन ऐस, कार्बन क्रिश्टल ब्ल्याक हुन्।"
जापानले दियो १ सय १४ थान अक्सिजन जेनेरेटर,"काठमाडौं : जापान सरकारले कोरोना भाइरसको संक्रमणसँग लड्न १ सय १४ थान अक्सिजन जेनेरेटर उपलब्ध गराएको छ। नेपालस्थित जापानी दूतावासले बिहीबार विज्ञप्ति जारी गर्दै नेपाललाई अक्सिजन जेनेरेटर दिएको जनाएको हो। नेपालका लागि जापानी कार्यावहाक राजदूत योसियोका युजोले नेपाली अस्पताललाई अक्सिजन जेनेरेटर उपलब्ध गराउँदा आफू खुशी भएको बताए । कार्यवाहक राजदूत युजोले भने,अक्सिजन जेनेरेटरले कोरोनाविरुद्द लड्न केही सहज हुने विश्वास लिएको छु। कारोना भाइरस महामारीका रुपमा फैलिएपछि नियन्त्रणका लागि जापान सरकारले नेपाल सरकारलाई विभिन्न स्वास्थ्य सामग्री दिएर सहयोग गर्दै आएको छ । जापानले नेपाललाई गत अगस्टमा एस्ट्राजेनेका भ्याक्सिन समेत उपलब्ध गराएको थियो।"
बोक्सीको आरोपमा महिलामाथि कुटपिट : प्रहरीद्वारा मिल्न दवाव,"विराटनगर : बोक्सीको आरोपमा महिलामाथि निर्घात कुटपिट भएको छ। विराटनगर महानगरपालिका ८ की ५४ वर्षीया रफिना खातुन बोक्सीको आरोपमा निर्घात कुटिएकी हुन्। उनलाई आफ्नै छिमेकीले बिहान घरमा चिया खाइरहेका बेलामा चारजना आएर गत असोज १९ गते कुटपिट गरेका थिए। घरेलु हतियारले हान्दा उनको हातको औंला भाँचिनुको साथै जिउभरि गहिरो चोट लागेको छ। पीडित रफिया खातुनले पत्रकार सम्मेलनमा भनिन्, श्रीमान बजार गएका थिए। घरमा आएर नातिनीलाई टुनामुना गरेको भन्दै स्थानीय हविबुल मिया सहित उनका ज्वाईं मुस्तकिम मियाँ र छोराहरु कविर र सगीरले कुट्न थाले।' घरमा कोही नभएको बेलामा बोक्सी भन्दै गालीगलौज गर्दै कुटेको उनले बताइन्। आफूलाई केही थाहा नभएको बेलामा हविबुलले छोरी पट्टीको नातिनीलाई बोक्सी मन्त्र गरेर मारेको भन्दै कुटपिट गरेको उनले बताइन् । मेरी नातिलाई मार्न लागेको, गाउँमा अरुलाई पनि बोक्सी मन्त्र लगाइस् संकटमा पारिस् भन्दै जथाभावी कुटपीट गर्न थाले, पीडित रफियाले भनिन्, घरेलु हतियारले हान्दा मेरो हातको औंला भाँचिएको छ। उनले आफूमाथि लठ्ठी र बाँसको भाटाले हानिएको बताइन्। बोक्सी आरोपमा कुटिएकी रफिनाको जेठो छोरा इटहरीको मोटरसाइकल शोरुममा काम गर्छन् भने कान्छा छोरा फिदा हुसैन रोजगारीको लागि कतारमा छन् । कुट्न आउने बेलासम्म मलाई केही थाहा थिएन , कुटेर गएपछि मात्र बोक्सीको आरोपमा कुटेको थाहा पाएँ, उनले भनिन्। उनले आफूलाई झुट्टा आरोप लगाएर कुटपिट गर्नेमाथि कानूनी कारवाही गर्न पनि माग गरेकी छन्। उजुरी गर्न प्रहरीमा जाँदा प्रहरीले मिल्न दवाव दिने गरेको बताइन्। जिल्ला प्रहरी कार्यालयमा उजुरी जाहेरी चारैजना विरुद्ध दिएकी थिइन् तर प्रहरीले जाहेरी नआएको भन्दै मिल्न दवाव दिएको उनको गुनासो छ। जाहेरी दिएर पछि प्रहरीमा बुझ्न जाँदा प्रहरीले जाहेरी नदिएको भन्दै अर्को दिन छलफलमा बसेर मिल्न भनेपछि अर्को जाहेरी हुलाक मार्फत प्रहरीमा पठाएको उनले बताइन्। लामो समय हुँदा पनि प्रहरीले कुनै वास्ता नगरेको उनको भनाइ छ। उनको श्रीमानलाई बिहीबार बिहान प्रहरीले बोलाएको र मिल्न दवाव दिएको थियो । सोही कारणले पत्रकार सम्मेलन गरेको उनले जानकारी दिइन्। पीडित खातुनले भनिन्, नमिले उल्टै मुद्दा चलाउने धम्की प्रहरी र पीडकले दिने गरेका छन्। म कसरी बोक्सी भएँ ?, उनले भनिन्, मलाई एक्कासी नभएको आरोप लगाएर, बेइज्जत गर्ने, कुट्ने अनि मिल्ने दवाव दिने प्रहरीको शैली राम्रो लागेन। उनले प्रहरीले पनि दोषीलाई कारबाही गर्न अग्रसरता नलिएको बताइन्। मोरङ प्रहरी प्रमुख प्रवक्ता दिपक श्रेष्ठले सुरुमा बाख्रा छिरेको विषयमा छिमेकीछिमेकी बिच झगडा भएको र घाउ जाँचको निवेदन आएको बताए। त्यसपछि हुलाकबाट जाहेरी आएपछि जाहेरीको सनाखत गर्नु पर्ने भएकाले बोलाउँदा नआएपछि प्रहरीले जाहेरीलाई सनाखत गर्न बोलाएको जानकारी दिए। सनाखत भएपछि जाहेरीको अधारमा कानुनी कारवाही हुने उनले बताए । उनले भने, हुलाकबाट आएको जाहेरीको सनाखत भएपछि थप कारबाहीको प्रक्रिया अगाडि बढाउँछौं।"
आइसिटी अवार्ड २०२१ मा उत्कृष्ट ५ को घोषणा,"काठमाडौं : सूचना तथा सञ्चार प्रविधि क्षेत्रको एक प्रतिष्ठित अवार्डको रूपमा परिचित आइसिटी अवार्डको २०२१ केही विधामा उत्कृष्ट ५ को घोषणा गरिएको छ। छैठौं संस्करणको एफवान सफ्ट आइसिटी अवार्ड २०२१ को छनौट प्रक्रिया अन्तर्गत विभिन्न ११ विधामध्ये ३ महत्वपूर्ण विधामा जुरी समितिको छनौट प्रक्रिया मार्फत उत्कृष्ट ५ को घोषणा गरिएको हो। ह्वावे स्टार्टअप आइसिटी अवार्ड, प्रडक्ट आइसिटी अवार्ड, राइजिङ स्टार इन्नोभेसन आइसिटी अवार्ड २०२१ विधामा गत शनिवार आयोजना भएको प्रिजेन्टेशन एण्ड स्पिड डेटिङ सेसन मार्फत उत्कृष्ट ५ को छनौट गरिएको हो। छनौटमा परेका उत्कृष्ट ५ ले नोभेम्बर १ देखि शुरू हुने पब्लिक भोटिङ ९ईसेवा र एसएमएस०मा सहभागि हुनु पर्नेछ। यसैगरी यसअघि छनौट भएका ३ विधामा उत्कृष्ट १० सबैका लागि पब्लिक च्वाइस आइसिटी अवार्ड विधा पनि खुल्ला गरिएको छ। जुरीको छनौट, पब्लिक भोटिङ र फिल्ड भिजट समेत सम्पन्न गरी आयोजकले ग्राण्ड फिनाले कार्यक्रममा सर्वोत्कृष्ट घोषणा गर्नेछ। छनौट भएको उत्कृष्ट ५ स्टार्टअप कम्पनीहरू डुलुवा एक्सपेडिसन्स प्रा।लि, हाउस अफ बुक्स प्रा।लि, खेती भेन्चर प्रा।लि, निर्वाण साथी टेक्नोभेसन प्रा।लि र पुर्याउ सर्भिसेस प्रा।लि रहेका छन्। स्टार्टअप आइसिटी अवार्ड २०२१ विधामा ५० बढी आइसिटी स्टार्टअप कम्पनीहरूको नोमिनेशन प्राप्त भएको थियो। विभिन्न ३ चरणको छनौट पश्चात् उत्कृष्ट ५ छनौट गरिएको आयोजकले जनाएको छ। प्रडक्ट आइसिटी अवार्ड २०२१ को लागि उत्कृष्ट ५ मा छनौट भएका प्रडक्टहरुमा बगभी, आइएमएस डिस्ट्रिब्युसन म्यानेजमेन्ट सिस्टम, मिखा, प्लान्टस्याट र सायक रहेका छन्। यस विधामा ४० बढी आइसिटी प्रडक्टहरूको नोमिनेशन प्राप्त भएको र ३ चरणको छनौटपछि उत्कृष्ट ५ को घोषणा गरिएको आयोजकले जानकारी दिएको छ। राइजिङ स्टार इन्नोभेसन आइसिटी अवार्ड २०२१ को लागि छनौट भएका उत्कृष्ट ५ इन्नोभेसनहरुमा आक्स माट्ररव, आइओटी ब्यास्ड इकोनोमिकल एयर प्युरिफायर फर द ग्लोबल साउथ, मुसोर, ओपन प्लास्टपेपर र रेन्ट अ बाइक रहेका छन्। यस वर्ष राइजिङ स्टार इन्नोभेसन विधामा ६० बढीको नोमिनेशन प्राप्त भएको थियो। यी ३ विधा बाहेक अवार्डमा पायोनियर आइसिटी अवार्ड, नेपाली डायस्पोरा आइसिटी अवार्ड, आन्टरप्रेनर आइसिटी अवार्ड, वुमन आइकन आइसिटी अवार्ड गरी ४ विधा व्यक्तिको लागि समावेश गरिएको छ। यसैगरी डिजिटल एजुकेशन आइसिटी अवार्ड ९पब्लिक सेक्टर०, डिजिटल एजुकेशन आइसिटी अवार्ड ९प्राइभेट सेक्टर०, डिजिटल गभर्नेन्स आइसिटी अवार्ड ९पब्लिक सेक्टर० र डिजिटल सर्भिसेस आइसिटी अवार्ड ९प्राइभेट सेक्टर० सरकारी र नीजि क्षेत्रका संस्थाहरूलाई लक्षित गरिएको छ। यी सबै विधाहरूमा नोमिनेशन पश्चात् छनौट जारी रहेको छ। एफवान सफ्ट आइसिटी अवार्ड २०२१ इन एशोसिएशन विथ जिनस, पावर्ड वाई ह्वावे २०२१ का लागि विभिन्न ११ विधामा ४०० बढीको नोमिनेशन प्राप्त भएको आयोजकले जनाएको छ। अन्य ८ विधामा विभिन्न चरणको छनौट प्रक्रिया जारी रहेको आयोजक लिभिङ विथ आइसिटीले जनाएको छ। सर्वोत्कृष्ट छनौटका लागि १२ जना जुरी र १३ जना विशिष्ट सल्लाहकार समिति गठन गरिएको आयोजक समितिका संयोजक राजन लम्सालले जानकारी दिए। आइसिटी अवार्ड नेपालको डिजिटल इकोसिस्टमको विकासमा एक महत्वपूर्ण प्रयास भएको हुँदा यसमा यस क्षेत्रका सबै व्यक्ति, संस्था र नवप्रर्तकहरूको आआफ्नो पक्षबाट सहयोग, सहकार्य र सहभागिता रहेको लम्सालले बताए। सन् २०१६ देखि शुरु भएको आइसिटी अवार्डमा प्रविधि क्षेत्रमा कृयाशील व्यक्ति, संस्था, इन्नोभेसन र स्टार्टअपहरूको प्रवद्र्धन लागि एक महत्वपूर्ण प्लाटफर्मको रूपमा विकास भएको सहभागी बताउँछन्। आइसिटी अवार्डको छनौट प्रक्रिया अन्तर्गत नै स्टार्टअप एण्ड आइडिया फेस्ट, प्रिजेन्टेशन एण्ड स्पिड डेटिङ सेसन, फिल्ड भिजिट, पब्लिक भोटिङ लगायतका प्रक्रियाहरू आयोजना गर्ने गरिन्छ। छनौट प्रक्रिया पारदर्शी र निष्पक्ष हुनु नै आइसिटी अवार्डको महत्वपूर्ण उपलब्धि रहेको सल्लाहकार प्राडा। सुवर्ण शाक्य बताउँछन्। आइसिटी अवार्डले इन्नोभेसन, स्टार्टअप र आइडियालाई उद्यमशीलतासँग जोडेर अघि बढाइरहेको कारणले यस क्षेत्रमा सकारात्मक प्रभाव पारेको नाष्टका उपकुलपति डा। सुनिल बाबु श्रेष्ठले बताए। यस वर्ष आइसिटी अवार्ड विजेताहरूले विशिष्ट सम्मानसँगै राष्ट्रिय वाणिज्य बैंकबाट १५ लाखसम्म विनाधितो सहुलियत ऋण सुविधा, स्टार्टअप र आइडियामा लगानीको अवसर, ह्वावे, एनसेल, नेपाल टेलिकम, इसेवा, डिसहोम लगायतका संस्थाहरूबाट महत्वपूर्ण सहयोग रहनेछ। आइसिटी अवार्ड २०२१ मा एफवानसफ्ट शीर्ष प्रायोजक रहेको छ भने जिनस इन एशोसिएशन विथ, ह्वावे पावर्ड वाई स्पोन्सर रहेका छन्। यसैगरी राष्ट्रिय वाणिज्य बैंक बैंकिङ पार्टनर, एनसेल क्याटेगोरी स्पोन्सर रहेको छ। अवार्ड कार्यक्रममा एनटिए, नाष्ट, एनआइटिसी, प्रेसिडेन्सियल बिजनेशन स्कुल, ईसेवा, इमिनेन्स वेइज, अपग्राड, डिस होम, एनएमबी बैंक, हाम्रो पात्रो, टेक्नोरियो लगायतका संस्थाहरूको सहयोग तथा सहकार्य रहेको छ। आइसिटी अवार्ड २०२१ को ग्राण्ड फिनाले कार्यक्रम डिसेम्बर १७ अर्थात् पुस २ गते द सोल्टी काठमाडौंमा आयोजना हुनेछ।"
एनसेल 'वर्ल्ड कम्युनिकेशन अवार्डको दुई विधाबाट सम्मानित,"काठमाडौं : एनसेल आजियाटा लिमिटेडले प्रतिष्ठित वर्ल्ड कम्युनिकेशन अवार्ड २०२१ को दुई विधा द सोसियल 'कन्ट्रिब्युसन अवार्ड र क्राइसिस रेस्पोन्स अवार्ड मा पुरस्कार जित्न सफल भएको छ। कात्तिक ९ (अक्टोबर २६) गते आयोजना भएको टोटल टेलिकम कांग्रेसको एक कार्यक्रममाझ अवार्डको विजयताको घोषणा भएको थियो। सन् १९९९ मा सुरु भएको वल्र्ड कम्युनिकेसन अवार्डले विश्वभरको टेलिकम बजारमा भएको नवीन विकास र उत्कृष्टताका आधारमा विभिन्न कम्पनीहरुलाई सम्मानित गर्ने गर्छ। यी दुई सम्मानले एनसेलले आफ्नो व्यावसायिक सामाजिक जिम्मेवारीअन्तर्गत समाजमा पुर्याएको योगदान र क्राइसिस रेस्पोन्स अर्थात विपदप्रति कार्यअन्तर्गत कोभिड महामारी, बाढी र भुकम्प जस्ता विभिन्न विपद तथा संकटको समयमा गरेका योगदानहरुको सरहना गर्दछ। स्वास्थ्य, शिक्षा र वातावरणलाई प्रमुख प्राथमिकतामा राख्दै विभिन्न सामाजिक पहलहरुमार्फत समाजको विकासमा उल्लेखनीय योगदान पुर्याउदै सरकारलाई दीयो लक्ष्य विकास प्राप्तिमा सहयोग पुर्याएबापत एनसेललाई द सोसियल कन्ट्रिब्युसन अवार्ड प्रदान गरिएको हो। त्यस्तै कोभिड१९ महामारी, २०७२ को भुकम्प र २०७१ र २०७४ को बाढी जस्ता विपदका समयमा सरकार र समुदायलाई पुर्याएको सहयोगको कदर गर्दै एनसेललाई क्राइसिस रेस्पोन्स अवार्ड प्रदान गरिएको हो। वल्र्ड कम्युनिकेसन अवार्डमा क्राइसिस रेस्पोन्स अवार्डको विधा यसै वर्षदेखि मात्र राखिएको हो र एनसेलले विश्वका अन्य प्रतिस्पर्धीहरुलाई पछि पार्दै यो अवार्ड जित्न सफल भएको छ। द सोसियल कन्ट्रिव्युसन अवार्ड विधाको पुरस्कारका लागि अभरोआ केवल, इण्डोस्याट उरेडू, एनसेल आजियाटा नेपाल, ओरेन्ज गु्रप, पीएलडीटी एण्ड स्मार्ट, र पोलिक्याब इण्डिया गरि पाँच कम्पनीहरु सुचिकृत भएका थिए। त्यस्तै एयरटेल युगाण्डा र कमभिभा, एमडक्स, कन्टेन्ट गुरु, एनसेल आजियाटा लिमिटेड, उरेडू, ओपनरिच क्राइसिस रेस्पोन्स अवार्डको लागि सुचिकृत भएका थिए। यसैगरी एनसेलले हालैमात्र सम्पन्न एसियाज बेस्ट इम्प्लोएर ब्राण्ड अवार्ड को १२ औं संस्करणमा एसियाज बेस्ट इम्प्लोएर ब्राण्ड अवार्ड २०२१ जितेको थियो। इम्प्लोयर ब्राण्डिङ इन्स्टिच्युट, वल्र्ड एचआरडी कङ्ग्रेस र स्टार अफ द ईण्डष्ट्री गु्रपले एसियामा रहेका विभिन्न कम्पनीहरुलाई मार्केटिङ कम्युनिकेसन्सको माध्यमबाट प्रतिभाहरुलाई आकर्षित गर्न, विकास गर्न र त्यस्ताप्रतिभालाई आफैसँग राख्न सफल कम्पनीहरुलाई सम्मान गर्दछ। यसका साथै एनसेल र डायलग आजियाटाले अन्य पार्टनरहरुका साथ हालैमात्र सस्टेनेबिलिटी लिडरसिपका लागि टीएम फोरम क्याटलिस्ट अवार्ड २०२१ जित्न सफल भएको थियो। एसेलले प्रतिष्ठित ग्लोबल बिजनेस आउटलुक (जीबीओ) अवार्ड २०२१ को दुई विधामा पुरस्कार जित्न सफल भएको थियो। एनसेलले मस्ट सोसिएल्ली रेस्पोन्सिबल टेलिकम कम्पनीअर्थात् सबैभन्दा बढी सामाजिक रूपमा उत्तरदायी कम्पनी र लिडरसिप (नेतृत्व) विधामा कम्पनीका प्रमुख कार्यकारी अधिकृत एन्डी चोङ टेलिकम सीईओ अफ दिइयर अवार्डबाट सम्मानित भएका थिए। लन्डनस्थित प्रकाशन गृह जीबीओले हरेक वर्ष विश्वभरका कम्पनीहरूलाई उत्कृष्टताका आधारमा पुरस्कृत गर्दै आएको छ। कम्पनीहरूको रचनात्मकता, नवीनता र उनीहरुले स्थानीय, क्षेत्रीय तथा अन्तर्राष्ट्रिय स्तरमा पुर्याएको योगदानलाई सम्मान गर्दै यो अवार्ड दिने गरिन्छ।"
"५ सय ९१ जनामा कोरोना संक्रमण, २ को मृत्यु",काठमाडौं : ११ हजार ३५५ नमूना परीक्षणमा ५ सय ९१ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ८ हजार ८४८ नमूनाको पीसीआर र २ हजार ५०७ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ५२७ र एन्टिजेन विधिबाट ६४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा कोरोनाबाट थप २ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार ३८२ पुगेको हो। मन्त्रालयका अनुसार बुधबार थप ६ सय ६४ जना कोरोनामुक्त भएका छन्। कोरोनाका सक्रिय संक्रमितको संख्या १०२३६ पुगेको छ।
तिहार लक्षित अनुगमन : बजारमा छ्याप्छ्याप्ती अखाद्य मिठाइ,"काठमाडौं : काठमाडौं महानगर क्षेत्रमा अखाद्य मिठाइ छ्याप्छ्याप्ती बिक्री भइरहेको पाइएको छ। मध्यम खालका मिठाइ पसलहरुले मिठाइ बनाउँदा लुकीलुकी हाइड्रो नामक रयासनको प्रयोग गरिरहेको पाइएको हो। महानगरको बजार व्यवस्थापन तथा उपभोक्ता हित संरक्षण समितिले बिहीबार लाजिम्पाट क्षेत्रमा गरेको अनुगमनका क्रममा दुईवटा मिठाइ पसलको भान्छामा हाइड्रोका बट्टा भेटाएको हो । मूल सडकमै रहेको तृष्णा मिठाइ पसल र निखिलेश्वरम मिठाइ पसलको भान्छामा भेट्टाइएका ती बट्टाहरु अनुगमन टोलीले बरामद गरेको छ। अनुगमनमा सहभागी माधव तिमल्सिनाले मध्यम खालका पसलमा मिठाइमा हाइड्रोको प्रयोग गरिएको भेटिएको बताए। उनले भने,' मिठाइहरुमा म्याद गुज्रिएका रङहरुको प्रयोग गरिएको पाइयो। बिल पनि प्रयोग गरिएको पाइएन। स्वास्थ्यलाई असर गर्नेगरी यस्ता अखाद्य वस्तु प्रयोग गर्न मिल्दैन।' ती दुवै पसललाई १०१० हजार रुपैयाँका दरले आर्थिक जरिवाना गराइएको छ । पसलका सञ्चालकले मिठाइमा हाइड्रो मिसाएको स्वीकार गरेका थिए। अखाद्य वस्तु भान्छामा कसरी पुग्यो ? अनुगमन समितिका अधिकारीको प्रश्नको उत्तरमा उपभोक्ताहरुले धेरै सेता मिठाइ मन पराउने भएपछि यदाकदा प्रयोग गर्ने गरेको उनीहरुले स्वीकार गरे। उपभोक्ताको रुचीअनुसार रसबरी बनाउने हो भने एउटाको लागत ६० रुपैयाँसम्म पर्छ । लागत ६० भएपछि बिक्री कति रुपैयाँमा गर्ने ? हिजोसम्म २०३० रुपैयाँमा पाइएको रसबरी ७०८० रुपैयाँमा बिक्री हुन्छ कि हुँदैन? उनीहरु आफ्ना गुनासा सुनाएका थिए। तृष्णा मिठाइको भान्छाबाट म्याद सकिएका थप ८ बट्टा रङ् र निखिलेश्वरमको भान्छाबाट करिब २० लिटर म्याद सकिएको बटर जफत गरिएको छ । सोह्रखुट्टे चोकमा रहेको सूर्यदेव मिठाइ पसलबाट करिब २ सयवटा रसवरी नष्ट गरिएको छ । भान्छामा ठूलो भाँडोमा राखिएको रसबरीमा भुसुना, लामखुट्टेजस्ता किराहरु तैरिरहेको भेटिएको अनुगमन टोलीले जनाएको छ।"
नेपाली शान्ति सैनिकहरु व्यवसायीक र क्षमतावान : राष्ट्रसंघीय प्रतिनिधि,काठमाडौं : संयुक्त राष्ट्रसंघले द्वन्द्वग्रस्त मुलुकमा शान्ति स्थापनार्थ खटिएका नेपाली सेनाको क्षमताको खुलेर प्रशंसा गरेको छ । नेपाली शान्ति सैनिकहरुले विश्वका द्वन्द्वग्रस्त मुलुकहरुमा शान्ति स्थापना गर्ने क्रममा देखाएको व्यवसायीकताको राष्ट्रसंघले प्रशंसा गरेको हो। लिवियामा तैनाथ नेपाली शान्ति सेनाको मेडल परेड समारोहमा बोल्दै लिबियाका लागि राष्ट्रसंघीय विशेष प्रतिनिधि जान कुबिसले नेपाली शान्ति सैनिकहरुले शान्ति स्थापना गर्ने क्रममा व्यवसायीक र उच्च क्षमताका प्रर्दशन गरेको बताएका हुन्। मेडल परेड अवसरमा राष्ट्रसंघीय मिसनका उच्च अधिकारीहरुको उपस्थिति रहेको सैनिक जनसम्पर्क निर्देशनालयले जनाएको छ।
विस्तारित काउन्टर शाखा कार्यालयमा परिणत,"काठमाडौं : प्रोग्रेशिभ फाइनान्स लिमिटेडले बागमती प्रदेशअन्तर्गत काठमाडौं जिल्लाको काठमाडौं महानगरपालिका ३२ मा रहेको तिनकुने एक्सटेन्सन काउन्टरलाई शाखा कार्यालयका रुपमा परीणत गरी कारोबार सुरुवात गरेको छ। वित्तीय संस्थाको शाखा कार्यालय थप भएपछि १६ वटा शाखा कार्यालयहरु तथा ५ वटा एक्सटेन्शन काउन्टरहरुमार्फत वित्तीय सेवा तथा सुविधाहरु प्रवाह हुनेछन्। यस फाइनान्सले प्रदान गरिरहेका सम्पूर्ण सेवा सुविधाहरु नयाँ शाखाबाट समेत प्रवाह गरिनेछ। वित्तीय संस्थाका प्रमुख कार्यकारी अधिकृत विशालहुमा गाँईले स्थापना गरिएको नयाँ शाखाबाट काठमाडौं महानगरमा बसोबास गर्ने सर्वसाधारणहरुको घरदैलोमा नै पुग्ने गरी आधुनिक प्रविधिको उपयोगद्वारा निक्षेप संकलन तथा कर्जा प्रवाह लगायतका वित्तीय सेवाहरुउपलब्ध गराउने प्रतिवद्धता व्यक्त गरेका छन्। एटीएम, मोबाइल बैंकिङ, इ बैंकिङ, आइपीएस, कनेक्ट आइपीएस, कर्पोरेट पे, सी आस्वालगायत आधुनिक प्रविधिमा आधारित सबै प्रकारका डीजीटल बैकिङ तथा रेमिटान्स सेवाहरुको उपलब्धता रहेको यस प्रोग्रेशिभ फाइनान्सले छिटै शाखारहित बैकिङ सेवा सञ्चालन गर्ने योजना अघि बढाएको छ। फाइनान्सले आगामी दिनहरुमा देशका प्रमुख सहर तथा शहरोन्मुख क्षेत्रहरुमा थप शाखाहरु स्थापना गरी वित्तीय सेवाप्रवाहलाई विस्तार गर्ने योजना बनाएको छ।"
बजार अनुगमन तीव्र पार्दै स्थानीय सरकार,"दाङ : तिहार नजिकिंदै जाँदा दाङका बजारमा चहलपहल बढ्दै गएको छ। बजारमा विषेश गरी तेल, मैदा लगायतका खाद्यवस्तुको बिक्री वितरण बढेको छ। चाडपर्वको मुखैमा बजारमा सरोकारवाला निकायले अनुगमनलाई तीव्रता दिएका छन्। दैनिक उपभोग्य बस्तु तथा तिहारमा बढी प्रयोग हुने मिठाइको अनुगमन जिल्लामा बढाइएको छ। चाडपर्वको समयमा हुन सक्ने महंगी र कालोबजारी नियन्त्रण तुलसीपुर उपमहानगरले बजार अनुगमनलाई तीव्रता दिएको छ। दैनिक जसो विषयगत रुपमा अहिले अनुगमन गरिरहेको र पहिलेको भन्दा अहिले केही भए पनि बजार सुधार भएको दावी अनुगमन निकायको छ। यद्यपि बजारमा मुल्य वृद्धि, अखाद्य बस्तु, म्याद गएका बस्तु कम भएको छैन। नियमित रुपमा यस्ता चिजहरु अनुगमन टोलीले नियन्त्रण लिइरहेको छ। तुलसीपुरका विभिन्न दैनिक उपभोग्य वस्तुका पसलमा अनुगमन गरिएको छ। ती पसलमा म्याद गुज्रिएका वस्तु फेला परेका छन्। केही उद्योग र पसलहरु बिना दर्ता सञ्चालन भएका छन्। तुलसीपुर उपमहानगरपालिका उपभोक्ता हकहित शाखाले भने अनुगमनलाई तीव्रता दिएको बताएको छ। पहिलेभन्दा बजारमा केही सुधार आएको र अहिले दैनिक जसो अनुगमन गरिरहेको शाखाको भनाइ छ। चाडपर्वको समयमा हुन सक्ने अखाद्य वस्तुको बिक्री वितरण र कालोबजारी रोक्नका लागि बजार अनुगमनलाई तीव्र पारिएको उपभोक्ता हकहित शाखा तुलसीपुर उपमहानगरपालिकाका प्रमुख रेखा शर्माले बताइन्। तुलसीपुरमा रहेका मिठाइ पसलबाट उत्पादित मिठाइ खान योग्य नै रहेको र अनुगमनमा पनि राम्रै देखिएको खाद्य प्रविधि तथा गुण नियन्त्रण डिभिजन कार्यालय तुलसीपुरले जनाएको छ। अहिले अनुगमन गरेका केही उद्योगबाहेक मिठाइ पसलले उत्पादन गरेका मिठाइ खान योग्य र राम्रो भएको देखिएको खाद्य निरीक्षक सरोज खनालले बताए। बजारका लागि उपभोक्ता सचेत हुन सके उपभोक्ता ठगिनबाट बच्ने अधिकार कर्मीले बताएका छन्। उपभोक्ता जागरुक भएर मैले के खाइरहेको छु भन्ने सोच्नु पर्ने अधिकार कर्मी केशव शर्माको भनाइ छ।"
"रुसमा कोरोना संक्रमण फेरि बढ्यो, मस्कोका विद्यालय र पसल बन्द","मस्को : रुसमा कोरोना भाइरस (कोभिड१९) संक्रमण फेरि बढेको छ । रुसको राजधानी मस्कोमा कोरोना भाइरसको संक्रमण बढेपछि त्यहाँको सरकारले विद्यालय, पसल र रेष्टुरेष्टहरु बन्द गराएको छ। रुस सरकारले मस्कोका सुपरमार्केट र औषधि पसल मात्र खुलाउने अनुमति दिएको छ । खाद्यान्य पसलहरु मात्र खुला छन् तर थोरै समयमा आवश्यक सामग्रीहरु किन्न सरकारले स्थानीयलाई निर्देशन दिएको छ। रुसले काेरोना जोखिमका कारण मुलुकभरका कामदारलाई नौ दिन बिदा दिएको छ । गत २४ घण्टामा रुसमा १ हजार १ सय ५९ सर्वसाधारणको कोरोना भाइरस संक्रमणबाट मृत्यु भएको अन्र्तराष्ट्रिय संचारमाध्यमले जनाएका छन् । अहिलेसम्म रुसमा कोरोनाबाट झण्डैं २ लाख ३० हजारको मृत्यु भएको छ।"
संसद अधिवेशन अन्त्य गर्न सिफारिस,काठमाडौं : सरकारले संसद अधिवेशन अन्त्य गर्ने सिफारिस गरेको छ। बिहीबार बसेको मन्त्रिपरिषद्को बैठकले भोलि शक्रबार मध्यरातिदेखि संसद अधिवेशन अन्त्यका लागि सिफारिस गरेको हो। एमाले विभाजन गर्न सभामुखले भूमिका खेलेको भन्दै पटकपटक संसद अवरुद्ध हुँदै आएको थियो।
नर्भिकमा स्तन क्यान्सरको निःशुल्क ओपिडी हुने,काठमाडौं : थापाथलीस्थित नर्भिक इन्टरनेशनल अस्पतालमा शनिवार स्तन क्यान्सर सम्बन्धी निःशुल्क ओपिडी सेवा सञ्चालन हुने भएको छ। स्तन क्यान्सर विशेषज्ञ डा वानिरा गिरीले शनिवार १० देखि १२ बजेसम्म निःशुल्क ओपिडी सेवा दिने अस्पतालले जनाएको छ। पछिल्लो समय नेपाली महिलाहरुमा स्तन क्यान्सरको समस्या बढिरहेको छ। यस्तो अवस्थामा क्यान्सरको शंका लागेका वा लक्षण देखिएकाहरुले आफ्नो निःशुल्क ओपिडी सेवामा आएर लाभ लिनसक्ने डा गिरीले जानकारी दिइन्। नर्भिक अस्पतालले आफ्नो सामाजिक उत्तरदायीत्वअन्तर्गत विगत केही महिनादेखि प्रत्येक शनिवार निःशुल्क ओपिडी सेवालाई सञ्चालन गर्दै आएको छ। यो सेवाअन्तर्गत प्रत्येक शनिवार १० देखि १२ बजे अस्पतालमा कार्यरत कुनै एक विशेषज्ञ डाक्टरले निःशुल्क ओपिडी सेवा दिनेछन्। सर्वसाधारणको निःशुल्क ओपिडी सेवाप्रतिको आकर्षण समेत बढिरहेको अस्पतालले जनाएको छ। निःशुल्क ओपिडी सेवा लिन चाहनेले नर्भिक अस्पतालको कल सेन्टरको नम्बर ५९७००३२ मा सम्पर्क गरेर आफ्नो नाम अग्रिम टिपाउन सक्ने सुविधा समेत उपलब्ध छ।
मोक्तान बनिन् बागमती प्रदेशको सामाजिक विकासमन्त्री,"हेटौंडा : १६ वर्षको उमेरमा जनयुद्धमा होमिएकी नेकपा माओवादी केन्द्रकी नेतृ कुमारी मोक्तान बागमती प्रदेशको सामाजिक विकासमन्त्री बनेकी छन् । नेकपा माओवादी केन्द्रबाट मकवानपुर २ (क) मा प्रदेशसभा सदस्य निर्वाचित मोक्तान यसअघि दुईपटक सांसद भइसकेकी हुन् । उनी १३ हजार ८९ मतको फराकिलो अन्तरले प्रदेशसभा सदस्य निर्वाचित भएकी थिइन् । तत्कालिन नेकपा माओवादी शान्ति सम्झौतामार्फत संसदीय राजनीतिमा आएपछि २०६३ सालमा मोक्तान संसद सदस्य मनोनित भएकी हुन् । उनी २०६४ सालमा मकवानपुर ४ नम्बर निर्वाचन क्षेत्रबाट संविधानसभा सदस्य निर्वाचित भइन् । हाल नेकपा माओवादी केन्द्रकी केन्द्रीय सदस्य तथा मकवानपुर इन्चार्ज रहेकी मोक्तान नेकपा माओवादी केन्द्र बागमती प्रदेश संसदीय दलको उपनेता पनि हुन् । मोक्तान २०५६ सालमा अखिल नेपाल महिला संघ क्रान्तिकारीको अध्यक्ष हुँदा हेटौंडाको बुद्ध चोकबाट पक्राउ परेकी थिइन् । एक वर्ष जेल जीवन बिताएकी उनी २०५८ सालमा तत्कालिन नेकपा माओवादीको जिल्ला जनसरकार प्रमुख, २०५९ सालमा जिल्ला सेक्रेटरी भएकी थिइन् । मोक्तान २०६४ सालमा मकवानपुर इन्चार्ज भएकी थिइन् । तत्कालिन नेकपा माओवादीले २०५२ सालमा जनयुद्ध सुरु गरेलगत्तै उनी विद्यालय शिक्षा छाडेर युद्धमा होमिएकी थिइन् । मोक्तान मकवानपुरकी जुझारु महिला नेतृ हुन् । हेटौंडा १३ पदमपोखरी स्थित ठुल्थलीमा जन्मिएकी उनी बुवा सानुकान्छा र आमा तीर्थमायाको जेठो सन्तान हुन् । ४२ वर्षीया मोक्तानको तीन दिदी बहिनी र दुई भाइ छन् । मोक्तान दश वर्षको हुँदा उनको बुवाको निधन भएको थियो । बागमती प्रदेशको मुख्यमन्त्रीमा राजेन्द्र पाण्डे नियुक्त"
को हुन् बागमती प्रदेशका नवनियुक्त मुख्यमन्त्री पाण्डे ?,"हेटौंडाः बागमती प्रदेश सरकारको तेस्रो मुख्य मन्त्री बन्ने शौभाग्य राजेन्द्र पाण्डेले पाएका छन् । धादिङ क्षेत्र १ (क) मा नेकपा एमालेबाट निर्वाचित पाण्डे २०१३ साल जेठ २९ मा धादिङ गजुरीमा जन्मिएका हुन्। राजनीतिमा आउनुअघि शिक्षण पेशामा आवद्ध पाण्डेले ग्रामीण विकासमा स्नातकोत्तर गरेका छन् । २०३६, २०३८ र २०४२ सालमा सम्पन्न शिक्षक आन्दोलनको नेतृत्व समेत गरेका पाण्डे नेकपा मालेको सहसचिव हुँदै २०४३ मा जिल्ला पञ्चायत सभापति भएका थिए । पाण्डेले २०५० वैशाख २० नेपालगन्जमा सम्पन्न छैटौं महाधिवेशनबाट तत्कालीन अञ्चल सचिवको जिम्मेवारी सम्हालेका थिए । उनी २०५५ मा एमालेको केन्द्रीय सदस्य भए । धादिङमा एमालेका तर्फबाट २०४८, २०५१, २०५६ र २०७० को संसदीय निर्वाचनमा विजयी भएका उनी हाल नेकपा एकिकृत समाजवादीका उपाध्यक्ष छन् । यसअघि पाण्डेले स्थानीय विकास मन्त्रीको जिम्मेवारी सम्हालिसकेका छन् । गत भदौ २५ गते नेकपा एमाले विभाजनपछि भदौ २७ गते नेकपा एकिकृत समाजवादीमा आवद्ध १३ जना प्रदेशसभा सदस्यले मुख्यमन्त्री अष्टलक्ष्मी शाक्यलाई दिएको समर्थन फिर्ता लिएको थियो । विश्वासको मत लिनैपर्ने कानुनी प्रावधान अनुसार अघि बढेकी शाक्यले अन्ततः विश्वासको मत नलिइ कात्तिक १० गते राजिनमा दिएपछि पाण्डे मुख्यमन्त्री बनेका हुन् । यसअघि डोरमणी पौडेल र शाक्य मुख्य मन्त्री भइसकेका छन् । बागमती प्रदेशमा मुख्यमन्त्री शाक्यले मागिन् विश्वासको मत बागमती प्रदेशको मुख्यमन्त्रीमा पाण्डेको दावी बागमती प्रदेशको मुख्यमन्त्रीमा राजेन्द्र पाण्डे नियुक्त मोक्तान बनिन् बागमती प्रदेशको सामाजिक विकासमन्त्री"
बेनीका सिसिटिभी बेकामे,"बेनी : म्याग्दीको सदरमुकाम बेनी बजारमा जडान गरिएका सिसिटिभी क्यामेरा नियमित मर्मत नहुँदा काम नलाग्ने भएको छ। रोकारवालाको बेवास्ता र विवादका कारण बेनी बजारका विभिन्न चोकमा जडान गरिएको सिसिटिभी क्यामेरा देखाउनका लागि सिमित भएको छ। बिग्रिएर काम गर्न छाडेको डेढ महिना हुँदासम्म मर्मत भएको छैन। बजारका १७ ठाउँमा राखिएको सिटिटिभी क्यामेराको कन्ट्रोल रुम जिल्ला प्रहरी कार्यालयमा छ। हाल २ वटा मात्र सिसिटिभीले काम गरेको छ। विद्युतका पोलमा राखिएका सिसिटिभी क्यामेरा तार चुडिने, जल्ने, टुट्ने भएर बिग्रिएका हुन्। प्रहरी नायव उपरीक्षक श्यामकुमार राइले सिसिटिभी क्यामेराले काम नगर्दा बजार क्षेत्रमा अपराध अनुसन्धान, दुर्घटना न्युनीकरण र बजार व्यवस्थापनमा समस्या भएको बताए। नगरपालिका, प्रशासन, प्रहरी सहितको बैठकको निर्णय अनुसार उद्योग बाणिज्य संघका अध्यक्षको नेतृत्वमा गत साउनमा मर्मत भएको सिसिटिभी बिग्रीएको डेढ महिना भयो, उनले भने प्राविधिकले मर्मत वापतको एक लाख चालिस हजार रुपैयाँ भुक्तानी नपाएर मर्मतलाई निरन्तरता दिन नसकेको गुनासो गर्छन्। सुरक्षासँग सम्बन्धित यस्तो संबेदनशिल विषयमा किन बेवास्ता गरिएको हो? बेनीमा केही समययता सवारी साधन चोरीका घटना बढेका छन्। सवारी दुर्घटना, चोरी, बजार व्यवस्थापन र निगरानी गर्न प्रहरीलाई सिसिटिभिले सहयोग गरेको थियो। पाँच वर्षअघि म्याग्दी उद्योग बाणिज्य संघको अगुवाइमा बेनीमा सिसिटिभी जडान भएको थियो। सिसिटिभी क्यामेराको सहायताले बजारको विभिन्न चोक र संबेदनशिल क्षेत्रमा भएका गतिविधीलाई निगरानी गरिएको थियो। बेनी नगरपालिकाले गत आर्थिक वर्षमा बजारको सिसिटिभी क्यामेरा व्यवस्थापन गर्न एक लाख पचास हजार रुपैयाँ बिनियोजन गरेपनि कार्यान्वयन भएन। वडा, नगरपालिका, उद्योग बाणिज्य संघ र प्रहरी कार्यालय मध्य कसले मर्मत गर्ने भन्ने विवादले गत वर्ष कार्यान्वयन नभएको बजेटलाई यस वर्षपनि निरन्तरता दिएको छ। नयाँ आर्थिक वर्षको सुरुमै म्याग्दी उद्योग बाणिज्य संघमार्फत मर्मत गरेर बेनीका सिसिटिभी नियमित सञ्चालन गर्ने सहमति भएको थियो। संघका अध्यक्ष बेलबहादुर कटुवालले सहमति अनुसार प्रहरीको सहयोगमा प्राविधिक खगेन्द्र खत्रीले बजारका सबै सिसिटिभी क्यामेरा मर्मत गरेर सञ्चालन गरेका थिए। प्राविधिकले काम गरेको भुक्तानी पाएपछि बिग्रिएको सिसिटिभी मर्मत गर्ने प्रतिवद्धता जनाएका छन्, उनले भने सिसिटिभी नियमित मर्मत र सञ्चालन गर्ने जिम्मेवारी स्पष्ट नहुँदा समस्या भएको हो। बेनी नगरपालिकाका प्रमुख हरिकुमार श्रेष्ठले वडा कार्यालय र उद्योग बाणिज्य संघले जिम्मेवार भएर काम नगरेकाले सिसिटिभी मर्मत र सञ्चालनमा समस्या देखिएको बताए। नगरपालिकाले प्राविधिकसँग गरेको सम्झौता अनुसार कामको मुल्याङ्कन र बिलको आधारमा भुक्तानी दिन्छ, उनले भने एकै ठाउँमा राखेर छलफल गर्न खोज्दा नआउने उहाँहरुबीचको स्वार्थले सिर्जना गरेको समस्यामा नगरपालिकालाई दोष दिएर जिम्मेवारी र दायित्वबाट पन्छिन मिल्दैन। सम्झौता अनुसार प्राविधिक मूल्याङ्कन गरेर भुक्तानीको प्रक्रिया अघि बढाउन कर्मचारी तथा सिसिटिभी मर्मत गर्न जिम्मा लिएका प्राबिधिकलाई निर्देशन दिएको नगर प्रमुख श्रेष्ठले बताए।"
१२ वर्षमुनिका बालबालिकाका लागि पनि खोप ल्याइने : मन्त्री खतिवडा,"काठमाडौं : स्वास्थ्य तथा जनसङ्ख्यामन्त्री विरोध खतिवडाले १२ वर्षमुनिका बालकालिकाका लागि लगाउने कोरोना भाइरसविरुद्धको खोप ल्याउने तयारी भइरहेको जानकारी दिएका छन्। स्वास्थ्य पत्रकार मञ्च नेपालले बिहीबार यहाँ आयोजना गरेको पत्रकार सम्मेलनमा उनले अहिले भारत र चीनमा १२ वर्षमुनिका बालकालिकाका लागि खोपको परीक्षण भइरहेको र त्यसको सफल परीक्षणपश्चात नेपालले पनि खोप ल्याउने तयारी गरिएको जानकारी दिए। 'बाह्र वर्षमुनिका बालबालिकाका लागि लगाउने खोपको अहिले भारत र चीनमा दोस्रो चरणको सफल परीक्षण सकेर तेस्रो (अन्तिम) चरणको परीक्षण भइरहेको छ', उनले भने, 'तेस्रो चरणको सफल परीक्षण सकेर विश्व स्वास्थ्य सङ्गठनले मान्यता दिइसकेपछि हामीले उक्त खोप ल्याउँछौं।' भारत वा चीन जसले हामीलाई चाँडो खोप उपलब्ध गराउँछ सोही मुलुकबाट खोप ल्याइने तयारी भइरहेको उनको भनाइ छ। अहिले १२ वर्षभन्दामाथिका उमेरसमूहका बालबालिकालाई लगाउनका लागि सरकारले फाइजर र मोर्डना खोप ल्याउन थालेको छ। केही दिनअघि मात्र अमेरिका सरकारले कोभ्याक्समार्फत नेपाललाई एक लाख ६२० मात्रा खोप उपलब्ध गराएको थियो। मन्त्री खतिवडाले फाइजर ६० लाख र मोडर्ना ४० लाख मात्रा खोप सुनिश्चित गरिएको जानकारी दिए। 'हामी खोपका लागि पैसा पनि तिरिसकेका छौँ', उनले भने, 'चाँडै नै फाइजर र मोडर्ना खोप ल्याउँछौँ।' ती दुबै खोप १२ देखि १८ वर्ष उमेर समूहका बालबालिकालाई लगाइन्छ। उनले स्वास्थ्य संवेदनशीलतामा भ्रष्टाचार हुन नदिने प्रतिबद्धतासमेत जनाए। 'यसअघि स्वास्थ्य क्षेत्रमा भ्रष्टाचार र अनियमितताका कुरा आएका थिए', उनले भने, 'तर म आएपछि अब स्वास्थ्यजस्तो संवेदनशील क्षेत्रमा भ्रष्टाचार र अनियमितता हुन दिँदैन।' मन्त्री खतिवडाले कोरोना भाइरसको उपचार गरेका केही अस्पतालले तोकेभन्दा बढी पैसा मागेको हुनाले रकम निकासा नगरिएको बताए। 'केही अस्पतालले तीन दिनका बिरामीलाई १३ दिन भर्ना गरिएको, शय्यामा राखेर उपचार गरिएका बिरामीलाई सघन उपचारकक्ष (आइसीयू) र भेन्टिलेटरमा राखेर उपचार गरिएको भनेर गलत रिर्पोट बुझाएर रकम माग गरेको पाइयो', उनले भने, 'रु १० हजारको बिल बढाएर अस्पतालले रु ९० हजार पनि पुर्याएको पाइयो। त्यही भएर हामीले त्यस्ता अस्पतालको रकम निकास गरेका छैनौँ।' मन्त्री खतिवडाले केही औषधिमा औषधि उत्पादक सङ्घले मनोमानीरूपमा पैसा बढाएको भन्ने गुनासो आएकाले सत्यतथ्य बुझ्न मन्त्रालयका सचिवलाई निर्देशन दिएको जानकारी दिए। उनले स्वास्थ्य बीमा कार्यक्रममा निःशुल्क बनाउने आफूले प्रयास गर्नेसमेत बताए। 'अहिले लोपोन्मुख र अल्पसङ्ख्यकलाई स्वास्थ्य बिमा निःशुल्क गर्ने प्रयास रहेको छु', उनले भने, 'लोपोन्मुख र अल्पसङ्ख्यकलाई निःशुल्क गराए विस्तारै अन्य वर्गलाई पनि निःशुल्क स्वास्थ्य बिमा गराउन सकिन्छ।' स्वास्थ्य बिमा कार्यक्रममा प्रतिपरिवारले वार्षिक रु तीन हजार ५०० को बिमा गरे रु एक लाखसम्म निःशुल्क उपचार गर्न पाइन्छ। मन्त्री खतिवडाले सबैलाई स्वास्थ्य सेवाको सहज पहुँच पुर्याउने दृढता व्यक्त गरे।"
अपर माछाखोला जलविद्युत आयोजनाको ५५ प्रतिशत काम सम्पन्न,"गोरखा : गोरखाको धार्चे ४ मा निर्माणाधीन अपर माछाखोला जलविद्युत आयोजनाको ५५ प्रतिशत काम सम्पन्न भएको छ। आउँदो नयाँ वर्षभित्र विद्युत उत्पादन गरी प्रशारण गर्ने लक्ष्य रहेको प्रवद्र्धक विकास हाइड्रोपावर कम्पनीले जनाएको छ । ४५५ मेगावाट विद्युत उत्पादन गर्ने गरी विकास हाइड्रोपावर कम्पनीले जेर्बुखोलामा निर्माण भइरहेको जलविद्युतको काम तीब्रगतिमा अघि बढिरहेको प्रवद्र्धकमध्यका एक सरोज धितालले जानकारी दिए । पावरहाउस निर्माणको काम २५ प्रतिशत सम्पन्न भएको छ । पाइप एलाइमेन्टको काम ५० प्रतिशत र हेडवक्र्सको काम ९० प्रतिशत सम्पन्न भएको छ, उनले भने, जेनेरेटर, टर्बाइन र ट्रान्सफर्मर तयारी भइसकेको छ । अब ढुवानी गर्न मात्र बाँकी छ । बाटोको समस्याले हामीले ल्याउन नसकेका हौँ । बाटो राम्रो बनेपछि ल्याउनेछौँ । कोरोना महामारीका कारण काममा अवरोध आएको विकास हाइड्रोले जनाएको छ । कामको गतिलाई हेर्दा गएको दसैंभित्र विद्युत उत्पादन गर्न सफल हुन्छौँ भन्ने लागेको थियो, तर कोरोना महामारीले गर्दा काममा अवरोध भयो । काम गर्न पाइयो भने २०७८ सालभित्र नै काम सकेर नयाँबर्षमा विद्युत उत्पादन गर्ने टार्जेट छ, धितालले भने । कूल ८१ करोड ६५ लाख रुपैयाँमा बन्ने लक्ष्य राखिएको अपर माछाखोला जलविद्युत आयोजनाका लागि वित्तीय व्यवस्थापनको जिम्मेवारी राष्ट्रिय वाणिज्य बैंकले गरेको छ । बैंकले सो आयोजनामा ४९ करोड रुपैयाँ ऋण लगानी गर्ने भएको छ । वाणिज्य वैँकको लगानी कुल लगानीको ६० प्रतिशत हो । बाँकी ४० प्रतिशत लगानी स्वदेशी तथा विदेशमा रहेका नेपालीले संयुक्त रुपमा गर्नेछन् । आयोजनाबाट उत्पादित विद्युत् नेपाल विद्युत प्राधिकरणले खरिद गर्ने गरी विद्युत खरिद सम्झौता (पीपीए) भइसकेको छ। सो आयोजनाबाट उत्पादित विद्युत धादिङको बसेरी सबस्टेशनमा लगेर जोड्ने प्रवर्धक धितालले बताए । जेर्बुखोलामा बाँध बाँधेर १८०० मिटर नहरबाट रेसीफाँटमा पावरहाउस बनाइने छ । २०८० सालको असारसम्म निर्माण सम्पन्न गर्ने सम्झौता भए पनि निर्धारित समयभन्दा अगावै कार्यसम्पन्न गर्ने उनले बताए ।"
स्याङ्जा एमाले: १० पालिकामा सहमतिमै नेतृत्व चयन,"स्याङ्जा : नेकपा एमाले स्याङ्जाले मंगलबारदेखि सुरु पालिका अधिवेशनको नेतृत्व चयन १० वटाको टुंगो लगाएको छ । तर, एउटा पालिकामा भने शुक्रबार नेतृत्व चयन गर्नेगरी स्थगित भएको छ। ५ नगरपालिका र ६ गाउँपालिका रहेको स्याङ्जामा पुतलीबजार र वालिङ् नगरपालिकाबाहेक सबै पालिकामा मंगलबार अबेरसम्म टुंगिएको हो। पुतलीबजारको पनि बुधबार साँझ टुंग्याइएको छ। तर, वालिङ्मा सहमति जुट्न नसकेपछि शुक्रबारसम्मका लागि स्थगित भएको बताइएको छ। आँधीखोला,अर्जुनचौपारी, भीरकोट, फेदिखोला, कालीगण्डकी, हरिनास, चापाकोट, बिरुवा, गल्याङ्, पुतलीबजार नगरपालिकाले टुंग्याएको छ भने वालिङ् नगरपालिकामा शुक्रबारसम्मका लागि स्थगित भएको हो। नेकपा एमाले जिल्ला अध्यक्ष सूर्यप्रसाद गैह्रे पारसका अनुसार सहमतिका आधारमा आँधीखोला गाउँपालिकामा सिंहबहादुर क्षेत्रीको अध्यक्षतामा कमिटी चयन भएको छ। कमिटीको उपाध्यक्षमा लोकप्रसाद ढकाल, सचिवमा शिवप्रसाद पौडेल, उपसचिवमा भक्तबहादुर केसी र सीता नेपाली रहेका छन्। अर्जुनचौपारी गाउँपालिकाको अध्यक्षमा मोहनबहादुर अधिकारी, उपाध्यक्षमा चक्रबहादुर गुरुङ, सचीवमा टिकाराम खनाल, उपसचिवमा नारायण ढकाललाई चयन गरिएको हो। हरिनास गाउँपालिकाको अध्यक्षमा खिमनारायण मानन्धर, उपाध्यक्षमा ओमप्रसाद सिग्देल, सचिवमा ईन्द्र रुचाल, उपसचिवमा पर्शुराम लम्साल र चिन्तामणी शर्मा छन्। बिरुवा गाँउपालिकाको अध्यक्षमा प्रकाश थापा मगर, उपाध्यक्षमा कल्याण कुमार पोख्रेल, सचिवमा गोपाल कोइराला, उपसचिवमा नबिन आले र सितलजङ केसी चयन भएका हुन्। फेदिखोला गाउँपालिकामा घनश्याम सुवेदीको अध्यक्ष रहनेगरी उपाध्यक्षमा दुर्गादत्त शर्मा, सचीवमा हर्कबहादुर कार्की, उपसचिवमा डिबी मिजार र चेतन शर्मा चयन भएको नेकपा एमालेले जनाएको छ । र, कालीगण्डकी गाउँपालिकाको अध्यक्षमा कृष्णबहादुर लामिछाने, उपाध्यक्षमा ईन्द्र थापा मगर, सचिवमा एकनारायण न्यौपाने प्रकाश, उपसचिवमा सुलोचना पाण्डे र कृष्णप्रसाद भट्टराई निर्वाचित भएका हुन्। यसैगरी, भीरकोट नगरपालिकाको अध्यक्षमा विश्वनाथ अर्याल, उपाध्यक्षमा मिठु अधिकारी, सचिवमा गोकुल अधिकारी, उपसचिवमा पर्वत खाम्चामगर र केशरजङ अधिकारी चयन भएकाछन् । गल्याङ नगरपालिकाको अध्यक्षमा दानबहादुर थापा, उपाध्यक्षमा घनश्याम भट्टराई, सचिवमा राजेन्द्र खनाल, उपसचिवमा भेमला बराल र सशिकुमार बिक चयन भएका हुन्। चापाकोट नगरपालिकाको अध्यक्षमा राजु कोइराला, उपाध्यक्षमा शंकरभक्त भण्डारी, सचिवमा राजु भट्टराई, उपसचिवमा शेसकान्त भण्डारी र गोवर्धन पाठक चयन भएका छन्। पुतलीबजार नगरपालिकामा भरत गोदारको अध्यक्षतामा उपाध्यक्षमा रेशमबहादुर क्षेत्री, सचिवमा अमृत नेपाली, सहसचिवमा लक्ष्मी थापा मगर र विद्या भट्टराई मरासीनी सहमतिमै चयन भएको नेकपा एमाले स्याङ्जाले जनायो। वालिङ नगरपालिकामा भने सर्वसम्मत नेतृत्व चयनमा प्रयास भइरहेको र शुक्रबार घोषणा गर्नेगरी कार्यदल जुटेको नगर अध्यक्ष राजेन्द्र डुम्रेले जानकारी गराए। उनले भने, आज (बिहीबार) साँझसम्ममा कार्यदलको बैठकले टुंग्याउने र शुक्रबार (भोलि) बिहान नतिजा सार्वजनिक गर्नेछौं। वालिङमा पुण्यप्रसाद अर्याल र शोभाकान्त पौडेलले नेतृत्वका लागि दाबी छ। अर्याल स्थानीय निर्वाचनमा नगरप्रमुखका प्रत्यासी हुन् भने पौडेल नगर सचिव छन्।"
श्रीराम राईको पोलेको मकै बजारमा,"काठमाडौं : खोटाङका स्रष्टा श्रीराम राईको बालकथा संग्रह पोलेको मकै बजारमा आएको छ। दिक्तेल रुपाकोट मझुवागढी नगरपालिका७ दोर्पाचिउरीडाँडा, सिर्जनकुञ्ज स्थायी ठेगाना भएका स्रष्टा राईको पोलेको मकै बुक्स हिमालयले प्रकाशन गरेको हो। १० वर्षे शिक्षण पेशा छाडी २०७२ सालदेखि काठमाडौंमा बसेर साहित्य र पत्रकारितामा संलग्न राईका बालकथा संग्रहमा मुनाको अभियान, बलजितको जुक्ति, सुम्निमाको भ्रमण, पोलेको मकै, फूल फुलून्, चरी उडून्, पारुको पढाइ शीर्षकका ७ बालकथा छन्। पोलेको मकैमा विशेषगरी बालमनोविज्ञानलाई केन्द्रमा राखिएको छ। बालकथा संग्रह विद्यालय तहका सबै विद्यार्थीका लागि शिक्षामूलक र उत्तिकै रमाइला लाग्ने कथाकार राईले बताए। हिमालय म्याप हाउस प्रालिले वितरणको जिम्मा लिएको पोलेको मकैको मूल्य ९९ रुपैयाँ रहेको छ। सर्जक गंगा कर्माचार्य पौडेलले सम्पादन गरेको संग्रहको चित्र राजकुमार प्रजापतिले तयार पारेका हुन्। स्रष्टा राईका यसअघि बालकथा संग्रह टोली नेता २०७४, आजका लघुकथा संयुक्त लेखन २०७४ लगायतका कृति प्रकाशित छन्।"
"कोरोनाविरुद्ध खोप आउनेक्रम जारी, कहाँबाट कति आउँदैछ ?","काठमाडौं : स्वास्थ्य तथा जनसंख्या मन्त्रालयले कोरोनाविरुद्ध खोपको अभाव नभएको स्पष्ट पारेको छ । आगामी चैत मसान्तसम्म आम नागरिकलाई खोप लगाइसक्ने लक्ष्य राखेको सरकारले खोप अभाव नभएको स्पष्ट पारेको हो । स्वास्थ्यमन्त्री वीरोध खतिवडाले ३० लाख मात्रा खोप मौज्दात रहेको भन्दै थप खोप केहीदिनमै आउने जानकारी दिए । स्वास्थ्यमन्त्री खतीवडाले भने, सरकारले खोप अभियानलाई तीव्र पारेको छ। आम नागरिकलाई खोप पहिलो लक्ष्य हो।' स्वास्थ्य मन्त्रालयका अनुसार अमेरिकाबाट १ करोड मात्रा र चीनबाट ७० लाख मात्रा खोप आउने प्रक्रियामा छ। अमेरिकासँग मोर्डना र फाइजरको १ करोड डोज खोप खरिदका लागि सम्झौताको तयारी थालिएको छ । हालसम्म देशभर ६७ लाख ७० हजार १५४ जनाले कोरोना विरुद्ध पूर्णखोप लगाइसकेका छन् । यस्तै, ८६ लाख ४९ हजार २५१ जनाले खोपको पहिलो मात्रा लगाएका छन् । अहिलेसम्म नेपालमा कोभिसिल्ड, भेरोसिल र जोन्सन एण्ड जोन्सन खोप उपयोगमा आइसकेको छ ।"
इस्मालिया महोत्सवमा नेपाल आकर्षण,"इजिप्ट सरकारले आयोजना गरेको २१औं 'इस्मालिया इन्टरनेसनल फोकलोर फेस्टिवल' मा नेपालले पहिलो पटक भाग लिएको छ। अक्टोबर २४ देखि ३० तारेखसम्म चल्ने यस महोत्सवमा नेपालको प्रतिनिधित्व गर्दै सांस्कृतिक संस्थानका महाप्रबन्धक अशोक प्यासी राईको नेतृत्वमा चार जनाको टोली इजिप्ट पुगेको छ। टोलीमा सारंगीवादक नरसिंहलाल श्रेष्ठ, बाँसुरीवादक दुर्गाप्रसाद खतिवडा र मादकवादक नरेश प्रजापति सहभागी छन्। महोत्सवमा नेपालसहित मेक्सिको, जोर्डन, अजबैजान, प्यालेस्टाइन, इन्डोनेसिया र इजिप्टका सात समूह सहभागी छन्। गार्डेन अफ इजिप्ट भनेर चिनिने सांस्कृतिक सहर इस्मालियाको कल्चरल प्यालेसमा इजिप्टका संस्कृतीमन्त्री र इस्मालियाका गभर्नरले भव्य समारोहकाबीच महोत्सव उद्घाटन गरेका हुन्। उद्घाटन समारोहमा सहभागी सबै मुलुकको झन्डा फहराइएको थियो भने स्टेजमा आआफ्नो देशको ब्यानरसहित कलाकारले मार्चपास पनि गरेका थिए। उद्घाटन समारोहमा नेपाली कलाकारले सारंगी, बाँसुरी र मादलको संयोजनमा विभिन्न लोकधुन प्रस्तुत गरेको थियो। नेपाललाई महोत्सवमा विशेष आकर्षणका रूपमा लिइएको छ। इस्मालिया फोकलोर फेस्टिभलमा नेपाल पहिलो पटक सहभागी भएको हो, नेपालको प्रतिनिधित्व गरेका सांस्कृतिक संस्थानका महाप्रबन्धक अशोक प्यासी राईले भने, विश्वप्रसिद्ध यस महोत्सवमा नेपालप्रति जुन आकर्षण देखिएको छ यसले हामीलाई अझ उत्साहित बनाएको छ । नेपालको प्रस्तुति सहभागी मुलुकका लागि जति चासोको विषय बनेको छ त्यत्तिकै रोमाञ्चकारी पनि मानेका छन्। यस प्रकारका अन्तर्राष्ट्रिय मञ्चलाई सदुपयोग गर्न सके नेपालको सांस्कृतिक विविधतालाई विश्व रंगमञ्चमा पुर्याउन सकिने महाप्रबन्धक राईले बताए। महोत्सव इस्मालियाका विभिन्न सांस्कृतिक एवं ऐतिहासिक स्थलमा सहभागी मुलुकको प्रस्तुति सहित सात दिनसम्म चल्नेछ।"
काठमाडौंको सिनांगलमा टिपरको ठक्करबाट मोटरसाइकल चालकको मृत्यु,काठमाडौं : काठमाडौंको सिनामङ्गलमा टिपरको ठक्करबाट मोटरसाइकल चालकको मृत्यु भएको छ । काठमाडौं महानगरपालिका९ सिनामङ्गल सडकमा बा४ख ८७२५ नम्बरको टिपरले बा२०३०प ९४० नंको मोटरसाइकललाई ठक्कर दिँदा पर्साका २५ वर्षीय सुनिलप्रसाद महतोको मृत्यु भएको हो । दुर्घटनामा गम्भीर घाइते महतोको काठमाडौं मेडिकल कलेज सिनामङ्गलमा उपचारका क्रममा शुक्रबार बिहान मृत्यु भएको प्रहरी प्रधान कार्यालयले जनाएको छ । दुर्घटनामा मोटरसाइकलमा सवार रामेछाप घर भइ भक्तपुर बस्ने ३० वर्षीय अम्बरबहादुर पहरीको सोही अस्पतालमा उपचार भइरहेको छ । टिपर चालकलाई प्रहरीले नियन्त्रणमा लिएको छ । रासस
मुस्ताङमा एमालेको पालिका अधिवेशन सर्वसम्मत चयन हुँदै,"जोमसोम : मुस्ताङमा नेपाल कम्युनिष्ट पार्टी (एमाले)को वडा तथा पालिका स्तरीय अधिवेशन गत हप्तादेखि धमाधम सुरु भएको छ। एमाले मुस्ताङको वडा तथा पालिका स्तरीय अधिवेशनले सर्वसम्मत रुपमा पार्टीको नेतृत्व चयन गरेको एमाले मुस्ताङले जनाएको छ। एमालेले मुस्ताङको वडा तथा पालिका स्तरीय अधिवेशन करिव ८० प्रतिशत सम्पन्न भईसकेको जनाईएको छ। एमाले नेतृ श्रीमाया थकाली, एमाले जिल्ला अध्यक्ष चन्द्रमोहन गौचन, संघीय प्रतिनिधि सभा सदस्य प्रेमप्रसाद तुलाचन, प्रदेश सांसद महेन्द्रबहादुर थकाली र ईन्द्रधारा विष्ट लगायतका नेताहरु वडा तथा पालिका अधिवेशनका लागि खटिएको गण्डकी प्रदेश सभा सदस्य ईन्द्रधारा विष्टले जानकारी दिए। प्रदेश सांसद विष्टका अनुसार हालसम्म मुस्ताङका ५ स्थानीय तह मध्ये ३ वटा स्थानीय तहमा वडा तथा पालिका स्तरीय दुबै अधिवेशन सम्पन्न भइसकेको छ। थासाङ गाउँपालिकामा पालिका अधिवेशन हुँन बाँकी छ भने वडा स्तरीय अधिवेशन सम्पन्न भईसकेको छ। यस्तै, मुस्ताङको ५ स्थानीय तह मध्ये ४ वटा स्थानीय तहको अधिवेशन अन्तिम चरणमा पुगेपनि वारागुङ मुक्तिक्षेत्रमा वडा तथा पालिका अधिवेशन दुबै हुन बाँकी छ। प्रदेश सांसद विष्टले त्यहाँ पनि २४ दिन भित्रै सर्वसम्मत अधिवेशन गरी नेतृत्व चयन गर्ने कार्यक्रम रहेको जानकारी दिए। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकामा अलगअलग एकैसाथ वडा तथा पालिका स्तरीय अधिवेशन सम्पन्न भईसकेको जनाईएको छ। एमाले जिल्ला जिल्ला कमिटी सदस्य एवं लोघेकर दामोदरकुण्ड गाउँपालिका अध्यक्ष लोप्साङ छोम्फेल विष्टका अनुसार लोमान्थाङ गाउँपालिकाको अध्यक्षमा निमा ढिन्डुक गुरुङ र लोघेकर दामोदरकुण्ड गाउँपालिकाको अध्यक्षमा रिन्जिङ वाङ्दी गुरुङ (मकार बहादुर विष्ट) सर्वसम्मत चयन भएका छन्। लोमान्थाङ गाउँपालिकाको वडा स्तरीय अधिवेशनमामार्फत अध्यक्ष चयन हुनेमा वडा १ मा लाक्पाटसी गुरुङ ,वडा २ मा कर्मा नाम्ग्याल गुरुङ ,वडा ३ मा टसी न्हुर्बु गुरुङ, वडा ४ मा आङ्ग्या गुरुङ र वडा ५ मा छिमिक गोम्वो गुरुङ छन्। लोघेकर दामोदरकुण्ड गापाक वडा स्तरीय अधिवेशनमार्फत अध्यक्ष हुनेमा वडा १ मा आङ्ग्य गुरुङ,वडा २ मा ङ्वाङ ठोक्कर गुरुङ ,वडा ३ मा पेमा छिरिङ गुरुङ ,वडा ४ मा जिग्मी वाङ्दी विष्ट र वडा ५ मा सम्तेन धार्जे गुरुङ सर्वसम्मत चयन भएका हुन्। यस्तै मुस्ताङको घरपझोङ गाउँपालिकाको पालिका स्तरीय अधिवेशनले युवा नेता प्रदिप थकालीलाई अध्यक्ष चयन गरेको छ। घरपझोङको वडा स्तरीय अधिवेश मार्फत अध्यक्ष चयन हुनेमा वडा १ मा रन्जित थकाली, वडा २ मा दिपक लालचन ,वडा ३ मा महेश थकाली ,वडा ४ मा भिषण थकाली र वडा ५ मा अनिल थकाली छन्। जिल्लाको थासाङ गाउँपालिकाको वडा अधिवेशनमार्फत अध्यक्ष हुनेमा वडा २ मा गौतम शेरचन ,वडा ३ मा पूर्णप्रसाद गौचन,वडा ४ मा अपेक्षा रन्जिता र वडा ५ मा राजेन्द्र शेरचन छन्। थासाङको वडा १ को अधिवेशन हुँन बाँकी छ। नेकपा एमालेको विधान अधिवेशनमा पारित गाउँनगर पालिका, उपमहानगर पालिका र महानगर पालिकाका लागि तोकिएको पदाधिकारी सदस्य संख्याको प्रावधान अनुरुप एमाले मुस्ताङले वडा तथा पालिका स्तरीय अधिवेशन गठनलाई तिब्रता दिएको हो। २०७४ सालको निर्वाचनपछि एमाले र माओवादी केन्द्र पार्टी एकता भएको र केपी शर्मा ओलीले संसद बिघटन गरेपछि भएको घटना क्रममा सर्वोच्च अदालतले एमाले र माओवादी पार्टीको कित्ता क्लियर गरिदिएको थियो। एमाले र माओवादी केन्द्र एक आपसमा अलग भएपछि भएको अधिवेशनमा एमाले मुस्ताङमा कुनै प्रभाव परेको देखिदैन। एमाले मुस्ताङको पालिका तथा वडा स्तरीय अधिवेशनका क्रममा बिभिन्न पार्टीबाट पार्टी परित्याग गरी एमालेमा प्रवेश गर्न लहर बढेको संघीय प्रतिनिधि सभा सदस्य प्रेमप्रसाद तुलाचनले जानकारी दिए। विभिन्न पार्टीबाट ३ सय भन्दा बढी कार्यकर्ता एमालेमा प्रवेश गरेको उनले उल्लेख गरे। उनका अनुसार लोमान्थाङमा भएको अधिवेशनमा गाउँपालिकाका तरुण दलका अध्यक्ष र लोघेरकर दामोदरकुण्ड गापामा नेपाली कांग्रेसबाट निर्वाचित वडाध्यक्ष लगायतका कार्यकर्ता एमालेमा प्रवेश गरेका छन्।"
प्रतिनिधिसभा बैठक कात्तिक २९ गतेसम्मका लागि स्थगित,काठमाडौं : प्रतिनिधिसभाको बैठक कात्तिक २९ गतेसम्मका लागि स्थगित भएको छ। एमालेका सांसदहरुले बिहीबार पनि सदन अवरुद्ध गरेको थियो। सभामुख अग्नीप्रसाद सापकोटाले संसदको अवरोध हटाउन गरेको आग्रहलाई प्रमुख प्रतिपक्षी दल एमालेले अस्वीकार गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद अवरोध गर्दै आएको छ। अवरोधका बीच सभामुख सापकोटाले संसदमा सरकारको बिजनेस अघि बढाएपछि एमाले झनै रुष्ट छ।
संसदमा एमाले सांसदको नाराबाजी (लाइभ),"काठमाडौं : संसद् भवन नयाँ बानेश्वरमा बैठक सुरु हुने वित्तिकै एमाले सांसदहरुले नाराबाजी सुरु गरेका छन्। सभामुख अग्नि सापकोटाले संसद्को अवरोध हटाउन गरेको आग्रहलाई प्रमुख प्रतिपक्ष दल एमालेले अस्वीकार गर्दै आएका हुन्। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। बैठकमा राष्ट्रपतिको कार्यालयबाट प्राप्त कार्यभार तोकिएको सम्बन्धी पत्रको व्यहोरा पढेर सुनाउने, प्रधानमन्त्री शेरबहादुर देउवाले राष्ट्रिय दलित आयोगको वार्षिक प्रतिवेदन आव २०७७७८ पेश गर्ने र अनुपस्थितिको सूचना सभामुखले प्रतिनिधि सभा नियमावली, २०७५ को नियम २१० को उपनियम (४) बमोजिम मा सदस्यहरुबाट प्राप्त अनुपस्थितिको सूचनाहरु स्वीकृतिको लागि प्रस्तुत गर्ने कार्यसूची रहेको संघीय संसदको महासचिव डा भरतराज गौतमले जानकारी दिए। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। विपक्षी रोस्ट्रममा उभिएर नाराबाजीमा उत्रिरहेका बेला सत्तापक्ष र सभामुखबाट पनि देखिने गरी संसद् खुलाउने प्रयास भएको छैन। सभामुखकै भूमिकामाथि प्रश्न उठाएर अवरोध भएका कारण सभामुखको अग्रसरता अपरिहार्य भएपनि ठोस पहल हुन सकेको छैनसंसद्को साझा नेता (सभामुख) ले पदीय गरिमा, जिम्मेवारी र साझा चरित्रलाई व्यवहारमा नै पुष्टि गर्नुपर्छ। त्यसो हुन सके मात्र संसद् र सभामुखकै इज्जत र मर्यादा बढ्ने जानकारहरुले बताउँदै आएका छन्। पुराना महत्वपूर्ण विधेयक फिर्ता लिने र नयाँ दर्ता गर्ने शैलीले संसद् चलाउने कि बन्द गर्नेभनेर सरकार अन्योलमा देखिन्छ। सरकारको दोधारकै कारण संसद्ले गति लिन सकेको छैन। संसदीय समिति पनि क्रियाशील छैनन्। एमालेको अवरोधबीच असोज ४ गते बजेट पारित गरिएको थियो। यसबीच बसेका प्रतिनिधिसभाका बैठकमा एमालेले अवरोध गरे पनि सरकारका बिजनेस रोकिएनन्। तर, मिनि पार्लियामेन्ट (संसदीय समितिहरू) निष्क्रियजस्तै छन्। सरकारको बिजनेसबिना एक मिनेट पनि संसद् अघि बढ्न सक्दैन। तर, चालु अधिवेशनलाई सरकारले पर्याप्त बिजनेस दिएको छैन। उल्टै अन्तिम चरणमा पुगेका महत्वपूर्ण विधेयक भटाभट फिर्ता लिएको छ। विधेयकलाई टुंगोमा पुर्याउन संसद् र सांसदले गरेको मेहनत त्यसै खेर गएको छ। विधेयक फिर्ता लिएसँगै सांसद र संसद् सचिवालयको सबै लगानी र उपलब्धि शून्यमा झरेका छन्।"
"१३ अंकले बढ्यो नेप्से, कारोबार रकममा भने गिरावट","काठमाडौं : सेयर कारोबारको साताको अन्तिम दिन बिहीबार नेप्से परिसूचक दोहोरो अंकले बढेको छ। यसदिन नेप्से परिसूचक १३०४ अंकले बढेर २७ सय ८२१६ विन्दुमा अडेको छ। कारोबारको अघिल्लो दिन बुधबार १८ अंकले बढेको नेप्से बिहीबार १३ अंकले बढेको हो। यसदिन बुधबारको तुलनामा कारोबार रकम भने घटेको छ। २२२ कम्पनीको ९२ लाख ३६ हजार ६१३ कित्ता सेयर ५ अर्ब ३९ करोड ५२ लाख ६८ हजार ६२८ मूल्यमा खरिदबिक्री भयो। बुधबार २२८ कम्पनीको १ करोड १५ लाख ९२ हजार २३५ कित्ता शेयर ६ अर्ब ६१ करोड २६ लाख ४८ हजार ८४० रुपैयाँमा कारोबार भएको थियो। कारोबारमा आएका १३ समूहमध्ये ६ समूहको सेयरमूल्य ओरालो लागेको छ। बैंकिङ, व्यापार, होटल तथा पर्यटन, उत्पादन, निर्जीव विमा र सामूहिक लगानी कोषको परिसूचक घटेको हो। यसदिन अन्यको २५३, जलविद्युत २२१,वित्तको २४३ प्रतिशतले शेयर मूल्य बढेको छ। बाँकी अन्य समूहको पनि शेयर मूल्य बढेको छ। यसदिन एउटा मात्र कम्पनीको शेयर मूल्यमा सकारात्मक सर्किट लागेको छ। रिदी हाइड्रोपावर डेभलपमेन्ट कम्पनीको मात्रै शेयर मूल्य १० प्रतिशतले बढेको हो। यस्तै मनकामना स्मार्ट लघुवत्तीय वित्तीय संस्था र हिमालयन पावर पार्टनरको शेयर मूल्य ९ प्रतिशत बढीले बढेको छ। यसदिन कारोबार रकमका आधारमा नेसनल हाइड्रोपावर कम्पनी शीर्षस्थानमा रह्यो। सो कम्पनीको २९ करोड १९ लाख मूल्य बराबरमा सेयर खरिदबिक्री भयो। प्री ओपन सेसन अपडेटः ०२५ अंकले घट्यो नेप्से"
प्रतिनिधि सभा बैठक सुरु (लाइभ),"काठमाडौं : पुनर्स्थापित प्रतिनिधि सभाको तेह्रौ बैठक सुरु भएको छ। संसद् भवन नयाँ बानेश्वरमा बैठक सुरु भएको हो । बैठकमा राष्ट्रपतिको कार्यालयबाट प्राप्त कार्यभार तोकिएको सम्बन्धी पत्रको व्यहोरा पढेर सुनाउने, प्रधानमन्त्री शेरबहादुर देउवाले राष्ट्रिय दलित आयोगको वार्षिक प्रतिवेदन आव २०७७७८ पेश गर्ने र अनुपस्थितिको सूचना सभामुखले प्रतिनिधि सभा नियमावली, २०७५ को नियम २१० को उपनियम (४) बमोजिम मा सदस्यहरुबाट प्राप्त अनुपस्थितिको सूचनाहरु स्वीकृतिको लागि प्रस्तुत गर्ने कार्यसूची रहेको संघीय संसदको महासचिव डा भरतराज गौतमले जानकारी दिए। सभामुख अग्नीप्रसाद सापकोटाले नेकपा एमाले फुटाउन भूमिका खेलेको भन्दै एमाले सांसदहरुले संसद बैठक अवरुद्ध गर्दै आएका छन् । सरकारको दोधारकै कारण संसद्ले गति लिन सकेको छैन। संसदीय समिति पनि क्रियाशील छैनन्। एमालेको अवरोधबीच असोज ४ गते बजेट पारित गरिएको थियो। यसबीच बसेका प्रतिनिधिसभाका बैठकमा एमालेले अवरोध गरे पनि सरकारका बिजनेस रोकिएनन्। तर, मिनि पार्लियामेन्ट (संसदीय समितिहरू) निष्क्रियजस्तै छन्। सरकारले विधेयक फिर्ता लिएसँगै सांसद र संसद् सचिवालयको सबै लगानी र उपलब्धि शून्यमा झरेका छन्।"
एमाले पोखरा महानगर कमिटी अध्यक्षमा न्यौपाने,"पोखरा : नेकपा एमालेको पोखरा महानगर कमिटी दिलीप न्यौपाने अध्यक्ष भएका छन् । अरु ४ उम्मेदवारले बिहीबार मनोनयन फिर्ता लिएकाले न्यौपाने सर्वसम्मत अध्यक्ष भएका हुन् । न्यौपानेसहित तेजनारायण अधिकारी, दीपक पौडैल, धनबहादुर नेपाली र हरि त्रिपाठीले बुधबार अध्यक्षमा उम्मेदवारी दिएका थिए । न्यौपाने लामो समय विद्यार्थी राजनीतिमा थिए । अनरोस्ववियु कास्कीको अध्यक्ष भइसकेका न्यौपाने महानगर कमिटी पूर्वसचिव पनि हुन् । अगुवा नेताहरु पृथ्वीसुब्बा गुरुङ, खगराज अधिकारी, जगत विश्वकर्मा, भीम कार्कीलगायतले युवालाई नेतृत्वमा ल्याउन सहमति जुटाउन पहल गरेका थिए । अरु उम्मेदवार पनि सहमत भइ न्यौपानेलाई अध्यक्ष छाडेका हुन् । अरु पदमा पनि सर्वसम्मतको प्रयास एमाले केन्द्रीय सदस्य भीम कार्की संयोजकत्वका निर्वाचन मण्डलले गरेको छ। उपाध्यक्षमा उमा परियार, बैनबहादुर गुरुङ, मोहन गुरुङ, राजकुमारी भुजेल र सुस्मिता केसी भट्टराईको उम्मेदवारी परेको छ। जीवनप्रसाद आचार्य र गोकर्ण अधिकारीको उम्मेदवारी सचिवमा परेको छ । उपसचिव पदका लागि भने १६ जनाको उम्मेदवारी छ । सिमबहादुर गुरुङ, दुर्गाप्रसाद श्रेष्ठ, बलराम गिरी, रामचन्द्र थापा, प्रकाश पौडेल, शिवप्रसाद आचार्य, हरिप्रसाद लम्साल, मीनबहादुर थापा, विष्णु पुन, वीरेन्द्र भण्डारी, दलबहादुर खत्री, हरिमाया गुरुङ, सूर्य भण्डारी, विष्णुहरि तिमिल्सिना, सुवास ढुंगाना र सीता विकले उपसचिवमा उम्मेदवारी दिएका छन् । एमालेको महानगर कमिटी १०१ सदस्यीय हुन्छ। त्यसमा बुधबार उम्मेदवारी दिएकामध्ये भौगोलिक तर्फबाट सदस्यहरु २५ जना निर्विरोध चयन भएका छन् । वडा नम्बर १ बाट ईश्वरीप्रसाद बाँस्तोला, ३ बाट शशिधर पराजुली, ४बाट इन्द्रकुमारी अधिकारी, ६ बाट विष्णुबहादुर भट्टराई, ७ बाट पुरुषोत्तम रेग्मी, ८ बाट ईश्वरप्रसाद सुवेदी, ९ बाट प्रकाश शर्मा, ११ बाट नारायणप्रसाद बास्तोला, १२ बाट वीरबहादुर थापा, १३बाट कृष्णकुमारी गुरुङ, १५ बाट तोरणबहादुर बानियाँ, १६ बाट जगन्नाथ तिमिल्सिना, १७ बाट चिरञ्जीवी पोखरेल, १९ बाट नवीन भण्डारी, २० बाट मोहनबहादुर केसी, २२ बाट खेमराज बराल, २३ बाट चेतबहादुर क्षेत्री, २४ बाट मनोहरि त्रिपाठी, २५ बाट वेदनाथ पौडेल, २७ बाट गणेशराज धमला, २८ बाट दिनेशबाबु खड्का, २१ बाट प्रमोद कुमार पौडेल, ३० बाट प्रेमराज बसौला, ३२ बाट विष्णुप्रसाद तिवारी र ३३ बाट चन्द्रप्रसाद पौडेल निर्विरोध चयन भएका हुन् । भौगोलिक तर्फ ३३ वडाका ४६ जनाको उम्वेदवारी परेको थियो । प्रत्येक वडाका १ जना सदस्य चयन हुने व्यवस्था विधानमा छ। कास्कीका मादी गाउँपालिकामा बालकृष्ण गुरुङ, रुपा गाउँपालिकामा सवाबक्स मिया र अन्नपूर्ण गाउँपालिकामा विवेक देवकोटा सर्वसम्मत अध्यक्ष निर्वाचित भइसकेका छन्।"
देउवाको निर्देशन : सरकारी लक्ष्यअनुसार सबै नागरिकलाई खोप उपलब्ध गराउनू,काठमाडौं : प्रधानमन्त्री शेरबहादुर देउवाले सबै नागरिकलाई खोप उपलब्ध गराउने सरकारी लक्ष्य पूरा गर्ने काममा कुनै कसर बाँकी नराख्न सम्बद्ध निकायलाई निर्देशन दिएका छन्। बिहीबार बसेको कोभिड१९ सङ्कट व्यवस्थापन समन्वय केन्द्रको पहिलो बैठकमा प्रधानमन्त्री देउवाले दाताको सहयोगमार्फत वा आफैँ खरिद गरेर भए पनि समयमै सबै नागरिकलाई निःशुल्क खोप उपलब्ध गराउन सम्बद्ध सबै निकायलाई निर्देशन दिएका हुन्। बैठकमा स्वास्थ्य तथा जनसङ्ख्या मन्त्रालयले दिएको प्रस्तुतिकरणअनुसार अहिलेसम्म कूल जनसङ्ख्याको ३४ प्रतिशतले पहिलो र २२ प्रतिशतले दुवै मात्रा खोप लगाएको प्रधानमन्त्री तथा मन्त्रिपरिषद् कार्यालयका सचिव महेश्वर न्यौपानेले जानकारी दिए। असोज मसान्तसम्म एकतिहाइ जनसङ्ख्यालाई खोप लगाउने सरकारी लक्ष्यअनुसार पहिलो मात्राका हिसाबले पूरा भएको छ। सरकारले यसै वर्षको चैत मसान्तसम्ममा सबै नागरिकलाई खोप लगाइसक्ने लक्ष्य लिएको छ। विगतमा कोभिड१९ रोकथाम तथा नियन्त्रणका लागि जारी भएको अध्यादेश निष्क्रिय भइसकेपछि नेपाल सरकारले त्यसको व्यवस्थापनका लागि असोजमा आदेश जारी गरी सिसिएमसीलाई कोभिड१९ सङ्कट व्यवस्थापन समन्वय केन्द्रमा रुपान्तरण गरेको थियो। बैठकमा उक्त केन्द्रबाट अहिलेसम्मको प्रगति विवरणको विषयमा र स्वास्थ्य मन्त्रालयबाट हालको कोभिड१९ सङ्क्रमणको राष्ट्रिय र अन्तर्राष्ट्रिय अवस्था तथा खोपका बारेमा प्रस्तुतिकरण भएको थियो। बैठकले उक्त समन्वय केन्द्रको जनशक्ति व्यवस्था र सङ्गठन संरचना स्वीकृत गर्ने निर्णय पनि गरेको सचिव न्यौपानेले जनकारी दिए। सरकारले अवकाशप्राप्त रथी बालानन्द शर्माको नेतृत्वमा उक्त केन्द्र बनाएको थियो। बैठकले केन्द्रबाट हालसम्म भएको कामका लागि धन्यवाद दिएको छ।
५३८ रोपनी जग्गामा लगाएको गाँजा खेती नष्ट,"जाजरकोट : जाजरकोटमा प्रहरीले ठुलो परिमाणमा गाँजा खेती नष्ट गरेको छ। लागुऔषध चरेस उत्पादन हुने पाँच सय ३८ रोपनी जग्गामा लगाएको गाँजा प्रहरीले नष्ट गरेको हो। साउन यता प्रहरीले मातहतका युनिटहरुलाई परिचालन गरेर गाँजा नष्ट अभियान नै चलाएको छ। जिल्लाको नलगाड नगरपालिका, भेरी नगरपालिका, छेडागाड नगरपालिका, बारेकोट गाँउपालिका र कुशे गाँउपालिकाको विभिन्न ठाउँमा गरि पाँच सय ३८ रोपनी जग्गाको गाँजा खेती नष्ट गरेको जिल्ला प्रहरी कार्यालयले जनाएको छ। गोप्य सुचनाको आधारमा नलगाड नगरपालिका३ को द्वारे, डिम्रेनि र काँक्रेमेला लगायतका स्थानमा ३५ रोपनी जग्गामा रहेको अवैध गाँजा खेती प्रहरीले नष्ट गरिएको छ भने, छेडागाड नगरपालिका१२ र १३ मा पर्ने चैते, टाकुरा, काँडासोती, मेलचौर, सोतीचौर, माजगाउँ लगायतका स्थानमा १५५ रोपनी जग्गामा रहेको अवैध गाँजा खेती प्रहरीले नष्ट गरेको छ। उक्त गाँजाखेती ईलाका प्रहरी कार्यालय दल्ली, ईलाका प्रहरी कार्यालय बडाबन र जगतिपुरबाट खटाईएको संयुक्त प्रहरी टोलीले नष्ट गरेको हो। त्यस्तै भेरी नगरपालिका२ स्थित तिमिले, छेलोहान्ने, र नाउली लगाएतका विभिन्न स्थानमा १० रोपनी जग्गामा रहेको अबैध गाँजा खेती नष्ट गरेको जिल्ला प्रहरी प्रमुख डिएस्पी मधुकुमार थापाले बताए। पाचँकटियाबाट खटिएको प्रहरी टोलीले भेरी नपा २ खाम लेक का विभिन्न स्थानहरु र भेरी नपा २ डिङ्गाको विभिन्न स्थानहरुमा करीव ६६ रोपनीमा रहेका अवैध गाँजाका बोटहरु नष्ट गरेको प्रहरीले जनाएको छ । केहीदिन अघि नलगाड नपा २ नहकुलीको विभिन्न स्थानहरु अन्दाजी (७ बिगाह) ९५ रोपनी मा रहेका अवैध गाँजाका बोटहरु नष्ट गरेको डिएस्पी थापाले बताए। भेरी नगरपालिका वडा नं ०२ स्थित डिङ्गा खारा, गवही, नयवारी, तल्लो ज्यामिरे र माथिल्लो ज्यामिरेमा अन्दाजी ४० रोपनीमा रहेका अवैध गाँजाका बोटहरु नष्ट गरेको उनले बताए। गाँजाको बोटको चोपबाट चरेस निकाल्ने समयको बेला प्रहरीले गाँजा नष्ट गर्ने अभियान चलाएपछि स्थानीय चिन्तामा परेका छन्। गाँजाको बोटबाट चरेस निकाल्ने र दाना अचार (भाँगो)को रुपमा प्रयोग हुन्थ्यो। चरेस र भाँगो बेचेर तिहार खर्च जुटाउँला भन्ने योजना बनाएका गाँउलेहरु प्रहरीले गाँजाका बोट नै नष्ट गरिदिएपछि समस्यामा परेका हुन्। गाँजा खेती अवैध मानिन्छ। सरकारले चरेस उत्पादन र विक्रि वितरणमा प्रतिवन्ध लगाएको छ। तर जिल्लाका अधिकांश क्षेत्रका बासिन्दाले लुकीछिपी अवैध तरीकाले उत्पादन र ब्यापार गरेर घरखर्च टार्ने गरेका थिए। कतिपयले आफै प्रयोगका लागि पनि गाँजा लगाएका थिए। प्रहरीले गतवर्षहरुमा पनि केही ठाँउमा गाँजाका बोट नष्ट गर्ने गरेपनि यसपटक भित्र भित्र पसेर सवै सखाप पारिदियो एक स्थानियले भने घर खर्च टथ्र्यो यसपाली सवै खतम भयो। कतिपयले प्रहरीको नजर नपुग्ने जंगलकोबीच भागमा समेत गाँजा खेती गरेका थिए। त्यही पुगेर पनि नष्ट गरिदियो उनले भने औषधीका लागि र अचार खानाका लागि लगाएको बोट पनि राखेनन् सवै नष्ट गरिदिए। जिल्ला प्रहरी प्रमुख थापा भने गाँजा र चरेसले युवाहरुलाई दुव्यर्सनमा फसाएको हुँदा गाँजा नष्ट अभियान नै चलाएको र अभियान जारी रहेको बताए। सरकारले नै प्रतिवन्ध लगाएको कुरालाई उत्पादन र विक्रिवितरण नगर्न उनले आग्रह गरे।"
बागमती प्रदेशको मुख्यमन्त्रीमा राजेन्द्र पाण्डे नियुक्त,"हेटौंडा : नेकपा एकीकृत समाजवादी बागमती प्रदेश संसदीय दलका नेता राजेन्द्र पाण्डे बागमती प्रदेशको तेस्रो मुख्यमन्त्री बनेका छन् । नेकपा माओवादी केन्द्र, नेपाली कांग्रेस, जनता समाजवादी पार्टी र एकीकृत समाजवादीका गरी कुल ५९ प्रदेशसभा सदस्यको समर्थनमा प्रदेश प्रमुख यादवचन्द्र शर्माले पाण्डेलाई मुख्यमन्त्री नियुक्त गरेका हुन् । नेपालको संविधानको धारा १६८ को उपधारा २ बमोजिम कुनैपनि दलको बहुमत नरहेको अवस्थामा दुई वा दुईभन्दा बढी दलहरुको समर्थनमा बहुमत प्राप्त प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्नसक्ने प्रावधान छ । पाण्डेले मुख्यमन्त्री नियुक्तिलगत्तै पद तथा गोपनीयताको सपथ लिएका छन् । गत भदौ २५ गते नेकपा एमाले विभाजनपछि भदौ २७ गते नेकपा एकीकृत समाजवादीमा आवद्ध १३ जना प्रदेशसभा सदस्यले मुख्यमन्त्री अष्टलक्ष्मी शाक्यलाई दिएको समर्थन फिर्ता लिएको थियो । विश्वासको मत लिनैपर्ने कानुनी प्रावधानअनुसार अघि बढेकी शाक्यले अन्ततः विश्वाको मत नलिइ कात्तिक १० गते राजीनामा दिएपछि पाण्डे मुख्यमन्त्री बनेका हुन् । धादिङ क्षेत्र १ ९क० मा एमालेबाट निर्वाचित पाण्डे २०१३ साल जेठ २९ मा धादिङ गजुरीमा जन्मिएका थिए । राजनीतिमा आउनुअघि शिक्षण पेशामा आबद्ध उनले ग्रामीण विकासमा स्नातकोत्तर गरेका छन् । २०३६, २०३८ र २०४२ सालमा सम्पन्न शिक्षक आन्दोलनको नेतृत्व समेत गरेका पाण्डे नेकपा मालेको सहसचिव हुँदै २०४३ मा जिल्ला पञ्चायत सभापति भएका थिए । पाण्डेले २०५० वैशाख २० नेपालगन्जमा सम्पन्न छैटौं महाधिवेशनबाट अञ्चल सचिवको जिम्मेवारी सम्हालेका थिए । उनी २०५५ मा केन्द्रीय सदस्य भए । धादिङमा नेकपा एमालेका तर्फबाट २०४८, २०५१, २०५६ र २०७० को संसदीय निर्वाचनमा विजयी भएका उनी हाल नेकपा एकिकृत समाजवादीका उपाध्यक्ष छन् । यस अघि पाण्डेले स्थानीय विकास मन्त्रीको जिम्मेवारी सम्हालिसकेका छन् । चार सदस्यीय मन्त्रिपरिषद् विस्तार बागमती प्रदेशका मुख्यमन्त्री पाण्डेले चार सदस्यीय मन्त्रिपरिषद गठन गरेका छन् । सत्ता गठबन्धनमा रहेको दल नेकपा माओवादी केन्द्रबाट कुमारी मोक्तान सामाजिक विकास मन्त्री बनेकी हुन् । १६ वर्षको उमेरमा सशस्त्र युद्धमा होमिएकी महिला लडाकु मोक्तान नेकपा माओवादी केन्द्रबाट मकवानपुर २(क) मा प्रदेशसभा सदस्य निर्वाचित भएकी थिइन् । २०६३ सालमा संसद सदस्य मनोनित भएकी मोक्तान २०६४ सालमा मकवानपुर ४ नम्बर निर्वाचन क्षेत्रबाट संविधानसभा सदस्य निर्वाचित भएकी थिइन् । नेपाली कांग्रेसबाट प्रदेश संसदीय दलका उपनेता कृष्णलाल भँडेल भौतिक पूर्वाधार विकासमन्त्री नियुक्त भएका छन् । उनी भक्तपुर क्षेत्र नम्बर १ ९क० मा नेपाली कांग्रेसबाट विजयी भएका हुन् । यस्तै नेकपा एकिकृत समाजवादीबाट प्रदेश संसदीय दलका उपनेता कृष्ण प्रसाद शर्मा खनाल आन्तरिक मामिला तथा कानून मन्त्री नियुक्त भएका छन् । मुख्यमन्त्री शाक्यको पालमा उनी सामाजिक विकासमन्त्री नियुक्त भएका थिए । तर नेकपा एमाले विभाजनसँगै उनले मन्त्रीबाट राजीनमा दिएर समाजवादी रोजेका थिए । खनाल चितवन १(ख) मा नेकपा एमालेबाट निर्वाचित भएका हुन् । बागमती प्रदेशको मुख्यमन्त्रीमा पाण्डेको दावी"
लमजुङको ८ वटै पालिकामा एमालेको सर्वसम्मत नेतृत्व,"बेंसीसहर : नेकपा एमालेको पालिका अधिवेशनअन्तर्गत लमजुङका ८ वटा स्थानीय तहमा गाउँ तथा नगर कमिटी सर्वसम्मत चयन भएका छन्। चार नगरपालिका र ३ गाउँपालिकामा मंगलबार र एउटा पालिकामा बुुधबार नगर तथा गाउँ अधिवेशन सम्पन्न भएको हो। अधिवेशनअन्तर्गत बेंसीशहर नगर कमिटीको अध्यक्षमा राजकुमार विष्ट दोहोरिएका छन्। उपाध्यक्षमा दुर्गाबहादुर बुढाथोकी, सचिवमा सरद बराल, उपसचिवमा वुना रिमाल र विरेन्द्र गुरुङ सर्वसम्त चयन भएका छन्। मध्यनेपाल नगर कमिटीको अध्यक्षमा योगेन्द्रनारायण शाह, उपाध्यक्षमा सुर्य गुरुङ, सचिवमा विष्णुभक्त पौडेल, उपसचिवमा शारदा शाखी र सुर्यवहादुर नेपाली निर्वाचित भएका छन्। राइनास नगर कमिटीको अध्यक्षमा पुर्णबहादुर गुरुङ चयन भएका छन्। उनी एमाले र माओवादी एकतापूर्व अध्यक्ष थिए। एकता हुँदा माओवादीबाट अविरल न्यौपाने अध्यक्ष बनेका थिए। उनी पुनः एमालेमै रहेपनि अधिवेशनमा अध्यक्षमा चुनिन सकेनन्। यहाँ उपाध्यक्षमा ध्रुव अकेला, सचिवमा वलराम घिमिरे, उपसचिव अनन्त त्रिपाठी र शान्ता न्यौपाने सर्वसम्मत चयन भएका छन्। सुन्दबजार नगर कमिटीको अध्यक्षमा भिमबहादुर गुरुङ चयन भएका छन्। उपाध्यक्ष र सचिव पदमा सहमति हुन सकेको छैन। उपाध्यक्ष पदको उमेदवारमा जयराम रेग्मी, मेनबहादुर घले, गोविन्द गुरुङ रहेका छन्। सचिव पदका उमेद्वारमा प्रेमबहादुर भट्टराई, कृष्णकुमार श्रेष्ठ, खेम गुरुङ, कृष्णप्रसाद अधिकारी र सुवासकुमार श्रेष्ठ छन्। सहसचिवमा नवीनकुमार श्रेष्ठ र पार्वती अधिकारी सर्वसम्मत निर्वाचित भएका छन्। गाउँपालिकातर्फ दोर्दी गाउँ कमिटीको अध्यक्षमा युवराज अधिकारी दोहोरिएका छन्। उपाध्यक्षमा मानबहादुर गुरुङ, सचिवमा अम्विका मरहट्ठा, उपसचिव लालमाया मिजार र नेत्र गुरुङ सर्वसम्मत निर्वाचित भएका छन्। क्व्होलासोंथर गाउँपालिकामा अध्यक्षमा नारायणबहादुर गुरुङ दोहोरिएका छन्। उपाध्यक्षमा सूर्य गुरुङ, सचिवमा गीतबहादुर गुरुङ, सहसचिवमा आसविर गुरुङ चयन भएका छन्। दूधपोखरी गाउँ कमिटीको अध्यक्षमा धनबहादुर गुरुङ चयन भएका छन् । उपाध्यक्षमा गणेश गुरुङ, सचिवमा फुल तामाङ, उपसचिवमा लोकविलास दवाडी चयन भएका छन्। मस्र्याङ्दी गाउँ कमिटीमा अध्यक्षमा चेतबहादुर गुरुङ, उपाध्यक्षमा जुनामाया थापा, सचिवमा राम थापा, उपसचिवमा नन्दराज तामाङ र सरोज विक चयन भएका छन्। एमालेले जिल्लाका ७५ वटै वडामा सर्वसम्मत नेतृत्व चयन गरेपछि मंगलबार ७ पालिका र बुधबार एक पालिकामा अधिवेशन गरेको एमाले लमजुङका अध्यक्ष एवं गण्डकी प्रदेश सभा सदस्य धनञ्जय दवाडीले बताए।"
जसले बनाए पोलियोविरुद्धको खोप,अमेरिकन भाइरोलोजिस्ट जोनस साल्कले पोलियोविरुद्ध पहिलो खोपको विकास गरेका थिए। जुन सुरक्षित र प्रभावकारी थियो। २८ अक्टुबर १९१४ मा अमेरिकाको न्युयोर्कमा जन्मिएका उनी मेडिसिन विषयका एमडी हुन्। साल्क सन् १९४२ मा मिसिगन युनिभर्सिटी अफ पब्लिक हेल्थमा सामेल भई इन्फ्लुएन्जाविरुद्ध खोप विकासमा लागिपरेको समूहको हिस्सा बने। त्यसपछि १९४७ मा उनी ब्याक्टेरियोलोजीको स्कुल अफ मेडिसिन विश्वविद्यालयमा भाइरस अनुसन्धान प्रयोगशालाको प्रमुख बने। अनि पोलियोका बारेमा विस्तृत अनुसन्धान गरेर उक्त खोपको विकास गरे। सन् १९५४ मा खोपको सफलता पहिलोपटक सार्वजनिक गर्दा उनलाई चमत्कारकर्मी को रूपमा स्वागत गरियो। सार्वजनिक भएको लगभग ४ वर्षभित्रै उक्त खोप ९० देशमा पुगिसकेको थियो।
दैलेख अस्पतालले थाल्यो अक्सिजन उत्पादन,"दैलेख : कोरोना भाइरस (कोभिड१९) महामारीको दोस्रो लहरबाट दैलेख पनि नराम्ररी थला पर्याे। जटिल प्रकारका संक्रमितहरुले अक्सिजन पाउनसमेत हम्मे हम्मे पर्यो। यद्धपी स्वास्थ्य सेवा कार्यालय लगाएतका सरकारी तथा गैरसरकारी निकाय, व्यक्तिगत तथा समूहगत रुपमा भएका पहलहरुले जसो तसो अक्सिजनको जोहो भयो। जिल्लामा अक्सिजनको जोहो गर्न हम्मेहम्मे हुनुको एउटै कारण थियो, यहाँ अक्सिजनको उत्पादन थिएन। अर्थात प्रदेश बाहिरबाट सिलिण्डरमा अक्सिजन ल्याउनुपर्ने बाध्यता थियो। कोरोनाको दोस्रो लहरले जिल्लालाई गतिलो पाठ पनि सिकायो। त्यही पाठ सिकेपछि जिल्लामै अक्सिजन उत्पादन सुरु गर्ने गरी पहल थालियो। फलस्वरुप हालै जिल्ला अस्पतालमा अक्सिजन प्लान्ट जडान भएको छ। जिल्लाकै ठूलो अस्पताल दैलेख जिल्ला अस्पतालमा बुधवारदेखि अक्सिजन प्लान्ट सञ्चालनमा आएको छ। अक्सिजन प्लान्ट जडान भई सञ्चालनमा आएसँगै उत्पादन समेत थालिएको छ। बुधवार प्रतिनीधि सभा सदस्य एवं एमाले दैलेखका अध्यक्ष रविन्द्रराज शर्मा, औद्योगिक क्षेत्र व्यवस्थापन लिमिटेडका अध्यक्ष नन्दकिशोर बस्नेत, जिल्ला समन्वय समितिका प्रमुख प्रेमबहादुर थापा, नारायण नगरपालिकाका मेयर रत्नबहादुर खड्का लगाएको उपस्थितीमा दैलेख अस्पतालको अक्सिजन प्लान्ट उद्घाटन गरिएको छ। गत असारमै टेन्डर भएर अक्सिजन प्लान्ट आएको थियो। अक्सिजन प्लान्ट आएपनि राख्ने भवन नहुँदा थन्किएको थियो। अहिले भवन तयार भई जडानको काम सकिएसँगै उत्पादन समेत सुरु भएको अस्पताल स्रोतले जनाएको छ। दैलेख जिल्ला अस्पतालमा जडान भएको अक्सिजन प्लान्टको शुद्धता ९० प्रतिशतसम्म रहेको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले बताए। उनका अनुसार यसमा जडान भएको बुस्टरले प्रतिदिन ४० लिटर क्षमताका ४० वटा सिलिन्डर भर्न सक्छ। रेग्मीका अनुसार ७५ लाख रुपैयाँको लागतमा अक्सिजन प्लान्ट जडान भएको हो। कोरोनाको दोस्रो लहरको बेला अक्सिजनका लागि नेपालगंजसम्म धाउनुपर्ने अवस्था आएपछि अक्सिजन प्लान्ट राख्नका लागि पहल थालिएको थियो। अक्सिजन प्लान्ट जडान भई उत्पादन सुरुभएसँगै दैलेख अस्पताल, दुल्लु अस्पताल लगाएत स्थानीय तह मातहतका अस्पतालहरुमा अक्सिजन अभावको समस्या समाधान हुने स्वास्थ्य सेवा व्यवस्थापक रेग्मीले बताए। अक्सिजनको अभावमा अब दैलेख अस्पतालबाट सुर्खेत तथा नेपालगञ्जसम्म बिरामी पठाउनुपर्ने अवस्था अन्त्य भएको छ। नेपालगंजबाट दैलेखसम्म समयमै अक्सिजन आपूर्ति गर्न समस्या हुन्थ्यो, अब त्यो समस्या टरेको छ, रेग्मीले भने आवश्यक परेको बेला अक्सिजन उत्पादन गरेर दिन सकिने अवस्थाको सिर्जना भइसकेको छ।"
२० अर्बको रिपो जारी गर्दै राष्ट्र बैंक,"काठमाडौं : नेपाल राष्ट्र बैंकले २० अर्ब रुपैयाँको १४ दिन अवधिको रिपो जारी गर्ने भएको छ। बैंकले यही कात्तिक २५ गते परिपक्व हुने रिपो बोलकबोल माध्यमबाट बिहीबार बैंकिङ प्रणालीमा प्रवाह गर्न लागेको हो। बैंकिङ प्रणालिमा तरलता व्यवस्थापनमा समस्या देखिँदा तरलता प्रवाह गर्न केन्द्रीय बैंकले केही समय अघिदेखि निरन्तर गर्न रिपो जारी गर्दै आएको छ। बोलकबोलमा इजाजतप्राप्त क, ख र ग वर्गका स्वीकृतप्राप्त बैंक वित्तीय संस्थाले भाग लिन पाउने बैंकले जनाएको छ। तरलता अभावले बैंक तथा वित्तीय संस्थामा निक्षेपको चाप परेको देखिन्छ। केन्द्रीय बैंकले चालु आर्थिक वर्षको मौद्रिक नीतिमा बैंकहरुले कर्जा निक्षेप अनुपात ९० प्रतिशत कायम गर्नुपर्ने अवस्थाका व्यवस्थापनमा समेत बैंकलाई अप्ठेरो परेको देखिन्छ। राष्ट्र बैंकको तथ्याङ्कानुसार हाल बैंकका औषत कर्जा निक्षेप अनुपात ८९ दशमलव १५ छ। बजारमा नयाँ निक्षेप नआएको र राष्ट्र बैंकले तोकेबमोजिम कर्जा निक्षेप अनुपात कायम गर्नुपर्नेलगायतका समस्याले बैंकले निक्षेपको व्याजसमेत बढाउनु परेको बैकरहरु बताउँछन्। निक्षेप बढाउन र आफ्नो निक्षेप बाहिर जान नदिन बैंक तथा वित्तीय संस्थाले चालु आर्थिक वर्षको पहिलो त्रैमासिकको सुरुआतमै निक्षेपमा दुई अङ्कको व्याजदर तोकेका थिए। यसरी बैंक तथा वित्तीय संस्थाले व्याजदर असाधारण रुपमा बढाएको जनाउँदै व्यवस्थित गर्न राष्ट्र बैंकले तीन बुँदे निर्देशन नै जारी गरेको थियो। हाल अधिकांश बैंकले निक्षेपमा अधिकतम नौ दशमलव ३६ प्रतिशत व्याज दिँदै आएका छन्। बैंकिङ प्रणालीमा तरलता असहज हुँदा राष्ट्र बैंकले लगातार रिपो मार्फत प्रणालिमा तरलता प्रवाह गर्दै आएको छ। यही कात्तिक ३ गते पनि बैंकले रु १० अर्व बराबरको ७ दिन अवधिको रिपो जारी गरेको थियो। तरलताको व्यवस्थापन गर्न बैंक तथा वित्तीय संस्थाले रिपो, अन्तर बैंक सापटी, अस्थायी तरलता सुबिधा जस्ता उपकरणको प्रयोग गर्दछन्। केन्द्रीय बैंकको तथ्याङ्कानुसार हाल अन्तरबैंक सापटीको दर चार दशमलव ९६ पुगेको छ। बुधबारसम्म बैंक वित्तीय संस्थाले रु १० खर्ब ९१ अर्ब ६४ करोड ५० लाख अस्थायी तरलता सुविधाको प्रयोग गरेका छन्। बैंक वित्तीय संस्थाले यस्ता उपकरणको निरन्तर प्रयोग गरी रहेपनि तरलता व्यवस्थापन सहज हुन सकेको छैन।"
सामसुङको फोल्डेबल फोनले नोट सिरिजलाई उछिन्दै,काठमाडौं : सामसुङको नयाँ फोल्डेबल फोनले नेपालमा नोट सिरिजको विक्रिलाई उछिन्दै अगाडी पुगेको छ। हालै लन्च गरिएका सामसुङ ग्यालेक्सी जी फोल्ड थ्री र जी फिल्पि थ्री स्मार्ट फोनहरुले नेपालमा छोटो अवधिमा नै किर्तिमानी कमाएका हुन्। सामसुङ ग्यालेक्सी जी फोल्ड थ्री र जी फिल्पि थ्री स्मार्ट फोनहरुको विक्री शुरुवात भैसकेपछि यीनको बिक्रिले यसअघि नेपालमा सर्वाधिक विक्री हुँदै आएका सामसुङ ग्यालेक्सी नोट सिरिजका फोनको बिक्रिलाई समेत उछिनेको छ। सामसुङ ग्यालेक्सी जी फोल्ड थ्री र जी फिःप थ्री स्मार्ट फोनहरुका विक्रेता र खुद्रा विक्रेताहरुले अहिले यी फोनको मागसमेत धान्न नसक्ने अवस्था आइसकेको बताएका छन्। उनीहरुले यी फोन प्रयोग गर्न चाहनेहरुलाई केही समय धैर्य गर्न समेत सुझाउन थालेका छन्। सामसुङ ग्यालेक्सी जी फोल्ड थ्री र जी फिल्पि थ्री स्माट फोनहरुमा भएको ठूलो स्क्रिन एवं आकर्षक साइज लगायतले यी फोनहरुतर्फ मानिसको आकर्षण बढाएको छ। स्मार्ट फोन प्रयोगगर्ने झण्डै ६० प्रतिशत युवापुस्ताले अहिले यी नयाँ फोनमा चासो राखेको पाइएको छ।
"सुनको मूल्य बढ्यो, चाँदी स्थिर",काठमाडौं : नेपाली बजारमा छापावाल सुनको मूल्य ४ सय रुपैयाँले बढेको छ। बिहीबार छापावाल सुनको मूल्य ४ सयले बढेर ९२ हजार ४ सयमा कारोबार भइरहेको छ। बुधबार छापावाल सुनको मूल्य प्रतितोला ९२ हजार रुपैयाँ थियो। नेपाली सुन चाँदी व्यवसायी महासंघले जनाए अनुसार तेजाबी सुनको मूल्य ९१ हजार ९ सय रुपैयाँ तोकिएको छ। बुधबार तेजाबी सुन प्रतितोला ९१ हजार ५ सयमा कारोबार भएको थियो। यस्तै चाँदीको मूल्य भने स्थिर रहेको छ। बिहीबार चाँदी प्रतितोला १ हजार २५० कायम गरिएको छ।
"सूर्यमा ग्रहण लागिसक्यो, अब कलम लिएर उठ्छौं : नेपाल","धनगढी : नेपाल कम्युनिस्ट पार्टी (एकीकृत समाजवादी)का अध्यक्ष माधवकुमार नेपालले पार्टी विभाजन नभएर नेपालको कम्युनिस्ट आन्दोलनमा नयाँ विद्रोह भएको बताएका छन्। बिहीबार धनगढी विमानस्थलमा पत्रकारहरुसँग कुराकानी गर्दै अध्यक्ष नेपालले यस्तो बताएका हुन्। उनले केपी ओलीले आफ्ना सबै सपना उडाएको आरोप लगाए। कोअर्डिनेसन केन्द्र, नेकपा माले हुँदै नेकपा एमाले र अनी नेकपा बनाइयो, तर अहिले उडायो सबै हुरीले भनेझैं ओलीले सबैको धुलोपिठो पारे, उनले पार्टीलाई पनि भताभुंग पारे, एकताबद्ध भएको नेकपालाई पनि टुक्राउने काम गरे। नेकपा एमाले जस्तो पार्टी जसको संस्थापक नेता हामी, हामीलाई पनि पार्टीबाट गलहत्याएर निकालिदिए र पार्टीलाई गलत बाटोमा लगेर गए,' अध्यक्ष नेपालले भने। तस्बिर : शिवराज भट्ट उनले केपी ओली व्यक्तिवादमा चल्न थालेकाले पार्टी विभाजनको विकल्प नरहेको बताए। ओली गुटबादमा चल्न थाले, व्यक्तिवादमा चल्न थाले, दक्षिणपन्थी भासमा पुगाए, 'नेता नेपालले भने। उनले, केपी ओलीको निरंकुशताकाविरुद्ध नयाँ विद्रोह भएको बताए। पत्रकार सम्मेलन अवधिभर ओलीप्रति निकै आक्रोसित देखिएका नेता नेपालले अहिले प्रधानन्यायाधीश र न्यायालयका बारेमा चलिरहेको बहसका नायक पनि ओली रहेको आरोप लगाए। ओलीले आफूलाई मन नपरेका प्रधानन्यायाधीश, न्यायाधीश सबैलाई निसाना बनाइरहेका छन्, आफूअनुकूल नचल्नेलाई उनले यस्तो गर्नु पुरानै बानी हो,' नेता नेपालले भने। उनले न्यायालयलाई कसैले पनि विवादमा तान्न नहुने बताए। प्रधानन्यायाधीश र न्यायालयका बारेमा अहिले नेकपा (एस) ले कुनै छलफल नै गरेको छैन,' नेता नेपालले भने। उनी कञ्चनपुरमा पार्टीको कार्यालय उद्घाटन र कार्यकर्ता भेलालाई सम्बोधन गर्न सुदूरपश्चिम आएका हुन्। बुधबार मात्रै नेकपा एसले कलम चुनाव चिन्ह पाएको बताउँदै नेता नेपालले सूर्य चिन्हमा अब ग्रहण लागिसकेको बताए। सूर्यमा ग्रहण लागिसक्यो, अब कलम लिएर उठन आह्वान गर्दछु,' उनले भने। लामो समय नेता नेपालको पक्षमा रहेका उपाध्यक्ष भीम रावलले पनि साथ किन छोडे भन्ने प्रश्नको जवाफमा नेता नेपालले, त्यो प्रश्न उनैलाई सोध्न भने। उनले सुदूरपश्चिमबाट नागरिक उड्डयन तथा पर्यटनमन्त्री भएका प्रेम आलेमगरको भने खुलेर प्रशंसा गरे। आलेसहित ७ सांसद नेकपा एसमा गएका थिए। पार्टी विभाजनपछि पहिलो पटक सुदूरपश्चिम आएका नेता नेपालको स्वागतका लागि सुदूरपश्चिम प्रदेशका अधिकांश मन्त्रीहरु विमानस्थल पुगेका थिए। सुदूरपश्चिममा नेकपा माओवादी केन्द्रको नेतृत्व भएपनि ठूलो दल भएका कारण नेकपा एस निकट मन्त्री संख्या बढी छ।"
कोप२६ : हिमाल र उर्जा प्रमुख मुद्दा बन्न आवश्यक,"काठमाडौं : संयुक्त राष्ट्र संघीय जलवायु परिवर्तनसम्बन्धी संरचना महासन्धी (युएनएफसीसीआइ) को सम्मेलनमा हिमाल र उर्जा को मुद्धा औपचारिक बहसको विषय बन्न सकेको छैन। अक्टोबर ३१ देखि नोभेम्बर १२ सम्म हुने औपचारिक भेलामा अन्तराष्ट्रिय समुदायमाझ यस विषयमा अडान लिनसक्नुपर्ने छ। नेपालले विश्वको उस्तै समस्या भएका पर्वतीय मुलुकहरुको संगठन बनाएर मिल्दाजुल्दा समस्याको 'कोप २६' मा उठान गर्नुपर्नेछ । जलवायु परिवर्तनका कारण नेपालले फरक परिस्थिति भोग्दै आएको अध्ययनहरुले देखाएको छ। यस्ता मुद्धालाई औपचारिक विषयको रुपमा उठाउन नेपालले पहल गर्नुपर्छ । उसै पनि एशिया वाटर टावर को रुपमा परिचित छ । हिमालयहरुले एशिया महादेशमा पानीको वितरणमा अभिन्न भूमिका खेलेको छ । १३ अर्ब जनसंख्यालाई पानीको पहुँच दिएको छ । तर हिमालको पृथक पहिचान, जोखिम र अनुकुलन वृद्धिका उपायबारे सम्मेलनमा बहस हुनसकेका छैनन् । यस्ता विषय महासन्धिको एजेन्डा बाहिरका विषय बनेको छ । यद्यपी हिमालको विषय संवेलनशील छ । किनकी हाम्रा धेरै नागरिकहरु हिमालमा आश्रित छन् । हाम्रा हिमालको आफ्नै इतिहास छ । आफ्नै संस्कृति बोकेको छ । यहाँ धेरै जाती, जनजाती बसोबास गर्छन् । यस क्षेत्रको ज्ञान, संस्कृति, मुल्य, परम्परा एकदमै उत्कृष्ट छ । हिउँ पग्लिएर बन्ने नदीहरु सम्भताका पहिचान बनेका छन् । यहीबाट बग्ने पानी हाइड्रो, तथा सिंचाइमा प्रयोग हुन्छन् । र धार्मिक महत्व पनि बोकेको हुन्छ । हिमालयन क्षेत्रको प्राकृतिक पहिचानको मुल्य एकदमै माथि छ । तर हाम्रा हिमालहरु (भर्खरै स्थापित तथा संवेदनशील) योङ एन्ड फ्रजाइल छन् । संवेदनशील भएकाले नै जलवायुको अत्यधिक असर पार्छ । हिमनदीमा आश्रित समुदायमा संकट निम्त्याएको छ । तापक्रम वृद्धिका कारण जोखिम बढेको छ । जलवायुजन्य विषम घटनाका कारण हानीनोक्सानी व्योहर्नु परेको छ । जलवायुजन्य विषम परिस्थितिका कारण उक्त क्षेत्रबाट बसाइसराइ गर्नुपर्ने हुन्छ । अकालमा मृत्युलगायतका समस्या बढ्दैछन् । यति संवेदनशील भएपनि महासन्धिमा हाम्रा हिमालका कुरा किन आउँदैनन ? किन अफ्रिका मात्रै भनेर लेखिन्छ? किन हिमालको संवेलनशीलता उठाइन्न ? जलवायुका जोखिममा किन समुन्द्री तटीय क्षेत्र मात्रै छन् भनेर लेखिन्छ । किन अल्पविकसित भनेर हिमाली राष्ट्रलाई पनि गाभिन्छ ? यस्ता विषयमा नेपालले अडान लिन सक्नुपर्छ । त्यसैगरी महासन्धिमा उर्जा व्यापारको विषयमा केही निर्णय गर्नसक्यो भने नेपाल जस्ता मुलुकका लागि फाइदा हुनेछ । आगमी दिनमा स्वच्छ उर्जाका लागि नेपालले ठूलो भूमिका खेल्नसक्छ । नेपालले भारत, वंगलादेश जस्ता मलुकलाई उर्जा बेच्न सक्छ । उपभोग गरेर बचेको उर्जा सम्झौता गरेर व्यापार गर्न सक्छ । त्यसले उनीहरुले प्रयोग गर्दै आएको फोहोर इजर्नी (कोइलाबाट बनेको) घटछ । कार्बन उत्सर्जन घट्छ । नेपालले पेट्रोलियम निर्यात गर्दा पनि व्यापार घाटा व्योहर्दै आएको छ। आफ्नो स्रोत प्रयोग गरेर उर्जाबाट व्यापार घाटा कम गर्न सक्छ । आफ्ना स्रोत साधन प्रयोग गर्दा आन्तरिक अर्थतन्त्र मजबुत हुन्छ । राजश्व बढाउन सक्छ । उर्जाको क्षेत्रमा गरिएको निर्णयले नेपाललाई धेरै हिसाबले फाइदा पुग्छ । त्यसैले उर्जाको क्षेत्रमा द्धिपक्षीय तथा त्रिपक्षीय व्यापार सम्झौता महासंधीमा समावेश गर्नुपर्छ । यो सम्झौता राख्यो भने नेपाललाई फाइदा हुन्छ । नेपालले राष्ट्रिय निर्धारित प्रतिवद्धता (एनडीसी) मा सन् २०३० सम्ममा पन्ध्र हजार मेघावाट विद्युत निकाल्ने प्रतिवद्धता जनाएको छ । हाल पन्ध्र सय मेघावाट मात्रै उतपादन गरेको छ । उत्पादीत बिजुली भारतलाई बेच्न सक्छ । जाडो याममा भारतबाट ल्याइने विद्युत कोइलाबाट बनेको हुन्छ । नेपालले विद्युत निर्यात बन्द गर्ने वित्तिकै कोइलाको प्रयोग घट्छ । भारतमा आफैमा इनर्जी संकट छ । उसले आफनै उत्पादनले संकट टार्न सक्दैन । युएनएफसीसीमा हरेक राष्ट्रले राष्ट्रिय निर्धारित प्रतिवद्धता (एनडीसी) बनाउनुपर्छ । तर हामीले भारतलाई विद्युत बेच्दा भारत वा नेपाल कस्ले क्रेडिट लिन्छ भन्ने कारणले दुविधा छ भन्ने प्रचार गरिएको छ । तर दुबै देशले सम्झौता गरेर एउटै ठाउँमा क्रेडीट लिने मेकानिजम गरेमा डबल काउन्टिगं हुन्छ कि भन्ने डर हुँदैन ।, अबको भविष्य द्धिपक्षीय या त्रिपक्षीय सम्झौतामा छ । एउटा देशको नागरिकले स्वच्छ उर्जा प्रयोग गर्न पाउने अधिकार अरु देशबाट आयात गरेर पनि गर्न सक्छ । नेपाल संभावित स्वच्छ उर्जा निर्यात गर्नसक्छ । जलवायुको मुद्धालाई सम्बोधन गर्न नेपालको गहन भूमिका हुनसक्छ । अहिले गाँठो भनेको उर्जा व्यापारका लागि केही निर्णय गर्नसक्यो भने नेपाल जस्तो मुलुकमा संभावनाको ढोका खुल्छ । द्धिपक्षीय तथा त्रिपक्षीय इनर्जी ट्रेडमा कोप २६ मा निर्णय गरेर निश्कर्षमा पुग्न सक्नुपर्छ । अहिलेको परिस्थिति हेर्दा साधारण हिसाबले जलवायुसँग जुध्ने क्षमता भएपनि विषम खालका घटनासँग जुध्नसक्ने क्षमता छैन । अनुकुलन क्षमताको सिमितता हुन्छ । त्यसैले क्षतिपूर्तिका कुरा अत्यन्त आवश्यक छ । यसलाई अन्तराष्ट्रिय सन्धिमा उठाउनु आवश्यक छ । तर यस्ता विषयमा औद्योगिक राष्ट्रले यसलाई चासो दिएका छैनन । जलवायुजन्य विषम घटना संसारभरी न बढ्दा छन् । अन्य मुलुकका भन्दा हाम्रो जलवायुका विषय पृथक खालका छन् । हानीनोक्सानी र हिमालका मुद्धा युनिक छन् । अन्तराष्ट्रिय समुदायको ध्यान केन्दित गर्न सक्नुपर्छ । त्यसलाई पहिचान बनाएर जलवायु वित्त, सा्रेत तथा सहयोग ल्याउने गर्नुपर्छ । जलवायु परिवर्तन्मा न्युनिकरण गर्ने दायित्व त छँदैछ । तर यस विषयमा होमवर्क गर्नका लागि अन्तराष्ट्रिय सहयोग चाहिन्छ । त्यस्ता समस्यासँग जुध्न हामीसँग स्रोतसाधन, प्रविधि पर्याप्त छैन । त्यस्ता प्रविधिबाट फाइदा लिनुपर्यो । फाइदा कसरी लिने हेर्नुपर्छ । चलाखीपुर्ण हिसाबले नेगोसिएन गर्नुपर्छ । प्रधानमन्त्रीको भ्रमण अर्थपूर्ण युकेको ग्लास्गोमा पक्ष राष्ट्रहरुको २६ औं भेलामा सहभागी हुन यसपटक प्रधानमन्त्री शेरबहादुर देउवासहितको टोली शुक्रबार त्यसतर्फ जाँदैछ। महासन्धीमा प्रधानमन्त्री जानु अर्थपूर्ण रहन्छ। नेपालको प्रतिनिधित्व गर्दै त्यहाँ पुग्दा जलवायुप्रति संवेदनशील रहेको सन्देश जान्छ । तर उनले बोल्ने भाषण द्विपक्षीय तथा त्रिपक्षीय बैठकमा फाइदा हुने खालको हुनुपर्छ। राष्ट्रिय निर्धारित प्रतिवद्धता एनडीसीमा नेपालले सन् २०५० सम्ममा हरित गृह ग्याँसको शुन्य उत्सर्जन गर्ने प्रतिवद्धता जनाएको छ । तर नेपालले निर्धारित समय भन्दा पहिला नै शून्य उत्सर्जन गर्ने संभावना भएका कुरा उठाउन सक्नेछन् । नेपालको कार्बन उत्सर्जन शून्य दशमलव ३ प्रतिशत मात्रै छ । सन् २०३० सम्ममा ९० प्रतिशत इलेक्ट्रीक सवारी नेपालमा भित्र्याउने लक्ष्य एनडीसीमा राखेको छ । पन्ध्र हजार मेघावाट बिजुली २०३० सम्ममा पुर्याउने लक्ष्य भएपनि तर ४० देखि ५० हजार मेघावाटसम्म निकाल्ने क्षमता नेपालको रहेको कुरा अन्तराष्ट्रिय समुदायमा भन्न सक्नुपर्छ। नेपालले ३० हजार मेघावाट निकालेमा सन् २०३० अगाडि शून्य कार्बन बनाउनेछ । जलवायुविज्ञ डा विमल रेग्मीसँग अन्नपूर्णकर्मी नितु घलेले गरेको कुराकानी।"
माछापुच्छ्रे कृति क्यापिटलको साधारण सभा सम्पन्न,"काठमाडौं : माछापुच्छ्रे कृति क्यापिटल लिमिटेडको दोश्रो वार्षिक साधारण सभा सम्पन्न भएको छ। कार्यक्रम एम्वेस्सी रेष्टुरेन्ट, पानीपोखरी, काठमाडौंमा सञ्चालक समितिका अध्यक्ष विश्वम्भर न्यौपानेको सभापतित्वमा सम्पन्न भएको हो। सभामा प्रमुख अतिथिको रुपमा मुख्य कम्पनी माछापुच्छ्रे बैंक लिमिटेडका अध्यक्ष डा विरेन्द्र प्रसाद महतो तथा विशेष अतिथिको रुपमा माछापुच्छ्रे बैंक लिमिटेडका प्रमुख कार्यकारी अधिकृत सन्तोष कोईरालाले आतिथ्य ग्रहण गरेका थिए। यस साधारण सभाले सञ्चालक समितिको वार्षिक प्रतिवेदन, आव २०७७ र ७८ को लेखापरीक्षकको प्रतिवेदन सहितको वित्तिय विवरणहरु, आव २०७८ र ७९ का लागि लेखापरिक्षकको नियुक्ती तथा आव २०७७ र ७८ को खुद्रा तथा संचित मुनाफाबाट शेयरधनीहरुलाई चुक्ता पूँजीको ६४ प्रतिशत नगद लाभांश वितरण गर्ने सम्बन्धी सामान्य प्रस्तावहरु पारित भएको छ। यस्तै, विशेष प्रस्तावअन्तर्गत चुक्ता पूँजीको ७ प्रतिशत बोनस शेयर, पूँजी वृद्धि, कम्पनीको नाम परिवर्तन गरी माछापुच्छ्रे क्यापिटल लिमिटेड बनाउने लगायत प्रवन्धपत्र तथा नियमावलीमा गर्नुपर्ने आवश्यक संशोधनहरुको प्रस्तावहरु पनि पारित गरेको छ। कम्पनीमा संस्थापक शेयरधनीको तर्फबाट एक जना सञ्चालक निर्वाचित हुनु पर्ने प्रस्तावमा शेयरधनी शिखर इन्सुरेन्स लिमिटेडका प्रतिनिधि दिप प्रकाश पाण्डे निर्विरोध निर्वाचित भएका छन्। कम्पनीको दोश्रो वार्षिक साधारण सभा सफलतापूर्वक सम्पन्न गर्न सक्रिय भूमिका निर्वाह गर्ने शेयरधनीहरु प्रति कम्पनीका अध्यक्ष तथा यस सभाका सभापतिले धन्यवाद व्यक्त गर्दै हाल कम्पनीले मुख्यगरी धितोपत्र प्रत्याभूति सेवा, लगानी व्यवस्थापन सेवा, संस्थागत परामर्श सेवा, निक्षेप सदस्य सेवा लगायतका सेवा प्रवाह गर्दै आएको र कम्पनीले आगामी वर्षमा निष्काशन तथा विक्री प्रबन्धक, म्युचुअल फण्ड, भेन्चर फण्ड, प्राइभेट इक्वीटी लगायतका थप सेवा सहित बजारमा आउने योजना रहेको बताए। कम्पनीले आगामी दिनमा पुँजी बजारको विकासमा अझ बढी टेवा पुग्ने गरी कार्य गर्ने कुरामा विश्वस्तता व्यक्त गरे। साथै, कम्पनीको प्रगतिका लागि प्रत्यक्ष वा परोक्षरुपले मार्ग दर्शन गर्ने तथा योगदान दिने मुख्य कम्पनी माछापुच्छ्रे बैं लि,नियमक निकायहरु, लेखापरीक्षकहरु, सेवाग्राही, कानूनविद्, सञ्चारकर्मीहरु, विभिन्न सम्वद्ध संस्थाहरु, शेयरधनीहरु तथा कम्पनीका कर्मचारीहरु सबैलाई धन्यावाद व्यक्त गरे।"
एएफसी यू२३ एसियन कप छनोट : नेपाल र ताजकिस्तान भिड्दै,काठमाडौं : एएफसी यू२३ एसियन कप छनोटको दोस्रो खेलमा नेपालले आज आयोजक ताजकिस्तानको सामना गर्दैछ। रिपब्लिकन सेन्ट्रल स्टेडियममा हुने प्रतिस्पर्धामा नेपाल घरेलु टोलीलाई स्तब्ध बनाउँदै अंक खोस्ने अभियानमा छ। नेपाल र ताजकिस्तानबीचको खेल नेपाली समयअनुसार साँझ ७:४५ बजे सुरु हुनेछ। एएफसी यू२३ एसियन कप छनोटअन्तर्गत पहिलो खेलमा बलियो टोली इरानसँग ४० गोलले पराजित भएकाले पनि नेपाल घरेलु टोलीविरुद्ध मैदान उत्रँदा पहिलो अंकको खोजीमा हुनेछ। हारबाट प्रतियोगिताको सुरुआत गरेको नेपाललाई आजको खेलमा जितको विकल्प हुने छैन। आफ्नो पहिलो खेलमा ताजकिस्तानले लेबनानलाई हराउँदै प्रतियोगितामा सुखद् सुरुवात गरेको थियो। सोही लयलाई ताजकिस्तान निरन्तरता दिने अभियानमा छ। समूह बीमा तीन अंक जोडेको इरान शीर्ष र तीन अंक नै जोडेको ताजकिस्तान दोस्रो स्थानमा छ। अंकविहीन लेबनान तेस्रो र नेपाल पुछारमा छ। एएफसी यू२३ एसियन कप छनोटअन्तर्गत नेपालले अन्तिम खेलमा लेबनानसँग आगामी आइतबार खेल्ने छ। ११ समूहका शीर्ष टोलीसहित उत्कृष्ट चार उपविजेता टोलीले एएफसी यू२३ एसियन कप खेल्नेछन्। उज्वेकिस्तानमा हुने फाइनल चरणको प्रतियोगिता २०२२ को जुन महिनामा आयोजना हुने तालिका रहेको छ।
अमेरिकी आलोचनापछि चीनबाट खतरा बढेको ताइवानको भनाइ,"ताइपेई : ताइवानकी राष्ट्रपति साइ इङ वेनले अमेरिकी राष्ट्रपतिको आलोचनापछि चीनले ताइवानमाथि झनै खतरा बढाएको बताएकी छन्। गतसाता राष्ट्रपति जो बाइडेनले चीनको आलोचना गरेपछि ताइवानमाथि दैनिक खतरा बढेको वेनले बताएकी हुन्। गत साता राष्ट्रपति बाइडेनले चीनले ताइवान स्ट्रेटमाथि जबर्जस्ती कदम चालिरहेको भन्दै आलोचना गरेका थिए। यदि चीनले ताइवानमाथि हमला गरेमा अमेरिकाले चीनविरुद्ध ताइवानको रक्षा गर्नेसमेत बाइडेनले बताएका थिए। बाइडेनको सो प्रतिक्रियापछि चीनले दैनिक ताइवानको लोकतन्त्रमाथि खतरा उत्पन्न गराइरहेको ताइवानका राष्ट्रपतिले सीएनएनसँग बताएकी छन्। हामी चिनियाँ राष्ट्रपति सि जिङपिङसँग वार्ताका लागि खुला रह्यौ सीएनएनसँगको अन्तर्वार्तामा उनले भनेकी छन्, तर चिनियाँ सेनाको बढ्दो गतिविधिपछि अमेरिकाले ताइवान स्ट्रेटको रक्षा गर्ने बताउँदा चीनले हाम्रो लोकतन्त्रमाथि दैनिक खतरा बढाइरहेको छ। ताइवानको टापुमा अमेरिकी सैन्य प्रशिक्षणको उपस्थिती रहेको समेत उनले प्रष्ट पारेकी छन्। साथै उनले ताइवानको समर्थनमा सहयोग गर्न जापान, अष्ट्रेलिया र दक्षिण कोरियालगायत लोकतान्त्रिक मुलुकसँग आह्वान गरेकी छन्।"
नीति कथा : विश्वासको नतिजा,"नदीको किनारमा एउटा बिच्छी बस्ने गथ्र्याे। ऊ जन्मिएदेखि कहिले पनि नदी पार गरेर गएको थिएन। उसलाई नदी पार गर्न र अर्को किनारमा जान धेरै मन लागेको थियो। तर, कसैको सहाराबिना ऊ पारी जान सक्ने अवस्था थिएन। माछा, कछुवालगायत पानीमा बस्ने धेरै जीवलाई उसले अनुरोध गरेको थियो। तर, बिच्छीको टोक्ने र विष पोख्ने बानीका कारण सबै हैरान बनेका थिए। उसको आग्रहलाई कसैले पनि स्विकार गरेनन्। एक दिन बिच्छीले किनारमा एउटा भ्यागुत्तालाई भेट्यो। उसले विनम्रताका साथ भन्यो, भ्यागुत्ता भाइ, मलाई यो नदी तरेर पारीको किनारमा जान असाध्यै मन लागेको छ। मैले धेरैलाई अनुरोध पनि गरें तर कसैले पनि मेरो कुरा बुझ्ने प्रयास गरेनन्। तिमीले मलाई बुई चढाएर नदी पार गराइदेउन है। बिच्छीको अनुरोध सुनेर भ्यागुत्ताले अनकनाउँदै भन्यो, हेर बिच्छी दाइ, तिम्रो बानी, व्यवहारका कारण सबै आजित छन्। तिमीलाई सहयोग गर्न कोही अघि सरे तिमीले टोक्ने र विष गाड्ने भएकाले सबै डराउँछन्। भरे मलाई पनि त्यसै गर्यौ भने के गर्नु ? म पनि यसै कारण असमर्थ छु। भ्यागुत्ताको कुरा सुनेर बिच्छीले फकाउँदै भन्यो, हेर भाइ मलाई विश्वास गर, म त्यस्तो काम गर्दिनँ। किनभने तिम्रो बुई चढेको हुन्छु र तिमीलाई टोकेर विष गाड्ने काम गरे भने त म पनि तिमीसँगै नदीमा डुब्छु। त्यसैले विश्वास गर। यो सुनेर भ्यागुत्तो बिच्छीका कुरामा सहमत भयो। उसले बुई बोकेर पारी लैजान सुरु गर्यो। जब नदी बिचमा पुगेको थियो तब बिच्छीले भ्यागुत्तोलाई घाँटीमा टोक्यो र विष गाड्यो। भ्यागुत्तोको शरीरमा विष भरिन थाल्यो र पौडन सकेन। उसले भन्यो, आखिर तिमीले आपूलाई चिनायौ हैन ? बिच्छीले भन्यो, मैले आफूलाई थाम्नै सकिन। मेरो स्वभाव चिल्नु थियो। मैले तिम्रो बुईमा हुँदा सो कुरा भुलें। बिच्छीले सत्य खोल्यो। नैतिक शिक्षा : कसैको कुरालाई विश्वास गर्नुभन्दा पहिले धेरै पटक सोच्नुपर्छ। सोचेर निर्णय गरे कुनै पनि समय समस्या आउँदैन। नीति कथा : सत्यको संसार आत्मविश्वास सत्यको बोधले प्रगति सत्य लुक्दैन इमानदारीको मिठो फल ज्यानको माया नीतिकथा : कञ्चुसको धन नीति कथा : सत्य लुक्दैन"
नेपालबाट अमेरिकी नागरिक क्रिष्टोफरलाई किन निष्कासित गरियो ?,काठमाडौं : गृहमन्त्रालयले गैरकानुनी ढंगले नेपाल बस्दै आएका एक अमेरिकी नागरिकलाई निष्कासन गरेको छ । गृहमन्त्रालयले कार्तिक ३ मा सचिवस्तरीय निर्णय गर्दै अमेरिकी नागरिक क्रिष्टोफर क्ले पावरर्सलाई एक वर्ष नेपाल प्रवेशमा प्रतिबन्ध लगाइ निष्कासन गर्ने निर्णय गरेको हो । अमेरिकी नागरिक क्रिष्टोफर प्रवेशाज्ञा (भीसा) विना नै ६ सय ८२ दिन नेपाल बसेका थिए । उनी कतार एयरको जहाजबाट बुधबार अमेरिका फर्कदैछन् । नेपाल बसाइका क्रममा क्रिष्टोफर के कस्ता गतिविधिमा संलग्न रहे भन्ने विषय खुलेन । अध्यागमन विभागको प्रस्तावमा गृहमन्त्रालयले अवैध बसे बापतको जरिवाना लिएर निष्कासन गर्ने निर्णय गरेको हो । उनले ७ लाख रुपयाँ जरिवाना तिरेका छन् । भीसा नविकरण गराउन आउने क्रममा अमेरिकी नागरिक क्रिष्टोफर लामो समयदेखि अवैध बसेको अध्यागमनका अधिकारीहरुले थाहा पाएका थिए। त्यस लगत्तै अध्यागमनका अधिकारीहरुले उनको राहदानी जफत गरी उनीमाथि अनुसन्धान सुरु गरेको थियो। सुरुमा उनले त्यतिका धेरै करम तीर्न नसक्ने भनेपछि अध्यामगनका अधिकारीहरुले नेपालस्थित अमेरिकी दूतावासमा खबर गरेका थिए । अमेरिकी दूतावासले खबर गरेपछि अमेरिकामा रहेका आफन्तले क्रिष्टोफरका लागि आवश्यक रकम पठाइदिएका थिए । अवैध ढंगले नेपाल बसेको पुष्टि भएपछि विभागले नेपाल प्रवेशमा प्रतिबन्ध लगाइन निष्कासन गर्न गृह मन्त्रालयमा सिफारिस गरेको थियो ।
भारतले गर्यो परमाणुयोग्य क्षेप्यास्त्र परीक्षण,नयाँ दिल्ली : भारतले परमाणु क्षमतायोग्य क्षेप्यास्त्र परीक्षण गरेको छ । चीनसँगको बढ्दो सीमा विवादकाबीच भारतले अन्तरदेशिय ब्लालिस्टिक क्षेप्यास्त्र परीक्षण गरेको हो । भारतले बुधबार राति सफलतापूर्वक अग्नी ५ नामक क्षेप्यास्त्र परीक्षण गरेको सरकारद्वारा बिहीबार जारी विज्ञप्तिमा उल्लेख छ । सो क्षेप्यास्त्र बे अफ बंगाल नजिक खसालिएको बताइएको छ । भारतले परीक्षण गरेको ब्यालिस्टिक क्षेप्यास्त्र परीक्षण करिब ५ हजार किलोमिटरसम्म पुगेको बताइएको छ । चीनसँगको कुटनैतिक प्रतिस्पर्धा र आफ्नो रक्षाको लागि भारतले सन् १९९० देखि लामो र मध्यम दुरीको परमाणु र क्षेप्यास्त्र प्रणाली निर्माण गरिरहेको बताइन्छ ।
इतिहास मेटाउन सम्पदा नष्ट,"शासकीय गुणगान गाउने वर्गीय पक्षधरताभन्दा बाहिर सामुदायिक सत्यतथ्य र वास्तविक इतिहास गुमनाम गरिएको र लुकाइएको छ। नेपालका रैथाने शिल्पी समुदाय शिल्प (मानव) सभ्यतामा अग्रणी छन्। उनीहरूमाथि ३५ सयदेखि चार हजार वर्ष अघिबाट उत्पीडन हुँदै आएको छ। शिल्पी समुदायका पूर्वजहरू सिन्धुघाँटी सभ्यताको समेत विकासकर्ता हुन्। जसलाई द्रविड (शुद्र) सभ्यता पनि भनिन्छ। शिल्पी समुदायको मौलिक रीति, परम्परा, संस्कार, राजकाज, संस्कृति, सम्पदा र सभ्यताका धनी भएकैले विभेद, उत्पीडन, हस्तक्षेप र अतिक्रमण भएको हो। यसअघि विभिन्न लेखमा यसबारेमा व्यापक चर्चा गरेकै छु। ऋग्वेदको पुरुषसुक्त (१०९०) बाट सुरु भएको विभेदले आजसम्म आउँदा विकराल रूप लिइएको छ। मनुले सुरुमा शुद्रअछूतलाई अपवित्र मात्रै मानेका थिए। विस्तारै कडारूपमा छुवाछूत र दण्ड विधान बनाएर लागू गरे। यसैलाई आधार मानेर ६ सय ४९ वर्षअघि जयस्थिति मल्लले मानव न्यायशास्त्रको नाममा कथित दलितहरूको अस्तित्व नै समाप्त पार्ने काम गरेको आभास हुन्छ। रामशाहले यसलाई झनै कडा रूपमा लागू गरे। १९१० सालको जंगबहादुर राणाको मुलुकी ऐनले जात व्यवस्थालाई अनुलंघनीय बनायो। तहगत जातअनुसारकै दण्ड सजाय तोकियो। समान कसुरमा ब्राह्मण, क्षत्री, वैश्यलाई सामान्य दण्ड दिइन्थ्यो भने शुद्रलाई सिधै मृत्युदण्डको सजाय थियो। यसले समाजमा शुद्रको अस्तित्व स्वीकार्य थिएन भन्ने बुझाउँछ। राजा महेन्द्रले २०२० सालमा पुरानो ऐनलाई केही परिमार्जन गरी नयाँ मुलुकी ऐन ल्याए पनि ठूलो भिन्नता थिएन। ऋग्वेद, मनुस्मृति, जयस्थिति मल्ल, रामशाह, जंगबहादुर र राजा महेन्द्रदेखि आजसम्म आउँदा शुद्रका दैनिकीमा जातको जाँतोले थिचिरहेकै छ। जसरी पनि उनीहरूको सामुदायिक अस्तित्व मेटाउने उद्देश्य रहेको देखिन्छ। त्यति मात्रै होइन, यो समुदायले प्राचीन समयमा विकास गरेको राजकाज, सम्पदा, सभ्यतासमेत पटकपटक नष्ट गरिएको तथ्य पाइन्छ। तथ्य १, सातौं शताब्दीमा तराईमा सहलेश सम्राट्ले प्रभावशाली राजकाज गरिएको पाइन्छ। उहाँको बारेमा अपेक्षाकृत रूपमा मूलधारको इतिहास लेखनमा अन्देखा गरिएको छ। गौरवशाली राजकाज, दरबारको भग्नावशेष आजसम्म खोजी, चर्चा र संरक्षणको पहल भएको छैन। पहलमा नदिना र भद्रीरामको वीरगाथा र वैभवसमेत छायामा पारिएको छ। तथ्य २, मिथिला प्रदेशमा प्राचीन र मध्यकालमा राजा जनक (शिरध्वज) को शासनकाल र डोम राजाको शासनकालमा चमत्कारपूर्ण तरिकाले विविध क्षेत्रमा उन्नति भएको देखिन्छ। विशेषतः राजनीतिक क्षेत्रमा किल्लाको निर्माण गरी पहरेदार तैनाथ गरिएका हुन्थे। सिमरौनगढी राजा हरिसिंहदेवले काठमाडौं उपत्यकामा नेसं ४३१, ४३२ र ४३३ मा आक्रमण गर्दा डोमराजाहरूले ठाउँठाउँमा आक्रमण र किल्ला जमाएका थिए। शासनगरी बस्न नसकेपछि पशुपतिनाथ मन्दिरको कोष झिकेर लगेका थिए। कारिक महाराज (चमार), सोसिया महाराज (खत्वे) तराईका चर्चित र प्रमुख राजाका रूपमा छन्। डोम राजाको इतिहासको पानामा कतै उल्लेख छैन। तथ्य ३, कर्नाली प्रदेशको सुर्खेत जिल्लामा रहेको डुमकोट क्षेत्र आजसम्म उपेक्षित छ। डुमकोटको सामुन्ने गुर्वाकोटी राजाको इतिहास सबैले लेखेका छन्। तर डुमकोटी राजाको वैभवलोप छ। शक्तिका हिसाबले गुर्वाकोटीभन्दा डुमकोटी राजा सैन्य र हातहतियारमा निकै शक्तिशाली थिए। धेरै पटकको आक्रमण र षड्यन्त्रबाट डुमकोटी राजाको सत्ता गुर्वाकोटी राजाले हत्याएका थिए। आजसम्म डुमकोटी राजाको दरबार क्षेत्रमा भग्नावशेष बेवारिसे अवस्थामा छ। तथ्य ४, मलय बर्माको राज्यकालीन समय १४३५ सालदेखि मानिएको हुँदा आजभन्दा ६ सय ४३ वर्ष अघिको कुरा हो। मलय (बम) बर्माले कालीकोटका देवजंग लुहारको राज्य हडपेका थिए। उनले लुहारकोटी राजदरबार क्षेत्रमा आक्रमण गरी आगो लगाई दिएका थिए। आगजनीमा रानी देवानी लुहारले आत्महत्या गरिन् भने चार दाजुभाइसमेत मारिए। लुहार राजवंशका पुर्खाहरूले खाँडा चक्रमा खाँडो बनाएर नचाउने गर्दथे। लुहार पुर्खालाई आफ्नो कुनै पनि विवाह, चाडपर्वमा सहभागी भई खाँडो नाच्न मलय बर्माले प्रतिबन्ध लगाए। देवजंगका १७औं पुस्ताका नाति दानबहादुर लुहारका अनुसार खाँडो घुमाउने स्थानको नाम नै खाँडाचक्र रहन गई नगरपालिका बनेको छ। तथ्य ५, लेखक जितसिंह भण्डारीका अनुसार डोटीको लुलान गर्खामा एक प्राचीन कोटको भग्नावशेष रहेको छ। लुलान गर्खाको चौड गाउँदेखि पश्चिम, गोगनदेखि पूर्व खोलाको बीचमा रहेको एउटा टाकुरोमै कोट रहेको छ। यो कोटमा लुलना मगरेका राजाले राज्य गर्दथे भनिन्छ। किंवदन्ती र स्थानीय लोककथाका अनुसार नीलगाडको विजुवा भन्ने तर्साउने भूत लुलानकोटको लुल राजा हो, त्यसले यहाँ त्रास गर्दछ भनिएको छ। गर्खाको नामकरणसमेत लुलराजाकै नामबाट गरिएको छ। सम्भवतः यो कोट लुहार राजाको हुनुपर्छ। लुल राजालाई विजुवा र तर्साउने भूत भनिएको छ। अन्वेषक प्राडा ग्रेगोरी ग्याब्रियल मस्कारिनेकका अनुसार धामी जनै लगाउनेदेखि नलगाउने सबैजसो जातिबाट हुन सक्छन्। तर झाँक्री चाहिँ धेरैजसो शुद्रअछूतमध्ये पनि कामी नै हुने कुरा सप्रमाण पुष्टि गरेका छन्। राज्यको पुनर्संरचना गरिनु अघि इतिहासकै पुनर्लेखन गरिनुपर्छ। नेपालको सन्दर्भमा राज्य पुनर्संरचनाको आधार पहिचान र सामर्थ्यले मात्रै पुग्दैन। तथ्य ६, सूर्यमणि अधिकारी र भण्डारीका अनुसार बझाङ्गी राजा सिंह वंशावलीअनुसार राजा इन्द्र सिंहपछि यिनका जेठा छोरा (बाउन्नौं) श्री गजराज सिंह बझाङका राजा भए। यिनले सुनिकोटका कामीराजा कालु सुनेलले बनाएको सुनीदेवल र लाकुडा कुलदेवताको मन्दिर भत्काई ध्वस्त बनाइदिएका थिए। मन्दिरसँगै रहेको खडिकको रूखसमेत भाला हानेर ढालिदिएका थिए। खस राजाहरूले शत्रुता (आक्रमण) र मित्रता (नाता सम्बन्ध, स्वशासन) को नीतिले शुद्रअछूतहरूका राजकाज, भूमिकब्जा गरेका थिए। बान्नीका मष्टाको धामी सालीभानलाई नौबिसे ठकुरीद्वारा मार्ने षड्यन्त्र गरे पनि ठकुरीले लुकाई नौ वर्षसम्म आश्रय दिएका थिए। लाटाहितको धामी (सुको धामी) लाई नौरेलद्वारा दकदेरामा मार्न लगाए। नौरेलद्वारा गालु बम्मलाई गुदगुदे भन्ने ठाउँमा मारिदिए। यहाँ विचारणीय के छ भने केही समूहमष्टलाई जबरजस्ती धर्म भन्दैछन्। तर खस राजा गजराज सिंहले नै मष्टका धामीलाई नै मार्ने योजना किन बनाए ? त्यसैगरी कामी राजाले बनाएको कुलमन्दिर र देवल नै किन ध्वस्त पार्नु पर्यो ? तथ्य ७, पश्चिम नेपालको विभिन्न जिल्लामा प्राचीन सामुदायिक नाम अपभं्रशित गरी कोटको नामकरण गरिएको पाइन्छ। डोटी र बझाङ जिल्लामा डुमराजकोटलाई डुम्राकोट, बझाङ जिल्लाकै आग्रीकोटलाई थलहराकोट, प्यूठान जिल्लामा पर्ने बादीकोट (पहिला गाविस)लाई झिमरुक गाउँपालिकामा रूपान्तरण गरिएको छ। यस्ता उदाहरण देशभर अरू सयौंको संख्यामा छन्। तथ्य ८, बैतडी जिल्ला पुर्चौडी गर्खा तल्लादेही, नुवाकोट नजिक डिंगाकोट भन्ने कोटमा डिंगाकोटी राजाले राज्य गर्दथ्यो। त्यस राजाले गर्खामा दैनिक मान्छे मारेर नरमांस भक्षण गर्दथ्यो। त्यसै सिलसिलामा भारतको कन्नौजबाट १०११औं शताब्दीतिर धारा र धिरा नाम गरेका दाजुभाइ विष्ट आए। र, पालो परेकी एक बाहुनीको घरमा बास बस्न पुगे। त्यसै दिन बाहुनीको छोराको पालो आएको रहेछ। ती विष्ट दाजुभाइले तिम्रो छोराको बदलामा हामी जान्छौ भनी गए र लुकाएर लगेको कटाराले डिंगाकोटे राजालाई मारी वंशनाश गरेको थियो। त्यसपछि विष्ट दाजुभाइले नै केही समयसम्म पुर्चौडीमा राजकाज चलाए। समयक्रममा १२औं शताब्दीतिर स्थानीय जनता रुष्ट भएकाले उनीहरूको शासन समाप्त भयो। तथ्य ९, पूर्ण प्रकाश नेपाल यात्रीका अनुसार खस साम्राज्य फैलिनुभन्दा अघि जुम्लाको सुवर्ण नगर (सुनार गाउँ) मा कामी राजा देशददेवले राज्य गर्दथे। खस साम्राज्य विघटनताका १५औं शताब्दीमा सपादलक्षका सम्राट् क्राचल्लदेवका सेनाले सुवर्ण भूमि माथि कब्जा गरी सुवर्ण भूमि नरेशलाई अपदस्थ गरेका थिए। उनको राजदरबारका अवशेष केही बाँकी छैन। यस ठाउँमा आजसम्म सुनारलगायत शिल्पी समुदायकै बाहुल्य छ। तथ्य १०, सुदूरपश्चिम, भेरीकर्नाली क्षेत्रमा शिल्पी समुदायको समुदायगत नाममा प्रत्येक जिल्लामा दुईतीन वटा कोट, किल्ला, गढीको नामकरण भएको पाइन्छ। विभेदले चरम रूप लिएपछि कोटको नाम परिवर्तन गरिएको छ। इतिहासकारहरू इतिहास लेखनमा पूर्वाग्रही बने ता पनि भौगोलिक तथ्यको रूपमा आजसम्म जीवितै छन्। खस साम्राज्य विस्तार अघि र पछिसम्म निरन्तर अस्तित्व र सम्पदा नै नष्ट गरिने क्रम आजसम्म जारी रहेको पाइन्छ। त्यहाँबाट स्थानान्तरण हुने क्रममा ठूलो संख्यामा शिल्पी गण्डकी क्षेत्रमा प्रवेश गरेका हुन्। यसअघि भेरीकर्णाली क्षेत्रमा शिल्पी समुदायको पहिलो निर्णायक जनसंख्या रहेको यस तथ्यबाट पुष्टि हुन्छ। यसरी शासकीय गुणगान गाउने वर्गीय पक्षधरताभन्दा बाहिर सामुदायिक सत्यतथ्य र वास्तविक इतिहास गुमनाम गरिएको र लुकाइएको छ। यो समुदायको स्वतन्त्र सामुदायिक अस्तित्व, इतिहास, पहिचान छ। षड्यन्त्रले भरिएको भ्रमपूर्ण शासकीय इतिहास घोकेर राष्ट्रियताविहीन र सामुदायिक समूहलाई समेत मेटाउने दुष्प्रयास गर्ने विद्वानहरूको बेलैमा चेत खुलोस्। राज्यको पुनर्संरचना गरिनुअघि इतिहासकै पुनर्लेखन गरिनुपर्छ। नेपालको सन्दर्भमा राज्य पुनर्संरचनाको आधार पहिचान र सामर्थ्यले मात्रै पुग्दैन। मदन आयोग प्रतिवेदनको गैरभौगोलिक हाउगुजी देखाएर रैथाने समुदायको मानमर्दन गर्र्नु अक्षम्य अपराध हो।"
नबिल बैंकद्धारा बराहतालमा दिगो बैंकिङ तथा वित्तीय साक्षरता कार्यक्रम,"काठमाडौं : नबिल बैंकले सुर्खेतको बराहतालमा दिगो बैंकिङ तथा वित्तीय साक्षरता कार्यक्रम सम्पन्न गरेको छ। उक्त कार्यक्रममा नबिल बैंकले बराहताल गाउँपालिकासँग दिगो बैंकिङअन्र्तगत उद्यमशीलता विकास र वित्तीय पहुचकोलागि समझदारी गरेको हो। बराहताल गाउँपालिकामा नबिल बैंकको तर्फबाट नबिल दिगो बैंकिङका प्रवन्धक लिला प्रसाद ओझा र गाउँपालिकाको तर्फबाट अध्यक्ष तेज बहादुर बस्नेतले साझेदारी सम्झौता पत्रमा हस्ताक्षर गरेका छन्। साझेदारीमार्फत गाउँपालिकाहरुले स्थानीय स्तरमा सञ्चालन गर्ने विभिन्न उद्यम सम्बन्धी कार्यक्रमतालिम लिएर उद्यम गर्न चाहने उद्यमीहरुलाई गाँउपालिकाको सिफारीसमा बैंकले उद्यम गर्न बैंकको नियम अनुसार कर्जा उपलब्ध गराउने र त्यस्ता कार्यक्रमतालिमहरुमा वित्तिय साक्षरता सम्बन्धी अभिमुखीकरण कार्यक्रम समेत सञ्चालन गर्ने उद्देश्य रहेको छ। कार्यक्रममा बोल्दै नबिल बैंकको कर्णाली प्रदेश प्रमुख गोपी पाण्डेले यस सम्झौताले बराहताल गाउँपालिकामा रोजगारी र उद्यमशीलता विकास गरी सामाजिक रुपान्तरणमा सहयोग गर्ने बताए। त्यस्तै बराहताल गाउपालिकाका अध्यक्ष तेज बहादुर बस्नेतले नबिल बैंको दिगो बैंकिङले निम्न वर्गिय किसान तथा उद्यमीलाई बलियो बनाउने र देशकै श्रम भारत लगायत खाडी मुलुक पलायन हुनबाट रोक्नेआशा व्यक्त गरे। साथै उनले वास्तविक किसान तथा उद्यमी पहिचान गरी बैंकसम्म पुर्याइ गाउँपालिकाको विकासमा सहयोग गर्न सबैलाई आग्रह गरे। कार्यक्रममा स्थानीय किसान, युवा तथा महिला उद्यमीहरु साथै अन्य गाउँपालिकाबासीहरुको समेत उल्लेख्य संख्यामा उपस्थिति रहेको थियो। नबिल बैंकले गत असार १५ गते धान दिवशको दिन नबिल दिगो बैंकिङको सुरुवात गरेको हो। सरकारको दिगो विकासको लक्ष्यलाई सघाउन नबिल बैंकले दिगो बैंकिङ कार्यक्रम सार्वजानिक गरेको हो। कार्यक्रमअन्तर्गत बैंकले नबिल किसान कर्जा र नबिल उद्ममशिल कर्जा सुरु गरेको छ। बैंकले ग्रामिण क्षेत्रमा वित्तीय पहुच न्युन भएका वर्गलाई लक्षित गरी कृषि क्षेत्रको व्यवसायिकरण र उद्यमशिलता विकासको लागि ल्याएको यो कार्यक्रम सुरुमा १७ वटा दुर्गम शाखाहरुबाट सञ्चालन गरी नबिल किसान कर्जा र नबिल उद्ममशिल कर्जा प्रवाह गर्दै आएको छ।"
बहुउपयोगी गाई,"आध्यात्मिक, धार्मिक, चिकित्सा क्षेत्र तथा आधुनिक विज्ञानमा गाईको महत्वपूर्ण योगदान छ। गाई एकमात्र त्यस्तो प्राणी हो, जसको सबै कुरा उपयोगी हुन्छ। गाईको दूधबाट बन्ने परिकारलगायत गहुँत(पिसाव), गोबर पनि उत्तिकै महत्वपूर्ण छन्। आधुनिक विज्ञानले पनि गाईलाई बहुउपयोगी प्राणी मानेको छ। सकारात्मक ऊर्जाको प्रतीक हो गाई। गाईमा जति सकारात्मक ऊर्जा अन्य कुनै प्राणीमा हुँदैन। गाईले वातावरणलाई स्वच्छ बनाउन मद्दत गर्छ। यो एकमात्र यस्तो प्राणी हो जसले अक्सिजन लिएर अक्सिजन नै छोड्छ। हामी मानवलगायत सम्पूर्ण प्राणीहरू अक्सिजन लिएर कार्बनडाइ अक्साइड छोड्छौं। गाईको गोठमा काम गर्ने मानिसमा रोग प्रतिरोधात्मक क्षमता बढी हुन्छ। सरुवा रोगले उनीहरूलाई असर गर्न सक्दैन। उनीहरू सामान्य मानिसभन्दा बढी बाँच्छन्। गाईको दूधमा शक्ति मात्रै होइन, बुद्धि विकास गर्ने तत्व पनि हुन्छन्। कुनै पनि बच्चालाई सानैदेखि गाईको दूध मात्र ख्वाएर हुर्काइएको छ भने त्यो बच्चा अरूभन्दा तीक्ष्ण बुद्धि भएको हुन्छ। गाईको मेरुदण्डमा सूर्यबाट आउने विकीरण फिल्टर गर्ने शक्ति हुन्छ। जसबाट एउटा यस्तो तत्व बन्छ जुन गाईको दूध, गहुँत(पिसाव) तथा गोबरमा मिसिन्छ। उक्त दूध, गहुँतको प्रयोगले सकारात्मक ऊर्जा पैदा हुन्छ। साथै, उक्त गोबर खेतबारीमा प्रयोग गर्दा अन्नबाली पनि उन्नत हुन्छ। हामी आफैं प्रयोग गरेर हेर्न सक्छौं। कुनै स्थानमा दुईवटा बेग्लाबेग्लै जमिन छानौं। एउटामा गाईको मल हालौं अनि अर्कोमा भैंसीको वा अरू कुनैको मल प्रयोग गरौं। हामीले देख्न सक्छौं गाईको मल प्रयोग गरेको बाली निरोगी तथा धेरै फल लाग्ने हुन्छ। गाईको मल प्रयोग गरेको छेउछाउका खेतबारीमा पनि यसको असर देखिन्छ र त्यहाँको पनि केही हदसम्म राम्रो भएर आउँछ। गौमुत्रमा नीम, धतुरो र आँकको मिश्रणबाट तयार गरिएको झोल रोग लागेको बालीबिरुवामा लगाउँदा रोग निवारण हुन्छ। त्यसैले यो किटनाशक औषधि पनि हो। १० ग्राम गाईको घीउको धूप लगाउँदा १ टन अक्सिजन बन्छ। यदि कसैले यज्ञ गर्दा गाईको घीउबाट हवन गरिएको छ भने त्यहाँ यति धेरै अक्सिजन बन्छ कि पानी नपर्ने दिन पनि त्यहाँ पानी पर्छ। आयुर्वेद विज्ञानमा पञ्चगब्य (गाईको दूध, दही, घीउ, गहुँत(पिसाव) र गोबरबाट बनाइने)को सेवनले हाम्रो रोग प्रतिरोधात्मक क्षमता बढ्छ। साथै, क्यान्सरनाशक पनि भएको कुरा वैज्ञानिकले पुष्टि गरेका छन्। गाईको पिसाव सेवनबाट ग्याष्ट्रिक भएकाहरूलाई लाभ हुन्छ। यसले मोटोपनमा सुधार गर्नुका साथै पाचनतन्त्र पनि बलियो बनाउँछ। शरीरमा कुनै कुराको इन्फेक्सन भयो भने पनि यसको प्रयोग गर्नु उत्तम मानिन्छ। गाईको पिसाव अनुहारमा लगायो भने चमकदार हुनुका साथै मुलायम पनि हुन्छ। शरीरका कुनै जोर्नीमा दुख्ने समस्या छ भने पनि गाईको पिसावलाई तताएर सेकेमा दुखाई कम हुन्छ। यसबाट आयुर्वेदमा धेरै प्रकारका औषधि बनाइन्छ। घाँटीको समस्या तथा रगत शुद्ध गर्न पनि गाईको पिसावले सहयोग गर्छ । गाईको पिसावमा एन्टी ब्याक्टेरियल गुण भएका कारण हानिकारक जीवलाई नष्ट गरिदिन्छ । आयुर्वेद विज्ञानका अनुसार गौमुत्र विभिन्न जडिबुटीबाट परिपूर्ण छ । यसबाट संक्रामक तथा मुटुसम्बन्धी रोग आदिमा पनि फाइदा पुग्छ । गाईको पिसाव प्रयोग गर्दा डाक्टरको सल्लाह अनुसार गर्नु उपयुक्त हुन्छ। किनभने कुनैकुनै समस्यामा यसले विपरीत नतिजा दिनसक्छ। (विभिन्न एजेन्सीको सहयोगमा)"
विद्यालयमा भोलिको समाज,"जीवनका लागि आवश्यक तथा उपयोगी बानी निर्माणको सबैभन्दा महत्त्वपूर्ण समय प्रारम्भिक उमेर हो। भाषिक सीप, सोचाइको तरिका, अन्य व्यक्तिसँगको अन्तरक्रिया, समाज र भौतिक संसारलाई हेर्ने दृष्टिकोण विकास गर्ने भनेको पनि प्रारम्भिक उमेरमै हो। देशव्यापी रूपमा तीनचार प्रतिशतबाहेक अन्य बालबालिका विद्यालयमा भर्ना भएका छन्। प्रायः बालबालिकाले अधिकांश समय विद्यालयमा बिताइरहेका छन्। अर्थात् विद्यालयका कक्षाकोठाहरूमा भोलिको समाज निर्माण हुँदैछ। देशका जनशक्ति मात्र होइन, भविष्यको सामाजिक सोचको निर्माण पनि विद्यालयका कक्षाकोठामा निर्माण हुँदैछ। सामाजिक समृद्धि भनेको समाजका सदस्यका रूपमा रहेका सम्पूर्ण नागरिकको सोच, चिन्तन, दृष्टिकोण र क्षमताकोे योग हो। शिक्षकले सिकाएका कुराहरू विद्यार्थीले निकै महत्त्वपूर्ण र अकाट्य मान्दछन्। विद्यालयका कक्षाकोठामा निर्माण भएको ज्ञान, सीप, धारणा घरका अभिभावकले सिकाएको भन्दा धेरै दरिलो हुने गर्दछ। समाजमा रहेका बिकृति हटाउन पनि विद्यालयका कक्षाकोठादेखि प्रयास थाल्नुपर्छ। लैङ्गिक विभेदविरुद्ध सार्वजनिक स्थानमा खरो भाषण गर्ने, लेख लेख्ने व्यक्तिको पनि घरपरिवारमा पनि खाना पकाउने, भाडा माझ्ने, कपडा धुने, करेसाबारीमा काम गर्ने कार्य महिलाको जिम्मामा छाडिएको हुन्छ। दिउँसो उत्तिकै बौद्धिक तथा शारीरक काम गरेर घरमा फर्केका महिलापुरुषको जोडी घर पुगेपछि काम भने महिला एक्लैले गर्नुपर्ने हुन्छ। छोराछोरीमा समानताका कुरा गर्नेले पनि छोरीलाई सानै उमेरदेखि समाजले बनाइदिएका घेरामा सीमित राखेको देखिन्छ। बौद्धिक तथा क्षमताविकासका लागि सीमित लगानी गर्नुपर्ने भयो भने पहिलो प्राथमिकता छोरालाई दिइन्छ। विद्यालयमा समेत वनभोज र अन्य कार्यक्रममा खाना पकाउने, भाँडा माझ्ने, सरसफाइ गर्ने कार्य आइपरे महिलाशिक्षक र छात्रा खटुन् भन्ने अपेक्षा पुरुषशिक्षकहरूको हुन्छ। महिलाशिक्षक तथा छात्रा पनि फुर्किदै त्यस्ता कार्यमा लाग्ने गर्छन्। बौद्धिक कार्य, शारीरिक विकास हुने खालका खेल खेल्नु पर्यो भने पुरुषशिक्षक अगाडि बढ्छन्। यस्ता कार्यले कलिला बालबालिकामा महिलालाई कमजोर रूपमा लिइनु विकल्प नभएको प्रणाली हो भन्ने सोच निर्माण हुन्छ। शिक्षण सिकाइमा समेत शिक्षकद्धारा जानेर नजानेर समाजमा महिलालाई गरिने व्यवहारको बिम्ब प्रयोग गरिन्छ। केटी भएर पनि भाले हुने, केटाहरू भएर पनि पोथीको व्यवहार गर्ने पोथी बास्यो, विचार राख्ने महिलालाई उत्ताउलीजस्ता शब्दको प्रयोग गरिन्छ। दक्ष महिला पेशाकर्मी तथा विज्ञको सेवा र विज्ञतालाई समेत कम आँकलन गरिन्छ। हरेक शिक्षण सिकाइका कार्यहरू, हाउभाउ, संकेतमा शिक्षकले महिलापुरुष समान हुन् भन्ने धारणालाई व्यावहारिक रूप दिन प्रयत्न गर्ने हो भने समाजमा लैङ्गिक समानता स्थापित गर्न सम्भव हुन्छ। समाजमा जातीय विभेद, उचनिच र छुवाछुत जस्ता विकृति छँदैछन्। सिकाइको थलो विद्यालयमा समेत जातीय विभेद देखिन्छ। शिक्षकले कुनै दलित बालबालिकाको कमीकमजोरी भएमा दलित भएका कारण, फलानो जात भएका कारण भन्ने व्याख्या गर्ने, होच्याउने खालका शब्दहरू प्रयोग गर्ने गरेको भेटिन्छ। व्यवहार, संकेत र हाउभाउले दलित र पछाडि परेका जातिप्रति नकारात्मक व्यवहार गर्ने गरिन्छ। दलित र पछाडि पारिएको समुदायका धेरै बालबालिकाले विद्यालय छाड्नुको कारण खोज्ने क्रममा विद्यालयमा शिक्षक, कर्मचारी र माथिल्लो जाति भनिने सहपाठीबाट गरिने, हेला, अपहेलना, असमान व्यवहार प्रमुख कारण पाइन्छ। दलित विद्यार्थीलाई सिकाइमा उत्पे्ररणा जगाउने, उत्साहित गर्नेभन्दा निरुत्साहित गर्ने कार्य गरिन्छ। परिणाम सिकाइ उपलब्धि कमजोर हुन्छ। तल्लो तहको कमजोर उपलब्धिले माथिल्लो कक्षाको सिकाइलाई सहयोग नगर्ने हुनाले तह पूरा नगरी विद्यालय छाड्नुपर्ने बाध्यता हुन्छ। जातीय विभेद र छुवाछुतको अन्त गर्न विद्यालयमा जातीय विभेदविरुद्ध आवाज उठाउन सक्ने सीप र क्षमता विकास गर्नुपर्छ। प्रदेश नं २ का जिल्लामा दलित पछाडि परेका समुदायलाई सशक्तीकरण गर्न पनि ती समुदायका सबै बालबालिकालाई विद्यालयमा भर्ना गर्ने, टिकाउने र समान व्यवहार सिकाउने हो भने बढी उपलब्धिपूर्ण हुनसक्छ। सुदुर पश्चिमका पहाडमा रहेको छाउपडी तथा रजस्वलामा छुवाछुत प्रथा निकै चर्चाको विषय बनाइएको छ। छाउपडी झुपडीहरू भत्काएर छाउपडी प्रथा हटाउने प्रयास प्रभावकारी हुन सक्दैन। मान्छेले अपनाउने व्यवहार भनेका उसको सोचाइ र विचारका परिणाम हुन्। सोचमा परिवर्तन नगरी बल, धाकधम्कीको प्रयोगले मान्छेको व्यवहारमा परिवर्तन गर्न सम्भव हुँदैन। सोचमा परिवर्तन गर्न बुझाइ र स्वअनुभूतिको आश्यकता पर्छ। जहिलेसम्म विद्यालयहरूले छाउपडी प्रथाविरुद्ध, रजस्वलाका कारण र स्वास्थ्य सम्बन्धमा बालबालिकालाई सचेत पार्ने कार्य र सरसफाइलाई व्यवस्थापन गर्ने व्यावहारिक सीप प्रदान गर्दैन तबसम्म सुदूरपश्चिमको छाउपडी प्रथा समाप्त हुँदैन। न त काठमाडौंका हरेक घरमा रजस्वलामा छुवाछुत बार्ने प्रचलन हटाउन सकिन्छ। आर्थिकरूपमा विपन्न, श्रम गरेर खानुपर्ने, आयआर्जनको स्रोत कमजोर भएका परिवारप्रति गरिने हेयको व्यवहार अर्को सामाजिक विकृति हो। त्यस्ता व्यक्ति परिवालाई अपमानित गर्ने शब्दको प्रयोग र व्यवहार प्रदर्शन, श्रम शोषणजस्ता कार्य सकेसम्म छिटो रोकिनु पर्दछ। यसका लागि विद्यालयहरूले विद्यार्थीलाई श्रम गरेर खाने, पसिना बगाउने, इमान्दार व्यक्तिप्रति सम्मानित व्यवहार गर्ने, सकारात्मक दृष्टिले हेर्ने, आवश्यक भएमा सहयोग गर्ने बानी र सीपको विकासले यस्तो विकृति सजिलै हटाउन सकिन्छ। अपांगता भएका व्यक्तिलाई हेयको दृष्टिले हेर्ने र पूर्वजन्मको कमाइ, पापको परिणाम, ईश्वरले दिएको श्राप हो भन्ने जस्ता गलत सोचमा परिवर्तन आवश्यकता छ। मानव बेचविखन, बालविवाह, लागूपदार्थ दुव्र्यसन, धुम्रपान, बालमजदुर, दाइजो प्रथा, भ्रष्टचार, जुवातास, फजुल खर्च, अन्धविश्वास, धामीझाँक्री, बोक्सीप्रथाजस्ता विकृति हटाउन र समाजलाई सभ्य बनाउन शिक्षकविद्यार्थीले धेरै कार्य गर्न सक्छन्।"
"स्पेनका सभामुख नेपाल भ्रमणमा, के छ कार्यतालिका ?","काठमाडौं : बागमती प्रदेशका सभामुख सानुकुमार श्रेष्ठको निमन्त्रणामा स्पेनका सभामुख ब्लान्का मार्टिन डेल्गाडोको नेतृत्वमा २४ सदस्यीय प्रतिनिधिमण्डल बिहीबार काठमाडौं आइपुगेको छ । त्रिभुवन अन्तर्राष्ट्रिय विमानस्थलमा सभामुख श्रेष्ठलगायत प्रदेशसभा सचिव, परराष्ट्र मन्त्रालयका उच्च अधिकारीले स्वागत गरे। प्रतिनिधिमण्डलमा त्यहाँका प्रदेशमन्त्री, मेयर, व्यापारीहरु सहभागी छन्। छ दिनको भ्रमणमा आएको स्पेनी प्रतिनिधिमण्डलले नेपालमा रहँदा विभिन्न विशिष्ट व्यक्तित्वहरुसँग भेटवार्ता गर्नुका साथै विभिन्न धार्मिकस्थलको अवलोकन भ्रमण गर्ने कार्यक्रम रहेको प्रदेशका सचिव कृष्णहरि खड्काले जानकारी दिए। उनका अनुसार स्पेनी प्रतिनिधिमण्डलले पाटन दरबार क्षेत्र, भक्तपुर दरबार क्षेत्र, स्वयम्भूनाथको अवलोकन भ्रमण गर्नुका साथै लुम्बिनीमा आयोजित कार्यक्रममा सहभागी हुने र बौद्धनाथमा भिक्षुहरुसहित दीपप्रज्वलन गर्ने कार्यक्रम रहेको छ । भ्रमण टोली नेपालमा रहँदा राष्ट्रियसभाका अध्यक्ष गणेशप्रसाद तिमिल्सिना, पूर्वप्रधानमन्त्री एवं नेकपा (एमाले) अध्यक्ष केपी शर्मा ओली र अर्का पूर्वप्रधानमन्त्री एवं नेकपा (माओवादी केन्द्र) अध्यक्ष पुष्पकमल दाहाल प्रचण्डसँग भेटवार्ता गर्नेछ । यस्तै, परराष्ट्रमन्त्री डा नारायण खड्का र शिक्षामन्त्री देवेन्द्र पौडेलसँग भेटवार्ता गर्ने कार्यक्रम रहेको बताइएको छ। स्पेनी प्रतिनिधिमण्डल यही कात्तिक १६ गते स्पेन प्रस्थान गर्ने छ । रासस"
चीनले अग्ला भवन निर्माणमा किन लगायो रोक ?,"बेइजिङ : चीनमा अबदेखि अग्ला भवन निर्माण गर्न नपाइने भएको छ। करिब ३० लाखभन्दा कम जनसंख्या भएका साना शहरहरुमा चीनले अग्ला भवन निर्माणमा रोक लगाएको हो। चीनको भवन तथा ग्रामीण शहर विकास मन्त्रालय र आपतकालिन व्यवस्थापन मन्त्रालयले भवन निर्माणसम्बन्धी नयाँ मापदण्ड लागू गरेको छ। मापदण्डअनुसार चीनले कम जनसंख्या भएका साना शहरहरुमा १५० मिटरभन्दा अग्ला गगनचुम्बी भवन निर्माणमा रोक लगाएको हो। करिब ३० लाखभन्दा माथि जनसंख्या भएका शहरहरुमा भने २५० मिटरभन्दा अग्ला भवन निर्माणमा रोक लगाएको छ। चीनमा संसारका केहि अग्ला भवनहरु निर्मित भएपनि करिब ५ सय मिटरभन्दा अग्ला भवन निर्माण गर्न नपाइने प्रावधान छ। यद्यपि, करिब ६३२ मिटर अग्लो साङ्घाई टावर र ५९९ मिटर अग्लो पिङ आन फाइनान्स सेन्टर चीनमा निर्माण भएका छन्। स्थानीय मिडियाकाअनुसार साङ्घाई र सेनेजेङ ठूलो शहरहरुमा गगनचुम्बी भवनहरु आवश्यक भएकोले त्यहाँ अग्ला भवनहरु निर्माण भएका छन्। साना शहरहरुमा निर्माता कम्पनी र मालिकले आफ्नो लक्ष्य र मूल्य प्राप्त गर्न नसक्ने भएकोले सरकारले अग्ला भवन निर्माणमा रोक लगाएको हो। यसअघि यस वर्षको सुरुवातमा चीनले खराब आर्किटेक्चरभएका भवनहरु निर्माणमा रोक लगाएको थियो।  बीबीसीबाट"
देउवाको निर्देशन : सरकारी लक्ष्यअनुसार सबै नागरिकलाई खोप उपलब्ध गराउनू,काठमाडौं : प्रधानमन्त्री शेरबहादुर देउवाले सबै नागरिकलाई खोप उपलब्ध गराउने सरकारी लक्ष्य पूरा गर्ने काममा कुनै कसर बाँकी नराख्न सम्बद्ध निकायलाई निर्देशन दिएका छन्। बिहीबार बसेको कोभिड१९ सङ्कट व्यवस्थापन समन्वय केन्द्रको पहिलो बैठकमा प्रधानमन्त्री देउवाले दाताको सहयोगमार्फत वा आफैँ खरिद गरेर भए पनि समयमै सबै नागरिकलाई निःशुल्क खोप उपलब्ध गराउन सम्बद्ध सबै निकायलाई निर्देशन दिएका हुन्। बैठकमा स्वास्थ्य तथा जनसङ्ख्या मन्त्रालयले दिएको प्रस्तुतिकरणअनुसार अहिलेसम्म कूल जनसङ्ख्याको ३४ प्रतिशतले पहिलो र २२ प्रतिशतले दुवै मात्रा खोप लगाएको प्रधानमन्त्री तथा मन्त्रिपरिषद् कार्यालयका सचिव महेश्वर न्यौपानेले जानकारी दिए। असोज मसान्तसम्म एकतिहाइ जनसङ्ख्यालाई खोप लगाउने सरकारी लक्ष्यअनुसार पहिलो मात्राका हिसाबले पूरा भएको छ। सरकारले यसै वर्षको चैत मसान्तसम्ममा सबै नागरिकलाई खोप लगाइसक्ने लक्ष्य लिएको छ। विगतमा कोभिड१९ रोकथाम तथा नियन्त्रणका लागि जारी भएको अध्यादेश निष्क्रिय भइसकेपछि नेपाल सरकारले त्यसको व्यवस्थापनका लागि असोजमा आदेश जारी गरी सिसिएमसीलाई कोभिड१९ सङ्कट व्यवस्थापन समन्वय केन्द्रमा रुपान्तरण गरेको थियो। बैठकमा उक्त केन्द्रबाट अहिलेसम्मको प्रगति विवरणको विषयमा र स्वास्थ्य मन्त्रालयबाट हालको कोभिड१९ सङ्क्रमणको राष्ट्रिय र अन्तर्राष्ट्रिय अवस्था तथा खोपका बारेमा प्रस्तुतिकरण भएको थियो। बैठकले उक्त समन्वय केन्द्रको जनशक्ति व्यवस्था र सङ्गठन संरचना स्वीकृत गर्ने निर्णय पनि गरेको सचिव न्यौपानेले जनकारी दिए। सरकारले अवकाशप्राप्त रथी बालानन्द शर्माको नेतृत्वमा उक्त केन्द्र बनाएको थियो। बैठकले केन्द्रबाट हालसम्म भएको कामका लागि धन्यवाद दिएको छ।
प्री ओपन सेसन अपडेटः ०२५ अंकले घट्यो नेप्से,"काठमाडौं : साताको अन्तिम शेयर कारोबार दिन बिहीबार प्री ओपन सेसनमा नेप्से परिसूच झिनो अंकले घटेको छ। कारोबारको अघिल्लो दिन बुधबार १८०६ अंकले बढेर २७ सय ६९१३ विन्दुमा बन्द भएको नेप्से यसदिन प्री ओपन सेसनमा ०२५ अंकले घटेर २७ सय ६८८८ विन्दुमा अडेको छ। यो सेसनमा ठूला कम्पनीको शेयर कारोरबार सेन्सेटिभ इण्डेक्स भने ०६५ अंकले बढेको छ। सोही सेसनमा ३५ कम्पनीको १० हजार ५०६ कित्ता शेयर २१ लाख ७६ हजार १९२ रुपैयाँमा कारोबार भयो। १३ वटा समूहमध्ये ५ वटाको परिसूचक घटेको छ। अन्य ८ को परिसूचक भने बढेको हो। होटल तथा पर्यटन,जलविद्युत,वित्त, उत्पादन र लगानीको परिसूचक घट्दा बाँकी अन्य ८ समूहको परिसूचक भने बढेको छ।"
"सर्वोच्चमा आज पनि ८ वटा इजलास तोकिए, अन्योल भने कायमै","काठमाडौं : सर्वोच्च अदालतले बिहीबारका लागि ८ वटा इजलास तोकिएको छ। प्रधानन्यायाधीश चोलेन्द्र शमशेर जबराले आफू नेतृत्वको इजलासहित ८ वटा इजलास तोकेका हुन्। सर्वोच्च अदालतका न्यायाधीशहरुले इजलास बहिष्कार गरेकै अवस्थामा प्रधानन्यायाधीश जबराले आजपनि इजलास तोकेका हुन्। तर, इजलास बस्ने नबस्ने अझैं अन्योल छ। सर्वोच्चले बुधबार पनि इजलास तोकिएको थियो। तर, प्रधानन्यायाधीशबाहेक अरु न्यायाधीशहरु भने इजलासमा बसेनन्। न्यायाधीशबाटै इजलास बहिष्कार हुँदा लामो समयदेखि न्यायको पर्खाइमा रहेका सर्वसाधारणहरु चिन्तित भएका छन्। यसअघि नेपाल बार एसोसिएसनले प्रधानन्यायाधीश जबराले पदबाट राजीनामा नदिएसम्म बहसमा नजाने घोषणा गरेको छ। तर, न्यायाधीशहरुको इजलास बहिष्कारकै बीच जबराले बुधबारदेखि मुद्धा हेर्न सुरु गरेका छन्। जबराले बुधबार दुई मुद्धामा कारण देखाउ आदेश जारी गरेका थिए भने एक मुद्दा तामेलीमा राखेका थिए। उनले एउटा मुद्दा फिर्ता गर्ने र अर्कोमा कैफियत माग गर्ने आदेश दिएका थिए। तर, १५ न्यायाधीशहरु इजलास तोकिएकै समयमा आन्तरिक छलफल भन्दै सांकेतिकरुपमा इजलास बहिष्कार गर्दै आएका छन्। उनीहरुले प्रधानन्यायाधीशलाई पदबाट राजीनामा दिएर मार्ग प्रशस्त गरिदिन आग्रह गर्दै आएका छन्। तर, प्रधानन्यायाधीश जबरा भने राजीनामा दिने मुडमा छैनन्। उनले आफू संवैधानिक व्यवस्थाअनुसार प्रधानन्यायाधीश नियुक्त भएको भन्दै कसैले राजीनामा दे भन्दैमा आफूले नदिने बताएका छन्। संवैधानिक निकाय, राजदूत र मन्त्रीमा भाग मागेको, न्यायाधीश हरिकृष्ण कार्कीको नेतृत्वमा गठन भएको सुझाव कार्यदल कार्यान्वयनमा चुकेको र न्याय परिषद्बाट मनपरी न्यायाधीशहरुको सरुवा र नियुक्तिमा चलखेल गरेकोजस्ता प्रधानन्यायाधीशमाथि आरोप छन्। सर्वोच्चका न्यायाधीशले गरे इजलास बहिष्कार सर्वोच्चमा फूलकोर्ट बस्न सकेन सर्वोच्च बारले माग्यो प्रधानन्यायाधीशको राजीनामा प्रधानन्यायाधीश प्रकरण : सर्वोच्चमा आज पनि इजलास बसेन राजीनामा नदिने मुडमा प्रधानन्यायाधीश, हेर्न थाले मुद्धा प्रधानन्यायाधीशले राजीनामा दिनुपर्ने अडान कायमै प्रधानन्यायाधीश जबराको बहिर्गमन किन ?"
दुई प्रसारणलाइनबाट हात झिक्दै विश्व बैंक,"काठमाडौं : समयमै आयोजना सम्पन्न गर्न नसकेको कारण देखाउँदै विश्व बैंक दुई प्रसारणलाइन निर्माणबाट पछि हटेको छ। विश्व बैंककै सहुलियत ऋण र सरकारको लगानीमा हेटौंडाढल्केवरइनरुवा ४०० केभी र हेटौंडाभरतपुरबर्दाघाट २२० केभी प्रसारणलाइन निर्माणाधीन छन्। उक्त निकाय यही कात्तिक १४ गतेदेखि आयोजनाको ऋण लगानीकर्ताबाट बाहिरिन लागेको विद्युत् प्राधिकरणका प्रसारणलाइन प्रमुख दीर्घायु श्रेष्ठले बताए। श्रेष्ठका अनुसार आयोजनाको पछिल्लो म्याद यही कात्तिक १४ गते सक्किने हुँदा उसले पुनः निरन्तरता नदिने भएको हो। विश्व बैंकले करिब १ अर्ब ३८ करोड रुपैयाँ सहुलियत ऋण दिएको थियो। यी दुई आयोजनाको कुल लागत करिब ८ अर्ब रुपैयाँ छ। सरकारको लगानी हालसम्म ४ अर्ब रुपैयाँ भइसकेको छ। आयोजनामा लगानी जुटाउने तयारी भइरहेको प्राधिकरण स्रोत बताउँछ। ४०० केभी र २२०१३२३३ केभी सबस्टेसनको प्रगति क्रमशः ६५ र ८५ प्रतिशत मात्रै छ। विश्व बैंकसँगको सम्झौताअनुसार ठेक्का लागेको तीन वर्षभित्र निर्माण सम्पन्न गर्नुपथ्र्यो। हेटौंडाढल्केवरइनरुवा सन् २०११ मा र हेटौँडाभरतपुरबर्दाघाट सन् २००८ देखि ठेक्का लागेका आयोजना हुन्। तर, एक दशक बितिसक्दा पनि काम सक्नुको साटो अझै ढिलाइ भएको कारण देखाउँदै विश्व बैंकले हात झिकेको प्राधिकरण स्रोत बताउँछ। यो अवधिमा यी आयोजनामा दुई नयाँ ठेकेदार आइसकेका छन्। प्राधिकरणले हालै जारी गरेको विज्ञप्तिमा ४०० केभी र २२०१३२३३ केभी सबस्टेसनका अधिकांश सिभिल संरचना निर्माण भइसकेको उल्लेख छ। ट्रान्सफर्मर, रियाक्टर सर्किट ब्रेकरजस्ता मुख्य उपकरण निर्माणस्थलमा ल्याइसकिएको छ। २२०१३२३३ केभी सबस्टेसनका उपकरण जडान भइसकेको विज्ञप्तिमा जनाइएको छ। मुलुकभित्रको विद्युत् प्रसारण तथा वितरण प्रणाली सुदृढीकरणका लागि यी प्रसारणलाइन नेपालको विद्युत् वितरणको मेरुदण्डका रूपमा हेरिएको छ। निर्माण सम्पन्न भएपछि पूर्वपश्चिम विद्युत् आपूर्ति गर्ने प्रसारण प्रणालीका लागि इनरुवा सबस्टेसन अर्को ठूलो हब बन्नेछ। सबस्टेसनमार्फत राष्ट्रिय प्रसारण प्रणालीमा विद्युत् प्रवाहका अतिरिक्त स्थानीय रूपमा आपूर्तिसमेत गरिनेछ। त्यस क्षेत्रको विद्युत् आपूर्ति भरपर्दो र गुणस्तरीय हुनेछ। यस्तै, ढल्केवर इनरुवा प्रसारणलाइन निर्माण नभएसम्म माथिल्लो तामाकोसीको ४५६ मेगावाट काठमाडौं आपूर्ति हुन सक्ने देखिँदैन। किनभने माथिल्लो तामाकोसीबाट खिम्तीतामाकोसीकाठमाडौं ४०० केभीमार्फत काठमाडौं ल्याउने वा खिम्तीढल्केबर २२० केभीमार्फत ढल्केवर सबस्टेसनमा जोडेर हेटौंडाढल्केवरइनरुवामार्फत वितरण गर्ने प्राधिकरणको योजना छ। तर, हेटौंडाइनरुवा ठेक्का लागेको १० वर्षमा पनि काम सकिने देखिँदैन। प्राधिकरण स्रोतका अनुसार यो प्रसारणलाइनको काम सक्न अझै दुई वर्ष लाग्छ। सन् २०२१ भित्र टावर निर्माण गरी २०२२ सम्ममा तार तान्ने काम सम्पन्न गरी चार्ज गर्न सकिने जनाइएको छ। २ सय ८८ किलोमिटर प्रसारण लाइनका लागि ७ सय ९२ वटा टावर बनाउनुपर्छ। यसमध्ये ६ सय ५९ वटाको जग हालिएको छ। ६ सय ३३ वटा खडा गरिएको छ। पछिल्लो समय स्थानीयको अवरोधका कारण बाँकी टावरको निर्माण हुन नसकेको प्राधिकरण स्रोत बताउँछ। मकवानपुरका हटिया, थानाभर्याङ, सर्लाहीको जियाजोर, लहानको पडैया, सप्तरीको वीरेन्द्र बजारलगायत ठाउँमा अवरोध छ। सबै टावर खडा गरिसकेपछि ठेकेदारले बल्ल तार तान्न सुरु गर्नेछ। हेटौंडाइनरुवाको पहिलो ठेक्का सन् २०११ मा चिनियाँ कम्पनी सिसिपीजीले पाएको थियो। तर, सन् २०१६ मा उक्त कम्पनी भागेपछि २ वर्षसम्म काम रोकिएको थियो। त्यसपछि सन् २०१८ मा भारतीय कम्पनी टेलमस इलेक्ट्रोनिकले ठेक्का पाएको हो। हेटौंडाभरतपुर बर्दाघाटको ठेक्का सन् २००८ मा सिसिपीजीले नै पाएको थियो। उसले छाडेपछि अर्को चिनियाँ कम्पनी ह्याङटन नै ठेक्का लिएर काम गरिरहेको छ।"
१५ चिनियाँको भिसा शुल्क मिनाहा गर्ने सरकारको निर्णय,"काठमाडौं : सरकारले मिनभवनस्थित सिभिल अस्पतालमा कार्यरत १५ चिनियाँ नागरिकको प्रवेशाज्ञा (भिसा) शुल्क मिनाहा गर्ने निर्णय गरेको छ। मन्त्रिपरिषद्को बैठकले सम्झौता बमोजिम कोभिड महामारीका कारण काम नसकिएकाले सिभिल अस्पताल निर्माणमा संलग्न १५ जना चिनियाँको भिसा, बिलम्ब र नविकरण शुल्क मिनाह गर्ने निर्णय गरेको हो। मन्त्रिपरिषद्ले १५ चिनियाँ नागरिकले तिर्नुपर्ने १६ लाख ८८ हजार ३ सय ९९ रुपैयाँ मिनाहा गरेको छ। अर्थ मन्त्रालयको प्रस्तावमा गृह मन्त्रालयले ती चिनियाँ कामदारहरुको भिसा शुल्क मिनाहा गरी कामदार भिसा दिन निर्णायार्थ मन्त्रिपरिषद्मा पेस गरेको थियो। सरकारले उनीहरुको जरिवाना मिनाहा गरी कामदार भिसा थप गरेको छ।"
तीन दिनको मौसम पूर्वानुमान : कहाँकहाँ हुँदैछ वर्षा र हिमपात ?,काठमाडौं : जल तथा मौसम विज्ञान विभागले नेपालमा उल्लेखनीय मौसम प्रणाली नभएको जनाएको छ। विभागको मौसम पूर्वानुमान महाशाखाबाट बिहीबार जारी मौसम बुलेटिनमा अझै केहि दिन उच्च पहाडी तथा हिमाली क्षेत्रमा वर्षा र हिमपातको सम्भावना रहेको जनाएको छ। हाल देशको पहाडी तथा हिमाली भूभागमा आंशिक बदली र बाँकी भूभागमा सामान्यतया सफा रहेको छ। बिहीबार दिउँसो देशभर आंशिक बदलीदेखि सामान्यतया सफा रहने छ। पहाडी भूभागका एक वा दुई स्थानहरुमा हल्का वर्षाको सम्भावना रहेको छ। साथै उच्च पहाडी तथा हिमाली भूभागका एक वा दुई स्थानहरुमा हल्का हिमपातको सम्भावना रहेको महाशाखाले जनाएको छ। राती देशभर आंशिक बदली देखि सामान्यतया मौसम सफा रहने छ। शुक्रबार दिउँसो देशको पहाडी भुभागमा आंशिक बदली रही बाँकी भूभागमा मौसम सामान्यतया सफा रहने छ। उच्च पहाडी तथा हिमाली भूभागका एक वा दुई स्थानहरुमा हल्का हिमपातको सम्भावना रहेको छ। राती उच्च पहाडी तथा हिमाली भूभागका एक वा दुई स्थानहरुमा हल्का हिमपातको सम्भावना रहेको छ। शनिबार पनि उच्च पहाडी तथा हिमाली भूभागका एक वा दुई स्थानहरुमा हल्का हिमपातको सम्भावना रहेको महाशाखाबाट जारी बुलेटिनमा उल्लेख छ।
नक्कली नोटसहित व्यापारी पक्राउ,महोत्तरी : महोत्तरी प्रहरीले नक्कली नोटसहित एकजना तरकारी व्यापारीलाई पक्राउ गरेको छ। प्रहरीले गौशाला नगरपालिका९ डुवरबन्नाका ४४ वर्षीय सुकन महतोलाई नक्कली नोटसहित नियन्त्रणमा लिएको हो। बिहीबार बिहान गौशाला बजारमा तरकारी खरिद गर्ने क्रममा किसानलाई नक्कली नोट दिएपछि सो घटना बाहिर आएको हो। सोही क्रममा प्रहरीले उनीमाथि अनुसन्धान शुरु गरिएको थियो। अनुसन्धानको क्रममा प्रहरीले गौशालास्थित उनको डेराबाट नेपाली ८ लाख ९७ हजार ४ सय ३५ रुपैयाँ र भारतीय २ लाख ८० हजार ९ सय २९ रुपैयाँ बरामद गरेको हो। बरामद भएको नेपाली र भारतीय रुपैयाँ नक्कली रहेको ईलाका प्रहरी कार्यालय गौशालाले जनाएको छ। बरामद भएको नोट र पक्राउ परेको महतोमाथि थप अनुसन्धान भइरहेको प्रहरी निरीक्षक विष्णुप्रदीप बस्यालले बताए।
"टी२० विश्वकप : स्कटल्यान्डमाथि नामिबिया हाबी, स्कटल्यान्ड ४ विकेटले पराजित",अबुधाबी : युएईमा जारी टी२० विश्वकप अन्तर्गत आफ्नो पहिलो खेलमा नामिबिया विजयी भएको छ । उसले स्कल्यान्डमाथि हाबी हुँदै ४ विकेटको जित निकालेको हो । टस जितेर फिल्डिङ रोजेपछि नामिबियाले ११० रनको सामान्य चुनौती पाएको थियो । सो लक्ष्य उसले ५ बल बाँकी हुँदा ६ विकेट गुमाएर भेट्टायो । नामिबियाले मध्यम ब्याटिङ गरे पनि अन्तिममा जेजे स्मितले आक्रामक खेल्दै अविजित ३२ रनको योगदान गरे । क्राइग विलियम्सले २३ रन बनाए भने मिशेल भान लिङ्गेनले १८ रन जोडे । स्कटल्यान्डका मिशेल लिस्कले २ विकेट लिए भने ब्राड ह्विलले १ विकेट हात पारे । यसअघि ब्याटिङ गरेको स्कटल्यान्डले निर्धारित २० ओभरमा ८ विकेट गुमाउँदै १०९ रनको सामान्य स्कोर बनाएको थियो । उसका लागि मिशेल लिस्कले सर्वाधिक ४४ रन जोडे भने क्रिश ग्रिभ्सले २५ रन बनाए । स्कटल्यान्डका टप अर्डरका तीन ब्याट्समेन शून्य रनमै पेभिलियन फर्किए । स्कटल्यान्डलाई सस्तैमा समेट्न रुबेल ट्रुम्पेलम्यानले ३ विकेट झारे । त्यस्तै जेन फ््रयाइलिंकले २ विकेट लिए ।
"प्रदूषण कर, पारदर्शी गर","वातावरण संरक्षण ऐन, २०७६ ले प्रदूषण नियन्त्रणका लागि कोषको व्यवस्था गरेको छ। ऐनमा विभिन्न क्रियाकलापबाट हुने प्रदूषण र जोखिमपूर्ण पदार्थ निष्कासनबाट हुने असर न्यून गर्न मापदण्ड निर्धारण गरिएको छ। तर, मुलुकमा कोषको उद्देश्य अनुसार काम हुन सकेको छैन। प्रदूषणको मात्रा दैनिक बढ्दो अवस्थामा छ। यसलाई रोक्न सरकारले लिएको करको सदुपयोग भएको छैन। प्रदूषण शुल्क बापत बर्सेनि उठाइने अर्बौं रकमको खर्च अपारदर्शी छ। सबै करलाई एउटै डालोमा हालेर खर्च गर्दा प्रदूषण नियन्त्रण प्राथमिकतामा परेको छैन। जुन कुरालाई महालेखापरीक्षकले आफ्नो प्रतिवेदनमा पनि उल्लेख गरेको छ। सरकारले सबैभन्दा बढी प्रदूषण कर पेट्रोलियम पदार्थबाट लिन्छ। प्रतिलिटर डिजेल र पेट्रोलमा १५० रुपैयाँ शुल्क असुलिन्छ। पेट्रोलियम पदार्थ आयात गरी बिक्री गर्ने नेपाल आयल निगमले भन्सार विन्दुमा यस्तो शुल्क तिर्छ। जुन पेट्रोलपम्प हुँदै उपभोक्ताबाट असुल गरिन्छ। प्रत्येक उपभोक्ताले करमा आफ्नो दायित्व पूरा गरेका छन्। पेट्रोलियम पदार्थबाट अर्बौं कर उठ्ने भएकाले सरकारको ध्यान यसमा पुग्यो। तर, प्रदूषण गराउने सवारी र कलकारखानाको व्यवस्थापन वा नियन्त्रणका लागि हालसम्म प्रभावकारी योजना बनेन। बनेका योजना पनि कागजमा सीमित छन्। प्रदूषण नियन्त्रणमा हल्ला बढी र काम कम गर्ने परिपाटी जुनै सरकार आए पनि एउटै छ। उपभोक्ता र व्यापारीबाट उठाइएको शुल्कलाई उद्देश्य अनुसारको काममा मात्रै खर्च गर्नुपर्ने हो। तर सरकारले भने अन्य करसरह अन्यत्रै खर्च गर्छ। संघीय सञ्चित कोषमा जम्मा गरेर यो शुल्क सरकारले आफ्नो तजबिजीमा खर्च गर्दै आएको छ। यसरी खर्च गर्दा प्रदूषण नियन्त्रणको क्षेत्र कम प्राथमिकतामा पर्छपरेको छ। प्रदूषण गराउने यातायातका साधन र कलकारखाना निर्बाध चलेका छन्। सवारी प्रदूषण जाँच पनि कर्मकाण्डमा सीमित छ। कालो धुवाँको मुस्लो फाल्दै दौडने गाडीले यसलाई पुष्टि गर्छ। सरकारलाई करमा मात्रै रहर लाग्दा स्वच्छ वातावरणलाई प्रदूषणले अठ्याएको छ। मानव स्वास्थ्यमा यसको असर गम्भीर ढंगले पर्दैछ। वातावरण संरक्षणका लागि सरकारले दर्जनौं ऐन, नियम र मापदण्ड बनाएको छ। तर, तिनकै कार्यान्वयन नगरिँदा पर्यावरण र वातावरणमा संकट थपिइरहेको छ। वातावरण संरक्षणका कानुन देखाउनमै मात्र सीमित छन्। सबैभन्दा धेरै सवारीबाट प्रदूषण हुने काठमाडौं उपत्यकामा केन्द्रित प्रदूषण नियन्त्रण योजना दर्जनौं बनेका छन्। २०५६ सालमा काठमाडौंमा गुड्ने गाडीको प्रदूषण जाँच गरी तोकिएको मापदण्ड पूरा गर्नेलाई हरियो स्टिकर दिने व्यवस्था गरिएको थियो। तर, अहिले प्रदूषण जाँच देखाउनका लागि मात्रै हुन्छ। कुनै ऐन, नियममा तोकेर सरोकारवाला निकायले यसलाई प्रभावकारी बनाउन चासो दिएका छैनन्। इँटा उद्योग, धुलो उडाउँदै बालुवा र ढुंगा छान्ने क्रसर, अन्य कारखाना र सवारी साधन प्रदूषण गराउने मुख्य कारक हुन्। यिनीहरूको सही व्यवस्थापन र नियमन गरे मात्रै प्रदूषण रोकिन्छ। कर उनीहरूबाटै लिएको छ। यस्ता क्षेत्रमा मापदण्ड लागू गर्दै प्रदूषण रोक्नमा करको पारदर्शी खर्च गर्नपर्छ। जुन क्षेत्रबाट लिएको कर हो, त्यस क्षेत्रमा नै खर्च गरे समस्या हुँदैन। प्रदूषण नियन्त्रणका लागि उठाएको कर लामो समय मन्त्रालयकै खातामा थन्किने गरेको इतिहास छ। योजना बनाउन नसकेर रकम खर्च गर्न नजानेको भए विज्ञसँग छलफल गरेर योजना बनाउनु पर्छ। प्रशासनिकभन्दा पनि राजनीतिक इच्छाशक्तिको कमीले गर्दा करको रकम सदुपयोग नभएको देखिन्छ। सरकार र कुर्सीमा मात्रै होइन, यस्ता विषयमा पनि राजनीतिक दल गम्भीर बन्नुपर्छ। जनतालाई जे भनेर रकम उठाइएको हो। त्यसैमा पारदर्शी खर्च गर्नुपर्छ।"
"एमालेको स्थायी कमिटी बैठक बस्दै, केके छन् एजेण्डा ?","काठमाडौं : नेकपा एमालेको स्थायी कमिटी बैठक बिहीबार बस्दैछ। ललितपुरको तुल्सीलाल स्मृति प्रतिष्ठानमा बिहीबार दिउँसो स्थायी कमिटीको बैठक बोलाइएको हो। बैठकमा वडा तथा पालिका अधिवेशनको समीक्षा, राष्ट्रिय महाधिवेशन, महाधिवेशन प्रतिनिधि मापदण्ड र संख्याको विषय, केन्द्रीय कमिटीमा लैजाने एजेण्डा र समसामयिक एजेण्डामा केन्द्रित रहेर छलफल हुने एमालेले जनाएको छ। प्रतिनिधि मापदण्ड र संख्याको विषय, आवश्यक थप निर्णय आज र भोलीको स्थायी समिति र केन्द्रीय कमिटीको बैठकले निर्णय गर्नेछ। केन्द्रीय समितिको बैठकका महाधिवेशनकै विषयमा छलफल हुनेछ। यस अगाडि शुक्रबार बसेको स्थायी कमिटी बैठकले एमालेमा २०७७ चैत मसान्तभित्र पार्टी सदस्य बनेका र नवीकरण गरेकाहरू महाधिवेशन प्रतिनिधि बन्न योग्य हुने जनाएको थियो। एमालेले कात्तिक ६ गते वडा अधिवेशन र कात्तिक ९ स्थानीय तहको अधिवेशन अधिकांश स्थानमा गरेको छ। एमालेले आगामी मंसिर १० देखि १२ गतेसम्म चितवनमा हुने महाधिवेशनको निर्वाचन प्रक्रियामा विद्युतीय मेसिन प्रयोग गर्ने भएको छ। यसका लागि आवश्यक प्रक्रिया अघि बढाउन निर्वाचन आयोगलाई आग्रह गर्दैछ। देशको प्रमुख पार्टी भएकाले राष्ट्र निर्माणको अभिभारा हाम्रो काँधमा : ओली प्रतिगमनको नेतृत्व पाँचदलीय गठबन्धनले गरेको छ : ओली वर्तमान सत्ता गठबन्धन विध्वंशकारी : केपी ओली परमादेश जारी गर्ने पाँचै जना श्रीमानले राजीनामा दिनुपर्छ : ओली एमाले एकताबद्ध भएको सन्देश जनतामाझ पुर्याउनु अहिलेको आवश्यकता : ओली"
तीन महिलामाथि जब ट्रक गुड्यो,नयाँदिल्ली : भारतको हरियाणा र दिल्लीको सिमानामा तीन महिलालाई ट्रकले किल्चेर मारेको छ। अटो रिक्सा कुरिरहेका ती महिलामाथि ट्रक गुड्दा घटनास्थलमै दुई महिलाको ज्यान गएको प्रहरीले जनाएको छ। भारतीय सञ्चारमाध्यमका अनुसार एक महिलाको भने उपचारका क्रममा मृत्यु भएको छ। सडकको डिभाइडर नजिक रिक्सा कुरिरहेका महिलालाई ट्रकले कुल्चेर चालक भागेको प्रहरीले बताएको छ। प्रहरीका अनुसार ती महिला पञ्चाव प्रान्तका रहेको प्रहरीले जानकारी दिएको छ। सो ट्रकले पञ्चावका किसानहरूले आन्दोलन गरिरहेको स्थान नजिक कुल्चेको बताइएको छ। दिल्लीको सिमाना नजिक ११ महिनाअघिदेखि कृषि सम्बन्धीका तीन कानुन खारेजीको माग गर्दै ती किसान आन्दोलनरत छन्।
"प्रतिनिधिसभा बैठक बस्दै, एमालेले आजपनि अवरोध गर्ने","काठमाडौं : पुनर्स्थापित प्रतिनिधि सभाको तेह्रौ बैठक बस्दै छ। संसद् भवन नयाँ बानेश्वरमा बिहीबार दिउँसो २ बजे बैठक बस्न लागेको हो। बैठकमा प्रधानमन्त्री शेरबहादुर देउवाले 'राष्ट्रिय दलित आयोगको वार्षिक प्रतिवेदन आर्थिक वर्ष २०७७७८' पेश गर्ने सम्भावित कार्यसूची रहेको संघीय संसदको महासचिव डा भरतराज गौतमले जानकारी दिए। एमालेले बिहीबार पनि सदन अवरुद्ध पार्ने तयारी गरेको छ। सभामुख अग्नि सापकोटाले संसद्को अवरोध हटाउन गरेको आग्रहलाई प्रमुख प्रतिपक्ष दल एमालेले अस्वीकार गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। मंगलबार पालिका अधिवेशनलाई सम्बोधन गर्दै एमाले अध्यक्ष केपी शर्मा ओलीले सभामुख सापकोटा नै एमालेविरुद्ध नांगो ढंगले षडयन्त्रमा उत्रिएको आरोप लगाएका थिए। ओलीले व्यवस्थापिका प्रभावकारी ढंगले अघि बढ्न नसकेको र त्यसको नेतृत्व नै ठीक नभएको जनाएका थिए। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। विपक्षी रोस्ट्रममा उभिएर नाराबाजीमा उत्रिरहेका बेला सत्तापक्ष र सभामुखबाट पनि देखिने गरी संसद् खुलाउने प्रयास भएको छैन। सभामुखकै भूमिकामाथि प्रश्न उठाएर अवरोध भएका कारण सभामुखको अग्रसरता अपरिहार्य भएपनि ठोस पहल हुन सकेको छैनसंसद्को साझा नेता (सभामुख) ले पदीय गरिमा, जिम्मेवारी र साझा चरित्रलाई व्यवहारमा नै पुष्टि गर्नुपर्छ। त्यसो हुन सके मात्र संसद् र सभामुखकै इज्जत र मर्यादा बढ्ने जानकारहरुले बताउँदै आएका छन्। पुराना महत्वपूर्ण विधेयक फिर्ता लिने र नयाँ दर्ता गर्ने शैलीले संसद् चलाउने कि बन्द गर्नेभनेर सरकार अन्योलमा देखिन्छ। सभामुख सापकोटालाई ओलीको प्रश्न: तपाईँ सभामुख कि, गठबन्धनको प्यादा ? एमालेले निष्कासन गरेका १४ सांसद उपस्थित भए संसद् चल्दैन : ओली सकसमा संसद् : सभामुख बोलिरहे, एमालेले अवरोध गरिरह्यो संसद् बैठक बस्दै : के छ एमालेको रणनीति ? षडयन्त्रको मतियार सभामुख सापकोटा : भगवती न्यौपाने एमालेको अवरोधकाबीच सभामुखले अगाडि बढाए संसद् बैठक राष्ट्रिय सभामा एमालेले माग्यो सभामुखको राजीनामा सभामुख सापकोटाविरुद्ध मुद्दाको आजपनि सुनुवाइ भएन प्रतिनिधि सभाको बैठक बस्दै, सरकारले विधेयक फिर्ता लिने प्रतिनिधिसभा बैठक कार्तिक ११ गते बस्ने संसद् चलाउन सरकार नै दोधारमा राजनीतिक दाउपेचमा संसद् सरकारको दोधारकै कारण संसद्ले गति लिन सकेको छैन। संसदीय समिति पनि क्रियाशील छैनन्। एमालेको अवरोधबीच असोज ४ गते बजेट पारित गरिएको थियो। यसबीच बसेका प्रतिनिधिसभाका बैठकमा एमालेले अवरोध गरे पनि सरकारका बिजनेस रोकिएनन्। तर, मिनि पार्लियामेन्ट (संसदीय समितिहरू) निष्क्रियजस्तै छन्। सरकारको बिजनेसबिना एक मिनेट पनि संसद् अघि बढ्न सक्दैन। तर, चालु अधिवेशनलाई सरकारले पर्याप्त बिजनेस दिएको छैन। उल्टै अन्तिम चरणमा पुगेका महत्वपूर्ण विधेयक भटाभट फिर्ता लिएको छ। विधेयकलाई टुंगोमा पुर्याउन संसद् र सांसदले गरेको मेहनत त्यसै खेर गएको छ। विधेयक फिर्ता लिएसँगै सांसद र संसद् सचिवालयको सबै लगानी र उपलब्धि शून्यमा झरेका छन्। संसदीय समितिले त्यत्रो मेहनत गरेर टुंग्याएका विधेयक सरकारले फिर्ता लिएर संसद्को अपमान गरेको छ, एमाले प्रमुख सचेतक विशाल भट्टराई भन्छन्, संसद छलेर अध्यादेश ल्याउन खोजिएको भए त्यो संसदीय प्रणालीमाथि नै मज्जाक हुनेछ। ०७५ माघ २७ गते संसद्मा दर्ता भएको निजामती सेवासम्बन्धी विधेयक झन्डै दुई वर्ष लगाएर राज्य व्यवस्था समितिबाट पारित भएको थियो। समितिले अन्तिम रूप दिएर प्रतिनिधिसभामा पठाएको थियो। तर, सरकारले विधेयक फिर्ता लिइदियो। त्यसले संघीय संरचना अनुसारको कर्मचारी प्रशासनको बनावट र खटनपटन गर्न बाधा पुग्यो। विधेयक फिर्तासँगै स्थायी सरकार भनेर चिनिने कर्मचारी संयन्त्र अस्तव्यस्त छ। राष्ट्रियसभाले पारित गरेर प्रतिनिधिसभामा पुगेको रेलवेसम्बन्धी विधेयक पनि सरकारले फिर्ता लियो। रेल किने पनि ऐन नभएका कारण त्यसको सञ्चालनमा अप्ठ्यारो परेको भन्दै सरकारले उक्त विधेयक चाँडो पारित गरिदिन संसद्सँग आग्रह गर्दै आएको थियो। राष्ट्रियसभाले पारित गरी प्रतिनिधिसभामा पुगेको विधेयक एकाएक फिर्ता लिँदा सत्तापक्षकै सांसद पनि आश्चर्य व्यक्त गर्छन्। असोज २५ गतेको प्रतिनिधिसभा बैठकमा सरकारले रेल्वे विधेयक फिर्ता लिएको थियो। अर्कोतर्फ अघिल्लो एमाले सरकारले जारी गरेका अध्यादेशलाई प्रतिस्थापन गर्ने २ वटा नयाँ विधेयक भने दर्ता गरेको छ। फौजदारी कसूर तथा फौजदारी कार्यविधि र यौनहिंसाविरुद्धका केही नेपाल ऐनमा संशोधन विधेयक सरकारले भदौ ३१ गते संसद्मा दर्ता गरेको छ। शपथसम्बन्धी नयाँ व्यवस्था नभएका कारण त्यससम्बन्धी विधेयक भने सरकारले असोज १९ गते संसद्मा दर्ता गरेको छ।"
श्रममन्त्री श्रेष्ठसँग यूएईमा रहेका नेपालीहरूको अन्तर्क्रिया,"काठमाडौं : श्रम, रोजगार तथा सामाजिक सुरक्षा मन्त्री कृष्णकुमार श्रेष्ठले आबुधावीस्थित नेपाली दूतावासद्वारा आयोजित कार्यक्रममा नेपाली समुदायसँग अन्तर्क्रिया गरेका छन्। कार्यक्रममा मन्त्रालयका सचिव सुर्यप्रसाद गौतम, नेपाली राजदुत कृष्णप्रसाद ढकाल, श्रम मन्त्रालयका उपसचिव डा थानेश्वर भुषाल, दुतावासका कर्मचारी सहित नेपाली संघ (संस्थाका प्रतिनिधि, गैरआवाशीय नेपाली संघका प्रतिनिधि र श्रमिकहरुको सहभागिता थियो। कार्यक्रममा मन्त्री श्रेष्ठले वैदेशिक रोजगारीलाई सुरक्षित र व्यवस्थित गर्ने अभियान अघि बढाइएको बताए। श्रम अधिकार तथा नेपाली श्रमिकको सीप विकासका विषयमा युएईका मानव संशाधन मन्त्री डा अव्दुलरहमान अव्दुलमानन अल अवारसँगको भएको छलफल उपलब्धिमूलक भएको मन्त्री श्रेष्ठले बताए। कार्यक्रममा युएईमा श्रम, सीप तथा लगानीको क्षेत्रमा रहेका अवसर र चुनौतिबारे छलफल भएको थियो। नेपालको महत्वपूर्ण श्रम गन्तव्यका रुपमा रहेको युएईमा २ लाख भन्दा धेरै नेपाली कार्यरत छन्। नेपाली श्रमिकहरुले कोभिड महामारीका कारण परेको समस्याका साथै श्रम सम्झौताको प्रभावकारी कार्यन्वयनको बिषयमा ध्यानाकर्षण गराएका थिए। आबुधाबी डायलगको छैटौँ मन्त्रीस्तरीय बैठकमा सहभागी हुन संयुक्त अरब इमिरेट्स (युएई) भ्रमणमा गएका मन्त्री श्रेष्ठ नेतृत्वको टोली शनिबार स्वदेश फर्कने कार्यक्रम छ।"
लोकदोहोरीमा संस्कृति कि विकृति ?,"लोक साहित्यका विभिन्न विधामा लोकगीत पनि एउटा विधा हो। समाजमा मानिसका भोगाइका आँसु, हाँसो, पीडा, खुसी एवं स्थिति तथा परिस्थितिजन्य भावनाहरूलाई लयवद्ध ढंगमा मधुर स्वरद्वारा अभिव्यक्त गर्दै लोकजीवनलाई झुमाउने गीत हो, लोकगीत। हिमालबाट सिधै झरेका निश्चल झरनाहरू हुन्, लोकगीत। परम्पराले दिएको अनुपम उपहार हो, लोकगीत। लोकगीत र लोकसँगीतको उत्पत्तिका सम्बन्धमा कसैले लोकगीतको जन्म मानव सभ्यताको आरम्भमा नै भएको उल्लेख गरेका छन्। कसैले लोकगीतभन्दा पहिले लोकसंगीतको जन्म भएको हो भन्ने गरेको पनि पाइन्छ। जे होस् सृष्टिको आदिमकालमा जनजीवनसँग सम्बन्धित सामाजिक चेतनासँगै लोकगीतको विकास भएको हो भन्ने मान्न सकिन्छ। त्यसैले परम्परागत लोकगीतमा सामूहिक भावनाहरू र सामूहिक सहभागिता रहेको पाइन्छ। लोकगीत स्वभावैले लोकले गाउने र लोकको जीवनमा आधारित गीत हो। लोकगीत हुनलाई केही समय मौखिक परम्पराबाट गुज्रनुपर्छ। एउटा व्यक्ति, समूह, स्थान र समयबाट अर्कोमा हस्तान्तरण हुने मूलआधार भनेको त्यसको मौखिक परम्परा नै हो। समयसापेक्ष स्थिति र परिस्थिति अनुसार प्रस्तुतिका नयाँ नयाँ ढंग, शैलीहरू हुन्छन्। त्यहीभित्रको एउटा प्रस्तुत गर्ने शैली हो, लोकदोहोरी। यो नेपालको मौलिक गीत हो। लोकभाकामा गाउँ समाजका हर्षमय उल्लाहास, दुःख तथा पीडाका वेदना, प्रेमिल कथा, समाजिक रीतिथिति, वातावरण लगायतका सबै कुरालाई समेटेर गीत सृजना गरिएको हुन्छ। त्यही लोकभाकालाई कुनै विषयउपर जब सवालजवाफको रूपमा दुवै तर्फबाट गाइन्छ तब गीत दोहोरी बन्छ। अर्को अर्थमा कहीँकतै लिपिवद्ध नभइ मौखिक परम्पराबाट हस्तान्तरण हुँदै आएको लोकलयमा आधारित कुनै दुई पक्षबिचको गीतिसंवाद तथा सवालजवाफलाई लोकदोहोरी भन्न सकिन्छ। जहाँ विषयगत रूपमा गीतमै सवाल र जवाफ हुने हुँदा सर्जकले तत्काल सवाल र जवाफहरू रचना गर्दै प्रस्तुत गर्नुपर्छ। पूजाको जाग्राम होस् या विवाहको खुसियाली। अथवा चाडबाड वा मेलापात, जहाँ घण्टौंसम्म सवाल जवाफ चलिरहन सक्छ। दोहोरीगीतका सर्जकहरू यसमा माहिर हुन्छन्। तत्काल रचना गरेर गीतिलयमा सुमधुर स्वरले सवालजवाफ गर्न सक्नु दोहोरीगीत गायकको प्रमुख विशेषता हो। यसैले दोहोरीगीत गायकहरू अन्य गायकभन्दा भिन्दै क्षमताका हुन्छन्। जुन अन्य सबै गायकमा नहुन सक्छ। नेपालका प्रायः सबै ठाउँमा दोहरीगीत गाएको सुन्न पाइन्छ। सामान्यतया स्थान र जातिविशेषका सबै भाषामा दोहोरी गाइन्छ। निर्धारित विषयमा आधारित रहेर पक्ष र विपक्षबिचको सवालजवाफमा अन्त्यानुप्रास मिलाएर टुक्काहरू तत्काल रचना गरिन्छ। यसरी रचना गरिएका टुक्कालाई लोकलयमा आधारित कुनै एउटा लोकभाकामा गाउने गरिन्छ। मेला, पाखा, रोदी, चौतारी, विवाह आदि उत्सवहरूमा युवायुवती मादल, बाँसुरी, सारंगी आदि बाजाको तालमा दोहोरीगीत गाउने गर्दछन्। तथापि दोहरीगीतको र कसकसका बिच गाइने भन्ने विषयवस्तुले निर्धारण गर्ने हुँदा जोकोही माझ पनि गाइन्छ। अहिले दोहोरीगीतहरू रेकर्ड गरेर बजारमा ल्याउने र आउने प्रचलन बढेको छ। अहिले त्यसरी आएका गीतहरूले बजार पनि पाइरहेका छन्। यसरी आएका गीतहरूमा गीतकार, गायक र संगीतकारको मेहनतले सुन्दा मिठा र कर्णप्रिय भए पनि प्रत्यक्ष खेलिने दोहोरीको मजा र विशेषता यसरी रेकर्डेड दोहोरीगीतमा हुँदैन। प्रत्यक्ष दोहोरीका क्रममा जुनसुकै विषयमा शालिन ढंगले व्यंग्य र हुन्छ। दोहोरी मनभित्र रहेको कुरा खुलेर प्रस्तुत गर्ने माध्यम पनि हो। दोहोरीगीतले खुशी, उल्लास, व्यंग्य, पीडा सबै बोकेको हुन्छ। दोहोरीगीत सवालजवाफमा आधारित हुने तथा एउटा कथा र मर्मभित्र बुनिएको हुनुपर्छ। अहिले बनिरहेका अधिकांश लोक तथा दोहोरीगीतमा भने त्यो नभेटिने र कसरी आर्थिक कमाइ बढी गर्न सकिन्छ, कसरी भारइरल बन्न सकिन्छ भन्ने विचारले व्यावसायिकताको विन्दु पछ्याउँदै रेकर्डिङ गरेर बजारमा पठाइन्छ। जुन दुःखको कुरा हो। तथापि लोकदोहोरीगीत तथा लोकसंस्कृति संरक्षण र सम्वद्र्धनमा विभिन्न व्यक्ति एवं संघसंस्था लागिरहेका छन्। लोकदोहोरीबिनाका सांगीतिक महोत्सवहरू हुनै छाडिसके भन्दा अत्युक्ति नहोला। विभिन्न लोकदोहोरी प्रतियोगिता सञ्चालनमा छन्। हालसालै पनि राष्ट्रिय लोक तथा दोहोरीगीत प्रतिष्ठानले नेपाल टेलिभिजनबाट लोकदोहोरी च्याम्पियन कार्यक्रम प्रसारण गरिरहेको छ। यस्ता प्रतियोगिताले लोकसंस्कृतिको संरक्षण र सम्वद्र्धन मात्र होइन, लोकदोहोरीका प्रतिभावान् कलाकारहरूलाई थप उर्जासमेत प्रदान गरेको छ। कलाकारहरूलाई अवसरका बाटोहरू देखाइदिएको छ। देशविदेशमा हुने कन्सर्ट मात्र होइनन्, विभिन्न रेष्टुरेन्ट तथा दोहोरी साँझहरूमा उपलब्ध रोजगार लगायत यूट्युबजस्ता प्रविधिका माध्यमबाट समेत आयआर्जन गरिरहेका छन्। आजभोलि लोकगीतका नाममा व्यक्तिविशेषले कोठामा बसेर सृजना गर्ने परम्परा विकसित हुन थालेको छ। यसरी तयार पारिएका भाकाहरूमा मादल र सारंगी बाँसुरीका धुनहरू मात्र हुन्छन्। लोकगीतको परम्परा भनेको त्यो गीत केही समय मौखिक परम्पराबाट गुज्रिएको हुनपर्छ। पछिल्लो समय लोकगीतमा केही अपाच्य शब्दको प्रयोग हुन थालेको छ। लोकगीतमा समावेश गरिएका शब्द, थेगो, हाउभाउ आदिले लोकसंगीतमा विकृति, विसंगति बढ्दै गएको आभास हुन थालेको छ। अझ लोकगीतअन्तर्गत अचेलका तीजगीतहरूमा प्रशस्त विकृति आएको पाइन्छ। अहिले चलेका गीतहरूका स्थायी, अन्तराका शब्दहरू तथा भावहरू के छन् ? कोही कसैलाई खोट लाउनु र चोट पुर्याउनु पंक्तिकारको मनसाय होइन। त्यसमा केही भन्नु पनि छैन। तर, त्यस्ता गीतको उद्देश्य के हो, के सन्देश छ ? समाजमा के असर पारिरहेको छ भन्नेमा सरोकारी वर्ग सतर्क हुनुपर्छ। उच्छृंखलता र अनावश्यक भड्किलोपनले सांस्कृतिक पहिचान र यसको सौन्दर्य एवं विशिष्टतालाई दखल पारिनु भएन। लोक तथा दोहोरीगीत संरक्षणमा लागि परेका विभिन्न संघसंस्था एवं राष्ट्रिय लोक तथा दोहोरीगीत प्रतिष्ठान लगायतका सरोकारी वर्गसमेत यसमा सजग र सचेत हुनु जरुरी छ।"
प्रधानन्यायाधीश जबराको बहिर्गमन किन ?,"न्यायपालिका विवादित हुनुमा प्रधानन्यायाधीशले मुद्दा तोक्दा कुन मुद्दा कुन न्यायाधीशलाई किन तोकिन्छ भन्ने पनि हो। नेपालको न्यायपालिका फेरि पनि अहिले चर्चाको शिखरमा पुगेको छ। न्यायपालिका कहिले यसका सद्गुणका कारणले त कहिले यसमा भएका घटना परिघटनाले चर्चामा पुग्छ। दुःखद् रूपमा भन्नुपर्दा यसपटकको न्यायपालिका यसका नकारात्मक चरित्रका कारणले चर्चामा पुगेको हो। संविधानतः नेपालको न्यायपालिका करिब करिब संसारकै स्वतन्त्र न्यायपालिकामध्येमा पर्छ। पछिल्लो संविधान निर्माण भएसँगै न्यायपालिकालाई हामीले स्वतन्त्र, शक्तिशाली, सक्षम र प्रभावकारी बनाउने सबै उपाय अवलम्बन भएका छन्। संविधानले दिएको स्वतन्त्रताको उपयोग स्वयं सर्वोच्च अदालत र न्यायपालिकाले अधिकतम गरेको छ। तर, सेवाग्राही र न्यायका याचकहरूले त्यो स्वतन्त्रताको अनुभूति गर्न पाएका छैनन्। प्रसंग तात्तातो सन्दर्भबाटै सुरु गरौं। अहिले सर्वोच्च अदालतका प्रधानन्यायाधीशका सम्बन्धमा जे कुरा उठेका छन्, यो नेपालको न्यायपालिकामा विगतदेखि नै भएका विकृत क्रियाकलापहरूको एउटा प्रस्फुटन मात्रै हो। एक वा दुई रातमा यो परिस्थितिको निर्माण भएको होइन। खासगरि पछिल्लो अवस्थामा नेपालको न्यायपालिकालाई कार्यपालिकाबाट प्रभावित भएको, कार्यपालिकाका आश्वासनसँग ऊ लालायित भएको र कार्यपालिकाको हिस्सेदारीमा न्यायपालिकाले काम गरेको भन्ने आरोपहरू लाग्ने गरेका छन्। दुःखका साथ भन्नुपर्छ, त्यस्ता आरोपहरू अहिलेको प्रधानन्यायाधीशको पालामा सबैभन्दा बढी लागेका छन्। त्यसो त कार्यपालिका र न्यायपालिकाको साँठगाँठ, दबाब र प्रभावको कुरा गर्ने हो भने जब राजनीतिक दलहरूले तत्कालीन प्रधानन्यायाधीश खिलराज रेग्मीलाई कार्यपालिकाको प्रमुख बनाउने प्रस्ताव गरे। अनि उहाँले त्यसलाई जसरी सहजतापूर्वक स्वीकार गर्नुभयो, त्यो बेलादेखि नै नेपालमा एउटा भास्य स्थापित भयो जुन गलत थियो। त्यो भास्य भनेको प्रधानन्यायाधीश भनेको राजनीतिक दलहरूले जे भन्छन्, त्यही मान्ने र नेपालका न्यायालयका न्यायाधीश भनेको कार्यपालिका अन्तर्गतका हुन्। र, राजनीतिक दलका नेताले गरेका कुनै पनि निर्णय उनीहरू सहजतापूर्वक स्वीकार गर्छन् भन्ने भास्य जबर्जस्त रूपमा स्थापित भयो। त्यसपछिका हरेक प्रधानमन्त्रीले रेग्मीकै जस्तै गरी प्रधानन्यायाधीशलाई आफ्नो प्रभाव र दबाबमा पार्ने चेस्टा गरे। तत्कालीन प्रधानन्यायाधीश सुशिला कार्कीमाथि आएको महाअभियोगको प्रस्ताव पनि त्यही नै थियो। एउटा प्रहरी प्रमुख हुने विभागमा तत्कालीन कार्यपालिकाका प्रमुखले उसलाई जिताउनु पर्छ भनेर दिएको दबाबलाई उहाँले म सक्दिनँ भनेका आधारमा उहाँमाथि महाअभियोग प्रस्ताव ल्याइयो। त्यो पनि प्रधानमन्त्रीले भनेको प्रधानन्यायाधीशले मान्नुपर्छ भन्ने खिलराज प्रकरणबाट स्थापित भएको भास्यकै पुनरावृत्ति थियो। पछिल्लो अवस्थामा संवैधानिक परिषद्को सदस्यको हैसियतले प्रधानन्यायाधीश संवैधानिक परिषद्को बैठकमा जाने र न्यायपरिषद्को अध्यक्षको हैसियतले प्रधानन्यायाधीश न्यायपरिषद्को बैठकमा जाने, यसरी न्यायपरिषद् र संवैधानिक परिषद्को बैठकमा जाँदा दुवै परिषद्बाट हुने नियुक्तिका सिफारिसमा कार्यपालिका वा प्रधानमन्त्रीसँग प्रत्यक्ष भेट हुने हुन्छ। भेट हुँदा प्रधानमन्त्री वा कानुनमन्त्रीका तर्फबाट जथाभावी नाम प्रस्तुत हुने, योग्यता र क्षमता नहेरिने, नियुक्ति हुने व्यक्तिको ट्रयाक रेकर्ड नहेरी नियुक्तिका लागि नाम दिने हुन्छ। त्यसो हुँदा त्यस्ता नाम म सिफारिस गर्न सक्दिनँ भनेर प्रधानन्यायाधीशले भन्दा त्यसो भए तपाईंका मान्छे पनि ल्याउनुस् म नियुक्ति गर्दिन्छु भनेर लेनदेन हुने प्रकरण सुरु भयो। संवैधानिक अंगमा प्रधानन्यायाधीशले भागवण्डा त लिनुभएकै थियो। मन्त्रिपरिषद्को सदस्यको नियुत्तिामा पनि उहाँले आफ्नो भागवण्डा खोज्नुभयो। खिलराज प्रकरणबाट सुरु भएको कार्यपालिकाको प्रभावमा न्यायपालिका जाने अवस्था अहिलेको प्रधानन्यायाधीशसम्म आइपुगेको छ। तर त्यसले चरित्र बदल्यो। अर्थात् अब कार्यपालिकासँग न्यायपालिकाले हिस्सेदारी खोज्ने चरित्र भयो। त्यसैले यो प्रकरणमा सबैभन्दा बढी अहिलेको बहालवाला प्रधानन्यायाधीशविरुद्ध लागेको अभियोग वा उहाँका सम्बन्धमा गरिएका टिप्पणी जति छन्, सबै प्रथम रूपमा कार्यपालिकासँग उहाँले हिस्सेदारी खोजेका विषयसँग नै सम्बन्धित छन्। त्यही भएर अहिलेको दुःखद् परिस्थितिको निर्माण भएको हो। जुन प्रवृत्ति नकारात्मक हो। यसले संविधानले निर्माण गरिदिएको शक्ति पृथकीकरणको सिद्धान्त, कानुनको शासन, संवैधानिक सर्वोच्चता र स्वतन्त्र न्यायपालिकाको अवधारणा नै समाप्त पार्न खोजेको देखिन्छ। त्यसैले पनि अहिले न्यायक्षेत्र एकदमै आन्दोलित बनेको हो। दोस्रो, न्यायपालिका विवादित हुनुका पछाडि प्रधानन्यायाधीशले मुद्दा तोक्दा कुन मुद्दा कुन न्यायाधीशकोमा किन तोकिन्छ भन्ने पारदर्शी आधार र मापदण्ड कहिल्यै पनि निर्धारण गर्न सक्नुभएन। अमुक मुद्दा अमुक अमुक न्यायाधीशलाई मात्र तोकिरहने र त्यसरी निरन्तर तोकेर भएका फैसलाहरूमा आमरूपमा जनस्तरबाट टिप्पणीयोग्य हुने भयो। त्यस्ता मुद्दाका फैसलाहरू आर्थिक प्रलोभनबाट निर्दिष्ट भए भन्ने आरोप लागिरहने प्रवृत्ति अहिलेको प्रधानन्यायाधीशको कार्यकालमा सबैभन्दा बढी देखा परे। उहाँले त्यस्ता मुद्दा तोक्दा किन निश्चित व्यक्तिलाई मात्र तोक्नुभयो ? अझ भनौं, ठूलो बिगो कायम भएका, ठूला राजस्वसँग सम्बन्धित, क्यासिनोसँग सम्बन्धित र क्रूर प्रकृतिका अपराधमा संलग्न भएका व्यक्तिसँग सम्बन्धित र भ्रष्टाचारका मुद्दाहरू निश्चित न्यायाधीशलाई मात्र तोक्ने काम भयो। त्यसरी तोक्दा भएका फैसलाहरूमा पारदर्शी आधारहरू उल्लेख नहुने, नजीरहरूको उल्लेख नहुने र भावनात्मक रूपमा फैसला गरेर पक्षलाई मुद्दाका प्रतिवादीलाई जिताइदिने जुन प्रवृत्ति देखा पर्यो, त्यसबाट शंकाको स्थिति उत्पन्न भयो। यस्तो अवस्था लामो समयसम्म रहिरहने अवस्था बन्दा प्रधानन्यायाधीश धेरै विवादमा आउनु पर्यो। तेस्रो, झन्डै १४ महिनाअघि हालका प्रधानन्यायाधीशविरुद्ध देशव्यापीरूपमा सडक आन्दोलन भयो। पत्नीको क्रूर हत्याको आरोप लागेका रञ्जनकृष्ण कोइरालाको मुद्दा उहाँ आफैंले एक सहयोगी न्यायाधीश राखेर मलाई चित्तमा लाग्यो भन्ने नाममा कैद सजाय घटाइदिनुभयो। त्यसविरुद्ध देशव्यापी आन्दोलन भयो। काठमाडौंको माइतीघर मण्डलामा पनि विशाल प्रदर्शन भयो। हामी कानुनव्यवसायी र बार एशोसिएसनमै हौं। प्रधानन्यायाधीशविरुद्ध सडकमा आन्दोलन गर्नु उचित हुँदैन भनेर सडक आन्दोलनलाई न्यायालयभित्र प्रवेश गरायौं। एउटा महान्यायाधिवक्ता नेपाल बारसमेतको समन्वय र परामर्शमा त्यो मुद्दाका विरुद्धमा पुनरावलोकनका लागि निवेदन दिने सहमति भयो। तुरुन्तै निस्सा पनि भयो। भइसक्दा रञ्जनकृष्ण जेलबाट छुटे। यसरी चार दिनका बिचमा पुनरावलोकनको निस्सा भएको मुद्दा आज डेढ वर्ष भयो, तीनचोटी जम्मा पेशीमा चढेको छ तर स्वयं प्रधानन्यायाधीशले स्थगित गराउनुभयो। यसरी उहाँले गरेको गलत कामका सम्बन्धमा जवाफदेही र उत्तरदायी हुन सक्नुभएन। अनुचित प्रभावमा पर्नुभयो भन्ने तेस्रो कारण देखा पर्यो। त्यस्तो अवस्थामा हामीले उहाँलाई उद्धार गर्यौं। सडक आन्दोलनबाट फालिनबाट जोगायौं। तर पनि प्रवृत्तिमा सुधार आएन। चौथो, प्रधानन्यायाधीशसहित संलग्न भएको संवैधानिक अंगका पदाधिकारीहरूको नियुक्तिका सम्बन्धमा ठूलो विवाद आयो। नियुक्ति प्रक्रिया जसरी भयो त्यसमै विवाद आयो। बिहान अध्यादेश ल्याइयो। कानुनबमोजिम २१ घन्टाको सूचना दिएर संवैधानिक परिषद्का सदस्यहरूलाई बोलाइनु पथ्र्यो। त्यो सूचना नदिइकन चार घन्टाको अन्तरमा त्यो बैठक बस्यो जुन गैरकानुनी र गैरसंवैधानिक हो। अध्यादेश नै गैरकानुनी र गैर संवैधानिक थियो। प्रधानन्यायाधीश नै त्यस्तो बैठकमा समावेश भएर विभिन्न व्यक्तिको नियुक्तिको सिफारिस गर्नुभयो। त्यसरी सिफारिसमा पर्नेमध्ये उहाँका नातागोता र आफन्त पनि समावेश थिए। संविधान र कानुनले नचिनेका व्यक्ति पनि भएकाले सोबारे अदालतमा विवाद पर्यो। उक्त विवादलाई उहाँले १० महिनासम्म रोकेर राख्नुभयो। आजसम्म पनि त्यो नियुक्तिको विरुद्धमा परेको मुद्दाको प्रारम्भिक सुनुवाई पनि भएको छैन। यसरी आफ्नो प्रत्यक्ष स्वार्थ गाँसिएका मुद्दामा १० महिनासम्म प्रारम्भिक सुनुवाई नै नगर्ने संसारको कुनै पनि न्यायालय छैन। कुनै पनि प्रधानन्यायाधीश छैन। यस कारण स्वार्थ पनि बाझिएको र आफूविरुद्धमा परेको मुद्दामा उहाँले कहिले पनि न्यायिक निरूपण गर्ने चेष्टा नै गर्नुभएन। निरन्तर पन्छाउँदै आउनुभयो। उहाँको र स्वतन्त्र न्यायपालिकाको निष्ठाप्रति विचलन देखियो। समग्र न्यायपालिकाको नेतृत्व गर्न असक्षम हुनुभयो भन्ने कुरा समग्र न्यायजगत्ले अनुभूति गरेको छ। पाँचौं, संवैधानिक अंगमा प्रधानन्यायाधीशले भागवण्डा त लिनुभएकै थियो। मन्त्रिपरिषद्को सदस्यको नियुक्तिमा पनि उहाँले आफ्नो भागवण्डा खोज्नुभयो। र, एकजना चर्चित विचौलिया र अर्को गजेन्द्र हमालको नाम लिनुभयो। पहिलोचोटी उहाँ नै हो कि हमाल नियुक्त हुँदै हुनुहुन्छ, उहाँ त कांग्रेसको कोटामा हो नि भनेर बार एशोसिएसनको बैठकमै भन्नुभयो। एउटा प्रधानन्यायाधीशलाई गजेन्द्र हमाल यति पुरानो कांग्रेस हो, कांग्रेसको कोटाबाट नियुक्त हुँदैछन् भन्ने सूचना कसरी प्राप्त भयो ? त्यो नै गैरकानुनी थियो। उहाँ राजनीतिज्ञ त होइन। त्यसले गर्दा को कसको मान्छे भन्ने थाहा हुन्छ। भलै हमालले राजीनामा दिए। कम्तिमा उच्च नैतिक चरित्र देखाए। यसरी प्रधानन्यायाधीश मन्त्रिपरिषद्मा पनि भागवण्डा खोजेका कारणले अब उहाँले आफ्ना सहयोगी न्यायाधीशरूको समेत विश्वास यो प्रकरणबाट गुमाउनुभयो। आज सर्वोच्च अदालतमा प्रधानन्यायाधीश आज एक्लो पर्नुभएको छ। सर्वोच्चमा एक्लो परिसकेको अवस्थामा र माथि चर्चा गरेका विभिन्न कारणका आधारमा उहाँले अब स्वतन्त्र, सक्षम र प्रभावकारी न्यायपालिकाको प्रमुखको रूपमा संवैधानिक दायित्व निर्वाह गर्न सक्ने सम्पूर्ण सम्भावना अन्त्य भइसकेका छन्। उपर्युक्त सबै आधार र कारणले पनि नेपाल बार एशोसिएसन पनि त्यही निष्कर्षमा पुगेको छ। पूर्वन्यायाधीश समाज, वर्तमान न्यायाधीश समाज, पूर्वप्रधानन्यायाधीशहरू, नेपाल बार एशोसिएसन र स्वयं उहाँका सहयोगी न्यायाधीशसमेत प्रधानन्यायाधीशको विश्वासबाट धरमराएको अवस्था छ। त्यसैले प्रधानन्यायाधीशले सुरक्षित अवतरण गर्नुको विकल्प छैन। यो प्रकरणमा हामी राजनीतिक दलहरूलाई प्रवेश नगर्नका लागि आग्रह गर्दछौं। यो विशुद्ध न्यायपालिकाभित्रको विवाद भएकाले हामीले महाअभियोगको कुरा गरेका छैनौं। न्याय क्षेत्रको जनमत बुझेर नै उहाँले राजीनामा गर्नुहुनेछ। यही क्षेत्रले निरूपण गर्नेछ। महाअभियोग अंकगणीतीय आधारमा निर्धारण हुने कुरो हो। प्रधानन्यायाधीशविरुद्ध कार्यपालिकाका तर्फबाट महाअभियोगको प्रस्ताव ल्याउने कुरा आफैंमा सुखद् र राम्रो कुरो होइन। यसअघि सुशिला कार्कीविरुद्ध आएको महाअभियोगमा पनि हाम्रो धारणा यही थियो। अहिले पनि चाहँदैनौं, महाअभियोग अन्तिम विन्दु हो। त्यहाँसम्म जानु नपरोस् भनेरै दलहरूलाई पनि न्यायपालिका क्षेत्रको भावना बुझेर एकपछि अर्को गल्ती निरन्तर नगर्न विनम्र अनुरोध गर्दछौं। प्रधानन्यायाधीशले पनि बचेको साख र न्यायपालिकाको गरिमा बनाउनुहोस्। सबैको हित हुनेछ।"
"सत्ता गठबन्धन चुनावसम्म रहँदैन, पुनः वाम गठबन्धन बन्न सक्छ : गुरुङ","बेंसीसहर : नेकपा (एमाले) का सचिव पृथ्वीसुब्बा गुरुङले पाँच दलीय सत्ता गठबन्धन आगामी निर्वाचनसम्म नटिक्ने दाबी गरेका छन्। नेकपा एमालेको पालिका अधिवेशनका लागि गृहजिल्ला लमजुङ आएका गुरुङले बुधबार सञ्चारकर्मीहरुसँग कुराकानी गर्दै कांग्रेसका नेताले गठबन्धन नहुने भन्न थालिसकेको बताएका हुन्। लेखेर राख्नुहोस यो गठबन्धन आगामी निर्वाचनसम्म जानै सक्दैन, प्रेस चौतारीद्वारा आयोजित पत्रकार भेटघाटमा उनले भने, नेपाली कांग्रेस आफैं ठूलो पार्टी छ, उ भित्र आकांक्षीहरु धेरै छन्। यस्तो बेला गठबन्धनमा भागबन्डा गरेर जाने सम्भावना नै देखिन्न। गण्डकी प्रदेशका निवर्तमान मुख्यमन्त्री समेत रहेका गुरुङले आगामी निर्वाचनमा पुनः वाम गठबन्धन बन्नसक्ने सम्भावना भने जिवितै रहेको उनले बताए। राजनितिमा असम्भव भन्ने केही हुँदैन, त्यसको सम्भावना रहिरहन्छ, उनले भने, फेरिपनि वाम गठबन्धन भयो भने धेरै राम्रो हुन्छ। हामी वाम गठबन्धन भएर निर्वाचनमा जान तयारै छौं। वाम गठबन्धनका लागि प्रचण्ड र माधवको भूमिकामा भरपर्ने उनले बताए। महासचिवमा उठ्छु मंसिरमा हुने राष्ट्रिय महाधिवेशनमा आफू महासचिवमा उठ्न चाहेको उनले जानकारी दिए। अहिले सचिव छु, आवश्यकता महासचिवमा छ, उनले भने, मैले मात्र भनेर हुँदैन, नेताहरुसँग सल्लाह भएको छैन, एउटा पदाधिकारीको उम्मेदवार म हुँ। गठबन्धन सरकारले प्रधानन्यायाधीश चोलेन्द्रशम्शेर जवरालाई उपभोग गरेर फाल्न खोजेको उनले आरोप लगाए। प्रधानन्यायाधीशमा दीपकराज जोशीलाई ल्याएर आफ्नो सत्ता गठबन्धनले आफ्नो अभिष्ट पूरा गर्न चोलेन्द्रशम्शेर माथि यस्तो कार्ड खेलिएको उनले आरोप लगाए। अर्ली निर्वाचनमा गएर मात्र वर्तमान गतिरोधको निकास खोज्नुपर्ने उनले बताए। सभामुखले संसदलाई जनविरोधीका काम गर्ने षडयन्त्रको अखडा बनाएको उनको आरोप थियो। सभामुखको निश्पक्ष व्यवहार र आर्थिक विधयक नसच्चाउँदासम्म संसद अवरोध कायमै रहने उनले बताए। मुलुकको सम्वृद्धिको लागि पुनः एमालेको सरकार आवश्यक रहेको भन्दै उनले त्यसका लागि छिटोभन्दा छिटो चुनावमा जान आवश्यक रहेको बताए।"
"प्रधानमन्त्री देउवा शुक्रबार बेलायत जाँदै, कोकोसँग भेटवार्ता गर्दैछन् ?","काठमाडौं : प्रधानमन्त्री शेरबहादुर देउवा शुक्रबार बेलायत प्रस्थान गर्ने भएका छन्। नोभेम्बर १ र २ मा संयुक्त अधिराज्यको ग्लास्गोमा हुने संयुक्त राष्ट्रसङ्घीय संरचना महासन्धि (कोप२६) को पक्षको २६ औँ सम्मेलनको वर्ल्ड लिडर समिटका लागि नेपाली प्रतिनिधिमण्डलको नेतृत्व गर्दै शुक्रबार त्यसतर्फ प्रस्थान गर्न लागेका हुन्। उनले अक्टोबर ३० मा नेपालका लागि सर्वदलीय संसदीय समूह (एपीपीजीएन) र बेलायतनेपाल व्यापार तथा लगानी मञ्चले लण्डनमा आयोजना गर्न लागेको स्वागत कार्यक्रममा सम्बोधन गर्नेछन्। प्रधानमन्त्री त्यहाँ रहँदा उनीसँग बेलायतनेपाल समाजका प्रतिनिधि, गैरआवासीय नेपाली सङ्घ र बेलायतमा बसोबास गर्ने नेपाली समुदायका प्रतिनिधिले भेट्ने कार्यक्रम रहेको परराष्ट्र मन्त्रालयले जनाएको छ। अक्टोबर ३१ गते प्रधानमन्त्री देउवाको सम्मानमा लण्डनस्थित नेपाली दूतावासले आयोजना गर्ने स्वागत समारोहमा सहभागी हुनेछन्। उनले भूतपूर्व गोर्खा सङ्गठनका प्रतिनिधि, बेलायती संसद्का सदस्य र अन्य नेपाली प्रवासी सदस्यसँग भेटघाट गर्नेछन्। प्रधानमन्त्री देउवा नोभेम्बर १ मा कोप२६ को औपचारिक उद्घाटन समारोहमा सहभागी हुनेछन्। उनले वर्ल्ड लिडर समिटमा नेपालकोतर्फबाट सम्बोधन गर्नेछन्। सोही दिन साँझ उनी बेलायती प्रधानमन्त्री बोरिस जोनसनले सहभागी राष्ट्र र सरकार प्रमुखको सम्मानमा आयोजना गर्ने स्वागत समारोहमा सहभागी हुनेछन्। प्रधानमन्त्री देउवाले सो अवसरमा राष्ट्र र सरकार प्रमुख तथा अन्य विशिष्ट व्यक्तिसँग द्विपक्षीय भेटवार्ता गर्नेछन्। उनी नोभेम्बर २ को बिहान प्रधानमन्त्री जोनसन र स्कटल्याण्डका प्रथम मन्त्रीले सीमित राष्ट्राध्यक्ष तथा सरकार प्रमुखका लागि आयोजना गर्ने ब्रेकफास्ट रिसेप्सनमा पनि सहभागी हुने मन्त्रालयले जनाएको छ। प्रधानमन्त्री देउवाले नोभेम्बर ३ तारेखमा स्कटल्याडको इडिनबर्गस्थित रोयल बोटानिक गार्डेनको भ्रमण गरी त्यहाँ भेलालाई सम्बोधन गर्ने कार्यक्रम रहेको छ। प्रधानमन्त्री देउवा नेतृत्वको प्रतिनिधिमण्डलमा वन तथा वातावरणमन्त्री रामसहायप्रसाद यादवलगायत सरकारका वरिष्ठ अधिकारीहरू सहभागी हुनेछन्। उनी बेलायतबाट नोभेम्बर ३ गते स्वदेश फर्कने र नोभेम्बर ४ तारेख बिहान स्वदेश आइपुग्ने कार्यतालिका छ। कोप२६ अक्टोबर ३१ देखि नोभेम्बर १२ सम्म संयुक्त अधिराज्यको ग्लास्गोमा आयोजना हुँदैछ। प्रधानमन्त्री देउवा ब्रिटेन जाने प्रधानमन्त्री देउवा किन जाँदैछन् बेलायत ?"
डोरबहादुरले पाए नागरिकता,"सिन्धुली : होचा कदका डोरबहादुर खपांगीले नागरिकता पाएका छन्। गोलन्जोर गाउँपालिका४ का १७ वर्षीया खपांगीले बुधबार प्रशासन कार्यालय सिन्धुलीबाट नागरिकता पाएका हुन्। शारीरिक रूपमा अशक्त खपांगीलाई वंशजका आधारमा नागरिकता प्रदान गरिएको प्रमुख जिल्ला अधिकारी सुरेश न्यौपानेले बताए। उनलाई वंशजका आधारमा नेपाली नागरिकता उपलब्ध गराइदिन भनि वडाबाट भएको सिफारिस र चिकित्सक टोलीबाट स्वास्थ्य परीक्षणसमेत गराई नेपाली नागरिकताको प्रमाणपत्र उपलब्ध गराइएको हो, न्यौपानेले भने। प्रमुख जिल्ला अधिकारी न्यौपानेका अनुसार खपांगी सिन्धुलीकै सम्भवतः होचा कदका नागरिक हुन्। उनी हाल १७ वर्षका भए। उनको उचाइ ७१ सेन्टिमिटर मात्र छ। आफ्ना दाजुका साथमा नागरिकता बनाउन जिल्ला प्रशासन कार्यालय आइपुगेका खपांगीले नागरिकताको प्रमाणपत्र पाएपछि खुसी व्यक्त गरेका छन्। सामान्य बोल्ने र सामान्य कान सुन्ने खपांगीले पढाइलेखाइ भने गरेका छैनन्। खपांगी ३ दिनअघि नागरिकता बनाउन जिल्ला सदरमुकाम आएका थिए। तर, जिल्लामा उमेर पत्ता लगाउन सहयोग गर्ने स्वास्थ्य परीक्षणको मेसिन नहुँदा र चिकित्सकहरूबाट स्वास्थ्य परीक्षण गरी प्रमाणित नहुँदा ३ दिन ढिला नागरिकता पाए।"
हिमाल र ऊर्जा प्रमुख मुद्दा बन्न आवश्यक,"काठमाडौं : संयुक्त राष्ट्रसंघीय जलवायु परिवर्तन सम्बन्धी संरचना महासन्धि (युएनएफसीसीआई) को सम्मेलनमा हिमाल र ऊर्जा को मुद्दा औपचारिक बहसको विषय बन्न नसकेको विज्ञहरुले बताएका छन् । युकेको ग्लास्गोमा पक्ष राष्ट्रहरुको २६औं भेलामा यसपटक प्रधानमन्त्री शेरबहादुर देउवासहितको टोली जाँदैछन्। अक्टोबर ३१ देखि नोभेम्बर १२ हुने औपचारिक भेलामा अन्तर्राष्ट्रिय समुदायमा यस विषयमा अडान लिनसक्नुपर्ने विज्ञहरुको तर्क छ। नेपालले विश्वको उस्तै समस्या भएका पर्वतीय मुलुकहरुको संगठन बनाएर मिल्दाजुल्दा समस्याको कोप २६ मा उठान गर्नुपर्ने विज्ञको राय छ। जलवायु विज्ञ विमल रेग्मीका अनुसार जलवायु परिवर्तनका कारण नेपालले फरक परिस्थिति भोग्दै आएकाले अध्ययनहरुले देखाएको छ। उनले भने यस्ता मुद्दालाई औपचारिक विषयको रुपमा छिराउन नेपालले पहल गर्नुपर्छ। एसिया वाटर टावर को रुपमा परिचित छ। हिमालयहरुले एसिया महादेशमा पानीको वितरणमा अभिन्न भूमिका खेलेको छ। हिमालयले १३ अर्ब जनसंख्यालाई पानीको उपलब्धता गराएको छ। तर पृथक पहिचान, जोखिम र अनुकुलन वृद्धिका उपायबारे सम्मेलनमा बहस भएका छैनन्। प्रधानमन्त्रीको भ्रमण अर्थपूर्ण महासन्धिमा प्रधानमन्त्री जानु अर्थपूर्ण हुने विज्ञहरूले बताएका छन्। नेपालको प्रतिनिधित्व गर्दै त्यहाँ पुग्दा जलवायुप्रति संवेदनशील रहेको सन्देश जाने उनीहरूको भनाइ रहेको छ। यद्यपि प्रधानमन्त्री देउवाले द्विपक्षीय तथा त्रिपक्षीय फाइदाका बारे धारणा राख्नुपर्ने ती विज्ञहरूको राय छ। उनले नेपालले ४० देखि ५० हजार मेगावाट बिजुली उत्पादन गरेर निर्यातसमेत गर्न सक्ने कुरा अन्तर्राष्ट्रिय समुदायलाई बताउने अवसरका रूपमा लिनुपर्ने पनि विज्ञले सुझाव दिएका छन्। सन् २०३० सम्ममा ९० प्रतिशत इलेक्ट्रिक सवारी नेपालमा भित्र्याउने लक्ष्य एनडीसीमा राखेको छ। यसले जलवायु परिवर्तनको प्रतिकूल प्रभाव कम गर्नमा सयोग पुग्नेछ।"
दलका बलले पेल्ने मुडमा जबरा,"काठमाडौं : न्यायालयमा घमासान मच्चिरहेको छ। सर्वोच्च अदालतमा तीन दिनदेखि न्यायसम्पादन ठप्प छ। प्रधानन्यायाधीश चोलेन्द्रशमशेर जबराको राजीनामा माग गर्दै सहकर्मी न्यायाधीशले इजलास बहिष्कार गरिरहेका छन्। तर, सरकार र राजनीतिक दलले यसको निकासतर्फ अग्रसरता लिएका छैनन्। दलहरूले निर्णय नगर्दा प्रधानन्यायाधीश जबरा अरूलाई पेलेरै अघि बढ्न खोजेका देखिन्छन्। न्यायालयको यो विवादमा स्वार्थको रोटी सेक्ने उपायको खोजीमा छन्। यस्तै अन्योल र भद्रगोलबीच आफू र आफ्नो दललाई कति फाइदा उठाउन सकिन्छ भनेर जोडघटाउमा देखिन्छन्। आआफ्नो सुविधाअनुसार भित्रभित्रै डिल गरिरहेका छन्। यद्यपि, बढ्दो नागरिक दबाब र न्यायालयको अवस्थाका कारण जबरालाई साथ दिइरहन अप्ठ्यारो छ। कानुन व्यवसायीदेखि पूर्वप्रधानन्यायाधीश, पूर्वन्यायाधीशले भने राजीनामा गर्न दबाब बढाइरहेका छन्। सर्वोच्चका १९ न्यायाधीशमध्ये १८ जना प्रधानन्यायाधीशको विपक्षमा उभिएका छन्। दलहरू प्रधानन्यायाधीश जबरा र सर्वोच्चसँग स्वार्थ जोडिएका कारण यो विषयबाट पन्छिन् खोजेजस्तो गरिरहेका छन्। सत्तासीन कांग्रेस र प्रधानमन्त्री शेरबहादुर देउवाले यस विषयमा स्पष्ट धारणा सार्वजनिक गरेका छैनन्। प्रमुख प्रतिपक्ष एमाले पनि विवाद निरुपणबारे बोलेको छैन। सत्ता गठबन्धनका पाँचै दलले औपचारिक धारणा बनाएका छैनन्। प्रधानमन्त्री देउवाले अदालतको आन्तरिक मामिला भनेका छन्। देउवाले बालुवाटारमा आयोजित एक कार्यक्रममा भने, अदालतका बारेमा हामीले धेरै बोल्ने कुरा छैन। अदालतले जे गर्छ, त्यो अदालतको कुरा हो। नेपाली कांग्रेस राज्यको महत्वपूर्ण अंग न्यायपालिकामा भइरहेको गतिविधिप्रति गम्भीर छ। अदालतभित्रको यो समस्याको न्यायिक, संवैधानिक र मर्यादित निकास होस भन्ने कांग्रेस चाहन्छ। एनपी साउद कांग्रेस नेता राजनीतिक दलले न्यायालयमा हस्तक्षेप गर्नु हुँदैन। यसको मूल समाधान भनेकै राजनीति र न्यायालयलाई पृथक राख्नुपर्छ। प्रदीप ज्ञवाली, एमाले प्रवक्ता न्यायालयभित्र भइरहेको बहसले त्यहाँ समस्या छ भन्ने स्पष्ट भयो। निकास पनि त्यही भित्रबाटै खोज्नुपर्र्छ। मार्गप्रशस्त पनि त्यही हुनुपर्छ। देव गुरुङ, माओवादी नेता राजनीतिक दलहरू बोल्ने बेला भएको छैन। न्यायालयको अन्तरिक मामिला हो। समाधान गर्न त्यहाँभित्रकै व्यक्तिहरू लागेका छन्। जगन्नाथ खतिवडा, नेकपा एकीकृत समाजवादी प्रवक्ता देउवाले अदालतसँग जोडिएका विषयमा सत्तारुढ गठबन्धनमा छलफल गरेर अघि बढ्ने बताए। न्यायालय सम्बन्धमा जे उठेका सवालहरू छन्, त्यसबारे सरसल्लाहछलफल गर्नेछौं, उनले भने, यसमा धेरै कुरा छैन। प्रधानमन्त्री देउवा र प्रमुख प्रतिपक्षी एमाले अध्यक्ष केपी शर्मा ओलीबीच आरोपप्रत्यारोप नै चलेको छ। ओलीले प्रधानन्यायाधीश मात्र नभई परमादेश जारी गर्ने अरू ४ न्यायाधीशले पनि राजीनामा दिनुपर्ने बताएकामा देउवाले त्यसलाई गैरजिम्मेवार भनी टिप्पणी गरेका छन्। ओलीले पार्टीको पालिका अधिवेशन उद्घाटनमा भनेका थिए, परमादेश त एक जनाले होइन, पाँचै जनाले गर्नुभएको थियो होला। एक जनासँग किन राजीनामा माग्नुहुन्छ श्रीमानज्यूहरू ? माओवादी केन्द्रका अध्यक्ष पुष्पकमल दाहालले पनि यो विषयमा स्पष्ट धारणा सार्वजनिक गरेका छैनन्। कांग्रेस नेता एनपी साउदले अदालतको समस्या अदालतभित्रै समाधान हुनुपर्ने बताए। नेपाली कांग्रेस राज्यको महत्वपूर्ण अंग न्यायपालिकामा भइरहेको गतिविधिप्रति गम्भीर छ, नेता साउदले भने, अदालतको यो समस्याको न्यायिक, संवैधानिक र मर्यादित निकास होस् भन्ने कांग्रेस चाहन्छ। अदालतको न्यायिक प्रक्रियामा राजनीतिक विषयको जिम्मा दिँदा यस्तो अवस्था आएको साउदले बताए। यद्यपि, पार्टीको आधिकारिक धारणा पार्टी प्रवक्ताबाट आउने उनको भनाइ छ। प्रवक्ता विश्वप्रकाश शर्माको प्रतिक्रिया लिन खोजे पनि उनीसँग सम्पर्क हुन सकेन। एमाले प्रवक्ता प्रदीप ज्ञवालीले प्रधानन्यायाधीशको राजीनामाले मात्र समस्याको समाधान नहुने बताए। व्यक्तिविरुद्ध माहोल बनाउँदैमा समस्या समाधान हुँदैन, प्रवक्ता ज्ञवालीले भने, केही स्वार्थ समूहले मात्रै यसबाट स्वार्थसिद्धि गर्छन्। तर, अदालत सुध्रिँदैन। केही कानुन व्यवसायी र दलका नेताको स्वार्थका लागि उनीहरूले राजीनामाको मुद्दा उछालेको आरोप ज्ञवालीले लगाए। राजनीति र न्यायालयलाई पृथक् राख्न नसक्दा यस्तो अवस्था उत्पन्न भएको उनले बताए। न्यायाधीश हरिकृष्ण कार्कीको प्रतिवेदनले न्यायालयमा भएका विकृतिबारे स्पष्ट बोलेको उनको भनाइ छ। त्यो प्रतिवेदन कार्यान्वयन गरेर अघि नबढेसम्म चुरो कुरामा पुग्न नसकिने उनले बताए। अहिलेको छलफल, माग, बहस मूल चुरो कुरामा पुगेकै छैन, उनले भने, यो त स्वार्थमा केन्द्रित छ। कसैलाई आफू अनुकूल बेन्च बनाउनुपर्यो। आफ्ना मुद्दा किनारा लगाउन सहज बनाउनुपर्यो। राजनीतिक दलमा स्वार्थ छन्। उनीहरू न्यायालयलाई दबाब र प्रभावमा राख्न सकिन्छ कि भन्ने चाहन्छन्। अदालतले राजनीतिमा बरालिनु नहुने उनको भनाइ छ। भने, राजनीतिक दलले न्यायालयमा हस्तक्षेप गर्नु हुँदैन। यसको मूल समाधान भनेकै राजनीति र न्यायालयलाई पृथक बनाएर राख्नुपर्छ। अदालतमा देखिएको घटना दुर्भाग्यपूर्ण भएको उनले बताए। अहिले जुन चरम अराजकता छ, त्यसले न्यायालयलाई मात्र होइन, लोकतन्त्रकै निम्ति जोखिमपूर्ण छ, उनले भने। माओवादी केन्द्र नेता देव गुरुङले न्यायालयभित्र भइरहेको बहसले त्यहाँ समस्या छ भन्ने स्पष्ट पारेको बताए। भने, निकास पनि त्यही भित्रबाटै खोज्नुपर्र्छ, मार्गप्रशस्त पनि त्यही हुनुपर्छ। न्यायालयले निकास दिन सकेन र संसद्मा बिजनेसका रूपमा आयो भने पार्टीले आवश्यक धारणा बनाउने गुरुङको भनाइ छ। उनका अनुसार पार्टीले धारणा बनाउने अवस्था आएको छैन। शक्ति पृथक्कीकरणको सिद्धान्तअनुसार पनि अहिले राजनीतिक दलले बोल्न नमिल्ने उनको भनाइ छ। यो विषयमा अदालतकै न्यायाधीश, कानुन व्यवसायी बोलिरहनु भएको छ, उनले भने, समाधान पनि खोजिरहनुभएको छ, त्यहीबाट समाधान पनि हुनसक्छ। नेकपा एकीकृत समाजवादीका प्रवक्ता जगन्नाथ खतिवडाले आफ्नो पार्टीले यस विषयमा धारणा बनाइ नसकेको बताए। यो विषयमा राजनीतिक दलहरुले बोल्ने बेला भएको छैन, प्रवक्ता खतिवडाले भने, यो विषय न्यायालयको अन्तरिक मामिला हो। समाधान गर्न भित्रकै व्यक्तिहरू लागेका छन्। न्यायालयभित्र बेथिति, अनियमितता, विचलन, सौदाबाजी भएको उनको ठम्याइ छ। भने, यसलाई सच्याउन भित्रकै मान्छे लाग्नु भएको छ। अहिले नै राजनीतिक दल बोलेमा पूर्वाग्रह र हस्तक्षेप ठहरिन्छ। अहिले दलहरू धारणा राख्दा हतार हुने उनको भनाइ छ । आन्तरिक रूपमा नै समाधान हुन्छ भने किन हस्तक्षेप गर्ने ? उनले भने। कानुनविद् एवं माओवादी केन्द्रका नेता खिमलाल देवकोटाले भने प्रधानन्यायाधीशको राजीनामा नै उपयुक्त निकास भएको बताए। न्यायालयको इतिहासमा यति विघ्न अदालतप्रति अनास्था, विवाद गरेको अवस्था थिएन, देवकोटाले भने, न्यायालयलाई यो अवस्थामा पुर्याएको जिम्मेवारी प्रधानन्यायाधीशले नै लिनुपर्छ। त्यसको उपयुक्त निकास भनेको पनि उहाँको राजीनामा नै हो। संविधानको रक्षादेखि पालना गराउने न्यायालिका संवैधानिक अपराध गरेको उनको भनाइ छ। यो संवैधानिक अपराध गरेको परिणाम अहिलेको अवस्था हो, उनले भने। अहिले अवस्था आउनुको कारण त अदालतभित्र राजनीति गर्न खोज्ने र अदालत राजनीतिमा रमाउने, राजनीतिक मुद्दा नाम र अंक बढाउने प्रवृत्तिको परिणाम भएको उनको ठहर छ। भागबन्डामा न्यायाधीश नियुक्त हुने परिपार्टीका कारण दलले मौनता साधेको उनको ठम्याइ छ । न्यायाधीश नै भागबन्डामा नियुक्त हुन्छ, त्यसको परिणाम नै राजनीतिक दललाई बोल्न गाह्रो छ, उनले भने। न्यायपालिकाले कार्यपालिका र संवैधानिक नियुक्तमा भागबन्डा खोज्ने परिपार्टीले त न्यायालय नै यो भासमा पुगेको उनले बताए। उनका अनुसार न्यायपालिकाको पुनर्संरचना आवश्यक छ। व्यवस्थापिका र कार्यपालिका संघीयकरण भएपछि न्यायपालिका एकात्मक नै रहेको उनको भनाइ छ। यही बेला न्यायपालिकाको पुनर्संरचना गर्ने, उनले भने, राजनीतिक दल, न्यायपालिकालाई माया गर्ने सबैले यो विषयमा गम्भीर हुनुपर्छ। प्रधानन्यायाधीशमा चोलेन्द्रशम्शेर जबरा सर्वसम्मत अनुमोदन प्रधानन्यायाधीश जबराले भनेः कोटाबाट मन्त्री बनाउने कुरा सत्य होइन प्रधानन्यायाधीश जबराको राजीनामा मागेका छैनौं प्रधानन्यायाधीशलाई न्यायाधीशबाटै असहयोग प्रधानन्यायाधीश राजीनामाको दबाबमा जबराले भने संवैधानिक व्यवस्थाले प्रधानन्यायाधीश भएको हुँ, किन राजीनामा दिने ? प्रधानन्यायाधीशलाई महाभियोग लगाउनेबारे छलफल भएको छैन : प्रचण्ड प्रधानन्यायाधीश जबराले तोके संवैधानिकसहित ११ इजलास प्रधानन्यायाधीश जबराले बोलाए फूलकोर्ट बैठक राजीनामा नदिने मुडमा प्रधानन्यायाधीश, हेर्न थाले मुद्धा प्रधानन्यायाधीश जबराको बहिर्गमन किन ? लोकतान्त्रिक समाजवादी पार्टी (लोसपा)का नेता लक्षणलाल कर्णले पार्टी यस विषयमा बैठक बसेर कुनै निर्णय नगरेको बताए। अहिले समस्याको निकासका लागि प्रधानन्यायाशीश जबराले राजीनामा दिएर मार्गप्रशस्त गर्नुपर्ने नेता कर्णको भनाइ छ। प्रधानान्यायाधीशले मार्गप्रशस्त गर्नुपर्छ। न्यायालयलाई शुद्धीकरण गर्नुपर्छ, उनले भने। संसद्ले बनाउनु पर्ने प्रधानमन्त्री अदालतले सेटिङमा बनाएका कारण अहिलेको अवस्था आएको उनको भनाइ छ। संसद्ले पो हो त प्रधानमन्त्री बनाउने, त्यहाँ संसार र इतिहासमा नै कहिल्यै नभएको प्रधानमन्त्री न्यायालयले बनायो, मिति नै तोकिदियो, ह्वीप पनि लाग्दैन भन्यो, उनले भने, त्यति बेला अदालतको फैसला भनेर सबैले माने तर बार्गेनिङमा पो यो भएको रहेछ भन्ने मन्त्री बनाएर राजीनामा दिएपछि प्रमाणित नै भयो। नेपाल बार एसोसिएसनले मुद्दाको सुनुवाइ प्रभावित हुँदा सेवाग्राहीमा असुविधा पर्न गएको जनाएको छ। बारका महासचिव लीलामणि पौडेलले बुधबार विज्ञप्ति जारी गरी अनपेक्षित तर अनिवार्य परिस्थिति सिर्जना भएकाले न्यायका उपभोक्ता तथा सेवाग्राहीमा पर्न जाने असुविधाका लागि क्षमायाचना गरेका छन्। केही दिन धैर्यधारण गरी न्यायिक सुधारको कार्यमा सहयोग पुर्याउन बारले अनुरोध गरेको छ। प्रधानन्यायाधीशले बुधबार सर्वोच्च अदालतमा ११ इजलासमा २ सय ७८ मुद्दाको पेसी तोकेका थिए। १९ न्यायाधीश रहेकामा कसैले पनि मुद्दाको सुनुवाइ गरेनन्। जबरा एक्लै इजलासमा छिरे र पाँचवटा मुद्दा हेरे। असन्तुष्ट न्यायाधीशले इजलास बहिष्कार गरेको तीन दिन भयो। जबराले राजीनामा नदिने अडान लिइरहेका छन्। प्रधानन्यायाधीशको राजीनामा नआउने र अरू न्यायाधीशले उनको आदेशको अवज्ञा गर्दै जाँदा निकास के र कहिले भन्ने प्रश्न उब्जिएको छ। बृहत् नागरिक आन्दोलनले प्रधानन्यायाधीश जबरालाई महाभियोग लगाउन राजनीतिक दलको ध्यानाकर्षण गराएको छ। प्रधानन्यायाधीशले संवैधानिक अंगहरूमा भागबन्डा गरेको घटनाले न्यायपालिकाको मर्यादा गिरेको बुधबार जारी विज्ञप्तिमा उल्लेख छ। विज्ञप्तिमा लेखिएको छ, वर्तमान संकट निदानका लागि जागृत बार एसोसिएसनहरू, पूर्वप्रधानन्यायाधीशहरू वरिष्ठ अधिवक्ताहरू, न्यायाधीश समाजको आह्वानलाई समर्थन गर्दै हामी न्यायपालिकाको नेतृत्व दिन अक्षम प्रधानन्यायाधीश जबरामाथि महाभियोग लगाउन राजनीतिक दलहरूको ध्यानाकर्षण गर्दछौं। संकट समाधानतर्फ जिम्मेवार हुनुको सट्टा सत्ता र प्रतिपक्षबीच प्रतिशोध साँध्ने प्रतिस्पर्धा देखिनु गैरराजनीतिक व्यवहार भएको विज्ञप्तिमा उल्लेख छ। दलका स्वार्थ र लाभ प्रधानमन्त्री देउवा र प्रधानन्यायाधीश जबराको पछिल्लो स्वार्थकै कारण न्यायालय थप विवादमा तानिएको हो। जबराका जेठान एवं कांग्रेसका पुराना नेता गजेन्द्र हमाललाई मन्त्री बनाएपछि यो विषय तात्दै आएको हो। प्रधानमन्त्री देउवा अदालतलाई आफ्नो दबाब र प्रभावमा राख्न पाइयोस भन्नेमा देखिन्छन्। एमाले अध्यक्ष ओली परमादेशमार्फत आफू सत्ताच्यूत गराउन भूमिका खेल्ने न्यायाधीश र कानुन व्यवासायप्रति रुष्ट छन्। माओवादी अध्यक्ष दाहाल, नेकपा एकीकृत समाजवादीका अध्यक्ष माधवकुमार नेपाल र जनता समाजवादी पार्टीका संघीय परिषद् अध्यक्ष डा बाबुराम भट्टराईको आफ्ना आफ्नै स्वार्थ छ। नेपाल र डा भट्टराईका विषयमा मुद्दा सर्वोच्चमा चलिरहेका छन्। प्रधानन्यायाधीश र न्यायाधीशलाई रुष्ट बनाए परिणाम प्रतिकूल आउनेमा उनीहरू सशंकित छन्। बालुवाटारस्थित ललिता निवासको जग्गा प्रकरणमा नेपाल र डा भट्टराईको मुद्दाको पेसी कात्तिक १५ गतेलाई तोकिएको छ। कांग्रेस युवा नेता डा चन्द्र भण्डारीले नेताको स्वार्थका कारण न्यायालयमा यो अवस्था आएको बताए। भागबन्डाकै कारण हरेक क्षेत्रमा विकृति र अराजकता निम्तिएको नेता डा भण्डारीको भनाइ छ । राजनीतिक दलदेखि न्यायालयसम्मै भागबण्डामा लाग्न दुखत पक्षको भएको उनले बताए। भागबन्डाले नै संवैधानिक निकायसमेत अस्तव्यस्त भएको उनको भनाइ छ। शक्ति, लाभ, स्वार्थलाई देश र जनता र देशको पक्षमा प्रयोग गरे त्यो राजनेता हुन्छ नत्र त्यो के को नेता !, उनले भने। कांग्रेसका अर्का नेता गगन थापाले आफू बिरामी रहेको भन्दै यो विषयमा पछि कुरा गर्ने बताए। एमालेका स्थायी समिति सदस्य सुवास नेम्बाङले पनि आफू बाटोमा रहेकाले भोलि मात्रै बोल्न सक्ने बताए।"
विद्युत्को नयाँ महसुल,"काठमाडौं : विद्युत् नियमन आयोगले मंसिरदेखि लागु हुने गरी उपभोक्ता विद्युत महसुल दर सार्वजनिक गरेको छ। आयोगले नेपाल विद्युत् प्राधिकरणले प्रस्ताव गरे बमोजिम नयाँ दर लागु गरेको हो। सरकारको नीति, प्राधिकरणको वित्तीय अवस्था एवं उपभोक्ता हितलाई मध्यनजर गर्दै उपभोक्ता महसुल निर्धारण गरेको जनाएको छ। आयोगले बुधबार पत्रकार सम्मेलन गरी निम्न वर्गलाइ लक्षित गर्दै २० युनिटसम्मका उपभोक्तालाई डिमान्ड शुल्क छुट गरेको छ। यी उपभोक्ताले इनर्जी शुल्क वापत मासिक ३० रुपैयाँ मात्र तिर्नुपर्छ। ऊर्जामन्त्री पम्फा भुसालले घोषणा गरेको कार्यक्रमलाई सार्थक बनाउन र निम्न वर्गलाई सहुलियत दिनका लागि यो छुट गरिएको आयोगका अध्यक्ष डिल्लीबहादुर सिंहले बताए। २० युनिट भन्दा कम बिजुली प्रयोग गर्ने १९ लाख ८६ हजार ग्राहक प्राधिकरणसँग छन्। प्राधिकरणको ग्राहक संख्या ५० लाख छ। सिँचाइका लागि प्रयोग हुने बिजुलीको नयाँ महसुलदर प्रतियुनिट २ देखि ३ रुपैयाँ तोकिएको छ। सिँचाईतर्फ औसतमा ४० प्रतिशत महसुल घटाइएको आयोगले जनाएको छ।"
लोकदोहोरीमा संस्कृति कि विकृति ?,"लोक साहित्यका विभिन्न विधामा लोकगीत पनि एउटा विधा हो। समाजमा मानिसका भोगाइका आँसु, हाँसो, पीडा, खुसी एवं स्थिति तथा परिस्थितिजन्य भावनाहरूलाई लयवद्ध ढंगमा मधुर स्वरद्वारा अभिव्यक्त गर्दै लोकजीवनलाई झुमाउने गीत हो, लोकगीत। हिमालबाट सिधै झरेका निश्चल झरनाहरू हुन्, लोकगीत। परम्पराले दिएको अनुपम उपहार हो, लोकगीत। लोकगीत र लोकसँगीतको उत्पत्तिका सम्बन्धमा कसैले लोकगीतको जन्म मानव सभ्यताको आरम्भमा नै भएको उल्लेख गरेका छन्। कसैले लोकगीतभन्दा पहिले लोकसंगीतको जन्म भएको हो भन्ने गरेको पनि पाइन्छ। जे होस् सृष्टिको आदिमकालमा जनजीवनसँग सम्बन्धित सामाजिक चेतनासँगै लोकगीतको विकास भएको हो भन्ने मान्न सकिन्छ। त्यसैले परम्परागत लोकगीतमा सामूहिक भावनाहरू र सामूहिक सहभागिता रहेको पाइन्छ। लोकगीत स्वभावैले लोकले गाउने र लोकको जीवनमा आधारित गीत हो। लोकगीत हुनलाई केही समय मौखिक परम्पराबाट गुज्रनुपर्छ। एउटा व्यक्ति, समूह, स्थान र समयबाट अर्कोमा हस्तान्तरण हुने मूलआधार भनेको त्यसको मौखिक परम्परा नै हो। समयसापेक्ष स्थिति र परिस्थिति अनुसार प्रस्तुतिका नयाँ नयाँ ढंग, शैलीहरू हुन्छन्। त्यहीभित्रको एउटा प्रस्तुत गर्ने शैली हो, लोकदोहोरी। यो नेपालको मौलिक गीत हो। लोकभाकामा गाउँ समाजका हर्षमय उल्लाहास, दुःख तथा पीडाका वेदना, प्रेमिल कथा, समाजिक रीतिथिति, वातावरण लगायतका सबै कुरालाई समेटेर गीत सृजना गरिएको हुन्छ। त्यही लोकभाकालाई कुनै विषयउपर जब सवालजवाफको रूपमा दुवै तर्फबाट गाइन्छ तब गीत दोहोरी बन्छ। अर्को अर्थमा कहीँकतै लिपिवद्ध नभइ मौखिक परम्पराबाट हस्तान्तरण हुँदै आएको लोकलयमा आधारित कुनै दुई पक्षबिचको गीतिसंवाद तथा सवालजवाफलाई लोकदोहोरी भन्न सकिन्छ। जहाँ विषयगत रूपमा गीतमै सवाल र जवाफ हुने हुँदा सर्जकले तत्काल सवाल र जवाफहरू रचना गर्दै प्रस्तुत गर्नुपर्छ। पूजाको जाग्राम होस् या विवाहको खुसियाली। अथवा चाडबाड वा मेलापात, जहाँ घण्टौंसम्म सवाल जवाफ चलिरहन सक्छ। दोहोरीगीतका सर्जकहरू यसमा माहिर हुन्छन्। तत्काल रचना गरेर गीतिलयमा सुमधुर स्वरले सवालजवाफ गर्न सक्नु दोहोरीगीत गायकको प्रमुख विशेषता हो। यसैले दोहोरीगीत गायकहरू अन्य गायकभन्दा भिन्दै क्षमताका हुन्छन्। जुन अन्य सबै गायकमा नहुन सक्छ। नेपालका प्रायः सबै ठाउँमा दोहरीगीत गाएको सुन्न पाइन्छ। सामान्यतया स्थान र जातिविशेषका सबै भाषामा दोहोरी गाइन्छ। निर्धारित विषयमा आधारित रहेर पक्ष र विपक्षबिचको सवालजवाफमा अन्त्यानुप्रास मिलाएर टुक्काहरू तत्काल रचना गरिन्छ। यसरी रचना गरिएका टुक्कालाई लोकलयमा आधारित कुनै एउटा लोकभाकामा गाउने गरिन्छ। मेला, पाखा, रोदी, चौतारी, विवाह आदि उत्सवहरूमा युवायुवती मादल, बाँसुरी, सारंगी आदि बाजाको तालमा दोहोरीगीत गाउने गर्दछन्। तथापि दोहरीगीतको र कसकसका बिच गाइने भन्ने विषयवस्तुले निर्धारण गर्ने हुँदा जोकोही माझ पनि गाइन्छ। अहिले दोहोरीगीतहरू रेकर्ड गरेर बजारमा ल्याउने र आउने प्रचलन बढेको छ। अहिले त्यसरी आएका गीतहरूले बजार पनि पाइरहेका छन्। यसरी आएका गीतहरूमा गीतकार, गायक र संगीतकारको मेहनतले सुन्दा मिठा र कर्णप्रिय भए पनि प्रत्यक्ष खेलिने दोहोरीको मजा र विशेषता यसरी रेकर्डेड दोहोरीगीतमा हुँदैन। प्रत्यक्ष दोहोरीका क्रममा जुनसुकै विषयमा शालिन ढंगले व्यंग्य र हुन्छ। दोहोरी मनभित्र रहेको कुरा खुलेर प्रस्तुत गर्ने माध्यम पनि हो। दोहोरीगीतले खुशी, उल्लास, व्यंग्य, पीडा सबै बोकेको हुन्छ। दोहोरीगीत सवालजवाफमा आधारित हुने तथा एउटा कथा र मर्मभित्र बुनिएको हुनुपर्छ। अहिले बनिरहेका अधिकांश लोक तथा दोहोरीगीतमा भने त्यो नभेटिने र कसरी आर्थिक कमाइ बढी गर्न सकिन्छ, कसरी भारइरल बन्न सकिन्छ भन्ने विचारले व्यावसायिकताको विन्दु पछ्याउँदै रेकर्डिङ गरेर बजारमा पठाइन्छ। जुन दुःखको कुरा हो। तथापि लोकदोहोरीगीत तथा लोकसंस्कृति संरक्षण र सम्वद्र्धनमा विभिन्न व्यक्ति एवं संघसंस्था लागिरहेका छन्। लोकदोहोरीबिनाका सांगीतिक महोत्सवहरू हुनै छाडिसके भन्दा अत्युक्ति नहोला। विभिन्न लोकदोहोरी प्रतियोगिता सञ्चालनमा छन्। हालसालै पनि राष्ट्रिय लोक तथा दोहोरीगीत प्रतिष्ठानले नेपाल टेलिभिजनबाट लोकदोहोरी च्याम्पियन कार्यक्रम प्रसारण गरिरहेको छ। यस्ता प्रतियोगिताले लोकसंस्कृतिको संरक्षण र सम्वद्र्धन मात्र होइन, लोकदोहोरीका प्रतिभावान् कलाकारहरूलाई थप उर्जासमेत प्रदान गरेको छ। कलाकारहरूलाई अवसरका बाटोहरू देखाइदिएको छ। देशविदेशमा हुने कन्सर्ट मात्र होइनन्, विभिन्न रेष्टुरेन्ट तथा दोहोरी साँझहरूमा उपलब्ध रोजगार लगायत यूट्युबजस्ता प्रविधिका माध्यमबाट समेत आयआर्जन गरिरहेका छन्। आजभोलि लोकगीतका नाममा व्यक्तिविशेषले कोठामा बसेर सृजना गर्ने परम्परा विकसित हुन थालेको छ। यसरी तयार पारिएका भाकाहरूमा मादल र सारंगी बाँसुरीका धुनहरू मात्र हुन्छन्। लोकगीतको परम्परा भनेको त्यो गीत केही समय मौखिक परम्पराबाट गुज्रिएको हुनपर्छ। पछिल्लो समय लोकगीतमा केही अपाच्य शब्दको प्रयोग हुन थालेको छ। लोकगीतमा समावेश गरिएका शब्द, थेगो, हाउभाउ आदिले लोकसंगीतमा विकृति, विसंगति बढ्दै गएको आभास हुन थालेको छ। अझ लोकगीतअन्तर्गत अचेलका तीजगीतहरूमा प्रशस्त विकृति आएको पाइन्छ। अहिले चलेका गीतहरूका स्थायी, अन्तराका शब्दहरू तथा भावहरू के छन् ? कोही कसैलाई खोट लाउनु र चोट पुर्याउनु पंक्तिकारको मनसाय होइन। त्यसमा केही भन्नु पनि छैन। तर, त्यस्ता गीतको उद्देश्य के हो, के सन्देश छ ? समाजमा के असर पारिरहेको छ भन्नेमा सरोकारी वर्ग सतर्क हुनुपर्छ। उच्छृंखलता र अनावश्यक भड्किलोपनले सांस्कृतिक पहिचान र यसको सौन्दर्य एवं विशिष्टतालाई दखल पारिनु भएन। लोक तथा दोहोरीगीत संरक्षणमा लागि परेका विभिन्न संघसंस्था एवं राष्ट्रिय लोक तथा दोहोरीगीत प्रतिष्ठान लगायतका सरोकारी वर्गसमेत यसमा सजग र सचेत हुनु जरुरी छ।"
इतिहास मेटाउन सम्पदा नष्ट,"शासकीय गुणगान गाउने वर्गीय पक्षधरताभन्दा बाहिर सामुदायिक सत्यतथ्य र वास्तविक इतिहास गुमनाम गरिएको र लुकाइएको छ। नेपालका रैथाने शिल्पी समुदाय शिल्प (मानव) सभ्यतामा अग्रणी छन्। उनीहरूमाथि ३५ सयदेखि चार हजार वर्ष अघिबाट उत्पीडन हुँदै आएको छ। शिल्पी समुदायका पूर्वजहरू सिन्धुघाँटी सभ्यताको समेत विकासकर्ता हुन्। जसलाई द्रविड (शुद्र) सभ्यता पनि भनिन्छ। शिल्पी समुदायको मौलिक रीति, परम्परा, संस्कार, राजकाज, संस्कृति, सम्पदा र सभ्यताका धनी भएकैले विभेद, उत्पीडन, हस्तक्षेप र अतिक्रमण भएको हो। यसअघि विभिन्न लेखमा यसबारेमा व्यापक चर्चा गरेकै छु। ऋग्वेदको पुरुषसुक्त (१०९०) बाट सुरु भएको विभेदले आजसम्म आउँदा विकराल रूप लिइएको छ। मनुले सुरुमा शुद्रअछूतलाई अपवित्र मात्रै मानेका थिए। विस्तारै कडारूपमा छुवाछूत र दण्ड विधान बनाएर लागू गरे। यसैलाई आधार मानेर ६ सय ४९ वर्षअघि जयस्थिति मल्लले मानव न्यायशास्त्रको नाममा कथित दलितहरूको अस्तित्व नै समाप्त पार्ने काम गरेको आभास हुन्छ। रामशाहले यसलाई झनै कडा रूपमा लागू गरे। १९१० सालको जंगबहादुर राणाको मुलुकी ऐनले जात व्यवस्थालाई अनुलंघनीय बनायो। तहगत जातअनुसारकै दण्ड सजाय तोकियो। समान कसुरमा ब्राह्मण, क्षत्री, वैश्यलाई सामान्य दण्ड दिइन्थ्यो भने शुद्रलाई सिधै मृत्युदण्डको सजाय थियो। यसले समाजमा शुद्रको अस्तित्व स्वीकार्य थिएन भन्ने बुझाउँछ। राजा महेन्द्रले २०२० सालमा पुरानो ऐनलाई केही परिमार्जन गरी नयाँ मुलुकी ऐन ल्याए पनि ठूलो भिन्नता थिएन। ऋग्वेद, मनुस्मृति, जयस्थिति मल्ल, रामशाह, जंगबहादुर र राजा महेन्द्रदेखि आजसम्म आउँदा शुद्रका दैनिकीमा जातको जाँतोले थिचिरहेकै छ। जसरी पनि उनीहरूको सामुदायिक अस्तित्व मेटाउने उद्देश्य रहेको देखिन्छ। त्यति मात्रै होइन, यो समुदायले प्राचीन समयमा विकास गरेको राजकाज, सम्पदा, सभ्यतासमेत पटकपटक नष्ट गरिएको तथ्य पाइन्छ। तथ्य १, सातौं शताब्दीमा तराईमा सहलेश सम्राट्ले प्रभावशाली राजकाज गरिएको पाइन्छ। उहाँको बारेमा अपेक्षाकृत रूपमा मूलधारको इतिहास लेखनमा अन्देखा गरिएको छ। गौरवशाली राजकाज, दरबारको भग्नावशेष आजसम्म खोजी, चर्चा र संरक्षणको पहल भएको छैन। पहलमा नदिना र भद्रीरामको वीरगाथा र वैभवसमेत छायामा पारिएको छ। तथ्य २, मिथिला प्रदेशमा प्राचीन र मध्यकालमा राजा जनक (शिरध्वज) को शासनकाल र डोम राजाको शासनकालमा चमत्कारपूर्ण तरिकाले विविध क्षेत्रमा उन्नति भएको देखिन्छ। विशेषतः राजनीतिक क्षेत्रमा किल्लाको निर्माण गरी पहरेदार तैनाथ गरिएका हुन्थे। सिमरौनगढी राजा हरिसिंहदेवले काठमाडौं उपत्यकामा नेसं ४३१, ४३२ र ४३३ मा आक्रमण गर्दा डोमराजाहरूले ठाउँठाउँमा आक्रमण र किल्ला जमाएका थिए। शासनगरी बस्न नसकेपछि पशुपतिनाथ मन्दिरको कोष झिकेर लगेका थिए। कारिक महाराज (चमार), सोसिया महाराज (खत्वे) तराईका चर्चित र प्रमुख राजाका रूपमा छन्। डोम राजाको इतिहासको पानामा कतै उल्लेख छैन। तथ्य ३, कर्नाली प्रदेशको सुर्खेत जिल्लामा रहेको डुमकोट क्षेत्र आजसम्म उपेक्षित छ। डुमकोटको सामुन्ने गुर्वाकोटी राजाको इतिहास सबैले लेखेका छन्। तर डुमकोटी राजाको वैभवलोप छ। शक्तिका हिसाबले गुर्वाकोटीभन्दा डुमकोटी राजा सैन्य र हातहतियारमा निकै शक्तिशाली थिए। धेरै पटकको आक्रमण र षड्यन्त्रबाट डुमकोटी राजाको सत्ता गुर्वाकोटी राजाले हत्याएका थिए। आजसम्म डुमकोटी राजाको दरबार क्षेत्रमा भग्नावशेष बेवारिसे अवस्थामा छ। तथ्य ४, मलय बर्माको राज्यकालीन समय १४३५ सालदेखि मानिएको हुँदा आजभन्दा ६ सय ४३ वर्ष अघिको कुरा हो। मलय (बम) बर्माले कालीकोटका देवजंग लुहारको राज्य हडपेका थिए। उनले लुहारकोटी राजदरबार क्षेत्रमा आक्रमण गरी आगो लगाई दिएका थिए। आगजनीमा रानी देवानी लुहारले आत्महत्या गरिन् भने चार दाजुभाइसमेत मारिए। लुहार राजवंशका पुर्खाहरूले खाँडा चक्रमा खाँडो बनाएर नचाउने गर्दथे। लुहार पुर्खालाई आफ्नो कुनै पनि विवाह, चाडपर्वमा सहभागी भई खाँडो नाच्न मलय बर्माले प्रतिबन्ध लगाए। देवजंगका १७औं पुस्ताका नाति दानबहादुर लुहारका अनुसार खाँडो घुमाउने स्थानको नाम नै खाँडाचक्र रहन गई नगरपालिका बनेको छ। तथ्य ५, लेखक जितसिंह भण्डारीका अनुसार डोटीको लुलान गर्खामा एक प्राचीन कोटको भग्नावशेष रहेको छ। लुलान गर्खाको चौड गाउँदेखि पश्चिम, गोगनदेखि पूर्व खोलाको बीचमा रहेको एउटा टाकुरोमै कोट रहेको छ। यो कोटमा लुलना मगरेका राजाले राज्य गर्दथे भनिन्छ। किंवदन्ती र स्थानीय लोककथाका अनुसार नीलगाडको विजुवा भन्ने तर्साउने भूत लुलानकोटको लुल राजा हो, त्यसले यहाँ त्रास गर्दछ भनिएको छ। गर्खाको नामकरणसमेत लुलराजाकै नामबाट गरिएको छ। सम्भवतः यो कोट लुहार राजाको हुनुपर्छ। लुल राजालाई विजुवा र तर्साउने भूत भनिएको छ। अन्वेषक प्राडा ग्रेगोरी ग्याब्रियल मस्कारिनेकका अनुसार धामी जनै लगाउनेदेखि नलगाउने सबैजसो जातिबाट हुन सक्छन्। तर झाँक्री चाहिँ धेरैजसो शुद्रअछूतमध्ये पनि कामी नै हुने कुरा सप्रमाण पुष्टि गरेका छन्। राज्यको पुनर्संरचना गरिनु अघि इतिहासकै पुनर्लेखन गरिनुपर्छ। नेपालको सन्दर्भमा राज्य पुनर्संरचनाको आधार पहिचान र सामर्थ्यले मात्रै पुग्दैन। तथ्य ६, सूर्यमणि अधिकारी र भण्डारीका अनुसार बझाङ्गी राजा सिंह वंशावलीअनुसार राजा इन्द्र सिंहपछि यिनका जेठा छोरा (बाउन्नौं) श्री गजराज सिंह बझाङका राजा भए। यिनले सुनिकोटका कामीराजा कालु सुनेलले बनाएको सुनीदेवल र लाकुडा कुलदेवताको मन्दिर भत्काई ध्वस्त बनाइदिएका थिए। मन्दिरसँगै रहेको खडिकको रूखसमेत भाला हानेर ढालिदिएका थिए। खस राजाहरूले शत्रुता (आक्रमण) र मित्रता (नाता सम्बन्ध, स्वशासन) को नीतिले शुद्रअछूतहरूका राजकाज, भूमिकब्जा गरेका थिए। बान्नीका मष्टाको धामी सालीभानलाई नौबिसे ठकुरीद्वारा मार्ने षड्यन्त्र गरे पनि ठकुरीले लुकाई नौ वर्षसम्म आश्रय दिएका थिए। लाटाहितको धामी (सुको धामी) लाई नौरेलद्वारा दकदेरामा मार्न लगाए। नौरेलद्वारा गालु बम्मलाई गुदगुदे भन्ने ठाउँमा मारिदिए। यहाँ विचारणीय के छ भने केही समूहमष्टलाई जबरजस्ती धर्म भन्दैछन्। तर खस राजा गजराज सिंहले नै मष्टका धामीलाई नै मार्ने योजना किन बनाए ? त्यसैगरी कामी राजाले बनाएको कुलमन्दिर र देवल नै किन ध्वस्त पार्नु पर्यो ? तथ्य ७, पश्चिम नेपालको विभिन्न जिल्लामा प्राचीन सामुदायिक नाम अपभं्रशित गरी कोटको नामकरण गरिएको पाइन्छ। डोटी र बझाङ जिल्लामा डुमराजकोटलाई डुम्राकोट, बझाङ जिल्लाकै आग्रीकोटलाई थलहराकोट, प्यूठान जिल्लामा पर्ने बादीकोट (पहिला गाविस)लाई झिमरुक गाउँपालिकामा रूपान्तरण गरिएको छ। यस्ता उदाहरण देशभर अरू सयौंको संख्यामा छन्। तथ्य ८, बैतडी जिल्ला पुर्चौडी गर्खा तल्लादेही, नुवाकोट नजिक डिंगाकोट भन्ने कोटमा डिंगाकोटी राजाले राज्य गर्दथ्यो। त्यस राजाले गर्खामा दैनिक मान्छे मारेर नरमांस भक्षण गर्दथ्यो। त्यसै सिलसिलामा भारतको कन्नौजबाट १०११औं शताब्दीतिर धारा र धिरा नाम गरेका दाजुभाइ विष्ट आए। र, पालो परेकी एक बाहुनीको घरमा बास बस्न पुगे। त्यसै दिन बाहुनीको छोराको पालो आएको रहेछ। ती विष्ट दाजुभाइले तिम्रो छोराको बदलामा हामी जान्छौ भनी गए र लुकाएर लगेको कटाराले डिंगाकोटे राजालाई मारी वंशनाश गरेको थियो। त्यसपछि विष्ट दाजुभाइले नै केही समयसम्म पुर्चौडीमा राजकाज चलाए। समयक्रममा १२औं शताब्दीतिर स्थानीय जनता रुष्ट भएकाले उनीहरूको शासन समाप्त भयो। तथ्य ९, पूर्ण प्रकाश नेपाल यात्रीका अनुसार खस साम्राज्य फैलिनुभन्दा अघि जुम्लाको सुवर्ण नगर (सुनार गाउँ) मा कामी राजा देशददेवले राज्य गर्दथे। खस साम्राज्य विघटनताका १५औं शताब्दीमा सपादलक्षका सम्राट् क्राचल्लदेवका सेनाले सुवर्ण भूमि माथि कब्जा गरी सुवर्ण भूमि नरेशलाई अपदस्थ गरेका थिए। उनको राजदरबारका अवशेष केही बाँकी छैन। यस ठाउँमा आजसम्म सुनारलगायत शिल्पी समुदायकै बाहुल्य छ। तथ्य १०, सुदूरपश्चिम, भेरीकर्नाली क्षेत्रमा शिल्पी समुदायको समुदायगत नाममा प्रत्येक जिल्लामा दुईतीन वटा कोट, किल्ला, गढीको नामकरण भएको पाइन्छ। विभेदले चरम रूप लिएपछि कोटको नाम परिवर्तन गरिएको छ। इतिहासकारहरू इतिहास लेखनमा पूर्वाग्रही बने ता पनि भौगोलिक तथ्यको रूपमा आजसम्म जीवितै छन्। खस साम्राज्य विस्तार अघि र पछिसम्म निरन्तर अस्तित्व र सम्पदा नै नष्ट गरिने क्रम आजसम्म जारी रहेको पाइन्छ। त्यहाँबाट स्थानान्तरण हुने क्रममा ठूलो संख्यामा शिल्पी गण्डकी क्षेत्रमा प्रवेश गरेका हुन्। यसअघि भेरीकर्णाली क्षेत्रमा शिल्पी समुदायको पहिलो निर्णायक जनसंख्या रहेको यस तथ्यबाट पुष्टि हुन्छ। यसरी शासकीय गुणगान गाउने वर्गीय पक्षधरताभन्दा बाहिर सामुदायिक सत्यतथ्य र वास्तविक इतिहास गुमनाम गरिएको र लुकाइएको छ। यो समुदायको स्वतन्त्र सामुदायिक अस्तित्व, इतिहास, पहिचान छ। षड्यन्त्रले भरिएको भ्रमपूर्ण शासकीय इतिहास घोकेर राष्ट्रियताविहीन र सामुदायिक समूहलाई समेत मेटाउने दुष्प्रयास गर्ने विद्वानहरूको बेलैमा चेत खुलोस्। राज्यको पुनर्संरचना गरिनुअघि इतिहासकै पुनर्लेखन गरिनुपर्छ। नेपालको सन्दर्भमा राज्य पुनर्संरचनाको आधार पहिचान र सामर्थ्यले मात्रै पुग्दैन। मदन आयोग प्रतिवेदनको गैरभौगोलिक हाउगुजी देखाएर रैथाने समुदायको मानमर्दन गर्र्नु अक्षम्य अपराध हो।"
विद्यालयमा भोलिको समाज,"जीवनका लागि आवश्यक तथा उपयोगी बानी निर्माणको सबैभन्दा महत्त्वपूर्ण समय प्रारम्भिक उमेर हो। भाषिक सीप, सोचाइको तरिका, अन्य व्यक्तिसँगको अन्तरक्रिया, समाज र भौतिक संसारलाई हेर्ने दृष्टिकोण विकास गर्ने भनेको पनि प्रारम्भिक उमेरमै हो। देशव्यापी रूपमा तीनचार प्रतिशतबाहेक अन्य बालबालिका विद्यालयमा भर्ना भएका छन्। प्रायः बालबालिकाले अधिकांश समय विद्यालयमा बिताइरहेका छन्। अर्थात् विद्यालयका कक्षाकोठाहरूमा भोलिको समाज निर्माण हुँदैछ। देशका जनशक्ति मात्र होइन, भविष्यको सामाजिक सोचको निर्माण पनि विद्यालयका कक्षाकोठामा निर्माण हुँदैछ। सामाजिक समृद्धि भनेको समाजका सदस्यका रूपमा रहेका सम्पूर्ण नागरिकको सोच, चिन्तन, दृष्टिकोण र क्षमताकोे योग हो। शिक्षकले सिकाएका कुराहरू विद्यार्थीले निकै महत्त्वपूर्ण र अकाट्य मान्दछन्। विद्यालयका कक्षाकोठामा निर्माण भएको ज्ञान, सीप, धारणा घरका अभिभावकले सिकाएको भन्दा धेरै दरिलो हुने गर्दछ। समाजमा रहेका बिकृति हटाउन पनि विद्यालयका कक्षाकोठादेखि प्रयास थाल्नुपर्छ। लैङ्गिक विभेदविरुद्ध सार्वजनिक स्थानमा खरो भाषण गर्ने, लेख लेख्ने व्यक्तिको पनि घरपरिवारमा पनि खाना पकाउने, भाडा माझ्ने, कपडा धुने, करेसाबारीमा काम गर्ने कार्य महिलाको जिम्मामा छाडिएको हुन्छ। दिउँसो उत्तिकै बौद्धिक तथा शारीरक काम गरेर घरमा फर्केका महिलापुरुषको जोडी घर पुगेपछि काम भने महिला एक्लैले गर्नुपर्ने हुन्छ। छोराछोरीमा समानताका कुरा गर्नेले पनि छोरीलाई सानै उमेरदेखि समाजले बनाइदिएका घेरामा सीमित राखेको देखिन्छ। बौद्धिक तथा क्षमताविकासका लागि सीमित लगानी गर्नुपर्ने भयो भने पहिलो प्राथमिकता छोरालाई दिइन्छ। विद्यालयमा समेत वनभोज र अन्य कार्यक्रममा खाना पकाउने, भाँडा माझ्ने, सरसफाइ गर्ने कार्य आइपरे महिलाशिक्षक र छात्रा खटुन् भन्ने अपेक्षा पुरुषशिक्षकहरूको हुन्छ। महिलाशिक्षक तथा छात्रा पनि फुर्किदै त्यस्ता कार्यमा लाग्ने गर्छन्। बौद्धिक कार्य, शारीरिक विकास हुने खालका खेल खेल्नु पर्यो भने पुरुषशिक्षक अगाडि बढ्छन्। यस्ता कार्यले कलिला बालबालिकामा महिलालाई कमजोर रूपमा लिइनु विकल्प नभएको प्रणाली हो भन्ने सोच निर्माण हुन्छ। शिक्षण सिकाइमा समेत शिक्षकद्धारा जानेर नजानेर समाजमा महिलालाई गरिने व्यवहारको बिम्ब प्रयोग गरिन्छ। केटी भएर पनि भाले हुने, केटाहरू भएर पनि पोथीको व्यवहार गर्ने पोथी बास्यो, विचार राख्ने महिलालाई उत्ताउलीजस्ता शब्दको प्रयोग गरिन्छ। दक्ष महिला पेशाकर्मी तथा विज्ञको सेवा र विज्ञतालाई समेत कम आँकलन गरिन्छ। हरेक शिक्षण सिकाइका कार्यहरू, हाउभाउ, संकेतमा शिक्षकले महिलापुरुष समान हुन् भन्ने धारणालाई व्यावहारिक रूप दिन प्रयत्न गर्ने हो भने समाजमा लैङ्गिक समानता स्थापित गर्न सम्भव हुन्छ। समाजमा जातीय विभेद, उचनिच र छुवाछुत जस्ता विकृति छँदैछन्। सिकाइको थलो विद्यालयमा समेत जातीय विभेद देखिन्छ। शिक्षकले कुनै दलित बालबालिकाको कमीकमजोरी भएमा दलित भएका कारण, फलानो जात भएका कारण भन्ने व्याख्या गर्ने, होच्याउने खालका शब्दहरू प्रयोग गर्ने गरेको भेटिन्छ। व्यवहार, संकेत र हाउभाउले दलित र पछाडि परेका जातिप्रति नकारात्मक व्यवहार गर्ने गरिन्छ। दलित र पछाडि पारिएको समुदायका धेरै बालबालिकाले विद्यालय छाड्नुको कारण खोज्ने क्रममा विद्यालयमा शिक्षक, कर्मचारी र माथिल्लो जाति भनिने सहपाठीबाट गरिने, हेला, अपहेलना, असमान व्यवहार प्रमुख कारण पाइन्छ। दलित विद्यार्थीलाई सिकाइमा उत्पे्ररणा जगाउने, उत्साहित गर्नेभन्दा निरुत्साहित गर्ने कार्य गरिन्छ। परिणाम सिकाइ उपलब्धि कमजोर हुन्छ। तल्लो तहको कमजोर उपलब्धिले माथिल्लो कक्षाको सिकाइलाई सहयोग नगर्ने हुनाले तह पूरा नगरी विद्यालय छाड्नुपर्ने बाध्यता हुन्छ। जातीय विभेद र छुवाछुतको अन्त गर्न विद्यालयमा जातीय विभेदविरुद्ध आवाज उठाउन सक्ने सीप र क्षमता विकास गर्नुपर्छ। प्रदेश नं २ का जिल्लामा दलित पछाडि परेका समुदायलाई सशक्तीकरण गर्न पनि ती समुदायका सबै बालबालिकालाई विद्यालयमा भर्ना गर्ने, टिकाउने र समान व्यवहार सिकाउने हो भने बढी उपलब्धिपूर्ण हुनसक्छ। सुदुर पश्चिमका पहाडमा रहेको छाउपडी तथा रजस्वलामा छुवाछुत प्रथा निकै चर्चाको विषय बनाइएको छ। छाउपडी झुपडीहरू भत्काएर छाउपडी प्रथा हटाउने प्रयास प्रभावकारी हुन सक्दैन। मान्छेले अपनाउने व्यवहार भनेका उसको सोचाइ र विचारका परिणाम हुन्। सोचमा परिवर्तन नगरी बल, धाकधम्कीको प्रयोगले मान्छेको व्यवहारमा परिवर्तन गर्न सम्भव हुँदैन। सोचमा परिवर्तन गर्न बुझाइ र स्वअनुभूतिको आश्यकता पर्छ। जहिलेसम्म विद्यालयहरूले छाउपडी प्रथाविरुद्ध, रजस्वलाका कारण र स्वास्थ्य सम्बन्धमा बालबालिकालाई सचेत पार्ने कार्य र सरसफाइलाई व्यवस्थापन गर्ने व्यावहारिक सीप प्रदान गर्दैन तबसम्म सुदूरपश्चिमको छाउपडी प्रथा समाप्त हुँदैन। न त काठमाडौंका हरेक घरमा रजस्वलामा छुवाछुत बार्ने प्रचलन हटाउन सकिन्छ। आर्थिकरूपमा विपन्न, श्रम गरेर खानुपर्ने, आयआर्जनको स्रोत कमजोर भएका परिवारप्रति गरिने हेयको व्यवहार अर्को सामाजिक विकृति हो। त्यस्ता व्यक्ति परिवालाई अपमानित गर्ने शब्दको प्रयोग र व्यवहार प्रदर्शन, श्रम शोषणजस्ता कार्य सकेसम्म छिटो रोकिनु पर्दछ। यसका लागि विद्यालयहरूले विद्यार्थीलाई श्रम गरेर खाने, पसिना बगाउने, इमान्दार व्यक्तिप्रति सम्मानित व्यवहार गर्ने, सकारात्मक दृष्टिले हेर्ने, आवश्यक भएमा सहयोग गर्ने बानी र सीपको विकासले यस्तो विकृति सजिलै हटाउन सकिन्छ। अपांगता भएका व्यक्तिलाई हेयको दृष्टिले हेर्ने र पूर्वजन्मको कमाइ, पापको परिणाम, ईश्वरले दिएको श्राप हो भन्ने जस्ता गलत सोचमा परिवर्तन आवश्यकता छ। मानव बेचविखन, बालविवाह, लागूपदार्थ दुव्र्यसन, धुम्रपान, बालमजदुर, दाइजो प्रथा, भ्रष्टचार, जुवातास, फजुल खर्च, अन्धविश्वास, धामीझाँक्री, बोक्सीप्रथाजस्ता विकृति हटाउन र समाजलाई सभ्य बनाउन शिक्षकविद्यार्थीले धेरै कार्य गर्न सक्छन्।"
प्रधानन्यायाधीश जबराको बहिर्गमन किन ?,"न्यायपालिका विवादित हुनुमा प्रधानन्यायाधीशले मुद्दा तोक्दा कुन मुद्दा कुन न्यायाधीशलाई किन तोकिन्छ भन्ने पनि हो। नेपालको न्यायपालिका फेरि पनि अहिले चर्चाको शिखरमा पुगेको छ। न्यायपालिका कहिले यसका सद्गुणका कारणले त कहिले यसमा भएका घटना परिघटनाले चर्चामा पुग्छ। दुःखद् रूपमा भन्नुपर्दा यसपटकको न्यायपालिका यसका नकारात्मक चरित्रका कारणले चर्चामा पुगेको हो। संविधानतः नेपालको न्यायपालिका करिब करिब संसारकै स्वतन्त्र न्यायपालिकामध्येमा पर्छ। पछिल्लो संविधान निर्माण भएसँगै न्यायपालिकालाई हामीले स्वतन्त्र, शक्तिशाली, सक्षम र प्रभावकारी बनाउने सबै उपाय अवलम्बन भएका छन्। संविधानले दिएको स्वतन्त्रताको उपयोग स्वयं सर्वोच्च अदालत र न्यायपालिकाले अधिकतम गरेको छ। तर, सेवाग्राही र न्यायका याचकहरूले त्यो स्वतन्त्रताको अनुभूति गर्न पाएका छैनन्। प्रसंग तात्तातो सन्दर्भबाटै सुरु गरौं। अहिले सर्वोच्च अदालतका प्रधानन्यायाधीशका सम्बन्धमा जे कुरा उठेका छन्, यो नेपालको न्यायपालिकामा विगतदेखि नै भएका विकृत क्रियाकलापहरूको एउटा प्रस्फुटन मात्रै हो। एक वा दुई रातमा यो परिस्थितिको निर्माण भएको होइन। खासगरि पछिल्लो अवस्थामा नेपालको न्यायपालिकालाई कार्यपालिकाबाट प्रभावित भएको, कार्यपालिकाका आश्वासनसँग ऊ लालायित भएको र कार्यपालिकाको हिस्सेदारीमा न्यायपालिकाले काम गरेको भन्ने आरोपहरू लाग्ने गरेका छन्। दुःखका साथ भन्नुपर्छ, त्यस्ता आरोपहरू अहिलेको प्रधानन्यायाधीशको पालामा सबैभन्दा बढी लागेका छन्। त्यसो त कार्यपालिका र न्यायपालिकाको साँठगाँठ, दबाब र प्रभावको कुरा गर्ने हो भने जब राजनीतिक दलहरूले तत्कालीन प्रधानन्यायाधीश खिलराज रेग्मीलाई कार्यपालिकाको प्रमुख बनाउने प्रस्ताव गरे। अनि उहाँले त्यसलाई जसरी सहजतापूर्वक स्वीकार गर्नुभयो, त्यो बेलादेखि नै नेपालमा एउटा भास्य स्थापित भयो जुन गलत थियो। त्यो भास्य भनेको प्रधानन्यायाधीश भनेको राजनीतिक दलहरूले जे भन्छन्, त्यही मान्ने र नेपालका न्यायालयका न्यायाधीश भनेको कार्यपालिका अन्तर्गतका हुन्। र, राजनीतिक दलका नेताले गरेका कुनै पनि निर्णय उनीहरू सहजतापूर्वक स्वीकार गर्छन् भन्ने भास्य जबर्जस्त रूपमा स्थापित भयो। त्यसपछिका हरेक प्रधानमन्त्रीले रेग्मीकै जस्तै गरी प्रधानन्यायाधीशलाई आफ्नो प्रभाव र दबाबमा पार्ने चेस्टा गरे। तत्कालीन प्रधानन्यायाधीश सुशिला कार्कीमाथि आएको महाअभियोगको प्रस्ताव पनि त्यही नै थियो। एउटा प्रहरी प्रमुख हुने विभागमा तत्कालीन कार्यपालिकाका प्रमुखले उसलाई जिताउनु पर्छ भनेर दिएको दबाबलाई उहाँले म सक्दिनँ भनेका आधारमा उहाँमाथि महाअभियोग प्रस्ताव ल्याइयो। त्यो पनि प्रधानमन्त्रीले भनेको प्रधानन्यायाधीशले मान्नुपर्छ भन्ने खिलराज प्रकरणबाट स्थापित भएको भास्यकै पुनरावृत्ति थियो। पछिल्लो अवस्थामा संवैधानिक परिषद्को सदस्यको हैसियतले प्रधानन्यायाधीश संवैधानिक परिषद्को बैठकमा जाने र न्यायपरिषद्को अध्यक्षको हैसियतले प्रधानन्यायाधीश न्यायपरिषद्को बैठकमा जाने, यसरी न्यायपरिषद् र संवैधानिक परिषद्को बैठकमा जाँदा दुवै परिषद्बाट हुने नियुक्तिका सिफारिसमा कार्यपालिका वा प्रधानमन्त्रीसँग प्रत्यक्ष भेट हुने हुन्छ। भेट हुँदा प्रधानमन्त्री वा कानुनमन्त्रीका तर्फबाट जथाभावी नाम प्रस्तुत हुने, योग्यता र क्षमता नहेरिने, नियुक्ति हुने व्यक्तिको ट्रयाक रेकर्ड नहेरी नियुक्तिका लागि नाम दिने हुन्छ। त्यसो हुँदा त्यस्ता नाम म सिफारिस गर्न सक्दिनँ भनेर प्रधानन्यायाधीशले भन्दा त्यसो भए तपाईंका मान्छे पनि ल्याउनुस् म नियुक्ति गर्दिन्छु भनेर लेनदेन हुने प्रकरण सुरु भयो। संवैधानिक अंगमा प्रधानन्यायाधीशले भागवण्डा त लिनुभएकै थियो। मन्त्रिपरिषद्को सदस्यको नियुत्तिामा पनि उहाँले आफ्नो भागवण्डा खोज्नुभयो। खिलराज प्रकरणबाट सुरु भएको कार्यपालिकाको प्रभावमा न्यायपालिका जाने अवस्था अहिलेको प्रधानन्यायाधीशसम्म आइपुगेको छ। तर त्यसले चरित्र बदल्यो। अर्थात् अब कार्यपालिकासँग न्यायपालिकाले हिस्सेदारी खोज्ने चरित्र भयो। त्यसैले यो प्रकरणमा सबैभन्दा बढी अहिलेको बहालवाला प्रधानन्यायाधीशविरुद्ध लागेको अभियोग वा उहाँका सम्बन्धमा गरिएका टिप्पणी जति छन्, सबै प्रथम रूपमा कार्यपालिकासँग उहाँले हिस्सेदारी खोजेका विषयसँग नै सम्बन्धित छन्। त्यही भएर अहिलेको दुःखद् परिस्थितिको निर्माण भएको हो। जुन प्रवृत्ति नकारात्मक हो। यसले संविधानले निर्माण गरिदिएको शक्ति पृथकीकरणको सिद्धान्त, कानुनको शासन, संवैधानिक सर्वोच्चता र स्वतन्त्र न्यायपालिकाको अवधारणा नै समाप्त पार्न खोजेको देखिन्छ। त्यसैले पनि अहिले न्यायक्षेत्र एकदमै आन्दोलित बनेको हो। दोस्रो, न्यायपालिका विवादित हुनुका पछाडि प्रधानन्यायाधीशले मुद्दा तोक्दा कुन मुद्दा कुन न्यायाधीशकोमा किन तोकिन्छ भन्ने पारदर्शी आधार र मापदण्ड कहिल्यै पनि निर्धारण गर्न सक्नुभएन। अमुक मुद्दा अमुक अमुक न्यायाधीशलाई मात्र तोकिरहने र त्यसरी निरन्तर तोकेर भएका फैसलाहरूमा आमरूपमा जनस्तरबाट टिप्पणीयोग्य हुने भयो। त्यस्ता मुद्दाका फैसलाहरू आर्थिक प्रलोभनबाट निर्दिष्ट भए भन्ने आरोप लागिरहने प्रवृत्ति अहिलेको प्रधानन्यायाधीशको कार्यकालमा सबैभन्दा बढी देखा परे। उहाँले त्यस्ता मुद्दा तोक्दा किन निश्चित व्यक्तिलाई मात्र तोक्नुभयो ? अझ भनौं, ठूलो बिगो कायम भएका, ठूला राजस्वसँग सम्बन्धित, क्यासिनोसँग सम्बन्धित र क्रूर प्रकृतिका अपराधमा संलग्न भएका व्यक्तिसँग सम्बन्धित र भ्रष्टाचारका मुद्दाहरू निश्चित न्यायाधीशलाई मात्र तोक्ने काम भयो। त्यसरी तोक्दा भएका फैसलाहरूमा पारदर्शी आधारहरू उल्लेख नहुने, नजीरहरूको उल्लेख नहुने र भावनात्मक रूपमा फैसला गरेर पक्षलाई मुद्दाका प्रतिवादीलाई जिताइदिने जुन प्रवृत्ति देखा पर्यो, त्यसबाट शंकाको स्थिति उत्पन्न भयो। यस्तो अवस्था लामो समयसम्म रहिरहने अवस्था बन्दा प्रधानन्यायाधीश धेरै विवादमा आउनु पर्यो। तेस्रो, झन्डै १४ महिनाअघि हालका प्रधानन्यायाधीशविरुद्ध देशव्यापीरूपमा सडक आन्दोलन भयो। पत्नीको क्रूर हत्याको आरोप लागेका रञ्जनकृष्ण कोइरालाको मुद्दा उहाँ आफैंले एक सहयोगी न्यायाधीश राखेर मलाई चित्तमा लाग्यो भन्ने नाममा कैद सजाय घटाइदिनुभयो। त्यसविरुद्ध देशव्यापी आन्दोलन भयो। काठमाडौंको माइतीघर मण्डलामा पनि विशाल प्रदर्शन भयो। हामी कानुनव्यवसायी र बार एशोसिएसनमै हौं। प्रधानन्यायाधीशविरुद्ध सडकमा आन्दोलन गर्नु उचित हुँदैन भनेर सडक आन्दोलनलाई न्यायालयभित्र प्रवेश गरायौं। एउटा महान्यायाधिवक्ता नेपाल बारसमेतको समन्वय र परामर्शमा त्यो मुद्दाका विरुद्धमा पुनरावलोकनका लागि निवेदन दिने सहमति भयो। तुरुन्तै निस्सा पनि भयो। भइसक्दा रञ्जनकृष्ण जेलबाट छुटे। यसरी चार दिनका बिचमा पुनरावलोकनको निस्सा भएको मुद्दा आज डेढ वर्ष भयो, तीनचोटी जम्मा पेशीमा चढेको छ तर स्वयं प्रधानन्यायाधीशले स्थगित गराउनुभयो। यसरी उहाँले गरेको गलत कामका सम्बन्धमा जवाफदेही र उत्तरदायी हुन सक्नुभएन। अनुचित प्रभावमा पर्नुभयो भन्ने तेस्रो कारण देखा पर्यो। त्यस्तो अवस्थामा हामीले उहाँलाई उद्धार गर्यौं। सडक आन्दोलनबाट फालिनबाट जोगायौं। तर पनि प्रवृत्तिमा सुधार आएन। चौथो, प्रधानन्यायाधीशसहित संलग्न भएको संवैधानिक अंगका पदाधिकारीहरूको नियुक्तिका सम्बन्धमा ठूलो विवाद आयो। नियुक्ति प्रक्रिया जसरी भयो त्यसमै विवाद आयो। बिहान अध्यादेश ल्याइयो। कानुनबमोजिम २१ घन्टाको सूचना दिएर संवैधानिक परिषद्का सदस्यहरूलाई बोलाइनु पथ्र्यो। त्यो सूचना नदिइकन चार घन्टाको अन्तरमा त्यो बैठक बस्यो जुन गैरकानुनी र गैरसंवैधानिक हो। अध्यादेश नै गैरकानुनी र गैर संवैधानिक थियो। प्रधानन्यायाधीश नै त्यस्तो बैठकमा समावेश भएर विभिन्न व्यक्तिको नियुक्तिको सिफारिस गर्नुभयो। त्यसरी सिफारिसमा पर्नेमध्ये उहाँका नातागोता र आफन्त पनि समावेश थिए। संविधान र कानुनले नचिनेका व्यक्ति पनि भएकाले सोबारे अदालतमा विवाद पर्यो। उक्त विवादलाई उहाँले १० महिनासम्म रोकेर राख्नुभयो। आजसम्म पनि त्यो नियुक्तिको विरुद्धमा परेको मुद्दाको प्रारम्भिक सुनुवाई पनि भएको छैन। यसरी आफ्नो प्रत्यक्ष स्वार्थ गाँसिएका मुद्दामा १० महिनासम्म प्रारम्भिक सुनुवाई नै नगर्ने संसारको कुनै पनि न्यायालय छैन। कुनै पनि प्रधानन्यायाधीश छैन। यस कारण स्वार्थ पनि बाझिएको र आफूविरुद्धमा परेको मुद्दामा उहाँले कहिले पनि न्यायिक निरूपण गर्ने चेष्टा नै गर्नुभएन। निरन्तर पन्छाउँदै आउनुभयो। उहाँको र स्वतन्त्र न्यायपालिकाको निष्ठाप्रति विचलन देखियो। समग्र न्यायपालिकाको नेतृत्व गर्न असक्षम हुनुभयो भन्ने कुरा समग्र न्यायजगत्ले अनुभूति गरेको छ। पाँचौं, संवैधानिक अंगमा प्रधानन्यायाधीशले भागवण्डा त लिनुभएकै थियो। मन्त्रिपरिषद्को सदस्यको नियुक्तिमा पनि उहाँले आफ्नो भागवण्डा खोज्नुभयो। र, एकजना चर्चित विचौलिया र अर्को गजेन्द्र हमालको नाम लिनुभयो। पहिलोचोटी उहाँ नै हो कि हमाल नियुक्त हुँदै हुनुहुन्छ, उहाँ त कांग्रेसको कोटामा हो नि भनेर बार एशोसिएसनको बैठकमै भन्नुभयो। एउटा प्रधानन्यायाधीशलाई गजेन्द्र हमाल यति पुरानो कांग्रेस हो, कांग्रेसको कोटाबाट नियुक्त हुँदैछन् भन्ने सूचना कसरी प्राप्त भयो ? त्यो नै गैरकानुनी थियो। उहाँ राजनीतिज्ञ त होइन। त्यसले गर्दा को कसको मान्छे भन्ने थाहा हुन्छ। भलै हमालले राजीनामा दिए। कम्तिमा उच्च नैतिक चरित्र देखाए। यसरी प्रधानन्यायाधीश मन्त्रिपरिषद्मा पनि भागवण्डा खोजेका कारणले अब उहाँले आफ्ना सहयोगी न्यायाधीशरूको समेत विश्वास यो प्रकरणबाट गुमाउनुभयो। आज सर्वोच्च अदालतमा प्रधानन्यायाधीश आज एक्लो पर्नुभएको छ। सर्वोच्चमा एक्लो परिसकेको अवस्थामा र माथि चर्चा गरेका विभिन्न कारणका आधारमा उहाँले अब स्वतन्त्र, सक्षम र प्रभावकारी न्यायपालिकाको प्रमुखको रूपमा संवैधानिक दायित्व निर्वाह गर्न सक्ने सम्पूर्ण सम्भावना अन्त्य भइसकेका छन्। उपर्युक्त सबै आधार र कारणले पनि नेपाल बार एशोसिएसन पनि त्यही निष्कर्षमा पुगेको छ। पूर्वन्यायाधीश समाज, वर्तमान न्यायाधीश समाज, पूर्वप्रधानन्यायाधीशहरू, नेपाल बार एशोसिएसन र स्वयं उहाँका सहयोगी न्यायाधीशसमेत प्रधानन्यायाधीशको विश्वासबाट धरमराएको अवस्था छ। त्यसैले प्रधानन्यायाधीशले सुरक्षित अवतरण गर्नुको विकल्प छैन। यो प्रकरणमा हामी राजनीतिक दलहरूलाई प्रवेश नगर्नका लागि आग्रह गर्दछौं। यो विशुद्ध न्यायपालिकाभित्रको विवाद भएकाले हामीले महाअभियोगको कुरा गरेका छैनौं। न्याय क्षेत्रको जनमत बुझेर नै उहाँले राजीनामा गर्नुहुनेछ। यही क्षेत्रले निरूपण गर्नेछ। महाअभियोग अंकगणीतीय आधारमा निर्धारण हुने कुरो हो। प्रधानन्यायाधीशविरुद्ध कार्यपालिकाका तर्फबाट महाअभियोगको प्रस्ताव ल्याउने कुरा आफैंमा सुखद् र राम्रो कुरो होइन। यसअघि सुशिला कार्कीविरुद्ध आएको महाअभियोगमा पनि हाम्रो धारणा यही थियो। अहिले पनि चाहँदैनौं, महाअभियोग अन्तिम विन्दु हो। त्यहाँसम्म जानु नपरोस् भनेरै दलहरूलाई पनि न्यायपालिका क्षेत्रको भावना बुझेर एकपछि अर्को गल्ती निरन्तर नगर्न विनम्र अनुरोध गर्दछौं। प्रधानन्यायाधीशले पनि बचेको साख र न्यायपालिकाको गरिमा बनाउनुहोस्। सबैको हित हुनेछ।"
"टी२० विश्वकप : स्कटल्यान्डमाथि नामिबिया हाबी, स्कटल्यान्ड ४ विकेटले पराजित",अबुधाबी : युएईमा जारी टी२० विश्वकप अन्तर्गत आफ्नो पहिलो खेलमा नामिबिया विजयी भएको छ । उसले स्कल्यान्डमाथि हाबी हुँदै ४ विकेटको जित निकालेको हो । टस जितेर फिल्डिङ रोजेपछि नामिबियाले ११० रनको सामान्य चुनौती पाएको थियो । सो लक्ष्य उसले ५ बल बाँकी हुँदा ६ विकेट गुमाएर भेट्टायो । नामिबियाले मध्यम ब्याटिङ गरे पनि अन्तिममा जेजे स्मितले आक्रामक खेल्दै अविजित ३२ रनको योगदान गरे । क्राइग विलियम्सले २३ रन बनाए भने मिशेल भान लिङ्गेनले १८ रन जोडे । स्कटल्यान्डका मिशेल लिस्कले २ विकेट लिए भने ब्राड ह्विलले १ विकेट हात पारे । यसअघि ब्याटिङ गरेको स्कटल्यान्डले निर्धारित २० ओभरमा ८ विकेट गुमाउँदै १०९ रनको सामान्य स्कोर बनाएको थियो । उसका लागि मिशेल लिस्कले सर्वाधिक ४४ रन जोडे भने क्रिश ग्रिभ्सले २५ रन बनाए । स्कटल्यान्डका टप अर्डरका तीन ब्याट्समेन शून्य रनमै पेभिलियन फर्किए । स्कटल्यान्डलाई सस्तैमा समेट्न रुबेल ट्रुम्पेलम्यानले ३ विकेट झारे । त्यस्तै जेन फ््रयाइलिंकले २ विकेट लिए ।
एएफसी यू२३ एसियन कप छनोट : नेपाल र ताजकिस्तान भिड्दै,काठमाडौं : एएफसी यू२३ एसियन कप छनोटको दोस्रो खेलमा नेपालले आज आयोजक ताजकिस्तानको सामना गर्दैछ। रिपब्लिकन सेन्ट्रल स्टेडियममा हुने प्रतिस्पर्धामा नेपाल घरेलु टोलीलाई स्तब्ध बनाउँदै अंक खोस्ने अभियानमा छ। नेपाल र ताजकिस्तानबीचको खेल नेपाली समयअनुसार साँझ ७:४५ बजे सुरु हुनेछ। एएफसी यू२३ एसियन कप छनोटअन्तर्गत पहिलो खेलमा बलियो टोली इरानसँग ४० गोलले पराजित भएकाले पनि नेपाल घरेलु टोलीविरुद्ध मैदान उत्रँदा पहिलो अंकको खोजीमा हुनेछ। हारबाट प्रतियोगिताको सुरुआत गरेको नेपाललाई आजको खेलमा जितको विकल्प हुने छैन। आफ्नो पहिलो खेलमा ताजकिस्तानले लेबनानलाई हराउँदै प्रतियोगितामा सुखद् सुरुवात गरेको थियो। सोही लयलाई ताजकिस्तान निरन्तरता दिने अभियानमा छ। समूह बीमा तीन अंक जोडेको इरान शीर्ष र तीन अंक नै जोडेको ताजकिस्तान दोस्रो स्थानमा छ। अंकविहीन लेबनान तेस्रो र नेपाल पुछारमा छ। एएफसी यू२३ एसियन कप छनोटअन्तर्गत नेपालले अन्तिम खेलमा लेबनानसँग आगामी आइतबार खेल्ने छ। ११ समूहका शीर्ष टोलीसहित उत्कृष्ट चार उपविजेता टोलीले एएफसी यू२३ एसियन कप खेल्नेछन्। उज्वेकिस्तानमा हुने फाइनल चरणको प्रतियोगिता २०२२ को जुन महिनामा आयोजना हुने तालिका रहेको छ।
