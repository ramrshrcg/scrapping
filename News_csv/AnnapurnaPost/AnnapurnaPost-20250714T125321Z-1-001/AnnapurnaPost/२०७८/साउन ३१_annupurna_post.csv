शीर्षक,विवरण
"१८ सय ६७ जना कोरोनामुक्त हुँदा २२ सय १२ संक्रमित थपिए, ३३ को मृत्यु",काठमाडौं : पछिल्लो २४ घन्टामा १८ सय ६७ जना कोरोनामुक्त भएका छन्।यो सहित नेपालमा कोरोना जित्नेको संख्या ६ लाख ८२ हजार ६८२ पुगेको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा थप २२ सय १२ जनामा कोरोना भाइरस (कोभिड१९) संक्रमण पुष्टि भएको छ। १२ हजार १०६ नमूना परीक्षणमध्ये २२ सय १२ जनामा संक्रमण देखिएको हो। पीसीआरबाट ८ हजार ८८ र ४ हजार १८ नमूनाको एन्टिजेन विधिबाट परीक्षण गरिएको थियो। जसमध्ये पीसआरबाट १७ सय ९३ जनामा र एन्टिजेन विधिबाट ४१९ जनामा संक्रमण देखिएको हो। आइतबार कोरोनाबाट ३३ जनाको मृत्यु भएको छ। यो संक्रमण दर ९३२ प्रतिशत हो। पछिल्लो २४ घन्टामा ७० लाख ७७० जनाले कोरोनाविरुद्ध खोप लगाएका छन्। मन्त्रालयका अनुसार हालसम्म ३९ हजार २९८ जना कोरोनाका सक्रिय संक्रमित छन्। आइतबारसम्म कोरोना संक्रमित ७५८ जनाको आइसीयू र १९३ जनाको भेन्टिलेटरमा उपचार भइरहेको छ।
तालिबान लडाकू राजधानी छिर्न थालेपछि राष्ट्रपतिले बोलाए आपतकालीन बैठक,काबुल: अफगानिस्तानको राजधानी काबुलमा तालिबान लडाकूहरु प्रवेश गर्न थालेपछि राष्ट्रपति अशरफ घानीले आपतकालीन बैठक बोलाएका छन् । यस्तै उनले कुटनीतिक नियोगका अधिकारीहरुसँग पनि वार्ता सुरु गरेका छन् । उनले यसअघि अफगानिस्तान गम्भीर खतरामा रहेको प्रतिक्रिया दिएका थिए । पछिल्लो समय तालिबान लडाकूहरु राजधानी प्रवेश गर्ने क्रम सुरु भएपछि अफगानिस्तानमा थप संकट बढेको बताइएको छ । तालिबान लडाकूहरुले पछिल्लो केही सातामै थुप्रै सहर कब्जा गरिसकेका छन् । राजधानी वाहेक अरु ठूला सहर कब्जा गर्दै लडाकूहरु राजधानीको ढोकामै आइपुगेको टिप्पणी हुन थालेको छ । स्थानीय मिडियाका अनुसार तालिबान लडाकूले प्रमुख सहर जलालाबाद लगायत ठूला सहर कब्जा गरिसकेका छन् । अफगानिस्तानबाट अमेरिकी सैनिक फिर्ता भइसकेपछि तालिबान लडाकूले दर्जनौँ प्रान्त र सहर कब्जा गरिसकेका छन् । ३४ प्रान्तमध्ये आधा जति उनीहरुले कब्जामा लिइसकेको बताएका छन् । पछिल्लो समय उनीहरु राजधानी काबुलमा प्रवेश गर्न थालेपछि थप संकट निम्तिएको भन्दै राजनीतिक नेतृत्व चिन्तित बनेको हो । राष्ट्रपति घानीले विभिन्न भेटघाट र परामर्श लिन थालेका छन् । जोखिममा रहेका २० हजार अफगानीलाई क्यानडाले आश्रय दिने अफगानिस्तानबाट आफ्ना नागरिक फिर्ता लैजान अमेरिकाले पठायो ३ हजार सेना अफगानिस्तानमा सैन्य बलबाट बन्ने सरकारलाई वाह्य मुलुकले मान्यता नदिने अफगानिस्तान युद्धः काबुलबाहेक प्रमुख सहरमाथि तालिबानको कब्जा राष्ट्रपति घानी भन्छन्: अफगानिस्तान गम्भीर खतरामा छ !
प्रहरीलाई गृहमन्त्री खाणको निर्देशन: महिलाबालबालिका विरुद्ध हुने हिंसा न्यूनिकरणमा गम्भीर बन्नू,"काठमाडौँ: गृहमन्त्री बालकृष्ण खाणले महिला तथा बालबालिका विरुद्ध हुने हिंसा न्यूनिकरण गर्न गम्भीर बन्न प्रहरीलाई निर्देशन दिएका छन् । आइतबार गृहमन्त्री खाणले प्रहरी प्रधान कार्यालयको निरीक्षण भ्रमण गर्दै यस्तो निर्देशन दिएका हुन् । निरीक्षण भ्रमणका क्रममा गृहमन्त्री खाणले प्रहरी प्रधान कार्यालयस्थित डिजिटल फरेन्सिक ल्याव, पोलीग्राफ सेक्सन, डाटा सेन्टर र केन्द्रीय प्रहरी हेल्थ डेक्सको निरीक्षण गर्नुका साथै त्यस सम्बन्धी गतिविधिबारे जानकारी समेत लिए । निरीक्षणपछि गृहमन्त्री खाणले उपस्थित प्रहरी अधिकृत तथा जवानहरु एवम् भिडियो कन्फेरेन्सबाट सहभागी ७ वटै प्रदेश प्रहरी कार्यालयका प्रमुखहरु, संघीय प्रहरी ईकाइ कार्यालयका प्रमुखहरू तथा सबै जिल्लाका प्रहरी प्रमुखहरुलाई निर्देशन सम्बोधन गरे । यस क्रममा उनले जनताको संविधानको रक्षा र पालना तथा नागरिकको जीवन रक्षाको लागि सबै गम्भीर हुनुपर्ने बताए । यस्तै मुलुकको शान्ति सुव्यवस्थामा नेपाल प्रहरीका सेवानिवृत्त प्रहरी कर्मचारीको क्षमताको उपयोग गर्नुपर्ने र आमनागरिकहरुसँग समन्वय र सहकार्य गर्दै अगाडि बढ्नुपर्नेमा पनि गृहमन्त्री खाणले जोड दिए । निरीक्षण भ्रमणका क्रममा गृहमन्त्री खाणले प्रहरी प्रधान कार्यालय परिसरस्थित अमर प्रहरी स्मारकमा पुष्प गुच्छा अर्पण गरेका थिए । यस अवसरमा गृहसचिव टेकनारायण पाण्डेले विभिन्न अप्ठ्यारा परिस्थितिको सामना गर्दै आफ्नो कर्तव्य पालना मार्फत नागरिक रक्षा, सुखी राष्ट्र निर्माण एवम् नागरिकको जीवन रक्षाको लागि प्रहरी सदैव दृढ संकल्पित रहेको बताएका थिए ।"
अफगानिस्तानमा फसेका नेपालीहरुको उद्वारको तयारी,काठमाडौँ: परराष्ट्र मन्त्रालयले अफगानिस्तानमा फसेका नेपालीको उद्वारका लागि समिति गठन गरेको छ । परराष्ट्र मन्त्रालयका सहसचिवको नेतृत्वमा उक्त समिति गठन गरिएको मन्त्रालयका प्रवक्ता सेवा लम्सालले अन्नपूर्णलाई बताइन् । यसअघि आइतबार बिहान संसदको अन्तर्राष्ट्रिय सम्बन्ध समितिको बैठकमा परराष्ट्र सचिव भरतराज पौडेलले परराष्ट्र मन्त्रालयका सहसचिवको नेतृत्वमा समिति गठन गरिएको जानकारी दिएका थिए । समितिमा अरु सरोकारवाला मन्त्रालयका सहसचिव र सीसीएमसीका प्रतिनिधि रहेन छन् । पौडेलका अनुसार अफगानिस्तानमा सुरक्षा संकटमा परेका नेपालीलाई आवश्यकता अनुसार समन्वय गरी उद्वार गरिनेछ । अफगानिस्तानमा एक हजार भन्दा धेरै नेपाली रहेको बुझिएको छ । तीमध्ये धेरैजसो अमेरिकी दूतावास तथा कुटनीतिक नियोगमा सुरक्षाकर्मी लगायतका काममा संलग्न रहेको बताइन्छ । यद्यपि हालसम्म सबै नेपालीहरु सुरक्षित रहेको नेपाली अधिकारीहरुले बताएका छन् । अफगानिस्तान तालिबानी संकटमा फस्दै गर्दा त्यहाँबाट अमेरिका लगायत अन्य देशले भने आफ्ना नागरिकलाई फिर्ता गर्ने क्रम सुरु गरिसकेका छन् ।
विज्ञहरुको सुझाव: थारु मानक भाषा आवश्यक,"काठमाडौँ: भाषा विज्ञानका विज्ञ तथा संवैधानिक निकायका प्रमुखहरुले भाषा विचार विनिमय गर्ने प्रमुख माध्यम भएकाले त्यसको संरक्षण र प्रवर्द्धन समुदायको काँधमा रहेको बताएका छन् । थारु आयोग र थारु कल्याणकारिणी सभा (थाकस)को संयक्त आयोजनामा आइतबारदेखि शुरु भएको थारु मानक भाषा बनाउने चार दिवसीय कार्यशाला गोष्ठीमा विज्ञहरुले सो धारणा राखेका हुन् । थारु आयोगका अध्यक्ष विष्णुप्रसाद चौधरीले थारु लेख्य अवस्थालाई एकरुपता ल्याउन थारु मानक भाषा बनाउन अपरिहार्य भएको बताए। थारु समुदाय तराईका २४ जिल्लामा छरिएर रहेकाले उच्चारणमा विविधता भएको र त्यसलाई एकरुपता ल्याउन कार्यक्रमको आयोजना भएको बताए। मानकीकरण गर्नु चुनौतिपूर्ण रहेपनि समुदायमा समझदारी बनाएर अघि बढ्न अनिवार्य रहेको उनाको भनाइ थियो । लेखनशैली र कार्ययोजनामा सहमति बने थारु मानक भाषा बनाउन समस्या नभएको उनले बताए । आयोगका अध्यक्ष चौधरीले मानक बनेपछि त्यसलाई पठन पाठन र सरकारी कामकाजका लागि पहल गरिने स्पष्ट पारे। थारु आयोगका सदस्य भोलाराम चौधरीले थारु भाषाको संरक्षण र जगेर्ना गर्ने अभिभारा थारु समुदायको काँधमा रहेको बताउनुभयो । जनसंख्या बृद्धि भएपनि थारु भाषा वक्ताहरु ओरालो लाग्नेक्रममा रहेको उनले चर्चा गरे। बसाई सराईको चपेटामा भाषाहरु पर्ने गरेको चर्चा गर्नुहुँदै आयोग सदस्य चौधरीले थारु मातृभाषालाई एकरुपता कायम गर्न मानक बनाउने अभियान शुरु भएको बताए । थारु कल्याणकारिणी सभा (थाकस) का महामन्त्री प्रेमीलाल चौधरीले भाषिक एकता कायम गर्न थारु आयोगसँग सहकार्य गरी अभियान शुरु भएको जानकारी दिए । थारु भाषाको नाममा समाज फुटाउने प्रयास पनि भइरहेकाले थारु समुदाय त्यसमा सजग हुनुपर्ने उहाँले बताए । थारु भाषामा निकै कम अनुसन्धान रहेको चर्चा गर्दै थारु समाजका विज्ञ, अगुवा तथा भाषाप्रेमीहरुले आफ्नै सक्रियतामा मानक भाषालाई अन्तिम रुप दिन लाग्नुपर्ने बताए । मानक भाषा बनाउन केही समय लाग्ने भएपनि असम्भव नरहेको उनले चर्चा गरे । आदिबासी जनजाति आयोगकी सदस्य रीना रानाले मानव सभ्यताको जीवितरुप भाषा भएकाले यसको संरक्षणमा सबै समुदाय लाग्नुपर्ने बताए । थारु समुदाय पश्चिम महाकालीदेखि पूर्व झापासम्म फैलिएर बसेकाले सबै ठाउँका थारुले अपनत्वबोध गर्नेखालको थारु मानक भाषा बन्नुपर्ने उनले सुझाव दिए । राष्ट्रिय समावेशी आयोगका सदस्य हरिदत्त जोशीले भाषा विचार विनियम गर्ने माध्यम भएकाले समुदायले स्वीकार गर्नेखालको बन्नु आवश्यक रहेको बताए । थारु समुदायको साझा सम्पत्तिकोरुपमा मानक भाषा स्थापित हुने उनको विश्वास व्यक्त गरे । थारु समुदायले तयार गरेको मानकलाई थारु आयोगले सरकारलाई सिफारिस गरेमा कार्यान्वयनमा जाने उनले बताए । मधेसी आयोगका अध्यक्ष डा विजयकुमार दत्तले थारु मानक भाषा निर्माणले थारु एकतामा सहयोग गर्ने विश्वास व्यक्त गरे। राज्यबाट पाउने आरक्षण र सुविधाका लागि पनि भाषा एकरुपताको आवश्यकता हुने उहाँले चर्चा गरे। मानक भाषा बनाउँदा चुनौति तमाम आउने भएपनि त्यसलाई अवसरमा बदलेर थारु समुदाय अघि बढ्नुपर्ने उनले सुझाए। रुम टु रिडका नेत्रप्रसाद दाहालले भाषा, सरल, सहज र स्वीकार्य हुनु अनिवार्य रहेको बताए । भाषा अभ्यास गर्नेखालको, व्यवसायिकता हुनुपर्ने उनले चर्चा गरे । भाषा एकरुपताका लागि पाठ्यक्रममा लग्न अनिवार्य रहेको उनले बताए । भाषाले संस्कार र संस्कृतिको जगेर्ना गर्ने हुनाले भाषाको संरक्षण अनिवार्य रहेको उनले बताए। भाषा आउने पीढिकालागि समेत बोधगम्य हुनुपर्ने भएकाले मानक भाषा बनाउँदा त्यसमा पनि ध्यान दिनुपर्ने उनले सुझाव दिए। भाषा स्वीकार्यता महत्वपूर्ण भएको बताए। थारु आयोग र थारु कल्याणकारिणी सभा (थाकस) संयुक्त आयोजनामा भएको कार्यक्रममा विभिन्न २४ जिल्लाका ५० बढी थारु विज्ञ तथा अगुवाहरुको सहभागीता रहेको छ । कार्यक्रममा त्रिभुवन विश्व विद्यालय भाषा विज्ञान विभागका पूर्व प्रमुख प्रा।डा। दानराज रेग्मी, भाषाविज्ञ डा नेत्रमणी दुमीराई, थारु आयोगका सदस्य भोलाराम चौधरी र थारु मानक भाषा मस्यौदा समितिका संयोजक कुछतनारायण चौधरीले सहजीकरण गर्ने आयोजकले बताएको छ । थारु आयोगका सचिव श्री कृष्णकान्त उपाध्यायले थारु समुदायको हकहित र अधिकारका लागि थारु आयोग गठन गरिएकाले भाषा संरक्षणमा पनि अहम भूमिका निर्वाह हुने विश्वास दिलाए। चार दिने गोष्ठीबाट थारु भाषा लेखन निर्देशिका तयार हुने उनले बताए । कार्यक्रम साउन ३१ गतेदेखि भदौ २ गतेसम्म चार दिन चल्ने आयोजकले बताएको छ ।"
कैलालीको कान्द्रा नदीको बाढीले हुलाकी सडक बगायो,"टीकापुर : कैलालीको दक्षिणी भजनी नगरपालिका ५ लालबोझीस्थित हुलाकी सडक बाढीले बगाएको छ । कान्द्रानदीमा आएको बाढीले टीकापुरको खक्रौलादेखि धनगढीको फुलबारी सडकखण्डको लालबोझीमा पर्ने सय मिटर बढी हुलाकी सडक बगाएको हो । तीनदिनदेखि परेको वर्षाका कारण नदीमा पानीको सतह बढेपछि हुलाकी सडक बगाएको हो । भजनी नगरपालिका वडा नं ५ का वडाध्यक्ष केशव बुढाले कान्द्रानदीले लालबोझीको सय मिटर बढी हुलाकी सडक बगाएको जानकारी दिए। जल उत्पन्न प्रकोप नियन्त्रण कार्यालय तथा भजनी नगरपालिकाले २०७४ सालमा बनाएको तटबन्ध केहीदिन अघि बगाएको थियो। नदी नियन्त्रणका लागि बनाएको तारजाली गत वर्षको बाढीले बगाएको थियो, अलिअलि सडक समेत कटान भएको थियो,' अध्यक्ष बुढाले भने, यस वर्ष झण्डै सय मिटर बढी सडक बगाएको छ । उनले नदीले सडक बगाएपछि स्थानीयलाई आवातजावतमा समेत समस्या भइरहेको बताए । अध्यक्ष बुढाले सडक निर्माणका लागि प्राविधिक टोलीले स्टिमेट गरिसकेको बताउँदै मर्मतका लागि नगरपालिकामा पहल भइरहेको बताए । तराई क्षेत्रको आर्थिक समृद्धिका लागि ०६६०६७मा निर्माण सुरू गरिएको हुलाकी सडक आयोजनाअन्तर्गतको सो खण्ड बाढीले बगाएको हो । हुलाकी सडक बगाएर खेतहरुको आलीसम्म नदी पुगिसकेको छ,' स्थानीय निरज चौधरीले भने, 'तत्काल नियन्त्रणको पहल नभए लालबोझीका धेरै घरखेतहरु नदीमा परिणत हुनेछन् । उनले नदीले गतवर्ष तटबन्ध आधा बगाएको उल्लेख गर्दै स्थानीय तहबाट नदी नियन्त्रणका लागि पहल नहुँदा यस वर्ष हुलाकी सडक नै बगाएको बताए। भजनीकै स्थानीय खेमराज पाण्डेले हुलाकी सडकसँगको सम्पर्क विच्छेद हुनेगरी कान्द्राले सडक बगाएकाले स्थानीय वैकल्पिक बाटो प्रयोग गरिरहेको बताए । हरेक वर्ष कान्द्रा नदीले धार परिवर्तन गरेर कटान गर्दै आएको स्थानीयले बताउँदै आएका छन् । भारत सरकारको सहयोग माटीकापुरको खक्रौला सडकदेखि धनगढीको क्याम्पस चोकसम्म ६२ किलोमिटर हुलाकी सडक निर्माण गरिएको थियो । ६२ किलोमिटर सडकमध्ये बसन्तावन क्षेत्रमा पर्ने झण्डै दुई किलोमिटर सडक निर्माण अवरुद्ध भएपनि अन्य क्षेत्रमा यातायात सुचारु हुँदै आएको छ । गत वर्षदेखि सोही हुलाकी सडक चौडा बनाउने काम भइरहेको छ।"
अफगान राष्ट्रपति अशरफ घानीले देश छाडे,"काबुल: अफगानिस्तानका राष्ट्रपति अशरफ घानीले देश छाडेका छन् । उनी तालिबानको कडा दबावपछि ताजिकिस्तानका लागि आइतबार उडेका हुन् । विद्रोही संगठन तालिवानले धम्की दिएपछि उनले देश छाडेको अफगानी अधिकारीलाई उधृत गर्दै बीबीसीले उल्लेख गरेको छ । तालिवानको धम्कीपछि उपराष्ट्रपति अमरुल्लाह सलेहले पनि देश छाडेका छन् । उनी भागेको पनि हुनसक्ने बताइएको छ। दश दिनको अवधिमा अफगानिस्तानका प्रमुख सहरहरू तालिबान लडाकुहरूले कब्जा गरेपछि राष्ट्रपति घानी राजीनामा दिनुपर्ने दबावमा थिए। पछिल्लो समय तालिबान लडाकूहरुले देशका प्रमुख सहर सहित आधा भन्दा धेरै प्रान्त कब्जा गरिसकेका छन् । आइतबार बिहानैदेखि उनीहरु राजधानी काबुल प्रवेश गर्न थालेपछि राष्ट्रपति निकै दबावमा थिए । उनले नेटो र तालिबानसँग वार्तासमेत गरेका थिए । यसअघि घानीले अफगानिस्तान गम्भीर संकटमा रहेको प्रतिक्रिया दिएका थिए । आइतबार तालिबानको सक्रियता राजधानीमै हुन थालेपछि उनले आपतकालीन बैठक बोलाएर त्यसपछि देश नै छाडेका हुन् । पछिल्लो समय अफगानिस्तानमा अमेरिकी सेनाले छाडेपछि तालिबान लडाकूहरुले आफ्नो सक्रियता बढाउँदैआएको थियो । हाल संकटग्रस्त अवस्थामा रहेको अफगानिस्तानबाट अमेरिका, बेलायत लगायत देशले काबुलबाट आफ्ना नागरिक फिर्ता लैजान थालेका छन् । अफगानिस्तान : रेडियो सम्पादकको हत्या, एक पत्रकारलाई बन्धक बनाइयो अफगानिस्तानमा एकैदिन ५७० लडाकू मारिए अफगानिस्तानको दोस्रो सहर कान्दहार नियन्त्रण गरेको तालिबानको दाबी अफगानिस्तानबाट आफ्ना नागरिक फिर्ता लैजान अमेरिकाले पठायो ३ हजार सेना अफगानिस्तानमा सैन्य बलबाट बन्ने सरकारलाई वाह्य मुलुकले मान्यता नदिने अफगानिस्तान युद्धः काबुलबाहेक प्रमुख सहरमाथि तालिबानको कब्जा अफगानिस्तानमा अलपत्र परेका नेपालीलाई तुरुन्त स्वदेश फर्काउन भट्टराईको माग राष्ट्रपति घानी भन्छन्: अफगानिस्तान गम्भीर खतरामा छ ! अफगानिस्तानमा फसेका नेपालीहरुको उद्वारको तयारी"
अमेरिकाले ५ हजार सैनिक तैनाथ गर्दै काबुलमा फसेका नागरिक फिर्ता लैजान थाल्यो,काबुल: अमेरिकी राष्ट्रपति जो बाइडेनले अफगानिस्तानमा थप एक हजार सैनिक पठाउने भएका छन् । शनिबार जारी गरेको विज्ञप्तिमा उनले अफगानिस्तानमा फसेका अमेरिकी कर्मचारी तथा अन्य नागरिकलाई फिर्ता लैजानका लागि थप सैनिक फौज पठाएका हुन् । शनिबार बाइडेनले जारी गरेको विज्ञप्तिमा घोषणा गरेका ५ हजार सेनामध्ये एक हजार सेना पहिले नै काबुल पुगिसकेका थिए । एक हजार फौजको एउटा बटालियन काबुलमा पुगेर तैनाथ गरिसकिएको हो । जवकि अमेरिकी रक्षा मन्त्रालयले यसअघि नै ३ हजार सैनिक पठाएको जनाएको थियो । तीन हजार सहित थप एक हजार सैनिक गरी ४ हजार सैनिकलाई काबुलमा तैनाथ गरिएको छ । यससँगै अमेरिकाले अफगानिस्तानमा फसेका आफ्ना कर्मचारी सहित नागरिकहरुलाई फिर्ता लैजाने क्रम सुरु गरिसकेको छ । अमेरिकी दूतावास र विभिन्न निकायमा कार्यरत नागरिकलाई अमेरिकाले फिर्ता लैजान थालेको हो । तालिबान लडाकूले अफगानिस्तानका विभिन्न सहर कब्जामा लिन थालेपछि अमेरिका लगायत विभिन्न देशले आफ्ना नागरिक फिर्ता लैजान थालेका हुन् । क्यानडाले भने महिला नेत्रीहरुसहित जोखिममा परेका २० हजार नागरिकलाई आश्रय दिने घोषणा गरेको छ ।
भारतीय स्वतन्त्रता दिवसमा मोदीले घोषणा गरे १५ खर्ब डलरको राष्ट्रिय पूर्वाधार योजना,"नयाँदिल्ली: भारतीय प्रधानमन्त्री नरेन्द्र मोदीले १५ खर्ब डलरको राष्ट्रिय पूर्वाधार योजना घोषणा गरेका छन् । भारतको ७५ औं स्वतन्त्रता दिवसको अवसरमा प्रधानमन्त्री मोदीले भारतले चाँडै यस योजना सार्वजनिक गर्ने बताएका हुन् । उक्त राष्ट्रिय पूर्वाधार योजनाको नाम गति शक्ति दिइएको छ । स्वतन्त्रता दिवसको अवसरमा ९० मिनेट बोल्दै मोदीले गति शक्ति नामक गुरु योजनाले युवाहरुलाई रोजगारी दिलाउने, जलवायु परिवर्तनको लक्ष्य प्राप्तिका लागि स्वच्छ इन्धन उपयोगको विस्तार गर्ने र देशका विभिन्न कठिनाइहरुलाई टाढा गराउने बताएका छन् । हामी राष्ट्रिय पूर्वाधार कार्यक्रमका लागि गति शक्ति नामक एउटा ठूलो गुरुयोजना सार्वजनिक गर्दैछौँ । त्यसले देशको उत्पादन र आर्थिक बृद्धिमा ठूलो सहयोग पुर्याउने छ उनले भनेका छन्, गति शक्तिले देशका हजारौँ युवाहरुलाई रोजगारको अवसर प्रदान गर्नेछ । मोदीले उक्त गुरु योजनाको विस्तृत नबताए पनि सो योजनाले स्थानीय उत्पादनले विश्वव्यापी रुपमा प्रतिस्पर्धा गर्ने र भविष्यको आर्थिक बृद्धिको लागि नयाँ मार्ग खोल्ने बताएका छन् । कोभिड माहामारीका कारण खस्किएको भारतको अर्थतन्त्रलाई उकास्न मोदी गति शक्ति योजनामा केन्द्रित रहेको बताइएको छ । गत आर्थिक वर्षमा भारतको अर्थतन्त्र ७३ प्रतिशतले घटेको थियो भने कोरोनाको सेकेन्ड वेभले सो अर्थतन्त्रलाई झनै गिराएको थियो । स्वतन्त्रता दिवसको अवसरमा प्रधानमन्त्री मोदीले सरकारको उर्जामा आत्मनिर्भर हुने लक्ष्य प्राप्ती गर्न र स्वस्छ उर्जा योजनाअन्तर्गत नेसनल हाइड्रोजन मिसन पनि सार्वजनिक गर्ने घोषणा गरेका छन् । भारतले उर्जा आयातको लागि वार्षिक १२ ट्रिलियन खर्च गर्दै आएको पनि प्रधानमन्त्री मोदीले जानकारी दिएका छन् । भारतले जलवायु परिवर्तन संकट कम गर्न आफ्नो लक्ष्य प्राप्त गरिरहेको छ उनले भनेका छन् । रोयटर्सबाट"
राष्ट्रपति घानी भन्छन्: अफगानिस्तान गम्भीर खतरामा छ !,"काबुल: अफगानिस्तानका राष्ट्रपति अशरफ घानीले अफगानिस्तान अहिले गम्भीर खतरामा रहेको बताएका छन् । तालिबानले राष्ट्रव्यापी सैन्य अभियान सञ्चालन गरेपछि पहिलो पटक राष्ट्रपति घानीले सम्बोधन गरेका हुन्। तालिबान लडाकूहरु राजधानी काबुल नजिकै आइपुगेको बताइएको छ । कतिपय मिडियाले तालिबान काबुलको ढोका नजिकै आएको टिप्पणी गरिरहँदा राष्ट्रपति घानीबाट यस्तो प्रतिक्रिया आएको हो । अन्तर्राष्ट्रिय मिडियाका अनुसार तालिबानले अफगानिस्तानमा ३४ प्रान्तमध्ये आधा प्रान्त कब्जामा लिइसकेको छ । तीमध्ये दोस्रो र तेस्रो ठूलो सहर समेत तालिबानको कब्जामा परेको बताइएको छ । पछिल्लो समय अफगानिस्तान संकटमा फसिरहँदा अमेरिकाले आफुना नागरिक फिर्ता लैजाने प्रक्रिया सुरु गरिसकेको छ । बेलायत, नर्वे लगायत अन्य देशले पनि आफ्ना नागरिक फिर्ता लैजान प्रक्रिया सुरु गरेका छन् । क्यानडाले भने महिला नेत्रीहरुसहित २० हजार भन्दा धेरै मानिसलाई आश्रय दिने घोषणा गरेको छ । तीमध्ये अधिकांश यसअघि क्यानडाका लागि काम गरेकाहरु छन् । शान्ति स्थापनाका लागि २० वर्षसम्म अमेरिकी सेना अफगानिस्तानमा बसेर फर्किन थालेपछि तालिबान लडाकूले विभिन्न इलाकालाई आफ्नो कब्जामा लिन थालेका हुन् । यद्यपि भारत, जर्मनी सहित दर्जन बढी देशहरुले अफगानिस्तानमा सैन्य बलबाट स्थापित हुने सरकारलाई आफूहरुले मान्यता नदिने चेतावनी दिएका छन् । अफगानिस्तानमा एकैदिन ५७० लडाकू मारिए अफगानिस्तानको दोस्रो सहर कान्दहार नियन्त्रण गरेको तालिबानको दाबी जोखिममा रहेका २० हजार अफगानीलाई क्यानडाले आश्रय दिने अफगानिस्तानबाट आफ्ना नागरिक फिर्ता लैजान अमेरिकाले पठायो ३ हजार सेना अफगानिस्तानमा सैन्य बलबाट बन्ने सरकारलाई वाह्य मुलुकले मान्यता नदिने अफगानिस्तान युद्धः काबुलबाहेक प्रमुख सहरमाथि तालिबानको कब्जा"
"पाकिस्तानकाे कराँचीमा बम आक्रमण,१३ जनाको मृत्यु","पाकिस्तानको कराँचीमा शनिबार भएको ग्रिनेड आक्रमणमा परी १३ जनाको मृत्यु भएको र अन्य कैयौँ घाइते भएका छन् । आक्रमण बेलुकी ९ः३० बजेतिर बाल्डिया टाउनको मवाच गोथ क्षेत्र नजिकै भएको थियो । विस्फोटन भएको ठाउँबाट भेटिएका अवशेषहरूको प्रयोग गर्दै गरेको प्रारम्भिक अनुसन्धानबाट स्थानीय प्रहरीले त्यस आक्रमणमा एउटा ग्रिनेड प्रयोग गरिएको बताएको छ । 'यस आक्रमणको पछाडि को थियो, हामी भन्न सक्दैनौं । घटनाको प्रकृति हेर्दा पारिवारिक विवाद जस्तो देखिएको छ यसबारे थप अनुसन्धान भइरहेको छ,' स्थानीय एक प्रहरी अधिकारीले बताए । प्रहरी अतिरिक्त महानिरीक्षक इमरान याकोबले भने, 'यो आतंकवादी हमला पनि हुन सक्छ । हामीसित यसबारे अझै कुनै ठोस प्रमाण नभेटिएको र अनुसन्धान जारी रहेकोले कुनै निष्कर्षमा पुगिहाल्नु हतार हुनेछ ।' आतंकवाद विरोधी विभाग (सीटीडी)का वरिष्ठ अधिकारी, राजा उमर खत्ताबले प्रारम्भिक अनुसन्धानले यो ग्रेनेड आक्रमण भएको देखिएको बताए । गाडीको कुनै भागमा ठोकिनु अघि नै ग्रिनेड विस्फोट भएकोजस्तो देखिएको उनले बताए। आक्रमणकारीहरु मोटरसाइकलमा आइ आक्रमण गरेको प्रारम्भिक अनुसन्धानले देखाउँछ । थप कुरा अनुसन्धानपछि मात्र भन्न सकिन्छ । अतिरिक्त प्रहरी डा कारार अब्बासीले डा रुथ फाउ सिभिल अस्पतालमा १० जनाको मृत शरिर ल्याइएको पुष्टि गरेका छन् । उनका अनुसार पीडितहरूमध्ये छ जना महिला र चार जना केटाकेटी थिए । घटनामा घाइते भएका अन्य १० जनालाई उपचारका लागि अस्पताल ल्याइएको अब्बासीले बताए । सिन्धका मुख्यमन्त्री मुराद अली शाहले घाइतेहरुलाई नजिकैको अस्पतालमा पुर्याउन प्रहरी र जिल्ला प्रशासनलाई निर्देशन दिँदै घटनाप्रति गहिरो दुःख व्यक्त गरे । रासस"
शेयरबजारमा मौद्रिक नीतिको प्रभाव: ठूला लगानीकर्तालाई पेलेर सानाले मात्रै बजार उकास्न सक्लान त ?,"काठमाडौँ: नेपाल राष्ट्र बैंकले सार्वजनिक गरेको चालू आर्थिक वर्षको मौद्रिक नीतिले शेयर धितोमा कर्जा सीमा कडाइको प्रभाव पूँजी बजारमा पर्नसक्ने आंकलन गरिएको छ । यो व्यवस्था परिमार्जन नभई जस्ताको तस्तै कार्यान्वयनमा आए ठूला लगानीकर्ता मारमा पर्दा समग्र बजार प्रभावित हुने ठहर छ । नीतिगत व्यवस्थाअनुसार शेयर कारोबार गर्न लिइने मार्जिन प्रकृतिको कर्जा अब प्रति ग्राहक वा प्रति संस्थाले एउटा बैंकबाट ४ करोडसम्म लिन पाउँछन् । यसभन्दा बढी लिन चाहेमा सो ग्राहकले अन्य दुई ओटा बैंकबाट फेरि ४४ करोडको गरेर कूल प्रति ग्राहक सीमा अधिकतम १२ करोड रुपैयाँसम्म मात्रै लिन पाउने भएका छन् । यसअघि एउटै ठूला लगानीकर्ताले अर्बौँसम्म यस्तो कर्जा लिएर कारोबार गर्ने गर्थे । सो नीतिप्रति शेयर लगानीकर्ता संघ नेपालका अध्यक्ष उत्तम अर्याल असन्तुष्टि व्यक्त गर्छन् । उनका अनुसार यसले पूँजीबजारको विकास र विस्तारलाई संकुचित गर्न खोजिएको हो । अब दैनिक अर्बौंको कारोबार गरिरहेकोमा करोडको ऋण लिएर धेरै कारोबार गर्न सम्भव नहुने उनको भनाइ छ । यसले बजार भने प्रभावित हुने भएका छन् । तर साना लगानीकर्ताले ठूलो रकम लिने नगरेकाले खासै प्रभाव नपार्ने सरोकारवालाहरु बताउँछन् । तीन महिनाअघिसम्म बैंक तथा वित्तिय संस्थाले पूँजीबजारमा लगानी गरेर राम्रो कमाइ गरेका थिए तर यसलाई गत आवको तेस्रो त्रैमासको मौद्रिक नीतिले प्रहार गरेर रोकिदियो, उनले अन्नपूर्णसँग भने, हाम्रो बजार भनेको भर्खर अनलाईन सुरु भएको, विस्तार नभैसकेको अवस्था छ । जतिसक्यो बजारमा शेयर खपत हुने कार्यक्रम ल्याउनु पर्यो । जति लगानीकर्ताको सहभागिता भयो त्यति विकास हुने हो । केन्द्रीय बैंकले कसरी हुन्छ शेयरको खपत घटाउने काम गरेको उनले टिप्पणी गरे । ईन्भेष्टमेन्ट कम्पनीहरुले दैनिक अर्बौँको कारोबार गर्छन । अब उनीहरुले १२ करोडममा सीमित भएर कर्जा लिन ३, ४ ओटा बैंकमा चाहार्नुपर्ने भएको छ,' उनले भने, 'यो झन्झटीलो व्यवस्थाले बजारलाई हतोत्साही गरेको अध्यक्ष अर्यालको आरोप छ । सामान्य ईन्भेष्टर कम्पनीले पनि ३० करोड लोन लिएका छन् । १२ करोडमा सीमित राख्दा अब घटाभट शेयर बेच्न आउ भन्नु हो । यसो भयो भने बजारमा नकारात्मक प्रभाव पर्छ । यो व्यवस्था परिमार्जन गरिएन भने शेयर बजार कोल्याप्स हुहुन्छ । १० सानाबाट यो सम्भव छैन । भोलि ठूला लगानीकर्ता बजारमा आएनन् भने दैनिक २० अर्बको कारोबार कहाँबाट हुन्छ ?' नेपाल पूँजीबजार लगानीकर्ता संघकी अध्यक्ष राधा पोखरेल भने समग्रमा मौद्रिक नीतिले साना लगानीकर्ताहरुको हितमा बोलेकाले स्वागतयोग्य भएको बताउँछिन् । तर अर्याल यो व्यवस्थाले ठूला लगानी कर्ताको कारण बजार घट्दा झन साना लगानीकर्तालाई असर गर्ने तर्क गर्छन् । उनकाअनुसार बरु ठूला लगानीकर्ताले नेप्से परिसूचक घट्दा होल्ड गर्न सक्थे तर सानाले जति छ त्यति बेच्छन् । होल्ड गर्न नसक्ने उनको भनाइ छ । उनका अनुसार सानालाई प्रोत्साहन गर्ने हो भने बैंकहरुमार्फत उनीहरुलाई कर्जा दिन पहल गर्न सक्थ्यो । तर यसो भएन । बैंकहरुले कूल कर्जाको सीमित कर्जा मात्र शेयर धितो कर्जामा लगानी गर्न पाउने व्यवस्था छ । सो सीमाअनुसार बैंकले ठूला लगानीकर्तालाई कर्जा दिएर सकाउने गर्थे र सानाले लिन नपाएको अवस्थामा अबको व्यवस्थाले साना वर्गलाई पनि यस्तो लिन पाउने भएको छ,' अध्यक्ष्य पोखरेल बताउँछिन् यो व्यवस्थाले बजार माथि जाने वा तल झर्ने देखिँदैन । हाल स्थिर रहला । बरु हकप्रद शेयरहरुरुको व्यवस्था भएको भए शेर बढ्थ्यो । तर यसो भएन । अध्यक्ष पोखरेलका अनुसार लगानीकर्ताहरु मार्जिन प्रकृतिको कर्जा सीमा मूल्य घटाउँछ कि भनेर डराएका थिए । तर यसको औसत मूल्य यथावत राखिएको छ । यस्तो ऋण शेयर स्वामित्वको ७० प्रतिशतसम्म लिन पाउँछन् । बैंकरहरुले पनि हकप्रदमार्फत पूँजी वृद्धि गर्नसक्ने अपेक्षा गरेका थिए । यसैले नबिल बैंकका नायब महाप्रबन्धक मनोज ज्ञवाली यसअघि चर्चा भए झैँ हकप्रद शेयर जारी गर्ने सम्बन्धित व्यवस्थामा मौद्रिक नीति मौन रहेको बताउँछन् । हकप्रदको लोभले गरेर भटाभट शेयर उठाएका लगानीकर्ताको बेहाल भएकोबारे दुर्गा प्रसाद काफ्लेले बताएका छन् ।"
सेयर बजारमा नयाँ रेकर्ड : एकैदिन २१ अर्ब बढीको कारोबार,"काठमाडौं : सेयर बजारमा नयाँ रेकर्ड कायम भएको छ। २१ अर्ब भन्दा बढी रुपैयाँको कारोबार भएर नयाँ रेकर्ड कायम भएको हो। आज २१ अर्ब ६४ करोड ७६ लाख ६ सय ५५ बराबरको सेयर कारोबार भएको छ। तर, सेयर कारोबार मापक नेप्से परिसूचक भने २४८८ अंकले घटेर ३१५४०३ अंकमा पुगेको छ। नेप्से परिसूच घटे पनि कारोबार रकममा भने उत्साह देखिएको छ । आइतबार २२२ कम्पनीको ३ करोड ५५ लाख ५० हजार ६८८ सेयर २१ अर्ब ६४ करोड ७६ लाख ६ सय ५५ खरिदबिक्री भएको हो। आइतबार कारोबारमा आएका १३ उपसमूहमध्ये माइक्रोफाइनान्स र उत्पादन मूलक कम्पनीहरुको सेयर कारोबार बढेको छ। खानीखोला हाइड्रोपवार, युनियन लाइफ इन्स्योरेन्स, जीवन विकास लघुवित्त वित्तीय संस्थाको सेयर कारोबार १० प्रतिशतले बढेको छ।"
"माओवादी केन्द्रीय समितिको बैठक जारी,प्रचण्डको प्रस्तावमाथि छलफल",काठमाडौं : सत्तारुढ नेपाल कम्युनिस्ट पार्टी (माओवादी केन्द्र)को केन्द्रीय समितिको दोस्रो दिनको बैठक सुरु भएको छ । आइतबार बिहान ११ बजे बस्ने भनिएको बैठक केहीबेर ढिला सुरु भएको हो। अध्यक्ष पुष्पकमल दाहाल प्रचण्डले शनिबार पेश गरेको राजनीतिक प्रतिवेदन र विधान संशोधन प्रस्तावमाथि छलफल भइरहेको छ। माओवादीका केन्द्रीय सदस्य रामप्रसाद सापकोटाका अनुसार अध्यक्षको दुई प्रतिवेदनमाथि समूहगतरुपमा छलफल भएको र टोली नेताले आफनो सुझाव राख्ने कार्यसूची छ । अध्यक्ष दाहालको प्रतिवेदनमाथि छलफल गर्न केन्द्रीय सदस्यलाई विभिन्न आठ समूहमा विभाजन गरिएको थियो । समूहका नेताले प्रतिवेदनमाथि धारणा राख्नेछन् । यसअघि पार्टीको स्थायी समितिको बैठक बसेको थियो । बैठकमा केन्द्रीय समितिमा प्रस्तुत भएको राजनीतिक प्रतिवेदन र विधानकाबारेमा छलफल भएको बताइएको छ ।
कमल दह घुम्न जाने होइन त ? (फोटोफिचर),"रुकुमकोट : रुकुम पूर्वको सिस्ने गाँउपालिका ५ रुकुमकोटमा रहेको सुन्दर कमल दह संरक्षणमा स्थानीय सरकारले चासो नदिएपछि दह संरक्षणमा स्वःस्फूर्तरुपमा स्थानीय जुटेका छन् । स्थानीय मदन शाहको नेतृत्वमा कमल दह सरसफाइ तथा संरक्षण अभियान थालिएको हो । पछिल्लो समयमा कमल दहमा प्रदूषण बढ्न थालेको छ भने नजिकैको बनजंगल विनास हुँदा पानीको सतह घट्दै गएको छ । बर्षातको समयमा दह भरिएर बाहिर बग्थ्यो, तर केही वर्षयता चार, पाँच मिटर तल पानी घटेको छ । स्थानीय मदन शाहले शनिबार कमल दह सरसफाइ अभियान संचालन गरिरहेका छन्। शाहको नेतृत्वमा हरेक शनिबार कमल दहको सरसफाइ र छेउछाउमा बृक्षारोपण अभियान संचालन भइरहेको छ । सुरक्षाकर्मी र स्थानीय बासिन्दाको सक्रियतामा कमल दह सरसफाइ अभियान नियमित संचालन भएको ११ औं साता पुगेको शाहले बताए । सिस्ने गाउँपालिकाले कमल दह संरक्षणका नाममा कुनै सहयोग नगरेको अभियान्ता शाहले बताए । हरेक वर्ष दहमा रहेको कमलको जरा निकाल्नको लागि एक डेढ लाखमा टेण्डर गरेर राजश्व असुली गर्ने गरेको भएपनि ताल संरक्षणमा कुनै चासो नदिएको उनले बताए । ठेकेदारले जथाभावी कमलको जरा निकाल्दा कमल नै सुक्ने अवस्थामा पुगेको र लोप हुने अवस्थामा पुगेपछि यस वर्षदेखि जरा निकाल्न बन्द गरिने उनले बताए । एक वर्ष रोकेर अर्को वर्ष निकाल्दा केही असर हुँदैन तर प्रत्येक वर्ष निकाल्दा कमलको बिउ नै मासिने भएकाले स्थानीय युवाहरुको पहलमा गाउँपालिकालाई टेण्डर गर्न नदिने र जरा पनि निकाल्न नदिने गरि अभियान चालिएको शाहले बताए । गाउँपालिकाले आफू निकट नेता बामदेव गौतमलाई कमल दह संरक्षण समितिको अध्यक्ष तोकेको छ । तर त्यो समितिले अहिलेसम्म दहको संरक्षणमा कुनै चासो दिएको छैन । गाउँपालिकाले उल्टै दहबाट हरेक वर्ष राजश्व दोहन गरिरहेको तर यसको संरक्षण सम्बद्र्धनमा कुनै अग्रसरता नदेखाएको स्थानीयको गुनासो छ । नागवेली डाँडाहरुले घेरिएको सुन्दर रुकुमकोट उपत्यका र मध्यपहाडी राजमार्गको छेउमै रहेको सुन्दर कमल दह(ताल) आन्तरिक तथा बाह्य पर्यटकहरुको रोजाइमा पर्न थालेको छ । पाइला जस्तो आकारमा उत्तरदक्षिण फैलिएको कमल तालमा यतिवेला कमल फुलेर ढकमक हुन थालेको छ । कमलको फूलले यो तालको सुन्दरता अझ थपेको पाइन्छ । तालको चारै तिर कमल तैरिरहेको र विभिन्न जातका चराहरु तालमा डुबुल्की मारेको दृश्यले जो कोहीलाई पनि आर्कषित गरिरहेको हुन्छ । समुन्द्रि सतहदेखि एक हजार पाँच सय ८१ मिटर उचाइमा रहेको यो ताल एक हजार नौ सय ५० बर्गमिटर क्षेत्रफलमा फैलिएको छ । यो दह करिब ३५ मिटर गहिरो छ । जैविक विविधताका दृष्ट्रिकोणले महत्वपूर्ण यो तालमा जेठदेखि कार्तिक महिनासम्म कमलको फूलले ढाकेको हुन्छ । रुक्मिणी तालको नामले चिनिने यो तालमा कमल पाइने भएकाले पछिल्लो समय कमल दह (ताल) को नामले चिनिने गरिन्छ । कमलको जराको अचार एकदमै स्वादिष्ट हुन्छ । चाना सुकाएर राख्ने गरिन्छ । आयुर्वेदमा कमलको जरा पिसाब, दम, कमलपत्ति(जन्डिस) लगायतका रोगहरुको औषधिको रुपमा प्रयोग गरिन्छ । असार, साउन र भदौतिर तालले माला भीरेझै देखिने कमलको हरियो पात अनि त्यसमथि फूलेको फूलले सुनमा सुगन्ध थपेझै हुन्छ । यो तालको पूर्वमा पर्ने वनमा विभिन्न किसिमका जडिबूटीहरू पाइन्छन् । तालले समय अुनसार रंग समेत फेर्ने गरेको स्थानीयको भनाइ छ । करिब ४० प्रजातिका चराहरु ताल आसपासमा बस्ने गर्दछन् । जाडो याममा अन्य देशबाट समेत चरा आउने गर्दछन् । ताल उत्पतिका विषयमा कुनै ठोस प्रमाण नभेटिए पनि धार्मिक तथा पर्यटकीय महत्व बोकेको यो तालमा बर्षेनि शिवरात्री, चैत्रे दशैं, हरितालिका तिज र बडादशैंमा भव्य मेला लाग्ने गरेको स्थानीय फनेन्द्र आचार्यले बताए । तालमा नुहाएमा विभिन्न रोगहरू निको हुने जनविश्वास रहेको पाइन्छ । रुकुम पूर्व सिस्ने गाँउपालिका ५ रुकुमकोटको बाहुन्थानामा अवस्थित यो तालमा नुहाउदा पाप नाश हुन्छ भन्ने धार्मिक किम्बदन्ति अनुसार माघे संक्रान्तिमा तिर्थयात्रीहरू आएर नुहाउने गर्छन्। आचार्यका अनुसार चैत्र पहिलो सातादेखि वैशाख अन्तिम सातासम्मको समय पानीमुनि रहेको कमल निकाल्ने उपयुक्त समय मानिन्छ । तालबाट निकालेको कमललाई प्रतिकिलो चार सयका दरले बिक्री गर्ने गरिएको स्थानीय उर्मिला गौतमले बताइन । उनका अनुसार, कमल काँचै पनि खान सकिन्छ । यसलाई अचारको रूपमा पनि प्रयोग गरिन्छ । स्वदेशका विभिन्न ठाउँका साथै विदेशमा पनि रुकुकोटको कमल निर्यात हुने गरेको छ । जेठको पहिलो सातादेखि कमलको बोट पलाउन सुरु गर्छ । साउन महिनाभरि ताल छेउछाउको भाग हरित बनिसक्छ । त्यसपछि कमल फुल्न सुरु गर्छ । फूलसँगै हरियाली भने कात्तिकसम्मै रहन्छ । यो बेला ताल घुम्न लायक हुन्छ । यहाँ दैनिक सयजना जति मानिस ताल हेर्न आउने गर्दछन् । तालकै छेउमा रहेको ब्राम्हाजीको मन्दिर पनि पर्यटकहरुलाई थप आर्कषित गरेको छ । ताल घुमेर मन्दिरको दर्शन गरे मनोकाँक्षा पूरा हुन्छ भन्ने धार्मिक विश्वास रहेको छ । काठमाडौंबाट पोखरा बाग्लुङ्गहुँदै मध्यपहाडि राजमार्गबाट गाडी वा बाइकमा करीब सात, आठ घण्टामा रुकुमकोटमा रहेको कमल ताल पुग्न सकिन्छ ।"
वर्षाले पहिरैपहिरो : मध्य पहाडी राजमार्ग बिहानैदेखि अवरुद्ध,"सिन्धुली : वर्षाका कारण सिन्धुलीस्थित बीपी राजमार्ग र मध्य पहाडी लोकमार्ग अवरुद्ध भएका छन् । ठाँउठाँउमा खसेको पहिरोले मध्य पहाडी लोकमार्गअन्तर्गत सिन्धुली जिल्लाको खुर्कोटघुर्मी खण्ड अवरुद्ध भएको हो। यस्तै बीपी राजमार्गको खनियाखर्कखुर्कोट खण्ड पनि अवरुद्ध भएको इलाका प्रहरी कार्यालय खुर्कोटले जनाएको छ । प्रहरी निरीक्षक बुद्धिमणी नेपालका अनुसार मध्य पहाडि लोकमार्गको गोलन्जोर गाउँपालिकाअन्तर्गत हैबार, कालिआँप, खुकुरेटार, कुँडुले र च्याकुटारमा सडक अवरुद्ध भएको हो । मध्यपहाडी लोकमार्गमा पाँच ठाँउमा गएको पहिरो गएको छ। च्याकुटार र कालीआँपमा गएको ठूलो छ । हैबार र कुखुरेटारमा पनि पहिरो बग्न सुरु भएको र वर्षा समेत कम नभएको हुँदा पन्छाउन सकिएको छैन, उनले भने । सडक खुलाउन आइतबार बिहानैदेखि जेसिबीसहित खटिएको प्रहरी टोली पानी नरोकिएपछि त्यतिकै फर्किएको छ । च्याकुटारमा ठूलो ढुंगा सडकमा बसेकाले लोकमार्ग नै ठप्प भएको छ। मध्यपहाडी लोकमार्गअन्तरगत खुर्कोटघुर्मी खण्ड अवरुद्ध हुँदा पूर्वी पहाडी जिल्ला खोटाङ, ओखलढुंगा, सोलुखुम्बुबाट राजधानी काठमाडौं आवतजावत गर्ने सवारी साधन अलपत्र परेका छन् । मध्य पहाडि लोकमार्गको खुर्कोटघुर्मी खण्डअन्तरगत ६१ किलोमिटर सिन्धुलीमा पर्दछ । उता बीपी राजमार्गअन्तरगत गोलन्जोर गाँउपालिका७ कानढुंग्रीमा अवरुद्ध सडक जेसिबी लगाएर सूचारु गरिने जिल्ला प्रहरी कार्यालय सिन्धुलीका प्रहरी नायब उपरिक्षक मनोजकुमार लामाले जानकारी दिए ।"
कुटनीतिक पहलमार्फत गोर्खा सैनिकका समस्या समाधान गर्न एमालेको ध्यानाकर्षण,"काठमाडौं : नेकपा एमालेले गोर्खा सैनिकका समस्या सम्बोधन गर्न सरकारको ध्यानाकर्षण गराएको छ। आइतबार विज्ञप्ति जारी गर्दै प्रवक्ता प्रदीप ज्ञवालीले बेलायत सरकारसँग कुटनीतिक पहलबाट सैनिकका समस्या समाधान गर्न सरकारको ध्यानाकषर्ण गराएका हुन्। नेता ज्ञवालीले बेलायती सेनाबाट अवकाश प्राप्त गोर्खा सैनिकहरुले बेलायती सहकर्मीसरह पेन्सनलगायत समान सुविधाको माग गर्दै लामो समयदेखि आन्दोलित हुँदै आएको र सोही विषयलाई लिएर अनसन समेत जारी रहेकाले उक्त समस्याको समाधान गर्न सरकारको ध्यानाकर्षण गराएका हुन्। ' यस सन्दर्भमा, पूर्ववर्ती सरकारले भूपू गोर्खा सैनिकहरुका सरोकारलाई सम्बोधन गर्न बेलायती सरकारलाई बारम्बार आग्रह गरेको, तत्कालीन प्रधानमन्त्री केपी शर्मा ओलीले सन् २०१९ को जुनमा भएको बेलायतको औपचारिक भ्रमणका क्रममा आफ्ना बेलायती समकक्षीसँग औपचारिक रुपमै गोर्खा भर्तीसम्बन्धी त्रिपक्षीय सन्धीको समग्र पुनरावलोकन गर्ने प्रस्ताव राख्नुभएको र दुई देशबीच गोर्खा सैनिक विषयमा निरन्तर छलफल गर्दै जाने सहमति भएको प्रसङ्ग स्मरणीय छ । तसर्थ समानताको सिद्धान्तलाई आधार मानेर तथा नेपाल र बेलायतबीचको दुई सय वर्षभन्दा पुरानो ऐतिहासिक सम्बन्धलाई ध्यानमा राखेर यस समस्याको समाधान गर्न बेलायत सरकारसँग अविलम्ब कुटनीतिक पहलका लागि नेकपा (एमाले) नेपाल सरकारको गम्भीर ध्यानाकर्षण गर्दछ,' विज्ञप्तिमा भनिएको छ। एमालेले बेलायती सेनामा कार्यरत रहेर वीरता, दुःखकष्ट र बलिदानको कीर्तिमान बनाएका भूपू गोर्खा सैनिकहरुले उठाएको समानताको आवाज स्वाभाविक, जायज र मानवीय रहेको ठहर गरेको छ।"
काठमाडौँस्थित भारतीय दूतावासले मनायो ७५औँ स्वतन्त्रता दिवस,"नयाँदिल्ली: भारतको ७५औँ स्वतन्त्रता दिवस १५ अगस्ट, २०२१ मा काठमाडौंस्थित भारतीय दूतावासमा मनाइयो। 'आजादीका अमृत महोत्सव' को रूपमा आइतबार स्वतन्त्रता दिवस मनाइएको हो । यस अवसरमा प्रगतिशील भारतको ७५ वर्ष र मानव प्रयासको सबै क्षेत्रहरुमा भारतीयहरुद्वारा प्राप्त उपलब्धिलाई सम्झिने भारत सरकारको एक पहलकदमीको रुपमा स्वतन्त्रता दिवसलाई लिइएको छ । भारतीय राजदूत विनय मोहन क्वात्राले राष्ट्रिय झण्डा फहराउँदै उत्सवको उद्घाटन गरेका थिए । यस अवसरमा उनले भारतका राष्ट्रपतिको सन्देश पढेर सुनाएका थिए। राष्ट्रपतिको सन्देशमा विगत ७५ वर्षहरुमा विभिन्न क्षेत्रहरुमा भएको प्रगतिलाई प्रकाश पारिएको थियो भने स्वतन्त्रता सेनानीहरुलाई श्रद्धाञ्ली दिइएको थियो । राजदूतले विधवाहरु र भारतीय सशस्त्र बलका मृतक गोरखा सैनिकहरुका आफन्तहरुलाई नेपाली रू ४ करोड ४५ लाख र प्रत्येक परिवारलाई कम्बल वितरण गरी सम्मान गरेका थिए । यस समारोहमा दूतावासको स्वामी विवेकानन्द सांस्कृतिक केन्द्र र केन्द्रीय विद्यालय, काठमाडौँका शिक्षक र विद्यार्थीहरुद्वारा देशभक्तिपूर्ण गीत र नृत्य प्रस्तुत गरिएको थियो। साथै नेपालको सांस्कृतिक विरासत स्थलहरुको संरक्षणको लागि 'कला र सांस्कृतिक विरासतको लागि भारतीय राष्ट्रिय ट्रस्ट' को वेबसाइट भारतीय राजदूत विनय मोहन क्वात्राद्वारा उद्घाटन गरिएको थियो। भारत सरकारले सन् २०१५ को भूकम्पमा क्षतिग्रस्त भएका नेपालका सांस्कृतिक सम्पदाहरुको संरक्षण र पुनर्स्थापनाका लागि ५० मिलियन अमेरिकी डलरको सहायता प्रदान गरेको छ। स्वतन्त्र भारतको यात्रामा ऐतिहासिक कोशेढुङगा पार गरेको सम्झनामा भारत सरकारको 'आजादीका अमृत महोत्सव' मार्च २०२१ बाट सुरू गरी १५ अगस्ट २०२३ सम्म जारी रहने बताइएको छ।"
कांग्रेसले भ्रातृ संघहरूको पनि म्याद थप्यो,"काठमाडौँ: नेपाली कांग्रेस केन्द्रीय कार्यसमिति बैठकले आफ्ना भ्रातृ संघहरूको पनि छ महिना म्याद थपेको छ । अधिवेशन गर्ने समय पुगेका भ्रातृ संघहरुको पनि म्याद थपिएको हो । नेपाल विद्यार्थी संघ, नेपाल तरूण दल, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल आदिवासी जनजाती संघ, राष्ट्रिय लोकतान्त्रिक अपांग संघ, नेपाल तामाङ संघ र नेपाल ठाकुर समाजको म्याद छ महिना थपिएको पार्टीका मुख्य सचिव कृष्ण चन्द्र पौडेलले जानकारी दिए । यीमध्ये कतिपय भ्रातृ संघको वर्षौँदेखि अधिवेशन हुन सकिरहेको थिएन । केन्द्रीय समितिको निर्णय अनुसार पदावधी सकिएको मितिले भ्रातृ संस्थालाई छ महिना म्याद थप गर्ने निर्णय भएको छ।"
इन्डोनेसियाको सेनाले हटायो महिला सैनिक भर्तीमा कुमारित्व परीक्षण,"जकार्ता: इन्डोनेसियाको सेनाले महिला भर्तीमा गरिने कुमारित्व परीक्षणको नियम खारेज गरेको छ । इन्डोनेसियाली सेनाले ७ वर्षपछि महिला सैनिक भर्ना प्रक्रियामा गरिने कुमारित्व परीक्षणमा रोक लगाएको हो । महिला सैनिक भर्तीमा हुने कुमारित्व परीक्षण सम्बन्धमा इन्डोनेसियाको उक्त निर्णयलाई मानव अधिकारकर्मीहरुले स्वागत गरेका छन् । विश्व स्वास्थ्य संगठनले सात वर्षअघि महिला सैनिक भर्नाको क्रममा गरिने कुमारित्व परीक्षणको कुनै पनि वैज्ञानिक आधार नभएको घोषणा गरेको थियो । उक्त घोषणाको सात वर्षपछि इन्डोनेसियाले गत बुधबारदेखि महिला सैनिक भर्नामा कुमारित्व परीक्षण प्रक्रियामा रोक लगाएको हो । स्टाफ जेनका सेना प्रमुख अन्दिका पेर्कासाले महिला सैनिक भर्तीको क्रममा गरिने कुमारित्व परीक्षणको विषय अनुचित रहेकोले सेनाले अबदेखि महिला सैनिक भर्तीमा कुमारित्व परीक्षण नगरिने बताउँदै भनेका छन्, महिलाले कुमारित्वको आधारमा नभई आफ्नो क्षमता र योग्यताअनुसार सैनिकको शारिरीक परीक्षणमा सहभागी र छनोट हुन पाउनेछन् । विश्व स्वास्थ्य संगठनले सन् २०१४ मा इन्डोनेसियाको सेनाले क्लिनिकल निर्देशनअनुसार यौन दुर्व्यवहारमा परेका महिलाको स्वास्थ्य हेरचाहको नाममा गर्ने कुमारित्व परीक्षणको कुनै पनि वैज्ञानिक आधार नभएको बताउँदै आएको थियो । ह्युमन राइट्स वाचका अनुसार इन्डोनेसियामा दशकौँ अघिदेखि सेना र प्रहरी प्रशासनमा महिला भर्ती गर्दा कुमारित्व परीक्षणको अभ्यास गरिन्थ्यो भने सैनिक अधिकारीहरुका मंगेतरहरुको पनि कुमारित्व परीक्षण गरिँदै आएको थियो । इन्डोनेसिएन प्रहरीले सन् २०१८ देखि कुमारित्व परीक्षणको अभ्यासमा रोक लगाएको थियो । ह्युमन राइट्स वाचले सेनामा महिला भर्ती गर्दा सुरक्षा बलको नाममा इजिप्ट, भारत र अफगानिस्तानले गर्दै आएको कुमारित्व परीक्षणबारे पनि प्रमाणहरु जुटाएको छ । ह्युमन राइट्स वाचकी अन्वेषक एन्ड्रियाज हर्सोनोले इन्डोनेसियाको हवाई सेना र सेनाका कमान्डरहरुको सहायताले महिला सैनिक भर्तीका क्रममा लामो समयदेखि चलिआएको कुमारित्व परीक्षणको अन्त्य भएको बताएकी छन् । इन्डोनेसियाको आर्मी कमान्डले राम्रो निर्णय लिएको छ हर्सोनोले भनेकी छन्, कुमारित्व परीक्षणसम्बन्धि सो निर्णयसँगै इन्डोनेसिया अवैज्ञानिक आधारको अन्त्य र महिला अधिकार दुरुपयोगको पहिचान गर्न सफल भएको छ । एबीसी न्युजबाट"
अफगानिस्तान युद्धः काबुलबाहेक प्रमुख सहरमाथि तालिबानको कब्जा,"अफगानिस्तानको राजधानी काबुल बाहेक प्रमुख सहर तालिबान लडाकुहरूले आफ्नो नियन्त्रणमा लिएको छ । लडाकुहरूले पूर्वी सहर जलालाबादलाई बिनासङ्घर्ष आइतवार बिहानै आफ्नो नियन्त्रणमा लिएका हुन्। यस सँगै अफगातिस्तानका ३४ वटा प्रान्तीय राजधानीमध्य २३ वटा तालिबानले कब्जा गरिसकेका छन्। तालिबान लडाकुहरूले एउटा पनि गोली नचलाई जलालाबादलाई आइतवार बिहान नियन्त्रणमा लिइएको विवरणहरूमा जनाइएको छ। 'जलालाबादमा अहिले कुनै भिडन्त भइरहेको छैन किनकि यहाँका गर्भनरले तालिबानसमक्ष आत्मसमर्पण गरेका छन्,' त्यहाँस्थित एक अफगान अधिकारीले समाचारसंस्था रोएटर्सलाई भने। सरकारी फौजहरूको विफलतासँगै राष्ट्रपति अशरफ घानीमाथि राजीनामा गर्न चर्को दबाव परेको छ। काबुललाई जोगाउन उनीसँग आत्मसमर्मपण वा सङ्घर्षको विकल्प देखिएको छ।"
"प्रदेश १ मा कोरोनाको तेस्रो लहर : 'सिकिस्त भएपछि अस्पताल, बचाउनै मुस्किल'","विराटनगर : सुनसरीको दुहवी नगरपालिका३ की ६५ वर्षीया वृद्धालाई साउन १४ गते कोरोना संक्रमण पुष्टि भयो । अवस्था सामान्य रहेकाले उपचारका लागि अस्पताल जान मन नगरेपछि परिवारका सदस्यले होम आइसोलेसनमै राखे । घरमै रहँदा स्वास्थ्यमा एक्कासी समस्या आएपछि साउन १८ गते मोरङको बूढीगंगास्थित विराट शिक्षण अस्पताल ल्याइयो । कोभिड अस्पतालको आईसीयूमा भर्ना गरे पनि स्वास्थ्य झन् बिग्रदै गएपछि भेन्टिलेटरमा राखियो । साउन २१ गते वृद्धाको मृत्यु भयो । कोरोना रिपोर्ट पोजिटिभ आएपछि सुनसरीकै इटहरी उपमहानगरपालिका६ का ६८ वर्षीयलाई घरमै राखियो । तीन दिनपछि अचानक अवस्था गम्भीर भयो । विराटकै कोभिड अस्पतालमा साउन ६ गते भर्ना गरिएका उनको २१ गते उपचारकै क्रममा मृत्यु भयो । अस्पताल आइपुग्दा अवस्था चिन्ताजनक थियो, विराटका कोभिड अस्पताल इन्चार्ज सुनील देवले भने, तत्काल उपचार थालेर धेरै प्रयास गर्दा पनि बचाउन सकिएन । मोरङको केराबारी गाउँपालिका३ का ५६ वर्षीयको रिपोर्ट साउन १९ गते पोजिटिभ आयो । स्वास्थ्यमा कुनै समस्या नभएकाले घरमै बसेका उनलाई अक्सिजनको मात्रा घटेर अवस्था गम्भीर बनेपछि आइतबार राति विराटमै भर्ना गरियो । देवका अनुसार संक्रमित पुरुषको गम्भीर अवस्थामा आइसीयूमै उपचार भइरहेको छ । खोकी लाग्ने र ज्वरो आउने समस्या रहेकी मोरङको लेटाङ नगरपालिका४ की ४७ वर्षीया महिलालाई ११ दिनअघि संक्रमण यकिन भयो । तर अस्पताल नलगिकन धामीझाँक्री बोलाएर झारफुक गर्न लगाएको पाइएको देवले बताए । निक्कै चिन्ताजनक अवस्थामा अघिल्लो आइतबार अस्पताल भर्ना गरिएकी उनको आइसीयूमै उपचार भइरहेको छ । माथि उल्लेख गरिएका विवरण कोरोना संक्रमण भएपछि बेलैमा उपचारमा ध्यान नदिँदा उत्पन्न जटिल परिस्थितिसँग जोडिएका उदाहरण हुन् । संक्रमण पुष्टि भएकालाई पर्याप्त चिकित्सकीय परामर्श एवं सहयोग बिनै होम आइसोलेसनमा राख्ने र अवस्था गम्भीर बनेपछि अस्पताल ल्याउने गरिएको देवले बताए । संक्रमण यकिन भइसक्दा पनि वास्ता नगरिकन मान्छेले कोरोनालाई सामान्य ठान्न थाले, उनी भन्छन्, अवस्था अन्तिम बनिसकेपछि धेरै ढिलो गरेर अस्पताल ल्याउँदा बिरामीलाई बचाउनै मुस्किल परिरहेको छ । अस्पतालको २५ बेडको आइसीयू संक्रमितले भरिभराउ छ । नयाँ बिरामीका लागि यसअघि आइसीयू र भेन्टिलेटरमा भर्ना भएकाको डिस्चार्ज वा मृत्यु पर्खिएर बस्नुपर्ने बाध्यता आइसकेको देवले बताए । कोसी अस्पताल कोभिड१९ उपचार केन्द्रका प्रमुख वैजनाथ साहले साउनको दोस्रो सातायता आइसीयू आवश्यक पर्ने गम्भीर एवं जटिल अवस्थाका संक्रमित धेरै आउन थालेको बताए । सुरुमा कुनै वास्ता नगरिकन घरमै राख्ने र अवस्था गम्भीर बनेर आइसीयू नै आवश्यक पर्ने भएपछि अस्पताल ल्याइन्छ, उनले भने, दिनमा १० जनाभन्दा बढी त्यस्ता बिरामी आउन थाले पनि भर्ना गर्न नसकेर फर्काउनु परिरहेको छ । २१ बेडको आइसीयू खाली छैन । उनका अनुसार बिरामीको चाप अत्याधिक बढेको छ । अस्पतालमा यसअघि नै भर्ना भएर अक्सिजनको सहारा लिँदै आईसीयूको पर्खाइमा बसेका धेरै बिरामी छन् । खाली हुनसाथ उनीहरुलाई सार्नुपर्ने हुन्छ, साहले भने, उपचारमा समय लाग्ने भएकाले डिस्चार्ज तत्काल हुँदैन । नयाँ आउने बिरामीले त आइसीयू र भेन्टिलेटर नै पाउन छाडे । संक्रमितको उपचारमा खटिरहेका कोसी अस्पतालका वरिष्ठ फिजिसियन डा रोशन खड्काले पछिल्लो समय कोरोना पुष्टि भइसक्दा पनि हेलचेक्राइँ बढ्न थालेको बताए । संक्रमणको पहिलो लहरमा सतर्कता धेरै अपनाइन्थ्यो । झन् खतरनाक रूपमा नयाँनयाँ भेरियन्ट आइरहे पनि अहिले जनस्तरमा हेलचेक्राइँ बढेको पाइन्छ, उनले भने, जनस्वास्थ्य मापदण्डको पालना छैन । संक्रमण भएर होम आइसोलेसनमा बसेकाले चिकित्सकीय परामर्शलाई ध्यानै दिन छाडे । संक्रमण लुकाएर बस्ने, शरीरमा अक्सिजनको मात्रा ख्याल नगर्ने र अन्तिम अवस्थामा अस्पताल ल्याउँदा बिरामी बचाउन नसकेर पछिल्लो समय परिस्थिति जटिल बनिरहेको डा खड्काको भनाइ छ । उनका अनुसार स्वास्थ्यमा ध्यान नदिने एवं आफूखुसी औषधि सेवन गर्ने गर्दा संक्रमितको अवस्था जटिल बनेपछि अस्पताल ल्याउने गरिएको पाइन्छ । ज्वरो बढ्ने र शरीरमा अक्सिजनको मात्रा पनि कम भएपछि हतारहतार गरेर अस्पताल ल्याउने गरिएको डा खड्का बताउँछन् । सुरुमा संक्रमित खतारमुक्त छ कि छैनभन्ने थाहा पाउनुपर्छ । अवस्था सामान्य हुँदा चिकित्सकीय परामर्शमै होम आइसोलेसनमा बस्न सकिन्छ, उनी भन्छन्, तर यस विषयमा कसैको ध्यान गएकै छैन । स्वास्थ्यमा समस्या थपिन थालेर बिरामीको अवस्था गम्भीर बनेपछि अस्पताल ल्याउँदा त्यतिबेला बचाउनसक्ने अवस्था नै हुँदैन । जनस्तरमा कोरोनालाई हल्का लिन थालिएकाले पछिल्लो समय संक्रमण र मृत्युदर पनि बढ्न थालेको उनको भनाइ छ । सबैमा खोपको पहुँच पुर्याएर सरकारले कडाइ गर्दै जनचेतना फैल्याउन आवश्यक रहेको डा खड्काले बताए । नत्र संक्रमण अनियन्त्रित हुँदा अवस्था भयावह बनेर ठूलो क्षति बेहोर्नुपर्ने अवस्था आउनसक्ने उनको भनाइ छ । जनस्वास्थ्य विज्ञ डा नवराज सुब्बाले फैलिएपछि व्यवस्थापन गर्नेभन्दा पनि संक्रमण फैलन नदिने उपाय खोज्नेतर्फ सरकार केन्द्रित हुनुपर्नेमा जोड दिए । पछिल्लो समय अवस्था निक्कै असामान्य र सोचेभन्दा गम्भीर भइसकेको छ, उनले भने, संक्रमण र मृत्यु दर बढ्दै गइरहेको छ । बढ्दो नागरिक बेवास्ता, कमजोर नियन्त्रण कार्यशैली, जनस्वास्थ्य मापदण्डको उल्लंघन र अत्याधिक चहलपहलले संक्रमण बढेको सुब्बाले बताए । हामी तेस्रो भेरियन्ट र ठूलो क्षतिनजिक रहेकाले निक्कै खराब अवस्थाको सामना गर्नुपर्ने दिन अब टाढा छैन, उनले भने, जनस्वास्थ्यको मापदण्ड पालना र सावधानीमा ध्यान दिँदै मुलुकको स्वास्थ्य प्रणालीलाई चुस्त एवं सक्रिय बनाएर तयारी अवस्थामा राख्नुपर्छ । सरकार र जनस्तरबाट गल्ती दोहोरिए क्षति रोक्नसक्ने अवस्था नहुने सुब्बाले बताए । सम्भावित क्षतिलाई ध्यानमा राखेर जनचेतनालाई प्राथमिकतमा राख्दै कडाइका साथ नियन्त्रण एवं रोकथामको तयारी थालेर खोपको प्रभावकारी एवं व्यवस्थित वितरणलाई जोड दिइनुपर्ने उनको भनाइ छ । प्रदेश १ मा सोमबारसम्ममा १ लाख २५ हजारभन्दा बढीमा संक्रमण यकिन भएको छ । एक हजार सात सय जनाको मृत्यु कोरोनाका कारण भइसकेको छ । पछिल्लो एक सातामा मात्रै ७४ जनाको मृत्यु भएको सामाजिक विकास मन्त्रालयका सूचना अधिकारी सदानन्द भट्टराईले बताए । उनका अनुसार हाल प्रदेशमा ७ हजार पाँच सयभन्दा बढी सक्रिय संक्रमित छन् । सक्रिय संक्रमितमध्ये साढे छ हजारभन्दा बढी होम आइसोलेसनमा रहेको भट्टराईको भनाइ छ ।"
ताप्लेजुङका पहिरो पीडित भन्छन्ः पहाडसँग अझै डर लाग्छ !,"ताप्लेजुङ: जब रातभर पानी पर्छ भीमप्रसाद पूरी निदाउँनै सक्दैनन् । झझल्को आइरहन्छ २०७२ साल जेठ २७ गते मध्यरातको । अविरल वर्षाका कारण ताप्लेजुङको मिक्वाखोला गाउँपालिका वडा नं २ खोक्लिङ र ३ लिबाङमा आएको विपत्तिले ५९ जनाको ज्यान लियो । भीमप्रसादको सहित ६६ परिवारलाई थात्थलो छाड्न बाध्य बनायो । मध्यरातमा भीमप्रसादको घरको दुवैतर्फ पहिरो गयो । घरनजिकै रहेको गाईबाख्राका गोठ सबै बगाउँदा घरमात्रै जोगियो । बोली नआउने भाई रुपनारायण पूरी गोठमै सुतेका थिए । कसो कसो भागेर ज्यान बचाए । घरको दुबैतिर पहिरो आयो, गोठमा सुतेको कान्छो भाई चाहिँ भागेर ज्यान बचाएछ, भीमप्रसादले भने हामी चाहिँ धन्न बाँच्न सफल भयौँ । पहिरोले दुईवटा भैसीँ, ३५ वटा बाख्रा र २१ वटा कुखुरा सहित घरबारी सबै बगायो । पहिरो जाँदा भीमप्रसाद साउदी अरबबाट घर फर्किएको भर्खर २ वर्ष मात्र भएको थियो । केही पैसा कमाउँ र घरपरिवारलाई खुसी बनाउन साउदी गएका उनी बिरामी भएर फर्कनुपरेको थियो । पैसा कमाउँला, छोराछोरीलाई राम्रो शिक्षादिक्षा दिउँला भनेर परदेश हानिएको बिरामी भएर फर्कनुपर्यो, भीमप्रसादले पुराना दिनलाई सम्झँदै भने साउदी जाँदा कान्छो छोरो भर्खर एक वर्ष पुगेर दुईमा लागेको थियो । उनका पाँच छोरी र दूई छोरा छन् । सानो छोरो छोडेर विदेश गएको बिरामी भएर केही धन ल्याउन पनि पाइएन । आएको दूई वर्षमै पहिरोले सबै लग्यो, उनले भने अभागीलाई कहिँ गए पनि सहज नहुँदो रहेछ । उनलाई अझै पनि पहाडसँग डर लाग्छ । पैसा भए त झापातिरै जग्गा किनेर बसाई जान पाए हुनेथियो, उनले भने आकाशमा कालो बादल मडारिन थालेपछि मनमा चिसो पस्छ, पहाडसँग अझै पनि डर लाग्छ । विस्थापित बनेका परिवारहरू अझै पनि पुर्नस्थापित हुन सकेका छैनन् । अहिले उनले फुङलिङ नगरपालिका वडा नं ३ केनिममा सानो झुपडी बनाएका छन् । पहिरोले खेदाएपछि उनीजस्तै धेरै जना फुङ्लिङ नगरपालिकातर्फ बसाइँ सरे, केही झापा झरे । फुङलिङमा आफ्नो घर जग्गा केही नभए पनि चिनेजानेका आफन्त रहेकाले बनिबुतो गरेर जहान छोराछोरीको हातमुख जोड्न फुङलिङतर्फ बसाइँ सरेका हुन् । परिवारका सदस्य गुमाएकाहरू ६ वर्ष बितिसक्दा पनि शोकमै छन् । पहिरोका कारण घरबार विहीन भएका परिवारलाई सरकारले अझैसम्म पनि नहेर्दा झनै पीडा थपिदिएको छ । धेरै विस्थापित सरकारले पुनर्वासको व्यवस्था गरिदिन्छ भन्नेमा ढुक्क थिए । तर पहिरो गएको ६ वर्षसम्म ताप्लेजुङको पहिरोपीडितको पीडा सरकारले सम्बोधन गरेन । मृतकका परिवारले २ वर्षअघि प्रतिपरिवार एक लाख रुपैयाँ पाए तर विस्थापितले केही पनि पाएका छैनन् । मृतकका परिवारले पनि ४ वर्षपछि मात्रै एक लाख रुपैयाँ पाए, अरूले त त्यो पनि पाएका छैनौँ, पहिरो पिडित अर्जुन तिवारीले भने पुनस्थापनाका लागि सहयोग माग्दै ज्ञापनपत्र र ध्यानार्कषण पत्र नबुझाएको कुनै संस्था वा निकाय छैनहोला । पहिरो गएको ६ वर्ष बितिसक्दा पनि सो ठाउँमा कोही पनि फर्किएका छैनन् । अहिले पहिरो थापिएको भए पनि घरबनाएर बस्न कसैले पनि आँट नगरेको तिवारी बताउँछन् । अझै आशा मरेको छैन गत साउन १९ गते प्रतिनिधीसभाको बैठकमा योगेश भट्टराईले प्राकृतिक विपत्तिमा परी घरबार विहीन भएकाहरुलाई आवास निर्माणको ५ लाख दिने विषयमा कुरा उठाएका थिए । गृहमन्त्री बालकृष्ण खाँडले सार्वजनिक महत्वको विषयमा राखेको वक्तव्यमा भट्टराईले प्रश्न गरेपछि गृहमन्त्रीले प्रमुख जिल्ला अधिकारीलाई विवरण पठाउन निर्देशन दिएका थिए । संसदमा कुराउठेपछि आफूहरू अझै पनि आशामा रहेको पीडित बताउँछन् । संसदमा कुरा उठेको रहेछ, अझै पनि आस मरेको छैन पहिरो पीडित तिवारीले भने । यता ताप्लेजुङका प्रमुख जिल्ला अधिकारी उमेश पाण्डेले विवरण पठाइसकेको बताएका छन् । मन्त्रालयबाट विवरण पठाउन निर्देशन भए बमोजिम खोक्लिङ र लिवाङका सहित जिल्लामा भएका प्राकृतिक विपद्का घटनाको विवरण पठाएका छौँ प्रजिअ पाण्डेले भने । उनका अनुसार ०७२ सालमा गएको बाढी पहिरोमा परि विस्थापित परिवारको संख्या ६६ छ ।"
भारतीय स्वतन्त्रता दिवसमा प्रधानमन्त्री देउवाले दिए शुभकामना,काठमाडौँ: छिमेकी राष्ट्र भारतको ७५औँ स्वतन्त्रता दिवसको अवसरमा प्रधानमन्त्री शेरबहादुर देउवाले शुभकामना दिएका छन् । आइतबार दिउँसो प्रधानमन्त्री देउवाले सामाजिक सञ्जालमार्फत् भारतीय समकक्षी नरेन्द्र मोदीलाई सम्बोधन गर्दै शुभकामना तथा बधाइ दिएका हुन् । उनले भारतीय प्रधानमन्त्री सहित त्यहाँका जनतालाई समेत निरन्तर प्रगति र समृद्धिका लागि शुभकामना व्यक्त गरेका छन् । आइतबार दिउँसो १२ बजेर १४ मिनेटमा भारत सरकारले स्वतन्त्रता दिवस मनाइरहँदा देउवाले ट्वीटरमा शुभकामना सन्देश लेखेका थिए ।
कोरोना कहरबीच दैलेखका विद्यालय धमाधम सञ्चालनमा,"दैलेख : दैलेखमा विद्यालय सञ्चालन गरी पठनपाठन सुरु भएको छ । कोरोना भाइरस (कोभिड१९) संक्रमणको जोखिमका कारण लामो समयदेखि बन्द रहेका विद्यालयहरु सञ्चालनमा आउन थालेका हुन् । जिल्लाको नारायण नगरपालिकाले पठनपाठन सुरु गरिसकेको छ । नगरपालिकाले साउन २२ गतेदेखि नै सामुदायिक तथा नीजि विद्यालय सञ्चालनमा ल्याएको हो । विद्यालय बन्द भएको अवस्थामा जिल्लाको दुईवटा सामुदायिक रेडियोहरु रेडियो ध्रुवतारा र रेडियो ज्वालाबाट कक्षा सञ्चालन गरेको नगरपालिकाले विद्यालय सञ्चालन गरेको हो । स्वास्थ्य सुरक्षाका मापदण्ड अपनाएर विद्यालय सञ्चालन गरिएको नारायण नगरपालिका शिक्षा शाखा संयोजक हिमालयजंग शाहले बताए । लामो समयदेखि बन्द रहेका नगरपालिकाभित्रका ३८ वटा सामुदायिक विद्यालयमा पठनपाठन सुरु गरिएको शाहको भनाइ छ । पूर्णरुपमा स्वास्थ्य मापदण्ड अपनाएर विद्यालय सञ्चालनमा ल्याएका छौँ, शाहले भने, विद्यार्थीहरुलाई स्वास्थ्य सामग्रीहरु मास्क सेनीटाइजर व्यवस्थापन गर्नका लागि हरेक विद्यार्थीलाई २ सय रुपैयाँका दरले विद्यालयलाई रकम उपलब्ध गराएका छौं । स्वास्थ्य सावधानी अपनाएर एउटा बेच्चमा दुई जना विद्यार्थी राखेर पठनपाठन सुरु गरेको नारायण नगरपालिका८ स्थित सरस्वती मावी तर्ताङ्गका सहायक प्रधानाध्यापक लोकेन्द्र जिसीले बताए । हामीले शिक्षण गर्दा भौतिक दूरी कायम गर्नुका साथै आवश्यक स्वास्थ्य सुरक्षाका सामग्री प्रयोग गरी कक्षामा पठनपाठन सञ्चालन गरेका छौँ, जिसीले भने । लामो समयसम्म विद्यालय बन्द भई घरमै रहेका विद्यार्थीहरु विद्यालय सञ्चालन हुँदा खुसी भएको सहायक प्रधानाध्यापक जिसीले बताए । विद्यालय सञ्चालन गर्नुपूर्व विद्यार्थीलाई सुरक्षा सामग्रीहरु स्यानिटाइजर र मास्क उपलब्ध गराएको जिसीले बताए । जिल्लामा आइतबासम्म ३ हजार ४ सय ९८ जनामा कोरोना संक्रमण पुष्टि भइसकेको छ । ती मध्ये ३ हजार ४ सय ३७ जना निको भएको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले बताए । रेग्मीका अनुसार हालसम्म कोरोना संक्रमणबाट २९ जनाले ज्यान गुमाइसकेका छन् भने सक्रिय संक्रमितका संख्या ३२ जना छ । हाल दैलेख अस्पतालको आइसोलेसनमा ८ जना उपचाररत छन् ।"
अफगानिस्तानमा अलपत्र परेका नेपालीलाई तुरुन्त स्वदेश फर्काउन भट्टराईको माग,"काठमाडौं : जनता समाजवादी पार्टी नेपालका संघीय परिषद् अध्यक्ष डा बाबुराम भट्टराईले अफगानिस्तानमा सुरक्षा संकटमा परेका हजारौं नेपाली कामदारलाई तुरुन्तै स्वदेश फर्काउन सरकारसमक्ष माग गरेका छन् । नेता भट्टराईले अलपत्र परेका १४ हजार बढी नेपाली कामदारलाई तुरून्त स्वदेश फर्काउन आलटाल गर्न नहुने भन्दै उनीहरुको जीवनरक्षाको माग गरेका हुन्। नेता भट्टराईले आइतबार सामाजिक सञ्जाल ट्वीटमा लेखेका छन्, 'अफगानिस्तानमा सुरक्षा संकटमा परेका १४ह जार बढी नेपाली कामदारलाई तुरून्त स्वदेश फर्काउन सरकारले आलटालवहानावाजी गर्नुभएन। पहिलो त त्यस्ता द्वन्दग्रस्त ठाउँमा आफ्ना नागरिकलाई पठाउन र जाने वातावरण बनाउनै हुँदैनथ्यो।गइसकेपछि तिनको जीवनरक्षा गर्नु राज्यको दायित्व हो। किन्तुपरन्तु नहोस्!। अन्य विभिन्न मुलुकले त्यहाँ फसेका आफ्ना नागरिकलाई स्वदेश फर्काउने काम गरिरहेका छन्। अफगानिस्तानको राजधानी काबुल बाहेक प्रमुख सहर तालिबान लडाकुहरूले आफ्नो नियन्त्रणमा लिएको छ । लडाकुहरूले पूर्वी सहर जलालाबादलाई बिनासङ्घर्ष आइतबार बिहानै आफ्नो नियन्त्रणमा लिएका छन्। योसँगै अफगानिस्तानका ३४ प्रान्तीय राजधानीमध्ये २३ वटा तालिबानले कब्जा गरिसकेका छन्। अमेरिकी सैनिकले अफगानिस्तान छाडेपछि सो देशमा उत्पन्न खतराले त्यहाँ रहेका नेपालीहरू असुरक्षित हुँदै गएका छन्।"
राप्रपाले भन्यो : अफगानिस्थानमा फसेका नेपालीलाई सुरक्षित ढंगले स्वदेश फर्काऊ,"काठमाडौं : राष्ट्रिय प्रजातान्त्रिक पार्टीले अफगानिस्थानमा फसेका नेपालीलाई सुरक्षित ढंगले स्वदेश फिर्ता गर्न व्यवस्था मिलाउन सरकारसँग माग गरेको छ। राप्रपाका अध्यक्ष पशुपति शमसेर जबरा,डाप्रकाशनचन्द्र लोहनी र कमल थापाले आइतबार संयुक्त विज्ञप्ति जारी गर्दै त्यहाँ गृहयुद्धको संभावना रहेको भन्दै जतिसक्दो चाँडो नेपालीलाई स्वदेश फर्काउन पहल गर्न सरकारसँग माग गरेका हुन्। 'तालिवानी विद्रोहीहरुको आक्रमण बढदै जाँदा अफगानिस्तान डरलाग्दो गृहयुद्धमा फस्ने खतरा बढदै गएको छ । यस अवस्थामा त्यहाँ रहेका नेपालीहरुको सुरक्षावारे राप्रपा चिन्तित रहेको छ । त्यसर्थ, अफगानिस्तानमा रहेका नेपालीहरुलाई सुरक्षित तवरले स्वदेश फर्काउन तथा उनीहरुको पूर्ण सुरक्षाको व्यवस्था गर्न राप्रपा नेपाल सरकारसँग माग गर्दछ,' विज्ञप्तिमा भनिएको छ। यस्तै राप्रपाले बेलायती सेनामा काम गर्ने नेपालीमाथिको भेदभाव र असमानता पूर्णरुपले अन्त्य हुन सकेको भन्दै त्यसको अन्त्यका लागि बेलायत सरकारसँग माग गरेको छ। साथै राप्रपाले ति मागहरु पूरा गर्न गराउन सशक्त कुटनीतिक प्रयासको निम्ति सरकारको ध्यानाकर्षण गराएको छ। 'विगतमा पनि ब्रिटिश सेनाका भूर्तपूर्व सैनिकहरुले उठाउँदै आएका जायज मागहरुप्रति राप्रपाले समर्थन गर्दै आएको सर्वविदित छ । यसै पृष्ठभूमीमा ब्रिटिश गोर्खाका भूतपूर्व सैनिकहरुको हाल जारी संघर्षप्रति ऐक्यवद्धता जनाउँदै उनीहरुका माग पुरा गर्न बेलायती सरकारसँग राप्रपा आग्रह गर्दछ । साथै, ति मागहरु पुरा गर्न गराउन सशक्त कुटनीतिक प्रयासको निम्ति राप्रपा नेपाल सरकारको ध्यान आकर्षित गर्दछ,'विज्ञप्तिमा भनिएको छ।"
भारतनेपाल सम्बन्धः सांस्कृतिक र सामाजिक आधार,"रामसीताको त्रेतायुगको वैवाहिक सम्बन्धले नै नेपालभारतबीच सांस्कृतिक सम्बन्ध जनजनमा कति प्रगाढ छ भन्ने देखाउँछ, यी दुई देश अस्तित्वमा आउनुअघि नै दुई देशका जनताबीच सांस्कृतिक र सामाजिक सम्बन्ध रहिआएको छ । भाषासंस्कृति, खुला सीमा, साझा आस्था र सनातन धर्म यो सम्बन्ध सधैँ जीवन्त रहिरहने मुख्य आधार हो । २१ औं शताब्दीमा यो सम्बन्धलाई अझै सशक्त बनाउन र समयाअनुकुल अघि बढाउनका लागि दुबै देशबाट धेरै पहल र प्रयास भएका छन् । विशेषगरी, धार्मिकसांस्कृतिक पर्यटनलाई बढावा दिने र भारतबाट धेरैभन्दा धेरै पर्यटकहरुलाई नेपाल घुम्न तथा नेपालबाट धेरैभन्दा धेरै पर्यटकलाई भारत घुम्नका लागि प्रेरित गर्ने प्रयास भएको छ । यद्यपी, सशस्त्र द्वन्द्व र महाभूकम्पजस्ता विगत २ दशकमा नेपालमा देखिएका विभिन्न घटनाक्रमहरु तथा पछिल्लो समय विश्वव्यापी कोभिड१९ महामारीलगायत कारणहरु अवरोधका रुपमा देखिने गरेका छन् । विशेषगरी, रामयण सर्किट र बुद्ध सर्किट नेपाल र भारतबीचको प्राचीन सम्बन्धलाई आधुनिक कालमा जोड्ने सेतू हो । यी परियोजनाहरुले दुई देशबीचको पर्यटन प्रवर्द्धनमा सहयोग गर्ने र आर्थिक समृद्धिको ठूलो आधार तयार गर्ने अपेक्षा गरिएको छ । रामायण सर्किटमा भारतका अयोध्या, सीतामढी, चित्रकुट, जगदलपुर, नन्दीग्रामलगायत नेपालको जनकपुर (जहाँ सीताको जन्म भयो) पनि समावेश छ । जनकपुरदेखि अयोध्यासम्मको बस सेवा सन् २०१८ देखि नै सुरु भएको थियो । यतिबेला नेपालका तत्कालीन प्रधानमन्त्री केपी शर्मा ओली र भारतका प्रधानमन्त्री नरेन्द्र मोदीले जानकी मन्दिरमा सीता माताको पूजा पनि गरका थिए । पूरै दुनियाँको पर्यटन तेज गतिमा बढिरहेको छ । हामी दुई देश मिलेर रामायण सर्किटको योजना अघि बढाइरहेका छौँ, मोदीले उक्त कार्यक्रममा भनेका थिए । भगवान् राम, जहाँजहाँ गएका थिए, त्यहाँसम्म यातायात सञ्जाल बिस्तार गर्ने भारतको योजना छ । जसअनुसार श्रीलंकामा पनि रामायण सर्किटलाई बिस्तार गर्ने योजना बनेको छ । यस्तो हुन सकेमा यो सर्किटले त्रिदेशीय पर्यटनको आधार तय गर्नेछ । यसैगरी बुद्ध सर्किट नेपाल र भारतबीचको पर्यटनलाई जोड्ने अर्को महत्वपूर्ण योजना हो । यस सर्किटमा बौद्धमार्गीको आस्था जोडिएका विभिन्न ठाउँलाई जोड्ने लक्ष्य लिइएको छ । जसअन्तर्गत नेपालतर्फ लुम्बिनी, तिलौराकोट, रामग्राम, गोटीहवा, निग्लीहवा, नमोबुद्ध, हलेसी, बौद्धनाथ, स्वयम्भू आदी क्षेत्र समेटिएको छ । त्यस्तै, लुम्बिनी र भारतका विभिन्न सहरबीच हवाई सम्पर्क बिस्तार गर्ने योजना पनि अघि बढिरहेको छ । यो सर्किट निर्माण हुन सकेमा भारतबाट ठूलो संख्यामा पर्यटकहरु नेपाल आउनसक्ने अनुमान गरिएको छ । १ अर्ब ३८ लाखभन्दा धेरै अर्थात् विश्वको दोस्रो ठूलो जनसंख्याको देश भारतसँगको कनेक्टिभिटी जति धेरै बिस्तार हुनेछ, त्यति नै भारतमा नेपालको प्रचारप्रसार हुनेछ । र, भारतीय पर्यटकहरुको आगमन नेपालमा बढ्नेछ । त्यसैले यी परियोजनाहरुको निर्माण चाँडैभन्दा चाँडै सम्पन्न गर्नुपर्ने आवश्यकता देखिन्छ । सामाजिक सम्बन्ध रोटीबेटी नेपाल र भारतबीचको सामाजिक तथा सांस्कृतिक सम्बन्ध दर्शाउने चर्चित भाष्य बनिसकेको छ । नेपाली र भारतीय नागरिकबीचको वैवाहिक सम्बन्ध सदियौं पुरानो छ । सीमा क्षेत्रका जनताहरु बजार, किनमेल, शिक्षालगायत विभिन्न विषयमा एकआपसमा निर्भर छन् । उनीहरु सीमा वारी र पारी निर्वाध रुपमा विवाह मात्रै नभएर अन्य सांस्कृतिक पर्वहरु पनि सँगै मिलेर मनाउने गर्छन् । नेपाल र भारतको सम्बन्ध जनस्तरमा जोडिनुको कारण पनि यही हो । यही सम्बन्धका कारण भारतीय जनताले नेपाल र नेपाली जनताले भारतमा अप्ठ्यारो पर्दा दिलो ज्यान दिएर सहयोग गर्ने गरेको इतिहास छ । महाभूकम्प र अहिले कोभिड १९ महामारीको समय पनि भारत सरकार र भारतीय जनताले स्वतस्फूर्त रुपमा नेपाल र नेपालीलाई सहयोग गरेका छन् । चलचित्रको सम्बन्ध नेपालमा बलिउड फिल्मका पारखीहरु धेरै छन् । यसको प्रभाव पनि उत्तिकै छ । त्यसैले, नेपाली हलबाट बलिउड फिल्मले राम्रो आम्दानी गर्छन् । बलिउडका स्टारहरु नेपालमा भन्डै त्यति नै प्रख्यात छन्, जति भारतमा उनीहरुको ख्याति छ । बलिउड चलचित्रकै माध्यमबाट धेरै नेपालीहरुले हिन्दी भाषा समेत सिकेका छन् । दक्षिण भारतीय फिल्महरु पनि नेपालमा उत्तिकै लोकप्रिय छन् । पछिल्लो समय नेपाली फिल्महरुलाई पनि हिन्दीमा डब गरेर युट्युबमा हाल्ने क्रम बढेको छ र भारतीय दर्शकबाट यी फिल्मले राम्रो प्रतिक्रिया पाइरहेका छन् । नेपालमा निजी क्षेत्रको लगानीमा बनेको पहिलो चलचित्र माइतीघर मा भारतीय कलाकार माला सिन्हाले अभिनय गरेकी थिइन्, यी फिल्मका कालजयी गीतहरुमा लता मंगेशकर, आशा भोस्लेलगायत दिग्गज गायिकाहरुले स्वर थिए । लता मंगेशकरको स्वर रहेको जुन माटोमा मेरो बोलको गीत राजा महेन्द्रले नै लेखेका थिए । बिस्तारै नेपालमा विदेशी चलचित्र सुटिङ हुने क्रम चल्यो, उनीहरुले नेपालका हिमाल, अग्ला पहाड, हरियाली, झरना र तालहरुलाई आफ्नो क्यामेरामा कैद गर्न थाले । भारतका दिग्गज कलाकार स्वर्गीय देव आनन्द अभिनित जोनी मेरा नाम नामक चर्चित फिल्मको पल भर के लिए बोलको गीत नेपालको गोदावरीमा सुटिङ गरिएको थियो, यस गीतमा हेमा मालिनीले अभिनय गरेकी छन् । यही फिल्मको सुटिङमा नेपाल आएका देवानन्दलाई तत्कालीन राजा महेन्द्रले यहीँको कथामा फिल्म बनाउनका लागि प्रोत्साहित गरे । नेपालको सौन्दर्यलाई विश्वसामु चिनाउने महेन्द्रको चाहना थियो । त्यसैले, नेपालमा सुटिङ गरिने चलचित्रहरुलाई विभिन्न सहयोगहरु उपलब्ध गराउने उनको योजना थियो । देवानन्दले काठमाडौंको संस्कृतिलाई केन्द्रमा राखेर १९७१ मा हरे कृष्ण हरे राम नाम फिल्म निर्माण गरे । राजा महेन्द्रसँगको मित्रताले नै मलाई यो फल्म नेपालमा सुटिङ गर्न मिल्यो । यसमा नेपालको राजपरिवारको ठूलो भूमिका छ, उनले भनेका थिए । यसअघि पनि विदेशी भाषाका फिल्महरु नेपालमा सुटिङ नभएका होइनन्, तर हरे कृष्ण हरे राम विशेष थियो, किनकी यसको अधिकांश सुटिङ नेपालमै भएको थियो । यस चलचित्र रिलिज भएपछि नेपालमा अन्य देशका फिल्महरु सुटिङ हुने क्रम पनि पहिलेभन्दा बढ्यो, त्यसैले यसलाई बलिउडमा नेपाल चिनाउने फिल्म पनि भनिन्छ । प्यागोडा शैलीका नेपाली मन्दिरहरु तथा यहाँको मौलिक संस्कृति, यहाँ मानिस, भेषभुषाको प्रचार चलचित्रमार्फत धेरै देशमा भयो, अनि यहाँ पर्यटकहरुको आगमन पनि बढ्यो । युद्ध, महान्, खुदा गवाह, बेकाबु, घरवालीबहारवाली, लभ इन नेपाललगायत धेरै बलिउड फिल्महरु नेपालमै सुटिङ भएका हुन् । यस अवधिमा नेपालकी चर्चित नायिका मनिषा कोइराला बलिउडमा स्थापित भइन् । नेपाली मुलका उदीत नारायण बलिउडमा स्थापित पाश्र्व गायक छन् । निर्देशक तुलसी घिमिरे, कलाकार निरुता सिंह,उत्तम प्रधानसहित धेरै भारतीयहरुको योगदान नेपालको फिल्म उद्योगमा उच्च छ । बलिउड गायक सोनु निगम, कैलास खेर, कुमार सानु, प्रशान्त तामाङ आफ्ना गीतहरुका कारण नेपालमा लोकप्रिय छन् । बलिउडका प्रख्यात कलाकार डेनी डेन्जोङ्पा नेपाली फिल्ममा गरेको अभिनय र आफ्नो गायनकलाका कारण पनि चर्चित छन् । त्यसैगरी, नेपाली अभिनेता सुनिल थापाले मेरी कोम फिल्ममा गरेको कामका लागि पनि निकै वाहवाही पाएका थिए । कोभिड १९ महामारीका कारण अहिले हलहरु बन्द छ । यसको असर हाम्रो सांस्कृतिक सम्बन्धमा पनि परेको छ । महामारी युगपछि हाम्रो सांस्कृतिक सम्बन्धको रफ्तारमा थप तिब्रता दिनका लागि सिनेमा पनि महत्वपूर्ण माध्यम बन्नसक्छ । त्यसका लागि भारतीय र विदेशी फिल्महरु नेपालमा सुटिङ हुने वातावरण बनाउन सरकारले पनि चासो दिनुपर्छ । पूर्वाधार विकास भारतले नेपालको पूर्वाधार निर्माणमा सधैँ सहयोग गर्दैआएको छ । यही क्रममा विरगन्जमा अप्रिल २०१८ र विराटनगरमा जनवरी २०२० मा व्यवस्थित चेकपोस्टको उद्घाटन गरिएको छ । यी चेकेपोस्टहरु भारतको लगानीमा निर्माण भएका हुन् । त्यसैगरी, नेपालभारत पेट्रोलियम पाइपलाइन पनि सञ्चालनमा आइसकेको छ । मोतिहारीअमलेखगन्ज पाइपलाइनको उद्घाटन सेप्टेम्बर २०१९ मा गरिएको हो । यो दक्षिण एसियाकै पहिलो क्रस बोर्डर पाइपलाइन हो । भारतीय सहयोगमै पशुपतिनाथको मन्दिरमा धर्मशाला पनि निर्माण भएको छ । त्यसैगरी तराईका धेरै स्थानमा भारतले सडक निर्माणमा सहयोग गरेको छ । कतिपय ठाउँमा भारतको सहयोगमा सडक निर्माण चलिरहेको छ । भारत र नेपालबीचको क्रस बोर्डर रेलवे जनकपुरजयनगरको ट्रयाक निर्माण पूरा भइसकेको छ । यहाँ रेल सञ्चालनका लागि दुईवटा डिईएमयु डिब्बा ल्याउने सहमति नेपाल रेलवे विभाग र कोन्का रेलवेबीच भएको थियो । जसअनुसार, दुईवटा ड्राइभिङ कारसहितका दुई रेल, २ एसी र ४ वटा नियमित ट्रेलर जयनगरजनकपुर (कुर्था) मा सञ्चालनका लागि तयारी अवस्थामा छन् । जनकपुरबाट बिजलपुरासम्मको ट्रयाक निर्माणको काम अन्तिम चरणमा पुगिसकेको छ । त्यसैगरी, जोगवनीनेपाल कस्टम यार्डको ट्रयाक निर्माण पूरा भइसकेको छ । हेटौँडामा २०१९ देखि नै नेपालभारत मैत्री पोलिक्लिनिक इन्स्टिच्युट सञ्चालनमा आइसकेको छ । भारत सरकारले सामुदायिक विकास परियोजनाहरु पनि अघि बढाइरहेको छ । भारतीय दूतावासका अनुसार ४ सय ५४ भन्दा धेरै परियोजनाहरु ९ अर्ब १३ करोड नेपाली रुपैयाँमा सम्पन्न भइसकेका छन् । २ अर्ब १२ करोड ६० लाख नेपाली रुपैयाँमा ६८ वटा सामुदायिक विकास योजनाहरु अहिले पनि सञ्चालन भइरहेका छन् । नेपालका दुर्गम क्षेत्रहरुमा सेवा पुर्याउने उद्देश्यले सबै ७७ जिल्लामै भारतीय सहयोगका परियोजनाहरु चलिरहेका छन् । यहाँ परियोजनाले स्वास्थ,शिक्षा, खानेपानी लगायतलाई प्राथमिकतामा राखेका छन् । भारतीय सहयोगमा निर्माण भएका विद्यालय र अस्पतालहरु पछिल्लो समय कोभिड १९ क्वारेन्टाइन र आइशोलेसन पूर्वाधारका रुपमा पनि प्रयोग भइरहेका छन् । त्यसैगरी भारतले विभिन्न समयमा नेपालका अस्पताल तथा स्वास्थ चौकीहरुलाई एम्बुलेन्स पनि हस्तान्तरण गर्दै आइरहेको छ । विद्यालयहरुलाई स्कुल बस पनि हस्तान्तरण गरेको छ । कृषि तालिम उपलब्ध गराउनेलगायत विभिन्न कार्यहरुमा पनि भारतले सहयोग गर्दै आइरहेको छ । यसवाहेक महत्वपूर्ण पक्ष के भने लाखौँको संख्यामा नेपाली युवाहरु भारतीय बजारमा वर्षौँदेखि काम गर्दैआएका छन् । विशेषगरी पश्चिम नेपालका अधिकांश ग्रामीण भेगका युवाहरु भारतमा गएर काम गर्छन् । सानै संख्यामा भए पनि भारतबाट पनि नेपाल आई काम गर्ने क्रम जारी छ । विना भिसा तथा पासपोर्ट दुई देशबीच आवत जावत गर्न पाइने हुँदा विपन्न वर्गका युवाहरुका लागि निकै लाभदायक बनेको छ । भारतीय स्वतन्त्रता आन्दोलनमा नेपाली नेताहरुको सहभागितादेखि हाल सीमापार पुगेर मजदुरी तथा व्यवसाय गर्ने क्रमले दुई देशबीचको सम्बन्ध थप बलियो बनाइराखेको छ ।"
कर्णालीमा एकैदिन ११५ जनामा कोरोना सङ्क्रमण पुष्टि,"कर्णाली : कर्णालीका १० वटै जिल्ला प्रशासन कार्यालयले नेपाल मास्क अभियानअन्तर्गत तपाईंको मास्क खै? कार्यक्रम अघि सारेका छन् । प्रहरी प्रशासनबाट दोस्रो लहरको कोरोना महामारी सामना गरिसकेका नागरिकलाई तेस्रो लहरबाट जोगिने अवस्थाका विषयमा समेत सचेतना जगाउने काम सुरु भएको छ। सचेतना कार्यक्रमका साथै मास्क नलगाउनेलाई कहीँ कारवाही त कतै मास्क वितरण कार्यक्रम गरिए पनि कोरोना सङ्क्रमण नियन्त्रण हुनसकेको छैन। सरकारले स्वास्थ्य सुरक्षाका मापदण्ड अपनाएर दैनिक काममा लाग्न निर्देशन दिए पनि कोही कसैले सावधानी नअपनाउँदा पछिल्लो एक सातामा सङ्क्रमण झनै उकालो लागेको छ। पछिल्लो २४ घण्टामा कर्णाली प्रदेशमा ११५ जनामा कोरोना सङ्क्रमण पुष्टि भएको छ। कर्णाली प्रदेश अस्पताललगायत प्रदेशका विभिन्न प्रयोगशालामा शनिबार १३६ जनाको पिसिआर परीक्षण गर्दा ७० र एन्टिजेन विधिबाट २२१ जनाको परीक्षण गर्दा ४५ जनामा कोरोना सङ्क्रमण पुष्टि भएको स्वास्थ्य सेवा निर्देशनालय कर्णाली प्रदेशका निर्देशक डा रविन खड्काले जानकारी दिए। 'कोरोना सङ्क्रमण पुष्टि हुनेमा सुर्खेतका ३६, कालीकोटमा २५, रुकुमपश्चिमका १९, जुम्लाका १५, जाजरकोटका १२, दैलेखका पाँच र मुगुका दुई जना रहेका छन्', निर्देशक डा खड्काले भने, 'शनिबार ११५ थपिएसँगै कर्णालीमा ३१ हजार ८५५ जनामा कोरोना सङ्क्रमण पुष्टि भएको छ। त्यस्तै पछिल्लो २४ घण्टामा ८५ जना सङ्क्रमणमुक्त भएर घर फर्केका छन्।' उहाँका अनुसार प्रदेशभर कोरोना सङ्क्रमणमुक्त हुनेको कूल सङ्ख्या २९ हजार १०७ अर्थात् ९१ प्रतिशत पुगेको छ। हालसम्म कर्णालीमा एक लाख २४ हजार ५१९ जनाको आरटी पिसिआर र ४२ हजार ५६८ जनाको एन्टिजेन विधिबाट कोरोना परीक्षण गरिएको छ। हाल प्रदेशमा सक्रिय सङ्क्रमितको सङ्ख्या ९७७ रहेको स्वास्थ्य सेवा निर्देशनालयले जननाएको छ।"
पहिचान मेटाउने कि चम्काउने ?,"दिदीबैनीले गर्ने साजसज्जा तथा श्रृंगारको विरोधी म होइन। आफैं पनि नारी हुँ। बेलाबखत र अवसर अनुसारको श्रृंगारमा रुचि राख्दछु। श्रृंगार गर्नेको इष्र्या गरेको भन्ने आरोप नलागोस् तर के भने जे गरे पनि आफ्नोपन, संस्कृति र मौलिकता चटक्कै छोडेर वा लत्याएर अर्काको भारी बोक्नु हुँदैन। देखासिकी गरेर वा लहडपनको भरमा अर्काको संस्कृति अँगाल्ने र आफ्नो संस्कृतिलाई फाल्ने काम गर्नुहुन्न। रंगीन चुरा पोते लाउन साउन नै किन कुर्नुपर्ने ? वैशाख, जेठ वा मंसिरमा लगाउन केले छेकथुन गर्छ ? किन हामी अन्य देशका टेलिभिजन सिरियलमा देखाएकै कुरा अँगाल्नु पर्ने ? सिरियलको झिलीमिली र तामझामको घेराभित्रै आफूलाई समाहित गर्दै लैजाने हो भने त नेपाली नारीले आफ्नो संस्कृति र मौलिकता बिर्सन बेर छैन। राष्ट्रको स्वतन्त्रता र पहिचानका लागि मौलिक संस्कृति र सभ्यतालाई बलियो बनाउनु अपरिहार्य छ। आडम्बर छोडेर यथार्थको धरातलमा उभिने र नैतिकताको पाठ पढाउने हो भने यही धर्ती स्वर्ग बन्छ। हामी नेपाली मौलिक संस्कृतिमा घुलमिल भएर खास नेपालीपनमा बाँच्न किन सक्दैनौं ? सग्लो आफ्नै पहिचानको अनुहार हुँदा हुँदै किन रमाउन सक्दैनौं ? स्वतन्त्रता र नारी हकका कुरा गर्नुअघि नारी आफैंले आफ्नो शक्ति र गरिमालाई चिन्नु पर्दैन ? एउटी नारीले सिंगो घरको सोचको दायरामा दखल दिने हैसियत राख्छिन् जसको परिणाम समग्र समाजमा पर्छ। नारीले आफूलाई सम्पूर्णतः समाहित गरेकी हुन्छिन् त्यही घरमा। अतः जुन सोच र संस्कारअनुरूप एउटी नारीले आफूलाई उक्त घरमा समाहित गर्छिन् उक्त घरको परिवेश पनि सोही अनुरूपको बन्दै जान्छ। सासु वा बुहारी जो भए पनि नारीको महŒव त्यति बलियो हुन्छ, जति एउटा घरमा पुरुषको हुनै सक्दैन। सन्तानको सोचमा मात्र सीमित नभएर श्रीमान्को सोचमा पनि ठूलो असर पारेको हुन्छ घरकी नारीको सोच र व्यवहारले। यस अर्थमा तुलनात्मक रूपमा पुरुषभन्दा नारी धेरै शक्तिशाली हुन्छन्। शारीरिक तौल र मांसपेशी तथा हड्डीको बल एवं शारीरिक संरचनाले पुरुषहरू बलिया देखिन्छन्। सौहाद्रता, कुसाग्र बुद्धि, सहनशिलता, संयमलगायत थुप्रै गुणमा भने प्रकृतिले नारी जातीलाई बलियो बनाएको छ। अलिकति मात्रै पनि संयमता अपनाएर दूरदर्शिताका साथ आफ्ना कर्म गर्ने प्रण गर्ने हो भने प्रत्येक नारीले परिवार, समाज र देशकै कायापलट बनाउन सक्छिन्। यस अर्थमा नारीको भूमिका देश निर्माणमा अझ सशक्त हुन आउँछ। देशको निर्माण भनेको पनि एउटा घरकै निर्माण सरी हो। जसको जग बलियो हुनु आवश्यक छ। जसरी घरको जग बलियो हुँदा सिंगो घर बलियो हुन्छ। त्यसैगरी देशको जग बलियो भयो भने मात्र सिंगो देश सबल र विकसित बन्न सक्छ। देशको जग भनेकै उसको मौलिक पहिचान हो। देशको भाषा, धर्म, संस्कृति र संस्कार हुन्। पितापुर्खाका पालादेखि चलिआएका हाम्रा रीतिथिति हाम्रा धरोहर हुन्। हाम्रा समस्त चाडबाड र परम्पराले बेग्लै अस्तित्व बोकेर विश्वसामु शिर ठाडो पारेर उभिन सफल हुन्छौं, भएका पनि छौं। नेपाली संस्कृतिमा सौभाग्यको रंग रातो हो। हाम्रो सभ्यता र संस्कृतिमा सौभाग्यको रंग रातो नै हो। वैदिक मन्त्रोच्चारणले सजिएको जग्गेमा गरिने नेपाली विवाहले दिने सौभाग्यको सिन्दूरको रंग, चोली, फरियाको रंग, हातभरी सजिने चुराको रंग घाँटीमा सजिने लगनको पोतेको रंग सबै सबै रातै हुन्छन्। कुन रंग छ हाम्रो सौभाग्यमा रातो रङ छोडेर ? हरियो र पहेंलो चुरा, फरिया वा माला हाम्रो संस्कृतिले दिने सौभाग्यको चिनारी होइन। आफ्नो श्रृंगारका लागि जहिले जुन रङ लगाउँदा पनि हुन्छ तर साउन लाग्नासाथ मेहन्दी र हरियो, पहेंलो चुरा अनि पोशाकलाई बढावा दिनु भनेको अरूलाई अघि र आफूलाई पछि पार्ने काम हो। नेपालसँग अरू कुनै देशको संस्कृति एउटै हो भन्ने भ्रम छरेर मन्द विष छर्ने काम पनि भइरहेको छ। त्यस्ता विषयमा सजग हुनुपर्छ। नेपालको धर्म, संस्कृति र सभ्यता भनेको हिमवत खण्डको हो। जुन अरू कुनै देशमा छैन। त्यसैले भनिएजस्तो धर्म, संस्कृति र सभ्यता कुनै देशसँग समान हुने कुरै छैन। तर यस कुराको ज्ञान सबैलाई नहोला अनि यसबारे सोच्ने फुर्सद पनि नहोला ? अध्यात्मले वर्णन गरेअनुसार अध्यात्मको पहिलो तह कर्मकाण्ड हो। कर्मकाण्डभन्दा माथि धर्म हुन्छ। धर्मभन्दा माथि तप हुन्छ। नेपाल भूमि तपोभूमि हो। हाम्रो भूमिमा वेद लेखिएको मान्यता छ। भारतको गङ्गा तटमा पुराण लेखियो। उक्त पुराणले जिउँदैमा गर्ने कर्मकाण्ड, पूजाआजा र मृत्युपछि गर्ने गराउने संस्कारका अध्यायहरू लेखिदिए। त्यसैका आधारमा प्रभाव र दुश्प्रभावका कारण अनेकौं कथाहरू लेखिन पुगे। नेपालबाट काशी बनारस अध्ययन गर्न पुगेकाहरूले पुराण र वेदको मिसावट गर्दिनाले अर्थको अनर्थ पनि हुन पुगेका छन्। वैदिक सभ्यताका नाममा गरिने कार्यले कतै वैदिक सनातनको जगमा उभिएको हाम्रो हिमवत खण्डको सभ्यतालाई ओझेलमा पार्ने कार्य त गरेको छैन ? सोचनीय विषय छ। हाम्रो देश शिवको देश हो। क्षेत्रपालको देश हो। कुनै पनि मुलुकको किन नहोस्, नारी भनेको आधा आकाश हो। प्रजनन्को बलियो आधार अनि जननी हो। यो सृष्टिलाई अविरल अविछिन्न बगाउने नारीले आफ्नो शक्ति, कर्म र कर्तव्य चिन्नु र बुझ्नु अनि सदुपयोग गर्नु अपरिहार्य छ। हामीले देखेको र सुनेको कुराभन्दा पर धेरै सत्य हुनसक्छन्। शिक्षित हुनु र साक्षर हुनु दुवै फरक कुरा हुन्। प्रकृतिले पुरुषको तुलनामा स्त्रीजातिलाई धेरै गुणले सुसज्जित गरेको छ। त्यसैले पनि म आफू नारी भएर जन्मिएकोमा गर्व गर्दछु र प्रकृतिप्रति आभार प्रकट गर्दछु। नारी भएकै कारण वा जननी भएकै कारण पनि देशप्रति, हाम्रा संस्कृति र सभ्यताप्रति पुरुषभन्दा बढी उत्तरदायित्व हामी नारीको छ। भविष्यका कर्णधारलाई हामीले घरमा दिने शिक्षा र संस्कृतिले देश निर्माणमा ठूलो भूमिका निर्वाह गर्न सक्छ। धेरै केही गर्नुपर्दैन, केवल इमान्दारीको पाठ मात्रै पढाउन सक्यौं र नैतिक आचरणको सही शिक्षा दिन सक्यौं भने त्यही सानो मष्तिष्क भोलि ठूलो स्वरूपमा रूपान्तरण हुनसक्छ। प्रत्येक बुहारीलाई रसरंग गर्ने, खेल्ने कुद्ने र स्वाभावतः बाँच्ने परिवेश दिनुहोस् अनि सम्पूर्ण छोरीहरू यसै सुखी र खुसी रहन्छन्। छोरा र छोरीको विभेद स्वतः हटेर जानेछ। तर यसविपरीत जब नारीले नै आफ्ना संस्कृति र धरोहरहरूको तिलाञ्जलि दिन थाल्छिन् भने कसले जोगाउँछ मौलिक चिनारी ? मौलिकताको पुस्ता हस्तान्तरण कसले गर्छ र कसरी हुन्छ ? राष्ट्र रहे हामी रहन्छौं। राष्ट्रको स्वतन्त्रता र पहिचानका लागि मौलिक संस्कृति र सभ्यतालाई बलियो बनाउनु अपरिहार्य छ। अतः सम्पूर्ण अस्तित्व सकिनुअघि नै यसतर्फ सबै सजग हुने कि ? बिडम्बना नै भन्नुपर्छ यति हुँदाहुँदै पनि हामी हाम्रो त्यही मौलिकता मेटाउन लागि परेको भान हुन्छ। किन आफ्नो स्वादलाई तिरस्कार गरी अर्काको जुठोपुरोलाई मिष्ठान मान्दैछौं हामी ? एक पटक बलियो सोच लिएर सम्पूर्ण शिक्षित नेपाली नारीले यो पाटोबाट सोच्न आवश्यक भइसकेको छ। धेरै कोणबाट विश्लेषण गर्दा लाग्छ, हामी जिउँदो विवेक बोकेका स्वचालित मानव हौं वा मानव निर्मितपरिचालित पात्र ? जसलाई जुन लहडमा बाँधिदियो त्यतै लतारिन्छ। हामी कतिपय नारी गहिराईमा पुग्नै नचाहने। केवल सतहको विचरण गर्ने अनि हकअधिकार र न्याय दिएन भनेर परिवारभित्रै किन सधैं रोइलो मात्रै गरिराख्ने ? पुरुषले हामीलाई के दिनु र अपेक्षा अनि रोइलो गर्ने ? जबकि प्रकृति स्वयंले हामीलाई पुरुषलाई भन्दा बढी दिएको छ। पुरुषलाई दिने त हामीले हो सही शिक्षा र संस्कार। जसले हामी नारीपुरुषबीच एकअर्कामा परिपूरकको भूमिका पनि दिन्छ। नारी पत्नी मात्र होइन, आमा पनि हो। एउटा शिशुलाई एउटी आमाले दिन सक्ने शिक्षा अर्को कुनै पनि किताबले दिन सक्दैन। यदि प्रत्येक आमाले सन्तानलाई नारी जातिको मानसम्मान गर्ने शिक्षा दिने संस्कार बसाल्ने हो। प्रत्येक विद्यालयले अंक र प्रतिशतको आडम्बर छोडेर यथार्थको धरातलमा उभिने र नैतिकताको पाठ विद्यार्थीलाई पढाउने हो भने यही धर्ती स्वर्ग बन्छ। त्यो अवस्थामा हामीले स्वीट्जरल्यान्ड वा सिंगापुर सम्झनु पर्दैन। अरूले नेपालको उदाहरण दिनेछन्।"
रेल चलाउन कम्पनीको ताकेता,"जनकपुरधाम : भारतबाट खरिद गरी ल्याइएको रेल लामो समयसम्म ट्रयाकमा त्रिपाल ओढाएर राखिएका बेला रेल चलाउन भारत सरकारले ताकेका गरेको छ। नेपाल र भारतबीच सञ्चालन हुने रेलका लागि नेपाल सरकारले भारतको कोनकन रेल्वेज कार्पोरेसनबीच भएको सम्झौताअनुसार रेल चलाउन नेपाल सरकारलाई ताकेता गरेको हो। नेपाल र भारत सरकारबीच भएको सम्झौताअनुरूप नेपालमा रेल चलाउने जनशक्ति नभएकाले चेन्नइस्थित कोनकन रेल्वेले कार्पेरेसनले रेल सञ्चालनको जिम्मा लिएको छ। रेल सञ्चालनको जिम्मा पाएको कार्पोरेसनले जनकपुरधाममा तालिम दिएका १ सय ८६ कर्मचारीलाई राखेर तलब खुवाउन नसक्ने भन्दै रेल सञ्चालन गर्न सरकारलाई ताकेता गरेको हो। नेपाल रेल्वे कम्पनी र कोनकन रेल्वेले कार्पेरेसनबीच रेल चलाउन सम्झौताअनुसार नेपाल सरकारले कोनकनलाई रेल सञ्चालनका लागि अग्रिम रकम पठाउन ढिलाइ भएकोले ताकेता गरेको रेल विभागका महानिर्देशक दीपक भट्टराईले जानकारी दिए। कोनकन रेल्वेले कार्पेरेसनले नेपालका कर्मचारीलाई तालिम दिइसकेको छ। सम्झौताअनुरूप सरकारले पठाउने रकम पठाउन ढिलाइ भएकोले उहाँहरूले ताकेतापत्र पठाउनुभएको हो। नेपाल सरकारको अर्थ मन्त्रालयबाट बजेट निकासा भइसकेको छ। अबको केही दिनमा रेल सञ्चालनका लागि सम्झौताबमोजिम दिने भनिएको अग्रिम रकम पठाउँछौं, उनले भने। जनकपुरधामजयनगर रेल सञ्चालनका लागि तत्काल भारतीय चालकसहित प्राविधिक जनशक्ति लिइएको छ। उनीहरूको तालिम गत महिनाको जुलाइमा नै सकिएको छ। नेपाल र भारतमा ओहोरदोहोर गर्ने भनिएको रेल सञ्चालनका लागि जनशक्ति र प्राविधिक सहयोग उपलब्ध गराउन नेपाल रेल्वे कम्पनी र भारतको कोनकन रेल्वेज कर्पोरेसनबीच सम्झौता भएको हो। रेल्वे विभागका इन्जिनियर विनोद ओझाले रेल्वे सञ्चालनको जिम्मा नेपाल रेल्वे कम्पनीको भएकोले प्राविधिक कुराहरूले पूर्णता नभएकोले सञ्चालनमा समस्या आएको हो। रेल्वे सञ्चालन, निर्माण, प्राविधिक जस्ता जटिलताका कारण रेल सञ्चालनमा छ, उनले भने। सुरुमा नेपालले भारतसँग वेट लिज सम्झौता गर्ने तयारी गरेको भए पनि पछि त्यसो हुन नसक्दा सञ्चालनमा समस्या आएको रेल विभागमा काम गरिसकेका विज्ञ बलराम मिश्र बताउँछन्। वेट लिज गर्दा रेल बिक्रेता वा भाडामा दिने कम्पनीले खरिदकर्तालाई रेलसहित सञ्चालनका लागि आवश्यक पर्ने जनशक्ति पनि उपलब्ध गराउनुपर्ने हुन्छ। यसरी खरिद गरिएको रेलको सञ्चालनका बेला गर्नुपर्ने मर्मत सम्भारदेखि अन्य प्रबन्धका काम पनि उसकै रहन्छ। भारत सरकारको सहयोगको ६९ किमी लामो जयनगरजनकपुर रेलमार्गको पहिलो खण्ड जयनगरजनकपुरमा रेल सञ्चालन गरिन लागेको हो। सन् २०१० मा भारत सरकारले यो रेलमार्गको ब्रोडगेज पूर्वाधार निर्माणमा सहयोग गर्ने प्रतिबद्धता जनाएको थियो। जनकपुरधामदेखि महोत्तरीको बिजलपुरासम्मको खण्डमा भने पूर्वाधार निर्माण भइरहेको छ। राणा शासनका बेला विसं १९८४ मै भारतको जयनगरदेखि बिजलपुरासम्म रेल सेवा सञ्चालन गरिएको थियो। शुरुआतमा तत्कालीन ब्रिटिस शासकले नेपालका जंगलको काठ ओसार्ने ध्येयले रेल सेवा सुरु गरेको मानिन्छ। कालान्तरमा यो सीमावर्ती क्षेत्रका नागरिकको आवतजावतको प्रमुख साधन बनेको थियो। यद्यपि, पुरानो प्रविधिको यो रेलको इन्जिन, लिक पुरानो भएर यो रेलमार्ग जयनगरदेखि जनकपुरसम्म मात्र खुम्चिएको थियो। पछिल्लो दशकदेखि यो खण्डसमेत बन्द भएको थियो।"
चियामा घातक विषादी,"इलाम : संयुक्त अनुगमन समितिले हालै कन्याम चिया बगानको विषादी भण्डारण गृह सिल गर्यो। कडा विषादी प्रयोग मापदण्डविपरीत हुने गरेकाले अनुसन्धान गर्नुपर्ने त्यससम्बन्धी सूचनामा जनाइयो। बगानको स्वामित्व लिएको चिया विकास निगमले तीन दिनपछि गल्ती स्वीकार गर्यो। व्यवस्थापक लोकनाथ दंगालले भने, नयाँ कर्मचारी आएकोले भूलवश विषादी खरिद गरेको रहेछ। त्यो पनि १ लिटर जति मात्र रहेछ। त्यहाँ पनि भुलचुक भएको छ। जहाँ क्लोरोपाइरिफस, साइपर मेथिनलगायत भेटिएको थियो। यी विषादी छर्किएपछि २१ दिनसम्म कुनै पनि कृषिउपज प्रयोग गर्न मिल्दैन। तर, हातले टिपेको चिया (मेसिनले पनि टिप्ने गरिन्छ) फेरि सात दिनमै टिप्न मिल्छ। एल्लो लेबलको भए पनि यसको पर्खने समय कम्तीमा २१ दिन हुन्छ। किसानले यती समय पर्खेर चिया टिप्ने कुरो हुँदैन, राष्ट्रिय चिया तथा कफी विकास कार्यालय फिक्कलका प्रमुख इन्द्र अधिकारी भन्छन्, यो विषयमा सरकारको सक्रियता कमजोर नै छ। अधिकारीका अनुसार पातमा लागेपछि जरासम्मै विषाक्त हुने भएकाले यसको प्रयोग राम्रो मानिँदैन। निगमको भण्डारण गृहमा किटनासकबाहेक झार मार्ने राउन्डअपसमेत भेटिएको थियो। जसले क्यान्सर हुन विषकै काम गर्ने जनाइएको छ। यस्ता विषादी इलामका अधिकांश किसानले जथाभावी प्रयोग गर्ने गरेको अधिकारी बताउँछन्। अधिकारीका अनुसार कीरा मार्न प्रयोग गर्ने बुलेटमा क्लोरोपाइरिफस र साइपरमेथिनको मिश्रण पाइन्छ। यिनै कारण नेपालको ९० प्रतिशत चिया तेस्रो मुलुकमा जान नसकेको विज्ञ रामचन्द्र नेपाल बताउँछन्। भन्छन्, चिया अग्र्यानिक नबनाएसम्म तेस्रो मुलुकमा बिक्री गर्ने कल्पना पनि गर्न सकिँदैन। उनका अनुसार अग्र्यानिक उत्पादन जर्मनी, अमेरिकालगायत मुलुकमा जाने गरेको छ। त्यसको मूल्यसमेत उच्च हुने उनको दाबी छ। मुना पलाउने आसमा पनि रासायनिक विषादी प्रयोग हुने गरेको सूर्योदय९ स्थित सुन्दरपानी चिया उत्पादक सहकारी संस्थाका सहव्यवस्थापक सोनाम योल्मो बताउँछन्। आन्तरिक नियन्त्रण प्रणाली (आईसीएस) अफिसरसमेत रहेका योल्मो भन्छन्, बगानमा पुग्दा अहिले पनि विषको कडा गन्ध आउँछ। त्यसको अर्थ किसानले विषादीको प्रयोग घटाएका छैनन्। यस्ता विषादीकोे असरले मानवमा अल्पकालीन र दीर्घकालीन स्वास्थ्य समस्या निम्त्याउने प्राथमिक स्वास्थ्य केन्द्र फिक्कलका मेडिकल अफिसर डा सरोज दर्नाल बताउँछन्। छाला, आँखा, नाक पोल्ने, वाकवाकी लाग्नेलगायत समस्या देखिन्छ, डा दर्नाल भन्छन्, विषादी श्वासप्रश्वास वा छालाबाट रगतमा पुगेपछि क्यान्सर, किड्नी, श्वासप्रश्वासलगायत समस्या देखिन्छ। सरकारले पुस ८ देखि १४ सम्म विषादी प्रयोगमुक्त दिवस मनाउने गर्छ। स्थानीय तहले पनि जागरण अभियान चलाउने गरेका छन्। तर, बजारमा खतरनाक विषादीको कारोबार नरोकिएको राष्ट्रिय कृषक समूह महासंघ इलामका अध्यक्ष विष्णु दुलाल बताउँछन्। कुना कन्दरादेखि ठूला बजारमा खुलेका एग्रोभेट पसलले विभिन्न ब्रान्डका विषादी निर्वाध बेचिरहेका छन्। इलाममा दर्ता रहेका ६० भन्दा बढी एग्रोभेटले विषादी बेच्छन्। यिनीहरूले नै किसानलाई प्राथमिक परामर्श दिने गरेका छन् । विषादी प्रयोगको विवरण कृषि ज्ञान केन्द्र इलाममा छैन। स्थानीय तहले विवरण राखेका छैनन्। तर, गाउँगाउँमा अग्र्यानिक भन्दै कडा गन्ध आउने विषादी प्रयोग हुने गरेको सूर्योदय१० स्थित जनएकता कृषि सहकारीकी अध्यक्ष हेममाया प्रधान बताउँछिन्। भन्छिन्, भरसक लुकाएर प्रयोग गर्ने चलन बढेको छ। के प्रयोग हुन्छ भन्ने सकिँदैन। भारतको पानीटंकी र सिलगुडिको बाटो भएर इलामको सीमासम्म भारतीयले नै विषादी ल्याउँछन्। नेपाली व्यापारी घोडा र साना गाडी लिएर सीमा क्षेत्रसम्म पुग्छन्। जानकारका अनुसार तस्करले गाडीमै ओसारपसार गर्छन्। एग्रोभेट सञ्चालक पशुपति भट्टराई भन्सार नभएको विषादी बजारमा आउनै नसक्ने बताउँछन्। भन्छन्, ऐनले निशेधित भनेको काम दर्ता भएको एग्रोभेटले गर्ने सक्दैनन्। सूर्योदय नगरपालिकाको कृषि शाखा प्रमुख नारायण लम्सालका अनुसार खुला सिमानाको उपयोग गरी झापामा विषादीको अवैध आयात निकै छ। भन्छन्, यहाँ (इलाममा) पनि खुल्ला सिमाना त छ तर अध्ययन नगरी समस्या यही हो भन्ने अवस्था छैन। उनले झापामा विषादी आयात र धानमा यसको प्रयोगका विषयमा अध्ययन गरेका थिए। उनका अनुसार इलाममा ढुसिनासक मेन्कोजेव, किटनासक साइपर मेथ्रिन, क्लोरोपाइरीफस, रोपाइरीफसको समिश्रणलगायतको प्रयोग हुन्छ। कुनै सात दिन पर्खदा पुग्ने हुन्छ भने कतिपय लामो समय पर्खनुपर्छ। कतिपय किसानले जैविक विषादीको प्रयोग गरिरहेका पनि छन् तर त्यो न्यून छ, उनी भन्छन्। स्थानीय तहले वातावरणमैत्री फेरामेन ट्याब, पहेलो पासोलगायत किसानलाई निःशुल्क वितरण गर्ने गरेको उनी बताउँछन्। गीता श्रेष्ठ र रेशमबहादुर थापाले गरेको सर्वेक्षणअनुसार नेपालमा कपासपछि चियामा बढी विषादी प्रयोग हुन्छ। चियामा २० प्रकारका प्रयोग भइरहेको प्रतिवेदनमा उल्लेख छ। जसमा इमामेक्टिन व्यान्जोट, फ्लुवेन्डिया माइट, इमिडाक्लोरोपीट, डाइसोफललगायत आठवटा सामान्य नामका विषादी २० वटा व्यापारिक नाममा पाउने गरेको सन् २०१५ मा प्रकाशित प्रतिवेदनमा उल्लेख छ। किसानले यिनीहरूको कक्टेल बनाएर पनि बगानमा छर्किने गरेका छन्। उनीहरूले ढुसी र कीरा नियन्त्रण गर्न वर्षमा १० पटकसम्म प्रयोग गर्ने गरेका छन्। कन्याममै विषादी प्रयोगबारे दुई वर्षअघि अनुसन्धान गरेका विवेक भण्डारी भन्छन् किसानहरू केका लागि विषादी प्रयोग गर्दै छु भन्ने पनि बुझ्दैनन्। अधिकांशले छिमेकीको सल्लाहअनुसार चल्ने गरेको उनको अध्ययनको निष्कर्ष छ। नेपालमा सन् १९५२ मा मलेरिया नियन्त्रण गर्न विषादी भित्र्याइएको थियो। त्यसको प्रयोग कृषि उत्पादनमा हुन थालेपछि त्यसको मात्रा प्रतिवर्ष बढ्दै गएको प्लान्ट क्वारेन्टिन तथा विषादी व्यवस्थापन केन्द्रले जनाएको छ। नेपालमा करिब ८५ प्रतिशतभन्दा बढी विषादी तरकारी बालीमा प्रयोग हुने गरेको केन्द्रको विवरणमा उल्लेख छ। सरकारी तथ्यांकअनुसार ६३२४१ टन खास विष विषादी आयात हुने गरेको छ। जसमा कीटनासक २१६ टन, रोगनाशक २६७ टन, झारनासक १४२ टन र अन्य ५ टन छन्। यसमा करिब ८४ करोड रुपैयाँ खर्च हुने गरेको छ। इलाममा ३६ बगान र ८ हजार ८ सय ७६ जना साना किसानले ७ हजार २ सय ३६ हेक्टरमा चिया खेती गरेका छन्। राष्ट्रिय चिया तथा कफी विकास बोर्डका अनुसार इलाममा वार्षिक ६५ लाख ३४ हजार ७ सय किलो हरियो चिया पत्ति उत्पादन हुने गरेको छ।"
"सुनको मूल्य बढ्यो, कति पुग्यो तोलाको ?","काठमाडौं : नेपाली बजारमा सुनको मूल्य एक हजार रुपैयाँले बढेको छ। आइतबार सुन तोलामा एक हजारले बढेर ९० हजार ७ सय रुपैयाँमा कारोबार भइरहेको नेपाल सुनचाँदी महासंघले जनाएको छ। तेजावी सुनको मूल्य ९० हजार ७०० रुपैयाँ कायम गरिएको छ। यस्तै, चाँदीको मूल्यमा पनि सामान्य वृद्धि भएको छ। आज चाँदी तोलाको एक हजार दुई सय ५ रुपैयाँमा कारोबार भइरहेको महासंघले जनाएको छ। शुक्रबार चाँदी तोलाको एक हजार १८५ रुपैयाँमा कारोबार भएको थियो।"
वैशाखदेखि नै उपल्लो डोल्पामा पढाइ,"डोल्पा : देशैभरि कोरोनाले थिलोथिलो बनाई शैक्षिक संस्था बन्द भएकाले समयमा उपल्लो डोल्पाका अधिकांश विद्यालय वैशाखदेखि निरन्तर सञ्चालन भइरहेका छन् । उपल्लो डोल्पाका डोल्पोबुद्ध, छार्काताङसोङ र शेफोक्सुण्डो गाउँपालिकामा अधिकांश विद्यालयमा पढाइ वैशाखदेखि नै सुरु भएको बताइएको छ । माथिल्लो डोल्पामा फागुनमा नयाँ शैक्षिकसत्र सुरु हुने गर्दछ । डोल्पोबुद्धका सबै विद्यालय वैशाखदेखि निर्धक्कका साथ पढाइ सुरु भएको स्थानीयवासी पेमा गुरुङले बताए। उनका अनुसार गत वर्षको कोरोना महामारीमा पनि उपल्लो डोल्पामा विद्यालय बन्द गरिएको थिएन । गत वर्ष परीक्षा समयमै भएका थिए । डोल्पोबुद्धमा छवटा विद्यालय छन् । छार्काताङसोङ र शेफोक्सुण्डो गाउँपालिकाका केही विद्यालयमा पनि पठनपाठन भइरहेको छ । सामान्यरूपमा कोरोना सङ्क्रमण भए पनि खासै असर नपरेको डोल्पोबुद्ध गाउँपालिकाका प्रवक्ता क्याल्पो थापा भोटेले बताउनुभयो । डोल्पामा दुई शैत्रिक सत्रमा पढाइ हुने गर्दछ । उपल्लो डोल्पा कम जनसम्पर्क हुने क्षेत्रका रूपमा स्थापित छ । छिमेकी मुलुक चीनमा समेत नाका बन्द भएका कारण खासै समस्या नभएको सर्वसाधारण बताउँछन् ।"
मध्यम मौद्रिक नीति,"वित्तीय स्थायित्व कायम राख्ने रणनीतिसहित नेपाल राष्ट्र बैंकले चालु आर्थिक वर्षको मौद्रिक नीति सार्वजनिक गरेको छ। कोरोना महामारीबाट प्रभावित बनेको अर्थतन्त्रलाई सहज बनाउँदै वित्तीय स्थायित्व कायम राख्न सक्नु अहिलेको मुख्य चुनौती पनि हो। दुईपटकको कोरोना लहरमा धरासायी बनेको मुलुकको अर्थतन्त्र चलायमान बनाउन मात्रै सके वा यसको विस्तार गर्न सहयोग पुगे रणनीति सफल बन्छ। यो विषयलाई यसपटक बैंकले बुझेको हुनुपर्छ। सार्वजनिक मौद्रिक नीति महामारीबाट आर्थिक क्षेत्रमा परेको असरलाई मलमपट्टि लगाउन पनि सन्तुलित बनाउन खोजेको देखिन्छ। कोभिड प्रभावितलाई गत आर्थिक वर्षमा दिएको अधिकांश सहुलियतलाई निरन्तरता दिने पेरिफेरिमा नै नीति घुमेको छ। असर पहिचान गरेर रणनीति बनाउनु सान्दर्भिक र आवश्यकता पनि हो। आर्थिक वर्ष २०७८७९ को मौद्रिक नीति अन्य समयको तुलनामा मध्यम मान्न सकिन्छ। पूरै संकुचित र धेरै विस्तारकारी पनि नभएकाले कोरोना महामारी र यसबाट असर परेका क्षेत्र उकास्न नीति यसकै वरिपरि घुमेको छ। हुन त केन्द्रिय बैंकले वित्तीय क्षेत्र स्थायित्वका लागि काम गर्ने हो। महामारीले नै यो क्षेत्रमा बढी असर गरेको पनि छ। बैंकहरूलाई कर्जा नोक्सानी व्यवस्था गर्नेदेखि ब्याज असुलीमा अवधि थप्ने, ईएमआईको साना कर्जालाई चार किस्तामा भुक्तानी गर्न एक वर्ष समय दिनेजस्ता विषय नीतिमा समेटिएको छ। यो विषयले बैंकहरूको मुख्य टाउको दुःखाइको विषयलाई हल गरेको देखिन्छ। ढिला गरी नीति सार्वजनिक भए पनि यस्ता विषय समेटेकाले सबै बैंकले यसलाई सकारात्मक रूपमा लिएको पनि हुनुपर्छ। नीतिले सर्वसाधारण नागरिकको समस्यालाई पनि केही हदसम्म सम्बोधन गरेको छ। निषेधाज्ञा अवधिको असारसम्म बुझाउनुपर्ने किस्ता (ईएमआईईक्यूआई) वा अन्य साँवा ब्याज भुक्तानी २०७८ पुससम्म भुक्तानी मिति थप गर्ने, यसबीचमा अति प्रभावित होटल र पर्यटनसँग सम्बन्धित कर्जाहरूमा हर्जाना ब्याज नलाग्नेजस्ता विषयले महामारीले थला परेको क्षेत्र उक्सन्छन्। कोरोना नियन्त्रण र रोकथामका लागि चालिएका कदमको कारण पर्यटन, उद्योग, शिक्षा, स्वास्थ्य, सञ्चार, मनोरञ्जनलगायत सबै पेशा, उद्योग र व्यवसायले लिएको ऋणको साँवा र ब्याज बन्दाबन्दीको अवधिमा भुक्तानी भएको थिएन। यो समस्या बैंकले बुझ्नु सकारात्मक पाटो हो। यातायात साधन मर्मतका लागि प्रतिसाधन थप दुई लाख बराबरको कर्जा दिन सकिने, बैंकहरूले एक करोडसम्मका उद्यम व्यवसायका कर्जामा अधिकतम दुई प्रतिशत प्रिमियममा जस्ता नीतिको व्यवस्थाले सर्वसाधारलाई राहत महसुस भएको छ। नेपाल राष्ट्र बैंकले मौद्रिक नीति तर्जुमा गर्दा धेरै कुरामा ख्याल गर्नुपर्छ। मुलुक संघीयताको अभ्यासमा अभ्यस्त भइनसकेको समयमा संघीय अर्थव्यवस्था सुहाउँदो नीति बनाउन बैंक चुक्नु हुँदैन। समय समयमा महामारीकै कारण हुने बन्दाबन्दी र कोरोनाबाट शिथिल आर्थिक क्रियाकलापलाई गतिशील बनाउन सघाउ पुग्ने व्यवस्था त छँदैछ। आगामी दिनमा आइपर्ने चुनौतीलाई पनि मध्यनजर राख्नुपर्छ। विप्रेषणको आधारमा अर्थतन्त्रका अन्य तहतप्कालाई घिसार्दै अघि बढाउने हालसम्मका नीतिको जोड हो। अबका दिनमा मौद्रिक नीतिले सीमान्तकृत तहका समस्या पनि बोक्न सक्नुपर्छ। नीतिमा समेटिएका विषयलाई तल्लो वर्गको पहुँचमा पुर्याउनुपर्ने र अनुत्पादक खर्चलाई नियन्त्रण गर्नुपर्नेजस्ता चुनौती कायमै छन्। प्रायः मौद्रिक नीतिले प्रशासनिक व्यवस्थापनको पाटोलाई मात्रै प्राथमिकता दिँदा उल्लेख भएका विषय पनि कार्यान्वयनमा नआउने समस्या हुनसक्छ। यस विषयमा बैंक गम्भीर बन्नुपर्छ। समष्टिगत आर्थिक स्थायित्व कायम राख्दै आर्थिक क्रियाकलाप विस्तारमा सहयोग पुर्याउन बैंकले मौद्रिक नीति ल्याउने हो। नीतिले मुद्रा प्रदाय, कर्जा र ब्याजदरको व्यवस्थापनमार्फत आर्थिक स्थायित्व कायम राख्दै आर्थिक वृद्धि तथा रोजगारी सृजनामा सहयोग पुर्याउनु पर्छ। सार्वजनिक भएको नीतिमा महŒवपूर्ण धेरै बुँदा छन्। सार्वजनिक बुँदा मात्रै कार्यान्वयन भए मुलुकलाई फाइदा पुग्छ। संघीय सरकारको समस्या समाधानका उपाय मात्र नीतिमा राखेर कार्यान्वयन गरे प्रदेश र स्थानीय तहको विषयवस्तु समेटेका बुँदाको अर्थ रहँदैन। नीतिलाई जति सन्तुलित बनाउने प्रयास गरिएको छ। कार्यान्वयनको पाटो पनि सन्तुलित बनोस्।"
तारोमा पर्यो स्वास्थ्य कार्यालय,"पोखरा : गण्डकी प्रदेश मन्त्रिपरिषद ७ बाट ११ सदस्यीय भयो । मन्त्री धेरै भए । कार्यालय पुगेन । त्यसको असर अहिले जनताको स्वास्थ्यसँग प्रत्यक्ष सरोकार राख्ने कार्यालयलाई परेको छ । महामारीका बेला तारोमा परेको छ, स्वास्थ्य कार्यालय कास्की । सामाजिक मन्त्रालय फुटाएर शिक्षा, संस्कृति, विज्ञान प्रविधि मात्र नभइ स्वास्थ्य तथा जनसंख्या मन्त्रालय र युवा खेलकुद मन्त्रालय बनाइएको थियो । स्वास्थ्य तथा जनसंख्या मन्त्रालय प्रदेश स्वास्थ्य निर्देशनालय भएको भवनमा राखिएको छ । त्यसपछि नै निर्देशनालयका लागि स्वास्थ्य कार्यालय कास्कीको भवनलाई प्रदेश सरकारले आँखा गाडेको छ । जनताको स्वास्थ्यसँग प्रत्यक्ष सम्बन्ध राखेको स्वास्थ्य कार्यालयको भवनमा गण्डकी प्रदेशको स्वास्थ्य तथा जनसंख्या मन्त्रालयका सचिव विनोदविन्दु शर्माले निर्देशनालय सार्ने निर्णय गरेका हुन् । पश्चिमाञ्चल क्षेत्रीय अस्पतालको जमिनमा बनेको भवनबाट स्वास्थ्य कार्यालय कास्कीलाई हटाउएर स्वास्थ्य तालिम केन्द्रमा सार्ने उनको निर्णय हो । अहिले कास्कीको स्वास्थ्य कार्यालय रानीपौवाबाट अस्पताल पुग्ने बाटोमा बीचमा नर्सिङ क्याम्पसभन्दा केही माथि पश्चिममा छ । सचिव शर्माले स्वास्थ्य कार्यालय हटाएर त्यहाँको आकर्षक भवनमा पहिला आफूले सम्हालेको प्रदेश स्वास्थ्य निर्देशनालय सार्ने निर्णय गरेका हुन् । १७ साउनमा त्यस्तो निर्णय गरेर शर्माले ७ दिनभित्र त्यहाँबाट कार्यालय अन्त सार्न पत्राचार गरेका छन् । ७ दिने म्याद दिइएको पत्र भने स्वास्थ्य कार्यालयले २४ साउनमा प्राप्त गरेको थियो । शर्माले गरेको निर्णयअनुसार मन्त्रालयको स्वास्थ्य महाशाखा प्रमुख वरिष्ठ स्वास्थ्य प्रशासक डा रामबहादुर केसीले पत्राचार गरेका छन् । पत्रमा स्वास्थ्य कार्यालयलाई प्रदेश स्वास्थ्य तालिम केन्द्र रानीपौवाको महिला छात्रावासमा सार्न भनिएको छ । छात्राबासका कोठा निकै साँघुरा छन् । कोरोनाविरुद्धको खोप अभियान नचल्दा पनि स्वास्थ्य कार्यालय कास्की खोपकै काममा व्यस्त भइरहन्छ । हुन पनि महिनाका ४ शनिबारबाहेक २६ दिन खोपकै लागि उक्त कार्यालयका कर्मचारी खटिन्छन् । बिसिजी, डिपिटी, रुबेला र टिटीलगायतका खोप यही कार्यालयले स्थानीय सरकारका स्वास्थ्य शाखाहरुलाई पठाउँछ । ती शाखाहरुले पालिकाका स्वास्थ्य संस्थालाई खोप दिन्छन् । वर्षभरि नियमित रुपमा ८ थरी खोपको कार्यक्रम चलिरहन्छ । सरकारले निशुल्क उपलब्ध गराउने ७० थरी औषधि पनि पालिकाहरुकहाँ स्वास्थ्य कार्यालयले नै पठाउँछ । ती औषधि र ८ थरी खोप राख्ने भण्डार कार्यालयमा छ । कोरोना विरुद्धको खोपको भण्डारण पनि यही कार्यालयमा भइरहेको छ । खोप भण्डारण भएको अहिलेको कार्यालयमा २४ घन्टा नै भण्डारको पहरेदारी गर्नुपर्छ । तापक्रमको सन्तुलन बिग्रन नदिन कर्मचारी खटिनुपर्छ । तर कार्यालयलाई तालिम केन्द्र सार्दा त्यो सम्भव हुन्न, खोपका जानकार भन्छन् । स्वास्थ्य कार्यालयले पश्चिमाञ्चल क्षेत्रीय अस्पतालको जग्गा भोगाधिकार लिएको हो । जुन प्रदेश मातहतको अस्पताल होइन । भोगाधिकार लिँदाको सम्झौतामा कार्यालय सरेको खण्डमा सबै भौतिक सम्पति अस्पतालको हुनेसमेत उल्लेख छ । स्वास्थ्य कार्यालयलाई त्यहाँबाट हटाई सचिव शर्माले राख्न खोजको प्रदेश स्वास्थ्य निर्देशनालयको कार्यालय अहिले अस्पतालकै हातामा पर्ने जमिनको भवनमा छ । जहाँ २०६६ अघिसम्म जिल्ला जनस्वास्थ्य कार्यालय पनि थियो । मुलुक संघीयतामा गएपछि जिल्ला जनस्वास्थ्य कार्यालयको नामसमेत स्वास्थ्य कार्यालयमात्रै बनाइएको हो । अहिले त्यहाँ प्रदेशको स्वास्थ्य तथा जनसंख्या मन्त्रालयसमेत आइपुगेको छ । प्रदेश सरकारले मन्त्रालयहरु ७ बाट बढाएर ११ पुर्याएपछि मन्त्रालयहरुलाई कार्यालय भवन अभाव भएको छ । त्यसको मारमा स्वास्थ्य कार्यालय पर्न लागेको हो । स्वास्थ्य कार्यालयको भवन २०६६ मा निर्माण भएको हो । जसमा पोहोरसालमात्रै भित्र रङरोगन गरिएको थियो भने यसपालि बाहिर गरिएको छ । एक त खोप भण्डार छ, औषधि भण्डार छ, स्वास्थ्य कार्यालयका एक कर्मचारी भन्छन्, क्षयरोग र मलेरिया जाँचको ल्याब छ, यस्तो ठाउँबाट अन्त कहाँ सर्ने ? २०६४६५ देखिको लेखाको सक्कल स्रेस्तासमेत कार्यालयका कोठाका भित्तामा निर्मित स्थायी र्याकमा राखिएको त्यहाँका कर्मचारी बताउँछन् । हामी कार्यालय सर्न कुनै हालतमा सम्भवै हुँदैन, यसरी बलमिच्याइँ त गर्न भएन, उनले भने, हामी कर्मचारी आज यो कार्यालयमा छौं, भोलि अन्त जाउँला, हाम्रो कुरा भन्दा पनि कार्यालयको काम र प्रकृति अनुसार नै सार्न सम्भव देखिन्न । प्रदेश स्वास्थ्य निर्देशनालय स्वास्थ्य तालिम केन्द्रमा सर्ने भनेर हालै स्टिमेटसमेत भएको स्रोत बताउँछ । तर मन्त्रालयका सचिव शर्माले भने त्यो प्रक्रिया अघि नबढाई जिल्लाको स्वास्थ्य कार्यालयलाई सर्न निर्देशन थोपरेका छन् । यस विषयमा स्वाथ्य तथा जनसंख्या मन्त्री मधुमाया अधिकारी गुरुङसमेत सचिव शर्मासँग असन्तुष्ट बनेको मन्त्रालय स्रोत बताउँछ ।"
मलाइकाको फिटनेस सूत्र,"मुम्बई : बलिउड अभिनेत्री एवं चर्चित नृत्यकार मलाइका अरोरा पछिल्लो साढे दुई दशकदेखि चलचित्र क्षेत्रमा क्रियाशील छिन्। यस अवधिमा मलाइकाले अभिनयले भन्दा पनि आफ्नो नृत्यले सबैको मन जित्न सफल भएकी छन्। उनले निर्वाह गरेको विभिन्न भूमिकालाई पनि दर्शकले रुचाएका छन्। ४७ वर्षीया मलाइका विभिन्न टेलिभिजनका रियालिटी शोमा निर्णायकको भूमिका पनि निर्वाह गर्दै आएकी छन्। ४७ वर्षको उमेरमा पनि उक्तिकै फिट मलाइकाको आफ्नै सूत्र छ। फिटनेसकै कारण उनले सदैव चर्चा बटुल्दै आएकी छन्। उनले आफ्नो फिटनेसको सूत्र खानपान र दैनिक ब्यायामलाई बताउँदै आएकी छन्। पछिल्लो समय मलाइका कालो पदार्थले भरिएको बोतल बोक्ने गर्छिन्। त्यो बोतलका कारण पनि उनी चर्चामा आइरहन्छिन्। उनले सदैव बोक्ने बोतल ब्ल्याक एल्कलाइन वाटर हो। यो पानी पिउनाले शरीरको मेटाबोलिज्म, अक्सिजन लिने क्षमता, डीअक्सिफिकेसन र पाचन क्रिया राम्रो हुने जनाइएको छ। यसैगरी एसिडिटी र डीहाइड्रेसनको समस्या नहुनुका साथै इम्युनिटी क्षमता पनि बढाउने जनाइएको छ। ब्ल्याक एल्कलाइन वाटरको मूल्य प्रतिलिटर दुई सय भारु पर्दछ। यो पानीमा ७० प्रतिशतभन्दा बढी मिनरल्स हुन्छ। ब्ल्याक वाटरसँगै मलाइकाको फिटनेस सूत्र खानपिन, ब्यायाम र योग पनि हो। उनले आफ्नै योग स्टुडियो निर्माण गरेकी छन्। जहाँ उनी हरेक दिन योग अभ्यास गर्ने गर्छिन्। विभिन्न भूमिकामा प्रस्तुत गर्दै आएकी बहुआयामिक व्यक्तित्व मलाइकाले आफूले सुरु गर्ने नयाँ प्रोजेक्टका बारेमा केही समयअघि भारतीय सञ्चारमाध्यमसँग कुरा गरेकी थिइन्। उनले विगत दुई वर्षदेखि आफ्ना थुप्रै प्रोजेक्टहरू पाइपलाइनमा रहेको बताएकी थिइन्। मलाइका पछिललो समय सुपर डान्सर४, इन्डियाज बेस्ट डान्सरलगायतका रियालिटी शोमा निर्णायकको भूमिका निर्वाह गर्दै आएकी छन्। उनी अब आफै डान्स शो सुरु गर्ने तयारीमा छिन्। पछिल्लो समय मलाइका बलिउड अभिनेता अर्जुन कपुरसँग डेट गरिरहेकी छन्। बलिउड अभिनेता एवं निर्माता अरबाज खानसँग सन् २०१७ मा सम्बन्ध बिच्छेदपछि मलाइका अर्जुन कपुरसँग डेट गरिरहेकी हुन्। उनले पूर्वपति अरबाजसँग मिलेर सन् २००८ मा चलचित्र निर्माणमा हात हालेकी थिइन्। उनले त्यसअघि सन् २००२ मा निर्माण भएको काँटे चलचित्रमार्फत अभिनेत्रीका रुपमा बलिउडमा डेब्यु गरेकी थिइन्।"
मन्त्रिमण्डलमै अलमल,"शेरबहादुर देउवाले सरकारको सफल नेतृत्व गरे मात्र जनताले कांग्रेसलाई चुनावमा पुरस्कार दिनेछन् प्रधानमन्त्री शेरबहादुर देउवा नेतृत्वमा सरकार गठन भएको एक महिना बितिसकेको छ। तर, एक महिनाको समय अवधिमा पनि मन्त्रिमण्डल भने विस्तार हुन सकेको छैन। यत्रो दिन बित्दा पनि सरकारले पूर्णता नपाएको विषयलाई लिएर यतिबेला सामाजिक सञ्जाल, दैनिक खबरपत्रिका तथा अनलाइनहरूमा गठबन्धनको चर्को आलोचना भइरहेको छ। एक महिनाको अवधिमा सरकारलाई नै पूर्णता दिन नसक्ने नेतृत्वले कसरी देशको नेतृत्व गर्न सक्छ ? कसरी मुलुकका व्याप्त समस्याको समाधान गर्न सक्छ ? भन्नेजस्ता कुरा सर्वत्र चर्चाको विषय बनेको छ। अहिलेसम्म सरकारले किन पूर्णता पाउन सकेन ? यसमा नेतृत्वको दोष हो वा गठबन्धनको ? या कुनै चलखेल गरेर यो सरकारलाई पनि असफल देखाउने प्रयास भइरहेका छन् ? अहिले यी र यस्तै प्रश्नहरू उब्जिरहेका छन्। हरेक मिडियाले आआफ्ना धारणाहरू व्यक्त गरेका छन्। तर, यसको वास्तविकता केही फरक हुन सक्छ। संघीय संसद्को निर्वाचनमा माओवादी केन्द्र र एमाले मिलेर संयुक्त घोषणापत्र जारी गरेका थिए। उनीहरूले निर्वाचनका लागि संयुक्त उमेद्वारी दिए। दुईतिहाई नजिकको बहुमत पनि प्राप्त गरे। पहिले कै निर्णयअनुसार नेकपाका अध्यक्षसमेत रहेका केपी शर्मा ओली नेतृत्वमा सरकार गठन भयो। नेपाल कम्युनिष्ट पार्टीले देश हाँक्यो। प्रधानमन्त्री शेरबहादुर देउवा नेतृत्वमा सरकार गठन भएको एक महिना बितिसकेको छ। तर, एक महिनाको समय अवधिमा पनि मन्त्रिमण्डल भने विस्तार हुन सकेको छैन। सायद त्यसै बखत अब यो देशमा कसैको आवश्यकता पर्दैन भन्ने कुराहरू सुनिन्थ्यो। राजनीतिमा चासो राख्ने जो कोहीले पनि अब देश विकासतर्फ उन्मुख भयो। कम्युनिष्टहरूलाई हराउन सम्भव छैन भनेको सुनिन्थ्यो। नेकपाका नेताहरूदेखि तत्कालीन प्रधानमन्त्री केपी ओलीले यो देशमा बलियो प्रतिपक्ष नै भएन भन्नसमेत भ्याएका थिए। सर्वत्र नेकपा नै नेकपा छ। नेकपालाई हराउने कसैको हैसियत नै छैन भन्ने अभिव्यक्तिहरू समेत दिइन्थ्यो। तर, त्यस्तो सर्वशक्तिशाली सरकार संविधानले निर्दिष्ट गरेको एक वर्षको कार्यकाल पनि पूरा गर्न नसक्दै ढल्न पुग्यो। २०३० वर्ष शासन गर्ने सपना देखेका कम्युनिष्टहरूलाई कसरी ढलाइयो, त्यो सबैले हेरेदेखेकै विषय हो। त्यति बलियो सरकारले संसद्को एक कार्यकाल पनि पूरा गर्न सकेन, किन ? प्रश्न यहाँनेर छ। यसको भित्रि रहस्य वास्तविकता बुझ्नु जरुरी छ। सरकार ढलाउन को को लागि परे, को को माध्यम बने, त्यसलाई मूल्यांकन गर्नुपर्ने देखिन्छ। यसमा तत्कालीन नेकपाका अध्यक्ष प्रचण्ड माध्यम बने वा तत्कालीन नेकपाकै वरिष्ठ नेता माधवकुमार नेपाल माध्यम बने या तत्कालीन विपक्षी दलका नेता शेरबहादुर देउवा माध्यम बने। यी माध्यमलाई प्रयोग गरेर कुन पर्दा पछाडिको शक्तिले त्यो गेम प्लान तयार पार्यो र कसरी सरकार ढल्यो ? कसरी प्रयोग भए नेताहरू ? कसरी प्रयोग भए संवैधानिक अंग ? कसरी असम्भवबाट सम्भव हुँदै देउवा पुनः नेपालको प्रधानमन्त्री बने ? यी सबै रहस्यमय छन्। गहिराइमा पुगेर अध्ययन गर्ने हो वा निष्कर्षमा पुग्न खोज्ने हो भने नेपाल यसका मुख्य पात्र देखिन्छन्। नेपाललाई यही संसद्को कार्यकालमा प्रधानमन्त्री बनाइदिने, प्रधानमन्त्री र वरिष्ठ नेताको हैसियतमा पार्टीको बहुमत संख्या लिएर पार्टी कब्जा गराउन लगाउने आश्वासन दिएर माध्यम बनाएको हुनसक्छ। देउवा प्रधानमन्त्री हुँदैमा जे गर्न खोजिएको हो त्यो पूरा हुन नसक्ने भएपछि उनीहरूले नेपाललाई प्रधानमन्त्री बनाउने रणनीति लिएको देखिएको छ। देउवालाई केही समय प्रधानमन्त्रीमा आसिन गराएर असफल देखाउने र माधव नेपाल नै प्रधानमन्त्री चाहिने परिस्थितिको सिर्जना गरेर सबै दलले नेपाललाई नै समर्थन गर्ने परिस्थिति सिर्जना गरी नेपाललाई सरकारको नेतृत्व लैजाने र चुनाव गर्न लगाउने जस्तो योजना बुन्दै गरेको आवास भएको छ। त्यसैले पनि होला, एमालेभित्रको विवाद यतिसम्म बढ्दा पनि नेपाल एमालेबाट अलग भएर अर्को दल गठन गर्न चाहँदैनन्। ओलीसँग बस्न सकिँदैन भन्छन् तर पार्टी त्याग गर्दैनन्। किनकि अलग भए अर्को दल गठन गर्दा सांसद पद जाला भन्ने डर छ। सांसद पद गए प्रधानमन्त्री हुने सम्भावना नै सकिन्छ। त्यो भनेको देउवाबाट आफूले प्रधानमन्त्री पाउन सम्भव हुँदैन। त्यसैले उनी देउवासँग भित्री सहमति गरेर होस् वा सहमति बेगर तर पद ट्रान्सफर गराएर केही समयपछि माधवले नै चुनाव गराउन सक्छन्। त्यो पर्दा पछाडिको शक्तिको गेम प्लान पनि त्यही हुनसक्छ। यदि त्यहाँसम्म पुग्न नखोजिएको हो भने नेपालले अहिले नेकपा एमालेकै नामबाट आफ्ना गतिविधि सञ्चालन गर्ने तर नेकपा एमालेका अध्यक्षले बोलाएका बैठकमा सहभागी नहुनेजस्ता अव्यावहारिक काम किन गरिरहेका छन्। अर्को दल बनाउन पनि नसक्ने एमालेमा एक भएँ भन्न पनि नसक्ने ? दलीय पद्धतिमा योभन्दा ठूलो विकृति के बाँकी होला ? यहाँ त साँढेको जुधाइमा बाच्छाको मिचाइ भनेझैं उनीहरूको लडाइँमा जनता पिसिनु परेको छ। नेकपाका नामबाट बहुमत ल्याउने दलले जुन किसिमको धोकाधरी गरे। इतिहासले त्यसलाई कहिल्यै माफ गर्ने छैन। मुलुक र जनताप्रति यहाँभन्दा ठूलो खेलवाड अरू हुन सक्दैन। यसको सबैभन्दा ठूलो जिम्मेवार व्यक्ति माधव नेपाल नै हो। तर, यो भन्दै गर्दा अरू चोखा छन् भनेको होइन। ओली पनि उत्तिकै जिम्मेवार छन् र पुष्पकमल दाहाल प्रचण्ड पनि। अहिले नेकपा एमाले, माओवादी केन्द्र तथा तराई केन्द्रित दलका गतिविधि र क्रियाकलापहरू समग्रमा अध्ययन गर्दा कुनै राजनीतिक चरित्र देखिएको छैन। उनीहरू मुलुक र देशप्रति संवेदनशील नै नभएको आभास भएको छ। यिनीहरूले मजाक मजाकमा देश र आफूलाई रुमलेका छन्। त्यसैले यिनीहरूबाट देश र जनताको भलो हुन्छ भन्ने नसोच्दा पनि हुन्छ। प्रचण्ड र माधव मिलेर जसरी सरकार ढाले त्यो धोका अब देउवाले बेहोर्नु नपरोस्। नेकपामा जसरी विवादको सुरुआत भएको थियो। यता पनि त्यस्तै अवस्था आउन सक्ने सम्भावना छ। किनकि प्रचण्ड सधैं पावरमा बस्न रुचाउने व्यक्ति हुन्। ओलीले उनको निर्णय, सल्लाह, सुझाव नमान्दाको परिणाम नै आज नेपाली जनताले भोगिरहेका छन्। त्यो अवस्था अब पुनः नआउला भन्न सकिँदैन। सुनिन्छ, अहिले पनि गठबन्धनमा उच्चस्तरीय समिति बनाउने हल्ला चलिरहेको छ। किन बनाउनु पर्यो उच्चस्तरीय समिति ? देउवालाई प्रधानमन्त्रीको रूपमा चुनेपछि उनले मन्त्रीको छनोट गर्न पाउनुपर्छ। आफ्ना निर्णय उनी आफैंले लिन पाउनुपर्छ। उच्चस्तरीय कमिटि भन्ने अनि सबै निर्णय प्रचण्डले गर्ने हो भने देउवा प्रधानमन्त्री भएको के अर्थ ? नाम मात्रैका लागि प्रधानमन्त्री बनाएको त होइन होला। नेकपामा पनि यही विषयले नै विवाद निकालेको हो। अब, उच्च स्तरीय समिति बनाउने होइन। बाँकी समय देउवालाई खुलेर नेतृत्व गर्न दिनुपर्छ। होइन भने मुलकले फेरि दुःख पाउने छ। प्रधानमन्त्रीमा आसन गराएर काम पनि गर्न पनि नदिने, मन्त्रिमण्डलमा पूर्णता गर्न पनि नदिने अनि एउटा तप्का एमालेको विरोध गर्ने अर्को तप्का एमालेको समर्थन गर्ने। सरकारलाई चाहेको निर्णय गर्न नदिने अनि उच्चस्तरीय कमिटि बनाएर दबाब सिर्जना गर्नेजस्ता काम गरियो भने त्यस्तो अवस्थामा सरकारले काम नै गर्न सक्दैन। एमाले र माओवादीका गैरजिम्मेवार खेलवाडले कांग्रेसको नेतृत्व पनि गैरजिम्मेवार नबनोस्। सरकार सञ्चालनमा असक्षम नहोस्। समग्र नेपाली कांग्रेसका नेताको शिर मुन्डन नहोस्। नेकपा एमाले, माधव नेपाल, नेकपा माओवादीका गतिविधिलाई नियाली र उनीहरूको जालमा नफसी सरकारको नेतृत्व लिन देउवा सफल हुनुपर्छ। तब मात्र देश र जनताले कांग्रेसलाई आउँदो चुनावमा पुरस्कार दिनेछन्। अन्यथा देश पुनः दुर्घटनातर्फ जाने निश्चित छ।"
"हाइटी भूकम्प : तीन सय बढीको मृत्यु, हजारौँ घाइते","हाइटी : शनिबार गएको ७२ रेक्टर स्केलको भूकम्पमा तीन सय बढी नागरिकले ज्यान गुमाएको हाइटी सरकारले जनाएको छ। हाइटी सरकारका अनुसार भूकम्पबाट ३०४ जनाले ज्यान गुमाउनुका साथै १ हजार ८ सय बढी घाइते भएका छन्। अहिले भूकम्प प्रभावित क्षेत्रमा उद्धार र अत्यावश्यक स्वास्थ्य सहायताका लागि टोली पठाइएको त्यहाँको सरकारले जनाएको छ। स्वास्थ्य हाम्रो सबभन्दा ठूलो आवश्यकता हो, प्रधानमन्त्री एरियल हेनरीले भने, अत्यावश्यक पर्ने स्वास्थ्य सेवाका लागि टोली परिचालन गरिएको छ। थप सहायता पठाउने छौँ। अहिले जेरिमीको दक्षिणी सहरको अस्पताल बिरामीले भरिएको बताइएको छ। हाइटीमा सन् २०१० को भूकम्पमा भत्किएका संरचना पुनर्निर्माण सम्पन्न नभइसक्दै ११ वर्षपछि पछिल्लो शनिबार बिहान अर्को घातक भूकम्प गएको हो। त्यसबेलाको भूकम्पमा २ लाख मानिसले ज्यान गुमाएका थिए। साथै पुनर्संरचनाका लागि खर्बौँ डलर खर्च गर्नुपरेको थियो।"
"माओवादी केन्द्रीय समिति बैठक, प्रचण्डको प्रस्तावमाथि छलफल हुँदै","काठमाडौं : नेकपा (माओवादी केन्द्र) को केन्द्रीय समितिको बैठक बस्दैछ। बैठकमा पार्टी अध्यक्ष पुष्पकमल दाहाल 'प्रचण्ड' को राजनीतिक प्रस्ताव तथा विधान संशोधन मस्यौदा प्रस्तावमाथि छलफल हुने प्रवक्ता नारायणकाजी श्रेष्ठले जनाइएका छन्। प्रस्तावबारे छलफल गर्न केन्द्रीय कमिटीका सदस्यलाई आठवटा समूहमा विभाजन गरिएको छ। आज यिनै समूहले आफ्नो सुझाव प्रस्तुत गर्नेछन्। समूहगत छलफल पछि प्राप्त सुझावका आधारमा प्रस्ताव पास गर्ने माओवादी केन्द्रको तयारी छ। शनिबारबाट सुरु भएको माओवादी केन्द्रीय कमिटीको बैठकमा पार्टी अध्यक्ष 'प्रचण्ड' ले आठ पृष्ठ लामो राजनीतिक तथा सांगठनिक प्रस्ताव पेश गरेका थिए। उनले पुष ११, १२ र १३ मा राष्ट्रिय सम्मेलन आयोजना गर्ने प्रस्ताव गरेका थिए। सोही बैठकमा प्रचण्डले देशको वर्तमान परिस्थिति र पार्टीले खेलेको भूमिका र आगामी दिनमा खेल्नुपर्ने भूमिकाबारे पनि संक्षिप्त जानकारी दिएका थिए। केन्द्रीय कमिटी बैठक बस्नुअघि माओवादी केन्द्रको स्थायी समिति बैठक बसिरहेको छ । पार्टी केन्द्रीय कार्यालय पेरिसडाँडामा बसेको बैठकमा नेताहरुको कार्य विभाजनलगायतका विषयमा छलफल भइरहेको छ।"
"कांग्रेस नेतृत्वको वैधानिक कार्यकाल भदौमा सकिँदै, महाधिवेशन भने फेरि मंसिरमा धकेलियो","काठमाडौं : सत्तारुढ दल नेपाली कांग्रेसको १४औं महाधिवेशन छैटौं पटक सरेको छ। केन्द्रीय कार्यसमितिको शनिबार बसेको बैठकले मंसिर ९ देखि १३ गतेसम्म काठमाडौंमा महाधिवेशन गर्ने निर्णय गरेको हो। यसअघि पाँचौं पटक भदौ १६ देखि १९ गतेसम्म महाधिवेशन तोकिएको थियो। शेरबहादुर देउवा नेतृत्वको वैधानिक कार्यकाल भने भदौ ३० गते सकिँदै छ। संविधानले राजनीतिक दलको विधानमा कम्तीमा पाँच वर्षमा एकपटक सो दलका संघीय र प्रदेश तहका प्रत्येक पदाधिकारीको निर्वाचन हुने व्यवस्था हुनुपर्छ भनेको छ। तर, विशेष परिस्थितिमा ६ महिनाभित्र त्यस्तो निर्वाचन गर्न सकिने गरी विधानमा व्यवस्था गर्न बाधा नपर्ने जनाइएको छ। कांग्रेसले पाँच वर्षमा महाधिवेशन गर्न नसकी ६ महिनाको सुविधासमेत लिइसकेको छ। म्याद सकिन लागेको अवधिमा अधिवेशन सुरु गरेको व्याख्या गर्दै मंसिरमा महाधिवेशन सकाउने निर्णय गरिएको केन्द्रीय सदस्य मीन विश्वकर्माले बताए। प्रवक्ता विश्वप्रकाश शर्माले तल्ला तहको अधिवेशन भदौ १८ गतेदेखि गर्ने निर्णय गरिएको जानकारी दिए। शर्माका अनुसार भदौ १८ गते वडा, २७ मा गाउँनगरपालिका र असोज १ मा प्रदेशसभा क्षेत्रीय अधिवेशन हुनेछ। प्रतिनिधिसभा क्षेत्रीय अधिवेशन र प्रतिनिधिसभा निर्वाचन क्षेत्र एउटा मात्रै भएका जिल्लाको अधिवेशन असोज ५ मा र एकभन्दा बढी क्षेत्र भएका जिल्लाको अधिवेशन १० गते हुनेछ। प्रदेश अधिवेशन कात्तिक १० देखि १२ गतेसम्म गर्ने निर्णय बैठकले गरेको छ। पार्टीको वैधानिकता जोगिने र महाधिवेशनसमेत हतारो नहुने गरी मंसिरका लागि कार्यतालिका ल्याइएको नेता गुरु घिमिरेले बताए। अहिलेको समय नै अप्ठ्यारो छ। सरकारले २५ जनाभन्दा भेला हुन नपाउने नियम बनाउँछ। कर तिर्न छुट दिने व्यवस्था गर्छ, नेता घिमिरेले भने, राजनीतिक पार्टिको हकमा पनि वैकल्पिक व्यवस्थाको प्रयोग गर्न दिनुपर्छ। पार्टीले वैधानिकता जोगाएरै कार्यतालिका ल्याएको छ। बैठकले केन्द्रीय क्रियाशील सदस्यता छानबिन समितिका संयोजक रमेश लेखकले प्रस्तुत गरेको प्रतिवेदन पारित गरेको छ। तर, त्यसमा बाँकी रहेका कार्य भदौ २ गतेसम्म टुंगो लगाउने गरी कृष्णप्रसाद सिटौला, डा मिनेन्द्र रिजाल र लेखकलाई जिम्मेवारी दिइएको केन्द्रीय सदस्य डिला संग्रौलाले बताइन्। उनीहरूले सहमतिको प्रतिवेदन भदौ ३ गते सभापतिलाई बुझाउनुपर्ने निर्णय बैठकले गरेको छ। निर्वाचन निर्देशिकालाई भदौ २ गते नै अन्तिम रुप दिनुपर्ने निर्णय पनि बैठकले नि गरेको छ। निर्वाचन समितिले यसअघि ५३ दिन समय मागेको थियो। भदौ १८ गतेका लागि पनि तयारी अवस्थामा रहेको समिति सदस्य तेज रावलले बताए। भने, एकैपटक सबै तहको चुनाव गर्न ४९ देखी ५३ दिन समय चाहिन्छ भनेका हौँ। अब केन्द्रीय कार्यसमितिले नै तालिका बनाएर दिएपछि निर्वाचन समितिलाई सहज छ। भदौमा गरेपछि मंसिरमा बाँकी निर्वाचनका लागि प्रशस्त समय छ।"
एनआरएनएको उपाध्यक्षमा शर्माले उम्मेदवारी दिने,"काठमाडौं : गैरआवासीय नेपाली संघ (एनआरएनए) का महासचिव डा हेमराज शर्माले आगामी कार्यकालका लागि उपाध्यक्ष पदमा उम्मेदवारी दिने घोषणा गरेका छन् । महासचिव भएपछि आफूले सुरू गरेका रूपान्तरणका प्रयासलाई सार्थक पार्न नेतृत्वमा आउन चाहेको बताए । मैले संस्थामा केही परिवर्तन गर्छु भनेर सार्वजनिक गरेका प्रतिबद्धताहरू पूरा हुने अवस्थामा छन् ती एजेण्डाको स्थायीत्व र संस्थागत गर्न चुनौती छन्, उनले भने, आगामी कार्यकालमा अहिले सुरूवात गरिएका कामलाई पूर्णरुपमा संस्थागत गर्नेमा लाग्नेछु । भौतिकशास्त्री डा शर्माले महासचिवमा निर्वाचित भएपछि स्मार्ट एनआरएनएअन्तरर्गत विश्वभर छरिएका ८० भन्दा बढी देशका पन्जिकृत सदस्यहरुलाई केन्द्रीय प्रणालीमा जोड्ने, अनलाइन भोटिङ, निःशुल्क प्रतिनिधि दर्ताजस्ता महत्पूर्ण निर्णय गराउन सफल भए । उनले विशेष महाधिवेशनमार्फत विधान संशोधन गरेर संघलाई रुपमान्तरण बाटोमा अघि बढाएका हुन् । कुशल प्रशासक समेत रहेका डा शर्माले काठमाडौंस्थित संघको सचिवालयलाई चुस्त राख्न र पुर्नरसंरचना गर्न महत्वपूर्ण भूमिका निर्वाह गरे । डा शर्माले विश्वव्यापी कोरोना महामारीमा विदेशमा अलपत्र परेका नेपालीहरुको उद्धारको लागि संयुक्त राष्ट्रसंघ समक्ष पुगेर आवाज बुलन्द गर्दै गैरआवासीय नेपाली संघलाई पहिलो पटक अन्तराष्ट्रिय दातृ निकायसँग सहकार्यको सुरुवात गरेका थिए । डा शर्मा बेलायतस्थित लिभरपुल विश्वविद्यालयमा भौतिकशास्त्रका प्राध्यापक हुन् । १५ भन्दा बढी विद्यार्थीको विद्यावारिधि सुपरभाइज गरिसकेका उनले आफ्नो नेतृत्वमा गत वर्ष काठमाडौंमा अन्तर्राष्ट्रिय विज्ञ सम्मेलन गरेका थिए । डा शर्मा संघको परिमार्जित नयाँ विधान २००७ को खाका र नियमावलीका मस्यौदाकार समेत हुन् । बाग्लुङको अमलाचौरमा जन्मिएका शर्मा एनआरएनभित्रका सकृय प्राज्ञिक व्यक्तित्वको रुपमा परिचित छन् । उनले भौतिकशास्त्रमा त्रिभुवन विश्वविद्यालयबाट गोल्डमेडल समेत हासिल गरेका छन् । उनले सन् १९९७ मा जापानको रिक्यो विश्वविद्यालयमा मास्टर्स कोर्स गरेका थिए । १९९८ मा इटालीबाट थप मास्टर्स डिग्री हासिल गरे । उनले सन् २००२ मा फ्री युनिभर्सिटी बर्लिनबाट फिजिक्स मा पिएचडी गरेका हुन् । सन् २००५ मा एनआरएन जापानको महासचिवको जिम्मेवारी सम्हालेका शर्माले सन् २००७ मा बेलायत गएसँगै त्यहाँको आइसीसी सदस्यमा मनोनित भए । उनी एनआरएनए विधान समितिका संयोजक थिए । संघका संस्थापक तथा सबै पूर्वअध्यक्षहरुसँग निकट रहेर काम गरेको अनुभव बटुलेका शर्माले पूर्वअध्यक्ष जीवा लामिछानेको कार्यकालमा प्रवक्ताको जिम्मेवारी सम्हालेका थिए ।"
पहिरोले खुङ स्वास्थ्यचौकीमा क्षति,"प्यूठान : शनिबार राती आएको पहिरोले गौमुखी गाउँपालिका ५ मा रहेको खुङ स्वास्थ्यचौकीमा क्षति पुर्याएको छ। स्वास्थ्यचौकीदेखि दुई सय मिटर माथिबाट आएको पहिरोले भवनको छानोमा क्षति पुगेको स्वास्थ्यचौकी इन्चार्ज दुर्गाप्रसाद शर्मा रिजालले जानकारी गराए। स्वास्थ्यचौकीमा ६ जना कर्मचारी सहित उनका तीन जना परिवार सुतिरहेका थिए। पक्की भवन भएका कारण थप क्षति हुनबाट जोगिएको इन्चार्ज रिजालले बताए। आकाश गड्याङ गुडुङ गरेको थियो, आवाज त आएको थियो,उनले भने,पहिरोले भवनमा क्षति पुगेको बिहान उठेपछि मात्र थाहा भयो। स्वास्थ्यचौकीको कोठाहरुमा माटोको लेदो पसेको उनले सुनाए। गौमुखी गाउँपालिकाको डोजरले माटोको लेदो निकाल्ने काम भइरहेको स्थानीय बरुणध्वज मल्लले जानकारी गराए। तीन दिनदेखि प्यूठानमा लगातार पानी परिरहेको छ। लगातारको पानीले जिल्लाका विभिन्न ठाउँमा सडक अवरुद्ध भएका छन्।"
प्राधिकरण टुक्राउने समय भएको छैन,"काठमाडौं : नेपाल नागरिक उड्डयन प्राधिकरणलाई तत्कालै टुक्राउन नहुने विज्ञहरूले आंैल्याएका छन्। नेपालको उड्डयन क्षेत्र बृहत् अवस्थामा पुगिनसकेकाले अहिले नै टुक्राउन नहुने उनीहरूले सुझाव दिएका हुन्। तत्कालीन हवाई विभागका महानिर्देशक वीरेन्द्रबहादुर देउजाका अनुसार उड्डयन क्षेत्रको दायरा फराकिलो भएको अवस्थामा मात्रै टुक्राउँदा सहज हुन्थ्यो। अहिलेको समस्या समाधान गर्न विद्यमान ऐनलाई परिमार्जन गरी अघि बढ्न सकिने उनको कथन छ। नागरिक उड्डयन प्राधिकरणसँग सम्बन्धित हवाई सेवा प्राधिकरण विधेयक र उड्डयन प्राधिकरण विधेयक २०७६ राष्ट्रिय सभाबाट पारित भएर प्रतिनिधिसभामा छलफलको क्रममा छ। विधेयकमा प्रचलित ऐन २०५३ लाई खारेज गर्दै अहिले विद्यमान रहेको नेपाल नागरिक उड्डयन प्राधिकरणलाई छुट्टाछट्टै संस्थाका रूपमा अस्तित्वमा ल्याउने व्यवस्था गरिएको छ। हवाई सेवा प्रदायक र नियमनकारी निकायका रूपमा नेपाल नागरिक उड्डयन प्राधिकरणलाई विभाजन गर्ने तयारीका साथ विधेयक ल्याइएको हो। उड्डयन प्राधिकरण ऐन २०५३ को निर्माण चरणदेखि कार्यान्वयन चरणसम्म उल्लेखनीय भूमिका खेलेका देउजाले उक्त ऐन आई सकेपछि हवाई विभागबाट प्राधिकरणमा परिणत भएको थियो। उड्डयन क्षेत्रसँग सम्बन्धित दुई विधेयक सैद्धान्तिक हिसावले ठीक भए पनि व्यावहारिक रूपमा भने अमिल्दो रहेको देउजाको भनाइ छ। विश्व हवाई संगठन र युरोपेली युनियन (ईयू) ले सन् २०१३ देखि सेवा प्रदायक र नियामक निकाय एउटै भएको भन्दै नेपालको हवाई सुरक्षाका लागि प्राधिकरण टुक्राउनु पर्ने सुझाव दिँदै आएको छ। नागरिक उड्डयन प्राधिकरणलाई टुक्राउने गरी आएको विधेयकविरुद्ध प्राधिकरणका कर्मचारीहरू आन्दोलित छन्। प्राधिकरणलाई टुक्राएर कमजोर संस्था बनाउन खोजिएको भन्दै प्राधिकरणका क्रियाशील ट्रेड युनियन, पेशागत संघसंगठनलगायतले विरोध गर्दै आएका छन्। अन्तर्राष्ट्रिय संस्थाहरूले उठाएको हवाई सुरक्षाको मुद्दाको आडमा सरकारले प्राधिकरणलाई टुक्राएर कमजोर बनाउने नीति लिएको उनीहरूको आरोप छ। उड्डयन सुरक्षा मापदण्ड तथा सिफारिसको प्रभावकारी कार्यान्वयनको अवस्था नेपालमा औसत दर ६६६७ प्रतिशत छ। विश्वको औसतस्तर भने ६० प्रतिशतभन्दा माथि रहेकाले नेपालको अवस्था सुधारोन्मुख रहेको औंल्याइएको छ। पर्यटन मन्त्रालयमा रहेको दुर्घटना जाँचलाई तटस्थ र पारदर्शी बनाउन छुट्टै आयोग गठन गर्नुपर्ने स्थानमा प्राधिकरणलाई टुक्राउन गरिएको तयारीप्रति सरोकारवाला निकायले आपति जनाएका हुन्। राष्ट्रियसभामा १७ नम्बरमा दर्ता भएको उक्त विधेयकलाई १ नम्बरमा सारेर छलफलमा ल्याइएको छ। पर्यटन माफियाहरूको चलखेलका कारण उड्डयन क्षेत्र टुक्राउन लागिएको लोकतान्त्रिक कर्मचारी संगठनका सदस्य सुजन भण्डारीले बताए। प्राधिकरणलाई प्रभावकारी रूपमा सञ्चालनका लागि टुक्राउनुभन्दा प्राधिकरणमा अधिकार निहित राखेर नयाँ संस्था गठन गर्नुपर्ने आन्दोलन कर्मचारीको माग छ। अहिले पनि प्राधिकरणबाटै नियमन र हवाई सेवाका कामहरू सहज रूपमा भइरहेका छन्, प्राधिकरणको आधिकारिक ट्रेड युनियन निवर्तमान अध्यक्ष श्रवणकुमार यादवले भने, यस्तो अवस्थामा आर्थिक भार थोपर्ने गरी टुक्राउन हुन्न्।"
कम्युटर प्रणालीमा नयाँ बसपार्कको टिकट काउण्टर,"काठमाडौं : हाते कागजमार्फत यात्रुलाई बस टिकट प्रदान गर्दै आएको नेपालको राष्ट्रिय बसपार्क नयाँ बसपार्कले कम्युटर प्रणालीको माध्यमबाट बस टिकट काट्न सुरु गरेको छ। काठमाडौं महानगरपालिका र ल्होत्से बहुउद्देश्यीय प्रालिबीच सार्वजनिकनिजी साझेदारीअन्तर्गत सम्झौता भइ विसं २०५६ देखि सञ्चालनमा आएको नयाँ बसपार्कभित्रका टिकट काउण्टरलाई अन्तर्राष्ट्रियस्तरको टिकट काउण्टर बनाउने उद्देश्यअनुरुप कम्युटर जडान गरी बस टिकट काट्न सुरु गरिएको हो। नयाँ बसपार्कभित्रका टिकट काउण्टरलाई अन्तर्राष्ट्रियस्तरको टिकट काउण्टर बनाउनका लागि वैशाख १ गतेदेखि बन्द गरिएका टिकट काउण्टर कोरोनाको दोस्रो लहरको निषेधाज्ञापछि कम्युटर प्रणाली र प्रविधिको प्रयोग गरी सञ्चालनमा ल्याइएको हो। टिकट काउण्टरलाई डिजिटल प्रणालीमा लगेसँगै अब टिकट काउण्टरमा बस्ने कर्मचारीले अनिवार्य पोशाक र परिचयपत्र लगाउनुपर्ने भएको छ। प्रविधिको प्रयोगसँगै यात्रुले अब कुन कम्पनीको कति नम्बरको गाडी कुन समयमा कुन गन्तव्यस्थानमा कति यात्रु लिएर जान्छ भन्ने कुरा स्पष्ट थाहा पाउन सक्छन्। कम्युटर प्रणाली अपनाएसँगै गाडीमा सिट भए वा नभएको प्रष्ट थाहा पाउने हुनाले आफूले चाहेको टिकट सजिलै काट्न सकिन्छ। नयाँ बसपार्कबाट हाल ६५ भन्दा बढी जिल्लामा एसी, डिलक्स र साधारण खालका सार्वजनिक सवारी साधन आवतजावत गर्दै आएका छन्। नयाँ बसपार्कभित्रका ३२ टिकट काउण्टरले हाल कम्युटर प्रणालीमार्फत बसको टिकट काट्न सुरु गरेका छन्। ल्होत्सेले सरकारले लिएको नीतिअनुसार कोभिड१९ सङ्क्रमणपछि हुने भीडभाडलाई ध्यानमा राखेर प्रविधिको प्रयोगलाई जोड दिएको हो। बस टिकट खरिद तथा बुकिङका लागि क्यूआरकोडमार्फत भुक्तानी हुने व्यवस्था मिलाएको छ। ल्होत्सेले लक्ष्मी बैंक लिमिटेडको सहकार्यमा उक्त सेवा सञ्चालन गरेको हो। ल्होत्से बहुउद्देश्यीय प्रालिका अध्यक्ष इञ्जीनियर दीपक कुँवर टिकट काउण्टरलाई प्रविधिमा लगेसँगै बसपार्कका काउण्टरमा हुने भीडभाड र यात्रु तानातानको अवस्था अन्त्य हुने बताउँछन्। नयाँ बसपार्कलाई अन्तर्राष्ट्रियस्तरको बसपार्कका रूपमा विकास गर्ने लक्ष्यअनुसार काउण्टरमा प्रविधिको प्रयोगलाई जोड दिइएको अध्यक्ष कुँवरको भनाइ छ। ल्होत्सेले नयाँ बसपार्कभित्र चालक, सहचालक र यात्रुलाई सहुलियत दरमा खान र बस्नका लागि होटल तथा लजसमेत सञ्चालनमा ल्याएको छ। काठमाडौं महानगरपालिकाको वडा नं २६ मा रहेको नयाँ बसपार्क ६१ रोपनी क्षेत्रफलमा फैलिएको छ। ल्होत्सेले यातायात व्यवसायीसँगको सहकार्यमा लामो दूरीबाट आएका चालक, सहचालक र यात्रुलाई रातको समयमा खान तथा बस्नका लागि बिचल्ली नहोस् भन्ने उद्देश्यले होटल तथा लज सञ्चालनमा ल्याएको ल्होत्सेका मानव संशाधन प्रमुख पङ्कज मल्ल बताउँछन्। यसभन्दा पहिले विभिन्न जिल्लाबाट रातिको समयमा आएका चालक, सहचालक तथा यात्रु बसोबासका लागि बसपार्क बाहिरका होटलमा जानुपर्ने बाध्यता थियो। बसपार्कभित्र आवतजावत गर्ने चालक, सहचालक तथा यात्रुलाई सफा र शुद्ध खानेकुरा खुवाउने उद्देश्यले ल्होत्सेको पहलमा बसपार्कभित्रै खाना घर, खाजा घर, क्याफे सञ्चालनमा ल्याइएको छ। विश्वका विभिन्न मुलुकसहित नेपालमा पनि पहिलो र दोस्रो लहरको कोरोनाका कारण बन्दाबन्दी र निषेधाज्ञा हुँदा नयाँ बसपार्क आठ महिना पूर्णरूपमा बन्द रह्यो। कोरोनाका कारण बन्द हुँदा नयाँ बसपार्कमा रु २० करोडभन्दा बढीको नोक्सानी भएको ल्होत्से बहुउदेश्यीय प्रालिले जनाएको छ। ल्होत्सेको बैंक तथा वित्तीय संस्थाको ब्याजदरमा एवं कर्मचारीको तलब, सेवा तथा सुविधाका लागि मासिक करोडौँ खर्च हुँदै आएको छ। यस्तै नयाँ बसपार्क सञ्चालनवापत काठमाडौं महानगरपालिकालाई समेत ल्होत्सेले वार्षिकरूपमा जग्गाको भाडा बुझाउँदै आएको छ। विसं २१०२ सम्म ल्होत्से बहुउद्देश्यीय प्रालिले सञ्चालन गर्न पाउने गरी सम्झौता भएको नयाँ बसपार्क सम्झौता अवधि सकिएपछि काठमाडौं महानगरलाई जिम्मा लगाउनुपर्ने हुन्छ। बसपार्कभित्र निर्माण गरिएका संरचनासमेत महानगरलाई बुझाउने गरी सम्झौता भएको छ।"
सामाजिक सञ्जालमा सूचनाको बाढी,"सूचनाको बाढीबाट दिग्भ्रमित हुनबाट जोगिन सूचनाको उत्खनन्, संकलन, प्रशोधन र वितरणमा नागरिक सहभागिता अनिवार्य छ सामाजिक सञ्जालमा सूचना आइरहेकै हुन्छन्। तिनै विषयमा हरेक दिन पक्ष तथा विपक्षका समाचार पनि आइरहेको हुन्छ। एकातिर सञ्चारमाध्यम र सामाजिक सञ्जाललाई ज्ञानको भण्डार मान्न सकिन्छ भने अर्कोतिर समाजलाई दिग्भ्रमित पार्ने साधन बन्ने खतरा छ। सूचना छनोट गर्ने अधिकार सबै नागरिकमा छ। फेसबुक, ट्विटर, युटयुब आदि सामाजिक सञ्जाल हुन्। यसमा राजनीतिक दलका नेता, सांसद, उच्चपदस्थ कर्मचारी, समाजका अगुवा र आमनागरिक जो कोहीले आफूले सुनेका र थाहा पाएका सूचना पोष्ट गर्न सक्छन्। त्यस्ता सूचना सही वा गलत दुवै हुन सक्छन्। सामाजिक सञ्जालमा सत्य र तथ्यपरक समाचार पनि प्रवाह भइरहेका हुन्छन्। सञ्जालमा पहिरो थुप्रिएझैं सूचना थुप्रिन्छन् र बाढीझैं बग्न थाल्छन्। पहिरो र बाढीमा सफा र फोहोर दुवै प्रकृतिका वस्तु थुप्रिन्छन् र वेगवान् भएर बग्न थाल्छन्। थुप्रिएका र बग्न थालेका सूचना क्षणभरमा संसारभर फैलिन्छन्। यसको थुप्रोले नागरिकलाई पुरिदिन र बाढीले बगाइदिन सक्छ। यसमा धेरै समय बिताउनु घातक हुनसक्छ। गलत र अफवाहपूर्ण सूचनाले पुरिँदा र बगाउँदा नागरिकलाई दिग्भ्रमित तुल्याइदिन्छ। त्यस्ता सूचना सेयर गर्दा आफू पनि अरूलाई दिग्भ्रमित गराउने अभियानमा सहभागी भएको ठहर्छ। बाढीले लामो दूरी पार गर्ने क्रममा फोहोरहरू छोड्दै जान्छ। फोहोर थेग्रिएर पानी सफा भएजस्तै सूचना पनि सामाजिक सञ्जालमा थेग्रिँदै र छलफल तथा बहस हुँदै अगाडि जान्छ। एउटा चरणमा पुग्दा सत्य र तथ्य सूचना पाउने अवस्था आउन सक्छ। यो नियमित प्रक्रियाबाट प्राप्त हुने सूचना हो। यसका लागि हप्ता, महिना र वर्ष लाग्न सक्छ। आपत्विपद्को बेला गलत सूचनाको प्रवाह सामान्य अवस्थाको भन्दा बढी घातक हुन्छ। त्यस्तो बेला गलत सूचना विष सावित भइदिन्छन्। सत्य सूचना पाउने प्यास आपत्विपद् र उतारचढावपूर्ण राजनीतिक र आर्थिक घटनाक्रम भइरहँदा जुनसुकै समाजमा समाचारको खोजी बढी हुन्छ र यसका उपभोक्ता बढी हुन्छन्। यस्तो अवस्थामा सहज र सही सूचना मात्रै प्रवाह हुँदैनन् यसमा स्वार्थ समूह पनि हुन्छन्। ती स्वार्थ समूहमा रहनेले पनि सूचना प्रवाह गराउँछन्। ती सूचना सत्य नहुन पनि सक्छन् तर तथ्य तथ्यांक ती सूचनामा समावेश गरिएका हुन सक्छन्। आमनागरिकलाई कुन गलत र कुन सही सूचना हो भन्ने थाहा हुँदैन। आपत्विपद्का बेला सूचनालाई सत्य र तथ्यमा प्रमाणीकरण गरी तयार गरिएका समाचारले औषधिकै काम गर्छन्। त्यस्तो बेला सत्य समाचार पाउँदा प्यास मेटिँदाको आनन्दानुभूति गर्न सक्छन्। कहिले त्यो समाचारको सन्देशले दुःखी बनाउन पनि सक्छ। सूचनाका उपभोक्ताका लागि त्यो खुसी दिन सक्ने पत्रकार र उत्तरदायी सञ्चारमाध्यम हुन्। जवाफदेही पत्रकारिताको महत्व सामाजिक सञ्जालमा पोष्ट भएका सूचना पत्रकारले लिन सक्छन्। ती सूचनालाई प्रमाणित गराएर मात्र समाचार बनाउने दायित्व पत्रकारमा हुन्छ। समाचार कक्षमा सही सूचना मात्रै पुग्दैनन् त्यहाँ पुगेका सबै सूचना प्रमाणीकरण नहुँदासम्म समाचारका रूपमा तयार गर्न योग्य हुँदैनन्। आपत्विपद्का बेला सही सूचना औषधि जस्तै भइदिन्छन्। त्यसैले जवाफदेही पत्रकारिताको महत्व यस्तो बेला बढी हुन्छ। सत्य र तथ्य जाँच गरिएका सूचना समेटिएका समाचार पत्रकारितामार्फत प्रवाह हुन्छ। पत्रकार आचारसंहिता पालना गरी तयार गरिएका, विभिन्न स्रोतबाट परीक्षण गरिएका र वैधानिक सञ्चारमाध्यम रेडियो, टेलिभिजन, अनलाइन, पत्रिकाबाट प्रवाह हुने सूचना मात्रै समाचार हुन्। ती सञ्चारमाध्यम जवाफदेही हुन्छन् जसमा समाचारमूलक सामग्री तयार गर्ने दक्ष पत्रकार हुन्छन्। सञ्चारमाध्यम र पत्रकारले सधै पाठक, स्रोता र दर्शकसमक्ष परीक्षा दिइरहेका हुन्छ। पत्रकार र सञ्चारमाध्यमले हरेक क्षण र दिन परीक्षामा उतीर्ण हुन जरुरी हुन्छ। हप्ता, महिना र वर्षपछि थाहा हुने सूचनालाई केही घण्टा र केही दिनभित्रै प्रमाणीकरण गरी समाचार बनाउने सीप र कला पत्रकारमा हुन्छ। त्यसैले पत्रकारले लेखेका समाचार फोहोर मिसिएको पानीजस्तो धमिलो हुँदैन। सफा र कञ्चन पानीजस्तै सन्तुलित र प्रष्ट बुझिने हुन्छ। सफा पानी पिउँदा स्वास्थ्यका लागि हितकर भए जस्तै सन्तुलित र सत्य समाचार ग्रहण गर्दा ज्ञान आर्जन हुन्छ। सूचनाको बाढी आउने बेलामा जवाफदेही पत्रकारिताको महत्व भने बढ्दै गएको हुन्छ। विश्वसनीयता पत्रकारिताको सम्पत्ति पत्रकार र सञ्चारमाध्यमको सबैभन्दा ठूलो सम्पत्ति विश्वसनीयता हो। विश्वसनीयता गुमाउने पत्रकार र सञ्चारमाध्यमले दिने समाचार र समाचारमूलक सामग्री पढ्ने, सुन्ने र हेर्ने पाठक, स्रोता र दर्शक घट्दै जान्छन्। सञ्चारमाध्यम र पत्रकार अहिले दोहोरो निगरानीमा हुन्छन्। सञ्चारमाध्यमलाई जवाफदेही बनाउन राज्यका निकायभन्दा शक्तिशाली पाठक, स्रोता र दर्शक सामाजिक सञ्जालमा सक्रिय हुन्छन्। आफ्नो विश्वसनीयता जोगाइराख्न पत्रकार र सञ्चारमाध्यमले सूचनालाई प्रमाणीकरण गरेर मात्रै प्रकाशन तथा प्रसारणमा लैजान्छन्। सामाजिक सञ्जालमा सक्रिय नागरिक गलत समाचार र समाचारमूलक सामग्री प्रवाह गर्ने पत्रकार र सञ्चारमाध्यमलाई उठ्न नसक्ने गरी बसाल्ने हैसियत राख्छ। सचेत र जागरुक नागरिकले तत्कालै त्यो सूचना सत्य तथ्य हो होइन भनी प्रमाणीकरण गरेर सामाजिक सञ्जालमा पोष्ट गर्न सक्ने क्षमता राख्छन्। गलत सूचना प्रयोग गरी लेखिएका समाचार लेख्दाको परिणामस्वरूप पत्रकार र सञ्चारमाध्यमले भोग्ने त्योभन्दा ठूलो सजाय के हुनसक्छ ? त्यसैले पत्रकार र सञ्चारमाध्यम पहिलेभन्दा अहिले बढी जिम्मेवार बन्नुपर्ने अवस्था छ। सञ्चार साक्षरता कुन समाचार अध्ययन गर्ने, कुन समाचार अध्ययन नगर्ने भन्ने निर्धारण गर्ने ज्ञान र सीप अब नागरिक तहमा हुन आवश्यक छ। त्यसका लागि नागरिकमा पनि सञ्चारमाध्यमको साक्षरता चाहिन्छ। त्यो साक्षरता भनेको समाचार प्रकाशन तथा प्रसारण गराउने सञ्चारमाध्यम, समाचारमूलक सामग्री तयार गर्ने पत्रकारको विश्वसनीयता, समाचारमा प्रयोग भएका स्रोत, सञ्चारमाध्यम र पत्रकारको जवाफदेहिताको इतिहास आमनागरिकले थाहा पाउन आवश्यक हुन्छ। त्यसो हुँदा जुन सञ्चारमाध्यम र पत्रकारप्रति आफ्नो विश्वास छ, त्यही सञ्चारमाध्यमले प्रकाशन तथा प्रसारण गरेका र त्यही पत्रकारले लेखेका समाचारमूलक सामग्री पढ्ने, सुन्ने र हेर्ने गर्दा आमनागरिक दिग्भ्रमित हुनु पर्दैन। विश्वसनीय र जवाफदेही सञ्चारमाध्यम र पत्रकारले लेखेका समाचार सही हुन्छन्। त्यसैले पाठक, स्रोता र दर्शकले समाचार पढ्न, हेर्न र सुन्न चलाखीपूर्ण कला प्रदर्शन गर्नुपर्ने हुन्छ। पत्रकारितामा नागरिक सहभागिता अब नागरिक, पत्रकार र सञ्चारमाध्यम एकअर्काका परिपूरक भएर अगाडि बढ्न सक्छन्। एकले अर्कोलाई निगरानीमा राख्न सक्छन्। सञ्चारमाध्यमलाई निजीबाट सार्वजनिक निकायमा लैजाने प्रक्रियाको सुरुआत भइसकेको छ। त्यो भनेको सञ्चारमाध्यममा आमनागरिकको सहभागिता बढाउन खोजिएको हो। त्यो सञ्चारमाध्यमको नीति निर्माणमा आमनागरिकको पनि सहभागिता सुनिश्चित गर्दै लैजानुपर्ने हुन्छ। आमनागरिकको सहभागिताबिना अब सञ्चारमाध्यमलाई जोगाउन सजिलो छैन। त्यसैले अब सञ्चारमाध्यम व्यक्तिले होइन, समूहले सञ्चालन गर्नुपर्छ। त्यसो गर्दा सञ्चारमाध्यमको निष्पक्ष हुन्छ। सूचनाको बाढीबाट जोगिन अब आमनागरिकको लगानी, सत्य सूचना खोज्न, वितरण गर्न र उपभोगमा सहभागिता अनिवार्य बन्दै गएको छ। सूचनाका उपभोक्तालाई दिग्भ्रमित हुनबाट जोगाउन, सञ्चारमाध्यमको आर्थिक अवस्थालाई सुदृढ गर्न, पत्रकारलाई श्रम ऐनअनुसार गुणस्तरीय पारिश्रमिक उपलब्ध गराउन, पत्रकारको सामाजिक सुरक्षा गर्न र आमनागरिकले गुणस्तरीय सूचना प्राप्त गर्न सञ्चारमाध्यममा नागरिकको सक्रिय सहभागिता चाहिन्छ। दिगो विकासका लागि दिगो सोच पत्रकार र सञ्चारमाध्यमको दिगो विकासका लागि दिगो सोचसहितको योजना चाहिन्छ। दिगो सोचबिना अगाडि बढेका पत्रकार र सञ्चारमाध्यम दिगो हुन सक्दैनन्। क्षणिक लाभ प्राप्तिका लागि पत्रकारिता पेशामा आएका र सञ्चालनमा रहेका सञ्चारमाध्यमले बिश्वसनीयता आर्जन गर्न सक्दैनन्। त्यसैले पत्रकारितालाई दिगो बनाउन सत्य र गुणस्तरीय समाचारका लागि बढी लगानी हुनुपर्छ। पत्रिका छाप्ने, रेडियो, टेलिभिजन र अनलाइन सञ्चालन गर्न पैसा हुने तर त्यो पत्रिका र अनलाइनमा छापिने अनि रेडियो र टेलिभिजनमा प्रसारण हुने सामग्री तयार गर्ने पत्रकार र प्राविधिकलाई दिने पैसा नहुने प्रवृत्तिले दिगो पत्रकारिता हुन सक्दैन। त्यस्तो सञ्चारमाध्यमले त्यतिबेला आम्दानी गर्न सक्छ, जतिबेला त्यो सञ्चारमाध्यममा प्रकाशन तथा प्रसारण हुने सामग्री गुणस्तरीय हुन्छ। जुन सञ्चारमाध्यमले गुणस्तरीय समाचार सामग्रीलाई प्रसारण तथा प्रकाशन गराउँछ, त्यही सञ्चारमाध्यमले धेरै पाठक, स्रोता र दर्शक पाउँछ। जुन सञ्चारमाध्यममा पाठक, स्रोता र दर्शक धेरै हुन्छन्, विज्ञापन पनि त्यही बढी हुन्छ। निष्कर्ष नेपालका सञ्चारमाध्यमले मानवस्रोतलाई दक्ष बनाउन लगानी गरेको पाइँदैन। त्यो महत्वपूर्ण पाटोमा नेपालका सञ्चारमाध्यम चुकिरहेका छन्। मानवस्रोतमा लगानी गर्ने र त्यसलाई टिकाउने वातावरण बनाउन सञ्चारमाध्यमको योगदान हुनुपर्छ। एकातिर मानवस्रोतमा लगानी बढाउनुपर्ने आवश्यकता छ भने अर्कोतिर आम्दानीमा विविधता खोज्नुपर्ने चुनौती नेपालका सञ्चारमाध्यमलाई छ। त्यसैले गुणस्तरीय सूचना प्राप्त गर्न र सूचनाको बाढीबाट दिग्भ्रमित हुनबाट जोगिन सूचनाको उत्खनन्, संकलन, प्रशोधन र वितरणमा नागरिक सहभागिता अनिवार्य बन्दै गएको छ।"
"अस्पतालका उडुस, उपियाँ मार्न टेन्डर","काठमाडौं : मुसा, उडुस, उपियाँ, साङ्ला मार्न त्रिवि शिक्षण अस्पतालले टेन्डर आह्वान गरेको छ। जब कि यो अस्पताल स्वास्थ्य सेवामा उत्कृष्टताको नमुना (सेन्टर अफ एक्सिलेन्स)को बाटोमा अग्रसर छ। तर, विभिन्न विभागशाखावार्डओपीडी, युनिटलगायत स्थानमा मुसालगायत नियन्त्रण गर्नुपर्ने शुक्रबार प्रकाशित सूचनामा उल्लेख छ। अस्पतालका कोभिड१९ व्यवस्थापन समितिका संयोजक एवं वरिष्ठ छातीरोग विशेषज्ञ डा सन्तकुमार दासले मेसिनका औजार, तारहरू काटेर मुसाले दुःख दिने गरेको बताए। बिरामीको उपचार गरिने वार्डमै गएर मुसा छिर्यो भने त गाह्रो हुन्छ। मनिटरलगायत मेसिनका तारहरू काट्ने गर्छ, डा दासले भने। यसरी कीरा मार्ने काम हरेक वर्ष हुने गरेको डा दासले बताए। सम्बन्धित विषयमा इजाजत प्राप्त इच्छुक दर्तावाला फर्मबाट मासिक रूपमा के कति दररेटमा उक्त कार्य गर्न सक्ने हो सोको गोप्य सिलबन्दी प्रस्ताव १५ (पन्ध्र) दिनभित्र बुझाउन सम्बन्धित सबैमा यो सूचना प्रकाशित गरिएको छ, सूचनामा लेखिएको छ। यो सूचना गोरखापत्र दैनिकमा प्रकाशन गरिएको छ। मुसाले भेन्टिलेटर, वायरिङ, सर्भरको तार काटेर दुःख दिइरहेको अस्पतालका कार्यकारी निर्देशक प्राडा दिनेश काफ्लेले बताए। शघरमा कीरा मार्न केही व्यक्तिलाई बोलाए जसरी काम गर्न मन लागेन, कार्यकारी निर्देशक काफ्लेले भने, प्रतिस्पर्धा र पारदर्शिता होस् भनेर पहिलो पटक सार्वजनिक सूचना प्रकाशन गरी प्रस्ताव आह्वान गरेका हौं। पूर्वकार्यकारी निर्देशक प्राडा प्रेमकृष्ण खड्गाले विगतमा मुसालगायत कीरा मार्न केही व्यक्ति बोलाउने गरिएको सुनाए। पहिलेपहिले केही व्यक्तिहरू बोलाएर मुसालगायतका अन्य कीरा मार्ने काम हुन्थ्यो। प्रस्ताव आह्वान गरिएको थिएन, खड्गाले भने। यसअघि सामान्यतः भवनलगायत नयाँ संरचना बनाउन र उपकरणलगायत सामग्री खरिद गर्न अस्पतालले प्रस्ताव आह्वान गर्दै आएको थियो। शिक्षण अस्पताल छेउमा रहेको मनमोहन कार्डियो थोरासिक भास्कुलर एण्ड ट्रान्सप्लान्ट सेन्टरमा पनि मुसालगायतका कीराले सताउने गरेको छ। कार्यकारी निर्देशक प्राडा उत्तमकृष्ण श्रेष्ठले अन्नपूर्ण पोष्टसँग भने, सिटिस्क्यान मेसिनको तार काट्दियो भने पनि लाखौं खर्च हुन्छ। मुसालगायत कीरा आए पनि नआए पनि होसियारी अपनाउनुपर्छ। विभिन्न संस्थाबीच प्रतिस्पर्धा गराएर काम गर्छांै। यसका लागि सार्वजनिक प्रस्ताव आव्हान गरेका छैनौं।"
