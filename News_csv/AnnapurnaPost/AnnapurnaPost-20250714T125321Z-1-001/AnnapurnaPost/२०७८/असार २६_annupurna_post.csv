शीर्षक,विवरण
काठमाडौँमा भारी वर्षा : धोबीखोला करिडोर आसपास र तीनकुने क्षेत्र डुबानमा,"काठमाडौं : मनसुनी वायुको प्रभावले काठमाडौँ उपत्यकासहित मुलुकका अधिकांश स्थानमा वर्षा भएको छ। जल तथा मौसम विज्ञान विभाग, मौसम पूर्वानुमान महाशाखाका अनुसार हाल देशभार सामान्यदेखि पूर्ण बदली रहनुका साथै सुदूरपश्चिम र कर्णाली प्रदेशका थोरै स्थानमा र बाँकी प्रदेशका केही स्थानमा मेघगर्जनचट्याङसहित हल्कादेखि मध्यम वर्षा भइरहेको छ। काठमाडौँ उपत्यकामा शनिबार भारी वर्षा भएको हो। निरन्तरको वर्षाले काठमाडौँको अनामनगर, घट्टेकुलो, बिजुलीबजार, बबरमहललगायत क्षेत्रका सडक तथा होचा स्थान जलमग्न भएको छ। तीनकुने क्षेत्रमासमेत ढल निकास बन्द हुँदा केही समय डुबान भएकाे थियो । धोबीखोला करिडोर आसपास क्षेत्र डुबानमा परेको छ। भक्तपुरको हनुमन्ते खोलामा बाढी बढेको छ, मध्यपुरथिमिका कतिपय सडकमा पानी जमेको छ। मौसम पूर्वानुमान महाशाखाको पछिल्लो विवरणमा आज काठमाडौँमा ६९४ मिलीमिटर वर्षा भएको छ। राति देशभार सामान्यदेखि पूर्ण बदली रही धेरै स्थानमा हल्कादेखि मध्यम वर्षाको सम्भावना छ। प्रदेश नं १, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिमका थोरै स्थानमा मेघगर्जनचट्याङसहित भारी वर्षाको सम्भावना रहेको छ। आइतबार पनि देशभर सामान्यदेखि पूर्ण बदली रही धेरै स्थानमा हल्कादेखि मध्यम वर्षाको सम्भावना रहेको छ। प्रदेश नं १, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिमका थोरै स्थानमा मेघगर्जनचट्याङसहित भारी वर्षाको सम्भावना रहेको छ। आज काठमाडौँको अधिकतम तापक्रम २९२ र न्यूनतम ताफक्रम २०७ डिग्री सेल्सियस रहेको छ।"
"काम टुंग्यायौँ, भोलि बिहान ८ बजे सुखद् समाचार सुन्नुहुन्छ : सुवास नेम्वाङ","काठमाडौं : एमाले एकता कार्यदल सदस्य सुवास नेङम्वाङले एकताको काम टुंगिएको बताएका छन् । शनिबार सिंहदरबारमा बसेको कार्यदलको बैठकले सबै प्रक्रिया टुंग्याएको उनको भनाइ छ । उनले आइतबार बिहान ८ बजे सुखद् समाचार सुनाउने दाबीसमेत गरेका छ । हामीले मेहनतका साथ तपाईंहरुको शुभकामले काम टुंग्यायौँ, नेम्वाङले भने, भोलि बिहान ८ बजे सुखद् समाचार सुन्नुहुन्छ । नेम्वाङले झण्डै तीन वर्षदेखिको पार्टी विवाद समाधानमा ढिलो नभएकोसमेत दाबी गरेका छन् । उनले ठूलो विवाद समाधानका लागि केही दिनको छलफलले टुंग्याएको बताए । नेम्वाङले सहमतिको भाषासमेत मिलिसकेको उल्लेख गरेका छन् । माधव नेपाललाई जनै खटिरा : कोटेश्वर पुगेर प्रचण्डले गरे स्वास्थ्यलाभको कामना एमाले एकताको सुखद् समाचार भोलि सुन्न पाइन्छ : गोकर्ण विष्ट हामीले धुमधाम काम गरेका छौँ । विवाद भएको झण्डै तीन वर्ष भयो । छलफल कति भयो ?, उनले भने, तीन वर्षको विवाद समाधानमा ढिलो भएको छैन । भोलि बिहान ८ बजे सुखद् समाचार सुन्न सक्नुहुन्छ ।"
स्वास्थ्य सेवालाई विकास एजेण्डा बनाउन जनप्रतिनिधिलाई सुझाव,"परासीः स्वास्थ्य सेवालाई समेत विकासको एजेण्डा बनाउन पश्चिम नवलपरासीका स्थानीय तहहरुलाई सुझाव दिइएको छ । अहिले स्थानीय तहका वडा सदस्यहरुले स्वास्थ्य प्रणालीको नेतृत्व गरिरहेकाले स्वास्थ्य सेवालाई समेत विकासकै योजनाका रुपमा अघि सारेर बजेट विनियोजन गर्न जनप्रतिनिधिहरुलाई सुझाव दिइएको हो । पश्चिम नवलपरासीको रामग्राम नगरपालिकाले नगर क्षेत्रको स्वास्थ्य प्रणालीको सुधार गर्न तयार पारेको स्वास्थ्य प्रणाली सुदृढिकरण प्रतिवेदनमा उक्त सुझाव दिइएको हो । नगरपालिकाको सहयोगमा एक्सन अर्गेष्ट हंगर नामक गैर सरकारी संस्थाले तयार गरेको प्रतिवेदन ३ वर्षे कार्य योजनासहितको छ । कार्य योजनामा नगर क्षेत्रमा रहेका स्वास्थ्य समस्या, सुदृढिकरण र रणनीतिहरुलाई अवलम्बन गरेर २०८१ को अन्तसम्म नगर क्षेत्रमा रहेका सबै स्वास्थ्य संस्थाहरुमा आवश्यक स्वास्थ्य सेवादेखि भौतिक पूर्वाधार र आधारभूत सामग्रीहरु राष्ट्रिय मापदण्ड अनुसार हुने अपेक्षा लिइएको छ । नगर क्षेत्रको स्वास्थ्य प्रणाली सुधारका लागि नगरपालिका आफैंले पहिलो पटक सुझावसहितको प्रतिवेदन तयार गरेको नगर प्रमुख नरेन्द्र कुमार गुप्ताले बताए । प्रतिवेदनमा आएका सुझावका आधारमा आवश्यक बजेट विनियोजन गरेर नगर क्षेत्रको स्वास्थ्य क्षेत्रको सुदृढिकरण गर्ने उनले बताए । प्रतिवेदन अध्ययनपछि स्वास्थ्य कार्यालयका प्रमुख कृष्ण प्रसाद पोखरेलले स्थानीय तहहरुलाई मात्र नभई स्वास्थ्य अधिकारीहरुलाई समेत यो प्रतिवेदनले स्वास्थ्य रणनीति बनाउन सहयोग पुगेको बताए । प्रतिवेदनमा नगर क्षेत्रको स्वास्थ्य अवस्थाको सबल र कमजोर पक्ष तथा सुधार गर्नुपर्ने पक्षहरु समावेश छन् । विश्व स्वास्थ्य संगठनले निर्धारण गरेको स्वास्थ्य प्रणालीको ६ आधार स्तम्भ र १ सय १४ वटा सूचकलाई समावेश गरिएको प्रतिवेदन तयार गर्न २ वर्ष लागेको हो ।"
पौडेलले लिए क्रियाशील सदस्यताबारे जानकारी,काठमाडौं : नेपाली कांग्रेसका वरिष्ठ नेता रामचन्द्र पौडेलले पार्टीको क्रियाशील सदस्यता छानबिन समितिको कार्यालयमा पुगेर समितिको कामका बारेमा जानकारी लिएका छन्। समितिले हाल काम गरिरहेको तिलगङ्गास्थित नेपालभारत मैत्री धर्मशाला पुगेर नेता पौडेलले समितिले अहोरात्र खटेर काम गरिरहेको भन्दै कामको प्रशंसा गरेको समिति प्रवक्ता प्रदीप पौडेलले जानकारी दिए। साथै उनले निर्धारित समयमै पार्टीको महाधिवेशन गर्नुपर्ने भएकाले क्रियाशील सदस्यताको काम समयमै टुङ्गो लगाउनसमेत निर्देशन दिएको प्रवक्ता पौडेलले बताए। समितिले हालसम्म १०७ निर्वाचन क्षेत्रको क्रियाशील सदस्यतासम्बन्धी काम सम्पन्न भइसकेको र अन्य क्षेत्रको पनि निर्धारित समयमै सम्पन्न हुने जनाएको छ। कांग्रेसले क्रियाशील सदस्यताको सूचीमा केन्द्रीय सभापतिबाट हस्ताक्षर भई पार्टीको केन्द्रीय निर्वाचन समितिलाई बुझाउने अवधि यही असार ३० गतेभित्र तोकेको छ।
हरेक महिना दस हजार नयाँ मोटरसाइकल दर्ता,"काठमाडौं : गुर्जुधारास्थित यातायात व्यवस्था कार्यालयमा हरेक महिना दस हजार नयाँ मोटरसाइकल दर्ता हुने गरेको छ। पछिल्लो समय विभिन्न कम्पनीका मोटरसाइकल प्रयोगकर्ता वृद्धिभएसँगै उक्त कार्यालयमा दर्ताको चाप वृद्धि भएको हो। काठमाडौँ उपत्यका बाहिरका करीब एक हजारको सङ्ख्यामा दुईपाङ्ग्रे सवारी साधनसमेत दर्ता हुने गरेको कार्यालय प्रमुख दीपककुमार पोखरेलले जानकारी दिए। अहिले १२९ लट मोटरसाइकल दर्ता छन्। यसरी सवारी साधनको दर्ता वृद्धिसँगै मुलुकको व्यापार घाटा थप बढ्ने गई त्यसले अर्थतन्त्रमा नकारात्मक असर पार्ने देखिन्छ। कार्यालयमा मोटरसाइकलको नवीकरण, कर तथा राजश्व बुझाउने, किनबेच हुँदा नामसारी हुने गर्दछ। वाग्मती प्रदेश अन्तर्गत सो कार्यालयले घर भाडामा लिई कार्यालय सञ्चालन गरिरहेको छ। कामको प्रकृतिअनुसार फरकफरक भवनमा सेवाग्राही आवतजावत गर्नुपर्ने हुँदा उनीहरु अलमलमा पर्ने गरेको पाइएको छ। मोटरसाइकलको लटअनुसार सेवाग्राहीले प्राप्त गर्नुपर्ने सेवा तथा सुविधाका लागि पनि कार्य कक्ष विभाजन गरिएको छ। कोभिडका कारण अहिले जोर बिजोर प्रणाली लागू गरिएकाले भीड आधा कम भएको जनाइएको छ। गुर्जुधारा चोकदेखि माथि सेवाग्राहीलाई देखेपछि विचौलियाले आकर्षित गरी शुल्क लिएर सेवा दिन अनेक नामका केन्द्रसमेत छन्। त्यस्ता केन्द्रबाट सेवाग्राहीलाई फुत्कन सजिलो छैन। कार्यालय तथा त्यस आसपास क्षेत्रमा रहेका लेखापढी व्यवसायी तथा अन्य पसलमा सेवाग्राहीलाई तपाईंको काम एकै छिनमा हुन्छ, बस्दै गर्नुस्। हामी गरिदिन्छौँ भन्ने विचौलियाको कमी छैन। भौतिक पूर्वाधार तथा यातायात मन्त्रालयको करीब ३३ रोपनी जग्गा भएको उक्त स्थानमा कार्यालयका लागि भवन निर्माण गर्न दुईपटक नक्सापासका साथै माटो परीक्षण गरिएको भए पनि त्यसले साकार रुप लिन सकेको छैन। यातायात कार्यालय अहिले प्रदेश सरकारअन्तर्गत छ। सरकारले भवन निर्माणका लागि चालु आवमा रु ७० लाख विनियोजन गरेको भए पनि केन्द्रको नाममा रहेको जग्गा प्रदेश सरकारलाई प्रक्रिया पुर्याएर हस्तान्तरण नहुँदासम्म भवन निर्माणको विषय अन्योलमा छ। विगतमा काठमाडौँ हेटौँडा सञ्चालन हुने रञ्जुमार्ग क्षेत्रमा रहेको उक्त जग्गा यातायात कार्यालयकै भवन निर्माणका लागि लिइएको हो। जनशक्तिको कमी रहेकाले उक्त कार्यालयमा सेवाग्राहीले छिटोछरितो सेवा प्राप्त गर्न समय पर्खनुपर्ने बाध्यता छ। चालीस लट मोटरसाइकल दर्ता हुँदा ५५ कर्मचारी रहेकामा अहिले तीन गुण बढी कामको चाप बढ्दा पनि कर्मचारी थप हुन नसकेको कार्यालयले जनाएको छ। करारमा १९ कर्मचारी थप गरिएको छ। सेवाग्राहीको भीडले फाइल थुप्रिने र कर्मचारी कम हुँदा कार्य सम्पादनमा केही समस्या भएको कर्मचारी मुक्तिनाथ भट्ट बताउँछन्। दैनिक ६० देखि ७० लाख राजश्व सङ्कलन गर्ने उक्त कार्यालयले चार भवन भाडामा लिएर दैनिक कार्य सञ्चालन गरेको छ। मासिक करीब दुई लाख भाडा बुझाइने गरेको छ। रासस कृष्णराज गौतम"
माधव नेपाललाई जनै खटिरा : कोटेश्वर पुगेर प्रचण्डले गरे स्वास्थ्यलाभको कामना,"काठमाडौं : पूर्वप्रधानमन्त्री एवम् नेकपा (एमाले) वरिष्ठ नेता माधवकुमार नेपाल अस्वस्थ्य भएका छन्। विगत केही दिनेयता स्वास्थ्यमा समस्या आएपछि चिकित्सकको सल्लाहमा घरमै आराम गरिरहेको उनका स्वकीय सचिव मोहन गौतमले जानकारी दिए। गौतमका अनुसार नेता नेपाललाई जनै खटिरा आएको हो। विगत केही दिन यता स्वास्थ्यमा समस्या (जनै खटिरा) आई चिकित्सकको सल्लाहअनुसार घरमै आराम गरिरहनुभएको छ, गौतमले भने। माओवादी केन्द्रका अध्यक्ष पुष्पकमल दाहाल प्रचण्डले शनिबार कोटेश्वर नेपाल निवास पुगेर उनको स्वास्थ्य अवस्थाबारे जानकारी लिएका छन्। प्रचण्डले नेपालको स्वास्थ्यलाभको कामनासमेत गरेका छन्। गौतमका अनुसार नेपालको स्वास्थ्य समस्याका कारण प्रचण्डले संक्षिप्त भेट गरेका हुन्। शनिबारको भेटमा अन्य राजनीतिक विषयमा कुराकानी नभएको उनको भनाइ छ। माओवादी केन्द्रका अध्यक्ष पुष्पकमल दाहाल प्रचण्डल कोटेश्वर निवासमा पुगी उहॅाको स्वास्थ्य अवस्थाको वारेमा जानकारी लिनुका साथै स्वास्थ्यलाभको कामना गर्नुभएको छ, गौतमले विज्ञप्ति सार्वजनिक गर्दै भनेका छन्, उहॅाको स्वास्थ्य समस्याका कारण आज संक्षिप्त भेट भएको र अन्य विषयमा कुरा नभएको स्पष्ट पार्दछु।"
छात्रालाई दुर्व्यवहार गर्ने हेडसर पक्राउ !,"पोखरा : आफ्नै विद्यार्थीलाई यौन दुर्व्यवहार गरेको आरोपमा पोखरा महानगरपालिका २२ को ओखलेडाँडा भुम्दीकोट माविका प्रधानाध्यापक विश्वराज बास्तोला पक्राउ परेका छन्। १५ वर्षीया छात्रामाथि दुराचारको आरोपमा उनलाई पक्राउ गरिएको कास्की प्रहरी प्रवक्ता सुवास हमालले पुष्टि गरेका छन्। प्रअ बास्तोलाको दुर्व्यवहार खुलेपछि गाउँलेले उनलाई कुटपिटसमेत गरेका थिए। त्यसै क्रममा प्रहरी गाउँ पुगेर उनलाई पक्रेर ल्याएको हो। केही समययता टोलाउने, आलस्य देखिने लगायत समस्या देखिँदा ती छात्राको परिवारले जँचाउन अस्पताल गरेको थियो। तर शारीरिक रुपमा कुनै समस्या रहेनछन्, डिएसपी हमालले भने, घर फर्किएपछि नै बालिकाले आफूमाथिको दुर्व्यवहार घरपरिवारलाई बताइन्। बालिकाको परिवारले छोरीमाथिको दुर्व्यवहार विरुद्ध प्रहरीलाई जाहेरी दिएको छ। बुधबार रहस्य खुलेको घटना सञ्चार माध्यमलाई ढिला गरी जानकारी आएको हो। प्रअ बास्तोलासँग हिरासतमा प्रारम्भिक अनुसन्धान गरिरहेको छ। उनले छात्रालाई शारीरिक रुपमा दुव्र्यवहार गर्नुका साथ अश्लिल मेसेजसमेत पठाउने गरेको बुझिएको छ।"
२४ घण्टामा २१ सय ६९ संक्रमित थपिए : २२ जनाको मृत्यु,काठमाडौं : पछिल्लो २४ घण्टामा २१ सय ६९ कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार १० हजार ४१७ जनाको परीक्षण २१ सय बढीमा संक्रमण पुष्टि भएको हो। ६ हजार ५३० पीसीआर गर्दा १३ सय ५३ र ३८ सय ८७ को एन्टिजेन परीक्षण ८१६ जनामा संक्रमण पुष्टि भएको हो। योसँगै नेपालमा संक्रमितको संख्या ६ लाख ५४ हजार २१२ पुगेको छ। त्यसैगरी २४ घण्टामा १४ सय ३२ जनाले कोरोना जितेका छन्। योसँगै नेपालमा कोरोना जित्नेको संख्या ६ लाख १८ हजार ३६१ पुगेको छ। सँगै २४ घण्टामा २२ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ९ हजार ३६२ पुगेको छ।
पुल एकातिर खोला अर्कोतिर : उपल्लो मुस्ताङ जान समस्या,"जोमसोम : नदीले धार परिवर्तन गर्दा मुस्ताङको जोमसोमकोरला सडक जोड्ने लुप्रापान्डा खोलाको पक्की मोटरेबल पुल उपयोगबिहीन बन्दा उपल्लो मुस्ताङ जाने सवारी साधन तथा पैदलयात्रुलाई समस्या भएको छ। राष्ट्रिय गौरवको बेनीजोमसोमकोरला सडक आयोजना सुरु हुनु पूर्वनै निर्माण सुरु भएको लुप्रापान्डा खोला पक्की पुलको जिम्मा पाल्पा करिडोरले लिएको थियो। पाल्पा करिडोरका प्राविधिक टोलीले सो स्थानको वैज्ञानिक ढंगले भौगोलिक प्राविधिक अध्ययन नगरी पुल निर्माण गर्दा हरेक वर्ष लुप्रा खोलाको बाढीले सास्ती दिने गरेको छ। बाढीले धार परिवर्तन गर्दा लुप्रापान्डा खोलाको मोटरेबल पुल अर्थहिन बनेको हो। जोमसोमकोरला जोड्ने लुप्रापान्डा खोलामा बुधबार र बिहीबारको बाढीले धार परिवर्तन गर्दा मोटरेबल पुल मुनिबाट खोला बग्न छाडेपछि सवारी साधन तथा पैदलयात्रु सास्ती भोग्न बाध्य भएका हुन्। तत्कालीन समयमा पुल निर्माणका लागि सर्वे तथा प्राविधिक अध्ययन गर्ने प्राविधिकको त्रुटीले गम्भीर लापारवाही गरेको वारागुङ मुक्तिक्षेत्र गाउँपालिकाका अध्यक्ष फेन्चोक छेप्तेन गुरुङले बताए। बर्खायामको लुप्रा खोलाको बाढीले पटकपटक धार परिवर्तन गर्ने गरेको र खोलालाई ट्याकमा ल्याउन पटकपटक पालिका आफैले डोजर परिचालन गरी सडक खुलाउन पहल गरेको उल्लेख गरे। आज खोला फर्काएर पुलमा हाल्यो, भोलि बाहिर आउँछ, अध्यक्ष गुरुङले भने,गाउँपालिका आफैंले दिनुहुजसो डोजर लगाएर सडक सुचारु गरेका छौं। ठाडो खोलाको बाढीले धार परिवर्तन गर्ने गर्दा जोमसोमकोरला सडक जोड्ने पक्की पुलमा पानी बग्न छोडेको हो। पुल भन्दा बाहिर बाढी पसेपछि सवारी साधन तथा पैदलयात्रीलाई गन्तव्यमा पुग्न समस्या भएको छ। जोमसोमदेखि मुक्तिनाथ र उपल्लो मुस्ताङ जोड्ने महत्वपूर्ण स्थानमा रहेको पक्की मोटरेबलमा भौगोलिक अवस्था अनुकुल नभएको स्थानीय राम गुरुङले उल्लेख गरे। २०६९ सालमा निर्माण सुरु गरिएको उक्त लुप्रापान्डा खोला मोटरेबल पुलको काम २०७६ सालमा निर्माण सम्पन्न भएको थियो। कालिगण्डकी करिडोर अन्तर्गत बेनीजोमसोमकोरला सडक आयोजनाले जिम्मा लिएको उक्त लुप्रापान्डा पक्की पुल निर्माणको जिम्मा लोकप्रिय शंकरमाली जेभीले ३ करोड ९० लाखमा पुल बनाउने जिम्मा लिएको थियो। भिरालो सहत, भौगोलिक दृष्टिकोणले फराकिलो स्थान भएकाले सो स्थानमा करिव ३ सय मिटरको पुल आवश्यक पर्नेमा तत्कालीन समयका प्राविधिकले सो स्थानमा जम्मा ५० मिटरको पक्की मोटरेबल पुल निर्माण गरिदा लुप्रापान्डा खोलाको बाढीले बर्खायामको मौसममा समस्या र चुनौती थपिएको हो। लुप्रापान्डा खोलामा जम्मा ५० मिटरको पुलसहित १ सय मिटर एप्रोज र २ वटा कल्बट निर्माण गरिएको छ।"
निगम महाप्रबन्धकलाई बर्खास्त गर्न संयुक्त विद्यार्थी संगठनको माग,"काठमाडौं : विपक्षी दलसँग आवद्ध संयुक्त विद्यार्थी संगठनले नेपाल वायु सेवा निगमका महाप्रबन्धकलाई तत्काल बर्खास्त गर्न माग गरेको छ । शनिबार बसेको संयुक्त विद्यार्थी संगठनको बैठकले यस्तो निर्णय गरेको हो । संयुक्त विद्यार्थी संगठन र नेपाल वायु सेवा निगम र नागरिक उड्डयन प्राधिकरण सम्बद्ध कर्मचारीसँग निगमलाई निजीकरण गर्ने विषयमा भएको छलफलपछि यस्तो माग गरेको हो । बैठकले निगमका कर्मचारीको आन्दोलनप्रति ऐक्वद्धता प्रकट गर्दै महाप्रबन्धकलाई बर्खास्त गर्न माग गरेको हो । नेपाल वायु सेवा निगमलाई निजीकरण गर्ने योजना ल्याउने, निगमलाई घाटामा लैजाने काममा संलग्न वायु सेवा निगमका महाप्रबन्धकलाई तत्काल बर्खास्त गर्न माग गर्दछौँ, विज्ञप्तिमा भनिएको छ, वायु सेवा निगमका कर्मचारीको आन्दोलनप्रति ऐक्यवद्धता प्रकट गर्दछौँ । विज्ञप्तिमा नेपाल विद्यार्थी संघका अध्यक्ष राजीवन ढुंगाना, अखिल क्रान्तिकारीका अध्यक्ष रञ्जित तामाङ, अनेरास्ववियुका अध्यक्ष सुदेश पराजुली, समाजवादी विद्यार्थी युनियनका अध्यक्ष रुपनारायण श्रेष्ठ र अखिल छैठौंकी अध्यक्ष विमला पोखरेलले हस्ताक्षर गरेका छन् ।"
एमाले एकताको सुखद् समाचार भोलि सुन्न पाइन्छ : गोकर्ण विष्ट,"काठमाडौं : नेकपा (एमाले) एकता कार्यदल सदस्य गोकर्ण विष्टले आइतबार एमाले एकताको सुखद् समाचार सुन्न पाइने बताएका छन् । शनिबार सिंहदरबारमा बसेको कार्यदल बैठकबाट बाहिरिनेक्रममा पत्रकारसँग कुरा गर्दै विष्टले यस्तो बताएका हुन् । एमाले नेताबीचको अविश्वासको अवस्था घट्दै गएको र पार्टी एकता गर्ने सम्बन्धमा दुवै पक्ष इमान्दार भएको भन्दै विष्टले भोलि सार्थक परिणाम र सुखद् समाचार सुन्न पाइने बताएका हुन् । एमाले नेताबीच अविश्वासको वातावरण घट्दै गएको छ । पार्टी एकता गर्ने सम्बन्धमा दुवैले इमान्दार भएका छौँ, विष्टले भने, सार्थक परिणाम र सुखद् समाचार भोलि नै सुन्न पाइन्छ । विष्टले कार्यदलको बैठक आइतबार बस्ने बताए पनि समय भने बताएनन् ।"
"टोपबहादुरको आरोप: प्रचण्ड नेतृत्वको नेकपा अवैधानिक छ, खारेज गर्नुपर्छ !","काठमाडौं: नेकपा (एमाले) का स्थायी कमिटी सदस्य टोपबहादुर रायमाझीले प्रचण्ड नेतृत्वको नेकपा माओवादी केन्द्र पार्टी अवैधानिक भएको आरोप लगाएका छन् । उक्त पार्टीले विधि, विधान र चिन्तनमा ध्यान नदिएको र वर्षौँदेखि एउटै नेतृत्व रहँदैआएकाले अवैधानिक भएको आरोप लगाएका हुन् । नेता रायमाझीले शनिबार काठमाडौँस्थित रिपोर्टर्स क्लबमा यस्तो बताएका हुन् । उनले भने ""माओवादी केन्द्रमा विगत ३३ वर्षदेखि एउटै व्यक्ति नेतृत्वमा छन् । ३३ वर्षसम्म माओवादीको महाधिवेशन भएको छैन । आधिकारिक रुपमा प्रतिष्पर्धात्मक महाधिवेशन नभएको तितो इतिहास हामीसँग छ । स्वघोषित नेता भएर प्रचण्डले इतिहास बनाएका छन् । कुनै विधि, विधान, चिन्तन, कार्यशैलीमा ध्यान नभएपछि पार्टी तुहिँदै तुहिँदै गयो । माओवादी केन्द्र भन्ने पार्टी अवैधानिक छ । यसलाई खारेज गर्नुपर्छ । माओवादी केन्द्रले संविधान, कानून र राजनीतिक दलसम्बन्धी ऐन केही पनि मानेको छैन ।"" उनले अगाडि भनेका छन्, ""२०६९ सालमा भएको महाधिवेशनमा पनि आफ्ना हुनमानहरुको लिष्ट बनाउने अनि ताली पड्काउने काम भएको थियो । त्यतिवेला पनि हामीले असहमति जनाएकै थियौँ । अहिले ९ वर्षसम्म पार्टीको महाधिवेशन गरिएको छैन । यसरी पार्टी चलाउने छुट हुन्छ त ?"" पूर्वनेता पुष्पकमल दाहाल प्रचण्डप्रति उनले कडा आक्रोश पोखेका थिए । ""आफूले बनाएको संविधान, कानून र ऐन नमान्ने अनि अराजकता र अस्थिरता सिर्जना गर्दै हिँड्ने काम प्रचण्डबाट भयो । पहिला आफू अनुशासनमा बस्नुपर्यो अनि अरुलाई अनुशासनको कारवाही गर्नुपर्छ"" रायमाझीले भने । माओवादी केन्द्रले हालै गरेका कारवाहीहरु अदालतले उल्ट्याइदिएको भन्दै माओवादीले संविधान र कानून मिचेको पुष्टि भएको पनि उनको तर्क थियो । यस्तै प्रचण्डले आफूले प्रधानमन्त्री नपाएको झोंकमा प्रतिपक्षी दलका नेतालाई प्रधानमन्त्री बनाउने हर्कत गरेको पनि उनको आरोप थियो । तत्कालिन नेकपा पार्टी मिलाउन अन्तिमसम्म आफूहरु लागिरहेको तर अन्त्यमा केपी ओलीलाई नै नेता मान्न तयार भएको उनको भनाइ छ । ""हामीलाई अहिले गैरक्रान्तिकारी भनिएको छ । प्रचण्डले ओलीसँग एकता गर्दा क्रान्तिकारी हुने, अनि बादल र टोपबहादुरले ओलीलाई नेता मान्दा गैर क्रान्तिकारी हुन्छ ?"" उनले सोधेका थिए ।"
बाढी प्रभावित मेलम्ची र हेलम्बु क्षेत्रको निरीक्षणमा प्रधानमन्त्री ओली,सिन्धुपाल्चोक : प्रधानमन्त्री केपी ओलीले बाढी प्रभावित क्षेत्र मेलम्ची बजार र हेलम्बुको निरीक्षण गरेका छन्। बाढी गएको २५ दिनपछि प्रधानमन्त्री ओली शनिबार बाढीग्रस्त क्षेत्रमा पुगेका हुन्। नेपाली सेनाको हेलीकोप्टरमा आएका ओलीले हेलम्बुमा बाढीले पुर्याएको क्षति अवलोकन गरेका हुन्। हेलम्बुमा ओलीलीले बाढी प्रभावितका लागि तत्काल अस्थायी आवासका लागि एक हजार पाँच सय बन्डल जस्ता तथा प्रति परिवार ५० हजार रुपैयाँ उपलब्ध गराउने आश्वासन दिएका छन्। ओलीले राहतमा राजनीति नगर्न आग्रहसमेत गरेका छन्। हेलम्बु अवलोकन पछि मेलम्ची आएका ओलीले गाडीबाट बजार घुमेपछि मेलम्ची टारबाट बाढीले क्षतिग्रस्त क्षेत्रको अवलोकन गरेका हुन्।
कालिगण्डकी तटीय क्षेत्रका स्थानीयलाई सुरक्षित रहन आग्रह,"जोमसोम : उपल्लो मुस्ताङबाट बग्ने विभिन्न नदीको बहाव शनिबार दिउँसो उच्च भएको छ। जिल्ला प्रहरी कार्यालय मुस्ताङले कालिगण्डकी तटीयक्षेत्रका बस्तीहरुलाई उच्चसर्तकता अपनाउदै सुरक्षित रहन आग्रह गरेको छ। प्रहरीले बाढीका कारण विपद्को अवस्था नहोस भन्ने उद्देश्यले यहाका स्थानीय तहलाई समेत सचेत रहन आग्रह गरेको छ। जिल्ला प्रहरी कार्यालय मुस्ताङका डीएसपी रामकुमार दानीका अनुसार उपल्लो मुस्ताङको लोमान्थाङ, चराङ, सुर्खाङ, घमी र चैले लगायतका शाखा नदीहरुको बहाव उच्च भएकाले आवश्यक सावधानी अपनाउन स्थानीय तह माफत नागरिकलाई अनुरोध गरिसकेको छ। हामीलाई उपल्लो मुस्ताङका विभिन्न प्रहरी पोस्टबाट खबर आएको छ, शाखा नदी उर्लिदै बगेको भन्ने छ, डीएसपी दानीले भने, बाढी कालिगण्डकीमा एकत्रित भइसक्यो भन्ने छ, रातको समयमा पनि ठूलो बाढी आउन सक्छ। कालिगण्डकी नदीको तटीयक्षेत्र अन्तर्गत छुसाङ, कागबेनी, जोमसोम, स्याङ, टुकुचे ,कोवाङ, सौरु, सिर्खुङ, लेते, धम्पु लगायतका दर्जन स्थानका गाउँहरु जोखिमको अवस्था रहेकाले सर्तकता अपनाउ अनुरोध गरिएको छ। यस्तै ,कालिगण्डकी बहाव उच्च भएको अवस्थामा म्याग्दीका विभिन्न स्थान पनि जोखिम बढ्ने अनुमान गरिएको छ।"
१४ अर्बको हकप्रद शेयर बिक्रीका लागि सेवोनको अनुमति,"काठमाडौं : नेपाल धितोपत्र बोर्ड (सेवोन)ले चालु आर्थिक वर्षमा कूल १४ अर्ब चार करोड ९७ लाख सात हजार २५ बराबरको हकप्रद शेयर बिक्रीका लागि अनुमति दिएको छ। बोर्डको विवरणअनुसार चालु आवमा विभिन्न सात कम्पनीले हकप्रदख शेयर बिक्रीका लागि अनुमति पाएका छन्। त्यसमा सबैभन्दा ठूलो परिमाणको हकप्रद शेयर भने हाइड्रो इलेक्ट्रिसिटी इन्भेष्टमेन्ट एन्ड डेभलपमेन्ट कम्पनी लिमिटेडको रहेको छ। नेपालको जलविद्युत् क्षेत्रको विकासका लागि स्थापना भएको सो कम्पनीले दर्जनभन्दा बढी आयोजनामा यसअघि नै लगानी गरिसकेको छ। कम्पनीको चुक्ता पूँजी २२ अर्ब पुर्याउने लक्ष्यका साथ एचआडिसिएलले हकप्रद शेयर बिक्री गर्न लागेको हो। बोर्डले कम्पनीलाई ११ अर्ब बराबरको हकप्रद शेयर बिक्रीको अनुमति दिएको छ। हाल ११ अर्ब बराबरको चुक्ता पूँजी भएको कम्पनीले हकप्रद शेयर बिक्री गरेपछि कूल पूँजी २२ अर्ब बराबर पुग्नेछ। कम्पनीले ७६२ मेगावाट क्षमताको तमोर जलाशयुक्त आयोजना र रोल्पामा आयोजनास्थल रहेको माडीखोला जलाशयुक्त आयोजनाको विस्तृत परियोजना प्रतिवेदन (डिपिआर) तयारी गरिरहेको छ। कम्पनीको शेयर बिक्री प्रबन्धकमा ग्लोबल आइएमई क्यापिटल लिमिटेड रहेको छ। बोर्डले यही असार ९ गते हकप्रद शेयर बिक्रीको अनुमति दिएको हो। यस्तै बोर्डले समृद्धि फाइनान्स कम्पनीलाई रु ३६ करोड ३९ लाख ६० हजार ६०० बराबरको हकप्रद शेयर बिक्रीको अनुमति दिएको छ। नागरिक लगानी कोषले समेत चालु आवमा नै हकप्रद शेयर बिक्रीको अनुमति पाएको हो। कोषले रु १६ करोड ९७ लाख ५० हजार ६२५ बराबरको हकप्रद शेयर बिक्रीको अनुमति पाएको हो। यसैगरी, नारायणी डेभलपमेन्ट बैंकले रु एक अर्ब ३५ करोड ९२ लाख ५९ हजार २००, अरुण भ्याली हाइड्रोपावर कम्पनीले रु ५२ करोड ४१ लाख १९ हजार ७०० र अपि पावर कम्पनीले रु ५६ करोड ७० लाख बराबरको हकप्रद शेयर बिक्रीको अनुमति पाएको हो। यस्तै बोर्डले चालु आवमा मात्रै २३ वटा बैंक तथा वित्तीय संस्थालाई रु २३ अर्ब चार करोड बराबरको ऋणपत्र बिक्रीका लागि अनुमति दिएको छ। बोर्डले पछिल्लो पटक मैलुङ खोला जलविद्युत् आयोजनालाई साधारण शेयर बिक्रीका लागि अनुमति दिएपछि चालु आवमा मात्रै कूल १९ कम्पनी पुगेका छन्। मैलुङ खोलाले रु सात करोड ३६ लाख २८ हजार बराबरको साधारण शेयर बिक्री गर्नेछ। बोर्डले कूल १४ अर्ब ४१ करोड ५९ लाख ५३ हजार ७०० बराबरको साधारण शेयर बिक्रीका लागि अनुमति प्रदान गरेको छ। शुक्रबार आयोजित एक छलफल कार्यक्रममा बोर्डका अध्यक्ष भीष्मराज ढुङ्गानाले नेपालको धितोपत्रको विकास र विस्तारमा अत्यावश्यक रुपमा गरिने सबै कामलाई सहजीकरण गर्न बोर्ड प्रतिबद्ध रहेको बताएका छन्। यस आधारमा पनि आगामी दिन धितोपत्र बजारको विकास र विस्तारका लागि झनै सुगम बन्ने विश्वास गर्न सकिन्छ। रासस"
जीर्ण संरचनाले विद्युत अनियमित,"सुर्खेत : कर्णालीका जिल्लामा विद्युत अनियमित हुँदा उपभोक्ता हैरान बनेका छन् । सुर्खेत, दैलेख, कालीकोट, सल्यान र रुकुमपश्चिम पछिल्लो समय विद्युत सेवा अनियमित बनेको छ । छिनछिनमा गइरहने विद्युतले उपभोक्ताको दैनिकी नै असहज बनेको हो । विद्युत आए पनि भोल्टेज कम हुने, चिमहरु फ्यूज हुने, पंखाका क्वाइल जाने, टेलिभिजनका स्क्रिनको डिस्प्ले जाने र आइसी उड्ने जस्ता समस्या बढेका छन् । थोत्रा ट्रान्सर्फमर र पुराना संरचनाका कारण लोभोल्टेज र ओभर भोल्टेजको समस्या देखिएको हो । कोहलपुरसुर्खेत प्रसारण लाइनमा पुराना र जीर्ण संरचनाहरु छन् । कमजोर संरचनाका कारण हावाहुरी नचलेको अवस्थामा पनि छिनछिनमा बत्ती जाने गरेको छ । यस्तै अधिकांश स्थानमा थोत्रा ट्रान्सफर्मरछन् । ट्रान्सफर्मरको क्षमताभन्दा उपभोत्ताको माग बढीहुँदा पनि यो समस्या बल्झिएको हो । यसरी हुने अनियमति लोडसेडिङले हिजोआज उपभोक्ता मारमा परेका छन् । सवस्टेशनको ब्रुफिङमा खराबि आउँदा विद्युत आपूर्तिमा समस्या आएको हो, हामी मर्मत गरिसकेका छौँ नेपाल विद्युत प्राधिकरणको सुर्खेत वितरण केन्द्रका प्रमुख टंकराज गिरीले भने, तत्काल मर्मत गरेर सेवा सुधार गर्छौ, छिट्टै नयाँ मेसिन जडान गरेर समस्या हल गर्छाैँ । सव स्टेशनमा देखिएको समस्यालाई हल गर्न दैलेखमा रहेको मेसिन झिकाइएको छ । उक्त मेसिन जडान गरेपछि केही समस्या हल हुने कार्यालयले जनाएको छ । यस बोहक जीर्ण संरचना र ओभरलोडका कारण विद्युत आपूर्तिमा समस्या आउने गरेको वितरण केन्द्रले जनाएको छ । कोहलपुरसुर्खेत प्रसारण ३३ केभिएलाईनको अधिकांश क्षेत्रमा जंगल पर्दछ । हावाहुरीका कारण रुखहरु ढल्दा सुर्खेतसहित सल्यानको पश्चिम क्षेत्र, दैलेख र जाजरकोटमा विद्युत अवरुद्ध हुने गरेको छ । एकसय ३३ केभिए प्रसारणलाइन विस्तार नहुँदासम्म कर्णालीमा विद्युत आपूर्ति सहज नहुने गिरीको भनाइ छ । वीरेन्द्रनगरमा हाल एकसय २० भन्दाबढी ट्रान्सफर्मर छन् । तर अधिकांश ट्रान्सफर्मर थोत्रा छन् । पुराना ट्रान्सफर्मरले उपभोक्ताको माग अनुसारको लोडलाई धान्न सकेका छैनन् । अर्कोतर्फ उपभोक्ताको माग दोब्बर छ । अहिले ग्राहकको संख्या दिनदिनै बृद्धि हुँदा पनि ट्रान्सफर्मर अपग्रेट गरिएका छैनन् । उपभोक्ताको संख्या अनुसार अधिकांश क्षेत्रमा नयाँ र ठूला क्षमताका ट्रान्समर्फर राख्नुपर्ने हुन्छ । तर हालसम्म राखिएका छैनन् । यही कारण यहाँ विद्युत नियमित हुन सकेको छैन । अब विद्युत आपूर्तिलाई सहज बनाउन सुर्खेतका दुई स्थानमा सवस्टेशन सञ्चालनमा ल्याउने तयारी भइरहेको छ । पश्चिम क्षेत्रको बाबियाचौर र उत्तरको मटेलामा सवस्टेशन सञ्चालन गर्ने तयारी भइरहेको विद्युत प्राधिकरणको सुर्खेत वितरण केन्द्रले जनाएको छ । ति ठाउँमा सवस्टेशन तयार भइसकेका छन् । प्राविधिक काम सकिएपछि सञ्चालनमा ल्याइनेछ । सवस्टेशन थपिएपछि सम्बन्धित क्षेत्रमा विद्युत आपूर्तिमा समस्या आउँदा वीरेन्द्रनगरमा पनि पुरैलाइन काट्नुपर्ने बाध्यता हट्नेछ । कर्णाली प्रदेशका सुर्खेत, दैलेख, कालिकोट, सल्यान र जाजरकोटमा नेपाल विद्युत प्राधिकरण कोहलपुरबाट विद्युत आपूर्ति हुँदै आएको छ ।"
बीपी उद्यानको जग्गामा पक्की संरचना बनाउन थालेपछि चर्को विरोध,"वीरगन्ज: वीरगन्जको घण्टाघर चोक छेउमै रहेको विपी उद्यानको जग्गामा महानगरपालिकाले सवारीसधान पार्किङका लागि ढलान गरेर पक्की संरचना बनाउन थालेको भन्दै विरोध र आलोचना भएको छ । पार्क (उद्यान) बनाउने शर्तमा तत्कालीन नेपाल यातायात संस्थानसँग २०६० सालमा महानगरपालिकाले १० करोड रुपैयाँमा १० बिघा जग्गा खरिद गरेको थियो । त्यस बेला यातायात संस्थानको स्वामीत्वमा रहेको उक्त जग्गा, तत्कालीन सरकारले विपी उद्यान निर्माण गर्ने शर्तमा मात्रै तत्कालीन उपमहानगरपालिकालाई बिक्री गरेको थियो । मालपोतको लालपुर्जामा समेत विपी उद्यानको जग्गामा उद्यान बाहेक अन्य कुनै प्रयोजनका लागि प्रयोग गर्न नपाइने उल्लेख छ । तर अहिले महानगरपालिकाले उक्त जग्गामा उद्यान नबनाइ पार्किङका लागि पक्की ढलान गर्न थालेको भन्दै नागरिकस्तरबाट विरोध भएको हो । वीरगन्जका पूर्व नगरप्रमुख स्वर्गीय गोपाल गिरीका छोरा गिरिश गिरीले महानगरपालिकाले विपी उद्यानको जग्गामा पार्क बनाउन छाडेर सवारीसधान पार्किङस्थलका लागि पक्की ढलान गरिरहेकाले यो वीरगन्जवासीसँग अन्याय भएको बताएका छन् । सामाजिक सन्जाल फेसबुकमा गिरीले लेखेका छन् ,२०६० सालको मन्त्रीपरिषदको बैठकदेखि लिएर मालपोतको पुर्जामा समेत पार्क बाहेक अन्य कुनै प्रयोजनमा उपयोग गर्न नपाइने भनेर उल्लेख छ, तर महानगरले अहिले त्यस विपरित कंक्रिट संरचना बनाउने काम गरिरहेको छ । गिरि भन्छन् ,२०६० सालमा मेरो बुबा स्वर्गीय गोपाल गिरी मेयर भएका बेला उक्त जग्गामा विपी उद्यानको बोर्ड राखेर अभियान सुरु गर्नु भएको थियो, तर विविध कारणले त्यस बेला पार्क बन्न सकेन । २०७५ सालमा 'विपी उद्याननामलाई परिवर्तन गरेर 'मधेसी शहीद उद्यानको शिलान्यास मुख्यमन्त्री लालबाबु राउतले गरेका थिए, अहिले आएर महानगरपालिकाले आफनो बुवा गोपाल गिरी र सम्पूर्ण नगरवासीको सपनालाइ ध्वस्त पार्दै धमाधम कंक्रिट ढलान सुरू गरेको छ । यो सिंगो वीरगन्ज सहर र वीरगन्जवासी माथि गरिएको ज्यादती रहेको गिरीको गुनासो छ । कांग्रेसका युवा नेता धीरज गुप्ताले पनि विपी उद्यानको जग्गामा महानगरले उद्यान बनाउन छाडेर पार्किङस्थलका लागि कंक्रीट ढाल गरिरहेकाले महानगर विरुद्ध नगरवासी सडकमा उत्रनु पर्ने बेला आएको बताए । उनले भने ,विपी उद्यानका लागि महानगरले यातायात संस्थानसँग जग्गा खरिदेको हो, त्यसैले त्यहाँ विपी उद्यान नै बनाइनु पर्छ, अरु कुनै संरचना बनाउन पाइँदैन । भ्रममा परेर विरोध नगर्न मेयरको आग्रह तर वीरगन्ज महानगरपालिकाका नगरप्रमुख विजय सरावगीले भने वास्तविक कुरा बुझदै नबुझी जनतालाई भ्रमित नपार्न आग्रह गरे । नगर प्रमुख सरावगीले उद्यानको १० बिघा जग्गामा पार्क सहितका विभिन्न भौतिक संरचना निर्माण नै निर्माण गरिने बताए । १० बिघा जग्गामा सबैभन्दा उत्तर तर्फको लालबंगला भएको जग्गामा शहरी विकास मन्त्रालयले ६० करोड रुपैयाँको लागतमा २ हजार मानिस अट्न सक्ने सभागृह निर्माण गरिने सरावगीले बताए । त्यस बाहेक अहिले पर्खाल उठाएर घेराउ गरिएको ८ बिघा जग्गामा पार्क सहितका तीनवटा संरचना बनाउन थालिएको जानकारी उनले दिए । नगरप्रमुख सरावगीले भने,२ बिघामा सवारी सधानका लागि पार्किङ स्थल अहिले बनाउन थालिएको छ, २ बिघामा सभासम्मेलन महोत्सव आयोजनाका लागि खुल्ला मन्च र बाँकी ४ बिघा जग्गामा उद्यान अर्थात् पार्क नै बनाइनेछ ।' यी तीन वटै संरचनाको अनुमानित लागत ३५ करोड रुपैयाँ रहेको पनि सरावगीले जानकारी दिए । उनले भने,पार्कमा घुम्न आउनेहरुलाई पनि सवारी सधान पार्किङ गर्ने ठाउँ चाहिन्छ, त्यसैले त्यहाँ अहिले पहिलो चरणमा पार्किङस्थल बनाउन थालिएको हो ।' महानगरले आफनो जग्गा मात्रै उपलब्ध गराएको र संरचना निर्माणको काम भने शहरी विकास मन्त्रालयले गरिरहेको उनले प्रष्ट पारे । विपी उद्यानको जग्गमा निर्माण गरिने पार्कको डिजाइन सहितको होडिङ बोर्ड तीन वर्ष पहिले नै निर्माणस्थलमा राखिएको जानकारी दिँदै उनले भने,के के बन्छ त्यो सबैको पूर्ण विवरण सहितको होडिङ बोर्ड त्यहाँ तीन वर्ष पहिले नै राखिएको छ, तर अहिले आएर भ्रमित पार्न विरोध भइरहेको छ ।' कुनै गुनासो वा विरोध भए सम्बन्धित मन्त्रालयको वीरगन्जस्थित कार्यालयमा गएर राख्न पनि सरावीले आग्रह गरे । सहिद पार्क शीलन्याशमै सिमित १० बिघा क्षेत्रफलको विपी उद्यानको जग्गामै साढे २ वर्ष पहिले विपीको नाम हटाएर प्रदेश सरकारले शहीद पार्क निर्माण गरिने भन्दै शिलन्याश पनि गरेको थियो । २०७५ माघ १७ गते मुख्यमन्त्री लालबाबु राउत र तत्कालीन भौतिक पुर्वाधार विकासममन्त्री जितेन्द्र सोनलले शिलन्याश गरेका थिए । त्यसका लागि प्रदेश सरकारले ७५ लाख रुपैयाँ रकम पनि विनियोजन पनि गरेको थियो । तर शहीद पार्क शिलन्याश गरिएको साढे दुई वर्ष बित्न लाग्दा समेत प्रदेश सरकारले निर्माण गर्ने भनेको शहीद पार्कको न त अहिले कुनै चर्चा छ, न कुनै नामो निशाना नै छ । शिलन्याशका बेला नगरप्रमुख सरावगीले पनि असन्तुष्टि जनाउँदै शिलन्याश कार्यक्रममा सहभागी भएका थिएनन् । उ बेला नगर प्रमुख सरावगीले महानगरको जग्गामा प्रदेश सरकारले कुनै समन्वय नै नगरी पार्क बनाउन थालेको भन्दै चर्को असन्तुष्टि जनाएका थिए । त्यसबेला विपी उद्यानको नाम परिवर्तन गरेर प्रदेश सरकारले शहीद पार्क नामांकन गरेर पार्क बनाउन खोजेको भन्दै नेपाली कांग्रेसले पनि चर्को विरोध गरेको थियो ।"
भानुको सम्झना,गाउँका शब्दमाला टिपी चोटिला सिर्जना गर्दथ्यौ भानुझैं चम्किला देश नेपालका सूर्य नै हौ तिमी शुद्ध भाषा बनाई गर्यौ उद्यमी।।१।। आए घाँसी बनी मार्गमा ईशझैं ज्ञानको मन्त्र पाई भयौ पूर्णझैं। जीवनी रामको सात त्यो काण्डमा ग्राम्य बोली समेटी रच्यौ भावमा।।२।। सभ्यता वीरता साम्यभाव जहाँ एउटै सूत्रमा गाँस्नुथ्यो चाहना राष्ट्रमा एकताको तुन्यौ सूत्र ता आदि सम्मान पाई भयौ पूर्णता ।।३।। गाउँका वृद्धले सर्वदा सम्झँदा लोक ख्याति भयो रामग्रन्थ सदा आज हामी सधैं बाँच्दछौं श्लोकमा नाम प्रख्यात पार्यौ यसै लोकमा।।४।। आज तिम्रो जयन्ती उदायो जहाँ शब्दका भाव यी पुष्प अर्पी यहाँ गर्छु सम्मान यो माथ झुक्ने सदा फेरि तिम्रो यही जन्म होस् सर्वदा।।५।।
कोराेना महामारी : युनिलिभर नेपालको सहयोग,"काठमाडौं : कोभिड१९ महामारीको दोश्रो विनाशकारी समयमा, युनिलिभर नेपाल लिमिटेडले आफ्नो ग्लोबल आपूर्ति शाखाका नेटवर्कलाई सक्रिय गरी, तपसिलमा उल्लेख भएका मेडिकल तथा आपतकालिन उपकरणहरु, जिल्ला प्रसाशन कार्यालय हेटौँडा, स्वास्थ्य तथा जनसङख्या मन्त्रालय, श्री बिरेन्द्र अस्पताल, छाउनी र नेपाल उद्योग वाणिज्य महासंघमार्फत अनूदान दिएको छ। विश्वका विभिन्न युनिलिभर व्यवसाय तथा अन्तर्राष्ट्रिय युनिलिभरद्वारा, तत्काल आवश्यकता परेको स्थानहरुमा अक्सिजन कन्सनट्रेटर्सको योगदान गरिएको छ । क्रसं उपकरणहरु सङख्या १ अक्सिजन कन्सनट्रेटर्स १२८ २ एन९५ माक्स् १५०० ३ सर्जिकलग्लोभ्स् ३४०० ४ सुकभर २००० ५ वर्किङ क्याप २००० ६ मेडिकल गग्गल २०० माथि उल्लेखित उपकरण तथा सामानहरु मेडिकल क्षेत्रमा अग्र स्थानमा रहि आफ्नो ज्यान जोखिममा राखि काम गर्ने मेडिकल कर्मचारीलाई भाइरसबाट रोकथाम तथा उपचारका लागि अत्यन्तै आवश्यक मेडिकल उपकरणहरु हो र यस्ता महत्वपूर्ण उपकरणको योगदानलाई अधिकारीद्वारा प्रशंसा सहित स्वीकार गरिएको छ । स्वास्थ्य तथा जनसङख्या मन्त्रालयको तर्फबाट मुख्य विशेषज्ञ डारोशनपोखरेलले युनिलिभर नेपाल लिलाई कृतज्ञता व्यक्त गरी पत्र लेख्दै, भविष्यमा पनि भाइरस रोकथाममा लड्नका लागि थप सहयोगको अपेक्षा जनाएका छन् । उपकरण हस्तान्तरण समारोहको समयमा, युनिलिभर नेपाल लिका प्रबन्ध निर्देशक अम्लानमुखर्जीले भने, 'हाम्रो बुझाईमा वर्तमान समयमा, कोभिडको सिकिस्त केसहरुलाई निरन्तर अक्स्जिनको सप्लाई पुग्ने तरिकाले मेडिकल पूर्वाधारको भार कम गर्नुपर्छ । यस्को निम्ति अरु रोगका उपचारका लागि अक्सिजन थेरापीको उपकरणहरु पर्याप्त मात्रामा हुनुपर्छ ।' 'स्वास्थ्य संकटलाई निरोपण गर्नतथा लड्न युनिलिभर परिवारले नेपाली जनताको हितका लागि अधिकारीहरुलाई हर संभव सहयोग जारी रहेनेछ,' उनले भने । कोभिड सक्रमणका बिरामीहरुलाई हेरचाह गर्नका लागि अति आवश्यक पर्ने प्लान्ट स्थापना गर्नका लागि मेडिकल उपकरणहरु बाहेक युनिलिभरले मकवानपुर (हेटौंडा) मा अक्सिजन प्लान्ट स्थापना गर्न उल्लेख्यनीय आर्थिक सहयोग गरेको छ ।"
गगन थापाको प्रश्न : झलनाथको उपचार खर्च व्यहोर्ने निर्णय कुन कानुनमा टेकेर गरिएको ?,"काठमाडौं : नेपाली कांग्रेसका नेता गगन थापाले राज्यको ढुकुटीबाट विदेशमा उपचार गर्ने जोसुकैलाई एक रुपैयाँ पनि दिन नमिल्ने बताएका छन्। उनले शनिबार सामाजिक संजालमा पूर्व प्रधानमन्त्री झलनाथ खनालको उपचार खर्च व्यहोर्ने निर्णय कुन कानुनमा टेकेर गरिएको हो भन्दै प्रधानमन्त्रीलाई प्रश्न गरेका हुन्। पूर्व प्रधानमन्त्री झलनाथ खनालको भारतमा लागेको उपचार खर्च सरकारले तिर्ने निर्णय सार्वजनिक भएसँगै उनले विरोध जनाएका हुन्। थापाले कानुन नबनेसम्म राज्यकोषबाट उपचार खर्च दिने काम बन्द नहुने ठानेर २०७४ सालमा ओली सरकारले ल्याएको जनस्वास्थ्य विधेयकमा कानुन संशोधन गर्न लागि परेको स्मरण गरेका छन्। प्रचलित कानुनमा जुनसुकै कुरा लेखिएको भए तापनि कुनै व्यक्तिलाई विदेशमा उपचार गर्नु परेमा सोको लागि लाग्ने खर्च नेपाल सरकारबाट उपलब्ध गराइने छैन भन्ने संशोधन प्रस्ताव राखेँ। यो संशोधन संसदले स्विकार्दै बनेको कानून २०७५ असोज २ गतेदेखि लागूभयो।उनले लेखेका छन्,कानुनले स्पष्ट भन्छ जहाँ जे लेखिएको भए पनि कुनै पनि व्यक्तिलाई सरकारको ढुकुटीबाट विदेशमा उपचार गरेको १ रुपैयाँ पनि तिर्न मिल्दैन। प्रधानमन्त्रीज्यू अब भन्नुस् पूर्व प्रमको खर्च व्यहोर्ने निर्णय कुन कानुनमा टेकेर गर्नुभयो? थापाले प्रधानमन्त्रीको ठाडो प्रस्तावमा राज्यकोषबाट उपचार खर्च दिने काम नरोकिएको भन्दै विरोध जनाएका हुन्। उनले लेखेका छन्,उच्च ओहदामा बसेकाहरूले विदेशमा उपचार गराउँदा स्वास्थ्य मन्त्रालयले सिफारिस गर्ने र मन्त्रीपरिषद्ले निर्णय गर्ने प्रचलन थियो। यो गलत छ भनेर कार्यविधि बनाएर रोक्ने प्रयास गर्यौँ र मन्त्रालयबाट एक जनाको पनि सिफारिस गरेनौँ। तर पनि प्रमको ठाडो प्रस्तावमा राज्यकोषबाट उपचार खर्च दिने काम रोकिएन।"
संगीतकार घिमिरेको अग्लो तारे भिर (भिडियो),"काठमाडौं : संगीतकार बादल घिमिरेको अग्लो तारे भिर बोलको गीत सार्वजनिक भएको छ। गीतमा शान्ति श्री परियार र शनि विश्वकर्माको स्वर रहेको छ। बादल घिमिरेको शब्द संगीत रहेको गीतको भिडियोको निर्देशन कृष्ण भान्जाले गरेका हुन्। भिडियोमा अञ्जली अधिकारी, बादल घिमिरे, रामचन्द्र अधिकारी, सुरबीर पण्डित र कृष्ण जोशीले अभिनय गरेका छन्। गीतको भिडियो बादल घिमिरेको अफिसियल युटुव च्यानलबाट सार्वजनिक गरिएको छ।"
डाक्टर र स्वास्थ्यकर्मीलाई जोखिम भत्ता तत्काल देऊ : शर्मा,"काठमाडौं : नेकपा माओवादी केन्द्रका नेता जनार्दन शर्माले कोरोना उपचारमा खटिने डाक्टर र स्वास्थ्यकर्मीलाई जोखिम भत्ता तत्काल दिन माग गरेका छन् । शनिबार सामाजिक संजाल फेसबुकमा उनले उनले सरकारले कबुल गरेको जोखिम भत्ता उनीहरूलाई दिन माग गरेका हुन् । अग्रपंक्तिमा खटिएर कोरोना संक्रमितको उपचारमा संलग्न स्वास्थ्यकर्मीले सरकारबाट जोखिम भत्ता नपाएको गुनासो बढ्न थालेपछि पूर्वमन्त्री शर्माले यस्तो माग गरेका हुन्। उनले भनेका छन्,कोरोना महामारीमा जनताको जीवन रक्षा गर्ने डाक्टर र स्वास्थ्यकर्मीलाई कबुल गरेको जोखिम भत्ता तुरुन्त दिइयोस् । सरकारले कोरोना भाइरस महामारीमा खटिने स्वास्थ्यकर्मीलगायत जनशक्तिलाई प्रोत्साहन स्वरूप ५० प्रतिशत जोखिम भत्ता उपलब्ध गराउने घोषणा गरेको थियो। उनीहरूका परिवारका सदस्यको उपचार र बिमाको व्यवस्थासमेत गरिने बताइएको थियो। घोषणामा भनिएको थियो, कोभिड१९ को पहिचान, निदान, उपचार, बिरामीको ओसार प्रसार र शव व्यवस्थापनमा प्रत्यक्ष रूपमा संलग्न चिकित्सक, स्वास्थ्यकर्मी, चालक तथा सहचालक र सफाइकर्मीका साथै कर्मचारीहरूलाई सुरु तलब स्केलको ५० प्रतिशत जोखिम भत्ता, परिवारको उपचार र बिमाको व्यवस्था गरिनेछ।"
लहानबाट झ्यालको ग्रील तोडेर थुनुवा फरार,सिरहा : ईलाका प्रहरी कार्यालय लहानबाट एक थुनुवा फरार भएका छन्। थुनुवा कक्षको झ्यालको ग्रील तोडेर गएराती २ बजेतिर पशुपति यादव फरार भएको प्रहरीले जनाएको छ। नवराजपुर गाउँपालिका १ का यादव गत जेष्ठ २० लागुऔषध मुद्दामा पक्राउ परेको थियो। फरार यादवको खोजी भइरहेको जिल्ला प्रहरी कार्यालय सिरहाका प्रहरी नायव उपरीक्षक तथा प्रवक्ता सुवास बुढाथोकीले बताए। घटनाबारे थप अनुसन्धान भइरहेको प्रवक्ता बुढाथोकीले जानकारी गराए।
कर्णाली सरकारले गर्यो बाढी र पहिरोपीडितका लागि राहत घोषणा,"सुर्खेत : मनसुन सक्रिय बनेसँगै कर्णाली प्रदेश सरकारले विपबाट पीडित भएकालाई राहत दिने घोषणा गरेको छ। वर्षातका कारण बाढी र पहिरोको जोखिम बढेपछि सरकारले राहत घोषणा गरेको हो। विपद्का कारण घरमा क्षति पुगे प्रदेश सरकारले तत्काल पीडित परिवारलाई राहत स्वरुप ५० हजार रुपैयाँ उपलब्ध गराउने निर्णय गरेको छ। बिहीबार बसेको प्रदेश सरकारको मन्त्रिपरिषद् बैठकले यस्तो निर्णय गरेको हो। प्रदेश सरकारका प्रवक्तासमेत रहेकी आन्तरिक मामिला तथा कानुन मन्त्री सीताकुमारी नेपालीले प्राकृतिक विपद्का घटनाबाट पूर्णरुपमा घरमा क्षति भएका परिवारलाई राहत स्वरुप ५० हजार रुपैयाँ दिने निर्णय भएको जानकारी दिइन्। बाढी र पहिरोले धेरै नागरिकको घरमा क्षति पुर्याएको छ मन्त्री नेपालीले भनिन्, अझैं पनि बाढी र पहिरोको जोखिम छ, यसबाट पीडित हुनेलाई हामीले राहत घोषणा गरेका छौं। पूर्णरुपमा घर बगेका वा भत्किएका परिवारलाई सरकारले तत्काल ५० हजार राहत दिने निर्णय गरेको छ। विपद्का कारण पीडित बनेका परिवारलाई राहत उपलब्ध गराउन सरकारले जिल्लाहरुबाट विवरण माग गरेको छ। स्थानीय प्रशासनले उपलब्ध गराएको विवरणलाई आन्तरिक मामिला तथा कानुन मन्त्रालयले प्रमाणित गर्नेछ। मन्त्रालयले प्रमाणित गरेको प्रमाणका आधारमा प्रदेश सरकारले स्थानीय तहलाई राहत रकम पठाइने छ। स्थानीय तहमार्फत पीडितलाई राहत दिइने छ। यस्तै प्रदेश सरकारले कर्णाली प्रदेश विपद् व्यवस्थापन कोष मा पाँच करोड रकम जम्मा गर्ने निर्णय गरेको छ। वर्षातमा आउन सक्ने बाढीपहिरोका घटनालाई मध्यनजर गरेर सरकारले राहत कोषमा रकम जम्मा गर्ने निर्णय गरेको हो। नयाँ बजेटको निकासा हुन समय लाग्ने र नागरिकलाई तत्काल राहत पुर्याउनुपर्ने भएकाले चालु आर्थिक वर्षको बजेटबाट कोषमा रकम जम्मा गर्ने निर्णय गरिएको मन्त्री नेपालीले बताइन्। कोषमा रकम जम्मा गर्नका लागि आर्थिक मामिला तथा योजना मन्त्रालयलाई रकम निकासाका लागि स्वीकृति दिइएको छ। उक्त कोषमा जम्मा गरिएको रकम कोरोना नियन्त्रण लगायतका कार्यमा पनि खर्च गरिनेछ। कोरोनाको तेस्रो भेरियन्टलाई लक्षित गरेर कोषको बजेट खर्च गर्ने सरकारको तयारी छ। यसैगरी मन्त्रिपरिषद्को बैठकले कोरोनाको रोकथाम, नियन्त्रण र उपचारमा खटिएका प्रदेशका कर्मचारीलाई ५० प्रतिशत जोखिम भक्ता उपलब्ध गराउने निर्णय गरेको छ। कोरोना नियन्त्रणमा खटिएका चिकित्सक, स्वास्थ्यकर्मी, एम्बुलेन्सशववाहनका चालक र सरसफाइकर्मीलाई उनीहरुको सुरु तलबको ५० प्रतिशत जोखिम भक्ता दिने निर्णय प्रदेश सरकारले गरेको छ। मन्त्रिपरिषद्को बैठकले मुगुको सोरु गाउँपालिकालाई दुई करोड ५० लाख बजेट बजेट उपलब्ध गराउने निर्णय पनि गरेको छ। गाउँपालिकालाई उक्त बजेट व्यवस्था गर्न आर्थिक मामिला तथा योजना मन्त्रालयलाई स्विकृती दिइएको छ। यस्तै बैठकले प्रदेश लोकसेवा आयोगका पदाधिकारीको पारिश्रमिक, सेवाका शर्त र सुविधा सम्बन्धमा व्यवस्था गर्न बनेको विधेयक कर्णाली प्रदेश सभामा पेश गर्न मुख्यमन्त्री तथा मन्त्रिपरिषद्को कार्यालयलाई संशोधनसहित स्वीकृति प्रदान गरेको छ।"
कति सक्छस् अझै दुःख दे !,"दैवको लीला या प्रकृतिको लीला या हो गरिबीको निसान न टेक्ने टेको न समाउने हाँगो हराइसकेका ओठका मुस्कान। गरिबीमा पिल्सिएर सेउलाको छानो सेउलाको ओछ्यान पहिरो र बाढीको चपेटामा परेको जीवनको के बयान ? कोरोनाले कब्जा गरेको जीवन मृत्युसँग पौंठेजोरी खेलिरहेछ सेता वस्त्रधारी धर्तीका भगवान्सँग ! जीवनको याचना गर्दै मृत्यु र जीवनको दोसाँधमा मुर्छिंदै बौरिँदै बाँचिरहेछ अभावै अभावमा गुज्रिरहेको जीवन भ्याक्सिन आउँछ रे ! आउँछ रे ! ल्याउँछ रे ! प्रत्येक जीवनमा खुसीका दिन, आसैआसमा अल्झिरहेको जीवनमा ! दबाइपानी अक्सिजनको के कुरा ? आफन्तका मृत्युमा बगेका आँसुका के कुरा मलामीबाट समेत वञ्चित भएको बेला। हो यही बेला ! हो यही बेला मौका छोप्दैछ ! बाढी र पहिरोले पनि छक्का मार्दैछ धेरैका खुसी र जीवनलाई गर्भमा लतार्दैछ। भोक मेटाउने दानाको के कुरा टाउको लुकाउने जमिनको के कुरा दाहसंस्कार गर्न जमिनसम्म नपाएको बेला आफ्नैलाई पराई बनाइसकें आफन्तसँगको वियोग सहिसकें भन्दिनँ दैव सुख दे। गुनासो ! गुनासो छैन कोहीसित पौरखी साहस त कहाँ घटेको छ र ! आँखाबाट झर्ने आँसु सकिइसक्यो तर सुकेका आँसुका टाटा कहाँ हटेको छ र ! तर, गर्व छ ! गर्व छ मलाई मेरो माटोमा पौरखी हातले कोरिएका मेरो बाटोमा फाटेका छैनन् जीवनका लक्ष्य केही रेशाहरू उध्रिएका मात्र हुन्। रहरहरूमा ग्रहण लागेको होइन केही क्षण कालो बादलले ढाकेको मात्र हो। आरोहअवरोहमा भेटिने जहरहरूमा संघर्षमय जीवनका कहरहरूमा सहयोगी मनहरूको अभाव छैन यहाँ हातेमालो गर्ने साथहरूको कमी छैन जहाँ कालो बादलले कहाँ ढाकी रहन सक्छ र ! सूर्यको किरणसँगै रमाउने हरेक रहरहरूमा। धर्म अझै मरेको छैन धर्म अझै मरेको छैन मेरो माटोमा विचलित हुँदैनन् पाइला कर्मको बाटोमा त्यसैले हिम्मत कहाँ हारेको छ र ! भन्दिनँ दैव केही गरी दे जीवनका खाली भकारी भरी दे आकासको छानो बालुवाको मानो सहन्छु अझै दुःख दे मागेर खान्न अन्नको दानो दैव कति सक्छस् अझै दुःख दे।"
पाल्पामा पहिरोले तीन जनाको मृत्यु,"तानसेन : पाल्पाको तिनाउँ गाउँपालिका५ गिट्टीखानीको पहिरोमा घाइते भएर उपचार गराइरहेकी ७५ वर्षीय सुन्दरी गुरुङको मृत्यु भएको छ। बुधवार बिहान पहिरोमा पुरिएर गम्भीर घाइते भएकी गुरुङको शुक्रबार राति लुम्बिनी मेडकिल कलेजमा उपचारका क्रममा मृत्यु भएको हो। उक्त पहिरोमा पुरिएर बुधवार ४ वर्षीय आरोप परियार र ४५ वर्षीय वीरबहादुर गुरुङको मृत्यु भएको थियो। पहिरोले दुई घर बगाएको छ भने तीन घर पुरिएका छन्। पहिरोमा परी घाइते भएका २६ वर्षीय रमेश परियार, २४ वर्षीया पुजा परयिार, ५० वर्षीय बलबहादुर पुन, २० वर्षीय आकाश तामाङ, २२ वर्षीय दलीबहादुर राना र दिपेश पुनको लुम्बिनी मेडिकल कलेज प्रभास तानसेनमा उपचार भइरहेको छ। चुनढुङ्गा खानीबाट खसेको लेदा सहितको पहिरोले राजमार्ग क्षेत्रका घरहरु बगाएको हो। पहिरोमा विस्थापित भएका घरपरिवारका सदस्यलाई नजिकैको कल्याणी आधारभूत विद्यालयमा राखिएको छ। पहिरोबाट पीडित परिवारलाई गाउँपालिका, नेपाल रेडक्रस पाल्पा, लायन्स क्लव, नेपाली कांग्रेस पाल्पा लगायतका संघ संस्थाले अत्यावश्यक सामग्री सहयोग गरेका छन्। पहिरोका कारण सिद्धार्थ राजमार्गको तानसेन बुटवल सडक खण्डमा यात्रुहरुले जोखिमपूर्ण यात्रा गर्न बाध्य भएका छन्। राजमार्गको झुम्सा, कालीमाटी, चर्चरे, सिद्धबाबा क्षेत्रमा खसेको पहिरोमा ज्यान जोखिममा राखेर यात्रा गर्न बाध्य भएको स्थानीयको भनाइ छ।"
कोभिडमा लिट्मस,"खेलकुद क्षेत्रमा सबैभन्दा एक्लो महसुस गर्ने खेलाडी को हुन्छ थाहा छ, तपाईंलाई ? पेनाल्टी किक सामना गर्न लागेको गोलरक्षक। त्यो क्षण उर्प पेनाल्टीका बेला सहकर्मीहरूले चाहेर पनि सघाउन सक्दैनन्। कोरोना त पेनाल्टीभन्दा डेन्जर रहेछ। एक्लै, एक्लै बिताएँ एचडीयू सारेदेखिका दिनहरू। राउण्डमा आउने डाक्टरहरू, औषधि बाँड्न वा सूई दिन आउने नर्सहरू, अभ्यास सिकाउन आउने फिजियोका स्टाफहरू बाहेक अन्य कोही भेटघाट गर्न आउने स्थिति थिएन। अस्पताल बसाईका फुर्सदिला क्षणहरू, वाक्क लाग्दा पलहरू, कहिले सिलिङ पंखा हेरेर, स्लाइनका थोपा थोपा गरेर, मनिटरमा अक्सिजन अनि मुटुको चाल, रक्तचाप हेरेर, अस्पतालको झ्यालबाहिर रोपाईंको अनि चराका क्रियाकलाप हेरेर, सफाईकर्मी अनि अक्सिजन सिलिण्डर डेलिभरी गर्न आउने व्यक्तिहरूको खटाई हेरेर। कोरोना संक्रमणले शिथिल भई बेडमा पल्टिरहँदा आफ्नो मथिंगलमा आपूलाई कहाँबाट संक्रमण सर्यो होला भन्ने कुराको सम्भावित ठाउँहरू, आफ्नै सम्भावित व्यवहारहरू रिवाईन्ड एण्ड प्ले गर्न खोजें। तर विपी कोइरालाको शत्रु कथाजस्तो साबित भएपछि हैट भनेर सोच्नै छोडें। एकातिर आफ्नो कर्म स्वास्थ्यसेवा, कर्मथलो अस्पताल अनि कोभिड व्यवस्थापनको सिलसिलामा अनगिन्ती मानिससँग जनसम्पर्कमा रहिरहनुपर्ने कारण यो दोस्रो लहरमा त के पहिलो लहरमै संक्रमित हुनसक्ने सम्भावना निकै थियो। पहिलो लहर पार गरेको थिएँ। संक्रमण लागेर पनि पहिचान नभएको हो, दैव जानुन्। अर्काेतिर, यसपटक कोरोनाविरुद्धको खोप वितरणको सुरुआती चरणमै कोभिसिल्ड खोप लगाइसकेकाले संक्रमण नहोला भन्नेमा ढुक्कै थिएँ। मेरो यो आत्मविश्वास या दृढता पानीको फोका साबित भयो। दुई डोज कोभिसिल्ड खोप लगाएको भन्दैमा कोरोना संक्रमणका विरुद्धको एसएमएस (स्यानीटाइजरसाबुन, मास्क, सामाजिक दूरी) अभियानलाई नजरअन्दाज गरेको थिइनँ। तर यसो त्यसो कोभिडबाट संक्रमित भइयो। म मात्रै होइन, परिवारका चारैजना संक्रमित भयौं। हामी चारजनाका लक्षण चिह्नहरू फरक फरक देखिए, त्यसैले पनि कोभिड नै होला भन्नेमा शंकै थियो। तर पनि शंकास्पद लक्षण चिह्नहरू देखिएको केही दिनमै पीसीआर टेस्टिङ गर्न गयौं। स्वाब दिइवरी नतिजा आउने समय हुनै लाग्दा मुटुको धड्कन चितुवाको गतिमा बढ्दै जानेरहेछ। ऊ बेला रेडियो नेपालबाट एसएलसीको नतिजा प्रकाशन भयो भन्ने बिहानको समाचार सुनेदेखि गोरखापत्र हातमा नपरेसम्मको नियति हुनेरहेछ। आखिरमा कोभिड परीक्षणमा पोजिटिभ देखियो, एसएलसी भाकामा ब्याक लाग्यो। मानवीय जीवनमा हरेक कुरामा पोजिटिभ हुनु राम्रो कुरा होइन रहेछ, कोभिड पोजिटिभ भएपछि यही कुरा मनन गरें, मैले। कोभिसिल्ड दुई डोज लगाइसकेका कारण सायद मलाई पनि डेल्टा भेरिएन्टले संक्रमण गरेको हुनुपर्छ। तर आफ्नो वा अन्यको हेलचेक्र्याईंले संक्रमित हुन पुगेकोमा कति पनि ग्लानी यसकारण छैन कि मैले म कार्यरत अस्पतालको, अस्पतालकर्मीको अनि मेरो आफ्नै सोचको परीक्षण गर्ने लिट्मसको भूमिका निभाउन पाएँ। पीसीआर रिपोर्ट पोजिटिभ आएको एकाध दिन घरमै आइसोलेनमै रह्यौं। तर घरभित्रको माहोल बेहाल थियो। पटकपटक एकले अर्कोलाई कस्तो छ, गाह्रो भइरहेको छ भनेर सोध्दा खासै छैन भनेर झुठै सही आश्वस्त पाथ्र्यौं। पल्स अक्सिमिटर मेशिनले शरीरमा अक्सिजनको मात्रा नाप्ने क्रममा ९४ भन्दा कम देखिएमा हाम्रो अनुहार निचोरिएको कागती जस्तो हुन्थ्यो। शरीरमा अक्सिजनको मात्रा ठिकै देखिए पनि तीन दिनपछि खप्न सकिएन। जे गरे पनि, जुनसुकै औषधि खाए पनि छटपटीउस्तै भएपछि एम्बुलेन्स बोलाएर इमर्जेन्सीमा गएँ, घरका अन्य सदस्यलाई त्यत्तिकै छोडेर। पीडा खपेरै भए पनि ठूलो छोराले इमर्जेन्सीसम्म पुर्यायो। अस्पतालमा नाडीको धमनीबाट रगत निकालेर रगतमा रहेको अक्सिजनको मात्राको विश्लेषण, छातीको सीटी स्क्यानका फोटाहरू उपचाररत मेडिसिनका रेजिडेन्ट डाक्टरले कति पनि नसोची सिधै आईसीयूमा भर्ना राख्ने निर्णय सुनाए। आफैंले एमबीबीएस पढाएका विद्यार्थी नै अहिले रेजिडेन्ट डाक्टर र फिजिसियनको रूपमा मेरो उपचारमा खटेको देख्दा गौरवान्वित भएँ। अनि सुरु अनवरत टिंक टिंक मोनिटरको ध्वनि, नाक मुख ढाक्ने गरी अक्सिजन मास्क, स्लाइन एवं एन्टीबायोटिकका लागि नशामा क्यानुला सूई, पटक पटक मासुमा सूई। पीडा त मलाई पनि थियो तर आईसीयूभित्र मभन्दा अगाडि उपचाररत बिरामीहरूको छटपटी, निस्लोट, शिथिलताको अगाडि मेरो समस्या अलिक कम हो कि जस्तो लाग्यो। यो सापेक्षिकताको सिद्धान्त पनि गजबको हुँदोरहेछ। कोभिडको दोस्रो लहरको क्रममा संक्रमित हुने एकाध कर्मचारीमा म पनि एक थिएँ। अस्पतालका लागि म लिट्मस साबित भएँ। लिट्मस थाहा छ नि तपाईंहरूलाई, कुनै पनि रसायन क्षार हो कि अम्ल हो भनेर छुट्याउने। म आफैंलाई किन लिट्मसको रूपमा लिएको भने पहिलो लहरको बेलादेखि यो काभ्रे, सिन्धुपाल्चोक, दोलखा, रामेछापको लागि म कार्यरत अस्पताल लेभल थ्री को कोभिड अस्पताल वा रेफरल अस्पतालको रूपमा सेवारत थिएँ। यसबीच यस अस्पतालको सेवालाई लिएर हुने गरेको सकारात्मक कमेन्ट, नकारात्मक कमेन्टको प्रत्यक्ष अनुभव गर्ने स्थितिमा थिएँ। एकताका कोभिडविरुद्धको रामवाण साबित रामडेसिभिरको हाहाकारसँगै सुरु भएको दोस्रो लहरकै उत्कर्षतिरको अक्सिजन अनि सिलिन्डरको हाहाकार मत्थर हुन नपाउँदैमा आईसीयू, एचडीयूमा भर्ना हुनुपर्दा मनको कुना चिसो भने पसेको थियो। कुनै पनि व्यक्ति अस्पतालमा भर्ना हुनु भनेको ती व्यक्ति मात्र नभई परिवारजनको दैनिकीमा व्यापक उथलपुथल आउनु हो। औषधि किन्नै पर्यो, विभिन्न खाले परीक्षणहरू गराउनै पर्यो, भर्नारत बिरामीलाई कुरुवा बस्नै पर्यो, आलोपालो गर्नै पर्यो, खाना पुर्याउनै पर्यो। यावत कुरा माथि लकडाउनका कारण सार्वजनिक यातायात नचल्नाले पुर्याएको थप कठिनाई छँदैछ। बेलैमा स्वास्थ्यबीमा गरिराखेको कारण तथा दोस्रो लहरमा भर्नारत संक्रमितको उपचार राज्य पक्षबाट व्यहोरेका कारण निकै सहज भयो। अभावका बीच पनि अनवरत रूपमा रामडेसिभिरका साथै इनोक्सापारिन, डेक्सामेथासोन, आवश्यक एन्टीबायोटिक अनि अक्सिजन पाउन कुनै समस्या भएन। म कार्यरत अस्पतालको सुरुदेखि नियम नै थियो, भर्नारत बिरामीलाई दैनिक चार खेप खाना र खाजा पुर्याउने कार्य। कोभिड संक्रमण सर्ला कि भन्ने डरमरलाई कति पनि चिन्ता नगरी खाना, खाजा पुर्याउने कार्य जारी नै राखेका थिए किचनका स्टाफहरू। आफ्नो भोक प्यास, दिसा पिसाबलाई वास्तै नगरी पीपीई लगाएर दैनिक राउण्ड अनि औषधि वितरण, ब्लड प्रेसर, स्याचुरेसन नाप्नका लागि आउँथे डाक्टर, नर्सहरू। अघिपछि डाक्टरको रूपमा आफूले उपचार दिइरहेको बिरामीहरूको राउन्ड लिन जाँदाको दृश्य र आफैं बिरामी भएर बेड पल्टिरहँदा राउन्डमा आउने डाक्टर, नर्सहरूको परिदृश्य १८० डिग्रीले फरक देखिँदोरहेछ। अनुभवी नर्सले ढाडसयुक्त परामर्श दिन आउँदा, फिजियोथेरापिस्टले अभ्यास सिकाउन आउँदा, डाक्टर नर्सले उपचारसम्बन्धी आवश्यक सल्लाह दिन आउँदा म आफैं डाक्टर हो नि भन्ने छुमन्तर हुँदोरहेछ। नढाँटीकन भन्नुपर्दा कोरोना सेवा केन्द्र भनेर छुट्याइराखेको अलग्गै भवनमा यसअघि संक्रमित व्यक्तिको सिजेरियन अपरेसन गर्न आउँदा, भर्नारत संक्रमित बिरामीहरूको राउन्ड लिन आउँदा, सञ्चारकर्मीहरूलाई हामीले पुर्याइरहेको सेवाको दृश्यांकन गर्न ल्याउँदा मनमा सिक सिक लागेको थियो। तर मेरो पाँच दिन आईसीयू अनि एचडीयूको बसाईमा त्यहाँ ड्युटीमा आउने डाक्टर, नर्स, सफाईकर्मी, किचन स्टाफ, फिजियोथेरापिस्टको व्यस्तता देख्दा म गलत रहेछु भन्ने आत्मसात गरें। यसअघि दैनिकजसो बिहान ड्युटीमा आउँदै गरेका तथा साँझ घर फिर्दै गरेका स्टाफहरू बोकेको स्टाफबसको दृश्यलाई निकै सामान्य लिने गरेको थिएँ तर यो सही रहेनछ। बिहानको स्टाफबसमा कोरोनारूपी शत्रुसँग भिड्नका लागि आउने लडाकूहरूको जमात रहेछ भने साँझ दिनभरको ड्युटीबाट लखतरान भई घर फिर्नेहरूको जमात रहेछ। दोस्रो लहरमा किन हो सबैजसो अस्पतालकर्मीहरू आत्मविश्वास देखिएका थिए। सायद अलिकति बाध्यता, अलिकति अनुभव, अलिकति सेवाभावले काम गरेको हुनुपर्छ। तर यति भन्दाभन्दै यो दोस्रो लहरमा अथक प्रयास गर्दागर्दै, अक्सिजन सीपीआर (कार्डियोपल्मनरी रिससिटेसन) दिँदादिँदै बिरामीहरू सिकिस्त हुँदै गरेको, आफ्नै आँखा अगाडि पुकुपुकु मर्दै गरेको दृश्यहरू मनमा, मुटुमा, आँखामा साँच्दै ड्युटी सिध्याएर स्टाफबसमा घर फर्किंदै गरेका स्वास्थ्यकर्मीहरूको मानसपटलमा के कस्तो कुरा डेरा जमाएको होला, अनुमान मात्र लगाउन सक्छौं। यस्तो मनोदशामा राति कसरी आनन्दले सुत्न सकिन्थ्यो र ? अर्धनिद्रामै, अधमरो अवस्थामै भोलिपल्ट ड्युटीमा आउने बेला भइसक्थ्यो। कोभिसिल्ड दुई डोज लगाइसकेका कारण सायद मलाई पनि डेल्टा भेरिएन्टले संक्रमण गरेको हुनुपर्छ। तर आफ्नो वा अन्यको हेलचेक्र्याईंले संक्रमित हुन पुगेकोमा कति पनि ग्लानी यसकारण छैन कि मैले म कार्यरत अस्पतालको, अस्पतालकर्मीको अनि मेरो आफ्नै सोचको परीक्षण गर्ने लिट्मसको भूमिका निभाउन पाएँ।"
एभरेष्ट बैंकको झन्डा सगरमाथाको चुचुरोमा,"काठमाडौं : एभरेस्ट बैंकले मिति २०७६ जेष्ठ १६ गतेका दिन आफ्नो ब्रान्ड फेसका रुपमा रहेका कीर्तिमानी आरोही मिङ्माडेविड शेर्पा मार्फत सर्वोच्च शिखर सगरमाथामा आफ्नो झण्डा फहरौन सफल भएको छ । आज केन्द्रिय कार्यालयमा भएको एक कार्यक्रमका बीच सो झण्डा मिङ्माडेविड शेर्पाले बैंकका कार्यवाहक प्रमुख कार्यकारी अधिकृत डा संधिर कुमारलाई हस्तान्तरण गरेका छन्। सो कार्यक्रममा बैंकका सहायक महाप्रबन्धकहरु केशव राज पौडेल , आशुतोष शर्मा तथा बैंकका बजार ब्यवस्थापन विभाग प्रमुख पुष्पराज उप्रेती लगायत अन्य उच्च अधिकारीहरुको उपस्थिति रहेको थियो । सोहि कार्यक्रममा ग्रिसम कालमा   को सफलतापुर्वक आरोहण गरेका कीर्तिमानी आरोही सोनाम शेर्पालाइ समेत सम्मान गरिएको छ । स्थापना काल देखिनै ग्राहकहरुको पहिलो रोजाइको यस बैंकमा हालसम्म ११ लाखभन्दा बढी सन्तुष्ट ग्राहकहरु रहेका छन् तथा देशैभरि छरिएर रहेको आफ्नो १०३ शाखा संजाल, १३५   सहित विश्वव्यापी नेटवर्कबाट अत्याधुनिक मोबाइल र इन्टरनेट र  बैकिंग सुबिधा प्रदान गर्दै आइरहेको छ । यस बैंकले नेपाल सरकारको राजस्व संकलनको लागि ३१ वटा संकलन केन्द्रबाट समेत सेवादिदै आइरहेको छ ।"
सम्पदा नै सम्पत्ति,"नेपाली इतिहास र संस्कृतिको क्षेत्रमा लामो समयदेखि अध्ययन, अनुसन्धान, प्रकाशन र प्रवचन गर्दै आएका मुर्धन्य व्यक्तित्वको नाम हो, डा गौतमबज्र बज्राचार्य। उनले न्यूयोर्क, म्यानहटनस्थित रुविन कला संग्रहालयमा गेष्ट क्यूरेटरको रूपमा चार वर्ष छ महिना विशिष्ट योगदान गरे। नेपाली कला र संस्कृतिको विविध पक्षमा रुविन संग्रहालयमा उनले दिएका विशेष प्रवचनहरू प्रकाशित छन्। काठमाडौंको महाबौद्धमा जन्मिएर अमेरिकाको क्यालिफोर्नियामा बसोबास गर्दै आएका उनीसँग प्राडा वीणा पौड्यालले गरेको टेलिफोन वार्ता : २०३३ सालमा प्रकाशित यहाँको पुस्तक हनुमानढोका राजदरबारको लेखनको प्रेरणा र आवश्यकता के थियो ? श्री ५ वीरेन्द्र सरकारको पालामा नारायणहिटी राजदरबारमा प्रत्येक शुक्रबार विशेष भेटघाट कार्यक्रम हुन्थ्यो। विभिन्न राजदूतावासका राजदूत र अन्य विशिष्ट पाहुनाहरूको अनौपचारिक भेटघाट र प्रवचन कार्यक्रम हुने गर्दथ्यो। अमेरिकाबाट नेपाली कलाको इतिहास, संस्कृतिबारे अध्ययन गर्न मेरी स्लसर काठमाडौं आएका बेला राजदरबार जाने मौका पाइन्। त्यहाँ उनले नेपाली कला, वास्तुकलाबारे राजपरिवारका सदस्यलाई व्याख्या गर्ने क्रममा मलाई पनि लिएर गइन्। स्लसरसँगै नारायणहिटी दरबार केहीपटक पुग्दा हनुमानढोका क्षेत्रको कला, वास्तुकलाबारे बोल्न पाएँ। त्यहीबेला वीरेन्द्र सरकारले हनुमानढोका राजदरबारबारे केही लेख्ने निर्देशन दिनुभयो। त्यसकै उपज हो, हनुमानढोका राजदरबार पुस्तक। यसमा धेरै साथीले मद्दत गरेका थिए। २०१० सालतिरै साथीहरूसँग मिलेर हनुमानढोका क्षेत्रकों अध्ययन गर्ने काम थालेको थिएँ। त्यसबेला अनुसन्धान गर्ने मानिसलाई हौसला र चाहिँदो सुविधा पनि दिने चलन थिएन। यही प्रसंगमा त्रिविविको नेपाल र एसियाली अध्ययन संस्थानजस्ता उच्च संस्थाबाट हनुमानढोका दरबारको सम्बन्धमा अध्ययन र अन्वेषण गर्ने मौका पाएँ। नेपाली प्राचीन मूर्तिहरूको संरक्षणबारे बताइदिनुस् न। प्राचीन मूर्तिहरू हामीहरूले संरक्षण गर्न नजानेर चोइटिँदै, खिइँदै र विदेश पलायन भएर घट्दै छन्। ढुंगाका मूर्तिमा केमिकल मिसाइएका रातो, पहेलो रंगले पूजा गर्दा, सजाउँदा, त्यसले मूर्ति खिइँदै जान्छ। मेरी स्लसरसँग मिलेर शयन विष्णु बुढानीलकण्ठबारे अनुसन्धानमूलक लेख प्रकाशित गरेका थियौं। तर विष्णुको मुकुटमा भएको कीर्तिमुखबारे अध्ययन गर्न पाएनौं। त्यसमा दु:ख लागेको छ। ढुंगाको शिवलिंग र शयनमूर्तिमा कोश, कवच चढाएर संरक्षण गर्ने चलन हाम्रो प्राचीन चलन हो, जुन राम्रो हो। तर पनि यसले निरन्तरता पाउन सकेन। लिच्छवी कालका ढुंगेमूर्तिको सग्लो नाक देख्नै पाइँदैन। यस बुढानीलकण्ठ मूर्ति मूर्तिको नाक सुलुत्त छ। नाक नभाँचिएको १२ वटा मूर्तिमध्ये यो एउटा हो। यस मूर्तिको संरक्षण आबश्यक छ। देवीदेवताका मूर्तिहरूमा देवी चामुण्डाबाहेक दुब्लो, ख्याउटो, करङ देखिने गरेर बनाइएका मूर्तिहरू देखिँदैनन्, त्यसको कारण के होला ? नेपाल र भारतको कला, वास्तुकला राम्ररी जान्न के बनाइँदैन, के देखाइँदैन, त्यो पनि बुझ्नुपर्छ। नेपालका कलाकारले लडाईंको दृश्य शिकारको दृश्य, मृत्यु दर्शाउन चाहँदैनन्। तपस्या गरेर छातीमा करङ देखिएको बुद्धको मूर्ति नेपाली कलाकारले बनाउन रुचाउँदैनन्। दुब्लो र महापरिनिर्वाणको दृश्यभन्दा बुद्ध जन्म, ज्ञान प्राप्ति र ध्यानमा बसेका शाक्यमुनिको चित्र र मूर्तिहरू नेपालमा बनेका छन्। गान्धार कलामा जस्तो दुब्लो, ख्याउटे बुद्धको चित्रण नेपालमा गरिँदैन। खाइलाग्दो, पुष्ट शरीर, घाँटीमा तीनवटा कम्बु ग्रीब देखाउने प्रचलन नेपालमा छ। पहिलोपल्ट मैले नै पुष्टि प्राण भन्ने शब्द र भाव प्रयोग गरेर नेपाली कलाको व्याख्या गरेको छु। नेपाली कलामा मोटो पुष्ट शरीरलाई दर्शाउने पुष्ट प्राणको परम्परा लिच्छवी कालदेखि आजसम्म चलेको छ। स्वयम्भू र अन्य क्षेत्रमा स्थानक मुद्रामा बसेका शाक्य मुनि बुद्धको घाँटीमा तीनवटा धर्को, कम्बु ग्रीब पुष्ट शरीरमा देखिने एउटा लक्षण हो। हामीकहाँ शुभ हेरेपछि शुभ नै हुने विश्वास गरिन्छ। त्यसैले पूर्ण कलश, मोटोघाटो मान्छे, फलेको वृक्ष बनाउने चलन चल्यो। घरको दैलोमा पनि पूर्ण घट, फूल र विशेष अवसरमा दही र केरा पनि राख्ने चलन छ। यहाँले मनसुनबारे लेख्ने, प्रवचन दिने कार्य लामो समयदेखि गर्दै आउनुभएको छ। यहाँको विद्यावारिधिको क्षेत्र पनि यही नै हो ? हो, वेदको अध्ययन गरेर त्यहाँ वर्णन भएको ऋतु र मनसुनबारे केही थाहा पाएँ। संस्कृत भाषाको ज्ञान भएकाले अध्ययन गर्न सजिलो भयो। मण्डुक सूक्त र ऋतु संस्कृतिबारे अनुसन्धान गरें। विश्वका प्राचीन साहित्यमा ऋग्वेदसँगै जेन अवेस्ताको नाम आउँछ। दुवै ग्रन्थमा धेरै कुरा समानता पनि छ। तर अवेस्तामा मनसुनको कुरा छैन। मैले नै होला, पहिलोपल्ट ऋग्वेदमा आउने मनसुनको बारेमा चर्चा गरेको। वेदमा वर्णन गरिएको ऋतु मनसुनको प्रभाव नेपाली कलामा प्रशस्त परेको छ। मनसुनको प्रभाव गोवर्धन पूजा र गाईजात्रा पर्वमा देख्न सकिन्छ। त्यही विषयका बारेमा लेखेको छु, त्यसैलाई उजागर गरेको छु। सधैं खट्केको विषय के छ भने संस्कृत भाषा, साहित्य पढ्नेहरूले कलाको इतिहासमा रुची राखेनन्। संस्कृत भाषामा ज्ञान भएकाहरूले कलाको अध्ययन गरेको भए धेरै नयाँ विषय उजागर हुन्थे। विदेशीलाई हाम्रो धर्म, दर्शन, प्राचीन इतिहास, संस्कृति र भाषाप्रतिको लगाव र ज्ञान कस्तो छ ? सुरुमा विदेशीहरूको संस्कृत भाषा र नेपाल र भारतको रहनसहन, कलाकृतिबारे लगाव सतहीजस्तो लाग्दथ्यो। विदेशीलाई हाम्रो स्थानीय भाषा, प्राचीन संस्कृत भाषा र प्राचीन लिपीहरूको गहिरो ज्ञान नभएकाले उनीहरू गलत इतिहास प्रभाव गरिरहेका छन् भन्ने ठम्याइ थियो। गुरु नयराज पन्तले हामीलाई शिक्षा दिने क्रममा विदेशीलाई विभिन्न विषयमा गाली गर्नुहुन्थ्यो। त्यो शिक्षाको प्रभाव परेको थियो। विदेशमा जति पनि विदेशी विद्वान्लाई भेटें, उहाँहरूको काम गर्ने शैली देखें, त्यसबाट प्रभावित भएको छु। अधिकांश विदेशी विद्वान्हरूको कार्य गर्ने शैली साह्रै प्रशंसनीय छ। उनीहरूको लेख र पुस्तक गहिरो अध्ययनको प्रतिफल हो। बल्ल बुझें, विदेशीहरूको अनुसन्धान विधि, सामग्री संकलन गर्ने विधि, स्थलगत अध्ययन सबै सिलसिलावद्ध ढंगको हुँदोरहेछ। केही विदेशी इतिहासकार, अनुसन्धानकर्ताले सतही अनुसन्धान गरेर तथ्यहीन इतिहास प्रकाशमा ल्याएका छन्। अधिकांश विदेशी लेखकहरूको लेख, पुस्तक, रिसर्च स्तरीय हुन्छ। कुइपरले संस्कृत भाषाको नाटकबारे उत्कृष्ट ग्रन्थ प्रकाशित गर्नुभएको छ। यस पुस्तकले मेरो ज्ञानको ढोका खोल्यो। त्यसबाट धेरै कुरा प्रष्ट भयो। कुनै कुरा जान्न त्यसको स्रोत पत्ता लगाउनुपर्छ, बिनास्रोत लेख्ने कार्य गर्दा इतिहास लोककथा जस्तो हुन्छ। यहाँले संस्कृत भाषामा रचेका कविता छन् ? हो, मेरा संस्कृत भाषामा लेखिएका कबिताहरू प्रकाशित छन्। सामाजिक सञ्जालमा मैले पोष्ट गरेको मोनालिसाबारेको कबिता धेरैले मन पराए। डिपार्टमेन्ट अफ साउथ एसियन स्टडिज, युनिभर्सिटी अफ विसकन्सिन म्याडिसनमा संस्कृत पढाउँथें। त्यहीबेला अयि मोनालिसे शीर्षकको कविता संस्कृत भाषामा लेखेको थिएँ। हिन्दूहरूको परम्परा र धर्मदर्शनबाट प्रभावित भएर बौद्धहरूले पीपलवृक्षको सम्मान गरेको कुरा सत्य हो ? हिन्दू र बौद्ध धर्ममा पीपलवृक्षको ठूलो महत्त्व छ। दुवै धर्मका अनुयायी पीपलवृक्षलाई देवताको रूपमा पूजा गर्छन्। तर बौद्धले हिन्दूसँग सिकेर पीपलवृक्षको पूजा गरेको होइन। वर्षा ऋतुको प्रतीकको रूपमा पीपलको बोट महत्त्वपूर्ण बन्यो। वैदिक समयभन्दा प्राचीन मानिएको सिन्धु सभ्यताको कलाकृतिमा पीपलको बोट जताततै देखिन्छ। ऋतु संस्कृतिको यो कुरा वैदिक आर्यहरूले दक्षिण एसियामा आएपछि मात्रै सिकेको हो। किनभने पीपलको बोट हिन्दू कुशदेखि पश्चिममा अफगानिस्तान, इरान आदि देशमा पलाउँदैनन्। गुप्तकालभन्दा पहिले नै अश्वमेध यज्ञजस्तो वैदिक परम्परा हराइसकेको थियो। तर पीपलको महिमा बढ्दै गयो, कहिल्यै बिर्सिएन। ऋतुसंस्कृतिसँग सम्बन्ध राख्ने यस्ता उदाहरण धेरै छन्। आज पनि गुरुकुल शिक्षा, संस्कृत पाठशाला सञ्चालन गर्न सम्भव छ ? गुरु नयराज पन्तका छोरा र अरू चेलाहरूले चाहे भने संस्कृत पाठशाला चल्थ्यो र आज पनि चल्छ। उहाँका छोरा महेशराज पन्तले चाहेको भए संशोधन मण्डल र पूर्णिमा पत्रिका जस्तै पाठशाला पनि चल्दथ्यो। पाठशाला चलाउँदा खट्नु भने पर्छ। दिनरात भन्न पाइँदैन, त्यसैले संस्कृत पाठशालाप्रति मानिसको आकर्षण भएन। मलाई यो विषय सधैं खड्किरहन्छ। काठमाडौं उपत्यकाको विभिन्न ठाउँमा प्रस्तरका गाई र बाच्छाका मूर्तिहरू कुन प्रयोजनले बनाइएका होलान् ? वेदमा गौ पूजन र गौ धनको बारेमा प्रशस्त वर्णन छ। मल्लकालमा उपत्यकामा विभिन्न ठाउँमा गाईलाई चर्न गौचरण छोडिन्थ्यो। बिडम्बना आज गौचरणहरू मासिँदै गए। गाईको उपासना गर्ने चलन सत्रौं शताब्दीसम्म पनि बिर्सिइसकेको थिएन। मखन टोलमा बस्ने एक व्यक्तिले स्वयम्भूनजिकै आजको छाउनीको चउरसँगै गोग्रास (गाईलाई घाँस खुवाउन) का लागि गौचर दान दिएको वर्णनसानो शिलापत्र अहिले पनि पाटन संग्रहालयमा सुरक्षित छ। त्यो शिलापत्रको शिरोभागमा अंशुवर्माले कामदोही भनेर नाम राखेको बाछोसहितको बहुह्री गाईको मूर्ति चित्रित गरी शिवलिंगसँग गाईको सम्बन्ध देखाइएको छ। तर बहुह्री गाईलाई पूजा गर्ने पुरानो चलनको शैवधर्मसँग कुनै सम्बन्ध थिएन। बाच्छा, बाच्छीसहितको बहुह्री गाईको प्राचीन प्रस्तर मूर्ति उपत्यकामा धेरै ठाउँमा पाइएका छन्। ती मूर्तिहरू मन्दिर वरिपरी राखिनुको सट्टा गाई चराउन भनेर आफूले दान गरेको गौचरणको आसपासमा राखिएका थिए। गौचरण मासिँदै गएकाले अचेल धेरैजसो बहुह्री गाईका मूर्तिहरू खुला रूपमा सडक छेउछाउ असुरक्षित रहेको देखिन्छ। यसबारे विस्तृत अध्ययन गर्न बाँकी छ। संस्कृत परम्पराको आगमनपछि बहुह्री कामदोहीका रूपमा जमीनभित्रको देवता शिवलिंगको रूपमा परिवर्तित भयो। गोपाल राज वंशावलीमा वर्णित बहुह्री गाई र पशुपतिको कथा बन्यो। प्राचीन मूर्तिहरूको संरक्षण कसरी गर्न सकिन्छ ? हाम्रो प्राचीन परम्परामा मूर्ति पूजनसँग संरक्षण गर्ने पद्दति पनि जोडिएको छ। प्राचीन कालका शिवलिंगमा धातुको कोश, गरुडासनमूर्तिमा कबच चढाएर धर्म र मूर्तिको संरक्षण दुवै कार्य सम्पन्न गरिन्थ्यो। शिवपुरीको फेदमा अवस्थित विष्णुको शयन मूर्तिलाई धातुको कवचद्वारा संरक्षण गर्न सकिन्छ। धेरै कलाकृति विभिन्न माध्यमबाट विदेशमा पुगेका छन्। विभिन्न संग्रहालय, व्यक्तिहरूको घर र रेष्टुराँहरू नेपाली मूर्ति र पौवा चित्रहरूद्वारा सजिएका छन्। चोरिएर विदेश पुगेका कलाकृति आफ्नो भनेर कुनै पनि देशले प्रमाणसहित दाबी गर्न सक्छ। यसका लागि अन्तर्राष्ट्रिय नियम कानुन नै छ। तर प्रमाण पेश गर्न सकिएन भने ती सामानमा हकदाबी चल्दैन। हाम्रो देशका कलाकृतिको प्रमाण पुगेका फोटोहरू भएका विभिन्न सामग्री विदेशबाट फर्किएका छन्। स्थानीय व्यक्तिहरू नै आफ्ना क्षेत्रका मूर्त, अमूर्त सम्पदा संरक्षणमा लाग्नुपर्छ। यी सम्पत्ति हुन्। नेपालमा नयाँ पुस्ताका केही कलाकार धातुको प्रयोगले पातलो कवचहरू र मूर्तिहरू बनाउन सक्छन्। बुढानिलकण्ठको शयन विष्णुको मूर्ति संरक्षण गर्न त्यस्तै धातुको कवच तयार गरेर चढाएमा यसले प्रस्तर मूर्तिलाई जोगाउँछ।"
वधूशिक्षा लेखेर वरशिक्षा नलेखेका भानुभक्त !,"नेपाली समाजमा एकातिर श्रीमान्ले श्रीमती छोड्नेभन्दा श्रीमतीले श्रीमान् छोड्ने दर बढ्न थाल्यो अर्कोतिर परिवर्तनका लागि भन्दै महिलाको झुण्ड, बाहुन हुँ भन्नेको अर्को झुण्ड, थारुको अर्को झुण्ड, दलितको झुण्ड, आदिवासीको झुण्ड बनिरहँदा मानवीय भावनाको बोध हुन नसकेको त होइन ! १९औं शताब्दीका फ्रान्सेली समालोचक एचए टेनले आफ्नो द थ्यौरी अफ इंगलिस लिटेरेचर नामक पुस्तकमा समाजपरक समालोचना पद्धतिको चर्चा गरे। जाति, पर्यावरण र क्षणबाट हरेक साहित्यकार प्रभावित हुन्छ भन्ने उनको विचारले इतिहास र वर्तमानलाई सामयिक व्याख्या गर्ने आधार प्रदान गरेको छ। माक्र्सवादी चिन्तनको स्वरूपभित्र पनि यो अवधारणाले थप बल प्रदान गरेकै भान हुन्छ। अहिले वर्गीय समाजलाई हेर्ने चस्माको आलोकमा वास्तविकताको अन्तर्य उद्घाटन हुन थालेको छ। समाज बाहिर र भित्रको चर्चा, वास्तविकता र पूर्वाग्रहको भाष्य अनि प्रभाव, दबाब र अभावको भिष्म व्याख्याको प्रयास हुन थालेको देखिन्छ। यस मानेमा हाम्रा आदिकवि भानुभक्त आचार्य (१८७१ असार २९१९२५ असोज ६) लाई हामीले उनकै युगसँग राखेर हेर्नुपर्छ। टेनका अनुसार साहित्यकार समाजकै प्राणी हो। उसको जन्म पनि समाजमै हुन्छ। त्यसैले साहित्यकार समाजको संस्कार, मूल्य, मान्यता र जातगत प्रभावबाट मुक्त हुन सक्दैन। यही आधारमा भानुले वधूशिक्षामा नारी दमनको विकराल परिदृश्यलाई पस्कनु त्यो समाजको प्रभाव हो। उनले नारी आदर्शताको अर्थमा वधूशिक्षा लेखे। किनभने, तत्कालीन समाजभित्र कँज्याइएका नारीहरूमा पितृसत्तात्मक दबाबको प्रभाव थियो : भक्तिले पति ईश्वरै भनी बुझुन् पाऊ तलैमा परुन् पूजा हो पतिको भनेर घरका काम्मा अगाडि सरुन्।।१।। पतिपरायण हुँदा पत्नीपरायण होओस्, पतिभक्ति हुन्छ भने पत्नीभक्त होओस् तब विभेदको कटुताको सवालै उठ्दैन ! बालबच्चा हेर्नुपर्ने, भित्री कामधन्दामा नारीको कला पारखी रहने अर्थात् लैंगिक चाहनाको अन्तरले पनि सायद एउटा अघोषित कानुन बन्यो। नारीलाई घरभित्र कँज्यायो अनि समाजभित्र कुसंस्कार बन्यो। यसर्थ, भानुको भावनामा सोही समाजको दृश्य चित्रित हुन पुग्यो। भानुले तारापतिलाई सम्झाउँदै बुहारीका लागि वधूशिक्षा बनाएको कुरा पृष्ठभूमिका रूपमा तीन पंक्तिमा उल्लेख गरेका छन्। वधूशिक्षालाई नै घटनाले जन्माएको प्रष्ट छ। भानुको विचार र सोचमा नारी दमनको भावना भन्दा पनि तत्कालीन समाजको बुझाइभित्रको वस्तुपरक चित्रण छ अर्थात् तत्कालीन समाजको प्रतिनिधिमूलक भाव प्रस्फुटित छ। वस्तुत: साहित्यकार समाजबाहिर जान नसक्ने टेनको अवधारणासँग वधूशिक्षा ठ्याम्म मिल्छ : रोगी बालक वृद्ध सासु ससुरा जेठाज्यु देवर पति पूपू सासु अमाज्यु नन्द जति छन् खान्छन् इ खाजा जति।।१२।।  नारी र पुरुषका बिचको लैंगिक विभेदभित्र धार्मिक र सामाजिक प्रहार जति छ त्यसभित्र प्राकृतिक अन्तरलाई समेत घुसाइएको छ। आखिर दमन, अन्याय, अत्याचार त नारीलाई मात्रै होइन, सबैका लागि दण्डनीय अपराध नै हो। यद्यपि, आज भत्किरहेका विसंगत परिवारमा नारीको भूमिकालाई त्यतिखेर सचेत तुल्याएका आदर्शवादी सन्देश त आजका लागि निकै उपयोगी छन् नै। किनकि प्रकृतिले बच्चालाई नौ महिना कोखमा राख्ने, जन्माउने, आमाजस्तो गरिमामय भूमिका निर्वाह गर्ने र सन्तानलाई असल शिक्षा दिने सबैभन्दा शक्तिशाली क्षमता पुरुषलाई दिएकै छैन। वस्तुत: सतीप्रथा, दासप्रथा, पुरुषद्वारा बहुविवाह गर्ने एकोन्मुख पितृसत्तात्मक संस्कार, नारीले नारीलाई नै र पुरुषले नारीलाई दमन गर्ने बुहार्तनवादी सोचले त्यतिखेरको समाज कति ग्रसित रहेछ भन्ने कुरालाई बोध गर्ने अवसर वधूशिक्षाले दियो। भानुले पनि समाज अनुकूल लेखिदिए तर त्यो समाजकै सोचभित्रमात्र पोखिएर त्यसमा अलिकति पनि विद्रोही भाव नहुनुले नै भानु दोषमुक्त रहँदैनन् : सौताको रिस गर्नु पाप छ बहुत् एकै दुवैका पति। मर्दामा पनि जानुपर्छ जसले मीलेर सङ्गै सती।।१३।। चाकर्लाई अह्राउनू खुशि हुँदै मीठा वचन्ले गरी।।३।। छिनि सकि सब धन्धा सासुको पाउ मिच्दी। उँघिकन बिखबर् भै पाउ मिच्दै त ढल्दी।।२७।। राम्रोनराम्रो कर्मलाई पापधर्मको कसीमा कसिदिएकाले भानु पनि उक्त समाजको आफ्नै विश्वासमुखी नियमबाट अछुतो रहेनन्। २०८औं जन्मदिवसको प्रसंगलाई हेर्दा १८७१ मा जन्मेका भानुले भोगेको समाज आजजस्तो त पक्कै थिएन। किनभने अमेरिका युरोपतिर सन् १८४० को दशकमा नारी आन्दोलनको संगठन प्रारम्भ भएको इतिहास छ। १९औं शताब्दीबाट प्रारम्भ भएको नारीवादी आन्दोलनले आजसम्म समानताको लडाइँ लडिरहनुपरेको छ। यो प्रशंसावादी वा बचाउमुखी विचार नभएर समाजको गतिशील यथार्थ हो। भानुको त्यो बेलाको समाजमा हनन् भएको नारी अधिकारका सन्दर्भलाई उनले वस्तुपरक व्याख्या गरिदिए। त्यसैले हामीलाई केही त थाहा भयो। वस्तुपरक रचनामा रचनाकार तटस्थ बन्न पुग्छ तर आत्मपरक लेखनमा लेखकको नीजत्व झल्किन्छ। आखिर उनी तत्कालीन समाजका एक प्रतिनिधि पात्र न हुन्। वधूशिक्षा लेखेकै कारण भानुलाई नारीविरोधी भनेर आरोपको लाठी बर्साउनुभन्दा २०० वर्षपछिका हामीले व्यावहारिक रूपमा समतामूलक समाजको दिगो सोच बनाउनु उत्तम हो। साहित्यकार जुन देश, काल, समय र परिस्थितिमा जन्मे, हुर्केको हुन्छ, सोहीअनुसार सामाजिक तथा सांस्कृतिक मूल्य मान्यतालाई विश्वास गर्छ। भानु पनि त त्यही पितृसत्तात्मक समाजमा जन्मिए। अनि, उनी पनि आजसम्म जकडिएर हट्न नसकेको नारी दमनकारी सोचभित्र मात्रै रुमल्लिए : प्राणका नाथ् पतिका अगाडि गइ जो फर्माउँछन् सो गरोस्। भन्छन् ल्यान तमाखु खान्छु भनि ता चाँडै तमाखू भरोस्।। किस्मिस् दाख बदाम मिस्रि नरिवल् जो चीज् छ सो सो दिई पाऊ मिच्न तयार भै अघि सरोस् तेल्को कटौरा लिई।।२८।। श्रीमान्का लागि बदाम, किसमिस दिनुपर्ने वधूशिक्षाको सन्दर्भले विपन्न परिवारको अभाव र वास्तविकतालाई समेट्न सक्दैन। यहाँ श्रीमान्ले श्रीमतीलाई सोही भाग कटाएर दिनुपर्ने मान्यता रहँदो हो त सायद वधूशिक्षामा देवकोटाको मुनामदनको आभा आइहाल्थ्यो। अर्कोतिर, हिजोको धुमपान गर्ने संस्कार र आजको समाजको मद्यपानसम्मको संस्कारसँग तुलना गर्दा मान्छे त आज नै बढी अनैतिक बन्दै गएको देखिन्छ। यद्यपि, बुहार्तनवादी दमनकारी हिजोको चित्र आज धेरै हदमा परिवर्तित छ। परिवारमा आपसी सद्भाव र प्रेमका कोणबाट हेर्दा आजको मान्छे हिजो जसरी संयुक्त परिवारमा पनि छैन। अनि, सासुले बुहारीलाई बुहार्तन लाद्ने परिपाटी उल्टिएर छोराबुहारीले वृद्ध अभिभावकलाई अपमान गरेका दृश्य आज छन्। समाज परिवर्तन हुनुपर्नेमा लोभानीपापानी बढ्दै गएको भान हुन्छ। आजको सहरी समाजतिर हुने विवाह, जन्मदिन जस्ता समारोहमा मदिराजन्य पदार्थ खाने र खुवाउने व्यवस्था नभएसम्म त्यसलाई स्तरीय भेला मानिँदैन। यसर्थ वधूशिक्षामा वर्णित समाजसँग रहेर तुलना गर्दा हाम्रो वर्तमान समाजमा केही परिवर्तन त भयो तर विसङ्गति बढ्यो। हिजोको आदर्श प्रेम आज भौतिक र दैहिक वासनामा परिणत भयो। हाम्रो समाजमा श्रीमान्ले श्रीमती छोड्नेभन्दा श्रीमतीले श्रीमान् छोड्ने दर बढ्न थाल्यो। बच्चालाई झाडीमा फाल्ने आजको भयावह अवस्था हिजो थिएन। आजको समाज जति अनादर्श र कलंकित छ त्योभन्दा धेरै सभ्य र भव्य सुखका साथ पारिवारिक सद्भाव हिजो बढी थियो कि ! एउटा विचारणीय पाटोलाई हेर्दा सायद हिजोको समाजका सकारात्मक विषयलाई भानुले धेरै लेखेनन्। अर्थात्, वधूशिक्षा त लेखे तर वरशिक्षा लेखेनन् र गल्ती भएको हुँदो हो। सासुले बुहारीलाई बुहार्तन लाद्ने परिपाटी उल्टिएर छोराबुहारीले वृद्ध अभिभावकलाई अपमान गरेका दृश्य आज छन्। समाज परिवर्तन हुनुपर्नेमा लोभानीपापानी बढ्दै गएको भान हुन्छ। आजका मान्छेले लेख्ने साहित्यमा दमन र उत्थानका विषयलाई जति धेरै उठाइन्छ तर मानवता र विपन्नतामा दुख्ने घाउ छायामा परिरहेकै छन्। भावी पिँढीले आजको समाजमा पनि अभै व्याप्त रहेको जातीय विभेदका समस्याभन्दा पनि चर्काे बनेको भौतिकवादी लालसा, अमानवीय स्वार्थका कारण ओझेलिएको मानवताका विषयमा प्रश्न उठाउन सक्नेछ। त्यहाँ तेस्रो लिंगीको आवाज छुटेको, नारीद्वारा पीडित पुरुषको कथा छुटेको अनि कोटा पद्धतिका कारण, जातका कारणले सक्षम मानिसलाई अन्याय भएको कुरा पनि त उठ्न सक्ला। आज हामीले बनाएको समानता, अधिकार र अवसरको दायरालाई आगामी पुस्ताले मानवीय न्यायको सिद्धान्त विपरीत भनेर अथ्र्याउन सक्ला। त्यसैले हाम्रो सोच दोषमुक्त छँदै छैन। आजका लागि निकै सान्दर्भिक माग बनिरहेका विषय भोलिका लागि असान्दर्भिक र अनुपयुक्त हुन सक्छन्। विभेदमा प्रताडित मानवतावाद देशको लिखित कानुनभन्दा समाजको अलिखित कानुन कहिलेकाहिँ निकै अब्बल बनिदिन्छ। यसले सकारात्मक र नकारात्मक दुवै धारणालाई मलजल गराइदिन्छ। यदि वधूशिक्षाभित्र वरशिक्षाको भावना पनि हुँदो हो त सायद त्यो समालोचनामा जिम्मेवारीबोध हुन्थ्यो। धेरै हदमा नारीले घरभित्र र पुरुषले घर बाहिरको जिम्मेवारी सम्हाल्ने पद्धतिले हाम्रो समाज अद्यापि सञ्चालित छ। नारीले असल आचरण अपनाए घरमा राम्रो हुने मान्यताले पुरुषलाई भन्दा नारीलाई शिक्षा दिनुपर्ने संस्कारबाट समाज अघि बढ्नुपथ्र्यो तर त्यसो पनि भइरहेको देखिँदैन। आमाको काखबाट बालकले सिक्ने ज्ञानका सन्दर्भ हिजो अलिखित थिए तर उपयोगी थिए। वस्तुत: मानवता वादमा फुल्ने प्रेमभावमा कोही दलित हुँदैन न त आरक्षणको आवश्यकता नै हुन्छ। आजको सन्दर्भमा पनि अवसर र अधिकारका नामले मानवीय न्यायलाई समुचित सम्बोधन गर्न सकेको छैन ! समतामूलक समाज निर्माणार्थ जुट्नुपर्ने हामी हिजोको पुस्तालाई गाली गर्नतिरै बढी तम्सिएका छौं। अहिले त परिवर्तनका लागि भन्दै महिलाको झुण्ड, बाहुन हुँ भन्नेको अर्को झुण्ड, थारुको अर्को झुण्ड, दलितको झुण्ड, आदिवासीको झुण्ड बनिरहँदा मानवीय भावनाको बोध हुन नसकेको त होइन ! मानवीय हिसाबमा गरिबको घर बनाऔं, उसलाई जग्गा दिलाऔं, विपन्नका छोराछोरी पढाऔं या अन्य मानवीय सहयोग गरौं, विपन्नका लागि रोजगार दिलाऔं भन्ने भावना हामीभित्र जागृति देखिँदैन। तब कुरा समानताको हुने तर काम स्वार्थमा अड्किने समस्या रहिरहन्छ। किनभने, यदि भानुले आजको समाजलाई देख्ने हो भने उनले घाँसीलाई हेर्ने दर्शनभन्दा पृथक् चिन्तन जन्मिँदो हो ! भानुको युगमा अधिकार र समानताको कुरा गर्दैगर्दा त्यहाँ बुहार्तन र नारी दमन त थियो तर मानवतावादी सकारात्मक चिन्तन पनि निकै बलियो रहेको अनुमान लगाउन सकिन्छ। हामी हिजोको पुस्तालाई गाली गरेर विभेदको झुण्डवादी लडाइँमा फस्न थालेका छौं। हिजो जिउँदाको जन्ती मर्दाको मलामी बन्ने हामीले आज आफ्नो र अर्कोको सीमारेखा कोरेका छौं। फलत: असहयोगी बन्ने नीतिको अघोषित दायरामा माथिदेखि तलसम्म नै विभाजित छौं। आज त आपूलाई प्रगतिवादी नारीवादी हुँ भन्नेले नारीको हक र हितका कुरा उठाउँदा नारीद्वारा हुने पुरुषको दमनलाई भुल्नु नहुने बाध्यता बढ्दो छ। चाहे उदार नारीवादका कुरा होऊन्, चाहे माक्र्सवादी नारीवाद, या त आमूल नारीवाददेखि समाजवादी नारीवादसम्मा कुरा आऊन् आखिर मानवतावाद पछाडि नै छ। जबसम्म मानवतावाद हुँदैन त्यहाँ चुरो कुरै छुट्छ। जब मानवतावाद आउँछ तब त्यहाँ नारीवादका लम्बेतान चर्चा नै चाहिँदैन, साम्यवाद आइहाल्छ। अहिले उत्तरआधुनिक नारीवादका आँखाबाट हेरिरहँदा पनि तेस्रो लिंगीले उपेक्षित हुनु परेको दर्दको सन्दर्भ छुट्दोरहेछ। जसले दमित, दलित, पिछडा वर्गका आवाजलाई उठाउँछन्। तिनले गरिबीले ग्रसित ब्राह्मण वा क्षत्रीलाई पनि शोषकको संज्ञा दिने रहेछ। वास्तवमा आजको युगमा सबैलाई एकै डालामा हालेर हेर्नु अनुचित हुन्छ। यस मानेमा भानुले देखाएको पारिवारिक सद्भाव र प्रेमको कसिलो एउटा नातोलाई, देशभक्तिको समर्पण र समाजको सौहार्दतालाई त आज पनि उत्तिकै बोध गर्नुपर्छ। यसर्थ वधूशिक्षा लेखेर वरशिक्षा नलेखेका भानुलाई समालोचक टेनको अवधारणामा राखेर हेर्दा त्यो उनको समाजको प्रभावमा सिर्जित रचना हो भन्नुमा बढी न्यायोचित हुन्छ।"
साहित्यकार उपाध्यायको निधन,फिदिम : नौलो साहित्यिक बहान प्रतिष्ठानका अध्यक्ष रामप्रसाद उपाध्यायको निधन भएको छ। कोरोना संक्रमण भएपछि झापाको बिर्तासीटी अस्पतालमा उपचाररत उपाध्यायको शनिबार बिहान निधन भएको हो। प्रतिष्ठाका महासचिव प्रेम ओझाकाअनुसार स्वास्थ्यमा समस्या आएपछि केहीदिन अघि उपाध्यायलाई बिर्ता सीटी अस्पताल लगिएको थियो। असार १२ गते एन्टिजेन परीक्षण गर्दा उनलाई कोरोना संक्रमण देखिएको थियो। इलामको सोयाङमा जन्मिएका ६६ वर्षीय उपाध्यायले पाँचथरको फिदिममा स्थायी रुपमा बसोबास गर्दै आएका थिए। उपाध्यायका एक छोरा र तीनछोरी छन्।
चन्द्रागिरीको चुचुरोमा जुँगा मुछेको सिलसिला,"ज्ञान, विज्ञान अनि मनोविज्ञानले आपसी अँगालो हालेकै हुन्छ। नांगो नयनले छर्लंग हेर्न, देख्न नपाइने यो रहस्य! अनुभूतिगम्य छ। अनुभूतिगम्य भन्नु भित्री आँखाले नियाल्नु नै हो। प्रकृतिमा रमाउन सक्नु त्यहाँको जीवनवायु पर्याप्त उपभोग गर्न पाउनु र सक्ने वातावरण उपयोग र उपभोग गर्न पाउनु त हो। सिद्घार्थ गौतमले बुद्घत्व त्यहीँबाट प्राप्त गरेथे। थाहै थिएन। हाइ सञ्चो। हाइ सञ्चो पीरमुक्त स्थिति। योगी, मुनिहरू तपोवन साधना गर्छन्। जसले साधना गर्छन् उही त साधक बन्छन्, हुन्छन्। ऋषिमुनिहरू प्रकृतिमै रमाउँछन्। रमाउनु सन्तुष्टिकै फल बन्छ। रमाउनु र सन्तुष्टिबीच रमणीय तर मजबुत सेतु निर्मित छ। यो प्रसंग अलिकति मनोविज्ञानमूलक छ। ज्ञान, विज्ञान अनि मनोविज्ञानले आपसी अँगालो हालेकै हुन्छ। नांगो नयनले छर्लंग हेर्न, देख्न नपाइने यो रहस्य! अनुभूतिगम्य छ। अनुभूतिगम्य भन्नु भित्री आँखाले नियाल्नु नै हो। प्रकृतिमा रमाउन सक्नु त्यहाँको जीवनवायु पर्याप्त उपभोग गर्न पाउनु र सक्ने वातावरण उपयोग र उपभोग गर्न पाउनु त हो। सिद्धार्थ गौतमले बुद्धत्व त्यहीँबाट प्राप्त गरेथे। पर्याप्त जीवनवायु, हरियाली कलकल नदी पानी प्रवाह, चराचुरुंगीका कलरब ध्वनी गुञ्जन आदि प्राकृतिक भोजन, अन्न भकारी भित्रको भन्दा कतिकति गुणा पौष्टिक हाइहाइ न खाइखाइको अवस्था चिन्तामुक्त स्थिति। चिन्तामुक्त रहन मोहजाल मुक्त हुनुपर्दोरहेछ। मोहजाल मुक्त रहन सांसारिकता मुक्त हुनुपर्दोरहेछ। क्रमभंग गर्ने चाह एक प्रकारको आन्दोलन कै अन्त। आन्दोलित हुन वा आन्दोलनरत राख्न सापेक्षित मनस्थिति सार्थक सवल रहेसम्म टिक्दोरहेछ। चञ्चल स्वभाव यसका लागि आत्मघाती रहन्छ। रोचक मित्रले एक अर्को रोचक घटना विवरण सुनाउनु भएथ्यो। तिनै विवरण पाठक बन्धुबीच गाँठो फुकाउन लागेको थिएँ। मै यस्ता बेढंगी क्रमभंगको बिलखवन्दमा फसेछु। भन्न सजिलै भनिन्छ। गर्न त पोख्त सीपवान मन र अक्कल चाहिँदो रैछ। त्यसैत मंगले आफ्नै ढंगले उखान सार्थक बन्दोरैछ। हाडबिनाको जिब्रो फट्कार्ने वक्ता बनेझैं निर्बन्ध आत्मपरक निबन्धकारका घरठेगान हुँदोरैनछ। कहिले यता कहिले उता दलबलकारी प्रबल नेता ! राष्ट्रका भाग्यविधाताजस्ता! प्रशंग जबजका प्रबल प्रणेता कमरेड स्व मदन भण्डारीका ! कमरेड मदन भण्डारीलाई चिन्छु सशरीर। अध्यक्ष मनमोहन अधिकारी र महासचिव मदन भण्डारी एक साथ भ्रमण गर्दै २०४७४८ तिर सुर्खेत आउनु भएथ्यो। सुर्खेतको सभागृहमा उहाँहरूले सम्बोधन गर्नु भएथ्यो। मैले नि त्यहाँ अवसर छोपेथें। नछोपेको भए त्यस अवसर सायद उहाँहरू सदेह जीवन्त देख्ने, भेट्ने, सुन्ने अवसर गुुुमाउँदो हुँ। मौका गाएर बिलौना गर्नुजस्तो मुख्र्याईँ के पो हुँदो हो ? उदेक लाग्छ ! आफैंसित; आफैंलाई। सीमाको लचकदारिता नाघेपछि चुँडिन्छ रबर ! सीमाहीनता विश्वविधाता भनौं प्रकृतिमाताका कुनै बन्धन नै हुन्न। अजस्र सृष्टिका परिवर्तनशील स्वाभावले सबैलाई परिवर्तित अवस्थामा पुर्याएकै छ र हुन्छ। दुःखद् दुर्घटना घट्यो २०५० जेठ ३ गते, दासढुंगा काण्ड। कमरेडद्वय मदन भण्डारी अनि जीवराज आश्रितले यात्रा भरेका जीप दुर्घटना ग्रस्त भए। आमसञ्चार माध्यमहरूले रहस्यमय दुर्घटना भने। गाडीचालक भने जीवित उत्रे। अनपेक्षित, अनुत्तरित घटना रहस्यकै गर्भगृहका निराकार भ्रुण बनेको बन्यै छ अद्यावधि ! जननी जन्म भूमिश्च स्वर्गादपि गरी यशी पढेबुझेको त रहस्यादपि रहस्यमयि पनि रहेछ ! कुरो र कुलोको धार आफ्नै हुन्न। कुलो जता फर्कायो उतै तेर्सिन्छ। कुरो पनि जतातिर मोड्यो उतै मोेडिन्छ। कुलो फर्काउन हातमा सीप, कुरो मोड्न विवेकशील तर्क चाहिँदो रैछ। मानिस हातमा सीप र मनमस्तिष्कमा विवेकशील तर्कपूर्ण प्राणी नै त भए। जे भए नि मनको ढुकढुकी मदन भण्डारी कला साहित्य प्रतिष्ठानद्वारा आयोजित कलासाहित्यसंगीतिक कार्यक्रमको भव्यताकै वर्णन रहेको रह्यै छ। चन्द्रागिरीको प्राकृतिक छटा, आधुनिक यातायात पूर्वाधार साधना, चन्द्र ढकालका पर्यटन प्रवद्र्धनमुखी केवलकारको सुप्रबन्ध आदिको बखानले मन्त्रमुग्ध पारेको रोचकजीका वर्णन! साढे छयासी वर्षको तन्नेरी वैशको आकांक्षा अनुमानभन्दा धेरै गुणा भिमकायका हुँदारैछन्। जान्न बुझ्न चाहने उत्कण्ठाका लागि छेकबार हुँदोरैनछ कतै, कठैबरी ! इच्छाआकांक्षाका त्यान्द्रो नितान्त लचकदार हुँदोरैनछन्। त्यति लचकदार त रबरका त्यान्द्रो नि नहुँदा हुन् सायद ! रबरको त्यान्द्रोको लचकको सीमा हुन्छ। सीमाको लचकदारिता नाघेपछि चुँडिन्छ रबर ! सीमाहीनता विश्वविधाता भनौं प्रकृतिमाताका कुनै बन्धन नै हुन्न। अजस्र सृष्टिका परिवर्तनशील स्वाभावले सबैलाई परिवर्तित अवस्थामा पुर्याएकै छ र हुन्छ। प्रकृतिको यो स्वभावमा नैरन्तर्य छ। यही निरन्ततालाई आत्मसात गर्दै बाँच्नु जीवनको नैरन्तर्य ठान्छ यो जीवन्त जीवन चरो! चन्द्रागिरी पर्वतका सुखद् वर्णन इतिहासका भिन्न भिन्न कालखण्ड वाचक पानाहरूमा पढेको झझल्को अझै मनग्यै छ। गोरखाका राजा पृथ्वीनारायण शाह चन्द्रागिरीको टुप्पो उक्लेर एक फन्को लाए। यता काठमाडौं उपत्यकातिर फर्की जुँगामा ताउ लाएको साथका द्वारे सुसारे आसेपासे सद्भावुक सहचारीहरूले पृथ्वीनारायण शाहका भावकामनाका मनोविज्ञान यसरी विसाए, हजुरको मनोध्याउना बुझ्यौं यसरी कि हजुरले काठमाडौं उपत्यकामाथि शर जमाउन चाहनुभएको छ रोचक मित्रले वर्णन गर्नुभयो। झसंगिएँ आफैं यसरी कि उनीझैं तीक्ष्ण पुरुषलाई काठमाडौं उपत्यकामाथि धावा बोल्ने अन्तरप्रेरणा नै पनि बन्न सक्छ। मनोविश्लेषण मात्र मेरो यो ! काठमाडौं उपत्यका शर गर्न केवल मनको उत्कण्ठा मात्र सबथोक थिएन। त्यसका लागि उनले अनेक अनेक उपायको साधना गरे। शर गर्नु भनेको कब्जा जमाउनु नै हो। निर्विवाद सत्य यो ! वादे वादे जायेते तत्व बोधका जरो किलो मर्मबोधी चेत नै थिए उनी। विश्लेषण गर्दै जाँदा त्यसको मर्मभेदी मन्त्र खुल्छ। इष्टमिजेठीमधु एक झार वस्तु। जंगल प्रकृतिका एक स्वरूप। इष्टमि नेपाल भाषा शब्द स्वरूप। इष्ट संस्कृत शब्द पनि। इष्ट मित्र नि संस्कृत शब्द नै हो। इष्टमित्रबाट अन्तिम अक्षर एउटा त्र झिक्दा इष्टमि बन्छ। भाषा विज्ञान अनुरूप यस्ता कूट कलासाधना सर्वभाषिक स्वरूप रहेको छ। लुफ्ट शब्दको जर्मन भाषामा हावा हुँदोरहेछ। हंस शब्द हाँसवाचक शब्द छ। लुफ्ट हंस दुई भाषीय शब्द सन्धि हुँदा लुफ्ट हंस लुफ्थान्सा उच्चारण हुनपुग्यो। स्वस्तिका शब्द संस्कृत शब्द नै हुन्। त्यसको अर्थ हुन्छ अभिवादन। थाइ भाषाभाषीहरू नमस्कारअभिवादन भन्न सवादिक्याय भन्छन्। सवादिक्यायको अर्थ खुल्यो मलाई। भाषाविज्ञान शास्त्र अध्ययनको क्रममा अन्तरराष्ट्रिय विद्यार्थी समूहसाथ सहपाठ गर्दा। इण्डोनेशियालीहरू भाषालाई बहासा भन्दारैछन्। तिनीहरूसित सहपाठी हुँदा सिकेको जानकारी मेरा यी। अमेरिकी, बेलायतीहरू भ उच्चारण कठिन मान्छन्। उनीहरूका भी अक्षरलाई हामी भ उच्चारण गर्छौं। उनीहरू त्यसलाई ब आधि व आधि संयुक्त बनाई उच्चारण गर्छन्। थरिथरिका देश, भाषा, संस्कार मण्डित सांस्कृतिक परम्पराले गाजिँदा मानिस जातिकै अहम् सम्पदा निर्माण हुँदोरैछन्। अलि गम्भीर चिन्तनले हिलोको गर्भबाट कमलको फूल फक्रेझैं मानव मस्तिष्कमा फक्रन्छ। शाश्वत सत्य बन्छ यो। राजनीतिक उत्सर्ग र उत्कर्षका लागि जसरी साम नीति अनुशरण योग छ; त्यसरी नै दान नीति रहेको छ। पृथ्वीनारायण शाह जसलाई इतिहास नेपाल राष्ट्रनिर्माता मान्छ। चन्द्रागिरीको टुप्पोबाट काठमाडौं उपत्यका नियाल्दै जुँगामा ताउ हाल्छन्। त्यसकै मनोविज्ञानमूलक अभिप्राय प्रक्षेपण गर्ने पकड लिएको छु। त्यसै सन्दर्भमा विविध सांस्कृतिक संस्कारका पृष्ठभूमिमा भाषिक अभिव्यञ्जना हुने प्रचलनहरू उदाहरण गर्न चाहेथें। माथिल्ला उदाहरण त्यतिमै सीमित छन्। निबन्धकारिताका निर्बन्ध विचरण यस्तै त बन्छन्, बन्दारहेछन्। झन्डै पौने तीन शताब्दीव्यापी उनका राजनीतिक सुझबुझ चन्द्रागिरीकै उचाइमूलक लाग्छ। उनका सुझबुझ राजनीतिक, आर्थिक, औद्योगिक, सामाजिक, धार्मिक, सांस्कृतिक, अन्तर्राष्ट्रिय र सैनिक नीतिहरू दिव्योपदेशका साङ्लो प्रक्षेपण गर्छ। उसबेलाका दिव्य उपदेश सम्भवतः यस बेलाका स्वेतपत्र, घोषणा पत्र आदि हुन सक्छन्। उसताका शाही बाजेहरूका पालामा भनूँ यसबेलाका बाहुन् कि नहुन् यस लोकतान्त्रिक ध्वाङ् फुकाई युगान्तकारी लाग्छ। पृथ्वीनारायण शाहले चन्द्रागिरीको चुचुरोबाट भए गरेका राजकीय सर्भेक्षणले साम, दाम, दण्ड, भेदकै पूर्वीय जीवन दर्शन अँगालेकै बुझिन्छ। पृथ्वीनारायण शाहले पहिलो राजनीतिक साधनालाई सम्झाई बुझाई आफ्नो पक्षधर बनाउने नै ठाने, माने। पक्षधरहरूलाई रकम (तलव दान) उपहार प्रदान, भूमिदान (बिर्ता), अपराधीलाई दण्डसजाय, यी तीनै साधनाबाट पनि असावधानी रहनेलाई भेदभावबाटै गलहत्याउने नीति अपनाउनै मन्त्र साधना गर्ने नीति अँगालेको सूक्ष्म भेद मन्त्र जपेको दिव्य उपदेश बनाएको छ। पृथ्वीनारायणले अनुशरण गरेका साम, दाम, दण्ड, भेदमूलक नीति वर्तमानकै लागि पनि असान्दर्भिक ठान्दिनँ भन्छु। समाज र देशका राजनीतिक मनोभावहरू केही फेरबदल रहेर पनि सत्ता मनोविज्ञान आत्माभिमुख नै रहेको विश्व दर्पणमै प्रतिबिम्बित भइरहेको पाइन्छ। साम नीतिअनुरूप पृथ्वीले नेपाल एकीकरण अभियानको क्रममा मितेरी भावले सबैभन्दा पहिले भक्तपुरका राजा रणजित मल्लका छोरा राजकुमार वीरनरसिं सित मितेरी साइनो गाँसे। मितेरी नाताले भक्तपुर दरबार प्रवेश गर्ने मार्ग प्रशस्त भयो। तत्कालीन मल्लवंशीय नेपाल मण्डलको भूराजनीतिक अवस्था अध्ययन गर्ने स्वर्ण अवसर प्राप्त गरे। बेलाबखत गोरखा दरबार आउजाउ गर्दा नुवाकोट, बन्दीपुर आदिका स्थिति बोध गर्ने सुनौलो अवसर प्राप्त भएको निर्विवाद सत्य साबितिन्छ। राजनीतिक जुनकुनै परिसरका लागि साम नीति हुबहु उस्ताउस्तै हुने गर्छ। अलि गम्भीर चिन्तनले हिलोको गर्भबाट कमलको फूल फक्रेझैं मानव मस्तिष्कमा फक्रन्छ। शाश्वत सत्य बन्छ यो। राजनीतिक उत्सर्ग र उत्कर्षका लागि जसरी साम नीति अनुशरण योग छ; त्यसरी नै दान नीति रहेको छ। राजनीतिक चाँजोपाँजो तराजुजस्तै सन्तुलित राख्न दान नीतिको ढकतराजु दुरुस्त राख्नुपर्ने नै हुन्छ। नत्र राजनीतिक अन्तरंग फुस्रिन्छ। राजनीतिक क्षितिजलाई चहकमहक दिइराख्न दण्डभेदको तराजु उत्तिकै ठिक्क र मिलाई राख्न जरुरी हुन्छ; जत्तिकै साम, दाम। दण्ड नीति अवलम्बन दुई कारण गरिन्छ। पहिलो संस्थागत पवित्रता जोगाउन। दोस्रो, नेता कार्यकर्ताका आचारसंहिता स्खलित नपार्न, हुन नदिन। दण्डनीय क्रियाकलाप हुन नदिन र हुनबाट संगठनलाई बचाउन पनि यसको अपरिहार्य अनुभूति गरिएको हुन्छ। मानिसमा सदासय भावका साथै बलमिचाहापनका प्रवृत्ति दुवै सँगसँगै हिँडिरहेका हुन्छन् दुई पाइला, दुई पाखुरा, दुई आँखा, दुई कान, दुई नासिकासरह ! सन्तुलित सहविन्यासले मानिसबाट मानव बन्दा हौं। असन्तुलित सोच विचारबाट दानव। सन्तुलनका अभावले उपद्रवी दानवतातिर लम्काइदिन्छ हामीलाई। प्रकृतिसित अन्तरनिहित विधाताको विधि बनेको यो। यी र यस्तै अनेकानेक असमान असामञ्जस्यले हामीभित्र आफैंले भेदविभेद उब्जाइरहेका हुन्छौं। यसबाट बच्न हामी आफैंले आफूलाई विभेदी तŒव बनाइरहेका हुन्छौं। विभेदी आत्मस्वाभावले हामीलाई भेदक बनाएको हुन्छ। पूर्वीय जीवन दर्शनमूलक यी चिन्तनले राजनीतिक बृहद् क्षेत्रमा भेदभावले ओतप्रोत पारिदिँदो कुरोको चुरो फेला पार्ने मार्गप्रशस्त हुन्छ। अनि समसामयिक चिन्तनबिनाको एकलकाँटे स्वाभाव उत्पन्न हुनथाल्छ। हठी बन्छौं हामी ! पूर्वीय जीवन दर्शनमा आधारित अर्थात् आधारशिला बनाएको स्वस्थ राजनीतिक चिन्तनले असन्तुलित आचरणमा सामञ्जस्य कायम गर्न गहकिलो भूमिका निर्वाह गर्न मार्गप्रशस्त गर्छ। हाम्रै राजनीतिक धरातल चहार्दै कसैले साधारण, कर्मठक्रियाशील दोस्रो, पहिलो तहका नेतृत्ववाहक कोटीका व्यक्तिव्यक्तित्वनेतृत्वका पुस्ताका पुस्तामा भेद कायम रहेगरेको भेटिन्छ।"
कोरोना भाइरसका कारण मृत्यु भएका परिवारलाई ५० हजार,"मंगलबारे : कोरोना भाइरस कारण मृत्यु भएका परिवारलाई इलामको देउमाइ नगरपालिकाले राहतस्वरुप ५० हजार रुपैयाँ उपलब्ध गराउने भएको छ । नगर कार्यपालिकाको बैठकले आर्थिक वर्ष ०७८०७९ को नीति तथा कार्यक्रममा नगरबासीको मृत्यु भए सो रकम दिने निर्णय गरेको हो । नगरपालिकाका प्रमुख सूर्यप्रसाद पोख्रेलले यो यस वर्षको नयाँ कार्यक्रम भएको बताए । नगरपालिकाले नयाँ कार्यक्रमका रुपमा देउमाइलाई अपाङ्ता मैत्री घोषणा गरेर अपाङ्ता भएका पहेलो कार्ड भएका व्यक्तिलाई मासिक रु ५०० दिने निर्णय गरेको छ । सो नगरपालिकाले एकल पुरुषलाई समेत भत्ता दिँदै आएको छ । साथै ४५ वर्ष उमेर नाघेका अविवाहित महिलालाई मासिक एक हजार रुपैयाँ भत्ता उपलब्ध गराउने भएको छ । यौनिक अल्पसङ्ख्यकलाई पनि मासिक एक हजार रुपैयाँ भत्ता उपलब्ध गराउने नगरपालिकाको नीति तथा कार्यक्रममा उल्लेख छ । अन्य स्थानीय तहभन्दा फरक कार्यक्रमका रुपमा शुरुबाट नै यस नगरपालिकाले नगरपालिका भित्र बसोबास गर्ने नगरवासीले बच्चा जन्माउँदा पोषण सुविधा उपलब्ध गराउँदै आएको छ । त्यस्तै मृत्यु हुँदा दाहाससस्कार खर्च भनेर पनि नगद उपलब्ध गराउँदै आएको छ । जन्म र मृत्युमा नगरबासीलाई नगद ५ हजार उपलब्ध गराउँदै आएको छ । सो कार्यक्रमलाई समेत निरन्तरता दिइएको नगरपालिकाका प्रमुख कार्यकारी अधिकृत प्रेमप्रसाद दाहालले बताए । शिक्षा, सडक मर्मत तथा निर्माण, विजुलीवत्ती, खानेपानी, कृषि तथा पशु लगायतका पुराना कार्यक्रमलाई निरन्तरता दिइएको नगरपालिकाका सूचना अधिकारी गोविन्द प्रसाद बास्तोला (गोपाल) ले बताए।"
विराटनगरमा राष्ट्रिय अनुसन्धानका कर्मचारीको हत्या,"विराटनगर : पारिवारिक विवादलाई लिएर विराटनगरमा राष्ट्रिय अनुसन्धानका कर्मचारीको शुक्रबार राति हत्या भएको छ। विराटनगर महानगरपालिका५ पृथ्वी चोक घर भएका ४२ वर्षीय भोला सिंहको आफ्नै घरमा हत्या भएको हो। मादक पदार्थ सेवन (मापसे) गरेका आफ्नै भाइ ३१ वर्षीय साजन सिंहले धारिलो हतियारले प्रहार गरेर उनको हत्या गरेको मोरङ प्रहरी प्रमुख एसपी जनार्दन जिसीले जानकारी दिए। उनका अनुसार दाजुभाइबीच परिवारिक विषयलाई लिएर विवाद र झगडा भएपछि राति १०:३० बजेतिर साजनले दाजुमाथि धारिलो हतियार प्रहार गरेको पाइएको छ। गम्भीर घाइते अवस्थाका भोलालाई तत्काल प्रहरीले उपचारका लागि विराटनगरको विराट नर्सिङ होम एवं विराटनगर अस्पताल पुर्याइए पनि राति ११ बजेतिर चिकित्सकले मृत घोषित गरेको जिसीले बताए। उनका अनुसार हतियार प्रहारबाट भोलाको घाँटीको दायाँ भाग, टाउको र देब्रे हातको पातोमा गहिरो चोट लागेको थियो। अति नै गम्भीर अवस्थामा प्रहरीले उद्धार गरेर घाइतेलाई उपचारका लागि अस्पताल लगेको हो, उनले भने, अस्पताल पुर्याएको केही बेरमै चिकित्सकले मृत घोषित गरिदिए। एसपी जिसीका अनुसार मृतकलाई लागेको चोटका आधारमा घटनामा धारिलो हतियार प्रयोग भएको पुष्टि भएपनि कुन हतियार हो भन्ने यकिन भएको छैन। हत्यामा प्रयोग गरिएको हतियार फेला परेको छैन। खोजी गरिरहेका छौँ, उनले भने, घटनास्थलमा सिसा र कुर्सीहरु फुटेका एवं भाँचिएका छन्। घटनास्थल वरपर रगत लतपतिएको छ।उनले दाजुको हत्यामा संलग्न साजनलाई पक्राउ गरिसकिएको बताए। उनले सोकेसको सिसाले प्रहार गरेको प्रहरीलाई बताएका छन्। दाजुसँगको झगडामा सामान्य घाइते भएका उनलाई पनि उपचारका लागि नर्सिङ होममै भर्ना गरिएको थियो। हत्यामा संलग्न साजन आफैँ घाइते अवस्थामा रहेकाले घटनाका बारेमा धेरै कुरा खुल्न बाँकी रहेको प्रहरीले जनाएको छ। साजनले मापसे गरेर घटना गराएको पाइएको छ। प्रहरीका अनुसार उनी लागुऔषधका दुव्र्यसनी पनि भएको खुलेको छ। विगतमा पनि विभिन्न अपराधिक घटनामा संलग्न साजनलाई प्रहरीले पटकपटक पक्राउ गरेर कारबाही गरेको थियो। मृतक भोला राष्ट्रिय अनुसन्धान कार्यालय खोटाङमा कार्यरत हवल्दार हुन्। अनुसन्धान कार्यालयका सूचक रहेका उनी एक महिनाअघि तालिमका लागि हेटौँडा गएका थिए। आफ्नी आमा बिरामी रहेको थाहा पाएका भोला तालिम सकिएपछि केही दिनअघि मात्रै विराटनगरस्थित घरमा पुगेको राष्ट्रिय अनुसन्धान खोटाङका प्रमुख हीरा भट्टराईले बताए। उनका अनुसार भोला खोटाङ फर्किने तयारीमा थिए। तर कोरोना महामारी नियन्त्रणका लागि लगाइएको निषेधाज्ञाका कारण कार्यालय फर्कन सम्भव नभएको भट्टराईको भनाइ छ। दाजुको हत्यामा संलग्न साजन सिंह। पारिवारिक स्रोतका अनुसार भोलाले एम्बुलेन्समा चढेर शुक्रबार बिहान कार्यक्षेत्र फर्किन खोजेका थिए। प्रहरीका अनुसार खोटाङ जाने एम्बुलेन्स पनि खोजेर ठिक्क पारेका भोलाले अन्तिम समयमा एम्बुलेन्सले नभ्याएपछि घरमै रोकिनु परेको थियो। उनका १६ वर्ष मुनिका दुई छोरा र श्रीमती छन्। यता दाजुको हत्यामा संलग्न साजनको भने गत वैशाखमा श्रीमतीसँग सम्बन्ध विच्छेद भइसकेको परिवारले जनाएको छ। सधैँ मादक पदार्थ र लागुऔषध सेवन गरेर घरमा श्रीमतीलाई कुटपिट गर्ने र यातना दिने गरेको खुल्यो, प्रहरी स्रोतले भन्यो, झैझगडा र अत्याचार सहन नसकेपछि श्रीमतीले सम्बन्ध विच्छेद गरेको पाइएको छ। उनीसँग सम्बन्ध विच्छेद भए पनि श्रीमती भने साजनका परिवारकै सदस्यको संरक्षणमा थिइन्। आफूसँग नाता टुटाइसकेकी श्रीमतीलाई घरमै संरक्षण दिएर राखिएको भन्दै साजनले बारम्बार विवाद गरेर परिवारमा झैझगडा गर्ने गरेको स्थानीयको भनाइ छ। श्रीमतीलाई मिलिरहेको पारिवारिक समर्थनको विरोधमा रहेका साजनले शुक्रबार राति त्यही विषयमा विवाद गरेको र सम्झाईबुझाई गरिरहेका दाजुको हत्या नै गरिदिएको प्रहरीको भनाइ छ। घटनाको गम्भीर ढंगले अनुसन्धान सुरु गरिएको एसपी जिसीले बताए। दाजुको हत्यामा संलग्न साजनविरुद्ध कर्तव्य ज्यान मुद्दा चलाउन अनुसन्धान थालिने उनको भनाइ छ।"
भारतको केरलामा जिका भाइरस संक्रमण,"भारतको केरला राज्यका स्वास्थ्य अधिकारीहरूले १४ वटा जिका भाइरसको संक्रमणका घटना पहिचान भएपछि राज्यका सम्पूर्ण जिल्लाहरूमा स्वास्थ्य सतर्कताको घोषणा गरेका छन्। केरेलाकी स्वास्थ्यमन्त्री बीना जर्जले त्रिभन्द्रम जिल्लामा संक्रमणहरू देखिएको पुष्टि गरेकी हुन्। सन् २०१६१७ मा भारतको पश्चिमी राज्य गुजरातमा जिकाको सङ्क्रमण भएको विवरण आएका थिए। लामखुट्टेका कारण सर्ने जिकाका कारण बालबालिकाको मस्तिष्कका कोषहरू सुक्दै जाने र एउटा दुर्लभ प्रकारको पक्षाघातजस्तै रोग गिया ब्यारे सिन्ड्रोम देखिने बताइन्छ। अधिकांश अवस्थामा लामखुट्टेका कारण यो भाइरस सर्ने भने पनि यौनसम्पर्क गर्दा पनि जिका सर्ने गरेको पाइन्छ। सबै नयाँ सङ्क्रमणका घटनाहरू जिल्लाका स्वास्थ्यकर्मीहरूमा देखिएका हुन्। जर्जले जारी गरेको विज्ञप्तिका अनुसार जिका भाइरस सङ्क्रमण पुष्टि भएकी पहिलो बिरामी सीमा जोडिएको राज्य तामिलनाडुकी एक जना २४ वर्षकी गर्भवती महिला थिइन्। उनलाई जुन २८ तारिखमा टाउको दुख्ने, ज्वरो आउने र छालामा रातो डाबर देखिने लक्षण सहित त्रिभन्द्रमको अस्पतालमा भर्ना गरिएको थियो। 'उनको स्वास्थ्य स्थिर छ। साधारण किसिमले उनले बच्चा जन्माइन्। राज्यभन्दा बाहिर उनले यात्रा गरेको पाइएको छैन,' जर्ज भन्छिन्। उनले जारी मनसुनले लामखुट्टेहरूको विस्तारमा सघाइरहेको उल्लेख गरिन्। केरलाका स्वास्थ्य सचिव डा राजन खोब्रागाडेले सरकारले सङ्क्रमण देखिएका स्थानमा निगरानी टोलीहरू खटाएको र मानिसहरूलाई उक्त सङ्क्रमणबारे जानकारी दिइरहेको बताए। उनले गर्भवती महिलाहरूसँग कुराहरू गरिरहेको र विवाहितहरूलाई पनि परामर्श दिइरहेको जनाए। केरला कोभिड१९ को दोस्रो लहरसँग जुझिरहेको छ र पछिल्लो सात दिनमा कूल परीक्षणमध्ये त्यहाँ १० प्रतिशतभन्दा बढीलाई सङ्क्रमण भइरहेको पाइएको छ। सन् २०२० को ज्यानुअरीमा भारतमा पहिलोपटक कोरोनाभाइरस सङ्क्रमण पनि केरलाबाटै पुष्टि भएको थियो।"
भानुप्रति वन्दना !,तिम्रो जन्म भयो असार महिना रम्घा चुँदी गाउँमा सुम्प्यौ जीवन काव्यकृति रसमा नेपालकै नाउँमा । नेपाली लय भाव छन्द रसिला हौ सृष्टिका गायक भाषा ज्ञान बुझेर सुन्दर कथा रच्ने तिमी नायक ।।१।। तिम्रा सुन्दर सिर्जनाहरू सधैं चम्केर तारासरि घन्किन्छन् रसिला अनन्त रचना गाउँ र पाखाभरि । हे रामायणका धरोहर तिमी साहित्य सञ्जीवनी नेपालीपनमै रमाउन सक्यौ सुम्पेर त्यो जीवनी ।।२।। लेखेरै अनगिन्ति काव्यरसले आनन्द छर्दै गयौ मीठा सुन्दर शब्दका लय दियौ श्रद्धेय आफैं भयौ । नेपालीपनका समस्त जनका जीवन्त आधार हौ शक्ति बुद्धि विवेक ज्ञानगुनका भानु तिमी सार हौ ।।३।। ल्यायौ रे वनकुञ्जमा सरसिला भाका अनेकौं थरी नेपाली मनकुञ्जमा भरिदियौ माधुर्य आफैं छरी । हाम्रो देह मरेर जान्छ कहिले मर्दैन रे सिर्जना तिम्रो भक्ति र भावमा युत भई गर्छौं सधैं बन्दना ।।४।।
प्रधानमन्त्री ओली हेलम्बु क्षेत्रमा,हेलम्बु : प्रधानमन्त्री केपी शर्मा ओली आज सिन्धुपाल्चोकको बाढीपहिरो प्रभावित क्षेत्र हेलम्बु र मेलम्चीको अवलोकनका लागि आएका छन्। प्रधानमन्त्री ओली अहिले हेलिकप्टरबाट ओर्लिएर हेलम्बु क्षेत्रमा छन् भने यसपछि मेलम्ची क्षेत्रमा जानेछन्। प्रधानमन्त्री ओली मेलम्ची घ्याङमा स्थानीय तहका जनप्रतिनिधि र स्थानीयवासीसँग छलफलपछि गणेशबगर जाँदै छन्। उनले मेलम्ची आयोजनाको मुख्य सुरुङको हवाइ निरीक्षण पनि गर्ने कार्यक्रम छ। प्रधानमन्त्रीका साथमा भौतिक पूर्वाधार तथा यातायातमन्त्री वसन्तकुमार नेम्वाङलगायत छन्। मनसुन शुरु भएसँगै यही असार १ गतेको अविरल वर्षाका कारण सो क्षेत्रमा बाढी पहिराबाट जनधनको क्षति भएको थियो।
"हिंसाग्रस्त हाइटी : जहाँ ६ राष्ट्रपतिको हत्या भइसक्यो, हत्यारा सधैं अज्ञात","हाइटीमा राष्ट्रपति जोभेनेल मोसेको हत्यापछि विशाल प्रदर्शन भइरहेका छन्। यहाँका नागरिक यो हत्याकाण्डमा कसको संलग्नता छ भनेर यकिन हुन चाहिरहेका छन्। अन्तरिम प्रधानमन्त्री र प्रहरी प्रमुखले शान्त रहन आग्रह गरे पनि आक्रोशित नागरिकले विरोध प्रदर्शन गर्न छाडेका छैनन्। हाइटीमा राष्ट्रपति हत्याको घटना यो पहिलो भने होइन। हाइटी सन् १८०४ मा स्वतन्त्र भएपछि नै पहिलो राष्ट्रपति डेसालिनेस जिन ज्याकको हत्या गरियो। यस्तै, सन् १९१५ मा राष्ट्रपति साम भिलब्रनले पाँच महिना मात्रै शासन चलाउन पाए र उनको पनि हत्या भयो। उनीभन्दा पहिले नै सन् १८८६ मा प्रमुख बनेका जनरल सालोमन कार्यकालको दुई वर्षमै मारिए। यस्तै, सन् १९१२ मा जनरल सिनसिनाटस लेकोन्टे पनि मारिए। उनको हत्या भने कार्यालयमै भएको थियो। उनी सन् २०११ मा नेतृत्वमा पुगेका थिए। यस्तै जनरल ट्रान्क्रेड अगस्टको पनि १९१३ मा कार्यालयमै हत्या गरियो। उनी पनि कार्यकालको एक वर्षपछि नै मारिएका थिए। यसरी हाइटीको इतिहासमा राष्ट्रपति तथा सैनिक शासकहरू विभिन्न कालखण्डमा विदेशी तथा स्वदेशी समूहबाट मारिएका छन्। हाइटीको इतिहासमा हालसम्म ८ जनाले मात्रै पूर्ण कार्यकाल चलाउन पाए। राष्ट्रपति मोसेको हत्यासँगै यो मुलुक फेरि हिंसात्मक राजनीतिको अर्को सुरुङमा छिरेको विश्लेषण हुन थालेको छ। हतियारधारी समूहले बुधबार बिहानै राजधानी पोर्ट औं प्रिन्सस्थित निवासमा प्रवेश गरेर गोली प्रहार गरी राष्ट्रपति ५३ वर्षीय मोसेको हत्या गरेको हो। शरीरमा १२ वटा गोली लागेको अवस्थामा निवासमै लडिरहेको अवस्थामा मोसेलाई प्रहरीले फेला पारेको थियो। उक्त घटनामा राष्ट्रपति पत्नी मार्टिन घाइते भएकी थिइन्। उनलाई उपचारका लागि फ्लोरिडास्थित अस्पताल लगिएको छ। उनको स्वास्थ्य अवस्था स्थिर रहेको स्वास्थ्यकर्मीले जनाएका छन्। छोराछोरी भने सुरक्षित नै रहेको बताइएको छ। उक्त घटनामा विदेशी भाडाका २८ जना हतियारधारीको गिरोह प्रयोग गरिएको प्रहरीले बताएको छ। प्रहरीका अनुसार १५ कोलम्बियन र दुई हाइटियनअमेरिकन नागरिक छन्। उनीहरूलाई प्रहरीले नियन्त्रणमा लिएको छ। यीमध्ये ६ जना कोलम्बियन पूर्वसैनिकसमेत रहेको अनुसन्धानले देखाएको छ। यसलाई कोलम्बिया सरकारले पुष्टि गरेको छ। आरोपित पक्राउ गर्ने क्रममा प्रहरीले चलाएको गोली लागी चार जना मारिएका छन्। आठ जना फरार छन्। हामी हाइटियनहरू विक्षिप्त भएका छौं। हामी यो स्वीकार गर्दैनौं, प्रदर्शनमा सहभागी एक जनाले मिडियासामु भने, उनीहरूको खोजीमा हामी पनि सहयोग गर्न तयार छौं। किनभने हामीलाई पनि थाहा पाउनु छ कि यस घटनामा कसको हात छ उनीहरूको नाम, पृष्ठभूमि। प्रदर्शनकारीले सन्दिग्धहरूको गाडीमा आगो लगाइदिएका छन्। जसले गर्दा प्रमाणसमेत नष्ट भएको जनाइएको छ। प्रहरी प्रमुखले कानुन हातमा लिन नहुने भन्दै प्रदर्शनकारीलाई शान्त रहन आग्रह गरेका छन्। ताइवान दूतावासमा छिरेका ११ शंकास्पदलाई पक्राउ गरी प्रहरीलाई बुझाइएको थियो। जहाँ उनीहरूले ताइवानको दूतावासको संरचनासमेत भत्काएका थिए। अन्तरिम प्रधानमन्त्री क्लाउड जोसेफले राष्ट्रपतिले भ्रष्टाचार विरोधी अभियान चलाएकाले उनको हत्या गरिएको आरोप लगाएका छन्। प्रहरीले बिहीबार पत्रकार सम्मेलनमा कोलम्बियन पासपोर्ट देखाउँदै विदेशीहरू प्रवेश गरी राष्ट्रपतिको हत्या गरेको बताएको थियो। कोलम्बियाले कम्तीमा ६ जना शंकास्पद आफ्ना पूर्वसैनिक भएको पुष्टि गरेको छ। अनुसन्धानका लागि हाइटीलाई सहयोग गर्न कोलम्बिया सरकारले प्रतिबद्धता व्यक्त गरेको छ। अमेरिकाले भने आफ्नो कुनै पनि नागरिक पक्राउ परेको कुरा पुष्टि गर्न नसकिने जनाएको छ। अमेरिकी र क्यानेडियन मिडियाले जेम्स सोलागेस नामका ३५ वर्षीय दोहोरो नागरिकता भएका अमेरिकी पक्राउ परेको बताउँदै आएका छन्। जो हाइटीस्थित क्यानेडियन दूतावासका पूर्वसुरक्षगार्डसमेत रहेको पुष्टि भएको छ। ल्याटिन अमेरिकी गरिब मुलुकमा हाल देशव्यापी संकटकाल लगाइएको छ। साथै सबै सीमा बन्द गरिएका छन्। तर, प्रदर्शन भने व्यापक हुँदै गएको छ। कसरी भयो आक्रमण ? भारी हतियारसहितको टोली बुधबार बिहानै १ बजे राजधानी पोर्ट औ प्रिन्सस्थित राष्ट्रपतिको निवासभित्र छिर्यो। गोली प्रहारपछि घटनास्थलको भिडियो सार्वजनिक भएको थियो। जहाँ कालो पोशाक लगाएका हत्याराहरूले अमेरिकी लागूऔषध गिरोह भएको नाटक गरेका थिए। आक्रमणका क्रममा राष्ट्रपतिको ओछ्यान र शयनकक्षसमेत तोडफोड गरिएको थियो। घटनास्थलमा छोरी जोमार्ली, छोराहरू जोभेनेल जुनियर र जोभार्लेन सुरक्षित नै रहेको बताइएको छ। जोमार्लीचाहिँ ओछ्यानमुनि लुकेर बाँचेको बताइन्छ। जबकि दुईजना घरेलु कर्मचारीहरूलाई आक्रमणकारीले बाँधिदिएका थिए। (एजेन्सीको सहयोगमा)"
बार्टी र पिर्लोस्कोभा फाइनलमा,"लन्डन : अस्ट्रेलियाकी विश्व नम्बर एक अस्लेइघ बार्टी र चेक रिपब्लिककी क्यारोलिन पिर्लोस्कोभा विम्बल्डन टेनिसको फाइनलमा प्रवेश गरेका छन्। लन्डनमा बिहीबार राति भएको सेमिफाइनलमा बार्टीले जर्मनीकी एन्जलिक कर्बर र पिर्लोस्कोभाले बेलारुसकी दोस्रो वरीयताकी आर्यना सब्लेन्कालाई पराजित गरेका हुन्। बार्टी र पिर्लोस्कोभा दुवै विम्बल्डनको फाइनलमा पहिलो पटक पुगेका हुन्। उनीहरूले शनिबार राति उपाधिका लागि प्रतिस्पर्धा गर्ने छन्। २५ वर्षीया बार्टीले कर्बरलाई ६३, ७६ (७३) को सेटमा पराजित गरिन्। यसैगरी २९ वर्षीया पिर्लोस्कोभाले बेलारुसकी आर्यना सब्लेन्कालाई ५७, ६४, ६४ ले पाखा लगाइन्। जितपछि बार्टीले शनिबार आफ्नो ठूलो सपना साकार पार्ने अवसर मिलेको बताइन्। शनिबार मलाई आफ्नो ठूलो सपना पूरा गर्ने मौका मिलेको छ, उनले भनेकी छन्, यसका लागि मैले निकै मेहनत गर्नुपर्नेछ। म आफ्नो तर्फबाट उत्कृष्ट खेल पस्किनेछु। विम्बल्डनको यस संस्करणमा बार्टीले जम्मा एक सेटमा मात्रै पराजय बेहोरेकी छन्। विम्बल्डनको पहिलो चरणको खेलमा स्पेनकी कार्ला स्वारेज नवारोससँग एक सेट गुमाएकी थिइन्। निकै प्रतिस्पर्धात्मक खेलमा बार्टीले ६१, ६७(१७),६१ को जित निकालेकी थिइन्। नवारोससँग दोस्रो सेटमा निकै संघर्ष गरेकी बार्टीले त्यसयता सहज जित निकाल्दै आएकी छन्। विश्व नम्बर एक बार्टीले क्वार्टरफाइनलमा आफ्नै देशकी अजिला टोमलजानोभिचलाई पराजित गरेकी थिइन्। बार्टीले टोमलजानोभिचलाई ६१, ६३ को सोझो सेटमा पराजित गरेकी थिइन्। यसैगरी पिर्लोस्कोभाले स्विट्जरल्यान्डकी भिक्टोरिजा गोलुविकलाई सोझो सेटमा पराजित गर्दै सेमिफाइनलमा स्थान बनाएकी थिइन्। पूर्वविश्व नम्बर एक खेलाडी क्यारोलिन यसअघि फ्रेन्च ओपनमा भने दोस्रो चरणबाटै बाहिरिएकी थिइन्। शनिबार बार्टी र पिर्लोस्कोभा उपाधिका लागि कोर्टमा उत्रिँदा निकै प्रतिस्पर्धात्मक खेल हुने विश्वास गरिएको छ। अहिलेसम्म यी दुईबीचको भिडन्तमा बार्टी हावी देखिएकी छन्। यी दुईबीच भएका सात भिडन्तमा बार्टीले पाँच खेलमा जित हात पारेकी छन्। यसै वर्षको स्टुटगार्ड क्वार्टरफाइनलमा बार्टीले पहिलो सेट हारेर पनि पुनरागमन जित निकालेकी थिइन्। सन् २०१६ मा यूएस ओपनमा उपविजेता बनेयता पिर्लोस्कोभा पहिलो पटक फाइनलमा पुगेकी हुन्। सन् २०१९ की फ्रेन्च ओपन च्याम्पियन बार्टी दोस्रो उपाधिको खोजीमा छिन्। विम्बल्डनबाट अमेरिकी टेनिस स्टार सेरेना विलियम्स, रोमानियाकी टेनिस स्टार सिमोना हालेप, जापानी खेलाडी नाओमी ओसाका र बेलायतकी नम्बर एक टेनिस खेलाडी जोहन्ना कोन्टाले विभिन्न कारणले प्रतियोगिताबाट बाहिरिएपछि बार्टी र पिर्लोस्कोभा उपाधि नजिक पुगेका हुन्। सेरेना विम्बल्डनको पहिलो चरणको खेलमा बेलारुसकी अलेकसान्द्रा सासनोविचविरुद्धको खेलमा चोट बोकेपछि प्रतियोगिताबाट बाहिरिएकी थिइन्। विश्व वरीयतामा तेस्रो स्थानमा रहेकी साविक विजेता हालेपले चोटको कारण र २३ वर्षीया ओसाकाले डिप्रेसनका कारण टेनिसबाट केही समय विश्राम लिने बताउँदै विम्बल्डन नखेल्ने निर्णय लिएका थिए। आफूसँगै रहेका खेलाडीमा कोरोना पोजेटिभ देखिएका कारण आइसोलेसनमा बस्नुपर्ने भएपछि कोन्टाले विम्बल्डन गुमाएकी थिइन्।"
हलिउडमा आलियाको पाइला,"मुम्बई : बलिउड अभिनेत्री आलिया भट्ट हलिउड फिल्म इन्डट्रीमा इन्ट्री गर्ने तयारीमा छिन्। बलिउडमा पछिल्लो समयकी निकै व्यस्त नायिका आलियालाई चाँडै नै हलिउडमा पनि देख्न सकिने भारतीय सञ्चारमाध्यमले जनाएका छन्। भारतीय सञ्चार माध्यमका अनुसार आलियाले हलिउड एजेन्सी कम्पनी डब्लूएमईसँग सम्झौता गरिसकेकी छन्। यो एजेन्सीले एमा स्टोन, गैल गडोट, ओपरा, चार्ली थेरानलगायत कयौं अन्तर्राष्ट्रिय कलाकारलाई हलिउडमा डेब्यु गराएको थियो। आलिया आफैंले आफू हलिउडको हिस्सा हुन लागेको खुसी आफ्ना फ्यानसँग साटेकी छन्। उनले इन्टाग्राममा डब्लूएमईसँग सम्झौता भएको भन्दै बताएकी छन्। डब्लूएमईले स्वागत गरेको मेसेज सेयर गरेकी आलियालाई धेरैले बधाई तथा शुभकामना दिएका छन्। आलिया बलिउडमा निकै व्यस्त छिन्। उनको थुप्रै फिल्महरू लाइनमा छन्। आलिया रणवीर कपुरसँग पहिलो पटक देखिँदै छिन्। आलिया र रणवीरको प्रेम सम्बन्धलाई लिएर भारतीय सञ्चार माध्यममा निकै चर्चा हुँदै आएको छ। आलियाले कोरोना भाइरसको महामारीकै समयमा गंगुबाई कठियाडवाडीको छायांकन सिध्याएकी थिइन्। उनको मुख्य भूमिका रहेको चलचित्रको निर्देशन सञ्जयलीला भन्सालीले गरेका छन्। यस चलचित्रमा आलियाले माफिया क्विन गंगुबाईको भूमिका निर्वाह गर्नेछिन्। यस्तै उनी आरआरआर, डार्लिङ र रकी और रानी चलचित्रमा पनि अनुबन्ध भइसकेकी छन्। आलियासँगै बलिउड स्टार ऋतिक रोशन, विद्युत् जामवाललगायतका कलाकार पनि हलिउडमा डेब्यु गर्ने अभियानमा छन्। यस वर्षको सुरुआतमै ऋतिकले हलिउड एजेन्सी गर्ससँग सम्झौता गरेका थिए। बलिउड अभिनेत्री प्रियंका चोपडा र दीपिका पादुकोणले यसअघि नै हलिउडमा पाइला राखिसकेका छन्। प्रियंकाले थुप्रै चलचित्रमा काम गरिसकेकी छन् भने दीपिकाले आईसीएमसँग सम्झौता गरिसकेकी छन्।"
अमेरिकाले १५ लाखलाई पुग्ने खोप दिने,"काठमाडौं : अमेरिकाले १५ लाखभन्दा बढी नेपालीलाई पुग्ने खोप उपलब्ध गराउने भएको छ। अमेरिकी राजदूत र्यान्डी बेरीले सामाजिक सञ्जालमा संक्षिप्त जानकारी दिँदै केही दिनमा कोभिड१९ विरुद्धको खोप निःशुल्क उपलब्ध गराउन लागेको जानकारी दिएका हुन्। अमेरिकाले अमेरिकी फर्मास्युटिकल कम्पनी जोन्सन एन्ड जोन्सनद्वारा उत्पादित जेन्सेन खोप सहयोग गर्न लागेको हो। यो खोप एक मात्रा (डोज) लगाए पुग्छ। राजदूत बेरीले नेपालअमेरिका साझेदारीको ७३ वर्ष लामो यात्रामा आफ्ना लागि अन्त्यन्तै खुसीको क्षण भएको उल्लेख गरेका छन्। अमेरिका सदैव नेपालीहरूको साथमा छ र नेपालीको जीवनस्तर सुधारमा निरन्तर काम गरिरहने छ, उनले उल्लेख गरेका छन्। उक्त खोप नेपालमा कहिले आइपुग्छ भन्नेबारे यकिन भइनसकेको अमेरिकी दूतावासले जनाएको छ। यसअघि राष्ट्रपति विद्यादेवी भण्डारीले नेपाललाई खोप सहयोगका लागि अमेरिकी राष्ट्रपति जो बाइडेनलाई पत्र लेखेकी थिइन्। यद्यपि, यो खोप सहयोग भने अमेरिकी जनताका तर्फबाट भएको जनाइएको छ। अमेरिकाले यसअघि नेपालसहित विश्वका विभिन्न मुलुकलाई गत महिनाभित्रै खोप सहयोग गर्ने वाचा गरेको थियो। तर, नेपालले अमेरिकाले वाचा गरेको खोप हालसम्म प्राप्त गरेको छैन। सरकारले चीनको सिनोफार्म कम्पनीबाट खरिद गरेको ८ लाख डोज भेरोसेल खोप शुक्रबार ल्याइएको छ। उक्त कम्पनीसँग ४० लाख डोज खोप खरिदको सम्झौता भएको छ। जसमध्ये पहिलो खेपमा ८ लाख डोज ल्याइएको हो। स्वास्थ्य सेवा विभागअन्तर्गत खोप शाखा प्रमुख डा झलक गौतमका अनुसार चीनबाट प्राप्त भएको खोपलाई तीनवटा प्रदेशमा पठाइएको छ। डा गौतमले बागमती, गण्डकी र लुम्बिनी प्रदेशमा पठाइएको बताए। भने, खोप ढुवानी गर्ने रेफ्रिजेरेटर भ्यानबाट हेटौंडा, पोखरा र बुटवलस्थित प्रादेशिक भण्डारणमा पठाइसकेका छौं। जनसंख्याको अनुपातमा पठाइएको उक्त खोप कुन मितिदेखि कुन उमेर समूहलाई प्राथमिकता दिने विषयमा निर्णय भइनसकेको डा गौतमले बताए। कोभिड१९ राष्ट्रिय खोप कार्ययोजनामा तोकिएको प्राथमिकता अनुरूप निर्णय हुन्छ। कति खोप प्राप्त हुन्छ। त्यसको आधारमा पनि कुन उमेर समूलाई प्राथमिकता दिने भन्ने कुराको निर्धारण गर्छ, उनले भने। यसअघि भारतबाट उपलब्ध गराइएको कोभिसिल्ड र चीनको भेरोसेल खोप लगाइएको थियो। ६२ वर्षभन्दा माथिल्लो उमेर समूहलाई उक्त खोप लगाइएकोमा अब ५० वर्ष नाघेका व्यक्तिले खोप पाउने सम्भावना रहेको स्वास्थ्य तथा जनसंख्या मन्त्रालयले जनाएको छ। अहिलसम्म ५५ वर्षमाथिका करिब १७ लाखलाई खोप लगाइसकेको स्वास्थ्य सेवा विभागले जनाएको छ। खोप शाखा प्रमुख डा गौतमले अहिले ५५ वर्ष नाघेका अधिकांशले खोप लगाइसकेकाले अब बाँकी रहेको उमेर समूहमा खोप लगाइने बताए। भने, खोप आएमा त्योभन्दा तल्लो उमेर समूहमा पनि जान्छौं। विभिन्न मुलुकबाट आउने खोपबारे स्पष्ट भइसकेको छैन। भण्डारको तयारी गरिरहेका छौं। खोप आएको अवस्थामा लगाउन पनि सुुरु गर्छौं।"
बहुविवाह मुद्धामा फरार अभियुक्त पक्राउ,जाजरकोट : बहुविवाह मुद्धामा फरार अभियुक्त पक्राउ परेकी छन्। १० महिना अघि जिल्ला अदालतबाट सजाय सुनाइएकी भेरी नगरपालिका २ रिसाङ्ग बस्ने अनिता शाह विकलाई प्रहरीले पक्राउ गरेको हो। गत वर्ष भदौ ९ गते जिल्ला अदालतबाट एक वर्ष ५ महिना १२ दिन सजाय र २० हजार जरिवाना तोकिएको थियो। तर उनी फरार हुँदै आएकोमा घरमै बसिरहेको अवस्थामा प्रहरीले उनलाई पक्राउ गरेको हो। उनका श्रीमान चन्द्र बहादुर विक गत वर्ष नै पक्राउ परिसकेका थिए। उनलाई अढाइ वर्षको जेल सजाय तोकिएको छ। दुवै जनालाई सँगै पक्राउ गरिएको भएपनि अनिता धरौटीमा छुटेकी थिइन्।
उपचारका लागि सम्झौता,"काठमाडौं : राष्ट्रिय तथा अन्तर्राष्ट्रिय खेलाडीहरूको स्वास्थ्य उपचारका लागि राष्ट्रिय खेलकुद परिषद् र राष्ट्रिय ट्रमा सेन्टरबीच शुक्रबार सम्झौता भएको छ। राष्ट्रिय तथा अन्तर्राष्ट्रिय खेलाडीको औषधि उपचारका लागि दुईपक्षीय सम्झौता गरिएको हो। परिषद्का सदस्यसचिव रमेशकुमार सिलवाल र ट्रमा सेन्टरका निमित्त प्रमुख मेडिकल सुपरिटेन्डेन्ट डा सन्तोष पौडेलले सम्झौतापत्रमा हस्ताक्षर गरे। सम्झौताअनुसार सेन्टरले खेलाडीका लागि २४सै घण्टा इमर्जेन्सी सेवा, २४सै घण्टा रक्तसञ्चार सेवा, २४सै घण्टा फार्मेसी सेवा, २४सै घण्टा रेडियोलोजीइमेजिङ सेवा (सीटी, डेक्सा स्केन, यूएसजी, एक्सरे आदि), २४सै घण्टा प्याथोलोजी ल्याबसेवा, २४सै घण्टा शल्यक्रिया सेवा (विभिन्न विषयका), अर्थोपेडिक तथा ट्रमा सर्जरी (हाडजोर्नी, स्पाइनल, जोर्नी प्रत्यारोपण, स्पोर्ट्स इन्जुरी तथा आर्थोस्कोपी सर्जरीलगायतका सेवा), न्युरो सर्जरी (बहिरङअन्तरङ सेवा), इएनटी (बहिरङअन्तरङ सेवा), वर्न प्लास्टिक, जनरल सर्जरी, ओरल एन्ड मेक्जिलो फेसियल, भास्कुलर सर्जरी (अन्तरङ सेवा), सघन उपचार सेवा र फिजियोथेरापीलगायत ट्रमा सेन्टरबाट उपलब्ध हुने सम्पूर्ण स्वास्थ्य सेवा सामाजिक सेवा एकाइमार्फत सहुलियतपूर्ण रूपले उपलब्ध गराउनेछ। सेन्टरमा उपलब्ध नभएका सेवा तथा औषधि, औषधिजन्य सामग्री र शल्यक्रियाजन्य सामग्री तत्कालका लागि बिरामी स्वयंले व्यवस्था गर्नुगराउनुपर्ने तथा त्यसरी प्रयोग भएका सेवा र सामग्रीहरूको भुक्तानी सेन्टरको सिफारिसका आधारमा बिरामीले परिषद्सँग सोधभर्नाका लागि पेस गर्न सक्नेछन्। खेलाडीको प्रभावकारी उपचारमा सहजीकरण गर्नका लागि दुवै पक्षबाट आआफ्नो फोकल पर्सन तोक्नु पर्नेछ।"
होला त एकता घोषणा ?,"काठमाडौं : नेकपा एमालेको एकता सहमति नजिक पुगेको छ। कार्यदलले लगातार पाँच दिनदेखि जारी राखेको छलफल, संवाद सहमति नजिक पुगेको बताउँदै शनिबार निष्कर्षमा पुर्याउने दुवै पक्षका नेताहरूले जानकारी दिएका हुन्। शुक्रबार करिब ७ घण्टा लगातार एकतालाई निष्कर्षमा पुर्याउन छलफलमा कार्यदलका नेता लागिपरेका छन्। उनीहरूले सहमतिको दस्तावेज तयार पारेका छन्। शनिबार पार्टी एकताको सहमतिको दस्तावेजलाई अन्तिम रूप दिइने भएको छ। बिहीबार नै एकताको घोषणा गर्ने तयारी गरेको कार्यदलमा अध्यक्ष केपी शर्मा ओली र वरिष्ठ नेता माधवकुमार नेपालको भेटवार्तापछि केही कठिनता उत्पन्न भएको थियो। माग र सर्त पनि थपिएका थिए। केन्द्रीय कमिटीमा आफनो पक्षको सन्तुलन हुने पर्ने माग थपेपछि केही समस्या आएको थियो। एमाले र माओवादी एकीकरण हुँदा ओलीले आफू पक्षका ३८ र माओवादी केन्द्रबाट आएका २३ जना नेतालाई एकलौटी केन्द्रीय कमिटीमा थपेकोमा त्यसमा आफ्नो पक्षको पनि सन्तुलन हुनुपर्ने भन्दै थप माग माधव पक्षले अघि सारेको थियो। एकीकरणको समयमा थप्ने विषयमा माधव नेपालको पनि सहमति नै थियो। यी विषयमा दुवै पक्षलाई विनविन हुने गरी सहमति भएको बताइएको छ। संस्थापन पक्षको विरुद्ध विपक्षी पक्ष दलका नेता शेरबहादुर देउवालाई प्रधानमन्त्री बनाउन अदालत गएर गरेको हस्ताक्षर फिर्ता विषयमा मौनता जनाउने र फैसलापछि पार्टी निर्णयअनुसार अघि बढ्ने विषयमा सहमति भएको छ। पार्टी एकता पछि देउवाको नाम गरिएको हस्ताक्षरको अर्थ नहुने एक कार्यदलका सदस्यले बताए। २०७५ जेठ २ मा फर्किनेमा दुवै पक्ष सहमत नै भइसकेका थिए। हुन त ओलीले जेठ ३ पूर्वको अवस्थामा फर्किने भने पनि जेठ २ कै अवस्था कायम गर्ने विषयमा यसअघि नै सहमति भएको थियो। अब एमालेको जनवर्गीय संगठनदेखि मातहत कमिटी जेठ २ कै अवस्थामा फर्किने छन्। व्यवस्थापनमा समस्या आएमा वा असहमति प्रकट भएमा भने कार्यदल बनाएर टुंग्याइनेछ। माधव पक्षका नेता एवं कार्यदल सदस्य सुरेन्द्र पाण्डेले सहमति नजिक पुगेको बताउँदै शनिबार टुंगोमा पुग्न सक्ने बताए। सहमति नजिक छौं, शनिबार टुंगोमा पुग्न सकिनेछ, उनले भने। बैठकपछि कार्यदलका सदस्य एवम् एमालेका प्रवक्ता प्रदीप ज्ञवालीले सहमतिको हस्तावेजलाई अन्तिम रूप दिन भाषिक शुद्धतालगायतका विषयलाई पूर्णता दिएर टुंग्याउने जानकारी दिए। उनले पार्टी एकता सृदृढ गर्ने सन्दर्भमा सहमतिमा पुगेको दाबी गरे। कार्यदलको आजको बैठक हामीले निकै लामो, निकै सौहाद्र्र र सघन छलफलमा बिताएका छौं। झन्डैझन्डै ७ घण्टा व्यतित गरेका छौं र बैठकबाट हामी पार्टीको एकतालाई सुदृढ गर्ने सन्दर्भमा सहमतिमा पुगेका छौं, उनले भने। उनले एमालेका कार्यकर्ता, समर्थक र शुभचिन्तकले गर्दै आएको पार्टीको भविष्यप्रतिको चिन्ता दूर हुने गरी सहमतिमा गएर शनिबारको बैठक टुंग्याउने जानकारी दिए। यति चाहिँ म तपाईंहरूलाई सेयर गर्न चाहन्छु कि हामी अहिलेका जति पनि प्रश्नहरू छन्, त्यसलाई सहमतिको बिन्दुमा ल्याइपुर्याएका छौं, बैठकपछि उनले भने, त्यसकारण अब नेकपा एमालेका नेता कार्यकर्ता र समर्थक शुभचिन्तकहरूले पार्टीको भविश्य के होला भन्नेबारे उहाँहरूको चिन्तालाई दूर गर्ने गरी हामी सहमतिका साथै यो बैठकलाई टंग्याउने छौं। उनले शीर्ष नेतासँग नियमित परामर्श गरेर फाइनल गरिने पनि जानकारी दिए। नेताहरूसँग आवश्यक परामर्श नियमित रूपमा भइरहन्छ, उनले थपे, शनिबार हामी यसलाई फाइनल गर्छौं। कार्यदललाई नै यो समस्या समाधानका लागि सहमतिको प्रस्ताव तयार पार्न टीओआर पाएका छौं। हामी त्यही आधारमा नै टुंग्याउँछौं। कार्यदलका सदस्य गोकर्ण विष्टले लगभग सहमति भएको बताए। विष्टले एकाध विषय मात्र टुंगिन बाँकी रहेको बताए। धेरै लामो समय बसेका कारणले बाँकी रहेका विषयमा शनिबार बसौं भन्ने कारणले बैठक स्थगन भएको छ। लगभग हामी सहमतिमा पुगेका छौं, उनले भने, हामीले छलफल गरिरहेका आधा दर्जन विषयमध्ये धेरै विषयमा सहमति भएको छ। एकाध विषय बाँकी छन्। ती पनि शनिबार टुंगो लगाउँछौं। सहमतिको घोषणा नभएसम्म अझै पार्टी एकता भाड्ने खेल हुन सक्ने कार्यदलका एक सदस्यले बताए। एमाले फुटाएर खेल्न खोज्ने शक्ति क्रियाशील रहेको उनले भनाइ छ। शीर्ष नेतालाई उचाल्न अतिवादी पक्षद्वारा उक्साउने काम पनि भइरहेको उनको दाबी छ। यही जेठ २ मा एकताका लागि बनेको १० सदस्यीय कार्यदलले विगत चार दिनदेखि निरन्तर पार्टी एकताको बैठक, छलफल, संवाद गरिरहेका छन्। एमाले एकताकाे खाका तयार : अनुमाेदनका लागि अध्यक्ष ओली र वरिष्ठ नेता नेपालबीच छलफल कठिन मोडमा एमाले कर्णालीको संसद्मा एमालेको अवरोध कायमै एमाले एकता प्रयास : १० दिनयता कुनै प्रगति नभएको घनश्याम भुसालको भनाइ एकाएक अल्झियो एमाले एकता घोषणा सिंहदरबारमा एमाले कार्यदल बैठक, नेपालको प्रस्ताव ओलीले स्वीकार गर्लान त? सहमतिको खाकालाई पूर्णता दिँदै एमाले एकता कार्यदल एमाले एकतामा सहमति जुटेको कार्यदल सदस्यको दाबी"
मेलम्चीको बाढीले बनायो सुकुम्बासी,"हेलम्बु : बेंसीमा सडक विस्तारसँगै गाउँको जग्गा बेचबिखन गरी १८ वर्षअघि हेलम्बु२ ढोडेनीबाट किउलको गणेशे बगर झरेका थिए, धनबहादुर तामाङ। तर, मेलम्ची खोलामा असार १ गते आएको बाढीले घर र साढे चार रोपनी खेत बगाएपछि धनबहादुर सुकुम्बासी भएका छन्। यससँगै छोराछोरीलाई राम्ररी पढाउने सपनासमेत बाढीले बगाएको छ। उनीहरू यति बेला छिमेकीसँगै टेन्ट हालेर बसेका छन्। उनका छिमेकी कामी तामाङको घरसँगै गरिखाने १५ रोपनी खेत पनि बाढीले बगायो। अहिले तत्काल त दाताले दिएको राहतबाट पेट पालिएला, कामी भन्छन्, दाताले दिन छाडेपछि जहान बच्चा लिएर कहाँ जाने ? आफू बाँचे पनि गरिखाने ठाउँ नभएपछि रातभर निदाउन नसक्ने उनी बताउँछन्। लरीमाया तामाङ चनौटे बजारमा भूकम्पपछि बनेको पक्की घर बगाएपछि अन्य छिमेकीसँगै टेन्टमा बसिरहेकी छन्। एक महिनाअघि बितेकी बुहारीको घेवा गर्न नपाएको उनको दुखेसो छ। असार पहिलो साता बुहारीको घेवा गर्ने योजना बनाएकामा १ गते नै बाढी आएपछि उनी घरबारविहीन अवस्थामा पुगेकी हुन्। जीवनभर कमाएको धन सम्पत्ति बाढीले लगेपछि उनका श्रीमान साङ्बो लामाको मन थिरमा छैन। उनीहरूले यसै वर्ष मात्र घर निर्माण सकेर बस्न थालेका थिए साङ्बो दिनभर मन बहलाउन गाउँ डुल्ने गरेको लरीमाया बताउँछिन्। घरमा भएको केही निकाल्न पाइएन, लरीमाया भन्छिन्, अब बाँकी जीवन कसरी बिताउने हो ? दमै तामाङले खेतबारी र घरसँगै ६० लाख रुपैयाँभन्दा बढी लगानी गरेर सुरु गरेको ट्राउट माछा फार्म गुमाउनुपर्यो। ऋण लिएर सुरु गरेको व्यवसाय बाढीले बगाएपछि ऋण कसरी तिर्ने भन्ने चिन्ताले उनलाई सताउन थालेको छ। हेलम्बु१ हल्देका ग्याल्जेन लामाले भूकम्पले भत्काएको घर पुनर्निर्माण सकेर अनुदानको अन्तिम किस्ता लिन पाएका थिएनन्। अन्तिम किस्ता नलिँदै उनको घर बाढीमा परेको छ। घरमा बाढी पस्न थालेपछि मुस्किलले लेदोसँगै हुत्तिएर बाँचे। उनी घर लगे पनि आफू बाँचेकोमा केही आशावादी छन्। तत्काललाई सुकुम्बासी भइयो, ग्याल्जेन भन्छन्, बाँचिएको छ केही गर्न सकिएला नि।"
सडकमा किलाएम्बुस,"गनापुर : दृष्टि विशेषज्ञ डा दीपेन्द्रराज भट्टराई चढेको कार १० दिनअघि कोहलपुरबाट नेपालगन्ज नपुग्दै पन्चर भयो। नयाँ टायर थियो। कसरीकसरी हावा गयो ? अचम्म लाग्यो, कोहलपुर नेत्रालयमा कार्यरत डा भट्टराईले भने, क्याट आईको किला पो गढेको रहेछ। राजमार्गमा रातिको समयमा गाडीको साइड लाइटजस्तै पहेंलो बत्ती बल्ने लाइटका रूपमा क्याट आई (बिरालोको आँखा) प्रयोग हुन्छ। कोहलपुर नगरपालिका१२ चप्परगौडीका किरण रैलाले त जेठमै दुईपटक मोटरसाइकलको टायर फेरे। १८ जेठमा कोरोना संक्रमितलाई भेटेर नेपालगन्जबाट घर फर्कँदै थिएँ, कोठारपुरमा पुगेपछि किलाले बाइक पन्चर भयो। निषेधाज्ञाले गर्दा वर्कसपहरू सबै बन्द थिए। झन्डै ६७ किलोमिटर बाइक डोर्याएर घर जानुपर्यो, उनले आक्रोश पोखे, त्यति बेला निकै रिस उठ्यो। जेठको अन्तिम साता फेरि नेपालगन्ज जाने बेला पनि किलाले बाइक पन्चर बनायो। कोहलपुरमा मसला उद्योग सञ्चालन गरेका उनी नेपालगन्ज ओहोरदोहोर गरिरहन्छन्। उनी बाटोभरि नै क्याट आइका किला नै किलाको एम्बुस रहेको टिप्पणी गर्छन्। कोहलपुरका नीरज सिंहको मोटरसाइकलमा त एक महिनाअघि गढेको किला अझै छ। कोहलपुरको न्युरोडबाट चौराहा जाने बेला किला बिझेको थियो। वर्कसपवालाले किला निकाले पन्चर हुन्छ, ननिकाले केही हुँदैन भनेपछि बाइकको टायरमा बिझेको किला झिकेको छैन, उनले भने, केही दिनअघि काकाको बाइक पिपरी चोकमा क्याट आइको किलाले पन्चर भयो। झन्डै २ किलोमिटर बाइक डोर्याएर घर आउनुभयो। शुक्रबार बिहान रत्न राजमार्गमा पर्ने जानकी गाउँपालिका६ गनापुर क्षेत्रसम्म पुग्दा दर्जनौं ठाउँमा क्याट आइका किला फेला परेका थिए। फेसबुक ग्रुपमा नेपालगन्जकोहलपुरनेपालगन्ज रूटमा यात्रा गर्दा सडकको बीचमा भएको क्याट आइको किलाले मोटरसाइकल, स्कुटर, अटो वा गाडीको टायर फुटेको वा भएको दुर्घटना बारे जानकारी माग्दा थुप्रै व्यक्तिले आफू पीडित भएको प्रतिक्रिया दिएका थिए। राँझाकोहलपुर ११५ किलोमिटर क्षेत्रमा सयौंको ठाउँमा यस्तो किला रहेको सडक डिभिजन कार्यालयले स्वीकार गरेको छ। भैरव नारायणम् जेभीले एक वर्षअघि रत्न राजमार्गको राँझाबाट कोहलपुर सडक क्षेत्रमा क्याट आइ राख्न ७ करोड २६ लाख रुपैयाँको ठेक्का पाएको थियो। ५ हजार ६ सयवटा क्याट आइ लगाउनुपर्नेमा ४ हजार २ सयवटा जडान गर्यो। ६ देखि १२ मिटर दूरीमा क्याट आइ जडान गरिएको थियो। कमसल खालको क्याट आइ भएकाले दुईतीन दिन पनि टिकेन। हामीले त्यसको भुक्तानी नै गरेनौं, सडक डिभिजन नेपालगन्जका प्रमुख होमबहादुर एसीले प्रस्ट पारे।"
राष्ट्रपतिलाई मुद्दा लाग्दैन,"काठमाडौं : राष्ट्रपति कार्यालयले राष्ट्रपतिलाई संविधानले सुम्पिएको जिम्मेवारी पूरा गर्ने सिलसिलामा आफ्नो पदीय हैसियतले सम्पादन गरेका कामकारबाहीको विषयमा मुद्दा नचलाइने कानुनी व्यवस्था रहेको जवाफ सर्वोच्च अदालतलाई पठाएको छ। त्यसैले राष्ट्रपति कार्यालयलाई विपक्षी बनाई दायर भएको रिट निवेदन बदरयोग्य रहेको निमित्त सचिव रूपनारायण भट्टराईले पठाएको लिखित जवाफमा उल्लेख छ। महान्यायाधिक्ताको कार्यालयमार्फत पठाइएको जवाफमा संविधानको धारा ६१ को उपधारा २ मा संविधान र संघीय कानुनबमोमिज कार्यसम्पादन गर्ने जिम्मेवारी राष्ट्रपतिलाई सुम्पिएको जनाइएको छ। राष्ट्रपतिलाई संविधानले सुम्पिएको जिम्मेवारी पूरा गर्ने सिलसिलामा आफ्नो पदीय हैसियतले सम्पादन गरेका कामकारबाहीको विषयमा निज पदमा रहँदा वा सेवानिवृत्त भएपछि निजउपर मुद्दा नचलाइने भनी राष्ट्रपति र उपराष्ट्रपतिको पारिश्रमिक तथा सुविधासम्बन्धी ऐन २०७४ को दफा १६ मा व्यवस्था गरी पदीय उन्मुक्तिसमेत प्रदान गरेको र, जवाफमा लेखिएको छ, सम्माननीय राष्ट्रपतिज्यूबाट भएको उल्लिखित कार्यसम्पादनलाई राष्ट्रपतिको कार्यालयले विज्ञप्तिमार्फत जानकारीसम्म गराएको हुँदा यस कार्यालयलाई विपक्षी बनाई दायर भएको रिट निवेदन हुँदा रिट बदरयोग्य छ। प्रधानमन्त्री केपी शर्मा ओलीले जेठ २१ गते मन्त्रिपरिषद्को हेरफेर तथा विस्तार गरेका थिए। त्यस निर्णयविरुद्ध राष्ट्रपति कार्यालयसमेतलाई विपक्षी बनाई सर्वाेच्चमा रिट परेको थियो। उक्त रिटमा सुनुवाइ गर्दै सर्वोच्चले लिखित जवाफ पेस गर्न राष्ट्रपति कार्यालयका नाममा आदेश जारी गरेको थियो।"
