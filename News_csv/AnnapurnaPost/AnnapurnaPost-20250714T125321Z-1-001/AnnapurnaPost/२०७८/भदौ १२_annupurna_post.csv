शीर्षक,विवरण
"महन्थ समूह विरुद्ध जसपाको अभियान: शीर्ष नेता भन्छन्, 'उनीहरु प्रतिगमनकारी ओलीको मतियार बने'","वीरगन्जः जनता समाजवादी पार्टी (जसपा) ले जसपा छाडेर नयाँ दल लोकतान्त्रिक समाजवादी पार्टी (लोसपा) बनाएका महन्थ ठाकुर र उनको दलका नेताहरु विरुद्ध मधेसमा भण्डाफोर अभियान थालेको छ । अभियानकै क्रममा शुक्रबार जनकपुरमा अभिमुखीकरण कार्यक्रम गरेको जसपाले शनिबार वीरगन्जमा पनि सोही कार्यक्रम गरेको छ । वीरगन्जको नगरसभागृहमा शनिबार आयोजित अभिमुखीकरण कार्यक्रमलाई सम्बोधन गरेका जसपाका शीर्ष नेताहरुले आफ्नो भाषणको पूरा समय महन्थ ठाकुर र उनीसँग रहेका नेताहरुको आलोचना र आक्रोसमै खर्च गरे । जसपाका राष्ट्रिय अध्यक्ष उपेन्द्र यादवले मधेस विद्रोहको जगहमा प्राप्त संघीय लोकतान्त्रिक गणतन्त्रलाई समाप्त पार्ने केपी ओलीको षड्यन्त्रमा महन्थ ठाकुर पनि लागेको आरोप लगाए । संघीय लोकतान्त्रिक गणतन्त्रलाई समाप्त गर्ने षड्यन्त्र केपी ओलीले गरिरहेको र उनलाई महन्थ ठाकुरले साथ दिएको आरोप यादवले लगाए । केपी ओली पूर्वराजा ज्ञानेन्द्र र महेन्द्रको जस्तै तानाशाह र निरकुंशताको मार्गमा हिँडेको समेत उनको आरोप थियो । यादवले भने,राजा ज्ञानेन्द्र र महेन्द्र जस्तै ओली पनि निरकुंशता र तानाशाहको मार्गमा हिँडेका छन्, अनि ओलीको त्यो षड्यन्त्रमा मुख्य सहयोगी महन्थहरु बनेका छन् ।' प्रतिगमनकारी ओलीको सरकारमा सहभागी भएर महन्थ ठाकुर पनि प्रतिगमनकारी ओलीको मतियार बनेको यादवले बताए । उनले जसपा फुटेको नभई महन्थ ठाकुरहरु छाडेर गएपछि पार्टी अझ सशक्त र सबल भएको दाबी गरे । पार्टीमा रहेका केही अवसरवादीहरु पार्टी छाडेर गएकाले जसपा पार्टीको शुद्धिकरण भएको उनले जिकिर गरे । ८० प्रतिशत केन्द्रीय सदस्य जसपामै रहेकाले जसपा नफुटेको, केही अवसरवादीहरु मात्रै पार्टी छाडेर गएको यादवको आरोप छ । त्यसैले पार्टीका कोही पनि नेता कार्यकर्ता भ्रममा नपरी पार्टीलाई जनताको बीचमा अझ विस्तार गर्न र मजबुत बनाउन उनले निर्देशन दिए । कार्यक्रमलाई सम्बोधन गर्दै महन्थ समूहलाई छाडेर उपेन्द्र यादवको साथमा लागेका पूर्वमन्त्री महेन्द्रराय यादवले महन्थ ठाकुर र उनको पछि लागेका नेताहरु केपी ओली भन्दा पनि बढी मधेस विरोधी रहेको आरोप लगाए । यादवले भने,यदी महन्थ समूहले धोखा नदिएको भए आज जसपा देशको एउटा शक्तिशाली वैकल्पिक शक्ति बन्थ्यो, संविधान संशोधन गरेर मधेसका मुद्दा पनि सम्बोधन पनि हुन्थ्यो, तर ओलीको गोटी बनेर महन्थहरुले मधेसलाई धोखा दिए, पार्टी फोडेर गए ।' जसपा नेतृ एंव पूर्वमन्त्री रेणु यादवले महन्थ ठाकुर र उनको दलमा रहेका नेताहरुलाई नट्वरलालको संज्ञा दिएकी थिइन् । उनले भनिन् ,मधेसी जनताको भवना कुल्चिएर ती नेताहरु ओलीको सरकारमा सहभागी भएका थिए ।' प्रदेश २ का मुख्यमन्त्री लालबाबु राउतले पनि जसपा छाडेर नयाँ पार्टी बनाएका लोकतान्त्रिक समाजवादी पार्टीका अध्यक्ष महन्थ ठाकुर मधेस विरोधी रहेको आरोप लगाए । उनले जसपामा रहँदैका बखत महन्थ ठाकुर समूहले मन्त्री पदका लागि मात्रै केपी ओलीको सरकारमा सहभागी भएको बताए ।"
खुम्चिँदै राष्ट्रिय निकुञ्ज: आहाराको खोजीमा गाउँ पस्नथाले वन्यजन्तु,"काठमाडौँ: संरक्षित राष्ट्रिय निकुञ्ज क्षेत्र अतिक्रण हुँदै जाँदा जंगली जनावर र मानवबीच द्वन्द बढेको महालेखा परीक्षकको प्रतिवेदनले जनाएको छ । वन विनाशले जलवायु संकट गहिरिएको पनि प्रतिवेदनमा छ । महालेखा परीक्षकको ५८ औं प्रतिवेदन अनुसार देशभर १ लाख ३ हजार ७४७ हेक्टर वन क्षेत्र अतिक्रमणमा परेको छ। यस्तै चुरे संरक्षणमा अनियमितता र कमसल काम भएको समेत प्रतिवेदनले औंल्याएको छ । 'व्यक्ति, संघसंस्थाको कब्जामा निकुञ्जका वन परेका छन् । राष्ट्रिय निकुञ्ज तथा वन्यजन्तु विभाग अन्तगर्त ४४४४३३ हेक्टर जग्गा अतिक्रमणमा परेको छ । सुकुम्बासीको नाममा हुकुम्बासीहरुले संरक्षित चितवन र बर्दिया राष्ट्रिय निकुञ्जको जग्गा हडपेका छन्' प्रतिवेदनमा उल्लेख छ । वन्यजन्तुले १५ को ज्यान लिए महालेखा परीक्षकको २०७६०७७ को प्रतिवेदन अनुसार चितवन र बर्दिया राष्ट्रिय निकुञ्जका वन्यजन्तुको आक्रमणबाट १५ जनाको ज्यान गएको छ । ४८ जना घाइते भएका छन् । वन क्षेत्र अतिक्रमणले जीवजन्तुहरुको बासस्थान नै संकटमा पर्दैगएको बताइएको छ । आहारको खोजीमा वन्यजन्तु गाउँ पस्ने गर्दा मानिसहरु आक्रमणमा पर्ने गरेको प्रतिवेदनमा उल्लेख छ । प्रतिवेदन अनुसार १ हजार ९४२ वटा किसानको खेतमा जीवजन्तुले क्षति पुर्याएका छन् । यसवाहेक वन क्षेत्र अतिक्रमणमा परेपछि वन्यजन्तु र मानवबीच द्वन्द्व बढ्दै गएको पनि प्रतिवेदनले औंल्याएको छ । अतिक्रमण नहटाउने प्रवृत्ति बितेका पाँच वर्षमा औसत रुपमा चितवन निकुञ्जले वार्षिक १ करोड ४९ लाख ९१ हजार र बर्दिया निकुञ्जले पीडित परिवारलाई ६८ लाख १७ हजार क्षतिपूर्ति वितरण गर्न बाध्य भएका छन् । तर, अतिक्रमणमुक्त गराउनेतर्फ प्रशासनले चासो देखाएको छैन । वन ऐन २०७६ को दफा ४९ मा राष्ट्रिय वनक्षेत्र अतिक्रमण कार्य दण्डनीय अपराध मानिन्छ । यस्तै वन अतिक्रमण नियन्त्रण रणनीति २०६८ समेत कार्यान्वयनमा छ । निकुञ्जहरु नेपाली सेनाको सुरक्षामा छन् । देशैभर वन क्षेत्र संरक्षण, सम्बर्द्धन तथा रेखदेखका लागि कर्मचारीहरु खटिएका छन् । तर, हरियो वन क्षेत्र अतिक्रमणको ग्राफ भने बढ्दोछ । राष्ट्रिय निकुञ्ज खुम्चिँदै चितवन राष्ट्रिय निकुञ्जको मात्रै १२१७४६ हेक्टर वन क्षेत्रफल अतिक्रमण भएको छ । यस्तै बर्दिया राष्ट्रिय निकुञ्जको ४०१२४ हेक्टर क्षेत्रफल कब्जामा परेको छ । राष्ट्रिय निकुञ्ज तथा वन्यजन्तु संरक्षण ऐन २०२९ को दफा ५ मा निकुञ्जको कुनै भाग कब्जा गर्न, आवादी गरी हानी नोक्सानी तथा खनिज निकाल्न प्रतिबन्ध लगाएको छ । राष्ट्रिय निकुञ्ज ऐन २०२९ को दफा २६ (१ क) अनुसार अतिक्रमण गर्नेलाई १० वर्षसम्म कैद वा १० लाख रुपैयाँसम्म जरिवाना वा दुबै हुने व्यवस्था छ । तर विभागले सार्वजनिक सम्पत्ति अतिक्रमण गर्नेमाथि कानूनको डण्डा नचलाउँदा अतिक्रमण रोकिने कुनै संकेत देखाएको छैन । चुरे क्षेत्रमा पर्ने निकुञ्ज मासिँदै गएपछि जैविक विविधतामा ह्रास आइरहेको छ भने मानव र वन्यजन्तुबीच बढ्दै गएको छ, चुरेविद् डा बिजय कुमार सिंहले भने । साथै सेनाकै संरक्षणमा रहेको निकुञ्ज निरन्तर अतिक्रमित हुनुलाई सोचनीय ठान्नुपर्ने संरक्षणकर्मीहरु बताउँछन् । चुरेका काम गुणस्तरहीन महोत्तरी र कैलालीमा चुरे संरक्षणका काम गुणस्तरहीन फेला परेको पनि प्रतिवेदनले जनाएको छ । राष्ट्रपति चुरे तराई मधेश संरक्षण विकास समितिको समन्वय इकाई कार्यालयले गरेको काम मापदण्ड विपरीत रहेको महालेखापरीक्षकको कार्यालयको ठहर छ। यस्तै कैलालीको मटकोना खोला र पश्चिम अण्डैयामा निर्माण गरिएको तटबन्ध भत्किएको पाइएको छ । प्रतिवेदन अनुसार २९ लाख ६१ हजार र ७४ लाख ६० हजार खर्च गरी सम्पन्न गरिएका तटबन्धको अधिकांश पर्खाल भत्किएका छन् । त्यस्तै इकाई कार्यालय जनकपुरधामले महोत्तरीको रातु खोलामा कार्यान्वयन गरेको बजेट पनि बालुवामा पानी खन्याए जस्तै भएको संरक्षणकर्मीहरुको गुनासो छ । २५ लाख ३६ हजारको गल्छी पहिरो खहरे रोकथाम र अर्को २७ लाख ९० हजार रहेको रातुखोला तटबन्धको काम कमसल देखिएको प्रतिवेदनमा उल्लेख छ । जथाभावी काम गर्दा केही स्थानमा मात्रै पर्खाला लगाइएको छ । त्यो पनि भत्किएको अवस्थामा छ। उपभोक्तासँग सम्झौता गरे अनुरुप वृक्षारोपण गरिएको छैन । रातु खोलाको तटबन्ध निर्माणमा ग्याबियन वालमा पूरै ढुंगा नभरिकनै योजना सम्पन्न भएको फर्जी कागजात तयार गरिएको समेत प्रतिवेदनले जनाएको छ । चुरेमा ९ अर्ब खर्च चुरे क्षेत्रको संरक्षण गर्न २०७१ सालमा राष्ट्रपति चुरे तराई मधेश संरक्षण विकास समिति स्थापना गरिएको थियो। चुरे विनाश रोक्ने उद्देश्यले पूर्व राष्ट्रपति डा रामवरण यादवको योजनामा संरक्षणका कार्यक्रम ल्याइयो । तर, त्यो कार्यक्रमको वृत्तीय प्रगति राम्रो भए पनि काम भने कमजोर भइरहेको बताइएको छ । नेपालको कूल भूभागको करिब १२७ प्रतिशत क्षेत्र चुरेले ओगटेको छ । ३७ जिल्लामा फैलिएको चुरे क्षेत्रले देशको ३४० स्थानीय तहलाई छोएको छ । आर्थिक वर्ष २०७१०७२ देखि २०७६०७७ सम्म ९ अर्ब २१ करोड १५ लाख खर्च भइसकेको छ । तर, संरक्षणका काम सन्तोषजनक नभएको नागरिक तहबाट आवाज उठ्दैआएको छ । संरक्षणमा कमिसनको खेल चुरेलाई संवेदनशील पहाड मानिन्छ । तर, यसको संरक्षणमा खेलाँची भएको तथ्य महालेखापरीक्षणको प्रतिवेदनले फेला परेको छ । उपभोक्ता समितिबाट हुने काममा कर्मचारीहरु कमिसनका लागि र्याल काड्छन्, जसकारण चुरे संरक्षणका काम भरपर्दो नभएको सामुदायिक वन उपभोक्ता समिति महासंघ प्रदेश २ का अध्यक्ष सोम प्रसाद शर्मा बताउँछन् । चुरे समितिको कार्यान्वन इकाई कार्यालय कैलालीले २०७६०७७ मा २९ उपभोक्ता समितिमार्फत चुरे संरक्षणका काममा २१ करोड ३० लाख ४४ हजार खर्च गर्यो । ३१ लाख ९६ हजार कर कट्टी गर्नु पर्नेमा १६ लाख ४४ हजारमा मात्रै कट्टी गरेको भन्दै त्यसमा अनियमितता देखिएको प्रतिवेदनमा उल्लेख छ । साथै नपुग रकम १५ लाख ५२ हजार असुल्न भनेको छ । तर आयकर ऐन २०५८ को दफा (३ क) मा उपभोक्ता समितिलाई ५० लाख भन्दा बढी रकम भूक्तानी गर्दा १५ प्रतिशत अग्रिम कर कट्टा गर्नुपर्ने व्यवस्था छ । कैलाली कार्यालयबाटै १३ आयोजनाको निर्माण कार्यमा अर्को १६ करोड ९ लाख ८५ हजार भुक्तानी दिइएको छ । जवकि एक करोड रुपैयाँभन्दा बढीको योजनामा टेण्डर आह्वान गर्नुपर्ने व्यवस्था छ । यस्तै वन तथा वातावरण मन्त्रालय मातहत ४२ सरकारी निकायमा आर्थिक वर्ष २०७६०७७ मा गरिएको लेखापरीक्षणमा ५६ करोड ९८ लाख ५९ हजार बेरुजू देखिएको छ । यसमध्ये २ करोड १६ लाख ४३ हजार म्याद नाघेको पेश्की रहेको छ ।"
"थप १ हजार ८५७ जनामा कोरोना संक्रमण, २७ को मृत्यु",काठमाडौं : पछिल्लो २४ घन्टामा कोरोना भाइरस (कोभिड१९) संक्रमणबाट थप २७ जनाको मृत्यु भएको छ। शुक्रबार कोरोनाबाट २५ जनाले ज्यान गुमाएका थिए। स्वास्थ्य तथा जनसंख्या मन्त्रालयका अनुसार शनिबार थप १ हजार ८५७ जनामा कोरोना भाइरस संक्रमण पुष्टि भएको छ। एन्टिजेनबाट ३४१ र पीसीआरबाट १ हजार ५ सय १६ जनामा संक्रमण देखिएको हो। मन्त्रालयका अनुसार ६१५ जनाको आइसीयू र १७४ जनाको भेन्टिलेटरमा उपचार भइरहेको छ। शनिबार २ हजार २२२ जना संक्रमणमुक्त भएका छन्। हाल सक्रिय संक्रमितको संख्या ३६ हजार ८६६ रहेको छ।
"प्रचण्डले भने: ७० वर्ष पुग्न लागियो, अब पार्टी नेतृत्वबाट बिदा हुने इच्छा छ","काठमाडौँ: नेकपा माओवादी केन्द्रका अध्यक्ष पुष्पकमल दाहाल प्रचण्ड ले आफू पार्टी नेतृत्वको भूमिकाबाट बिदा हुने इच्छा व्यक्त गरेका छन् । उमेरका हिसावले आफू ७० वर्षको नजिक पुगिसकेकाले पनि अब युवाहरुलाई पार्टीको नेतृत्व लिन आग्रह गरे । शनिबार माओवादी केन्द्रको भ्रातृ संगठन योङ कम्युनिस्ट लीग (वाईसीएल)को राष्ट्रिय भेलालाई सम्बोधन गर्दै उनले यस्तो बताएका हुन् । ""उमेरका हिसावले हामी ७० वर्ष आसपासमा छौँ । संविधान, राष्ट्रियता र लोकतन्त्रको रक्षालाई अघि बढाउने जिम्मा अब तपाइँहरुको हो। तर तपाइँहरु नेतृत्व लिन तयार नभएसम्म छाड्न मिल्दैन"" प्रचण्डले भनेका छन् । प्रचण्डले अब पार्टीको भूमिकाबाट बिदा भएर संस्मरण लेख्ने इच्छा रहेको समेत बताएका थिए । साथै पार्टीको नेतृत्वबाट बिदा भएर भिन्न भूमिकामा बस्ने इच्छा भएको उनले बताएका थिए । साथै सत्तारुढ गठबन्धन संविधानको रक्षा, राष्ट्रियता र लोकतन्त्र सुदृढिकरणका लागि बनेको बताएका थिए । साथै गठबन्धनलाई बचाइराख्नुपर्ने पनि उनको भनाइ थियो । यस्तै एमाले अध्यक्ष केपी ओलीलाई लक्षित गर्दै निरकुंशता र प्रतिगमनकारी शक्तिलाई परास्त गरेरै मुलुक नयाँ मोडबाट अघि बढेको बताए । तर अझै पनि प्रतिक्रियावादी शक्तिहरुले यो गठबन्धनलाई कमजोर पार्ने षड्यन्त्र गरिरहेको उनको भनाइ थियो । 'प्रधानमन्त्री पदका लागि ओलीले ठगी धन्धा गरेको समेत उनले आरोप लगाए । उनले भने 'दुई वर्षमा सरकारको जिम्मेवारी मलाई दिने भने तर दिएनन् । तमसुकमा सही हस्ताक्षर गराए तर कार्यान्वयन गरेनन्' उनले भने । यस्तै केपी ओलीसँग पार्टी एकता गरेर आफूले नयाँ ज्ञान प्राप्त गरेको समेत उनको भनाइ थियो । ओलीले संसद विघटन गरेर संविधान र लोकतन्त्रको लागि घात गरेको समेत उनले बताएका थिए ।"
"बंगलादेशमा डुंगा दुर्घटना हुँदा २१ को मृत्यु, २० घाइते",ढाका: बंगलादेशको ब्राहमनबारिया जिल्लामा डुंगा दुर्घटना हुँदा २१ यात्रुको मृत्यु भएको छ । २० जना घाइते भएका छन् भने ५० जना वेपत्ता छन् । करिब १०० भन्दा बढी यात्रु बोकिरहेको डुंगा बिजयनगर क्षेत्रमा दुर्घटना भएको थियो । स्थानीय प्रहरी इमरानुल इस्लामका अनुसार शुक्रबार राति डुंगा दुर्घटना भएको थियो । घटनाबारे प्रहरीले थप छानविन गर्ने जनाएको छ । डेली स्टार न्युजका अनुसार विपरीत दिशाबाट आइरहेको कार्गोले डुंगालाई ठक्कर दिँदा डुंगा पानीमुनि डुबेको थियो । दुर्घटना भएको क्षेत्र बंगलादेशको राजधानी ढाकादेखि ८२ किलोमिटरको दूरीमा छ । गत मे महिनामा पदमा नदीमा डुंगा दुर्घटना हुँदा २७ मानिसको मृत्यु भएको थियो । सन २०१५ मा कार्गो बोट दुर्घटना हुँदा ७८ मानिसको मृत्यु भएको थियो । बंगलादेशका नदीमा हरेक वर्ष डुंगा दुर्घटना हुने गरेका छन् ।
वाईसीएलको राष्ट्रिय भेलालाई सम्बोधन गर्दै प्रचण्ड (लाइभ),काठमाडौँ: नेकपा माओवादी केन्द्रको भ्रातृ संगठन योङ कम्युनिस्ट लिग (वाईसीएल) ले शनिबार राष्ट्रिय भेला गरिरहेको छ । अहिले जारी भेलालाई अध्यक्ष पुष्पकमल दाहाल प्रचण्डले सम्बोधन गरिरहेका छन् । वर्तमान राजनीतिक खिचातानी र पार्टीको आगामी कार्यदिशा बारे नेता प्रचण्डले मन्तब्य दिइरहेका छन् । प्रस्तुत छ प्रचण्डको सम्बोधनको प्रत्यक्ष प्रशारण :
एकीकृत समाजवादीको अन्तरिम स्थायी समिति,"काठमाडौं : एमालेबाट हालै विभाजित नेकपा एकीकृत समाजवादीले अन्तरिम स्थायी समिति गठन गरेको छ। पार्टी अध्यक्ष माधवकुमार नेपाल, वरिष्ठ नेता झलनाथ खनाल, मुकुन्द न्यौपाने, वेदुराम भुसाल र प्रमोश हमाल अन्तरिम स्थायी समितिमा छन्। नेपाल, खनाल, न्यौपाने एमालेकै स्थायी समितिमा थिए। एकीकृत समाजवादीले राष्ट्रिय भेला गरेर पोलिटब्युरो र स्थायी कमिटी चयन गर्नेछ। शेरबहादुर देउवा नेतृत्वको सरकारमा सहभागी हुने निर्णय गरिसकेको केन्द्रीय सदस्य मेटमणि चौधरी जानकारी दिए। उनले चाडै पार्टी सरकारमा जाने बताए। एकीकृत समाजावादीले पाँच मन्त्री र एक राज्यमन्त्री पाउने सहमति समेत भइएको बताईको छ। मन्त्रालयको बाँडफाँट टुंगिएपछि सरकारमा जाने छ। माधव नेपालकै कारण सरकारको विस्तार रोकिँदै आएको थियो। सरकार गठन भएको डेढ महिना भइसक्दा पनि नेपाललाई नै पर्खिएर सत्तारुढ गठबन्धन बसेको थियो। सत्तारुढ गठबन्धनमा नेपाली कांग्रेस, माओवादी केन्द्र, जनता समाजवादी पाटी र माधव नेपाल रहेका थिए। आफ्नै पार्टी अध्यक्ष केपी शर्मा ओलीविरुद्ध लागेका माधव नेपालकै कारण देउवा प्रधानमन्त्रीको कुर्सीमा बस्न सफल भएका थिए। एकीकृत समाजवादीका केन्द्रीय सदस्य चौधरीले मन्त्रालयको टुंगो भने लागि नसकेको बताए। सरकार जाने निर्णय भइसकेको छ, अब मन्त्रालयको टुंगो लागेपछि सरकारमा सहभागी हुन्छौं, उनले भने। गत बिहीबार एकीकृत समाजवादी दर्ता भएको हो। ५५ केन्द्रीय सदस्य र ३० सांसद एमालेबाट छुटिएर यो पार्टी निर्माण गरेका हुन् ।"
चीनमा दलाई लामाको फोटोसहित ६० तिब्बती पक्राउ,काठमाडौँ: पश्चिम चीनको सिचुआन प्रान्तबाट प्रहरीले ६० तिब्बतीयन नागरिकलाई दलाई लामाको फोटोसहित पक्राउ गरेको छ । तिब्बतबाट देश निकाला गरिएका दलाई लामाको फोटोसहित चिनियाँ प्रहरीले ६० तिब्बतीलाई पक्राउ गरेको रेडियो फ्रि एसियाले जनाएको छ । चीनमा दलाई लामाको फोटोमा समेत प्रतिबन्ध लगाइएको छ । भारतबाट चीन भ्रमणमा रहेका १९ तिब्बती भिक्षु सहित ६० जना बसेको क्षेत्रमा गत आइतबार प्रहरीले खानतलासी थालेको थियो । खानतलासीको क्रममा ती व्यक्तिहरुसँग दलाई लामाको फोटो फेला पारेपछि प्रहरीले बुधबार पक्राउ गरेको थियो । पक्राउ परेका ६० जनालाई हाल थुनामा राखिएको बताइएको छ । ती व्यक्तिलाई अब दलाई लामाको फोटो नबोक्ने र यदी बोकेको भेटिएमा अपराधको मुद्दा लगाइने शर्तमा थुनामुक्त गरिने चिनियाँ प्रहरीले जनाएको छ ।
"प्रदेश १ मा एमालेका १० सांसद समाजवादीमा जाँदै, नयाँ सरकार संकटमा","विराटनगर: प्रदेश १ मा नेकपा (एमाले)का १० सांसद माधवकुमार नेपाल नेतृत्वको नेकपा (एकीकृत समाजवादी)मा जाने भएका छन् । विराटनगरमा शुक्रबार साँझ बैठक गरेर १० जनाले समाजवादीमा जाने सामूहिक निर्णय लिएको प्रदेश सांसद उपेन्द्र घिमिरेले जानकारी दिए । उनका अनुसार अहिले तटस्थ बसेर केही दिनभित्रै नयाँ दल नेकपा समाजवादी रोजेको जानकारी गराएर सनाखतका लागि निर्वाचन आयोगमा निवेदन दिने तयारी छ । मोरङबाट प्रदेशसभा सदस्यमा निर्वाचित घिमिरे विगतदेखि नै नेपाललाई साथ दिँदै आएका सांसद हुन् । आफूसहित भोजपुरका राजेन्द्र राई, खोटाङका राजन राई, मोरङकी सावित्रा रेग्मी, कृष्णकुमारी राई, इलामकी खिनु लङ्वा लिम्बू, पाँचथरका गणेश काङ्माङ, संखुवासभाकी पदमकुमारी गुरुङ, सरीता थापा र उदयपुरकी सुनीता चौधरीले एमालेमा नबस्ने निर्णय गरेको घिमिरेले बताए । सांसदको यो निर्णयसँगै गत बिहीबार मात्रै मुख्यमन्त्री बनेका एमाले सचिव एवं प्रदेश इन्चार्ज भीम आचार्य नेतृत्वको सरकार संकटमा परेको छ । दल विभाजन भएकाले आचार्यले मुख्यमन्त्री बनेको ३० दिनभित्र संसदबाट विश्वासको मत लिनुपर्ने संवैधानिक व्यवस्था छ । एमाले र समाजवादीबीच सांसद आफ्नो पक्षमा पार्ने कसरत चलिरहेका बेला १० सांसदले एमाले परित्यागको निर्णय लिएका हुन् । उनीहरुले नयाँ दल रोजेको खण्डमा आचार्यले विश्वासको मत पाउनसक्ने सम्भावना रहँदैन । एमाले छाड्ने सांसदको सामूहिक निर्णयसँगै नयाँ सरकारको मन्त्रिपरिषद्ले पूर्णता नपाउँदै आचार्यको मुख्यमन्त्रीमा रहने समय अनिश्चित बनेको छ । उनले शुक्रबार मात्रै तेह्रथुमका लछुमन तिवारी र ताप्लेजुङका बलबहादुर साम्सोहाङ्लाई मन्त्री नियुक्त गरेका छन् । प्रदेशमा एमालेका सभामुखसहित ५१ सांसद छन् । फौजदारी कसूरमा अदालतले कैद सजायको फैसला गरेसँगै सांसद गुलेफुन खातुन फरार छिन् । सरकार टिकाउन धेरै सांसदलाई एमालेमै राख्ने प्रयत्न आचार्यले गरिरहेको स्रोतले बतायो । विश्वासको मत लिएर सरकार सुरक्षित गर्न उनले ४७ सांसदलाई आफ्नो पक्षमा पार्नुपर्छ । समाजवादीले पनि धेरैभन्दा धेरै सांसदलाई आफूतिर तानेर आचार्यको विरुद्धमा उभ्याउने कोसिस गरिरहेको छ । एमाले छाडेर समाजवादी रोज्ने निर्णय गरेका सांसद राजेन्द्र राईले गठबन्धनसँग मिलेर नयाँ सरकार बनाउने गृहकार्य भइरहेको जानकारी दिए । अहिलेको सरकारले विश्वासको मत पाउने अवस्था छैन । आचार्य नेतृत्वको सरकार ढालेर गठबन्धनका तर्फबाट नयाँ सरकार बनाउँछौँ, उनले भने, विश्वासको मत नपाएपछि आचार्य त्यसै अल्पमतमा पर्छन् । नियमित छलफलमा रहेका १० जनाले समाजवादी रोज्ने निर्णय लिइसकेकाले अहिलेको सरकारको आयु अब केही दिनमात्रै छ । आचार्यले मुख्यमन्त्री पाइसक्दा नै एमालेभित्र विद्रोह सुरु भइसकेको बताउँदै राईले एमालेका अरु केही सांसद पनि आफ्नो सम्पर्कमा आइसकेको बताए । भेटघाट र छलफल गर्दै एमालेभित्र असन्तुष्ट रहेकाहरुलाई समाजवादीतिर ल्याउने प्रयास गर्दैछौँ, उनले भने, समाजवादीलाई थप मजवुत बनाउने अभियान जारी छ । ९२ सदस्यीय प्रदेशसभामा कांग्रेसका २१, माओवादीका १५, जनता समाजवादी पार्टी (जसपा)का ३ र राप्रपा र संघीय लोकतान्त्रिक मञ्चका ११ जना सांसद छन् । कांग्रेस, माओवादी, जसपा र नेपाल नेतृत्वको समाजवादीका सांसद मिसिँदा गठबन्धनलाई नयाँ सरकार गठन गर्न संख्या पर्याप्त हुन्छ । गठबन्धनबाट नयाँ सरकार बनेपछि केन्द्रको सहमति अनुसार आफूले मुख्यमन्त्री पाउने सम्भावना रहेको राईको भनाइ छ । मुख्यमन्त्री आचार्यले भने मन्त्रीको प्रलोभन देखाउँदै समाजवादीमा नजान सांसदहरुलाई आग्रह गरिरहेको पाइएको राईले बताए । भने, आचार्यले आफू अल्पमतमा पर्ने भएपछि सांसद तानतुन गरेर सरकार जोगाउने प्रयास गरिरहेका छन् । एमाले प्रदेश १ का प्रमुख सचेतक बुद्धिकुमार राजभण्डारीले पार्टी चोइटिएपछि एमाले नेतृत्वको सरकार संकटमा पर्नु स्वभाविक भएको बताए । सरकार संकटमा परेको चैँ स्वीकार गर्न सकिन्छ, उनले भने, तर अझै को सांसद कता जानेभन्ने टुंगो लाग्न केही दिन बाँकी रहेकाले सबै कुराको निर्क्यौल गरिहाल्न सकिँदैन । क्षमता अनुसार पद पाउने भएकाले सांसदलाई मन्त्रीको अफर जानु स्वभाविक नै भएको राजभण्डारीको भनाइ छ । राजनीतिमा लागेकालाई नै अवसर मिल्ने हो, उनले भने, सांसद भइसकेपछि मन्त्री बन्ने बाटो खुल्ने हुँदा अफरलाई सामान्य मान्नुपर्छ । समाजवादी रोज्नेको संख्या न्यून भएकाले एमालेभित्र नै बहुमत कायम राखेर सरकारलाई सुरक्षित गर्नेतर्फ पार्टी केन्द्रित रहेको जानकारी राजभण्डारीले दिए ।"
चिकित्सकमाथि किन हुन्छ बारम्बार आक्रमण ?,"घटना नम्बर १: भदौ ११ गते शुक्रबार नेकपा एमाले निकट विद्यार्थी संगठन अनेरास्ववियुका दाङ जिल्ला अध्यक्ष सर्जन परियार नेतृत्वको टोलीले राप्ती प्रादेशिक अस्पताल तुलसीपुरका मेडिकल सुपरिटेन्डेन्ट डा विनोद सिंहमाथि कालोमोसो दल्यो । स्तरीय सेवा नदिएको आरोपमा उनीहरुले डा सिंहमाथि कार्यकक्षमै अभद्र व्यवहार गरेका थिए । घटनाको विरोधमा स्वास्थ्यकर्मीहरुले प्रदर्शन गरे । दोषीमाथि कारवाहीको माग गर्दै उनीहरुले स्वास्थ्य सेवा ठप्प पार्ने चेतावनी समेत दिएका छन् । सुरक्षा खतरा देखिएको भन्दै उनीहरुले आकस्मिक सेवा वाहेकको सेवा रोकेको घोषणा गरे । घटना नम्बर २: नेपालगन्जस्थित भेरी अस्पतालमा गत जेठ ४ गते भर्ना गरिएका डिल्ली रावतको मृत्यु भयो । आक्रोशित आफन्तहरूले कोभिड वार्डमा खटिएका चिकित्सक र नर्सिङ स्टाफलगायतलाई दुर्व्यवहार गरे । अस्पतालका अनुसार रावतका छोरा र भाइहरूले भेन्टिलेटरमा राखेपछि मृत्यु भएको भन्दै डा चन्द्रप्रकाश साहु र नर्सहरू अस्मिनी गुरुङ, सदीक्षा गैरेलगायतमाथि हातपात गरेका थिए । कुटपिटको विरोध गर्दै अस्पतालका स्वास्थ्यकर्मीहरुले अस्पतालको मूल गेटमा प्रदर्शन गरे । तर कुटपिट गर्ने मानबहादुर रावतसहितको समूहलाई प्रहरीले पक्राउ गरेको केही दिनपछि नै बाँके अदालतले ५० हजार धरौटीमा छाडिदियो । घटना नम्बर ३: गत साउन १५ मा सर्लाहीको लालबन्दीस्थित मोडेल अस्पतालका चिकित्सकमाथि स्थानीयले आक्रमण गर्न खोज्दा प्रहरीसँग झडप भयो । उक्त समूहलाई नियन्त्रणमा लिन प्रहरीले चार राउण्ड हवाई फायर समेत गर्नु परेको थियो । अस्पतालमा टेटानसको खोप लगाउन आएका एक बिरामीलाई रेवीजको खोप दिएको भन्दै स्थानीयले चिकित्सकमाथि आक्रमण प्रयास गरेका थिए । चिकित्सकहरुले भने आफूहरुमाथि आक्रमण प्रयास भएकोमा घटनाको विरोध गरे । माथि उल्लेखित तीन खबर प्रतिनिधि घटना मात्रै हुन् । पछिल्लो समय हरेक वर्ष ४० देखि ५० वटा कुटपिट लगायत चिकित्सक सम्बन्धी घटना हुने गरेको सरकारी तथ्यांक छ । देशभर २८ हजार चार सय ७७ जना चिकित्सक नेपाल मेडिकल काउन्सिलमा दर्ता भएका छन् । २०७७०७८ मा मात्रै चिकित्सकसँग जोडिएका ४५ वटा उजुरी परेका छन् । काउन्सिलका रजिष्ट्रार डा कृष्णप्रसाद अधिकारीका अनुसार उजुरीमध्ये ६ वटा फर्स्यौट भएका छन् । जसअन्तर्गत एउटा केसमा मात्रै कारवाही भएको तथ्यांक छ । साथै एउटा केसमा सचेत र चार केसमा गल्ती नै नभेटिएको काउन्सिलले जनाएको छ । आक्रमण गर्ने अधिकांशको आरोप हुनेगरेको छ, अस्पतालमा चिकित्सकहरुले उपचारका क्रममा विरामीमैत्री सेवा प्रवाह गरेनन् । विरामीलाई समय दिएनन् । तर कतिपयले नियोजित रुपमा नै चिकित्सकमाथि आक्रमण गर्ने गरेका घटना बाहिर आइरहेका छन् । नेपाल चिकित्सक संघका महासचिव डा बद्री रिजालले स्वास्थ्य संस्था जस्तो संवेदनशील क्षेत्रमा चिकित्सक र स्वास्थ्यकर्मीमाथि आक्रमण हुनु निन्दनीय विषय रहेको बताए । उनले भने, 'स्वास्थ्य संस्था संवेदनशील क्षेत्र हो । हुलहुज्जत गर्नु हुँदैन भनेर पार्टीका नेताहरुले पनि भन्न सक्नुपर्छ । रिजालले चिकित्सकमाथि आक्रमण गर्नेलाई हदैसम्मको कारवाही गर्नुपर्ने बताए । उनले भने, 'चिकित्सकको काम उपचार गर्ने हो । राज्यको काम स्वास्थ्य पूर्वाधार थप्ने हो । राज्यले पनि संरचना मात्रै खडा गरेर हुँदैन । पर्याप्त दरबन्दी थप गर्नुपर्छ । गत जेठ २३ मा राष्ट्रपति विद्यादेवी भण्डारीले स्वास्थ्यकर्मी तथा स्वास्थ्य संस्थाको सुरक्षा सम्बन्धी ऐन, २०६६ लाई संशोधन गरी अध्यादेश जारी गरेकी छन् । अध्यादेशमा आगजनी, तोडफोड, कुटपिट वा तालाबन्दी गर्न वा उपचारमा बाधा पार्न नहुनेः कसैले पनि स्वास्थ्य उपचारको विषयलाई लिई देहायका कार्य गर्न वा गराउन हुँदैन भनिएको छ । स्वास्थ्य संस्थामा आगजनी गरेमा दुई वर्षदेखि पाँच वर्षसम्म कैद वा दुई लाख रुपैयाँदेखि पाँच लाख रुपैयाँसम्म जरिवाना वा दुवै सजाय हुने व्यवस्था अध्यादेशमा छ । यस्तै स्वास्थ्य संस्थामा तोडफोड वा अन्य कुनै कार्य गरी हानी नोक्सानी पुर्याउने स्वास्थ्यकर्मी वा स्वास्थ्य संस्थामा कार्यरत कर्मचारीलाई कुटपिट गर्न वा शारीरिक रुपमा चोट पुर्याउने कार्य गरेमा तीन वर्षसम्म कैद वा तीन लाख रुपैयाँसम्म जरिवाना वा दुवै सजाय हुने भनिएको छ । स्वास्थ्य संस्थामा तालाबन्दी गर्न वा घेराउ गर्न नहुने, स्वास्थ्य संस्थामा उपचारका लागि आएका वा उपचाररत बिरामीको उपचार गर्ने कार्यमा कुनै किसिमले बाधा पुर्याउन नहुने र स्वास्थ्यकर्मी वा स्वास्थ्य संस्थामा कार्यरत कर्मचारीलाई हातपात गर्न, कुनै किसिमले धम्की दिन, गाली गलौज गर्न वा अभद्र वा अपमानजनक व्यवहार गर्न नहुने पनि अध्यादेशमा छ । यदी यस्तो कार्य गरेमा एक वर्षसम्म कैद वा एक लाख रुपैयाँसम्म जरिवाना वा दुवै सजाय हुने व्यवस्था छ । डा बद्री रिजालका अनुसार अध्यादेशलाई ऐन मार्फत पारित गर्नुपर्छ । साथै चिकित्सकमाथि कुटपिट गर्ने व्यक्तिलाई हदैसम्मको कारवाही गर्दा यस्ता घटना गराउनेहरु निरुत्साही हुनेछन् ।"
"विश्वभर आज: अमेरिकी युद्धपोत ताइवान पुग्दा भड्कियो चीन, उत्तर कोरिया छाड्दै चिनियाँ आदिवासीहरु","बेलायतले रोक्यो उद्धार अभियान लण्डन: बेलायतले अफगानिस्तान छोड्न चाहने नागरिकहरुको उद्धार अभियान (कार्य) रोकेको छ । पछिल्लो समय काबुल विमानस्थलमा भएको घटनाको कारण शनिबारदेखि उद्धार कार्य समाप्त गर्ने निर्णय लिएको बेलायती सैन्य बलका प्रमुख जेन सर निक कार्टरले बताएका छन् । हालसम्मको उद्धार कार्य निकै हृदयविदारक रहेको बताउँदै उनले भनेका छन्, बेलायतले आजदेखि अफगानिस्ताबाट उद्धार अभियान समाप्त गरेको छ । पछिल्लो समय काबुल विमानस्थलमा भएको घटनाक्रमले हामीले चार दिनअघि आफ्नो मिसन बन्द गर्ने निर्णय लिएका हौँ । अफगानिस्तान छोड्न चाहने नागरिकहरुको संख्या कम छ । तर अफगानिस्तानबाट सबैलाई बाहिर ल्याउन नसक्दा हामी दुखी छौँ । हामीले जति पनि उद्धार गर्यौँ त्यो निकै नै चुनौतीपूर्ण थियो । बेलायतले अफगानिस्तानबाट बेलायती र अफगान नागरिकहरु उद्धार गर्ने अभियान अगष्ट ३१ सम्म जारी राख्ने बताएको थियो । अगष्ट ३१ आउनुभन्दा चार दिनअघि नै बेलायतले आफ्नो मिसन समाप्त भएको घोषणा गरेको हो । द गार्जियनका अनुसार बेलायतले अफगानिस्तानबाट हालसम्म १४ हजार मानिसको उद्धार गरेको छ । बेलायतले ११ सय अफगान नागरिकको भने उद्धार गर्न नसक्ने बताइएको छ । ००० अमेरिकी र चिनियाँ सेनाबीच पहिलो पटक वार्ता वासिंटन: अमेरिकाको राष्ट्रपतिमा जो बाइडेन नियुक्त भएपछि अमेरिका र चिनियाँ सेनाबीच पहिलो पटक वार्ता भएको छ । चीन र अमेरिकाबीच सुरक्षा जोखिम व्यवस्थापनमा केन्द्रित रहन शुक्रबार पहिलो पटक दुई निकायबीच वार्ता भएको बताइएको छ । अमेरिकाले वर्षौँदेखि चीनको राष्ट्रिय सुरक्षा नीतिलाई केन्द्रमा राखेको छ भने बाइडेन प्रशासनले बेइजिङसँगको शत्रुतालाई पछिल्लो शताब्दीको सबैभन्दा ठूलो भूराजनीतिक मुद्दा परीक्षणको रुपमा व्याख्या गर्दैआएको छ । साउथ चाइना सीमा चीनको सैन्य गतिविधि र आर्थिक द्धन्द्धका कारण चीन र अमेरिकाबीच सम्बन्ध झन तनावपूर्ण बन्दै गएको छ । रोयटर्समा प्रकाशित समाचारअनुसार विभिन्न तनावबीच अमेरिकी सुरक्षा निकायका वरिष्ठ अधिकार सहायक सचिव माइकल चेज र चिनियाँ सेनाका मेजर जनरल हुवाङ सुइपिङबीच शुक्रबार पहिलो पटक फोन वार्ता भएको छ । वार्तामा सम्भावित सुरक्षा जोखिम र घटनाक्रमसँग जुध्नेबारे छलफल गरिएको बताइएको छ । दुबै पक्षबीच चिनियाँ र अमेरिकी सेनाले चाल्न सक्ने महत्वपूर्ण कदमबारे सम्झौता भएको पेन्टागोनस्थित अमेरिकी सैन्य कार्यालयले जनाएको छ । ००० अमेरिकी युद्धपोत ताइवान पुग्दा चीन भड्कियो ताइपेइ: अमेरिकी सेनाको युद्धपोत ताइवान नजिक पुग्दा चीनले आपत्ति जनाएको छ । अमेरिकाको यस गतिविधिलाई चीनले ताइवानलाई भड्काउन खोजेको आरोप लगाएको छ । शुक्रबार अमेरिकी सेनाका दुई युद्धपोतले चीन र ताइवानको बीच भागमा रहेको टापु ताइवान स्ट्रिट हुँदै अन्तर्राष्ट्रिय जल क्षेत्र पार गरेको थियो । अमेरिकी युद्धपोतमाथि आपत्ति जनाउँदै चीनले शनिबार एक विज्ञप्ती जारी गरेको छ । अमेरिकाले ताइवानलाई भड्काउन ताइवान हुँदै युद्धपोत चलाएको छ । अमेरिकाले हाम्रो आन्तरिक शान्ति, सुरक्षा र स्थायित्वमा खलल पुग्ने स्पष्ट छ जारी विज्ञप्तिमा भनिएको छ, अमेरिकाले थाहै नदिई गरेको यस कदमप्रति चीन सरकारको कडा आपत्ति छ । ००० पेरुमा कामदार बोकेको बस पल्टिँदा थुप्रैको मृत्यु पेरु: पेरुमा खानीमा कार्यरत कामदार बोकेको बस पल्टिँदा १५ भन्दा बढीको मृत्यु भएको र ५ भन्दा बढी कामदार घाइते भएका छन् । दुर्घटनामा परेका सबै कामदार चिनियाँ लगानीमा सञ्चालित एमएमजी लिमिटेड लस बम्बास माइनमा कार्यरत रहेको बताइएको छ । पेरुको कोटाबाम्बस प्रान्तमा शुक्रबार राति बस दुर्घटना भएको पेरुभियन रेडियोले जनाएको छ । पेरुभियन रेडियोका अनुसार बस सडकदेखि २ सय मिटर तल खसेको थियो । पेरुको कोटाबाम्बसमा अवस्थित लस बम्बास माइन पेरुको सबैभन्दा ठूलो खानी हो । पेरु संसारको दोस्रो ठूलो कपर उत्पादन गर्ने मुलुक हो । ००० आदिवासी चिनियाँहरु उत्तर कोरिया छोड्दै प्योङयाङ: आदिवासी चिनियाँहरुले उत्तर कोरिया छोड्ने भएका छन् । चीन फर्किन लागेका आदिवासीहरु सन् २०२३ मा मात्र उत्तर कोरिया फर्किन पाउने गरी उत्तर कोरिया छोड्न लागेका हुन् । ह्वागो नामक उक्त चिनियाँ आदिवासी समूह लामो समयदेखि उत्तर कोरियामा बस्दै आएको छ । उक्त समूहले जुलाई १४ मा चीनका लागि उत्तर कोरिया छोड्न पाउने अनुमति पाएको थियो । सन् २०२३ सम्म नफर्किने गरी कागजात बनाउनु पर्ने हुँदा उनीहरुले छोड्ने मितिमा ढिलाइ हुँदैआएको थियो । ह्वागो आदिवासीहरुले अगष्ट अन्तिमदेखि सेप्टेम्बरसम्म उत्तर कोरिया छोडिसक्ने बताइएको छ । कोरोना भाइरस संक्रमण नियन्त्रणलाई ध्यानमा राख्दै सन् २०२० जनवरीदेखि बन्द गरिएको नाका चिनियाँ आदीवासीहरु चीन फर्किन खुला गरिएको बताइएको छ । ००० वैज्ञानिकहरुले पत्ता लगाए नयाँ टापु वासिंटन: वैज्ञानिकहरुले ग्रीनल्याण्ड क्षेत्रको उत्तरतर्फ नयाँ टापु पत्ता लगाएका छन् । नमुना संकलन गर्न ग्रीनल्याण्डको उत्तरी क्षेत्र पुगेका उनीहरुले पृथ्वीको सबैभन्दा उत्तरक्षेत्रमा नयाँ टापु फेला पारेका हुन् । हाम्रो उद्देश्य नयाँ टापु पत्ता लगाउन नभई नमुना संकलन गर्न हामी उत्तर ध्रुवमा रहेको ओदाक पुगेका थियौँ पोलार अन्वेषक एवं आर्कटिक स्टेशन रिसर्च ग्रीनल्याण्डका प्रमुखले भनेका छन्, हामीले नमुना संकलनको मुख्य स्थान खोज्ने क्रममा नयाँ टापु फेला पार्यौँ । यो नै पृथ्वीको सबैभन्दा उत्तरमा रहेको नयाँ टापु भएकोमा हामी ढुक्क छौँ । ओदाक टापु सन् १९७८ मा डेनिस सर्भे टोलीले पत्ता लगाएको थियो । ओदाक भन्दा ७८० मिटर उचाइमा नयाँ टापु फेला परेको वैज्ञानिकहरुले दाबी गरेका छन् । आफूहरुले पत्ता लगाएको नयाँ टापु करिब ३० मिटर चौडाइ र ६० मिटर उचाइको रहेको वैज्ञानिकहरुले बताएका छन् । ००० पाकिस्तानी सीमा शुल्क अधिकारीद्धारा विदेशी हतियार बरामद इस्लामाबाद: पाकिस्तानी सीमा शुल्क अधिकारीले शनिबार अमेरिका र नाटो बलले प्रयोग गरेका विदेशी हतियार बरामद गरेको दाबी गरेको छ । साथै पाकिस्तानबाट अफगानिस्तान पुर्याउन लागिएका हतियार बरामद गरेको समेत पाकिस्तानी अधिकारिको दाबी छ । पाकिस्तानी स्रोतका अनुसार हतियारले भरिभराउ ट्रकसँगै एक अफगानिस्तान नागरिकलाई पनि पाकिस्तानी सीमा शुल्कका अधिकारीहरुले नियन्त्रणमा लिएका छन् । उक्त ट्रकमा एम४ए१ कार्बाइन राइफल, सात वटा ज्लोक ९ एमएम पेस्तोल र गोला बारुद रहेको बताइएको छ । ००० अमेरिकी सिनेटरका हत्यारा ५३ वर्षपछि रिहा हुँदै वासिंटन: अमेरिकी सिनेटरको हत्या अभियोगमा करिब ५३ वर्षदेखि अमेरिकाको जेलमा रहेका एक हत्यारालाई रिहाइको लागि सिफारिस गरिएको छ । अमेरिकामा सन् १९६८ मा न्युयोर्कका सिनेटर रोबर्ट एफ केनेडीको हत्यामा संलग्न सरहान विसारा सरहानलाई रिहाइका लागि सिफारिस गरिएको हो । सिएनएन न्युजकाअनुसार सिनेटर रोबर्टको हत्यामा जेल सजाय भोगिरहेका ७७ वर्षीय सरहानको रिहाइको माग गर्दै अदालतमा अनुरोध गरिएको थियो । अनुरोधपछि अदालतले सिनेटर रोबर्टको छोरालाई बयानको लागि बोलाएको थियो । रोबर्टका दुबै छोराले आरोपित सरहानको रिहाइको समर्थन गरेका थिए । सो समर्थनको आधारमा आरोपित सराहन जेलमा थुनिएको ५३ वर्षपछि रिहा हुने भएका हुन् । उनलाई क्यालिफोर्निया अदालतले सन् १९६९ मा उमेर कैदको सजाय सुनाएको थियो । सरहानले ४२ वर्षको उमेरमा सिनेटर केनेडीको हत्या गरेका थिए । आगामी १२० दिनमा जेलबाट उनको रिहाइ हुने बताइएको छ । ००० चिनियाँ अभिनेत्रीमाथि ४६ मिलियन डलर जरिवाना बेइजिङ: चीन सरकारले चिनियाँ अभिनेत्रीमाथि कर छली अभियोगमा ४६ मिलियन डलर रकमको जरिवाना तोकेको छ । चीन सरकारले शुक्रबार फिल्म तथा टेलिभिजन अभिनेत्री झेङ सुआङमाथि कर छलीको आरोपमा २९९ मिलियन युआन (४६ मिलियन अमेरिकी डलर) को जरिवाना सुनाएको हो । साथै जरिवानासहित अभिनेत्री सुआङलाई रेडियो तथा टेलिभिजन कार्यक्रम र फिल्म अभिनयमा समेत रोक लगाएको ग्लोबल टाइम्सले जनाएको छ । यसअघि उनीमाथि अमेरिकामा दुईवटा सेरोगेट सन्तान छोडेको आरोप समेत लागेको थियो । सो आरोपमा उनले जरिवाना स्वरुप सांघाइ म्युनिसिपल ट्याक्स सर्भिस समक्ष २२० मिलियन युआन तिर्नुपरेको थियो । चिनियाँ कानून अनुसार कर छली गर्नेलाई कडा कारवाही गरिन्छ । अभिनेत्री सुआङलाई मनोरञ्जन क्षेत्रमा सबैभन्दा बढी आम्दानी गर्ने अभिनेत्रीको रुपमा चिनिन्छ । संयोजन: अस्मिता खड्का"
कांग्रेसका जिल्ला सभापतिहरुले तोडे अनशन,"काठमाडौँ: शीर्ष नेताहरूले माग पूरा गर्ने आश्वासन दिएपछि नेपाली कांग्रेसका जिल्ला सभापतिहरूले चार दिनदेखि सुरु गरेको अनशन तोडेका छन् । पार्टी सभापति शेरबहादुर देउवा र शिर्ष नेता रामचन्द्र पौडेल लगायत शीर्ष नेताबीच शनिबार बालुवाटारमा बसेको बैठकले जिल्ला सभापतिहरुले उठाएका माग सम्बोधन गर्ने प्रतिबद्धतापछि जिल्ला सभापतिहरुले अनशन फिर्ता गरेका हुन् । जिल्ला सभापतिहरूलाई क्रियाशील सदस्यता विवाद समाधान समितिका तर्फबाट संयोजक नेता कृष्णप्रसाद सिटौला तथा सदस्यहरू डा मीनेन्द्र रिजाल र रमेश लेखकले पार्टी कार्यालय सानेपा पुगेर अनशन तोडाएका हुन् । अनशन तोडाउन पुगेका शीर्ष नेता सिटौलाले भने, अब सबै माग सम्बोधन भएका छन् । ढुक्क भएर महाधिवेशन सफल बनाउन लाग्नुहोस् । जिल्ला सभापतिहरूले ७७ वटै जिल्लाको वडामा एकै पटक अधिवेशन सुरु गर्ने, एउटा निर्वाचन क्षेत्र भएको जिल्ला सभापति स्वत महाधिवेशन प्रतिनिधि हुने, महासमिति सदस्यको निर्वाचनमा भाग लिन पाउने, क्रियाशील सदस्यताको सूची तत्काल सार्वजनिक गर्ने सँगै त्रुटी भएको भए सच्याउनु पर्ने माग राखेर अनशन सुरु गरेका थिए । माथि उल्लेखित मागहरु पूरा गर्न सभापति देउवा र नेता पौडेल सहमत भएपछि अनशन तोडाइएको हो ।"
मापसे गरी खोलामा हाम फालेका युवा बेपत्ता,विराटनगर : मापसे (मादक पदार्थ सेवन) गरेर पुलबाट हाम फालेका मोरङमा एक युवालाई खोलाले बगाएर बेपत्ता बनाएको छ । रंगेली नगरपालिका७ का २९ वर्षीय सुरेश मण्डलले शनिबार दिउँसो २ बजेतिर बक्राहा खोलामा हामफालेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार पुलबाट हाम फाल्नसाथ खोलाले बगाएर मण्डललाई बेपत्ता बनाएको हो । स्थानीय बासिन्दाको सहयोगमा खोजी जारी राखिए पनि फेला पार्न नसकिएको श्रेष्ठले बताए । उनका अनुसार खोलामा हाम फाल्नुअघि मण्डलले मापसे गरेको जानकारी स्थानीयले प्रहरीलाई दिएका छन् ।
पाटे बाघलाई कोरोनाको खतरा,"नेपालगन्ज: राष्ट्रिय प्रकृति संरक्षण कोषले बर्दिया राष्ट्रिय निकुञ्जका पाटे बाघमा कोरोना संक्रमणको खतरा रहेको जनाएको छ । बाँके राष्ट्रिय निकुञ्जले शनिबार नेपालगन्जमा आयोजना गरेको 'बाँके राष्ट्रिय निकुञ्ज र पर्यापर्यटन' विषयक कार्यशाला गोष्ठीमा कोषको बर्दिया संरक्षण कार्यालयका प्रमुख डारविन कडरियाले कोरोनाका कारण पाटे बाघ संरक्षणमा चुनौती देखिएको बताएका हुन् । उनले भने, 'छिमेकी देश भारतमा वन्यजन्तुमा कोरोना देखिएको छ । बर्दियामा वन्यजन्तु भारत ओहोरदोहोर गर्छन् । बाघ संरक्षणमा कोरोना पनि चुनौती देखिएको छ ।' भारतीय कतरनियाघाट वन्यजन्तु आरक्ष बर्दियाको सीमासँग जोडिएको छ । मधुवन नगरपालिका क्षेत्रमा पर्ने खाता जैविक मार्ग र गेरुवा गाउँपालिका क्षेत्रबाट पाटे बाघहरु नेपालभारत ओहोरदोहोर गर्छन् । भारतीय आरक्षमा २८ वटा पाटे बाघ छन् भने खाता जैविक मार्ग क्षेत्रमा ६ वटा पाटे बाघ छन् । बर्दिया राष्ट्रिय निकुञ्जमा भने ८७ वटा पाटे बाघ छन् । अहिले बाघको संख्या बढ्दो क्रममा छ । डा कडरिया भन्छन्, 'यो क्षेत्रमा वन्यजन्तुको ओहोरदोहोर भइरहन्छ । भारतका वन्यजन्तुमा कोरोना देखिएकाले यहाँका वन्यजन्तुमा पनि सर्ने खतरा छ ।' गत वैशाखको तेस्रो साता भारतको तेलंगाना राज्यको नेहरु जुलजिकल पार्कका ४ भाले र ४ पोथी सिंहमा कोरोना पुष्टि भएको थियो । त्यसअघि अमेरिकामा पनि ८ वटा बाघ र सिंहमा कोरोना संक्रमण पुष्टि भएको थियो । अमेरिकाकै ओहिओ प्रान्तमा जंगली जनावरमा पनि कोरोना संक्रमण पुष्टि भएको खबर सार्वजनिक भएको छ । बाँके निकुञ्जलाई ब्राण्डिङ पर्यटकलाई आकर्षित गर्न बाघ संरक्षणका लागि स्थापना गरिएको बाँके राष्ट्रिय निकुञ्जमा ब्राण्डिङ गर्नुपर्नेमा सरोकारवालाले जोड दिएका छन् । कार्यक्रममा नेपाल पर्यटन बोर्डका सिइयो डाधनञ्जय रेग्मीले बाँके बर्दियालाई नेचर मार्केटको रुपमा ब्राण्डिङ गर्नुपर्ने बताए । 'पर्यटकीय प्रवर्द्धनका लागि हाम्रो फोकस तराई हुनेछ', उनले प्रष्ट पारे, 'भारतीय पर्यटक भित्र्याउन सरकारले सीमामा पर्यटकका लागि खुकुलो व्यवस्थापन गर्न जरुरी छ ।' नेपालगन्ज उपमहानगरपालिका प्रमुख डा धवल शम्शेर राणाले पनि पर्यटकलाई आकर्षण गर्न नेपालगन्जलाई क्यासिनो सिटी बनाउन लागेको बताए । उनले संघीय सरकारलाई सीमा क्षेत्रमा पर्यटक मैत्री व्यवहार गर्न आग्रह गरे । कार्यक्रममा टानका केन्द्रीय अध्यक्ष अच्युत गुरागाईले बाँकेको पर्यटकीय क्षेत्रमा कम्तीमा पनि एक दुई दिन बास बस्ने गरी पर्यटकीय गन्तव्य विकास गर्नमा जोड दिए । बाँके राष्ट्रिय निकुञ्जका वार्डेन श्यामकुमार शाहले बाघ संरक्षणका लागि स्थापना गरिएको निकुञ्जमा ५ प्रकारका स्तनधारी संरक्षित वन्यजन्तु, २ प्रकारका संरक्षित पंक्षी र २ प्रकारका संरक्षित घस्रने वन्यजन्तु रहेको बताए । सन् २०१८ को गणनामा निकुञ्जमा बाघको संख्या २१ रहेको छ । बाघ बढ्दो क्रममा छ । उनले प्रष्ट पारे, 'हामी बाँके निकुञ्जलाई ब्राण्डिङ गरेर पर्यटकीय गन्तव्य बनाउन लागेका छौं ।'"
सडक दुर्घटनामा रेडक्रसका कर्मचारीको मृत्यु,दैलेख : मोटरसाइकल दुर्घटनामा परी दैलेखमा एक जनाको मृत्यु भएको छ । उदयपुरको चौदण्डीगढी नगरपालिका५ घर भई हाल नेपाल रेडक्रस सोसाइटी दैलेख जिल्ला शाखामा कार्यरत ४२ बर्षीय नारायणप्रसाद पोखरेलको निधन भएको जिल्ला प्रहरी कार्यालय दैलेखले जनाएको छ । उनको दुर्घटनास्थलमै मृत्यु भएको हाे । दैलेख सदरमुकामबाट कार्यक्षेत्र नौमूले गाउँपालिकातर्फ जाँदै गरेको पोखरेल सवार बा ७५ प ५८४ नम्बरको मोटरसाइकल अनियन्त्रित भई दुर्घटनामा परेको दैलेख प्रहरी प्रमुख डीएसपी अनुपम श्रेष्ठले जानकारी दिए । पोखरेल सवार मोटरसाइकल दैलेख नौमले सडकखण्ड अन्तर्गत नौमूले गाउँपालिका१ तामेखोला नजिकैको सेतो भीरमा दुर्घटनामा परेको डीएसपी श्रेष्ठले बताए । डीएसपी श्रेष्ठका अनुसार मृतकको शव पोस्टमार्टमका लागि दैलेख अस्पतालमा ल्याउने तयारी भईरहेको छ । पोखरेल रेडक्रसद्धारा जिल्लाको नौमूले गाउँपालिका३ द्धारीमा सञ्चालित समावेशी खानेपानी सरसफाई तथा स्वच्छता प्रर्वद्धन परियोजनामा फिल्ड सुपरभाइजर पदमा कार्यरत थिए ।
श्रीमतीको हत्या गरी श्रीमान पनि झुण्डिए,"भोजपुर : भोजपुरको उत्तरी षडानन्द नगरपालिका ९, किमालुङको तालखर्कस्थित एक पुरुषले आफ्नै श्रीमतीको हत्या गरी आफूले आत्महत्या गरेका छन्। स्थानीय ४० वर्षीय बुद्धिमान राईले २८ वर्षीया श्रीमती ईन्द्रकला राईलाई धारिलो हतियारले हत्या गरी आत्महत्या गरेको प्रहरीले जनाएको छ। शुक्रबार राती १० बजेतिर घरायसी विवादमा राईले खुकुरी प्रहार गरी श्रीमतीको हत्या गरेको र घरदेखि करिब ४० मिटर तलको दुधेलोको रुखमा आफू पनि झुन्डिएको अवस्थामा मृत फेला परेको जिल्ला प्रहरी कार्यालय भोजपुरका डिएसपी राजकुमार राईले जानकारी दिए। प्रहरीका अनुसार राती सुतिरहेका बेलामा आमालाई बोलाउने क्रममा आमालाई मृत देखेपछि ८ वर्षीय छोराले घरदेखि केही पर रहेको हजुरआमा पर्नेलाई खबर गरेका थिए। त्यसपछि स्थानीयबासीमा खैलाबैला भएको थियो। पछि बाबुलाई खोज्ने क्रममा उनी पनि रुखमा झुन्डिएको अवस्थामा फेला परेपछि स्थानीयले प्रहरीलाई खबर गरेका थिए। घटनाको बारेमा थप अनुसन्धान भइरहेको डिएसपी राईले बताए। मृतक दुवैका ८ वर्षीय छोरा र एक छोरी छन्।"
पौडेल पक्ष महाधिवेशनमा केन्द्रित : जिल्ला सभापतिले अनसन तोड्दै,"काठमाडौं : वरिष्ठ नेता रामचन्द्र पौडेल पक्षका जिल्ला सभापतिहरुले अनसन तोड्ने भएका छन् । शुक्रबार साँझ कांग्रेस सभापति एवम् प्रधानमन्त्री शेरबहादुर देउवासँग वरिष्ठ नेता पौडेलसँग महाधिवेशनका बारेमा सहमति भएपछि जिल्ला सभापतिहरुले अनसन तोड्न लागेका हुन्। भेटवार्तामा दोहोरो मापदण्ड खारेज गर्नुपर्ने लगायतका विषयमा नेताबीच सहमति भएपश्चात् चार दिनदेखि जिल्ला सभापतिहरुले बस्दै आएको अनसन तोड्न लागेका हुन्। सभापति देउवा र वरिष्ठ नेता पौडेलबीच छलफल भएपछि क्रियाशिल सदस्यका विवाद समाधान गर्दै नामावली सार्वजनिक गर्ने, जिल्ला सभापति र युवा नेताहरू राखेका माग सम्बोधन गर्दै रिले अनसन तोडाउने र महाधिवेशनको वातावरण तयार गर्ने समझदारी बनेको नेता प्रकाशमान सिंहले जानकारी दिए। शुक्रबार सभापति देउवासँग कुराकानी गरेपछि पौडेल पक्षले शनिबार आफूनिकटका नेता र जिल्ला सभापतिसँग कांग्रेस पुर्व महामन्त्री सिंह निवास चाक्सिबारीमा पुन : छलफलमा जुटेका छन्। शीर्ष नेताबीच देशभरका वडामै एकैदिन अधिवेशन गर्ने समझदारी भएको नेता प्रकाशमान सिहले बैठकपछि जानकारी दिए। क्षेत्रीय प्रतिनिधि पनि महाधिवेशन प्रतिनिधि र महासमिति सदस्य उठ्न पाउने विषयमा पनि सहमति बनेको सिंहको भनाई छ। बैठकमा सहभागी काठमाडौं जिल्ला सभापति सबजु बानियाँले भने, अब सिंगो टिमनै महाधिवेशन सफल पार्न लागि पर्नेछ । अनशनमा बस्नुभएको सभापतिहरु पनि आज अनसन तोड्नुहुन्छ र महाधिवेशन सफल बनाउन लाग्नुहुन्छ । क्रियाशील सदस्यको नियम अनुसारनै टुङ्गो लगाउने कुरा भएको छ । बिहीबार देखिनै जिल्ला सभापतिहरुको माग अनुरुप क्रियाशील सदस्यको नामावली प्रकाशित गर्ने क्रम सुरु भएको छ । ४८ जिल्लाका कृयाशील सदस्यको नाम पार्टी वेबसाइटमा प्रकाशित गरिसकेको प्रवक्ता विश्वप्रकाश शर्माले बताए । अब बाँकी जिल्लाको पनि प्रकाशित हुँदै जान्छ । काङ्ग्रेसले यही भदौ १८ गते वडा अधिवेशन गर्दैछ, त्यसका लागि निर्वाचन अधिकृत खटिएका छन्।"
उत्कृष्ट आप्रवासी अवार्ड को प्रारम्भिक सूचीमा महर्जन,काठमाडौं : क्यानडाको उत्कृष्ट आप्रवासी अवार्डको प्रारम्भिक छनोट सूचीमा नेपालका इन्द्र महर्जन परेका छन्। सार्वजनिक गरिएको नाममा महर्जन उत्कृष्ट ७५ आप्रवासीको सूचीमा परेका हुन्। क्यानडाको ब्राम्प्टनमा बस्दै आएका महर्जन ढल व्यवस्थापनको क्षेत्रमा अध्ययन अनुसन्धान गर्दै आएका छन्। सो सूचीमा परेकामध्ये सबैभन्दा बढी भोट ल्याउने उत्कृष्ट २५मा छानिन्छन्। विगत १३ वर्षदेखि क्यानेडीयन इमिग्रयान्टनामक पत्रिकाले आप्रवासीलाई प्रोत्साहन गर्ने उद्देश्यले यो अवार्ड सञ्चालन गर्दै आएको छ। महर्जन परिवारको साथमा विगत ११ वर्षदेखि क्यानडामा बस्दै आएका छन्। यसअघि क्यानडामा बस्दै आएका प्राध्यापक तुलसी धरेल उत्कृष्ठ २५ आप्रवासी मा सूचीकृत भएका थिए।
अमेरिकी नागरिकलाई तत्काल काबुल विमानस्थल छोड्न निर्देशन,"वासिंटन : आफ्ना नागरिकलाई तत्काल काबुल विमानस्थलको गेट छोड्न अमेरिकाले निर्देशन दिएको छ। शनिबार बिहान अमेरिकाले जवाफी हमलामा इस्लामिक स्टेटविरुद्ध ड्रोन आक्रमण गरेपछि अमेरिकी नागरिकलाई सो निर्देशन दिएको हो। सुरक्षा खतराको कारण देखाउँदै अमेरिकी अधिकारीले आफ्ना नागरिकलाई तत्काल काबुल विमानस्थल छोड्न निर्देशन दिएको बताइएको छ। न्युयोर्क टाइम्समा प्रकाशित समाचारअनुसार अमेरिकाले आफ्ना नागरिकहरुलाई पुन: चेतावनी दिँदै तत्काल काबुल विमानस्थलको गेट छोड्न निर्देशन दिइएको छ। काबुल विमानस्थलमा भएको आक्रमणविरुद्ध अमेरिकी सेनाले शनिबार पुन जवाफी अपरेसन सुरु गर्ने योजना बनाएको छ। विभिन्न अन्तर्राष्ट्रिय सञ्चारमाध्यमका अनुसार अमेरिकाले शुक्रबार गरेको जवाफी हमलामा काबुल विमानस्थल विस्फोटका मुख्य योजनाकार मारिएका छन्। युएस सेन्ट्रल कमान्डका प्रवक्ता विल अर्बानकाअनुसार अमेरिकी सैन्य बलले आइएसआइएस केका योजनाकारविरुद्ध जवाफी हमला गर्न बनाएको योजना सफल भएको छ। उनले भने,योजनाकारलाई लक्षित गरी गरिएको ड्रोन आक्रमणले लक्ष्य पूरा गरेको संकेत हामीले पाएका छौँ। विमानस्थल आसपासमा शनिबार पनि जुनसुकै बेला हमला हुन सक्छ। अमेरिकाले अफगानिस्तानको नाङ्घहार प्रान्तमा गरेको सो हमलामा ड्रोन प्रयोग गरेको थियो भने सो हमलामा स्लामिक स्टेटका सदस्यलाई मारेको बताइएको छ। अधिकारीहरुका अनुसार काबुल विमानस्थलमा १७० जनाको ज्यान लिने गरि गरिएको हमलामा अमेरिकाले योजनाकारलाई मुख्य निशाना बनाएको थियो।  एजेन्सीको सहयोगमा"
राहत र उद्धारमा सक्रिय हुन गृहमन्त्रीको निर्देशन,"काठमाडौं : गृहमन्त्री बालकृष्ण खाँणले बर्सात जारी रहेकाले पूर्व तयारी, राहत र उद्धारमा सक्रिय हुन मातहतका निकायलाई निर्देशन दिएका छन्। विभिन्न प्रदेशका सुरक्षा अधिकारी र प्रमुख जिल्ला अधिकारीसँग कुराकानी गर्दै उनले यसअघि विपद्का बेला मातहतका निकायले निर्वाह गरेको भूमिकाको सराहना पनि गरे। मानिसको जीउ ज्यानको सुरक्षालाई पहिलो प्राथमितामा राखेर काम गर्न र विपत्तिका बेला उपलब्ध स्रोत तथा साधन उचितरूपले प्रयोग गर्न गृहमन्त्री खाँणले आग्रह गरे। सडक अवरुद्ध भएका स्थानमा डाइभर्सन, बेलिबृज निर्माण र जनशक्ति खटाएर उद्धार गर्ने काममा तदारुकता देखाउन पनि उनले आग्रह गरेका छन्। अविरल वर्षापछि बाढी, पहिरो र डुबानले प्रदेश१, प्रदेश२, वाग्मती, लुम्बिनी, कर्णाली र सुदूरपश्चिम प्रदेशका सशस्त्र प्रहरी बलका प्रमुखसँग गृहमन्त्री खाणले छलफल गर्नाका साथै प्रजिअहरू नवलपरासी पूर्वका माया भट्टराई पङ्गेनी, नवलपरासी पश्चिमका धमेन्द्रकुमार मिश्र, रुपन्देहीका आश्मान तामाङ र बाँकेका शिवराम गेलाललाई टेलिफोन गरी वर्षापछिको त्यहाँको अवस्थाबारे जानकारी लिएका थिए। गत जेठ ३१ गतेदेखि अहिलेसम्म ८५ जनाको मृत्यु भएको र ४४ जना बेपत्ता छन्। रासस"
महाकाली लोकमार्ग अवरुद्ध,दार्चुला : महाकाली लोकमार्गअन्तर्गत गोकुलेश्वर खलंगा सडकखण्डमा पहिरोले सडक अवरुद्ध भएको छ । शैल्यशिखर नगरपालिका ६ दुल्ली गाड क्षेत्रमा सडक माथिबाट खसेको पहिरोले एक सय मिटर सडक पुरिएपछि यातायात सेवा बन्द भएको प्रत्यक्ष दर्शी रबिता धामीले बताईन । यात्रुहरुका अनुसार महाकाली लोकमार्ग कतिबेला खुल्छ भन्न सकिँदैन । यस्तै शुक्रबार रातीको वर्षाका कारण पहिरो खसेर मालिकार्जुन गाउँपालिकाअन्तर्गत पर्ने सडक समेत अवरुद्ध भएको जिल्ला प्रहरी कार्यालय दार्चुलाले जनाएको छ । आज शनिबार विहान करिब ७ बजेतिर खसेको पहिरो पन्छाउन दुई वटा एक्स्काभेटरले काम गरिरहेको प्रहरीले जनाएको छ । दार्चुला सदरमुकामबाट गौरा पर्वको लागी गाउँ हिँडेका सवारी साधन बीच बाटौमै रोकिँदा यात्रुहरु अलपत्र परेका छन् । जिल्लाबाट बाहिर जाने र भित्रिने छोटो तथा लामो दूरीका सवारी साधन पूर्ण रुपमा बन्द भएका छन् । एकातिर यात्रुहरुलाई गौराको अलगै रौनक छ भने कोहि आफ्न्तहरु बिरामी भएर छिटो गन्तब्यमा पुग्नु परेको यात्री नरसिंह ठगुन्नाले बताए ।
माधव नेपाल महासागर जस्तो पार्टी छोडेर प्रतिक्रियावादीसँग मिले : ओली,"ललितपुर : नेकपा एमालेका अध्यक्ष केपी शर्मा ओलीले माधवकुमार नेपालले सूर्य चिन्हलाई धक्का दिएको आरोप लगाएका छन्। शनिबार ललितपुरको लुभुमा आयोजित युवा संघको कार्यक्रममा उनले सूर्य चिन्हलाई धक्का दिएर हसिंया हतौडालाई साथ दिएको बताए। ओलीले भने, महासागरको जस्तो पार्टीलाई छोडेर प्रतिक्रियावादीसँग मिलेर पार्टीलाई ध्वस्त पार्न माधव कमरेड लाग्नुभयो। उनले सम्झाउन बुझाउन खोज्दा पनि थाकिसकेको बताए। ओलीले भने, मैले सम्झाउँदा दुनियाँ सम्झिन्छ। माधव कमरेड सम्झिनुभएन। उनले नेपालसहितका नेताले अर्को पार्टी गठन गर्दैमा केही फरक नपर्ने धारणा राखे। ओलीले नेपाललाई संकेत गर्दै एक दुई वटा पात खस्दैमा रुखले पीर मानेर नबस्ने धारणा राखे। उनले भने, नयाँ नयाँ पालुवाहरु पलाउँदैछन्। हाँगा उचाइतिर लाग्दैछन्। ओलीले परमादेशबाट सरकार बनाउँदैमा क्रान्ति गरेको भ्रममा सत्तारुढ गठबन्धनका नेता परेको टिप्पणी गरे। उनले नेकपा एमालेले देशको दिशानिर्देश गर्ने पार्टी भएको बताए। उनले जनादेशबाट आफ्नो सरकार नहटेको भन्दै जालझेलबाट हटाइएको दाबी गरे। उनले विचार नै नभएको पार्टी सरकारमा रहेको भन्दै चुनाबबाट देखाउनुपर्ने बताए। उनले भने, एमालेबाट चुनावमा जो उठ्छ उसले जित्नुपर्छ। मेयर उपमेयर को उठ्छ थाहा छैन तर, जो उठेपनि एमालेले जित्छ।"
महामारीमा महिलाका दु:ख,"कोरोना महामारीले विश्वमा मानविय क्षति पुर्यायो नै अर्थतन्त्रलाई पनि छिन्नभिन्न पार्यो। यो समय हामीले आफन्त पनि गुमायौं। अहिले पनि संक्रमितको संख्या घटेको छैन। विश्व स्वास्थ संगठनले कोरोना महामारी लामो समय सम्म रहने बताएको छ। यसले सामाजिक र स्वास्थ क्षेत्रमा गहिरो संकट भित्रिएको छ। अहिले हामी स्वास्थ संकटबाट मात्र होइन आर्थिक संकटबाट पनि गुज्रिरहेका छौ। निजी क्षेत्र, पर्यटन, व्यापार व्यवसाय, उद्योग, कलकारखाना प्रभावित छन्। अर्थ बिना न घर चल्छ, न त देश नै। विभिन्न ज्याला मजदुरी गरी जीवन चलाउने कामदारहरूको समेत आम्दानी गुमेको छ। वैदेशिक रोजगारीमा जानेहरू काम छाडेर फर्किनु बाध्यता बनेको छ। जसको प्रत्यक्ष प्रभाव महिलाहरूमा पनि परेको छ। आम्दानीका बाटाहरू बन्द भए पछि घरायासी कलह, झैझगडा, शारीरिक तथा मानसिक हिंसा बढ्ने सम्भावना हुन्छ। महिला तथा बालबालिका माथि हिंसाका घटना दिनानुदिन बढिरहेका छन््। रक्सी सेवन गरी हत्या हिंसा गर्ने अपराधका घटनामा समेत वृद्धि भएका छन्। गाउँ छाडेर सन्तान पढाउन बजार पसेका महिलाहरू बालबालिकासहित गाउँ फर्केका छन्। युवाहरू रोजगार र अध्ययनका सिलसिलामा गाउँ घर छाडेर बाहिर गएकाले सम्पुर्ण काम महिलाले गर्नु पर्ने बाध्यता छ। जब परिवारमा सुख शान्ति छाउँछ, समाज अनि देश नै समृद्ध बन्दछ गाउँमा पनि खाद्यान्नको जोहो छैन। गाउँघरका किसान महिलाहरू बालबालिका तथा जेष्ठ नागरिकसँगै छन्। खेती नगरे भोकै परिने डर छ। खेती लगाउन मल, बिउँ, जनधनको अभाव छ। उत्पादन सामाग्री बजार सम्म पुर्याउन समस्या छ। कोरोनाकै कारण गर्भवती महिलाहरू चेक जाँचका लागि स्वास्थ संस्थामा जानबाट वञ्चित छन्। लाखौं बालबालिका खोप लिनबाट वञ्चित छन्। कोरोनाका कारण सामाजिक दूरी कायम गर्नु, लकडाउन भए घरमा थुनिनु त छदै छ। महामारीकै कारण घरायासी कामको चाप महिलाका लागि पहिलेको तुलनामा दुई गुणा बढेको छ। बालबालिकाहरू विद्यालय जान नपाउँदा उनीहरूको पढाईको चिन्ता सबैभन्दा बढी आमालाई परेको हुन्छ। शैक्षिक क्यालेण्डर अस्तव्यस्त छ। विद्यालय जान नपाएपछि बालबालिकाको शिक्षामा गम्भिर असर परेको छ। कतिपय महिलाहरूलाई बालबच्चाको अनलाइन कक्षाले तनाव थपिएको थियोछ। एक त आफुसँग स्मार्ट फोन, कम्प्युटर आदिको उपलब्धता हुँदैन, अर्कोतर्फ प्रविधिमैत्री वातावरण नहुँदा बच्चाहरूलाई सिकाईमा समस्या छ। तुरुन्तै खरिद गर्न आर्थिक अभाव हुन सक्दछ। यस्ता विविध समस्याहरू पनि मानसिक तनाव बढाउने कारक हुन सक्दछन्। एउटी आमा घर बाहिर निस्कदा कतै मिठो मसिनो खानेकुरा मिल्दा छोराछोरीलाई नसम्झिकन गाँस निल्न सक्दिनन् भने घर परिवार र बालबच्चाको स्वास्थको सन्र्दभमा त अति नै संवेदनशिल हुन्छिन्। उनीहरूको शिक्षा, स्वास्थ साथै आहार विहार, सुरक्षा सबैतिर ध्यान पुर्याउनु पर्छ। अझ परिवारमा जेष्ठ नागरिक, अपांग, दृष्टि विहिन भएको खण्डमा उनीहरूको सुरक्षाको जिम्मेवारीले शारीरिक साथै मानसिक बोझ समेत थपिने गछ। घर परिवार र सन्तानका खातिर आफ्नो स्वास्थ भन्दा परिवारका निम्ति जस्तोसुकै बोझ लिन बाध्य छन् अहिले महिलाहरू। यतिबेला जरुरी काम बाहेक घर बाहिर निस्कन त के सामाजिक कार्यक्रम आफ्ना आफन्त, ईष्टमित्र, साथीभाई, परिवार भेटघाट सबै रोकिएका छन्। घरमा कोरोना संक्रमित भए उनीहरूको जिम्मेवारी र भार पनि महिला आफैले लिनु पर्दछ। परम्परागत श्रम विभाजनका आधारमा महिलाले घर भित्रको र पुरुषले घर बाहिरको कमाई गर्ने नेपाली समाजमा आज पनि कायमै छ। निजी कम्पनीमा कार्यरत एक सहकर्मीको कोरोना कालको बन्दाबन्दीमा रोजगार गुम्यो। उनी भन्छिन्, घरायासी काम र परिवारको मात्र हेरचाहमा लगातार खटिनु पर्दा आर्थिक अभाव त छँदै छ सृजनशिलतामा नै ह्रास आएको उनी बताउँछिन्। त्यस्तै निजी विद्यालयकी एक शिक्षिकाको अनुभवमा अनलाइन कक्षा लिन पुरुषलाई जति महिलालाई सहज छैन। कारण खोतल्दा एक त घरायासी कामको बोझ, घरको वातावरणमा सिकाउन धेरै अप्ठयाराहरू आउने बताउँछिन्। अर्कोतर्फ अनलाईन कक्षामा धेरै बोल्नु पर्ने, मानसिक र शारीरिक श्रम दोब्बर खर्चिनु पर्छ तर मासिक तलब पहिलेको भन्दा आधा दिँदा पनि विद्यालयले सित्तैमा दिनु परे जस्तो व्यवहार देखाउने उनको भनाई थियो। पुरुषलाई घर परिवारको जिम्मेवारी सम्हाल्ने, भात भान्साको जिम्मेवारीबाट पन्छिने, घरमूली, बाहिर फेर घुम्ने, पुरुष भएरै जन्मेको नाताले स्वतन्त्र भएको महसुस नारी अझै गर्छन्। तर यस्तो स्वतन्त्रताको उपभोग गर्न पाउने महिला कति छन््, आफ्नै घरभित्र परिवार र वरिपरीका समाजलाई नियाल्दा छर्लङ्ग हुन्छ। प्रख्यात नारीवादी फ्रेन्च लेखिका सिमोन द बुवार भन्छिन्, व्यक्तिगत स्तरमा प्रत्येक महिलाहरूले घरका चौघेरा नाघेर उत्पादनमूलक श्रममा हिस्सेदारी खोज्नुपर्छ। आर्थिक रूपले आत्मनिर्भर हुनु स्वतन्त्रताको आधारभूत आवश्यकता हो। रोजगारी कुनै रामवाण जस्तो अचुक अश्त्र होईन तर मुक्ति र स्वतन्त्रताको आधारभूत सर्त भने हो। यद्यपि कोरोना कहरकै कारण नेपाली समाजमा बाहिर निस्केर रोजगार र स्वरोजगारको क्षेत्रमा लागेका केही मात्रामा भए पनि स्वतन्त्रताको अनुभुति गरेका कतिपय महिलाहरू फेरी घरमै थुनिनु पर्ने बाध्यता छ। एक अध्ययनका अनुसार गत वर्ष मात्र ६० प्रतिशत साना उद्योगमा आश्रित महिलाहरूको रोजगार गुमेको थियो। त्यस्तै पर्यटन क्षेत्रमा परेको मन्दीले महिलाहरूद्धारा सञ्चालित उत्पादनहरू क्युरियो र हस्तकलाका सामग्रीहरू थन्किएका छन्, ठप्प छन्। कोरोना अघिसम्म टोल समूहमा कतिपय महिलाहरू आफ्नो समाजका आमा समूह, टोल विकास, राजनीतिक, सहकारीका कार्यक्रमहरू आदिमा सक्रिय सहभागिता जनाउँथे। जसले गर्दा केही मात्रामा भएपनि उनीहरूको नेतृत्व क्षमता तथा व्यक्तित्व विकासमा सहयोग पुग्थ्यो। सामाजिक कार्यक्रमहरूमा सहभागी हुन पाउँदा समाजमा भएका विभेद, कुरिती, अन्याय, हेपाई जस्ता मुद्दाहरूमा खुलेर बोल्ने, आपसी सुख दुःख बाड्ने, सर सल्लाह लिने दिने जस्ता कार्य सहज हुन्थे। हाल आएर अड्डा, अदालत लगायतका कतिपय कार्यहरू सबै छायाँमा परेका छन्। यतिबेला हामी बन्दाबन्दीका कारण अत्यावश्यक घरायासी काम बाहेक अन्य मठ मन्दिर, पूजापाठ, बिवाह, व्रतबन्ध, जात्रा, चाडपर्वमा सहभागि भईरहेका छैनौ। जसको अप्रत्यक्ष प्रस्ताव नयाँ पुस्तामा पर्छ। हाम्रा सन्ततिले आफ्नो कला संस्कृति, खानपान, रहन सहन, मौलिकता आदिको बारेमा खुलेर सिक्ने बुझ्ने अवसर पाउँदैनन्। अर्कोतर्फ हामीसँग भएका सांस्कृतिक ज्ञान र सिप हस्तान्तरणबाट पछिल्लो पुस्ता बञ्चित हुँदै छन्। हाम्रा सिप, धर्म लोप नहोलान भन्न सकिदैन। यात्राबाट मानिसले अनेक पात्र, प्रवृत्तिसँग धेरै कुराहरू सिक्न सक्दथ्यो। देशैभर आन्तरिक पर्यटन र बाह्य पर्यटक लाई लक्षित गरि वर्षभरि नै कुनै न कुनै मेला महोत्सव भइरहन्थे। जसका कारण आर्थिक, सामाजिक साथै सांस्कृतिक सिकाइका साथै मनोरन्जन पनि प्राप्त गर्ने अवसर मिल्ने गर्दथ्यो। नेपाली महिलाहरू पनि घरदेखि बाहिर घुम्न डुल्न, यात्रामा विस्तारै निस्कन थालेका थिए। त्यसैगरी विद्यार्थीहरूका शैक्षिक भ्रमण, तिर्थयात्रा आदि कार्यक्रमहरू पनि स्थगित छन्। समाजमा सबै पुरुष या महिला खराब छैनन्। एक अर्कालाइ हर क्षण सहयोग गर्ने उदाहरणीय जोडी, परिवार प्रसस्तै छन््। महिला स्वयं सचेत रही घरका सदस्यहरू बिच कामको बिभाजन गर्दै समाजमा आफ्ना आवाजहरू बुलन्द पार्नु पर्छ। महिला सशक्तीकरणको महत्त्वपुर्ण पक्ष परिवार हो तर्सथ घर परिवारबाट नै महिलालाई सदा सर्वदा सहयोग गर्नु पर्छ। जुन घरमा महिला खुसी हुन्छिन् त्यो घरका प्रत्येक सदस्य सुखी रहन्छन्। जब परिवारमा स्ुख शान्ती छाउँछ, समाज अनि देश नै समृद्ध बन्दछ। अन्तमाः एकातर्फ आगामी दिनमा कोरोनासँगै जीवन जिउनु हाम्रो बाध्यता हो भने अर्कोतर्फ देशमा फ्रन्ट लाइनमा काम गर्ने केही नागरिक र ज्येष्ठ नागरिकहरूले कोरोना विरुद्धको खोप पाउनु सकरात्मक पक्ष हो। कोरोना कालमा महिलाहरूको आत्मसम्मान उचो बनाई उनीहरूलाई सशक्त्त बनाउन सबै क्षेत्रबाट सहयोग गरौ। हामीले अहिले गरेको लगानीले भावी महामारीमा करोडौं महिला तथा किशोरीको भविष्य निर्धारण गर्नेछ।"
अस्तव्यस्त राजर्षि जनक विश्वविद्यालय : शिक्षक संघ आन्दोलनमा,"जनकपुरधाम : राजर्षि जनक विश्वविद्यालयका प्राध्यापकहरु कामकाज ठप्प गरी आन्दोलनमा उत्रिएका छन्। उनीहरुले स्थापना कालदेखि आफूहरु पेपर (कोर्ष) कन्ट्रयाक्टको आधारमा अध्ययन अध्यापन गराउँदै आए पनि करार सेवामा नलगिएको प्रति असन्तुष्टि जनाउँदै आन्दोलनमा उत्रेका हुन्। विश्वविद्यालयका पेपर (कोर्ष) कन्ट्रायक्ट शिक्षक संघले स्थापना कालदेखि निरन्तर अध्ययन अध्यापनदेखि सर्वाङ्गिण विकास सहयोग पुर्याउँदै आएकोले करार गर्नुपर्ने माग राख्दै धर्ना बसेका छन्। विगत चार महिनादेखि आन्तरिक प्रकृयाद्वारा करार गरिनुपर्ने मागलाई क्याम्पस प्रशासनले बेवास्ता गरेपछि कालोपट्टी बाँधेर कामकाज गर्दै आएका प्राध्यापकहरु धर्ना दिइरहेका हुन्। पहिलो चरणको कार्यक्रम अन्तर्गत प्राध्यापकहरुले कालोपट्टी बाँधेर काम गरे पनि मागलाई बेवास्ता गर्दा थप आन्दोलनको कार्यक्रम सार्वजनिक गुर्न परेको अध्यक्ष दिलिपकुमार यादवले बताए। उनले भने, हामीले कालोपट्टी बाँधेर निरन्तर कामकाज गर्यौं तर हाम्रो मागलाई बेवास्ता गरियो, कुनै सुनुवाइ गरिएन, त्यसैले थप आन्दोलनको कार्यक्रम अन्तर्गत हामीले प्रशासनमा धर्ना दिएका हौं। पेपर (कोर्ष) कन्ट्रयाक्ट शिक्षक संघका सचिव रविकुमार राजले पहिलो र दोश्रो चरणको आन्दोलन पश्चात तेश्रो चरणको आन्दोलन घोषणा गर्न लागेको जानकारी दिए। उनले भने, हामीलाई बेवास्ता गर्दै उपकुलपति र रजिष्टारले आफ्नो गोजीबाट मानिस ल्याएर करारमा राखियो तर हामीलाई हाम्रो वर्षौंको लगानीको ख्यालै नगरी बेवास्ता गरेपछि बाध्य भएर आन्दोलनमा आयौं। संघका सदस्य अशोक साहले पहिलो र दोश्रो चरणको आन्दोलनबाट समेत आफूहरुको माग सुनुवाई नभए आमरण अनसनमा बस्ने चेतावनी दिए। उनले भने, आन्दोलनबाट विद्यार्थी, शिक्षक र विश्वविद्यालय माथि हुने सम्पूर्ण क्षतिको जिम्मेवारी डिन र रजिष्टिारले लिनुपर्छ।"
देउवा र प्रचण्डबीच भेटवार्ता : मन्त्रिपरिषद् विस्तारबारे छलफल,"काठमाडौं : प्रधानमन्त्री शेरबहादुर देउवा र नेकपा (माओवादी केन्द्र)का अध्यक्ष पुष्पकमल दाहाल प्रचण्डबीच भेटवार्ता भएको छ। शनिबार बिहान प्रधानमन्त्री देउवालाई भेट्न प्रचण्ड बालुवाटार पुगेका थिए। उनीहरुबीच मन्त्रिपरिषद् विस्तार र मन्त्रालय बाँडफाडका विषयमा छलफल भएको छ। प्रचण्डको सचिवालयका अनुसार भेटको क्रममा सरकारलाई यथाशिघ्र पूर्णता दिनेबारे छलफल भएको छ। सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी, राष्ट्रिय जनमोर्चा रहेको छ। प्रधानमन्त्री शेरबहादुर देउवाले आफूसहित ६ सदस्यीय मन्त्रिपरिषद् बनाएका छन्। देउवाले विश्वासको मत पाएपनि गठबन्धन भित्रका दल आन्तरिक समस्यामा फसेपछि प्रधानमन्त्री नियुक्त भएको दुई महिना पुग्न लाग्दासमेत उनले मन्त्रिपरिषद् विस्तार गर्न सकेका छैनन्। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। राजनीतिको मूलधार र सत्ताको स्वाद चाखिरहने कांग्रेस, एमाले र माओवादी केन्द्रले लामो समयदेखि पार्टीभित्र देखिएका असन्तुष्टि समाधान गर्न सकेका छैनन्। तीनै दलभित्रका समस्याले देशको समग्र राजीतिक अवस्थालाई तरल बनाउँदै लगेको छ। सत्ताबाहिर हुँदा त्यही विषयलाई लिएर आन्दोलन चर्काउने दल सरकारमा पुग्दा पहिले आफैंलाई मन नपरेको निर्णय गर्न पनि पछि परेका छैनन् । देउवा सरकारको मन्त्रिपरिषद् बैठकले राजनीतिक दल फुटाउन हदैसम्मको सजिलो हुने गरी अध्यादेश ल्याउन सिफारिस गर्यो। जुन राष्ट्रपति विद्यादेवी भण्डारीले जारी गरिन्। तत्कालीन प्रधानमन्त्री केपी शर्मा ओलीले संसदीय दल वा केन्द्रीय समितिमा ४० प्रतिशत भए दल विभाजन गर्न सकिने अध्यादेश ल्याउँदा वर्तमान प्रधानमन्त्री शेरबहादुर देउवाले विज्ञप्ति निकालेरै विरोध गरेका थिए। सर्वत्र विरोधपछि त्यो अध्यादेश फिर्ता पनि भयो। तर, अहिले देउवाले आफ्नो सत्ता जोगाउन २० प्रतिशतमै दल विभाजन गर्न सकिने अध्यादेश देउवाले ल्याए। देउवाले सत्ता जोगाउन ल्याएको राजनीतिक दलसम्बन्धी अध्यादेशअनुसार एमाले विभाजन गरेर माधव समूहले नेकपा (एकीकृत समाजवादी) र जसपा विभाजन गरेर महन्थ ठाकुर समूहले लोकतान्त्रिक समाजवादी पार्टी निर्वाचन आयोगमा दर्ता गरेको छ। अध्यक्ष माधवकुमार नेपालले नेकपा (एकीकृत समाजवादी) सरकारमा जाने सार्वजनिक गरिसकेका छन्। सत्ता गठबन्धनबीच मन्त्रालय बाँडफाडको विषय अझै टुंगो लागिसकेको छैन।"
एनएमबि बैंक र ऊर्जा प्रवर्द्धन केन्द्रबीच समझदारी,"काठमाडौं : एनएमबि बैंक लिमिटेडले वैकल्पिक ऊर्जा प्रवर्द्धन केन्द्रकेन्द्रीय नवीकरणीय ऊर्जा कोषसँग सम्झौता गरेको छ । बैंकले दोस्रो कार्यकालको लागी ह्यान्डलिङ बैंकको विशिष्ठीकृत सेवा प्रदान गर्नको लागि ऊर्जा कोषसँग समझदारी गरेको हो । बैंकले जनवरी २०१८ देखि केन्द्रीय नवीकरणीय ऊर्जा कोषको लागि ह्यान्डलिङ बैंकको भूमिकामा कार्य गर्दै आइरहेको छ । केन्द्रले एनएमबि बैंकलाई सार्वजनिक खरीद ऐन एवं सार्वजनिक खरीद र नियमावलीले निर्धारित योग्यता र मापदण्ड अनुसार एक पारदर्शी एवं प्रतिस्पर्धी बोलकबोल प्रक्रियाको माध्यमबाट ह्यान्डलिङ बैंक चयन गरेको हो । केन्द्रले क वर्गको इजाजत प्राप्त बैंक तथा वित्तीय संस्थाहरूलाई बोलकबोल प्रतिस्पर्धाको लागि आव्हान गरेको थियो । एनएमबिले दीगो बैंकिङ्गअन्तर्गत रहि देशमा वास्तविक अर्थतन्त्रको प्रवर्द्धनको लागि साना तथा मझौला, कृषि, पूर्वाधार र ऊर्जा क्षेत्रलाई आफ्नो लगानीको प्राथमिकतामा राखि कार्य गर्दै आएको छ । बैंकले स्वच्छ ऊर्जाको प्रवर्द्धन र नेपालको ऊर्जा पूर्वाधार र आपूर्ति प्रणालीलाई अझ दीगो तरिकाले रूपान्तरण गर्ने, स्वच्छ र नवीकरणीय ऊर्जाका स्रोतहरुको उपयोग गर्ने र भारतबाट बिजुली, जीवशेष इन्धन आयातमा रहेको ठूलो परनिर्भरता घटाउने सरकारको पहललाई समर्थन गरिरहेको जनाएको छ । बैंकले हालसालै अन्तर्राष्ट्रिय मान्यता प्राप्त हरित कर्जा सिद्धान्तहरुको आधारमा आफ्नो हरित कर्जा कार्यविधि र वातावरणीय एवं सामाजिक व्यवस्थापन प्रणालीको विकास अन्तर्राष्ट्रिय वित्त निगमले वातावरणीय एवं सामाजिक जोखिमको क्षेत्रमा निर्देशित गरेका मापदण्डहरु र अन्तर्राष्ट्रिय अभ्यासहरूलाई समेत समेटेर बनाएको जनाएको छ । उक्त कार्यक्रममा बैंकका प्रमुख कार्यकारी अधिकृत सुनील केसीले एनएमबिले दोस्रो कार्यकालमा समेत नवीकरणीय ऊर्जा क्षेत्रमा अनुदान, कर्जा लगायत भायाविलिटि ग्याप फन्डिङमा वैकल्पिक ऊर्जा प्रवर्द्धन केन्द्र अन्तर्गत रहेको केन्द्रीय नवीकरणीय कोषलाई स्तरीय ह्यान्डलिङ बैंक सेवाहरु प्रदान गर्ने बताए । यस सम्झौताले समग्र नवीकरणीय ऊर्जा क्षेत्रलाई मुल प्रवाहमा ल्याई ऊर्जा र वित्तीय संसाधनहरूमा पहुँच नपुगेको जनसंख्यामा नवीकरणीय ऊर्जाको प्रवर्द्धनको लागि मद्दत गर्ने विश्वास राखेको बताए ।"
सडक जलमग्न हुँदा घर छाड्न बाध्य,गौशाला : वर्षाको पानीको उचित निकास नहुँदा घर डुबेपछि सोनमा गाँउपालिका ५ खैरबन्नीका राकेश यादव घर छाड्न बाध्य भएका छन्। उनको परिवार अहिले गाँउदेखि ५ सय मिटरको दुरीमा रहेको आफ्नै खेतमा सानो झुप्री बनाइ आश्रय लिइरहेका छन्। अविरल वर्षाको कारण घर लगायत घरअगाडिको सडकमा पानी भरिएकाले दैनिक कामकाज गर्न समस्या भएपछि घरमा बस्न नसकेको यादवले बताए। सडक स्तरोन्नती गर्ने क्रममा स्थानीयबीच विवाद चर्किंदा यादवको घरछेउको १ सय ५० मिटर सडकको स्तरोन्नती हुन सकेको थिएन। जसको कारण अहिले सानो पानी पर्दा समेत सडक जलमग्न भइ हिंड्न नसक्ने अवस्थामा हुने यादवले बताए। गाउँपालिकाको कार्यालयदेखि हुलाकी सडकखण्डसँग जोडिने सो सडक निर्माणको क्रममा हतारमा सडकमा पिसिसी ढलान हुँदा वर्षायाममा सडकमै पानी जमेर आवतजावत गर्नका लागि समस्या भएको स्थानीय मंजितकुमार महराले बताए। बस्तीका आधा दर्जन घर वर्षाको पानीको कारण नराम्ररी प्रभावित भएको महराले बताए। सडक निर्माणको क्रममा आपसी विवाद हुँदा ढलनाला बनाउन नसकेकै कारण अहिले सर्वसधारणलाई बाटो हिंड्नका लागि समेत समस्या भएको गाउँपालिका कार्यालयका प्रवक्ता अशोककुमार यादवले बताए। गाँउपालिकाभरिका यस्ता समस्यामा परेकालाई उद्धार गर्ने कार्यमा आफूहरु जुटेको यादवले जानकारी दिए।
जोमसोमकागबेनी सडक कालोपत्रे,"जोमसोम : बेनीजोमसोमकोरला सडकखण्डअन्तर्गत जोमसोमकागबेनी १३ किमी ग्राभेल सडकमा अस्पाल्ट कालोपत्रेको पूर्व तयारी सुरु भएको छ । दुई बर्षअघि निर्माण सम्पन्न भई कालिगण्डकी करिडोर कार्यालयलाई हस्तान्तरण भईसकेको जोमसोमताङ्वे ग्राभेल सडकअन्तर्गत १३ किमी सडकमा कालोपत्रेको पूर्व तयारी स्वरुप सर्वेको काम अघि बढाईएको छ । नेपाल सरकार भौतिक पूर्वाधार तथा यातायात मन्त्रालयले जोमसोमकागबेनी ग्राभेल सडकमा कालोपत्रेका लागि गत चैत्रमा ४० करोड बजेट बिनियोजन गरेको थियो। बजेट बिनियोजन भएसँगै कालिगण्डकी करिडोरले जोमसोमकागबेनी सडक कालोपत्रेका लागि टेन्डर आह्वान गरेको थियो । जोमसोमकागबेनी सडकमा कालोपत्रे गर्ने जिम्मा रौटाहाआत्रेयसारस जेभीले लिएको कन्ट्रक्सनका सबइन्जिनियर भुवन शिवाकोटीले जानकारी दिए। कन्ट्रक्सनले भ्याटसहित २८ करोडमा अस्पाल्ट कालोपत्रे गर्ने सम्झौता गरेको उनको भनाई छ । उनका अनुसार जोमसोमकागबेनी सडकअन्तर्गत मुख्य सडकमा १२ किमीमा कालोपत्रे गरिने र यसका अतिरिक्त कागबेनी श्राद्धस्थलबाट मुख्य सडकसम्मको १ किमी दुरीमा गरी कुल १३ किमी सडकमा कालोपत्रे गरिने छ । 'कालापत्रेको जिम्मा हामीले पाईसकेका छौं,उनले भने,'अब यसको फाईनल सम्झौताको अन्तिम तयारी भईरहेको छ ।' उनले काम गर्ने पूर्व सुनिश्चितता भईसकेकाले अहिले कालोपत्रेको सर्बे गर्ने काम धमाधम अघि बढाईएको बताए । कालोपत्रे सडकको सर्वेका लागि शिवाकोटीसहितको टोली कार्यस्थलमा खटिएका छन् । उनीहरुले कालोपत्रेको पूर्व तयारी स्वरुप ग्राभेल सडकको लेभल नाप जाँच,कालिगण्डकी नदीले सडक संरचनामा क्षति पूर्याएको स्थानको पहिचान गर्ने ,सडकको चौडाई मापन गर्ने लगायतको सर्बे गरिएको जनाईएको छ । नाली नभएको स्थानमा नाली निर्माण गरी सडक स्टक्चर मिलाएर कालोपत्रे गरिने छ । जोमसोमकाबगेनी सडकखण्डको कालोपत्रेको सम्झौता अवधि ३० महिनाको रहने शिवाकोटीले बताए । सम्झौता अनुसार जोमसोमकागबेनी अस्पाल्ट कालापत्रेको काम २०८० साल फागुनमा सकिने छ । यस सडकको कुल १३ किमी सडकमा ८ मिटर चौडाईको अस्पाल्ट कालोपत्रे गरिने छ । यस्तै,बेनीजोमसोम ७६ किमी सडकको ३ प्याकेजमा यसअघि गत जेठ देखिनै कालापत्रेको काम अघि बढाईएको थियो। बेनीजोमसोम सडकको पहिलो प्याकेजमा शर्मा युनाईटेड निर्माण कम्पनीले डीबीएसडी प्रविधिको कालोपत्रेको कामअघि बढाएको छ । शर्मा गजुरमुखी जेभी र पप्पुगौरी एण्ड पार्वती जेभीले मुस्ताङ खण्डको घाँसा देखि जोमसोमसम्म कालोपत्रे गर्ने उद्देश्यसहित कालोपत्रे गर्ने काम सुरु गरेको कालिगण्डकी करिडोरले जनाएको छ । उत्तरी छिमेकी देश चिनसँग सीमाना जोडिएको जोमसामकोरला सडकखण्डअन्तर्गतको कुल ७ प्याकेज मध्ये ४ वटा प्याकेज करिडोर सडक कार्यालयलाई हस्तान्तरण भईसकेको छ भने बेनीजोमसोम सडकको कुनै पनि प्याकेज सम्पन्न हुन सकेको छैन । जसमध्ये जोमसोमकोरला सडकको पहिलो प्याकेजको ग्राभेल सडकमा कालोपत्रेको तयारी अघि बढेको हो । यस्तै बाँकी रहेको ३ प्याकेज मध्ये २ प्याकेजको काम असोजमा सकिने कालिगण्डकी करिडोरले जनाएको छ । २०७४ सालदेखि सुरु भएको राष्ट्रिय गौरवको ७६ किमी बेनीजोमसोम सडकको भौतिक प्रगती ६० प्रतिशत र जोमसोमकोरला १ सय १० किमी सडकको भौतिक प्रगती ९० प्रतिशत रहेको जनाईएको छ ।"
अक्सिजन प्लान्ट जडान अझै अनिश्चित,"कैलाली:टीकापुर अस्पतालमा जडान गरिने भनिएको अक्सिजन प्लान्टको काम अनिश्चित जस्तै बनेको छ । कोरोनाको दोस्रो संक्रमणका बेला अक्सिजन अभावमा थुप्रैले ज्यान गुमाउनु परेको अवस्थामा सुदूरपश्चिम प्रदेश सरकारले टीकापुर अस्पतालमा अक्सिजन प्लान्ट जडानका लागि बजेट पठाएको थियो । अस्पतालमै दैनिक छसात जना कोरोना संक्रमितले ज्यान गुमाउन थालेपछि नागरिकस्तरबाट समेत सहयोगको आह्वान गरिएको थियो । त्यसपछि टीकापुर र भजनी नगरपालिका तथा जानकी गाउँपालिकाले पनि अक्सिजन प्लान्ट जडानका लागि बजेट दिने निर्णय गरी प्रक्रिया अगाडि बढाइएको भए पनि निर्माण कम्पनीको ढिलाइका कारण अक्सिजन प्लान्ट जडानको काम अनिश्चित बनेको हो । अस्पतालले अक्सिजन प्लान्ट जडानका लागि हेल्थ केयर सप्लायर्स काठमाडौंसँग २०७८ जेठ १७ गते सम्झौता गरेको थियो । सम्झौताअनुसार सप्लायर्सले गत असार १७ गते काम सम्पन्न गरिसक्नुपर्ने थियो । त्यसपछि पनि अस्पतालले थप चार दिनका लागि म्याद थप गर्यो । म्याद सकिएको पनि करिब दुई महिना पुग्नै लाग्दासमेत सप्लायर्स सम्पर्कमा आउन सकेको छैन । अस्पताल विकास समितिका अध्यक्ष दीपक रावलले अक्सिजन प्लान्ट जडान यहि भदौ १५ गतेभित्र सम्पन्न गर्ने आश्वासन दिएको बताइएको थियो । उनले मन्त्रालयमा बुझ्दा अन्य कुनै ठाउँमा पनि अक्सिजन प्लान्ट जडानको काम नभएको र अहिले नै आत्तिहाल्नुपर्ने अवस्था पनि आइनसकेको भन्ने जवाफ आएको बताए । 'ढुवानीको समस्याका कारण अन्त पनि काम अगाडि बढ्न सकेको छैन, अब यो महिनाभित्र काम सम्पन्न भए पनि राम्रै हुन्थ्यो', अध्यक्ष रावलले भने, 'सम्झौता खारेज गरेर अर्को गर्दा झन बढी समय लाग्ने भएका कारण यसैलाई निरन्तरता दिइएको हो, भदौसम्म काम सकेन भने सप्लायर्सले पैसा पाउँदैन र धरौटीबापतको आठ लाख पनि जफत हुन्छ ।' सङ्घीय सरकारले गत आवमा विनियोजन गरेको अक्सिजन प्लान्ट जडानका लागि विनियोजन गरेको बजेट भदौ मसान्तसम्म खर्च गर्न पाउने व्यवस्था मिलाएको छ । भदौ मसान्तसम्म पनि रकम खर्च हुन सकेन भने बजेट फ्रिज जाने भएकाले पनि यही मसान्तसम्म काम हुने अध्यक्ष रावलले विश्वास व्यक्त गरे । सप्लायर्सका अमिर खानले अक्सिजन प्लान्टको सामान भन्सार पुगेको जनाउँदै भदौभित्र प्लान्ट जडान गरिसक्ने बताए । 'सामान भन्सारमा पुगेको छ, केही दिनमा काठमाडौँ पुगेपछि हामीले सामान छुट्याएर टीकापुरका लागि पठाउँछौँ', उनले भने , 'सामान आपूर्तिमा ढिलाइ भएका कारण समय लागेको हो, अब सामान आइसकेको छ, सामान पुगेपछि तीनचार दिनमा अक्सिजन प्लान्ट जडानको काम सम्पन्न भइहाल्छ ।' रु ८९ लाख २७ हजारमा सप्लायर्सले अक्सिजन प्लान्ट जडानको जिम्मा लिएको छ ।"
सुचारु हुन सकेन माथिल्लो मर्स्याङ्दी ए,बाढी पहिराले क्षति पुयाएको साढे दुई महिना हुँदासमेत गण्डकी प्रदेशअन्तर्गत लमजुङ जिल्लास्थित मर्स्याङ्दी गाउँपालिकामा रहेको ५० मेगावाट क्षमताको माथिल्लो मर्स्याङ्दी ए जलविद्युत् आयोजनाबाट अझै विद्युत् उत्पादन हुन सकेको छैन। गत असार १ गते मस्र्याङ्दी नदीमा आएको बाढीका कारण आयोजनाको संरचनामा क्षति पुगेसँगै संरचना हालसम्म पनि निर्माण सम्पन्न हुन नसक्दा विद्युत् उत्पादन हुन नसकेको हो। आयोजनाका अनुसार दुईवटै टर्बाइनलगायतका संरचनामा क्षति पुगेको छ। बाढीले क्षति पुगेका अन्य संरचना निर्माण भइरहेको छ। यी दुवै टर्बाइन नयाँ राख्नुपर्ने भएकाले विदेशबाट ल्याउने प्रक्रियामा रहेको र अझै विद्युत् उत्पादन गर्न करिब तीन महिना लाग्ने आयोजनाका जनसम्पर्क अधिकृत कर्ण अधिकारीले बताए। उनका अनुसार बाढीले आयोजनाको बाँधस्थलदेखि पावर हाउस र ११ केभीको राष्ट्रिय प्रसारण लाइनमा क्षति पुगेको छ। बाढीले ११ केभीका १० खम्बा बगाएको थियो भने ३० ढालेको थियो । यतिबेला खम्बा राख्ने तथा मर्मत गर्ने काम भइरहेको आयोजनाले जनाएको छ । विद्युत् उत्पादन अवरुद्ध हुदाँ दैनिक झण्डै एक करोड रुपैयाको नोक्सान भइरहेको आयोजना जनसम्पर्क अधिकृत कर्ण अधिकारीले बताए। आयोजनाका अनुसार बिजुली उत्पादन नहुँदा हालसम्म रु ७५ करोडभन्दा बढी नोक्सान भइसकेको छ। अझै तीन महिनासम्मै बिजुली उत्पादन गर्न लागेमा करिब एक अर्ब नोक्सान हुने बताइएको छ। क्षतिग्रस्त विद्युत्गृहका उपकरण चीनबाट आयात गर्ने तयारी भएको आयोजनाले जनाएको छ। त्यस्तै क्षति पुगेका आयोजनाका अन्य संरचनामा मर्मत कार्य जारी छ। विद्युत् उत्पादन थालेको आयोजनामध्ये यो जिल्लाकै दोस्रो हो ।
जानकी मन्दिरबाट युवाले हटाए मुख्यमन्त्रीको होर्डिङ्ग बोर्ड,"जनकपुर : विश्व प्रसिद्ध जानकी मन्दिरको सौन्दर्यलाई नै कुरुप बनाउने गरी परिसर भित्र राखिएका होर्डिङ्ग बोर्ड हटाइएको छ। व्यवसायिक र राजनीतिक प्रयोजनका होर्डिङ्ग बोर्डहरु युवा अभियान्ताले हटाइ दिएका हुन्। ऐतिहासिक र पुरातात्विक महत्वको ख्याल नगरी मन्दिर परिसरमा पछिल्लो समय मुख्यमन्त्री लालबाबु राउतको फोटोसहितको ठूलो होर्डिङ्ग बोर्ड पनि राखिएको थियो।हामीले पटक पटक मुख्यमन्त्रीज्यूलाई होर्डिङ्ग बोर्ड हटाउन सन्देश दियौं तर, बेवास्ता गरियो, युवा अभियानी सरोज मिश्रले भने, विश्व सम्पदामा सूचीकृतका लागि सिफारिस भएको जानकी मन्दिरमा यसरी व्यापारिक प्रयोजनको बोर्डहरु लगाएर कुरुप बनाउन खोजिएपछि हामीले हटाएका हौँ। शनिबार बिहान जानकी मन्दिर पुगेका युवा अभियान्ताहरुको एक समूहले अनावश्यक पोस्टर पम्पलेटहरु हटाएका हुन्। मन्दिरको गरिमाको ख्याल गरि धार्मिक महत्वका मात्र पोस्टर, पम्पलेट र होर्डिङ्ग बोर्ड लगाउन उनीहरुले आग्रह समेत गरे। आगामी दिनमा धार्मिक नगरि जनकपुरधामको कुनै पनि मठमन्दिरका पर्खालहरुमा व्यवसायिक प्रयोजनका प्रचार प्रसार सामग्री टाँसेमा कानुनी उपचारमा जाने युवाहरुले चेतावनी समेत दिएका छन्। निहित स्वार्थ पूर्तिका लागि जथाभाबी टाँसिने व्यवसायिक प्रयोजनका पोस्टर, पम्पलेटहरुका कारण सम्पदाहरु कुरुप बन्दै आएको छ। तस्बिर : मनिका झा"
वाग्मती प्रदेशको विद्युत् चुहावटमा कमी आयो,"हेटौँडा : नेपाल विद्युत् प्राधिकरणको वाग्मती प्रदेश कार्यालय हेटौँडाको विद्युत् चुहावट कम हुँदै गएको छ । प्रदेश कार्यालयअन्तर्गतका ६ विद्युत् कार्यालयको चुहावट घट्दै गएको बताइएको छ । आर्थिक वर्ष २०७६०७७ मा कार्यालयअन्तर्गत डिभिजन कार्यालयको विद्युत् चुहावट ८०८ प्रतिशत रहेकामा गत आव २०७७०७८ मा ७७२ प्रतिशतमा झरेको छ। कार्यालयले लिएको ६३७ प्रतिशत चुहावट कम गर्ने लक्ष्य भने हासिल हुन सकेन। नेपाल विद्युत् प्राधिकरण प्रदेश डिभिजन कार्यालय हेटौँडाअन्तर्गत मकवानपुर, चितवन र सिन्धुली गरी तीन जिल्लाका ६ विद्युत् वितरण केन्द्र रहेका छन्। हेटौँडाअन्तर्गत हेटौँडा वितरण केन्द्र, पालुङ वितरण केन्द्र र टाँडी वितरण केन्द्र, भरतपुर वितरण केन्द्र चनौली र सिन्धुली वितरण केन्द्र रहेका छन्। चितवनको टाडी विद्युत् वितरण केन्द्रको विद्युत् चुहावट १२७७ प्रतिशतमा झरेको छ। सो केन्द्रमा आव ०७६०७७ मा १६५३ प्रतिशत चुहावट भएको थियो। टाडीको चुहावट १२५० प्रतिशतमा झार्ने लक्ष्य रहेको छ। यसैगरी चितवनको भरतपुर वितरण केन्द्रमा पनि विद्युत् चुहावट दर घटेको छ । गत आव ५४८ प्रतिशतमा विद्युत् चुहावट झरेको छ। त्यसैगरी सिन्धुलीको चनौली विद्युत् वितरण केन्द्रमा पनि विद्युत् चुहावट कम भएको बताइएको छ। अघिल्लो आव २०७६०७७ मा १६३६ प्रतिशत चुहावट रहेकामा गत वर्ष १४५१ प्रतिशतमा पुगेको छ। त्यहाँको विद्युत् चुहावट १२ प्रतिशतमा झार्ने लक्ष्य रहेको छ। त्यसैगरी सिन्धुली विद्युत् वितरण केन्द्रको विद्युत् चुहावट बढेको तथ्याङ्क पाइएको छ। अघिल्लो आव २०७७०७८ मा चुहावट बढेर १६५२ प्रतिशतमा पुगेको छ । सिन्धुली वितरण केन्द्रले गत वर्ष छ प्रतिशतमा चुहावट झार्ने लक्ष्य लिएकामा १६५२ प्रतिशत पुगेको छ। यसैगरी मकवानपुरको हेटौँडा वितरण केन्द्रमा चुहावट केही बढेको पाइएको छ। गत वर्ष विद्युत् चुहावट ५११ प्रतिशतमा पुगेको र मकवानपुरको उत्तरी क्षेत्रमा रहेका पालुङ वितरण केन्द्रको आव २०७७०७८ मा विद्युत् चुहावट केही बढेको जनाइएको छ। पालुङ वितरण केन्द्रले विद्युत् चुहावटलाई गत वर्षमा ७५ प्रतिशतमा झार्ने लक्ष्य लिए पनि आव २०७६०७७ मा ८३५ प्रतिशत चुहावट रहेको तर गत आवमा विद्युत् चुहावट २६५५ प्रतिशत पुगेको बताइएको छ।"
बेचबिखनका लागि भारत पुर्याइएका ७ युवतीको उद्धार,"वीरगन्ज : नेपाल प्रहरीले भारतको बिहारबाट ७ जना नेपाली युवतीको उद्धार गरेको छ। बेचबिखनको जोखिममा रहेका ७ जना युवतीलाई भारत बिहारको आदापुरमा बन्धक बनाएर राखिएको अवस्थामा जिल्ला प्रहरी कार्यालय पर्साबाट खटिएको प्रहरी टोलीले उद्धार गरेको हो। बिहारको पूर्वी चम्पारण जिल्ला छौडादानो नगर पञ्चायत११ आदापुर बजारबाट ७ जना युवतीको उद्धार गरिएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए। उद्धार गरिएकामा उदयपुर जिल्ला घर भएका १८ र २१ वर्षिया, पुर्व नवलपरासीकी २० वर्षिया, सुनसरीकी २३ वर्षिया, बाग्लुङकी १९ वर्षिया, कास्कीकी २० वर्षिया र पर्साकी १८ वर्षिया युवतीहरु रहेका छन्। अर्केष्ट्रा ( नागान गर्ने समूह) मा आकर्षक तलब पाइने काम लगाइदिने प्रलोभन दिएर नेपालका विभिन्न जिल्लाबाट ७ जना युवतीलाई लगेर आदापुरमा राखिएको थियो। आदापुरबाट ती युवतीहरुलाई भारतको विभिन्न शहरमा लगेर आर्केष्टा ग्रुपलाई बेच्न तयारी मानव तस्करहरुको थियो। उक्त सूचना पाएपछि जिल्ला प्रहरी कार्यालयबाट प्रहरीको एक टोली भदौ ९ गते आदापुर पुगेको थियो। प्रहरी नायव उपरीक्षक खनालका अनुसार प्रहरी टोली आदापुरमा पुग्दा युवतीहरुलाई उनीहरुको साथमा रहेको मोबाइल खोसेर अध्याँरो कोठामा राखिएको अवस्थामा प्रहरीले फेला पारेको थियो। त्यसपछि आदापुरको भारतीय प्रहरी र आफन्त नेपाल नामक गैरसरकारी संस्थाको समन्वयमा ती ७ जना नेपाली युवतीहरुलाई उद्धार गरेर वीरगन्ज ल्याइएको प्रहरी नायव उपरीक्षक खनालले बताए। भारतकै विभिन्न स्थानमा पठाइ उनीहरुको इच्छा विपरीत अशोभनीय पोशाकमा विना पारिश्रमिक नाचगान गराउने, शारीरिक तथा मानसिक यातना दिई श्रम शोषण गर्ने तथा बेचबिखन गर्ने उद्देश्यले अन्यत्र पठाउने तयारी भइरहेको समयमा युवतीहरुको उद्धार गर्न सफल भएको खनालले बताए । नेपाली युवतीहरुलाई झुक्याइ बेचबिखन गर्ने उद्देश्यले लैजाने दुई जना व्यक्तिलाई समेत प्रहरीले पक्राउ गरेको छ। प्रहरीले भारतको छौडादानो बस्ने २५ वर्षीय विकास भन्ने विकेश कुमार र धनुषाको नगराइन नगरपालिका घर भइ हाल छौडादानोमै बस्दै आएकी २४ वर्षिय ममता कुमारी भन्ने अजिमा खातुनलाई पक्राउ गरेको हो। उनीहरूविरुद्ध मानव बेचबिखन तथा ओसार पसारको मुद्दा दर्ता गरी अनुसन्धान प्रक्रिया अघि बढाइएको प्रहरी नायव उपरीक्षक खनालले जानकारी दिए। उद्धार गरिएका युवतीहरुलाई अहिले आफन्त नेपाल नामक गैर सरकारी संस्थाको संरक्षणमा राखिएको छ। उनीहरुका अभिभावकलाई टेलिफोनमा सम्पर्क गरेर वीरगन्ज बोलाइएको जानकारी दिँदै प्रहरी नायव उपरीक्षक खनालले अभिभावक आएपछि सबैलाई जिम्मा लगाएर घर पठाइ दिने बताए।"
भरुवा बन्दुकसहित एक पक्राउ,जाजरकोट : जाजरकोटमा अवैध भरुवा बन्दुकसहित एक जना पक्राउ परेका छन् । जिल्लाको नलगाड नगरपालिका १० का ५६ बर्षिय मोेहन विक एकनाले भरुवा बन्दुक सहित पक्राउ परेका हुन् । इलाका प्रहरी कार्यालय रग्दाबाट गएको प्रहरीको गस्ती टोलीले विकलाई उनकै घरबाट पक्राउ गरेको हो । विषेश सुचनाका आधारमा घर नजिकै बाँदर हेर्ने भनि बनाएको कटेरोमा लुकाई राखेको एकनाले खाली भरुवा बन्दुक र रातो प्लाष्टिकको झोला भित्र फलामको जस्तो देखिने सानो ठुलो १५ टुक्रा फेला पारेको जिल्ला प्रहरी प्रमुख डिएस्पी मधुकुमार थापाले जानकारी दिए । जिल्ला प्रशासन कार्यालयबाट म्याद थप गरि अनुसन्धान गरिएको र उनलाई अवैध हातहतियार तथा खरखजना सम्बन्धी मुद्धा चलाईने थापाले बताए । यसअघि नलगाड ८ का वीरबहादुर पुनलाई गत सोमबार अवैध भरुवा बन्दुक सहित प्रहरीले पक्राउ गरेको थियो ।
पहिरो खस्दा फिदिमफालोट सडक अवरुद्ध,"पाँचथर : आधा दर्जन बढी स्थानमा पहिरो झरेपछि पाँचथरको उत्तरी फालेलुङ गाउँपालिकालाई जोड्ने फिदिमफालोट सडक अवरुद्ध बनेको छ। निरन्तरको वर्षाका कारण विभिन्न स्थानमा निर्माणाधीन सडकमा पहिरो झरेको छ भने एक स्थानमा सडकको पूरा भाग नै बगेको छ। फिदिमफालोट सडकअन्तर्गत फालेलुङ८ आकाशे आसपासमा मात्रै तीन ठाउँमा पहिरो झरेको छ। यस स्थानमा १५ दिनयता सडक अवरुद्ध छ। 'बाटो सफा गर्यो, एकैछिनमा पहिरो खसेर पुर्छ,' वडा नं ७ का अध्यक्ष शेरबहादुर केरुङले बताए,'पानी निरन्तर परिरहेकाले पहिरो झरिरहेको छ।' केरुङका अनुसार वर्षा कम भएको अवस्थामा समेत सडक सञ्चालन गर्न अझै केही दिन लाग्छ। वडा नं ७ र ८ को बीचमा धेरै स्थानमा पहिरो झरेको छ। त्यसमध्ये लिखुरे र लोक्से भन्ने स्थानमा झरेको पहिरो पन्छाउन सके विहीदिनसम्म सवारी सञ्चालन हुन्छ। पहिरो झरेको लिखुरे र लोक्सेका बीचमा पाँच गाडी फसेर एक सातादेखि रोकिएका वडाध्यक्ष केरुङले जानकारी दिए। प्रशस्तै पानी भएको यस क्षेत्रमा सामान्य वर्षा हुनेबित्तिकै सडकमा भेल बग्ने गर्छ। यो सडक निर्माणाधीन अवस्थामा रहेकाले भित्तापट्टि कटान गरिएका अधिकांश स्थानमा पहिरो झरेको स्थानीयवासीको भनाइ छ। सडक अवरुद्ध भएको र निरन्तरको वर्षा भइरहेकाले गाउँमा दैनिक उपभोग्य वस्तुको अभाव हुने अवस्था आउन लागेको वडाध्यक्ष केरुङले जानकारी दिए। 'पहिरो झरिरहेकाले पन्छाएर सडक सञ्चालन गर्न समस्या भएको छ,' उहाँले बताए,'सामग्री खरिद गर्न र बिरामीलाई अस्पताल लैजान समस्या भएको छ।'"
आफैंलाई केरकार,"अक्षरमार्फत म स्वयंलाई लेख्न खोज्दैछु। के स्वयंलाई लेख्न शब्दद्वारा सकिन्छ ? अन्यौलमै छु। जे देख्छुजे बुझ्छु, स्वयंलाई अर्कोले नदेख्न सक्छ। उसैगरी नबुझ्न सक्छ। तर, जोकोहीलाई कतै स्वयंले झैं अर्कोले देखोस्, अर्कोले उसैगरी बुझोस् भन्ने चाहना हृदयभित्र हुनसक्छ, नहुन पनि सक्छ। जोकोहीले अर्को व्यक्तिको भावना उसकै मनले देखेबुझेझैं नपढ्न सक्छ। के कुनै मान्छेका कथ्य अक्षरमै कसैले उतार्न सक्ला ? मान्छेको मन बहुआयामिक छ। अनुभूतिलाई सकेसम्म निफन्दै मष्तिष्कले केलाउन खोज्दैछु। स्वयंलाई कसरी हेर्दैछुदेख्दैछु भन्ने कुराको अर्थ छ, पक्कै ! आफैंलाई नदेख्नेले अर्कोलाई कसरी देख्ला ? झन् कसरी बुझ्ला ? यसको पनि अर्थ छ कतै, पक्कै ! प्रबुद्धजी भने औंलो तेर्साउँदै थर्काउनुहुन्छ, तिम्ले समाज लेख्नुपर्छ। समाजको अन्तर्यमा पुगेर यथार्थका कथ्य उप्काउनुपर्छ। तर, म ठान्छु, मैले मै नबुझी समाजका कथ्य कसरी बुझँुलादेखुँला ? त्यसपछिका समग्र मानवीय तथा सामाजिक बुझाइहरूमा मेरो दृष्टि प्रधानता होला वा केवल आँखा। स्पष्ट हुन चाहन्छु। खैर, पढेर खबरदार गर्नु भो भने तपाईले अझै स्पष्ट हुनसक्छु। १ यतिबेला खुसी अस्पतालमा छु। मसँगै खुसी व्यक्त गर्ने छेउमै कोही छ। नर्सले भिडियो स्क्रिन फर्काउँदै पाठेघरभित्र चलमलाउँदै गरेको सानो लार्भा देखाउनु भो। तर, यतिबेला उसका लपक्क भिजेका आँखा भने मतिर, मेरा भने स्क्रिनतिर। छिनमै प्रिन्ट पेपर कालोसेतो धब्बाको लार्भा टाँसेर हातमै आइपुग्यो। प्रिन्ट हेर्दै उसको उत्सुक अनुहार पढ्दै थें। ऊ यतिबेला के सोच्दै छे। एउटा मान्छेभित्र अर्को मान्छे हुर्कदैछ भन्ने कुराले त्यो मान्छेभित्र कस्तो कुरा आउँदो हो ? अझ नारीको हृदयमा यतिबेला कुन धुन बज्दो हो ? कुन स्वर गुनगुनाउँदो हो। कुन जीवनको गीत सुसेल्दो हो ? प्लाष्टिकको प्रिन्ट पेपर छाम्दै कोमल स्वरमा आब्बुई को उसको स्वरले जोकोहीको मनमुटु निचथ्र्यो। मानौं, त्यो खुसी को पोको हो। एकदिन त्यै पोकोबाट खुसी जन्मनेछ। ऊ त्यो खुसी महसुस गर्दैछे। केवल त्यो क्षणको साक्षी थिएँ, शब्दमा अव्यक्त दृश्यको केवल एक सार्थक भाव ! यहाँ प्रत्येक खुट्टा यात्रा र प्रत्येक आँखा दृश्य बुझ्दैनन्। अर्थात्, यहाँ सबैका खुट्टा लुला छन्। आँखा दृष्टिविहीन। म हिँडेको अभिनय गर्छु, गन्तव्य पत्ताो छैन। म देखेको अभिनय गर्छु, दृश्यकै अर्थ थापत्ताो छैन। त्यसदिन मेरा कैयौं भ्रम हटे। मेरो ठम्याइ थियो, ज्ञानमा निर्भर छ मान्छेको बुझाइ। बुझाइ उसको बुद्धिमा। बुद्धि ऊसको चिन्तन। मनन र विवेकमा। त्यसदिन त्यो भन्दा पनि ठूलो प्रल्हादित महसुस भो। तर्क र अक्षरभन्दा टाढाको एक सार्थक दृश्यको स्वादन। केवल एक द्रष्टाको साक्षी। २ मनको डर ! म हच्किएँ। मानिसहरू हच्किए। आशसँगै मान्छेहरू डर पनि बोकेर बाँचेका छन्। र, त्यो डर कहाँकसरी देखापर्छ भन्ने हेक्का स्वयंलाई थाछैन। मनकै दास न हो मष्तिष्क। मष्तिष्कलाई कज्याएर मन लुसुक्क बिलाउँछ कतै। त्यसैले, मान्छेले कैयौं मानवीय भाव खप्न सक्दैन। जस्तै : सरकार नागरिकका आलोचना खप्न सक्दैन। निर्वाचित जन खबरदारी खप्न सक्दैन। कवि समालोचकको कठोरता खप्न सक्दैन। उपन्यासकार समीक्षाको बोझ खप्न सक्दैन। कथा कथ्यकै भार खप्न सक्दैन। लेखक औंलाको चलमलावटमा भाँचिएको नीबको भाष्य खप्न सक्दैन। यहाँ त सबैसबै मृदु स्पर्श मै तर्सिने भए। एकअर्कालाई सक्दो तर्साइरहने भए। अर्कोलाई थर्काउनुअघि आफ्नै मुटु बुझ, कसैले केरकार गर्दैन। अर्कोसँग प्याराप्यारा बहस गर्नुअघि आफैंलाई प्रश्न गर, कसैले मष्तिष्क चिमोट्दैन। अर्काको कानेखुसी यात्रा गर्नुअघि आफ्नै हृदयको यात्रा गर, कसैले गोडा ठटाउँदैन। अर्कोलाई दपेट्नुअघि आफ्नै विचारमा मदानी मथ, कोही घोत्लिँदैन। अब, मुस्लो प्रश्न छ, उसोभए स्वयंलाई बुझेको छस् ? फेरि मुस्लै प्रश्न छ, स्वयंलाई बुझ्दैमा हुन्छ के ? जस्तै : जुन देशमा पत्रकार सत्य बुझ्दैन। सरकार नागरिक बुझ्दैन। समाजसेवी भावना बुझ्दैन। युवा कर्म बुझ्दैन। उच्च ओहोदाका प्रतिष्ठित सेवा बुझ्दैन। नागरिक कर्तव्य बुझ्दैन। एजेन्सी दाहित्य बुझ्दैन। बुझोस् पनि कसरी एकअर्काको भाषा ? जहाँ भेषभूषामै विभेद छ। रहनसहनको सहसम्झौता छैन। संस्कृतिको आदानप्रदान छैन। जीवनशैली र सम्बन्धमा प्रल्हाद छैन। यहाँ प्रत्येक खुट्टा यात्रा र प्रत्येक आँखा दृश्य बुझ्दैनन्। अर्थात्, यहाँ सबैका खुट्टा लुला छन्। आँखा दृष्टिविहीन। म हिँडेको अभिनय गर्छु, गन्तव्य पत्तो छैन। म देखेको अभिनय गर्छु, दृश्यकै अर्थ थापत्तो छैन। कतै बकवास जीवनशैली बाँचिरहेको त छैन ? जस्तो मनोवैज्ञानिक एफडब्ल्यूएच मायर्सले भनेका छन्, हाम्रो गहिरो अन्तरमा कसिँगरको थुप्रो पनि छ र साथै बहुमूल्य खजानाघर पनि। मानिसको प्रकृतिमा अन्तस्चेतनालाई आधार बनाएर गरिएको अनुसन्धानको विपरीत अतीन्द्रियको नयाँ मनोविज्ञानले खजानाघरमाथि ध्यान केन्द्रित गरेको छ जुन क्षेत्रले मात्र मानिसका महान् नि:स्वार्थ वीरतापूर्ण कार्यहरूको व्याख्या गर्न सक्नेछ। अब, म नाथेले के व्याख्या गर्न सकुँला आफैंलाई! ३ राजनीतिक दाउपेचबीच यतिबेला सबैको मनमा प्रश्न छ, नेता के हुन् ? नेता के हुन् ? को उत्तर त मसँग छैन तर घटना छ : गाउँकै एक निर्वाचित नेता छन्। मन्त्री हुन् क्यार ! ऊनी गाउँका आदर्श नेता मानिन्छन् तर केही (बौद्धिक) का नजरमा नांगो। उनले सहर पस्ने गाउँकै बाटो कालोपत्र गर्न बजेट पुर्याए। कालो पत्र पनि गरे। तर, एक महिना नबित्दै त्यो बाटो जीर्ण भो। भत्कियो। उनले बाटो जीर्ण हुन नपाउँदै लगत्तै गरिब बस्तीमा भूकम्पको एकीकृत बस्ती पनि बसाए। त्यो बस्ती अन्तत: काम न काज को भो। खैर, यी हाम्रा निर्वाचित नेता हुन्। यीयस्तै माननीयको कर्मधर्म हो। तथापि, उनी राजनीतिका ठूल्ठूला नारा फलाक्छन् । बिचरा ती गाउँले के बुझ्थे ? कति बुझ्थे ? गाउँले घरी बुझेरै हाँसिरहेझैं देखिन्थे। तिनका आँखामा गहिरिएर हेर्यो भने नबुझेरै हाँसेझैं पनि देखिन्थे। श्रीयुक्तेश्वर महाराजको भनाइ याद आउँछ, योग्य नेतामा स्वच्छ र इमानको सेवा गर्ने भाव हुन्छ, हैकमको कुकृत कार्य होइन। सोच्दैछु, हैकम कुकृत राजनीति प्रवृत्तिको अन्त्य गर्न म नेता, म सेवक भन्ने कुरा बुझ्ने नेता कैले पाइएला ? ४ को होस् तँ ?, अपरिचितले थर्कायो। म मान्छे हुँ ?, सगर्व जवाफ फर्काएँ। मान्छे रे!, ऊ फिस्स हाँस्यो। म पुरुष हुँ, स्पष्टोक्ति दिएँ। पुरुष रे!, गलल हाँस्दै आँखा तर्न थाल्यो। म सन्तोष हुँ, गर्वका साथ नाम फर्माएँ। सन्तोष रे! ऊ झन् हाँस्यो। यसरी हाँस्यो मानौं उसले मेरो अस्तित्वमाथि नै मजाक गरिरहेको छ। के म सन्तोष हैन ?, नपत्याए यिनीहरूलाई सोध। तिनीहरूलाई सोध। यी तमाम् मान्छेलाई सोध। म क्षणमै आक्रोशित भएँ। अपरिचत मेरो छेऊ आयो। ऊसले सुस्तरी मेरो हत्केला स्पर्श गर्यो। मेरा आँखा नियालिरह्यो, निकैबेर। केही क्षण मौन बस्यो र बोल्न सुरु गर्यो। निदाएको बेला तँ मान्छे, पुरुष, सन्तोष के होस् प्रश्नको सिर्कनाले स्याप्प सुम्लो उठ्ने गरी हिर्कायो। म रन्थनिएँ एकछिन, फेरि उसले मेरो निधार सुम्सुम्यायो र भन्यो, तँ त्यो मात्र होस् जुन कुरा तँलाई थाछैन। तँ अर्थात् मान्छे अव्यक्त छस्, अव्याख्या छस्, अपार छस्। म ट्वाँ परें, सुन्दैछु अपरिचितको ध्वनि तर बुझ्दैछु ? तेरो मुटुको धड्कनलाई मैले कसरी व्याख्या गरौं। जो चलिरहेको छ, निरन्तर। सुन्दैछु तर के बुझ्दैछु ? जो चलिरहेकै छ, निरन्तर। प्रत्येक क्रिया गर्छस्, निरन्तर। अर्थात् तँ जीवित छस्। जीवित भनेकै हुनुको एक अस्तित्व न हो। तर, जुन दिन ती कर्ता बन्द हुनेछन् । कहाँ छ मान्छे ? कहाँ छ पुरुष ? कहाँ छ सन्तोष ? साँच्ची कहाँ छु म ? अनुहार छाम्छु। औंला चल्मलाउँछु। गोडा ठटाउँछु। यही छु, जीवित तर एक भ्रम। ऊ फेरि हकार्छ, तँ जेसुकै होस्। आत्मा एक छ, अपरिवर्तित। त्यो एक निर्विकार र बिनासर्तको प्रतिमा हो। त्यसैले आफैं चैं को होस् तँ ? प्रश्न गर आफैंलाई। साँच्ची, को हुँ म ? आफैंलाई सोध्छु। सोधिरहन्छु। अझै चिच्याउँदै सोध्छु। सबैले सुन्ने गरी सोध्छु। धेरै वर्षपछि अचानक झल्यास्स हुन्छु। चीर निद्राबाट ब्यूँझिएझैं। त्यो एक सपना हो या यथार्थ ? बेलाबेला खुट्याउँदैछु, महोदय ! ५ तँ अर्थात् म को कुरा न हो यो। इमर्सनले लेखेका छन्, जति हाम्रो भित्र छ त्यति हामी बाहिर देख्छौं। तँ अर्थात् मलाई लाग्छ, मैले बाहिर सबै देखे, भोगे, बुझे र बटुलेको छु। इमर्सनकै कुराझैं भित्र देखेको छैन। भित्री मानवीय संवेदनाका रंग चिनेकै छैन। मैले आफ्नै हृदय बुझेको छैन। तर, अनन्त ब्रह्माण्ड बुझ्न खोज्दैछु। मैले म बुझ्नै परेन। तँ बुझेकै छु। बाहिरी सब बुझेकै छु। साँच्चै बुझेको छु, मन भन्दैछ, सम्हाल आफैंलाई। तँ अर्थात् म भन्छ, धनी अनि सम्पन्न छु। कुनै कुराको कमी छैन। तर थाहा छैन कि तँ निकृष्ट छस्, अभागी छस्, गरिब छस् र दृष्टिविहीन छस्। तँ अर्थात् मान्छे। सुकरातले उसै भनेका होइनन्, जहाँसम्म तेरो कुरा छ, तँलाई थाहा छ तँलाई केही पनि थाहा छैन। अर्थात् मलाई थाहा छ, मलाई केही पनि थाहा छैन। र, मलाई थाहा छैन भन्ने कुरा तँ स्वयंलाई थाहा छैन। किनकि संसार त एउटा पुल न हो, यसबाट हिँड मात्र। घर नबना भन्दैछु। तर, तँ घर बनाउँछस्, आफैंलाई भत्काएर। पर्खाल खडा गर्छस् सानो क्षेत्रफलमा र घेर्छस् आफैंलाई चौघेराभित्र। बिचरो तँ अब कसरी उम्कन सक्छस् जिन्दगीभर ! अनि, कोकोहोलो मचाउँछस्, स्वतन्त्रता मेरो अधिकार हो। म स्वतन्त्र हुन चाहन्छु। कठै !"
प्रदेशको नाम राख्न नसक्दा अफसोच छ : शेरधन राई,"विराटनगर : प्रदेश १ का निवर्तमान मुख्यमन्त्री शेरधन राईले आफूले पूरै जीवन जनता र राष्ट्रप्रति समर्पित गरेको बताएका छन्।मुख्यमन्त्री त्याग गरेको भोलिपल्ट शुक्रबार प्रदेश राजधानी विराटनगरमा पत्रकार भेटघाट कार्यक्रमको आयोजना गर्दै राईले कलिलै उमेरदेखि राजनीतिमा होमिएर सिंगो जिन्दगी नै जनता र मुलुकका लागि समर्पित गरेको बताए। म एउटा राजनीतिकर्मी र निर्वाचित जनप्रतिनिधि हुँ। मैले जनता र मुलुकप्रति कुनै घात गरेको छैन, उनले भने, बदमासी, गल्ती र त्रुटि हुन खोज्दा रोकें। त्यही भएर आज म जनताका अगाडि शिर ठाडो पारेर हिँड्न सक्छु । प्रदेशको संस्थापक मुख्यमन्त्री राईले ३ वर्ष ६ महिना ७ दिन प्रदेश सरकारको नेतृत्व गरे। २०७४ साल फागुन २ गते मुख्यमन्त्री नियुक्त भएका उनले बिहीबार मुख्यमन्त्री र एमाले प्रदेश संसदीय दलको नेताबाट राजीनामा दिएर एमाले सचिव एवं पार्टीका प्रदेश इन्चार्ज भीम आचार्यलाई बाटो खुला गरिदिए। प्रदेशको दलको नेता र मुख्यमन्त्री बिहीबार नै नियुक्त भएका आचार्यले पदभार ग्रहण गरिसकेका छन्। राईले भने त्याग गर्ने एउटा गतिलो अवसरका रूपमा यसलाई आफूले उपयोग गरेको बताए। राई कलिलै उमेरदेखि राजनीतिमा लागेर चाँडै उचाई प्राप्त गर्ने नेताका रूपमा राई चिनिन्छन्। २०५६ सालको आमनिर्वाचनमा उनी पहिलो पटक भोजपुरबाट निर्वाचिन बनेका थिए। २०५६ सालको प्रतिनिधिसभाका उनी कान्छो सदस्य पनि हुन्। उनी त्यतिबेला २७ वर्षका मात्रै थिए। २०७० सालमा भएको दोस्रो संविधानसभा निर्वाचनमा पनि उनी निर्वाचित भए। सरकारको सूचना तथा सञ्चार मन्त्री बने।प्रदेशसभा निर्वाचनमा भोजपुर खबाट निर्वाचित भएर उनले प्रदेशको पहिलो मुख्यमन्त्री बन्ने अवसर प्राप्त गरे। जनतासँग गरेका प्रतिबद्धताका आधारमा क्रियाशील भएर आफ्नो कार्यकालमा संघीयतालाई संस्थागत गर्न र संविधान कार्यान्वायनका लागि योगदान गरेको राईको भनाइ छ। मुलुकमा विकसित राजनीतिक परिस्थितिले ५ बर्से कार्यकाल पूरा नहुँदै पद त्याग गरे पनि प्रदेश सञ्चालनका लागि समग्र योजना बनाउन आफ्नो भूमिका महत्वपूर्ण रहेको दाबी राईको छ। मुलुकमा वामे सर्दै गरेको संघीयतालाई राजनैतिक विग्रह, विभाजन र टुटफुटले असर नगरोस् भनेर आफू त्याग गर्न तयार भएको उनको कथन थियो। आफ्नो त्यागले एमालेमा एकता र स्थायीत्व कायम हुने तथा एमाले नेतृत्वकै सरकारले निरन्तरता पाइरहने राईको विश्वास छ। उनले पार्टीलाई सुदृढ बनाउँदै मुलुक र जनताको हितमा लाग्न सबैमा अपिल गरे।भने, टुटफुटले कसैलाई हित गर्दैन। लोकतन्त्र र संविधानको रक्षामा लाग्नुपर्ने बेला विभाजनको अवस्था आउनु दुर्भाग्यपूर्ण हो।पार्टीमा गोलबद्ध हुँदै देश र जनताको हितलाई शीरमा राखेर अघि बढ्न सबैमा आह्वान गर्छु । प्रदेशमा शून्य विन्दुबाट सरकारको नेतृत्व गर्नु पर्दा पहिलो वर्ष संरचनामा निर्माणमै सकियो।दोस्रो वर्ष कानुन निर्माण गर्यौँ, राईले भने, तेस्रो वर्षबाट तीव्र गतिमा काम अघि बढाउने योजनालाई कोरोना महामारीले छेकिदियो। तर पनि हामी नरोकिएकाले प्रदेशले सफलता प्राप्त गयो । आवधिक योजना तय गर्दै प्रदेशको समग्र विकास र समृद्धिमा आफू नेतृत्वको सरकार केन्द्रित भएको उनको जिकिर छ।सरकारको नेतृत्व गर्दा कसैप्रति विभेद नगरिकन सन्तुलित रूपमा अघि बढियो। भूगोल, दल, गुट र पक्षधरता हेरिएन, राई भन्छन्, प्रदेश सरकारले विकास निर्माणमा फड्को मारेको छ। ८६ वटा ग्रामीण सडकको काम भइरहेको छ । उनले प्रदेशमा अहिले ६२ वटा बहुबर्से सडक योजनाको निर्माण चलिरहेको र तीनवटाको काम सकिएको जानकारी दिए।त्यस्तै आधा दर्जन पुल बनेको उनले बताए। गौरवका सडक आयोजना, सिँचाईं, खानेपानी, स्वास्थ्य र शिक्षाका क्षेत्रमा धेरै काम भएको राईले बताए।अहिले भइरहेका विकास निर्माणका कामले निरन्तरता पाएर पूरा भइसकेपछि प्रदेशले बेग्लै उचाई प्राप्त गर्ने छ, राईले भने, रुपान्तकारी परिपरियोजनालाई सूचिकृत गर्न सफल भइयो । आफ्नो आकांक्षा र जनताले चाहेजति गर्न नसके पनि सरकारमा बसेर गलत नगरेको उनले बताए। पार्टीभित्रको आन्तरिक विवादबीच आफू नेतृत्वको सरकारको कार्यकाल सन्तोषजनक रहेको राईको दाबी छ।तर प्रदेशको राजधानी तोक्नसके पनि आफू मुख्यमन्त्री हुँदा नामाकरणको विषय टुंगोमा नपुर्याएको भनेर विपक्षीले उनको आलोचना गर्ने गरेका छन्। संविधानले नै नदिएकाले नामको विषय मुख्यमन्त्रीले मात्रै चाहेर पनि हुने हैन। नाम र राजधानी एकै पटक टुंगो लगाउने मेरो योजना थियो, राईले भने, तर सबै दलको सहमतीमा राजधानी तोकेर नामको विषय थाती राखियो। नामको टुंगो लगाउन नसक्दा मलाई अफसोच छ । मन्त्रिपरिषद्बाट निर्णय गरेर हुने भए प्रदेशले पहिलो वर्ष नै नाम पाइसक्ने राईको कथन छ।आफू वहाल हुँदा प्रदेशले नाम नपाए पनि सबै पक्षसँग छलफल गरेर संसदको विशेष अधिवेशनमार्फत छिट्टै टुंगोमा पुगिने उनले बताए। राईले आकांक्षा अनुसारको रफ्तारमा काम गर्न भने नसकिएको स्वीकार गरे।नीतिगत रूपमा केही कमजोरी भएकाले बेरुजुलाई शून्य बनाउन सकिएन, उनले भने, तर पनि भइरहेका अनियमितता रोकेर प्रदेशलाई एउटा ट्रयाकमा ल्याउने काम भएको छ । तत्काल आवश्यक पर्ने कानुन निर्माण गरेर लागू गर्न नसक्दा धेरै जटिलता र अप्ठेराहरु झेल्नु परेको राईको भनाइ छ।"
सर्टमूभि टप१५ मा,"नेपालगन्ज : स्प्रिङ डेल एकेडेमी नेपालगन्जका कक्षा १० र ११ का विद्यार्थीले तयार पारेको सर्टमुभि ब्रिटिस काउन्सिल नेपालले छनोट गरेको छ। बेलायतको इन्टु फिल्मले ब्रिटिस काउन्सिल नेपालसँगको सहकार्यमा जलवायु परिवर्तनका विषयमा १८ वर्षमुनिका विद्यार्थीलाई सर्टभूमि निर्माण गर्न आह्वान गरेकोमा टप१५ मा छनोट भएको निर्माता सुप्रिया रावलले बताइन्। उनले भनिन्, देशभरिबाट ५० वटा सर्टमुभि प्रतिस्पर्धामा सहभागी भएकोमा पश्चिम नेपालबाट हामी मात्र छनोट भएका हौं। क्लाइमेट चेञ्ज इन नेपाल : टाइम इज रनिङ आउट शीर्षकमा तयार गरिएको नेपाली भाषाको सर्टमुभिमा जलवायु परिवर्तनले कृषि क्षेत्र कसरी मारमा परेका छ भन्ने विषयमा नेपालगन्ज उपमहानगरपालिकाका किसानको समस्या दर्शाइएको छ। २ मिनेट ५१ सेकेण्डको सर्ट मुभिमा जलवायु परिवर्तनका कारण रोपाइँका बेलामा वर्षा नहुँदा र अतिवृष्टि हुँदा बालीनाली नष्ट भएको कुरा देखाइएको छ। ब्रिटिस काउन्सिलले अनलाइन भोटिङका आधारमा १५ वटा सर्टमुभिमध्ये ५ वटालाई पुरस्कृत गर्ने जनाएको छ। स्प्रिङ डेल एकेडेमीमा ब्रिटिस काउन्सिल नेपालको आर्ट डिपार्टमेन्टले फिल्म मेकिङ टेनिङ दिएका १५ जना विद्यार्थी छन्। सर्टमुमिमा भने कक्षा १० मा अध्ययनरत कुशल धामी र सुप्रिया रावलले भिडियो खिच्नेदेखि सम्पादनसम्मको काम गरेका छन्। उपासना शाह र विपिन खड्काले सघाएका छन्। विद्यालयका प्रिन्सिपल शरद्चन्द्र रावल अध्ययनसँगै अतिरिक्त क्रियाकलापमा पनि विद्यार्थीलाई उत्कृष्ट गराउन र उनीहरूको क्षमता अभिवृद्धि गर्न भिडियो निर्माण गर्न सघाएको बताउँछन्। उनले भने, विद्यार्थीले चाँडै नै अर्को डकुमेन्ट्री बनाउने तयारी गरिरहेका छन्। उनीहरू अहिले स्क्रिप्ट लेख्ने काम गरिरहेका छन्।"
लागुऔषध मुद्दाका फरार प्रतिवादी गाँजासहित पक्राउ,"विराटनगर : लागुऔषध मुद्दामा अदालतले दोषी ठहर गरेपनि फरार रहेका एक वृद्ध पुरुष मोरङबाट पुनः लागुऔषध गाँजासहित पक्राउ परेका छन्। बेलबारी नगरपालिका५ का ६१ वर्षीय राजनारायण भनिने लवनारायण माझीलाई ४ किलो ३ सय ग्राम गाँजा र ५० हजार रूपैयाँ नगदसहित पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार घरको कोठामा राखिएको गाँजासहित माझीलाई पक्राउ गरिएको हो। घरमा गाँजा भण्डारण गरेर राखेको विशेष सूचनाका आधारमा पुगेको प्रहरी टोलीले उनको घरको कोठामा गाँजा फेला पारेको थियो। माझीविरुद्ध लागुऔषध मुद्दा चलाउन अदालतबाट शुक्रबार ५ दिनको म्याद थप गरेर बाँकी अनुसन्धान अघि बढाइएको डीएसपी श्रेष्ठले बताए। उनका अनुसार माझी यसअघि नै लागुऔषध मुद्दामा अदालतबाट दोषी ठहर भइसकेका व्यक्ति हुन्। उनलाई जिल्ला अदालत मोरङले २०७५ साल पुस ५ गते ६ महिना ५ दिन कैद र ३ हजार रूपैयाँ जरिवानाको फैसला गरेको थियो। अदालतको फैसला अनुसार कैद र जरिवाना भुक्तान नगरिकन फरार रहेका माझी पुनः लागुऔषध गाँजासहित पक्राउ परेको श्रेष्ठको भनाइ छ। घरमा गाँजा फेला परेपछि पक्राउ गरेर अनुसन्धान थालिएको थियो, उनले भने, माझी यसअघि नै लागुऔषध मुद्दामा दोषी ठहर भएपनि सजाय भुक्तान नगरिकन भागिरहेका व्यक्ति भएको खुलेको छ। लागुऔषध मुद्दामा दोषी ठहर भएपनि फरार रहेका राजनारायण भनिने लवनारायण माझी र उनको घरबाट बरामद भएको गाँजा एवं नगद।"
"मान्छेले भागवत पढ्यो, भाव पढेन","बोल्दाबोल्दै एक्सेल हाइपकेपावा भक्कानिए। हातले आँखा छोपेर आँसु दबाए। केही बेर अवाक् भए। र, रसिला आँखासहितको अनुहार मतिर फर्काए। आई एम भेरी सरी, मैले दुःख व्यक्त गरें। किनकि, मेरो प्रश्नले उनी रोएका थिए। तर, मेरो प्रश्न त्यस्तो नराम्रो थिएन। केवल सोधेको थिएँ, तपाईं निरन्तर नेपाल बस्ने निर्णयमा कसरी पुग्नुभयो ? उनले घटना सुनाए, जुनचाहिँ वास्तवमा दुःखद थियो सन् १९९० मा म नेपाल आएँ। जर्मनीमा मेरा एक साथी थिए डा माइकल फ्र्यांक। साथी मात्र होइन, म उनको टिममा पारामेडिकका रूपमा काम गर्थें। ७० हजार तस्बिरलाई ओझेलमा पार्दै प्रथम हुँदा पाएको प्रमाणपत्र लाल दासको साथमा देखाउँदै एक्सेल हाइपकेपावा। न्युरो सर्जन माइकल फ्र्यांक स्वयंसेवक विशेषज्ञका रूपमा बीर अस्पतालमा काम गर्न थाले। उनको साथ छाड्न नसकेर म पनि नेपाल आएँ। म भने कार्पेटको निर्यात (व्यापार), पदयात्रा, फोटोग्राफीतिर बढी भुलिएँ। करिब १० वर्ष बसेर मंगोलिया गए। उनीसँगको आत्मीयताले मलाई पनि उतै तान्यो। सन् २००१ मा इबोलाविरुद्ध चिकित्सहीय सहयोग सहयोग मित्र माइकल युगान्डा पुगेका थिए, विमान दुर्घटनामा त्यहीं बिते। जुन साथीका लागि देश फेरीफेरी उनी साथ दिइरहेका थिए, उनलाई सदाका लागि बिदा गर्नु असह्य थियो। हो, त्यही घटनाको वृत्तान्त सुनाउँदा विक्षिप्त भए एक्सेल। उसको ९ महिनाको बच्चा थियो, सुँकसुँक गर्दै सुनाए, विचरा, सम्झिँदा पनि मन काटिएर आउँछ ! मंगोलियामा डा माइकल नभएपछि एक्सेलले त्यहाँ आफ्नो पनि औचित्य देखेनन्। र, फर्किएर नेपालै आएँ, जहाँ मेरा धेरै प्यारा साथीहरू बनिसकेका थिए, उनले भने, जसले उसको न्यास्रो मेटाउन मद्दत गर्थे। हुँदाहुँदा उनका लागि नेपाल आफ्नै घरसरह बन्यो। त्यसबीच अर्को शिक्षा पूरा गरेका थिए, पाइलटको। नेपाल, इन्डोनेसिया, पपुवा न्युगिनीलगायत देशमा केही वर्ष जहाज उडाए। फेरि नेपाली जनता र यहाँका हिमालले ताने, उनी भन्छन्, यस्तो लाग्छ नेपालजस्तो सुन्दर देश संसारमै छैन। त्यही भएर उनले भर्खरै सोलुखुम्बुको उच्च भागमा घर बनाएका छन्। एक्सेल फोटोग्राफीमा पनि मुस्कानमुहार खिच्न माहिर छन्। उनको सोख बनेको छ स्माइलिङ पोर्टेट। सन् २०१८ मा उनी घुम्दै पशुपति पुगे। विदेशीलाई छिर्न नदिने प्रहरीका आँखा छल्दै आर्यघाटको पुल तरे। श्लेशमान्तक वनको उकालोछेउ राममन्दिर आश्रममा एक बाबा अचानक नजरमा परे। हड्डीबाट हाँस्न रुचाउने बाबा लाल दासका अनुहार क्यामेरामा कैद गरे। धेरै क्लिक। घरमा गएर हेरे। जसले उनलाई पनि मुस्कुराउन प्रेरणा दिए। त्यही मेरो विश्वविख्यात ब्रान्ड सोनीले विश्वव्यापी पोर्टेट प्रतिस्पर्धाको आह्वान गर्यो। उनले बाबा लाल दासको एउटा फोटो श्याम स्वेत (ब्ल्याक एन्ड ह्वाइट) मा रूपान्तरण गरे। र, पठाइदिए। सत्तरी हजार वटा तस्बिरलाई पछारेर उनले खिचेको बाबा लालको अनुहार प्रथम भयो। ३५ हजार अमेरिकी डलर (झन्डै ४० लाख रुपैयाँ) का सोनीका उपकरण छानीछानी लिन पाउने अवार्ड थियो त्यो। २० हजार डलरको त एउटै लेन्स ल्याएँ, उनले भने, अब धेरै टाढाबाट हिमाल खिच्न सक्ने भएँ। अवार्डसँगै उनको फोटोग्राफीको आयतन झन् बढेको छ। कहाँ छन् बाबा लाल दास ? मैले सोधें। शायद पशुपति क्षेत्रमै छन् होला, उनले भने, भेट्ने भए म पत्ता लगाउँछु। अर्को दिन जाँदा त्यही कुटीमा, उस्तै मुस्काइरहेका रहेछन् उनी। ८८ वर्षे बाबा उस्तै जोशिला रहेछन्। तिनै बाबासँग मैले जीवन, जगत, राजनीति, मायामोह, प्रेम, समाज, अर्थ आदिबारे भलाकुसारी गरें। उनको जीवन नियाल्ने कोसिस गरें। निकै रोचक ढंगले खुले उनी। कुरा त गरौं, सुरुमै उनले प्रस्ताव राखे, तर मलाई पनि मन पर्ने हुनुपर्छ, हाहाहा।  तपाईंको खास नाम के हो ? आमाबुवाले सानोमा साइँला, साइँला भन्थे। एक दिन मलाई पनि भगवान्ले साथ दियो कि कसले साथ दियो, मेरो जन्मको नाम के हो मुमाआमा भनेर सोधें। के मेरो नाम साइँला नै राखेको छ ? कि अरू केही छ ? भनेर सोध्दा आमाले तेरो नाम त लालबहादुर राखेको छ भनेर त्यति खुसुक्क भन्दियाथे। मलाई त्यही ख्याल आयो। पछि अरुञ्चल (भारतको अरुणाञ्चल) प्रदेश गएर ग्रिप कम्पनीमा भर्ती भएँ, ठेक्केदारमा। नाम सोधे। मेलै नाम निकालेर मेरो लालबहादुर भनेँ। त्यहाँदेखि मेरो नाम लालबहादुर। पछि बाबाजीमा आएँ। बाबाजीमा आएपछि दास भएँ। ल मेरो यत्ति हो परिचय। अहिलेको नाम नि त ? अहिले त्यही हो। तस्बिर : एक्सेल हाइपकेपावा लालबहादुर दास ? होइन, लाल दास हो। लाल दास। बुवाको मोक्तान र आमाको घिसिङ हो। बुवाआमाको नाम ? बुवाको नाम मोक्तान, आमाको घिसिङ भनेँ त। आमाले मलाई बिहे गर्न ठिक्क पार्नुभएछ, अर्काकी स्वास्नी। ह्या, यो बिहे गर्नुभन्दा बरु बाहिरै जान्छु भनेर एकमानो कोदोको पीठो बोकेर इन्ड्यातिर गएँ। यो नाम हो कि थर ? नाम भने पनि, थर भने पनि यही हो। घर कहाँ थियो ? दोलखाको माकादेउराली। सैलुङतिर पर्यो यो ठाउँ ? सैलुङकै फेदी पर्यो। अनि, घर किन छोड्नुभयो ? मेरो जन्म नब्बे (१९९०) सालको हो। म २२ वर्ष जत्तिको हुँदा बाउ बित्यो। बुवाको किरियाकाज गरेँ। सैलुङको मानेमा गएर शीला जलाइदिएँ। मलाई जन्म दिने मुमा थियो, मेरो भाग्यअनुसार मलाई बिहे गर्छु भनेर केटी मागेछ। अर्काको स्वास्नी। माग्ने चैं को ? मेरो आमाले मागेको रहिछ। मुमाले भन्नुभयो, छोरा अब तैंले बिहे गर्नुपर्छ, कहीँ नजा। त्यतिखेर म बाहिरबाहिर हिड्थेँ भारी बोकेर। कस्तो बिहे गर्ने भनेर हेरेको त अर्काको बुढी रहेछ। ह्या, यो बिहे गर्नुभन्दा बरु बाहिरै जान्छु भनेर आमासित एकमानो कोदोको पीठो मागेँ। यस्तो एउटा धोती लगाएर लौ आजदेखि तपाईं मरे पनि भेट भए हुम्ला, म मरे पनि के भो र ? तपाईंको हातबाट यति पाएँ, यति भिक्षा गेर म बाहिर जाँदैछु भनेर त्यहाँबाट डाइरेक्ट ०१७ सालमा निस्केर अरुञ्चल प्रदेश पुगेँ। इन्डिया ? हो, इन्डिया। कति दिन लगाएर पुग्नुभयो ? त्यतिखेर हजुर आफ्नै तामाङ भाषा बोल्थें। त्यहाँ जाँदा हिन्दीमा बात गर्दा हिन्दी बुझिएन। सिक्तै सिक्तै सिक्तै ०४० सालमा मेघालयबाट शरणार्थीको हुलमा परेर यहाँ आयो। भनेपछि अब कुरो बुझ्यो ? भनेपछि लखेटे ? लखेटेको पनि होइन। यत्रो बुढा भइसक्यो, मेरो नागरिक्त छैन। ७० हजार तस्बिरलाई ओझेलमा पार्दै प्रथम हुँदा पाएको प्रमाणपत्र लाल दासको साथमा देखाउँदै एक्सेल हाइपकेपावा। लखेटिनुपर्यो ? लखेटिनुपर्यो। त्यहाँ त डिष्ट्रिक काउसिन्लको अधिकार हुन्छ। तपाईंहरू अहिले कहीँ गएर बस्नुस्, पिच्छे राम्रो भएपछि फर्किउँला भन्ने शब्द लिएर म यहाँ आयो। अरू कहाँ गयो, बहुत ज्यादा। मचाहिँ यहीं आएर यो भेष (बाबाजी) लिएको हो हजुर। मेरा लास यही हो। अनि मायामोह, दायामाया सबै त्याग्नुभयो ? मायामोह छैन त भन्नु भएन। झुठो त बोल्नुभएन। मलाई पनि माथि भगवान्ले सराप्छ। कहिलेकाहीँ लसपस भइयो। त्यति लसपसमा परिवार, छोराछोरी भएन। त्यति मात्रै हो मेरो। बिहे चैं गर्नुभो ? बिहे पनि गरेन। त्यसै, यस्तैको घुम्दै फिर्दैमा लसपसमा परियो कहिलेकाहीँ। उहिल्यै, उत्तिबेलै ? यही भेष (बाबाजी) मा परेको। यस्तो भेषमा पनि ? हाहाहाहाहा एउटा आईमाई आयो। दुःख देखायो। लौ गरेर खाऊ न भनेर सानो दोकान पनि निकालिदियो। तपाईंले निकालिदिनुभयो ? अँ, दोकान पनि राखिदियो। च्या (चिया) पनि बिक्री गर्यो। अब भयो कि भएन मलाई थाहा छ। अरूलाई थाहा हुन्न। ल यो बाबाजी भएर पनि स्वास्नी राख्न थाल्यो भनेर हल्ला गरिदियो। अनि मैले पनि पुग्द्यो। सँगै पनि राख्नुभयो ? राखियो पनि। कति समय ? यो झुप्रो तोडेको त्यही कारणले। यही रूख मुनि झुप्रो बनाको थिएँ नि मैले। तोडेको त्यही कारणले। अब कुरा आफैं बुभ्नुस्। कति समय सँगै बस्नुभयो ? बसेँ एकदुई वर्ष। छोड्दिँदाखेरी माया लागेन ? मैले छोडेको पनि होइन। हामी बाहिर निस्कियौं भने बालबच्चा लुट्नु आको हो यिनीहरू, लात्ताले गोदेर पठाइदे भन्छन्। के भयो त ? अर्कैसँग पनि लागेकी रैछे। कुरा सिद्धयो। अघि भारतबाट लखेटिएको कुरा गर्नुभएको थियो, कसरी त्यस्तो भयो ? मेघालय र दार्जिलिङबाट सुभास घिसिङले उठाको। कालीझोडाको कालोझन्डाको प्वालमा परेको। दार्जिलिङचाहिँ कसरी पुग्नुभयो ? म मेघालयमा कोइला खानीमा थिएँ। त्यहाँ हाम्रो जंगबहादुरको शीला पनि रछ। त्यहाँ जंगबहादुरले राज्य चलाको रछ। त्यो शीला देखेर मैले जंगबहादुरको बखान गरेँं। त्यहाँबाट निकाल्दिए। त्यसपछि दार्जिलिङ आएर २ महिना मैले कम्पनीमा काम गरेँ। के कम्पनीमा काम गर्नुभयो ? रोड कम्पनीमा। दुई महिनाको पाँच सोै रुपैयाँ दिए। मैले कोइलाखानीबाट हजार रुपैयाँ लिएर आको थिएँ। अरू पैसा उतैको मान्छेले खाइदिए। यो कति सालको कुरो हो ? यो ४० सालको कुरा हो। त्यही १५ सौ लिएर आको थिएँ। त्यो पनि गौशालातिर बाटामा सुत्ता कल्ले खायो, कल्ले खायो। दार्जिलिङबाट तपाईंलाई कसरी निकाले ? कम्पनीको काम सकियो। कालीझोडाबाट हामीलाई निकाल्यो। मेघालयबाट नेपालीलाई लखेटेको काण्डमा पर्नुभएको हो ? हो, त्यही बेलामा हो। पुरानोपुरानो १२ पुस्तासम्मकालाई त निकालदियो। हामी त पुस्ता भाको थिएन। अहिलेको सरकार भनेको नेपाल सरकार भन्ने कि प्रचण्ड सरकार भन्ने त ? तपाईंसँग अरू कति जना दार्जिलिङ आएका थिए ? मसित त एक्लै थियो। मान्छे त कति आए, कति आए। गिन्ति त गर्नुसकिएन। तर, आउनुचाहिँ म एक्लै हो। र, यहाँ आएर यो भेष लिएको। भयो ? यहाँ कसले ल्यायो, कसरी आउनुभयो ? भगवान्ले मलाई बाटो देखायो। पशुपतिनाथले। कुन बाटो कसरी आउनुभयो ? गुहाटीबाट काक्रेभित्तो (काँकरभिट्टा), त्यहाँबाट सिधै बसपारक। गाडी भाडा कति थियो भने ९० रुप्पेँ। भेष कुन प्रेरणाले बदल्नुभयो ? भेष बदल्न मैले गुरु खोजेर हिंडेँ। पहिला यो अखडाको महन्थ रहेछ। रामशरण दास उदासी भन्ने। लौ महराज मलाई पनि यसो चेला बनाइदिनुस् न भनेँ। नाम त राखिदियो दास। तर, पक्का चेला स्वीकार्दिएन। नस्वीकारेपछि म इन्डियाको उत्तरप्रदेश गएँ। त्यहाँ डन्ठेवाला भन्नेसँग बसेँ। धेरै बसिनँ। एक महिना बसेँ। उनले पनि एउटा कन्ठी दिए। मेरो पानी चलाइदिए। ऊ कहाँ जान्छ, मलाई घरगृस्थीमा लगाइदियो। अनि मैले त्यहाँ पनि त्यागदिए। त्यहाँबाट फेरि पशुपतिमै आएँ। यहाँ आएर दूधधारी बाबाकोमा बसेँ। सेवक त धेरै गरिनँ। उनैलाई यसो गुरु मानेर मनमुख्यले स्वीकारिदियो। मैले पनि पालन गरिराखेकेको छु । मेरो सही थाई गुरु छैन। त्यत्रो हजारौं फौज दरबारमा छ, वीरेन्द्र सरकार कसरी मर्यो त ? यहाँ बस्दा कस्तो देखिँदो रहेछ ? मैले यहाँ बसेर के देखे भने हिन्दु हिन्दु भन्छ। के रहेछ भनेर हिन्दुको परीक्षा लिएको हो। तपाईंले ? हो। परीक्षा लिएको अनुसार अहिले सही धर्म हो त्यो। तर, मानव छ तर दानवको कर्म गरिरहेछ। कर्म चैं मानवको हुनु पर्यो नि ! मैले पनि त गर्न सक्या छैन। कर्मचाहिँ मैले गर्याछु दानवको, भाषण भने सुनाछु म मानव हो भनेर मात्रै भो र ? यसमा दोष त मान्छेको हो, धर्मको होइन नि ! हो नि ! कुरा यत्ति हो। लास्ट। मान्छे बिग्रे, होइन ? हो। ल हेर्नुहोस्, त्यत्रो हजारौं फौज दरबारमा छ। वीरेन्द्र सरकार कसरी मर्यो त ? भरे फुक्ने बेलामा त आफ्नै छोराले मार्यो भन्यो होइन ? तपाईंलाई के लाग्छ, कसले मार्यो होला ? मलाई पनि शंखा त त्यही हो। त्यत्रो, यत्रो राजाको दरबारमा त्यत्रो आर्मी, पुलिस हरेक सीआईडी कर्मचारी रहे होला नि त। राजारानी त मार्दो रहेछ। हामी जस्तोलाई के भर ? हामी त के हो ? न हाम्रो गार्ड छ, न केही छ। कसैले प्वाक्क हिर्कायो भने मरिहाल्छ। त्यसको बदला कालम्, अकालम्। कालले मारेको मान्छे अलि तर्ला। अकालले मरेको मान्छे त्यही भूत, पिचास, डौंडा, वायु। विचार गर्नुस्। तपाईंको ज्ञानले। धेरै कुरा थाहा छ तपाईंलाई। तपाईं भनेको खासमा इतिहास हो नि, होइन ? यो त मेरो भाग, भोग हो। मैले कति भोग्नु पर्या छ, पर्या छ । यसको कुरा असली अलिअलि बुझेको। अर्को जन्म भएन भने भेट हुन मुस्किलै रहेछ। अर्को जन्म आयो भने हाम्रो भेट भइहाल्छ। तर, चिन्दैन। मान्छे कुन बाटोमा छजस्तो लाग्छ ? मान्छेले भागवत् पढ्यो, भाव पढेन। भाव किन नपढेको होला त ? भाव चिनेकै छैन। भाव त अज्ञान हो। त्यो भावलाई जाग्राम गर्ने भागवम्, किताब हो। संस्कृति भनेर ब्राहमणहरूले पढ्यो। भोटे लामाहरूले के पढ्यो ? ऊँ माने पेमे हुँ भनेर पढ्यो। मुस्लिमले अल्लाह पढ्यो। क्रिस्चियनले ईसु जिसु क्राइस भनेर पढ्यो। भाव कसले पढ्यो त ? हो कि होइन ? तपाईंले कतिवटा धर्मग्रन्थ पढ्नु भाछ त ? मैले पढ्या छैन। मैले त भरखर सिक्या हो। लेख्ने पढ्ने पनि गर्नुहुन्छ ? म गर्दिनँ। स्कुल पढ्नुभएको छ कि छैन ? पहिला बाउले कखसम्मन् सिकाको। फेरि अलिक फरक कुरा गरौँ है। कुटीभित्रबाट हेर्दा मान्छेको जीवन के रहेछ ? मान्छेको जीवन सही सत्य रहेछ। सत्यमा बस्ने हो भने यस्तो जीवन पाउन गाह्रो रहेछ। तपाईंको जिन्दगी सफल छ कि छैन, कस्तो लाग्छ ? मेरो जिन्दगी अब दुईटै कुरा छ। म अहिले समाधिमा बसेको छु। मेरो समाधिलाई सोधेको छु, म अब अजन्ममा जानु सक्छु किभन्दा जन्मलाई कोसिस गर्छु । म जन्मलाई कोसिस गर्छु। मेरो कर्म गर्दै जान्छु। मेरो कर्मले जहाँ लाग्छ, उहीँ प्रकट हुन्छु। मैले जे कर्म गर्याछु यो शरीर अग्निमा जान्छ। यो मन हावा बनेर उडेर जान्छ। त्यो मनलाई बाँध्न सकिन्छ कि सकिँदैन ? सकिन्न। यो जीवको हावा छ नि, हराएर जान्छ। बान्नु सकिन्छ, शरीर हुनजेलसम्म मात्रै हो। राजनीतिमा कतिको चासो राख्नुहुन्छ ? राजनीतिकमा ? राजनीतिक खोलेर बोल्यो भने तपाईंको आफ्नो सीमाना छोडेर अर्काको सीमानामा जान मिल्छ ? अर्काको सीमानामा हस्तक्षेप गर्नु हुन्न। आफ्नो सीमाना जोगाउनुपर्छ। बोली त मैले भन्यो, तर म राजनीतिमा लाग्या छैन। तपाईं नेता हुनुपर्ने मान्छे हो नि, यति मीठो भाषण गर्ने। म नेतामा नजाने। किन ? म अब यही भेषमा जाने यही भेषमा नेता हुँदा पनि हुन्छ नि ! हुँदैन। हुँदैन। किन ? यो भेषमा हुँदैन। हामीहरूको यो भेषमा मान महन्थसम्म हुन सक्छ। मान महन्थ भइसकेपछि आफ्नो अखडा जति छ, त्यतिलाई आफूले कन्ट्रोल गर्न सक्नुपर्छ। आफ्नो अखडा भित्रको जिमिनजग्गा कति छ ? त्योसहित कन्ट्रोल गरी ल्यानुपर्छ। अनि मात्रै बोल्नु पाउँछ, नत्र पाउँदैन। यो कुरा बोलेर पनि साध्य छैन। जस्तो कि अहिले त हामी सीमाना बेगरका भ्रष्टाचारी छौं । महन्थको अधिकार पाइसकेपछि आफ्नो अखडा बाहिर हस्तक्षेप गर्नुहुँदैन। यो पनि राजनीतिक जस्तो रहेछ। म नमस्ते हजुर हो, म त यत्तिकै। भिखारी बन्ने, खाने, हिड्ने। ३५ वर्षमा मैले यति जानेको। नेपालमा अहिले कुन शासन छ , तपाईंलाई थाहा छ ? शासन त के भन्नु ? पहिला गाउँ राजा रहेछ। गाउँगाउँमा आफ्नोआफ्नो राजा रहेछ। सबै जातको। जति जात थियो, सबैको राजा थियो। आफ्नोआफ्नो राज्य चलाउँदो रहेछ। त्यो राज्यलाई एककठ्ठा पारेको पृथ्वीनारायणले हो। अब त्यो बताउनलाई हामीसँग इतिहास छैन। त्यसको जानकार छैन। अहिले प्रधानमन्त्री को छ, तपाईंलाई थाहा छ ? अहिलेको प्रधानमन्त्री असली गिरजा गइगो। अब संविधानसभाको प्रचण्ड छ। संविधानसभाको दुई वर्षमा संविधान खडा गर्छु भनेर छे सौ एक सांसद राखेको छ। प्रचण्डको आवाजबाट छ। अब प्रचण्डलाई के भन्नुहुन्छ त ? प्रचण्डलाई कसरी चिन्नहुहुन्छ ? मैले त आवाजबाट चिनेको। शरीरबाट चिनेको छैन। प्रचण्ड कस्ता व्यक्ति हुन् ? ऊ कस्तो रहेछ भने पहिला अंग्रेजमा गएर पढेको रहेछ बाबुराम। उहीं पनि नोकरी पाइराखेको रहेछ। त्यहाँको नोकरी छोडेर यहाँ आको रहेछ। त्यो हाम्रो अनुभवले भनेको हो। माओवादी युद्धकाबारे थाहा पाउनुभयो ? त्यो सबैलाई थाहा छ। मलाई मात्रै होइन । केपी ओलीलाई चिन्नुहुन्छ ? चिन्छु। अनि शेरबहादु देउवालाई ? शेरबहादुर देउवा त नेपालको प्रधानमन्त्री हो। सरकारले के गर्दै छ त ? तपाईंहरू जनगणनामा छ कि छैन ? जनगणनाले भनेको कुरा हो। जनगणनाले के भनेको छ ? जनगणनाले नयाँ नेपाल बन्छ भनेको छ। शासन पुरानै भए पनि त्यसअनुसार ऐन, कानुन सबै जोडेर आफ्नोआफ्नो धर्म बचाउनु भनेको छ। केलाउनुपर्छ धेरै, नकेलाइकन हुँदैन। अनि, अहिलेको सरकार भनेको नेपाल सरकार भन्ने कि प्रचण्ड सरकार भन्ने त ? भन्दा खेरी अब देउवा र प्रचण्डको सवाल हो। नेपालबाट राजा हटेको यहाँलाई थाहा छ ? (हाँस्दै) राजालाई हटाएकै प्रचण्डले त हो नि ! अहिले राजको ठाउँमा को छ त ? वीरेन्द्रपछि ज्ञानेन्द्र आएको थियो नि ! पहिलापहिला राजाको नाउँ कसरी पुकाथिर्यो भने, श्री ५ वीरविक्रम शाहदेव आजु पशुपतिनाथमा आइबस्किनुहुन्छ रे। तपाईंहरूले अलिकति बाटो छोडदिनुपर्छ। भनेर भन्थें। अहिले, ज्ञानेन्द्र आउँछ रे, बाटो छोडदिनु रे भन्छ। सुनेको क्या। अरूलाई चाहिँ के भन्छन् त ? अरू त त्यस्तै हो, प्रचण्डले देश बिगारो भन्छ। कसरी ? नाइँ, बिगारेकै हो। अहिले कसरी बिग्रया हो भने चाइनाले ठ्याक्कै टिब्बेट खायो। तराई खायो इन्ड्याले। बिग्रियो कि बिग्रिएन ? राजाको ठाउँमा देशमा अहिले को छ त ? अहिले त मैले तपाईंहरूलाई पक्का भन्नु पर्दा त त्यही हो प्रचण्ड र देउवा। प्रचण्ड र देउवा ? हो, हो। विद्यादेवी भण्डारीबारे थाहा छैन ? विद्या भण्डारी त अब राष्ट्रपति भो। यता प्रधानमन्त्रीमा उनीहरू (देउवा र प्रचण्ड) भो। कुटीमा बस्नु भएको छ। बाहिर ठूलाठूला, अग्लाअग्ला घरहरू, चिल्लाचिल्ला गाडीहरू छन्। यहाँबाट चाहिँ कस्तो देख्नुहुन्छ ? अहिले बाहिर हेर्दा खेरी रात पनि उज्यालो दिन पनि उज्यालो देखिन्छ। दिनरात बराबर छ। दिन पनि अध्यारो छैन, रात पनि अध्यारो छैन। त्यहाँदेखि के चाहियो त ? तपाईंलाई यो कुटी छाडेर बाहिर गएर भेष बदल्न मन लाग्दैन ? भेष बदल्यो भने पुलिसले मलाई लाठी लगाइहाल्छ नि ! किन ? ह्या। ह्या ? तपाईंले नीतिखुती सोध्दा म नीतिखुती बताइदिन्छु। अब मलाई अहिले त्यहाँ बाहिर निस्कियो भने तपाईंले नै भन्नु होला, यो मुला कहाँबाट आएछ खाते। भेष फेर्यो, काम गर्नेको दुःखले, साधु बन्यो। भन्नुहुन्छ कि भन्नुहुन्न ? म त भन्दिनँ। नभन्ने कुरै छैन। मैले न्यो भोगीभोगी कन सिकेको। सबैले कहाँ भन्छ ? भन्छ। यो त पर्वते भाषामा भयो। हाम्रै तामाङ भाषामा जाँडरक्सी खाएर हुहू गर्छ र भन्छ बालबच्चा लुट्नु आको हो यिनीहरू, लात्ताले गोदेर पठाइदे। तपाईंलाई कति भाषा आउँछ ? त्यति आउँदैन। सक्दिनँ। राष्ट्रिय गीत आउँदैन। (उनले तामाङ भाषामा दुइटा गीत सुनाए।) साह्रो राम्रो स्वर रहेछ नि ! गायक बन्नुपर्नेजस्तो। अब त सक्दिनँ। मेरो रोगले खाइसक्यो। पहिला गीत पनि गाउनुभयो ? पहिला गाउन खोजेको हो। तर, मैले नगाको हो। मैले यही भेषमा अलिअलि सिकेको हो। तपाईंहरूको क्षत्री भाषामा असारे गीत गाउँछ नि (भाका हालेर गाउँछन्) छुपुमा छुपु धानै रोप्ने खेत आली धानेर बाउसेले हली गर्यो गोरु नारेर भन्छ कि भन्दैन ? तपाईंलाई अहिले आफ्नो भेषमा बाबा हुनु ठीक लाग्छ कि बाहिर हिँड्नेहरूको जिन्दगी रमाइलो पाउनुहुन्छ ? नाइँ, नाइँ। काहीँं पनि गए पनि कुनै भेष पनि राम्रै हो। जस्तो हामीले असली जान्नु पर्ने वेदको लाइन रहेछ। चार वेद अठार पुराण जानियो भने केही न केही कुरो जान्दो रहेछ। यहाँ त त्यही बेदमा बली चढ्दो रहेछ। त्यही वेदले बलीको प्रार्थना गर्दो रहेछ। मनोरञ्जनले गर्दाखेरी सबै राम्रो हो। आफ्नो बसोबास सिमा हिसाबले त अलग अलगै हो। हेर्नुस् जस्तो आफ्नो कुलदेवता छोड्न सक्दैन। नेपालमा अंश र वंश चाहिन्छ। अरु देशमा अंश वंश छैन। विदेशमा छोरीको अधिकारमा हुन्छ। हाम्रो यहाँचाहिँ लोग्ने मान्छेको अधिकारमा हुन्छ। हो कि होइन ? अतिले त छोरीले पनि अधिकार खोजेको हुनाले सपै काम चलेको छ नि। अहिले छोरीचेलीहरूले गोरु जोतिसक्यो। घाटमा मलामी भएर लास पोलिसक्यो। पहिला छुनु दिन्न थिए। नागरिकता बनाउनुभयो त ? मेरो पहिलो प्रश्न, मेरो नागरिक्त (नागरिकता) बनाइदेन। यहाँको नागरिक्त नै छैन। म यत्रो बुढा भइसक्यो, मेरो नागरिक्त छैन। बनाउन जानुभएन ? गएर, भोट दिएर पनि पाएन। यही वडामा भोट दिएको छु। सुवर्णको पार्टीलाई। सुवर्णको पार्टीलाई रे ? हो, जनगणना पार्टीमा। के चिह्न थियो ? चिह्न त उनीहरूले राख्ने। के चिह्न मलाई के थाहा ? मलाई भोटपत्र दिएन। त्यहाँ भोट हाल्न पनि दिएन। अनि टोलीले उठाको भोटपत्रमा भोट परेको छ। तपाईंलाई भोट हाल्न दिएन ? मलाई भोट हाल्न पनि दिएन। मलाई भोटपत्र पनि दिएन। जसोतसो गरेर नागरिक्तका लागि कोसिस गरेको थिएँ। नागरिक्त पनि बनिसकेका थिए। तर, भरे सचिवले हटाइदिए। के भनेर हटाइदिए ? हुँदैन भनेर।। किन हुँदैन भने ? भरे उनीहरूलाई असिलो पर्ला कि भनेर। मेरो पनि त ठेगान नभको खासगरी। मेरो पार्मेन (प्रमाण) नभको। पार्मेन त भको, तर सबै नभको। तपाईंको यहाँ (पशुपति) ठेगाना छ नि ! मेरो त जन्म ठेगाना छ नि ! तपाईंका दाजुभाइ दिदीबहिनी कति जना हुनुहुन्थ्यो ? दुई दिदीबहिनी थिए। चार भाइ दाजुभाइमा म छुट्टिहालेँ। अब तीन भाइ कता छ कता, थाहै छैन। आमा हुनुहुन्छ कि हुनुहुन्न ? बुवा त सत्र सालअगाडि नै बिते। मुमा त जिन्दै थे, मैले छोडेर जाँदा। कहिले बिते, कहिले बिते। आमाको बारेमा थाहै छैन ? छैन। उहाँ सिलोङगबाट चिठी पठाको। मेरो त मामाहरू पर्छ। आमाको त दाजुभाइ पर्छ। उनीहरूले मैले तेरो आमा त भन्दियो। पैसा पठाउन सकेको थिएन। त्यसैले ढाँटेको हो कि। यो कुटीमा कहाँबाट खाना आउँछ ? कहाँबाट आर्जन हुन्छ ? कसरी गुजारा हुन्छ ? तपाईंहरू जस्तोले कुइरेहरू ल्याउँथे। पर्यटनहरू आउँछ। अनि, ऊ त्यस्तै फोटो खिच्नेले अलिअलि पैसा दिन्छ। हजार र पाँच सौ भनेको चाहिँ आकाशको फल आँखातरि मर। सौउपच्चास त सधैं भइराख्छ। मलाई त्यसैले पनि पुगिराखेको छ। समाधिमा जानुभन्दा पहिले जिन्दगीमा के गर्न पाए हुन्छ जस्तो लाग्छ ? मलाई त अब केही पनि लाग्दैन। मलाई त यो समाधि सम्हालेर म भूत भए पनि, प्रेत भए पनि, चेत भए पनि तर्यो भन्ने लाग्छ। यो शरीरमा भोग्नै परिहाल्यो। उसै भोग्नै परिहाल्यो। यतिञ्जेलसम्म पाप गरेंजस्तो लाग्छ कि धर्म ? त्यो त मैले दुवै कुरा बराबर गरेको छु। कोई ठाउँमा पाप पनि गरेँ होला, कोई ठाउँमा धर्म पनि। तर, हातले गरिनँ। आँखा र बोलीले गरेँ। तपाईंहरू विद्वान्ले सोधेको कुराको मैले प्रस्ट दिएँ। अब तपाईंहरू के भन्नुहुन्छ त ? मेरो हात र खुट्टाले पाप गरिनँ। यो आँखा र यो बोलीले त गर्यो। कसरी ? मेरो आँखाले त तपाईंको दुलही राम्रो देख्छ। हो क्या ! मुखले कति राम्रो भन्न थाल्छु। तर, त्यहाँ नजिक जान त सक्दिनँ। नजिक गए त हिर्काइहाल्छ। त्यो पनि डर लाग्छ। हत्तेरी, अर्काको स्वास्नीले भरे के गर्ला, के गर्ला भन्ने हुन्छ। अनि, त्यस्तो झुकझुकमा मैले तपाईंलाई बोली खोलेर बोलिदिएको छु। हाहाहा। यस्तो गरी बोल्ने बोली कसैको पाउन पनि मुश्किल छ। त्यही भएर त हामी कुरा गर्न आएको नि ! त्यसकारणले दोषी भनेको मन पापी आँखा लोभि हो। यो दुइटाले हामीलाई कहिले छोड्दैन। अनि गर्छु भन्ने काम पनि गर्न सक्दैन। लोभ चैं लागिरहन्छ नि ! हो त्यस कारणले मलाई पनि त्यसैमा दोष लागेको हो। किनभने ४० सालमा पनि आफ्नो लेनादेनाले आफैंले झन्डै ज्यान फाल्नु परेको। अहिले यो रूपमा त्यस्तैै भइराख्या छ। तर, मलाई डर छैन। मर्नै परिहाल्छ एक दिन। भगवान्ले जन्म दिएको छ काल अकाल मात्रै हो। कालमा मृत्यु भयो भने अर्कै हुन्छ, अकालमा भए अर्कै हुन्छ। त्यति मात्रै हो। विशेष धन्यवाद : दीपेन्द्र भण्डारीराजकरण महतो"
राष्ट्रिय क्रिकेट टोलीका मुख्य प्रशिक्षक ह्वाटमोरले किन दिन लागे राजीनामा ?,"काठमाडौं : नेपाली राष्ट्रिय क्रिकेट टोलीका मुख्य प्रशिक्षक डेभ ह्वाटमोरले ओमान सिरिजपछि राजीनामा दिने भएका छन्। नेपाल क्रिकेट सङ्घ (क्यान)लाई शुक्रबार इमेल पठाउँदै उनले आसन्न नेपाल, ओमान र अमेरिकाबीचको विश्वकप लिग दुईको त्रिकोणात्मक क्रिकेट सिरिजपछि नेपाली टोलीबाट बाहिरिने जानकारी दिएका हुन्। ह्वाटमोरले पारिवारिक कारण देखाउँदै नेपाली टोलीबाट बिदा लिन चाहेको क्यानका सचिव अशोकनाथ प्याकुरेलले जानकारी दिए। हाल उहाँ त्रिकोणात्मक सिरिजका लागि ओमानमा रहेका छन्। ओमान सिरिज यही भदौ २८ देखि असोज ४ गतेसम्म सञ्चालन हुने छ। उक्त सिरिजमा नेपालले ओमान र अमेरिकासित दुईदुई खेल खेल्ने तय भएको छ। ह्वाटमोर आठ महिना अघि एक वर्षका लागि नेपाली टोलीको मुख्य प्रशिक्षकमा नियुक्त भएका थिए। क्यानले खुला प्रतिस्पर्धाबाट उनलाई प्रशिक्षक नियुक्त गरेको थियो। कोरोना महामारीका कारण बाँकी समय परिवारका साथ बिताउने भन्दै ह्वाटमोरले राजीनामा पत्र इमेल गरेको क्यानले जनाएको छ। रासस"
मनसुनी वायुको प्रभाव : भारी वर्षा हुने भएकाले सतर्क रहन आग्रह,"काठमाडौं : मनसुनी वायुको प्रभावले आगामी तीन दिन भारी वर्षा हुने जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार मनसुनको न्युन चापिय रेखा नेपालको तराई भूभाग नजिक रहेको छ। मौसमविद् मिनकुमार अर्यालका अनुसार देशभर भारी वर्षा हुने बताएका छन्। उनले तराईमा डुवान र पहाडमा पहिरो जाने सम्भावना रहेकाले सतर्क रहन आग्रह गरेका छन्। विभागको मौसम पूर्वानुमान महाशाखाका अनुसार हाल देशभर सामान्यदेखि पूर्ण बदली रहेको छ। सबै प्रदेशका केही केही स्थानहरूमा मेघगर्जनचट्याङ्गसहित हल्का देखि मध्यम वर्षा भइरहेको छ। शनिबार दिउँसो देशको अधिकांस भूभागमा सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश नं १, प्रदेश नं २, बाग्मती प्रदेश तथा सुदुरपश्चिम प्रदेशका थोरै स्थानमा मेघ गर्जनचट्याङ्गसहित भारीधेरै भारी र बाँकी प्रदेशका एकदुई स्थानहरुमा मेघ गर्जनचट्याङ्गसहित भारी वर्षाको सम्भावना रहेको महाशाखाबाट जारी बुलेटिनमा उल्लेख छ। राती प्रदेश नं १, बाग्मती, गण्डकी, लुम्बिनी , कर्णाली तथा सुदुरपश्चिम प्रदेशका थोरै स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ। आइतबार प्रदेश १, गण्डकी, लुम्बिनी , कर्णाली र सुदुरपश्चिम प्रदेशका थोरै स्थानमा मेघ गर्जनचट्याङ्ग सहित भारीधेरै भारी सम्भावना रहेको छ। सोमबार प्रदेश नं १, बाग्मती प्रदेश, गण्डकी प्रदेश र सुदुरपश्चिम प्रदेशका प्रदेशका एकदुई स्थानमा मेघ गर्जनचट्याङ्गसहित भारीधेरै भारी सम्भावना रहेको छ।"
अस्तित्वको लडाइँमा नेपाली गजल,"बहरवादीहरूले स्वतन्त्रवादीहरूलाई हेपे, बेवास्ता गरे। यसकारण हामी पनि उनीहरूलाई बहिष्कार गर्छौं। सन्दर्भ र परिवेश बदलिएपछि बहरवादी भन्न रुचाउनेहरू स्वतन्त्रवादी भन्नेहरूलाई गजलकार नै ठान्दैनन्। उनीहरूका रचनालाई गजल पनि मान्दैनन्। केही समयअघि नेपाली गजलमा बहरवादी बहिष्कार अभियानका नाममा सामाजिक सञ्जालमा गजल स्रष्टाहरूले नै लेखेपछि लगभग साम्य भएको गजलको विवाद फेरि सतहमा आएको छ। आफूलाई स्वतन्त्रवादीको कित्तामा उभ्याउनेहरूले यस्तो आसयका अभिव्यक्ति दिइरहेका छन्। यो सिलसिला झन्डै २० वर्षदेखि जारी छ नेपाली गजलमा। अनि यसबारे वा गजलमा देखिएका विवादबारे जोकोहीले प्रस्टसँग बोल्न पनि सकिरहेका छैनन्। गजलसिद्दान्तका जानकार र गजलमै विद्यावारिधि गरिसकेकाहरूले पनि वर्तमानको गजलको विवादमा मौन बसिरहेका थिए। २०७६ माघमा सम्पन्न राष्ट्रिय गजल महोत्सवमा जारी घोषणापत्रमा सबै अग्रज, गजलविज्ञ, गजल अभियानी र विभिन्न धारका भनिएका स्रष्टासमेतले हस्ताक्षरसहित घोषणापत्र जारी गरेपछि गजलको विवाद सकियो भनिएको थियो। तर, अझै किन यस्ता विवाद उचालिइरहन्छन् नेपाली गजलमा ? त्यो पनि उक्त घोषणापत्रमा हस्ताक्षर गर्नेहरूबाटै ? धेरैको चासो र चिन्ताको विषय बनेको छ अहिले नेपाली गजल। गजल आफैंमा गेय विधा भएकाले र पद्य साहित्यकै एक भेद हो गजल। लेखनका लागि निश्चित लयहरू निर्माण छन् यसका। ती लयहरू छन्द वा बहरका रूपमा चिनिन्छन्। नेपाली स्रष्टाहरूले शास्त्रीय छन्द वा बहरमा मात्र नलेखेर आक्षरिक गीतिलय र लोकलयमा समेत रचना गर्दै आएका छन्। र, यही गजलमा लयको विषय नै आजको नेपाली गजलमा देखिएको प्रमुख विवाद र बहसको विषय बनेको छ। लय भन्नाले कुनै पनि रचनामा हुने यति र गतिको उचित संयोजन भन्ने बुझिन्छ । ह्रस्व, दीर्घको एकरूपता, अक्षर र मात्राको एकरूपता, अनुप्रासयोजना, शाब्दिक कला आदिका कारण पाठमा लय उत्पन्न हुने गर्छ । कविता, गीत, मुक्तक, गजललगायतका काव्यिक विधामा छन्दयोजना, अक्षर, मात्राको एकरूपता र अनुप्रासयोजनाद्वारा लय उत्पन्न हुने गर्छ । गजलमा लय उत्पन्न गराउने वा लय निर्धारण गर्ने विभिन्न तरिका छन्। जसमध्ये छन्दयोजना र बहरलाई गजल सिद्दान्तले स्वीकार गरेको पाइन्छ । अध्ययन, विश्लेषण र छलफलहरू कम हुनु, गजलविज्ञ र अग्रज गजलस्रष्टाबीच अस्तित्वको लडाइँ शीतयुद्धका रूपमा चर्किनु नेपाली गजल विवादित हुने कारण देखिन्छ। गजलमा लय भन्नाले संगीतकारले राग र आलापका साथ तयार पारेको लय भन्ने धेरैको बुझाइ छ। तर गजलमा हुनुपर्ने लय आक्षरिक वा वार्णिक ध्वनिगत एकरूपतामा आधारित लय हो । यसर्थ गजलका निम्ति विभिन्न छन्द र बहरहरू प्रचलनमा छन् । शास्त्रीय बहर वा शास्त्रीय छन्दमा लामो, छोटो उच्चारणका वर्णहरू (ह्रस्व र दीर्घ)को एकरूपता हुनाले साथै निश्चित स्थानमा यति (विश्राम) र गति (पढ्दा उत्पन्न हुने स्वाभाविक प्रवाह) समान हुने हुनाले गर्दा छन्दोबद्ध वा बहरबद्ध रचना स्वाभाविक रूपमै गेय वा लयबद्ध हुने गर्छन् । अहिले नेपाली गजलमा देखिएको सबैभन्दा ठूलो मतभिन्नता पनि यही लयका बारेमा हो । कतिपय सर्जक र विश्लेषकहरू गजलमा लयभन्दा महत्वपूर्ण कुराहरू यसको शिल्प र गजलले अभिव्यक्त गर्ने भाव हो भन्ने तर्क राख्दै आएका छन् । उनीहरू लयका नाममा गजलको भाव र शिल्पमा अवरोध आउनु नहुने र भाव र शिल्पका लागि लयमा सम्झौता गर्नुपर्ने तर्क गर्छन् । गजलमा लयको अनिवार्यतालाई महत्व दिनेहरू पनि दुई भागमा विभाजित छन्। एक पक्ष गजल शास्त्रीय छन्द वा शास्त्रीय बहरमै लेखिनुपर्ने मान्यता राख्छन्। अर्काथरी शास्त्रीय बहर वा शास्त्रीय छन्दसँगै लोकलय र अन्य सममात्रिक र समआक्षरिक लयको प्रयोग पनि गजलमा हुनुपर्ने अडान राख्छन् । गजलमा लय हुनुपर्ने कुरामा प्रायः सबैको एक मत देखिन्छ तर गजलको लयका बारेको बुझाइमा भने मतभिन्नता पाइन्छ । मतभिन्नता रहनुमा केही कारण छन्। शास्त्रीय छन्द वा बहरका बारेमा धेरैमा ज्ञान नहुनु, अध्ययन गर्ने जाँगर सर्जक र विश्लेषकमा नहुनु, मुक्तकीय संरचनाका सिर्जनाहरूले वाहवाही प्राप्त गर्नाले लोकप्रियतालाई जोगाइ राख्न परिष्कार गर्न वा परिमार्जित हुन नरुचाउनु यसको कारण देखिन्छ। अग्रजले गरेका सबै सिर्जनालाई आदर्श मान्नु र सोहीअनुसार गजलको संरचनालाई बुझिदिनु तर आफूले आदर्श मानेका अग्रजका सिर्जना र उनीहरूले गरेका प्रयोग उचित छन् कि छैनन् भनेर जाँच्ने जाँगर नचलाउनु पनि हो।अध्ययन, विश्लेषण र छलफलहरू कम हुनु, गजलविज्ञहरू र अग्रज गजलस्रष्टाबीच अस्तित्वको लडाइँ शीतयुद्धका रूपमा चर्किनु अर्को कारण देखिन्छ। अस्तित्व रक्षार्थ आआफ्ना स्वार्थमा तर्कहरू दिइनु र तिनै तर्कलाई अनुज पुस्ताले अन्धसमर्थन गरिदिनु आदि पनि यसका कारक हुन्। छन्द वा बहर बढी कठोर र जटिल हुने हुँदा नेपाली कविता, गीत र गीतिकवितामा प्रयोग गरिने लयहरूको प्रयोग गरिनुपर्ने केहीको तर्क छ। शास्त्रीय बहरमा गजल लेख्दा मात्र गजल गेय हुन्छ भन्ने मान्यतालाई परिमार्जन गर्दै अन्य लयको प्रयोगलाई पनि नेपाली गजलले स्वीकार गर्नुपर्छ भन्ने उनीहरूको मत छ। गजलले यसको उत्पत्ति र विकासकालको शास्त्रीयतालाई नभुलीकन आजसम्म आएको छ। गजलकै नाममा लेखिएका रचनाले गजलकै आधारभूत शास्त्रीयता खोज्छन्। यस अर्थमा गजलमा बहर जरुरी छ भन्ने तर्क पनि कमजोर देखिँदैन। गजलमा लय अनिवार्य तत्व हो, ऐच्छिक होइन । कुनै पनि उपविधाका कुनै विशेष संरचनागत घटकलाई हटाउने, त्याग्ने वा बेवास्ता गर्ने हो। ती विधाका रूपमा नरहेर अन्य कुनै विधाका रूपमा हुन जान्छन्। सम्बन्धित विधाका आधारभूत विधागत मान्यता र संरचनागत घटकलाई भुल्नु वा बेवास्ता गर्नुले उक्त विधाको मूल पहिचान हराउँछ र त्यो अर्कै बाटोमा हिँड्छ। नेपाली गजलको वर्षौंदेखिको विशेषगरी लय वा बहरका बारेका विवादलाई निरूपण गर्न २०७६ माघमा नेपाल प्रज्ञा प्रतिष्ठानले आयोजना गरेको राष्ट्रिय गजल महोत्सवमा जारी घोषणापत्रलाई बुझिदिएर सोहीअनुसार सबैले पालना गरे पुग्छ। नेपाल प्रज्ञा प्रतिष्ठानमा सम्पन्न गजल महोत्सवले तय गरेको घोषणापत्रका बुँदा ३ र ४ नै नेपाली गजलको सम्पूर्ण विवादको समाधान हो। सर्वस्वीकार्य निर्णय मान्ने हो भने नेपाली गजलमा विवाद नै रहँदैन। महोत्सवकै सन्दर्भमा विभिन्न कोणबाट सबाल उठेका थिए। प्राडा कृष्णहरि बरालले उर्दू, हिन्दी गजल परम्परामा पनि लयमा बहरको विकल्पको खोजी भइरहेको बताएका थिए। डा नेत्र एटमले स्रष्टामा विद्रोहचेत सिर्जनामा र लेखन शैलीमा पनि हुनुपर्ने, पुराना मान्यता भत्काउँदै लेखक अघि बढ्नुपर्ने धारणा राखेका थिए। अरबी माटोबाट भित्रिएको गजललाई अरबी साहित्यमा प्रचलित गजलका सिद्दान्त र मान्यतालाई अनुसरण गर्नुपर्नेमा धेरैले मत राखेका थिए। घोषणापत्रमा सबै कुरा प्रस्टै छन्। विवाद गर्नुपर्ने पनि होइन। घोषणापत्रका बुँदा ३ र ४ नै नेपाली गजलको सम्पूर्ण विवादको समाधान हो। सर्वस्वीकार्य निर्णय मान्ने हो भने नेपाली गजलमा विवाद नै रहँदैन। बरु नेपाली गजल परिष्कृत र उत्कृष्ट बन्नेछ। घोषणापत्रको बुँदा ३ मा गजलमा छन्दबहर अनिवार्य भएको प्रस्ट उल्लेख छ। गजलमा छन्दबहर अनिवार्य छ भनेपछि लयको विवाद गर्नै परेन। उक्त बुँदाले त भन्यो कि अब छन्दबहरमा लेख्न सिक्नु र अभ्यास गर्नुपर्ने भयो। ती रचनालाई सैद्दान्तिक मान्यताले गजलको रूपमा नस्वीकारे पनि नेपाली गजलको आधार तिनै रचना हुन् भन्ने इतिहासमा उल्लेख गर्ने भनिएको छ। तर, अब ती शैली र लयकै रचना होइन, परिष्कृत र शास्त्रीय लय (छन्दबहरबद्ध) गजल लेख्ने भनिएको प्रस्ट बुझिन्छ। बुँदा ४ ले अझ प्रस्ट पारेको छ। यस बुँदाले छन्दबहरको अनिवार्यता प्राविधिक हो। तर कुनै गजल भनिएको रचनामा सुन्दर शिल्प, कला, चामत्कारिकता, कोमलता, प्रस्तुतिमा उच्च शिल्प नभए त्यो पनि गजल हुन सक्दैन भनेको छ। अहिले देखिएका भनिएका दुवै पक्ष बहरवादी र स्वतन्त्रवादीलाई यी २ बुँदाले प्रस्ट सम्बोधन गरेका छन्। घोषणापत्रका बुँदाले बहरमा लेखेर शिल्प, कला, चमत्कार छैन भने त्यो गजल हुन सक्दैन। यसरी नै जति नै शिल्प सौन्दर्य वा कलात्मक र चामत्कारिक भए पनि छन्दबहर छैन भने त्यो पनि गजल हुँदैन भनेका छन्। यसकारण अब यही घोषणापत्रलाई मूलआधार बनाएर गजल लेख्छौं भन्नेले आफूलाई परिष्कार गर्नैपर्र्छ। त्यति भए गजलमा सबैभन्दा ठूलो मानिएको लय वा बहरको विवाद टुंगिने छ।"
आरा चल्यो रे !,"आरा चल्यो रे आज फेरि आरा चल्यो रे कहाँ चल्यो कहाँ ढल्यो थाहा छैन आज फेरि आरा चल्यो रे ! हिजो आरा चल्यो हरियाली वन सखाप पारे कतिले घेरा बारे कतिले वारीबाट पारी तारे स्वार्थमा चल्यो कि निस्वार्थमा आँखै सामुन्ने आफैंलाई जलाए, आरा चलाए कतै जनादेशको नाममा आरा चल्यो रे ! भन्छन् कोही कतै परमादेशको आरा चल्यो रे ! हिजो पनि चलिरहेको थियो अरे ! आज फेरि अध्यादेशको आरा चल्यो रे ! थाहा छैन खोइ कसको स्वार्थमा चल्छ आरा राजनीतिक सामाजिक आर्थिक खोइ के के हुन् तर आरा चल्यो चिरा चिरा पार्ने गरी आरा चल्यो निशाना थाहा छैन तर कहाँ ताक्यो कहाँ ढल्यो राजनीतिक स्थिरताका नाममा आरा चल्यो ! सत्ता जोगाउने नाममा आरा चल्यो ! कहीँ टुटाउन चल्यो कहीँ फुटाउन चल्यो ! हिजो पनि चल्यो आज पनि चल्यो तर आरा चलिरह्यो। नेताहरूले कहिले जनताका नाममा आरा समाए चिरिएका कणहरू पनि छोडेनन् कति कमाए नेताहरू त परे कहिले आफ्ना लागि केही गर्दैनन् तर जनताका नाममा आफू र आफ्नालाई बनाए। जनता भएको देश भए पो चोटको महसुस हुन्थ्यो दलहरूको भागवण्डामा आफूलाई बाँडिँदा मन रुन्थ्यो यहाँ त आआफ्ना कार्यकर्ताको छ सबैतिर भिड ! स्वार्थको डम्फू हिजोकाले गरेको बेठिक आफूले गरेको ठिक। रमाउँछन् एक्लाएक्लै एउटालाई हेरेर अर्को हाँस्छ जित र हारको लडाइँ हुन्छ स्वार्थको नाता गाँस्छ सबैको नजर कुर्सीमै जाने मरेर के लान्छ बुझ्नुपर्ने हो नेताले जुनीजुनी उ बाँच्छ कि उसको पार्टी बाँच्छ। आरा चल्यो रे आज फेरि आरा चल्यो रे ! कहाँ चल्यो कहाँ ढल्यो आज फेरि आरा चल्यो रे !"
"देउडा खेल्न आया साथी, भदौकि गमरा","सामाजिक सद्भाव र पारिवारिक मिलनको पर्व गौरा सुदूरपश्चिमवासीका लागि प्रिय पर्व हो। नेपालीहरूको सबैभन्दा ठूलो चाड दसैं हो तर, यहाँ दसैंलाई जतिकै महत्व गौराले पाउँछ। सुदूरपश्चिमका नौवटै जिल्लामा गौरा पर्व मनाइन्छ। कुनैकुनै समुदायमा, विरुडा न भिजाइए पनि आफन्त वा छिमेकीले दिएको बिरुडाबाट पनि पूजा गर्ने गरिन्छ। विरुडा सुदूरपश्चिमको मौलिक शब्द हो। गुराउस, गहत, गहुँ, केराउ र मास गरी पाँचवटा अन्नलाई एकैठाउँ मिसाएर अंकुरित गरिएको पञ्च अनाज नै बिरुडा हो। अन्न फरकफरक भिजाए पनि पूर्वतिर यसलाई क्वाँटी पनि भन्ने गरिन्छ। क्वाँटी स्वादका लागि वा शारीरिक तन्दुरुस्तीका लागि पनि बनाउने गरिन्छ। सुदूरपश्चिममा भने विरुडाको धार्मिक महत्व पनि छ। भदौ महिनामा पर्ने शुक्ल वा कृष्णपक्ष पञ्चमीबाट गौरा पर्वको सुरुवात हुन्छ। जुन शुक्रबारबाट सुरु भएको छ। यस पर्वमा, विवाहित महिलाको मात्रै सहभागिता हुन्छ। पञ्चमीका दिन विवाहित महिलाले विरुडालाई पाँच पटक छानेर शुद्ध पार्दै तामा वा पित्तलको ताउलोमा भिजाउने गरिन्छ। परम्परागत रूपमा भगवान शिव र पार्वतीको फाग (सगुन) गाएर महिलाहरूले सामूहिक रूपमा घरघरमा विरुडा भिजाउने गर्छन्। समुदायका ज्येष्ठ आमाहरू भएको घरबाट विरुडा भिजाउन सुरु गरिन्छ भने त्यसपछि सबै महिला सामूहिक रूपमा हरेकको घरमा गएर फाग गाउँदै विरुडा भिजाउँछन्। पञ्चमीको भोलिपल्ट यसलाई सफा पानीको मुहानमा गएर पखाल्ने गरिन्छ। यसलाई विरुडा धुने दिन भनिन्छ। त्यहाँ अझ गाउँगाउँका महिलाहरू सहभागी हुन्छ। पहाडी जिल्लामा त तीनचार गाउँको एकै पँधेरो हुने भएकाले तल्लो मल्लो, वल्लो पल्लो गरी चारै दिशाबाट महिलाहरू विरुडाको भाँडा टाउकोमा राखेर नयाँ पहिरनमा पँधेरोमा फाग गाउँदै आउने गर्छन्। तर, तराईमा पनि गौरा मनाउन थालिएको छ, यहाँ भने एकै समुदायका मानिस पनि कम हुने भएकाले आफ्नै घरको धारामा पनि धुने चलन छ बैतडीबाट तराई झर्नु भएकी माधवी भट्टले भनिन्। गौराको रौनक भनेको त पहाड मै थियो। तेस्रो दिन अथवा सप्तमीका दिन विरुडालाई अंकुरित हुने गरी पूजाघरमा राखिन्छ। त्यो दिन महिलाहरूले सप्तमी र दुबधागो तयार पार्ने गर्छन्। सप्तमी र दुबधागो भनेको महिलाको जनैभन्दा पनि फरक पर्दैन। उपनयन संस्कार पछि, पुरुषले जनै लगाए झैं विवाहित महिलाले (गौराको विधिवत ब्रत गरेपछि मात्र) सप्तमी र दुबधागो लगाउने गर्छन। सप्तमीका दिन सप्तमी र दुबधागो लाई सुद्ध पारिन्छ भने अष्टमीको दिन सप्तमी र दुबधागो लगाएर मात्रै परिवारका सदस्यको पूजा गरिन्छ। गौराको महत्वपूर्ण दिन भनेको अष्टमीको दिन हो। त्यो दिन महिलाहरू घरमा अंकुरित विरुडा बोकेर नजिकको गौरा घरमा जाने गर्छन्। त्यहाँ दिनभरि गौरीको प्रतिमाको पुजा हुन्छ। महिलाहरूले फाग, शिव पार्वतीका भजन स्त्रोत्र गाएर नित्य पूजा गरिन्छ। त्यो पूजाको समापनपछि मात्रै आफन्तको टाउको पुजन गरिन्छ। विरुडा अथवा पञ्च अनाजले पूजा गरेपछि परिवार र आफन्तको दीर्घायु हुने र परिवारमा सुखशान्ति हुने विश्वास छ। सुदूरपश्चिमको दार्चुलाबाट कैलाली झरेकी ८२ वर्षीय सरस्वती अवस्थी भन्छिन्, भगवान् शिव पार्वतीले सबैको कल्याण गरून् भनेर हामीहरू ब्रत बस्ने गर्छौं। पहाडी जिल्लाबाट तराईमा बसाईँ सरेकाहरूले धेरै उत्साहका साथ गौरा नमनाए पनि, पहाडी जिल्लामा भने यो पर्व धुमधामका साथ मनाइन्छ। हरेकको घरमा गौराका लागि नै नयाँ लुगा किन्ने चलन छ। देशका अरू भेगमा दसैंमा नयाँ लुगा किन्ने गरिन्छ तर सुदूरपश्च्मिका भने गौराका लागि नयाँनयाँ लुगा किन्ने गरिन्छ। दसैंमा नयाँ लुगा किन्ने र अझ बढी धुमधामका साथ मनाउने चलन केही वर्ष यता बढे पनि, सुदूरपश्चिमका लागि गौरा नै ठुलो पर्व हो पञ्चोदय माविका पुर्व प्रधानाध्यापक अम्बादत्त जोशिदे भने। हरेक प्रदेशको आआफ्नो मौलिक पर्व हुन्छ। गौराभरि गाइन्छ देउडा लोकभाकामा देउडा अहिले देशैभरी मनपराइने भाका हो। तर, गौरा भन्ने बित्तीकै देउडाको सम्झना आइहाल्छ। गौरा पर्वमा विवाहित महिलाहरूको बढी सहभागिता भए पनि, यसपर्वमा पुरुषको सहभागिता देउडा खेलेर हुन्छ। गौरा मन्दिरमा गाउँगाउँका डेउडिया आएर खेल हुने गर्छ। डेढ पाइला अघि र डेढ पाइला पछाडि गर्दै गोलो घेरामा पुरुषले खोल्ने खेल नै देउडा हो। पहाडी जिल्लामा त जिल्ला जिल्लाबाट राम्रोराम्रो डेउडिया गौरामा आएर रातभरी प्रतिष्पर्धा हुने गर्छ। अहिले सामाजिक सञ्चालबाट सहजै मानिसहरू चिनाजानी गरि हाल्छन, तर केही वर्ष पहिना गौरामा खेलिने देउडा खेल नै सामाजिक पहिचान र मनोरञ्जन थियो, मनोरञ्जन त अहिले पनि छ वरिष्ठ देउडा गायक नरेन्द्र राज रेग्मी भन्छन्। संस्कृति संरक्षणका लागि अहिले तराईमा पनि देउडा प्रतियोगिता हुने गरेका छन्। तर, यसपालि कोभिडका कारण यस्ता प्रतियोगिता नगर्न प्रशासनले आदेश गरेको छ। गत वर्ष पनि कोभिडका कारण गौरा पर्वमा त्यत्तिको रौनकता आएको थिएन। यसवर्ष पनि प्रशासनले अष्टमीका दिन सामाजिक दुरी कायम गर्दै नृत्य पुजा गर्ने र २५ २५ जनाको दरमा भेला हुने निर्देशन दिएको छ।"
न्यायिक क्षेत्रमा विकृतिका चाङ,"काठमाडौं : न्यायिक क्षेत्रमा विचौलिया हावी हुँदा भ्रष्टाचार मौलाएको पाइएको छ। न्यायाधीश र मुद्दाका पक्षहरूबीच विचौलियाले सम्पर्क सूत्रको रूपमा काम गर्दा भ्रष्टाचार मौलाएको एक अध्ययनले औंल्याएको छ। न्यायपालिकामा हुन सक्ने विकृति, विसंगति, अनियमितता वा भ्रष्टाचार एवं विचौलियाबाट हुनसक्ने क्रियाकलाप र त्यसको रोकथामका लागि चाल्नुपर्ने उपायहरूको सम्बन्धमा प्रतिवेदन पेश गरेको थियो। न्यायपालिकाभित्रको विकृति, विसंगति, अनियमितता, भ्रष्टाचार तथा विचौलिया रोकथामका लागि आवश्यक कार्ययोजना सहितको सुझाव दिन गठित समितिले सर्वोच्च अदालतमा प्रतिवेदन पेस गरेको थियो। प्रतिवेदनअनुसार विचौलियाहरूको प्रमुख उद्देश्य भनेकै गैरकानुनी काम गराउँछन्। प्रतिवेदनमा छ, प्रभावशाली व्यक्तिहरूको संरक्षणमा विचौलियाहरूले अवाञ्छित गतिविधि सञ्चालन गर्दासमेत यस्ता विचौलियालाई कानुनको दायरामा ल्याएको पाइँदैन। कतिपय न्यायाधीशको सामाजिक कार्यमा विचौलियाहरूले सहयोग गरी न्याय सम्पादन प्रकृयामा प्रभाव पार्ने गरेको छ। विचौलियाहरूले असल न्यायाधीशहरूलाई खराब कार्यतर्फ उन्मुख हुन उस्काउने गरेको पनि प्रतिवेदनले देखाएको छ। भनिएको छ, विचौलियाका कारण न्यायिक कामकारबाहीमा नकारात्मक प्रभाव परी कतिपय अवस्थामा न्यायमै विचलन आएको छ। देशभरका अदालतमा दुई वर्ष पुराना मुद्दाको संख्या २३ हजारभन्दा बढी छ। सर्वोच्च अदालतमा मात्रै पाँच वर्ष नाघेका मुद्दाको संख्या तीन हजारभन्दा बढी रहेको प्रतिवेदनमा छ। कानुन व्यवसायीहरूले बारम्बार पेशी स्थगित गर्दा, इजलास समयमा नबस्दा, पर्याप्त जनशक्ति र भएका जनशक्तिको उचित अभाव, म्याद तामेली समयमा नहुँदा अदालतमा मुद्दाको चाङ थुप्रिँदै गएको प्रतिवेदनले औंल्याएको छ। न्याय सम्पादन सुस्त हुँदा पीडित पक्षहरू मर्कामा परेका छन्। पूर्वन्यायाधीश बलराम केसीले न्यायपालिकालाई प्रभावकारी बनाउन नेतृत्वले आँट गर्नुपर्ने बताए। उनले भने, न्यायपालिकालाई प्रभावकारी बनाउने जिम्मा प्रधानन्यायाधीशको भनेर संविधानले नै तोकिदिएको छ। नेतृत्वले सुधार्ने आँट गर्नुपर्यो। अदालतमा विदा ज्यादै भयो, अब कटौति गर्नुपर्छ। न्यायपालिकाको रणनीतिक योजना कागजमै सीमित भएको उनको भनाइ छ। उनले थपे, कथित रणनीतिक योजनाले काम गरेन। त्यो सफल भएको भए मुद्दा पालिँदैन थियो। अधिवक्ता ओमप्रकाश अर्यालले न्याययाधिशहरूले चुस्त ढंगले फैसला नगर्दा मुद्दाहरू थुप्रिँदै गएको दाबी गरे। उनले भने, न्यायाधीशले इजलासलाई पर्याप्त समय नदिँदा पनि समस्या भएको छ। कतिपय मुद्दाको आदेश मात्रै गर्ने र पञ्छाउने काम भएका छन्। सर्वोच्च अदालतका प्रवक्ता बाबुराम दाहालले कोरोना संक्रमणका कारण मुद्दाको संख्या बढेको देखिएको बताए। उनले भने, तीन वर्ष र चार वर्ष नाघेका मुद्दाहरूलाई बढी ध्यान दिएर वार्षिक कार्ययोजना र रणनीति बनाएका छौं। यसपटक पुराना मुद्दा फस्र्यौट गर्ने लक्ष्य छ। वार्षिक कार्ययोजना अनुसार आर्थिक वर्ष २०७७७८ मा १९ हजार मुद्दा फस्र्यौट गरिसक्नुपर्ने भए पनि पाँच हजार एक सय ४५ मुद्दा फस्र्यौट भए। उनले भने, संवैधानिक इजलासमा सार्वजनिक सरोकारका मुद्दाहरू धेरै परेका कारण पनि मुद्दा फस्र्यौट संख्यामा कमी आएको हो। प्रतिवेदनमा छ, कतिपय अवस्थामा नातावाद, कृपावाद, संरक्षणवाद, भागबण्डाका आधारमा नियुक्तिको सिफारिस गर्ने परिपाटीका कारण वरिष्ठता, अनुभव, विषयवस्तुको ज्ञान, कार्यकुशलता, इमान्दारिता, निष्पक्षता, पेशागत तथा नैतिक आचरण, सार्वजनिक जीवनमा आर्जन गरेको ख्याति उपेक्षित बनेका छन्।"
पात्रका जीवनभित्र भावनाको स्पर्श,"शब्दका सञ्जालबाटै संसार गाँसिएको छ। मेरा लागि पनि साहित्य सदैव सामिप्यमै रह्यो। पढाइ सकेर नेपाल फर्किएपछि अब के गर्ने भन्ने प्रश्न अनुत्तरित थियो। पेशागत काम त जिन्दगीभर गर्नु नै छ जस्तो लाग्थ्यो। त्यसैले तत्काल सुरु गरिहाल्न मन लागेन। संसारकै उत्कृष्ट विश्वविद्यालयबाट स्नातकोत्तर गरोस् भन्ने बुबाहजुरको ठूलो इच्छा थियो, त्यसैले धेरै पटक झक्झकाउनुभयो। तर म आफैंमा निश्चित थिइनँ। लेखा तथा वाणिज्य क्षेत्रमा उच्च श्रेणीको पढाइ भनेर चार्टर्ड एकाउन्टेन्सी छानेकी थिएँ। लगन र मेहनत दुवै पराकाष्ठा नै गर्नुपर्ने पढाइ भए पनि अध्ययनबाट वितृष्णा भने भएन। अलमल अलमलमै भए पनि पाटन क्याम्पसमा अर्थशास्त्र अध्ययनका लागि स्नाकोत्तरमा भर्ना भएँ। केही महिनापछि फरक अनुभूतिले तान्न थाल्यो। सायद जिन्दगी पढ्न चाहन्थें। कसैले मान्यता दिने शिक्षाभन्दा आफूलाई भोक जागेको विषयमा होमिन मन लाग्यो। कुनै प्रमाणपत्रभन्दा आत्मसन्तुष्टिको खाँचो ठूलो लाग्यो। आफैंलाई चिन्नु थियो, खुसीको बाटो पहिल्याउनु थियो। देशसमाज र पारिवारिक चित्रण बुझ्न मन लाग्यो। यति सुन्दर देशका पहाड र तराई पुग्न हतार हुन थाल्यो। मिलेसम्मका जिल्लाहरू गएँ, नजिकका देशहरू घुम्न निस्किएँ। दिमागलाई खाली राखेर गरेका घुमफिरले खुसी दिन थाल्यो, यात्राको सिलसिलामा लत लाग्यो। सायद ती यात्रामा आफैंलाई खोज्दै थिएँ अनि अभिव्यक्ति प्रस्तुत गर्ने माध्यम छान्दै थिएँ। लेखनमा रुची थियो तर लगाव अरूका सिर्जना पढ्नुमा मात्र सीमित थियो। मनमनै बुनेका कल्पनाका फूलहरूलाई मालामा उन्ने हिम्मत जुटाउन धेरै समय लाग्यो। हतार गरिनँ, हुटहुटी कहिल्यै जागेन। मन भने थामिएन। कलम समाएर लेख्न सुरु गरें। करिब १५ दिन लगाएर परिधि लेखिसक्दा मन हलुका भयो। केरमेट गर्दै भरिएका अक्षर च्यापेर रुन मन लाग्यो। कट्टर नारीवादमा लेखिएको कृति अरूलाई भन्न, देखाउन या प्रकाशन गर्न डर लाग्यो। लेखाइमा पहिलो सन्तान थियो मेरो। दुर्भाग्य, गर्भावस्थामै छोपेर राख्न पुगें। तीव्र आलोचनाको सम्भावनालाई २५ वर्षको जीवनले सहज रूपमा लिन सकेन। तर लेखाइ अवधिको मानसिक बहावले मन बाँध्यो, त्यही सन्तुष्टिको लोभले फेरि लेख्न बसें। विभिन्न पात्रका जीवनका भाव प्रवाहलाई एकै मालामा संगालेर रचिएको इन्द्रेणी स्पर्श नेपाली कलाक्षेत्रमा एक प्रयोग पनि हो। के विषयमा लेखौं भनेर सोच्दासोच्दै आधा किताब लेखी भ्याएँ। परीक्षामा समेत लेखेका कुरा दोहोर्याएर नपढ्ने मेरो स्वभाव केही बदलियो। पुस्तक अंशहरूमा फर्केर हेर्दा आफ्नै धून पहिल्याएँ। परिवार, साथीभाइ, समाज अनि आफन्तका सम्बन्धहरू जोड्न खोज्दै थिएँ। त्योभन्दा धेरै त स्वतन्त्रताको खोजी हुँदै थियो। सधैं अरूको छत्रछायाँमा जिउने नेपाली नारी जीवनमा स्वतन्त्रताको खोजी। नारीका भावनाहरू निस्फिक्री हुर्किने स्वतन्त्रता, ती भावनालाई पछ्याउने स्वतन्त्रता, आफ्ना निर्णयहरूलाई आत्मसात् गर्न सक्ने स्वतन्त्रता। छोरी मान्छेलाई रहरहरू बुझ्ने स्वतन्त्रता, सपना देख्ने स्वतन्त्रता, माया गर्ने स्वतन्त्रता, मन बसेको सम्बन्ध सकार्न सक्ने स्वतन्त्रता, विषालु सम्बन्धबाट छुट्टिने स्वतन्त्रता अनि नितान्त व्यक्तिगत पक्षमा हुने हस्तक्षेप सहजै रोक्न पाउने स्वतन्त्रता। आफू जे छु, त्यही हुन पाउने स्वतन्त्रताको वकालत गर्ने उपन्यासमा स्त्रीमनको नजरबाट सम्बन्धहरूको सापेक्षता नापिएछ। विभिन्न पात्रका सोचाइ र भोगाइको गतिशीलता रंगीन भइदिएछ। सबै कथालाई समेट्दै जाँदा किताब पूर्ण भयो। छरपस्ट भएका रचनात्मक अक्षरहरू रंगीन आख्यान बने। काँटछाँट गरेर बिट मार्दै गर्दा पुस्तकको मर्म छर्लंग भयो, अनि रसरङ गाढा भइदियो। साँच्चै यो कृति भाव स्वतन्त्रताको उडान थियो तर यसमा अनेक रङ भरिएछन्। जीवनका पहेलीमा गाँसिने मनको रङ, मुक्ति खोज्ने आत्माको रङ, रहरहरूका रङ, सम्बन्धहरूका गाँठोको रङ, चाहनाका रङ, उन्माद प्रेमको रङ, विरक्तिएको मनको रङ सबै सजिएछन्। पढिसक्दासम्म पाठकलाई लाग्नेछ ओहो, यो त रङहरूको कथा रहेछ। अनि यी सबै रङले कुनै न कुनै समयमा आफूलाई छोएको पाउनेछन्। लेखनमा दोस्रो तर प्रकाशनमा पहिलो यो किताब इन्द्रेणी स्पर्शको लेखाइ करिब दस दिनमै सकियो। टाइप, सम्पादन र प्रकाशनको बाटो सोचेभन्दा लामो रह्यो। व्यक्तिगत अनि पेशागत जीवनबाट अलग्गै राखेको यो पाटो धेरै पटक अँधेरोमा अल्मलियो। तर अहिले गौण अवस्था पनि फलदायी लाग्छ। सम्पादन तथा प्रकाशन प्रकियामा भोगेका कठिनाइले परिपक्व बनायो। धेरै सिकें, गल्तीहरू पनि बुझें। प्रकाशनको हुटहुटीको भुङ्ग्रो धेरैपटक निभे। ती सुस्त दस वर्षले रचनालाई जीवन्त बनाउने शक्ति दियो। मेरा अक्षरहरू हुर्किने मौका पाए। प्रेम त्यो आभाष हो जसलाई कुनै शक्तिले प्राप्त गर्न सक्दैन। कुनै सम्पन्नताले खरिद गर्ने औकात राख्न सक्दैन। मायालाई अमूल्य भनौं या सित्तैमा प्राप्त हुने आशिर्वाद, जुन अनुभूतिको आकारै हुँदैन। कुनै ठोस जरुरत नदेखिने यो भावको अपहार्यता र सीमा व्याख्या गर्न गाह्रो छ। बुझ्न र बुझाउन नसकिने मनका आँधीबेरीको न कुनै दिशा हुन्छ न त सिमाना। ती आँधीका बहावलाई थामेर सम्बन्धका नामहरूमा छान्न खोजिएको छ। मानव संस्कृतिको अस्तित्व रहेसम्म संवेदनशीलता रहन्छ। कन्दराबाट निस्कने धूनहरू निजका लागि अत्यन्त मुल्यवान् हुन्छन्। हरेक भावनाको वजन हुन्छ, महŒव हुन्छ। विभिन्न पात्रका जीवनका भाव प्रवाहलाई एकै मालामा संगालेर रचिएको यो कृति नेपाली कलाक्षेत्रमा एक प्रयोग पनि हो। भाव उत्पत्तिको स्वतन्त्रता अनि भावनाप्रतिको एकाधिकारलाई दर्साउन प्रयत्न गरिएको छ। इन्द्रेणी स्पर्श किताबमा भएका पात्रहरू बालिकादेखि युवती बन्दासम्मको बहावमा सायद मिठो यात्रा पार गरें। पहिलो अक्षर कोर्दाको डरदेखि प्रकाशित कृति हात पर्दाको खुसीसम्मको हिँडाइले अद्भूत खुशी पाएँ। यो आख्यान प्रेमको रङहरू खुट्याउने प्रयास मात्र हो। हुन त प्रेम आफैमा पूर्ण आभास हो, यसलाई कुनै सम्बन्धको धारले निखार्न जरुरी हुँदैन। प्रेम सर्वोत्तम खुशी हो, जसमा प्राप्तिको चाह मात्र मान्य हुँदैन। तर पनि यो आख्यानले मानव जीवनका सबन्धहरूको रसबाट प्रेमको सार पत्ता लगाउन कोशिश गरेको छ। आशा छ यो सिर्जनाले माया गर्ने मनहरूलाई अँगाल्ने छ, पाठकलाई पठन यात्रामा रंगीन सन्तुष्टि दिनेछ।"
हामी भयौँ बेघरबार,"राजकरण महतोकाठमाडौं, लक्ष्मण पोखरेलबुटवल, परमानन्द पाण्डेटीकापुर, हरि शर्मापरासी, रत्नप्रसाद आचार्यधरान, भरत खड्काउदयपुर बाढी र पहिरोले देशैभरि पुनः बितण्डा मचाएको छ। हजारौं घर डुबानमा परेको छ। कैयौं पशु चौपायाहरू मरेका छन्। पहाडी जिल्लाहरूमा पहिरोले धनजनको क्षति पुर्याएको छ। तराईका बस्तीहरू बाढीले डुबेका छन्। घरमा बाढी पसेपछि स्थानीयहरू घरबारविहीन बनेका छ। शुक्रबार मात्र देशभरमा तीन जनाको मृत्यु भएको छ। चार जना बेपत्ता भएका छन्। दुई जना घाइते भएको प्रहरीले जनाएको छ। नेपाल प्रहरीका केन्द्रीय प्रहरी प्रवक्ता बसन्तबहादुर कुँवरका अनुसार नवलपरासीको सुस्ता पश्चिममा बाढीमा परेर रामग्राम नगरपालिका १८ का ३८ वर्षीय विनोद पासी र १३ वर्षीय छोरा प्रदीपको ज्यान गएको छ। घरमा पानी पसेपछि छिमेकीको घरमा जाँदै गर्दा उनको मृत्यु भएको थियो। उदयपुर कटारी नगरपालिका २ मिलन चोककका ७ वर्षीय कर्ण मगरको पहिरोमा परेर मृत्यु भएको छ। महोत्तरीमा रातु खोलाको बाढीले बाँध भत्काउँदा वलवातिलगढमा ९ सय घर डुवानमा परेका छन्। ४ हजार ५ सय मानिस घरबारविहीन बनेका छन्। धनुषा र सिरहाको बीचबाट बग्ने कमला नदीमा पानी बढेपछि नजिकका बस्तीमा त्रास बढेको छ। चुरेबाट तराई भूभागमा बग्ने एक सय ६४ नदीको चरम दोहनले बस्ती प्रभावित हुनुका साथै हजारौं विस्थापित छन्। भारतले एकतर्फी रूपमा निर्माण गरेको तटबन्ध एवं बाँधका कारण तराई बर्सेनि जलमग्न हुँदै आएको छ। कैलाली र कञ्चनपुरका नदीमा पनि जलस्तर बढेको छ। कैलाली बाढीमा परेर एक वृद्धाको ज्यान गएको छ। लम्की चुहा नगरपालिका६ गुलराकी ९० वर्षीया फुखिया थरुनीको चरेला नदीमा आएको बाढीले बगाएर ज्यान गएको इलाका प्रहरी कार्यालय लम्कीका प्रमुख भरत शाहले बताए। नवलपरासीमा बाढीले डुबानमा पारेको घर। तस्बिर : हरि शर्मा कर्णाली नदीको जलस्तर खतरा नजिक पुगेको छ। टीकापुर नगरपालिका ५ को शाहीपुरमा नदीले कटान तीव्र पारेको वडाध्यक्ष रामशंकर डगौराले बताए। नदीले पुरानो तटबन्ध बगाएको छ। कर्णालीको बाढीले, रानीजमरा कुलरिया सिँचाइ आयोजनाले निर्माण गरेको नयाँ तटबन्धसमेत भत्किन थालेको छ। आयोजनाले नदी कटान रोक्नका लागि ठाउँठाउँमा ठूल्ठूला ढुंगा राख्दै आएको छ। तर, ढुंगा पनि नदीले बगाएको सिनियर डिभिजन इन्जिनियर बिदुर श्रेष्ठले बताए। नदी गाउँ पस्ने जोखिम बढेपछि तटीय क्षेत्रका बासिन्दा बालबालिका र वृद्धवृद्धालाई सुरक्षित स्थानतर्फ सार्न थालिएको छ। टीकापुर नगरपालिका७ वडा कार्यालयले सूचना जारी गरी वडावासीलाई सजग रहन अपिल गरेको छ। कर्णाली नदी कटानले वडा नं ५ शाहीपुरस्थित तटबन्ध भत्किने क्रम तीव्र रहेकाले वडावासीलाई सचेत गराएको हो। सो सूचनामा वडा नं ५, ६,७ र ८ का पूर्वी क्षेत्रका बासिन्दा बाढीको उच्च जोखिममा रहेको बताइएको छ। बाढीका कारण जिल्लाको दक्षिणी भजनी नगरपालिका वडा नं ३, ५, ७ र ८ मा गरी ८ सय १५ घर डुबानमा परेका छन्। भजनी नगरपालिकाका नगर प्रमुख शेरबहादुर चौधरीले नगरपालिकाका अधिकांश गाउँमा बाढी पसेको बताए। जानकी गाउँपालिकामा बाढीले करिब डेढ सय घर डुबाएको छ। जिल्ला प्रशासन कार्यालय कैलालीका सूचना अधिकारी शिवराज जोशीले दिएको जानकारी अनुसार वडा नं ४ र ७ को बस्तीमा बाढी पसेको हो। बाढीले पश्चिम नवलपरासीको जनजीवन पनि प्रभावित भएको छ। जिल्लाका सबैजसो पालिका डुबानमा छन्। सदरमुकाम परासी सबैभन्दा बढी प्रभावित छ। बिहीबार राति २ बजेको मस्त निद्रामा रहेका बेला बस्तीमा बाढी पसेको हो। जिउ जोगाउन घरको छतमा बसेका स्थानीयले मध्यरातमा हारगुहार गरेका थिए। एकसरो लुगामा घरको छत र उँचो स्थानमा ज्यान जोगाउन पुगेका स्थानीयले शुक्रबार दिनभर खानासमेत नपाएको रामग्राम नगरपालिका१ की राधिका रानाले बताइन्। केटाकेटीहरू बिहानको खाना खाने समयमा भोक लाग्यो भनेर रोइरहेका थिए। खाने कुरा नभएपछि ५ पिस बिस्कुट ४ जनालाई बाँडेर दियौं, रानाले भनिन्। डुबानमा परेकाहरूलाई उद्धार गर्न नेपाली सेना, नेपाल प्रहरी र सशस्त्र प्रहरीको उद्धार टोली डुबान क्षेत्रमा पुगे पनि पानीको सतह र बेगका कारण उद्धारमा कठिनाइ भएको थियो। सदरमुकाम परासीमा आफूले पहिलो पटक यस्तो बाढी देखेको रामग्राम५ का गुणनिधि तिवारीले बताए। त्यसैगरी सदरमुकामपछि पाल्हीनन्दन, सरावल, प्रतापपुर र सुस्ता गाउँपालिका पनि डुबानमा परेको जिल्ला प्रहरी कार्यालयका प्रवक्ता डिएसपी राजु लामाले जानकारी दिए। जलमग्न भएपछि सुरक्षाकर्मीहरूको हतियारको व्यवस्थापनमा समेत समस्या भए पनि सुरक्षित राख्न सफल भएको प्रहरीले जनाएको छ। नवलपरासीमा बाढीमा परेर २ जनाको मृत्यु र १ जना बेपत्ता भएका छन्। पूर्वपश्चिम राजमार्गका बुटवलनारायणगढ सडकखण्ड अवरुद्ध छ। तुरिया खोलामा आएको बाढीले पुल भाँच्चिन पुग्दा सडक अवरुद्ध भएको प्रहरीले जनाएको छ। राजमार्ग विस्तारका क्रममा बनाइएका डाइभर्सनसमेत बगाएको छ । रुपन्देहीमा करिब चार सय घर डुबेका छन्। डुबेका घरमा खाने अन्न नष्ट भएको छ। देवदहस्थित घोडाहा खोलामाथिको पुलको एउटा स्तम्भ दबिएपछि गाडी आवतजावत रोकिएको छ। अस्थायी बाटो निर्माण नहुँदासम्म सडक खुल्न नसक्ने रुपन्देही प्रहरी प्रवक्ता सत्यनारायण थापाले जानकारी दिए। रुपन्देहीको लुम्बिनीस्थित लुम्बिनी बौद्ध विश्वविद्यालयको छात्रावास र शिक्षक आवास क्षेत्र डुवानमा परेको छ। आवास क्षेत्रमा ३० जना शिक्षक, विद्यार्थी र अन्य व्यक्ति फसेका छन्। बौद्ध विश्वविद्यालयका निमित्त परीक्षा नियन्त्रक इन्द्र काफ्लेले शुक्रबार बिहान ७ बजेपछि दानव नदीमा बाढी आउँदा गाउँ नै डुवानमा परेको बताए। सप्तकोशी नदीमा पानीको बहाव उच्च भएको छ। पानीको बहाव उच्च भएपछि कोशी आसपासका क्षेत्रका बासिन्दालाई सर्तक रहन स्थानीय प्रशासनले आग्रह गरेको छ। शुक्रबार दिउँसो १ः३० बजे सप्तकोसीमा पानीको बहाव प्रतिसेकेण्ड २ लाख २९ हजार ५ सय १५ क्युसेक मापन गरिएको सशस्त्र प्रहरी बल ४ गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलले जानकारी दिए। उनका अनुसार सप्तकोशीमा पानीको बहाव बढेसँगै कोशी ब्यारेजका ५६ मध्ये ३१ वटा मात्र ढोका खोलिएको छ। पानीको बहाव उच्च भएपछि भारतले कोशी ब्यारेजमा खतराको संकेत स्वरूप रातो बत्ती बालेको छ। सप्तकोशी नदीमा पानीको बहाव प्रतिसेकेण्ड १ लाख ५० हजार क्युसेक पुगेपछि खतरा मानिन्छ। भारत सरकारको नियन्त्रणमा रहेको कोशी ब्यारेजका सबै ढोका नखोलेका कारण सुनसरीको श्रीलंका टापुमा कोशीले तीव्र कटान गरेको स्थानीय सन्तोष चन्द्रवंशीले बताए।"
