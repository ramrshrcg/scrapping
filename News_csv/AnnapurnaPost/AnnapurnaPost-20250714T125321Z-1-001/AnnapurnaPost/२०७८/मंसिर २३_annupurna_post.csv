शीर्षक,विवरण
नेपाल आइडलको चौथो संस्करणको प्रशारण सुरु,"काठमाडौं: एपीवान टेलिभिजनमा नेपाल आइडलको चौथो संस्करणको प्रशारण सुरु भएको छ। एपीवानमा साताको दुई दिन प्रशारण हुने नेपाल आइडल दर्शकको सबैभन्दा माया पाएको सांगीतिक रियालिटी शो हो। देशका कुना कन्दरामा लुकेका प्रतिभाहरूलाई स्तरीय सांगीतिक मञ्च प्रदान गर्दै आएको नेपाल आइडलले नेपालभित्र मात्रै नभई विश्वभर छरिएर रहेका नेपाली भाषीको माया पाएको छ। नेपाल आइडलका प्रोजेक्ट हेड सुरेश पौडेलले अरू रियालिटी शोभन्दा नेपाल आइडल फरक रहेको र संसारको १ सय ५१ देशमा अन्तर्राष्ट्रिय फ्रेन्चाइज सो आइडल सञ्चालन भइरहेको जानकारी दिए। नेपाल आइडल अरू फ्रेन्चाइज शोभन्दा नितान्त फरक छ। आफूलाई गाउन मन लागेका व्यक्तिहरू यो शोमा सहभागी हुन सक्छन्, पौडेलले भने, यो शो आउनुअघि नेपालमा कुनै पनि रियालिटी शो आएका थिएनन्। हामीलाई पछ्याउँदै अरू शोहरू आएका हुन्। पौडेलले नेपाल आइडल सबै नेपालीको मनमा बस्न सफल भएको बताउँदै यसपटकको कार्यक्रमले अझ बढी दर्शकको मन जित्ने विश्वास व्यक्त गरे। नेपाल आइडल नेपाली संगीतमा उदाउन चाहने हजारौं संगीतप्रेमीका लागि प्रतिभा देखाउने मञ्च हो। यसलाई परिस्कृत र प्राविधिक रूपमा उत्कृष्ट बनाउन हामीले ठूलो मेहनत गरेका छौं, पौडेलले भने। नेपाल आइडल सिजन४ मा नयाँ जजहरू थपिएका छन्। वरिष्ठ संगीतकार शम्भुजित बाँस्कोटा, सुगम पोखरेल र सिवानी मोक्तानले जजको भूमिका निर्वाह गर्ने छन्। उद्घोषकमा आसिफ शाह र रेश्मा घिमिरे रहने छन्। करिब चार महिनापछि नेपालले चौथो नेपाल आइडल पाउनेछ। चौथो सिजनमा देशभरका करिब पाँच हजार प्रतिस्पर्धी सहभागी भएका थिए। कोभिड१९ का कारण यसपटक काठमाडौं, पोखरा, विराटनगर र नेपालगन्जमा जज अडिसन सञ्चालन गरिएको थियो। तर, डिजिटल अडिसनमार्फत् देशभरकै प्रतियोगीलाई नेपाल आइडलले समेटेको पौडेलले जानकारी दिए। नेपाल आइडललाई लोकप्रिय पेय पदार्थ कोकाकोलाले मुख्य प्रायोजन गरेको छ। कोकाकोला तेस्रो संस्करणको पनि मुख्य प्रायोजन थियो।"
२०२१ मा चीनको समग्र कर स्तर ७४ प्रतिशत कायम,"बेइजिङ: चीनको समग्र भन्सार शुल्क स्तर सन् २०२१ मा ७४ प्रतिशत रहने देखिएको छ। तथ्याङ्कअनुसार चीनले आफ्नो व्यापार क्षेत्रलाई सहज बनाउन राहत वितरण लगायतका विभिन्न उपाय अपनाएका यहाँको वाणिज्य मन्त्रालयले बिहीबार उल्लेख गरेको छ। चीन विश्व व्यापार संगठन (डब्ल्युटीओ)मा प्रवेश गरेको २०औं वर्ष पुगेको छ। मन्त्रालयका प्रवक्ता गाओ फेङले भने, 'विगत दुई दशकको दौडानमा चीन सधैं बहुपक्षीय व्यापार प्रणालीमा एक दृढ समर्थक, सक्रिय सहभागी र महत्वपूर्ण योगदानकर्ता भएको छ।' सन् २०१० मा वस्तुको आयात शुल्क १५३ प्रतिशतबाट ९८ प्रतिशतमा घटाउन डब्ल्युटीओमा सामेल हुँदा चीनले गरेको प्रतिज्ञा पूरा भएको गाओले बताए। चीनले सन् २००७ सम्ममा सेवा क्षेत्रका नौ प्रमुख श्रेणीमा १०० उपक्षेत्रहरू खोल्ने आफ्नो प्रतिबद्धता पनि पूरा गरेको थियो। अहिले मुलुकमा झण्डै १२० वटा उपक्षेत्र खुलेको प्रवक्ता गाओले बताए। चीनले २६ देश र क्षेत्रसँग १९ वटा स्वतन्त्र व्यापार सम्झौतामा पनि हस्ताक्षर गरेको छ। कार्गोको आयातनिर्यात र भन्सार सहयोगजस्ता प्रक्रियाका लागि नियमावली निर्दिष्ट गरेको उनले बताए। यी सम्झौताले भन्सार प्रक्रियालाई सुव्यवस्थित गर्न, भन्सारको दक्षता बढाउन र सीमापार कार्गो प्रवाहमा सुधार गर्न सकारात्मक भूमिका निर्वाह गरेको देखिन्छ। चीनले आफ्नो मुख्य उद्देश्यमा डब्ल्युटीओसँग बहुपक्षीय व्यापार प्रणालीलाई अवलम्बन गरिरहनेछ र डब्ल्युटीओको सुधारमा सक्रियतापूर्वक भाग लिन गाउले बताए। विकासशील देशहरूको वैध अधिकार र हितको संरक्षण गर्नेछ र बहुपक्षीय व्यापार प्रणालीको समावेशी विकासलाई बढावा दिनेतर्फ पनि चीन सचेत रहेको उनको भनाइ छ।"
बूस्टर डोज दिए मात्र ओमिक्रोनविरुद्ध फाइजर खोप प्रभावकारी,बेलायत : बूस्टर डोज दिए पछि मात्र ओमिक्रोन भेरिअन्ट विरुद्ध फाइजर खोपको प्रभावकारीता देखिने एक अध्ययनले देखाएको छ । अन्य भेरिअन्टविरुद्ध दुई मात्रा लगाउँदा हुने तर ओमिक्रोनविरुद्ध तीन डोज लगाउनु पर्ने फाइजर खोप निर्माता कम्पनीको अध्ययनले देखाएको बीबीसीमा समाचार छ । यसअघि अहिले प्रयोगमा आएका खोपहरू नयाँ भेरिअन्ट ओमिक्रोनबाट सङ्क्रमित भएकाहरूलाई गम्भीर अवस्थामा पुग्नबाट जोगाउन सक्षम रहेको विश्व स्वास्थ्य सङ्गठन (डब्ल्यूएचओ)ले जनाएको थियो। हालै फाइजरका प्रमुख कार्यकारीले खोपको तेस्रो डोजले मात्र ओमिक्रोनविरुद्ध सुरक्षा बढाउने जनाएका छन्।
सीडीएस रावतको पार्थिव शरीरमा प्रधानमन्त्री मोदीले गरे पुष्प अर्पण,"नयाँ दिल्ली : भारतीय प्रधानमन्त्री नरेन्द्र मोदीले सेनाको हेलिकोप्टर दुर्घटनामा मृत्यु भएका चिफ अफ डिफेन्स स्टाफ (सीडीएस) विपीन रावतको पार्थिव शरीरमा पुष्प अर्पण गरेका छन् । प्रधानमन्त्री मोदीले बिहीबार हेलिकोप्टर दुर्घटनामा मृत्यु भएका रावत सहित उनकी पत्नी र अन्य ११ जना सैनिक अधिकारीको पार्थिव शरीरमा पुष्प अर्पण गरेका हुन् । तमिलनाडूमा भएको दुर्घटनामा परी रावत सहित १३ जनाको मृत्यु भएको थियो । रावत सहित अन्य सैनिक अधिकारीको शव बिहीबार नयाँ दिल्ली ल्याइएको हो । रावत लगायत अन्य सैनिक अधिकारीको पार्थिव शरीरमा प्रधानमन्त्री मोदीले पुष्प अर्पण गर्दा रक्षामन्त्री राजनाथ सिंह, राष्ट्रिय सुरक्षा सल्लाहाकार अजित डोभाल, तीनै सेनाका प्रमुख लगायत अन्य सेनाका वरिष्ट अधिकारीहरुको उपस्थिती रहेको थियो । रावतको शुक्रबार अन्तिम संस्कार हुने भारतीय संचारमाध्यमहरुमा खबर छ ।"
नेपाली बजारमा हुन्डाईको नयाँ कार,"काठमाडौं: हुन्डाई अटोमोबाइलको आधिकारीक वितरक लक्ष्मी इन्टरकन्टीनेन्टलले नेपालमा नयाँ इलेक्ट्रीक कोना कार लन्च गरेको छ । नेपाली बजारमा विगत २ वर्षदेखि बिक्री हुँदै आएको हुन्डाई कोना इलेक्ट्रीक एक सफल क्रसओभर कार हो । यो फेसलिफ्टमा धेरै परिमार्जन भएर आएको छ । नयाँ कोनाको ड्राइभिङ रेन्ज बढेको छ भने सुरक्षा फिचर र एड्भान्स कनेक्टिभीटी फिचर थप भएर आएको छ । स्मार्ट सेन्स सेफ्टी सुइट, रिजेनेरेटीभ ब्रेकिङ, प्याडल सिफ्टर, ड्राईभ वाइ वायर सिस्टम तथा क्लाइमेट प्रिसेटिङ जस्ता आधुनिक सुरक्षा फिचर दिइएको छ । हुन्डाई कोनामा नयाँ डिजाइनको ग्रिल, नयाँ डे टाइम रनिङ लाइट तथा ठूलो साइजको टेललाइट पाउन सकिन्छ । अब कोनो इलेक्ट्रीकलाई एक पटकको सिंगल चार्जमा ३ सय ५ किमिसम्म गुडाउन सकिने बताइएको छ । त्यस्तै यसका मल्टी स्टेज हाइभोल्टेज सेफ्टी सिस्टमयुक्त ३९२ किलोवाट आवरको लिथियम आयोन पोलिमर व्याट्री प्रयोग गरिएको छ । नेपाली बजारमा कोनो इलेक्ट्रीक एट्लास ह्वाइट, साइबर ग्रे, ग्यालाटिक ग्रे, पल्स रेड, सर्फी ब्लु तथा डार्क नाइट जस्ता उत्कृष्ट कलर अप्सनमा उपलब्ध छ । नयाँ कोनाले पनि बजारमा धेरै ग्राहकको मन जित्ने कम्पनिको विश्वास छ । हाल नेपालका विभिन्न ३६ स्थानमा चार्जिङ स्टेशन स्थापना भइसकेको छ । यसै वर्ष भित्र ५० चार्जिङ स्टेशन स्थापना गर्ने लक्ष्य छ । लक्ष्मी इन्टरकन्टीनेन्टल प्रालिले देशभर रहेका आफ्ना १३ डिलर र १७ वटा सर्भिस सेन्टर मार्फत ग्राहकलाई सेवा प्रदान गर्दै आएको छ । हुन्डाई विश्वको ठूला ५ कार निर्मातामा पर्ने अटोमोवाइल उत्पादक कम्पनी हो ।"
दुर्घटना हुनु सात मिनेट अघि नै सम्पर्क विहिन थियो सैनिक हेलिकोप्टर,नयाँ दिल्ली : भारतको चिफ अफ डिफेन्स स्टाफ(सीडीएस) विपीन राउत चढेको सेनाको हेलिकोप्टर दुर्घटना हुनु सात मिनेट अघि नै संम्पर्क विहिन भएको थियो । भारतीय रक्षामन्त्री राजनाथ सिंहले हेलिकप्टर दुर्घटना हुनुभन्दा केही मिनेटअघि सम्पर्कविहीन भएको बताएका हुन् । दुर्घटनाको कारण थाहा हुन सकेको छैन । रक्षामन्त्री सिंहले संसदमा बोल्दै सीडीएस रावत बोकेको हेलिकप्टर दुर्घटना हुनु भन्दा सात मिनेटअघि नै एयर ट्राफिक कन्ट्रोलसँग सम्पर्कविहीन भएको बताएका छन् । रक्षामन्त्री सिंहले छानविन प्रक्रिया अघि बढिसकेको समेत संसदलाई जानकारी गराएका छन् । ब्लयाक बक्स भेटिसकेकाले छानविनमा सहजता हुने रक्षामन्त्री सिंहले संसदमा भनेका छन् ।
आरआरआर फिल्मबारे आलिया भट्टले राजको कुरा बताएपछि,"मुम्बई: बाहुबली फेम एसएस राजामौली निर्देशित आरआरआरको ट्रेलर सार्वजनिक भएको छ। मुम्बईमा भब्य समारोहको आयोजना गरी ट्रेलर सार्वजनिक गरिएको हो। फिल्ममा रामचरण, एनटी रामा, अजय देवगन, आलिया भट्टलगायतले अभिनय गरेका छन्। ट्रेलर लञ्च कार्यक्रममा सबैको आकर्षण बनिन् अभिनेत्री आलिया भट्ट। उनी कसरी एसएस राजामौलीको फिल्ममा अभिनय गर्न पुगिन्? यसको उत्तर उनी आफैँले दिएकी छन्। कार्यक्रममा उनले फिल्ममा अभिनय गर्न आफैँले निर्देशक एसएस राजामौलीसँग माग गरेकी थिइन्। फिल्ममा उनको १५ मिनेटको अभिनय रहने बताइएको छ। तर एकदमै महत्पूर्ण भूमिका निर्वाह गरेको बताइन्छ। 'हैदरावाद एयरपोर्टमा राजामौली सरसँग भेटे भएको थियो। त्यतिबेला मैले उहाँसँग फिल्म गर्न चाहेको बताएकी थिएँ। त्यसका लागि म जे पनि गर्न तयार छु भनेकी थिएँ। उहाँको फिल्ममा सीताको भूमिका निर्वाह गर्ने अवसर पाएँ। यो भूमिका निर्वाह गर्न मैले पूरा एक वर्ष समय दिएँ,' समारोहमा आलियाले भनिन्। फिल्म जनवरी ७ मा रिलिज हुँदैछ। सन् १९२० तिरको कथावस्तु फिल्ममा देखाइएको छ। जतिबेला ब्रिटिस सरकारको रजगज रहेको थियो।"
"न्युजिल्याण्डले धुम्रपानमा प्रतिबन्ध लगाउने, बाइडेनले पुटिनलाई थर्काए","वेलिङ्टनः न्युजिल्याण्ड सरकारले अन्ततः धुम्रपानमा प्रतिबन्ध लगाउने भएको छ। सरकारले भावी पुस्तालाई लक्षित गरी सुर्तीजन्य पदार्थ बिक्री र सेवन पूर्णरुपमा प्रतिबन्ध लगाउने भएको हो। नयाँ कानुन सन् २०२५ देखि लागू हुने बताइएको छ। नयाँ कानुनअनुसार सन् २०२५ देखि १४ वर्ष र सो भन्दा कम उमेर समूहका व्यक्तिले सुर्तीजन्य पदार्थ किन्न र सेवन गर्न पाउने छैनन्। धुम्रपानमाको बानी हटाउन न्युजिल्याण्डले भारी मूल्य वृद्धि गर्नेसमेत जनाएको छ। न्युजिल्याण्डको स्वास्थ्य मन्त्रालयले बिहीबार सो निर्णय गरेको हो। न्युजिल्याण्डलाई धुम्रपानमारहित मुलुक बनाउन भावी पुस्ताको लागि नयाँ कानुन ल्याइएको स्वास्थ्य मन्त्री डा आयशा भिर्रेलले बताएकी छन्। हाम्रा जनताको स्वास्थ्यका लागि आजको निर्णय ऐतिहासिक बनेको छ, उनले भनेकी छन्। धुम्रपानमा बिक्री वितरणका लागि कानुनीरुपमा वैधानिकता पाएका पसलहरु र तोकिएका पसलहरुबाट मात्र बिक्री वितरण गर्ने गरी काम गरिने स्वास्थ्य मन्त्रालयले जनाएको छ। यद्यपि, १४ वर्षभन्दा माथिका अन्य व्यक्तिको लागि विद्युतीय चुरोट र भेप प्रयोगमा भने कडा कानुन नबताइने बताइएको छ। शीतकालीन ओलम्पिक्स बहिष्कार गर्ने पश्चिमा मुलुकलाई चीनको चेतावनी बेइजिङः चीनले राजधानी बेइजिङमा आयोजित शीतकालीन ओलम्पिक्स बहिष्कार गर्ने पश्चिमा मुलुकहरुले मूल्य चुकाउनुपर्ने बताएको छ। अमेरिका, क्यानडा, अष्ट्रेलिया र बेलायतले ओलम्पिक्स बहिष्कार गर्ने निर्णयपछि चीनले बिहीबार सो बताएको हो। चीनको विदेशमन्त्रालयका प्रवक्ता वाङ वेनविनले खेलकुदमा राजनीति जोडेर शीतकानीन ओलम्पिक्स बहिष्कार गर्ने निर्णय गर्नु पश्चिमा मुलुकहरुका लागि हितकारी नभएको बताएका छन्। अमेरिका, अष्ट्रेलिया, क्यानडा, बेलायतले ओलम्पिक्सलाई राजनीतिकरुपमा लिएर आफैँ अलोकप्रिय बन्न खोज्दै छन्। ती मुलुकहरुले आफूले गरेको गल्तीको मूल्य चुकाउनुपर्नेछ, उनले भनेका छन्। अमेरिकाले गत सोमबार शीतकालीन बेइजिङ ओलम्पिक्स कूटनीतिकरुपमा बहिष्कार गर्ने निर्णय गरेको थियो। क्यानडा, अष्ट्रेलिया र बेलायतले पनि अमेरिकाको निर्णयमा सामेल हुँदै बुधबार ओलम्पिक्स बहिष्कार गर्ने घोषणा गरेका थिए। दिल्लीमा बाहिरभन्दा घरभित्र वायु प्रदुषण धेरै नयाँ दिल्लीः भारतको राजधानी दिल्लीमा घर बाहिरभन्दा घरभित्र वायु प्रदुषण बढेको एक अध्ययनले देखाएको छ। एपिकले सार्वजनिक गरेको नयाँ अध्ययनले दिल्लीमा घरभित्र वायु प्रदुषण नराम्रोसँग बढेको देखाएको हो। सिकागो युनिभर्सिटीको एनर्जी पोलिसी इन्स्टिच्युट (एपिक)ले नयाँ अध्ययनपछि रिपोर्ट सार्वजनिक गरेको थियो। सन् २०१८ देखि २०२० सम्म दिल्लीका हजारौं घर र भवनमा गरिएको सर्वेक्षणका आधारमा सो रिपोर्ट तयार भएको थियो। घर तथा भवन बाहिर खुला स्थानमा राखिने सरकारी वायु प्रदुषण मापनभन्दा घर तथा भवनभित्र राखिएको मापनले मानिसको फोक्सोमा असर गर्ने प्रदुषित वायुका कणहरु अत्याधिक मात्रामा रहेको नयाँ अध्ययनबाट पत्ता लागेको हो। दिल्लीका सबैखाले घर तथा भवनहरुभित्र वायु प्रदुषणको असर रहेको अध्ययनमा उल्लेख छ। दिल्ली सहर संसारकै प्रदुषित सहरमा पर्ने गर्छ। नोभेम्बर महिनाभर दिल्लीको वायु खराबबाट गम्भीर अवस्थामा पुगेको थियो। खराब वायुका कारण गत महिना दिल्ली सरकारले त्यहाँका शैक्षिक संस्था र अन्य कार्यालयहरु समेत बन्द गराएको थियो। इथियोपियामा खाद्यान्न गोदाम लुटिएपछि राष्ट्र संघले रोक्यो वितरण अदिस अबाबाः संयुक्त राष्ट्रसंघीय निकाय विश्व खाद्य कार्यक्रम (डब्ल्युएफपि)ले इथियोपियामा खाद्यान्न वितरण कार्यक्रम रोकेको छ। डब्ल्युएफपिले खाद्य सहयोगअन्तर्गत खाद्यान्न भण्डार गरेको गोदाम लुटिएपछि संघले इथियोपियाका दुई मुख्य सहरमा वितरण कार्यक्रम रोकेको हो। विद्रोही टायग्रे समूहका लुटेराहरुले कोबोल्चा सहरस्थित खाद्य सामग्री चोरी गरेको राष्ट्र संघले बताएको छ। उनीहरुले ठूलो मात्रामा आधारभूत खाद्य सामग्री चोरी गरेको बताइएको छ। सो सामग्री चोरी भएपछि आफूहले इथियोपियाका विभिन्न दुई मुख्य सहरको खाद्यान्न वितरण कार्यक्रम रद्द गरेको राष्ट्र संघले जनाएको छ। लामो समयसम्म द्वन्द्वको चपेटामा परेको इथियोपियामा भोकमरी छाएको छ। त्यहाँका लाखौं मानिसलाई ठूलो मात्रामा तत्काल खाद्यान्न आवश्यक रहेको बताइएको छ। पुटिनलाई बाइडेनले थर्काए वासिङ्टनः अमेरिकी राष्ट्रपति जो बाइडेनले आफूले रुसी राष्ट्रपति भ्लाद्मिर पुटिनलाई थर्काएको बताएका छन्। रुसले युक्रेनमाथि अनावश्यक प्रतिबन्ध लगाएको भन्दै आफूले पुटिनलाई थर्काएको बाइडेनले बताएका छन्। रुसले युक्रेनमाथि आक्रमाण गरेमा अमेरिकाले नसहने भन्दै चेतावनी दिएको समेत बाइडेनले बताएका छन्। यदि पुटिनको सरकारले युक्रेनमाथि हमला गरेमा परिणाम भयानक हुनेछ। यसबारे मैले पुटिनलाई स्पष्ट भनिसकेको छु, बाइडेनले राष्ट्रपति कार्यालय ह्वाइट हाउसमा पत्रकारहरुसँग भनेका छन्। युक्रेन सम्बन्धमा पुटिन र बाइडेनविच भएको भर्चुअल वार्तापछि उनले बुधबार सो अभिव्यक्ति दिएका हुन्। हङकङका लोकतान्त्रिक अभियन्ता दोषी ठहर हङकङः हङकङ अदालतले हङकङका लोकतान्त्रिक अभियन्ता दोषी ठहर गरेको छ। तियानमेन स्क्वायरमा गत वर्ष अनाधिकृत सभा आयोजना गरेको मुद्दामा अदालतले तीन लोकतान्त्रिक अभियन्तालाई बिहीबार दोषी ठहर गरेको हो। मिडिया टाइकुन जिम्मी लेइ, अभियन्ता चाओ हाङ टुङ, विपक्षी नेता ग्वानेथ हो अनाधिकृत जागरण गरेको आरोपमा दोषी ठहरिएका हुन्। उनीहरुको आयोजनामा अनाधिकृत जागरण गरेको आरोपमा प्रहरीले उनीहरुलाई केही महिनाअघि पक्राउ गरी जेल चलान गरेको थियो। सन् १९८९ मा भएको तियानमेन नरसंहारमा मारिएकाहरुको सम्झनामा र स्वतन्त्र हङकङको लागि हङकङबासीहरुले लामो समयदेखि संसारकै ठूलो जागरण सभा आयोजना गर्ने गर्छन्। सोही कार्यक्रमअन्तर्गत लोकतान्त्रिक समर्थक अभियन्ताले सन् २०२० जुन ४ मा तियानमेन स्क्वायरमा प्रदर्शन गरेका थिए। पाकिस्तानमा तालिवानले दर्जनौं कर्मचारी खटायो काबुलः अफगानिस्तानको तालिबान सरकारले पाकिस्तानमा दर्जनौं कर्मचारीहरु खटाएको छ। पाकिस्तानस्थित अफगान दूतावास र वाणिज्य विभागको लागि तालिबानले पछिल्लो हप्ता दर्जनौं कर्मचारीहरु खटाएको हो। तालिबानले पाकिस्तानमा चार वरिष्ठ सरकारी अधिकारी र अन्य दर्जनौं सहकर्मीहरु पठाएको बताइएको छ। जसमध्ये पाकिस्तानको राजधानी इस्लामावादसहित कराची, पेशावर र क्वेटामा ती कर्मचारीहरुलाई नियुक्त गरिएको बताइएको छ। पाकिस्तानसँगको सम्बन्ध बलियो बनाउन आफूले दर्जनौं कर्मचारीलाई पाकिस्तानमा रहेका अफगान कार्यालयहरुमा खटाएको तालिवानले जनाएको छ। अफगानिस्तानको पूर्व सरकारले बंगलादेश र पाकिस्तानमा नियुक्त गरेका अन्य सरकारी कर्मचारीलाई तालिबानले हटाएर नयाँ अधिकारहिरुलाई नियुक्त गरेको बताइएको छ। अमेरिकाको लोकतान्त्रिक सम्मेलन बहिष्कार गर्ने पाकिस्तानको निर्णय इस्लामाबादः पाकिस्तानले अमेरिकाको लोकतान्त्रिक सम्मेलनमा भाग नलिने निर्णय गरेको छ। अमेरिकासँग सुल्झिन नसकेका आफ्ना थुप्रै मुद्दा बाँकी रहेको भन्दै पाकिस्तानले सो निर्णय गरेको हो। बिहीबार प्रकाशित पाकिस्तानको डेली टाइम्समा सो खबर उल्लेख छ। भ्रष्टाचारविरुद्ध लड्न, मानवअधिकारको रक्षा र प्रवर्द्धन गर्न हामी प्रतिबद्ध छौं। लोकतन्त्रलाई अझै गहिरो बनाउनेबारे हामीले सोचेका छौं। तर अमेरिकाको लोकतान्त्रिक सम्मेलनमा भने हामी भाग लिदैनौं, पाकिस्तानी विदेशमन्त्रालयद्वारा जारी विज्ञप्तिमा भनिएको छ। समिट फर डेमोक्रेमी नामक कार्यक्रम डिमेम्बर ९ र १० मा भर्चुअल माध्यमबाट आयोजना हुँदैछ। बुर्किना फासोका राष्ट्रपतिले प्रधानमन्त्रीलाई पदबाट हटाए ओकाडुकुः बुर्किना फासोका राष्ट्रपतिले प्रधानमन्त्रीलाई पदबाट हटाएका छन्। उनले राजीनामा दिएका छन्। देशमा बढ्दो सुरक्षा संकटकाबीच राष्ट्रपति रोच मार्क क्रिस्चियन काबुरेले आफ्ना प्रधानमन्त्री क्रिस्टोफ डाबिरेलाई पदबाट हटाएका हुन्। बुर्किना फासोको कानुनअनुसार प्रधानमन्त्री पदबाट हटेमा प्रधानमन्त्रीसहित उनको पूरै सरकार स्वतह हटेको मानिने प्रावधान छ। यद्यपि, दोस्रो प्रधानमन्त्री नचुनिएसम्म राष्ट्रपतिले नै देशको हेरचाह गर्ने बताइएको छ। पश्चिम अफ्रिकाको सबैभन्दा गरिब मुलुक बुर्किना फासोमा अलकायदा र आइएसआइएल समूहले विभिन्न आक्रमण गर्दै आएको छ। सो समुहको आक्रमणमा परी सन् २०१६ देखि हालसम्म २ हजार मानिसले ज्यान गुमाइसकेका छन् भने १ लाखभन्दा बढी मानिसले घर छोडेका छन्। सो समूहले आतंक मच्चाइरहेको बुर्किना फासोमा यतिबेला सुरक्षा संकट चलिरहेको बताइएको छ। संयोजक : अस्मिता खड्का"
"गगन थापाको प्रतिबद्धता: समुन्नत नेपाली, सम्मानित नेपाली","काठमाडौं: नेपाली कांग्रेसका नेता गगन थापाले कांग्रेसले अबको एक वर्षसम्म मुलुकलाई कुनै पनि किसिमको दुर्घटनामा पर्न नदिने बताएका छन्। कांग्रेसको १४औँ महाधिवेशनमा महामन्त्री पदको उम्मेदवारी घोषणा गर्दै नेता थापाले विसं २०७८ देखि ७८ मङ्सिरसम्म कांग्रेस नेतृत्वको सरकारले सबै प्रकारका निर्वाचन सम्पन्न गरी मुलुकलाई सही दिशामा अघि बढाउने विश्वास व्यक्त गरे। 'म कांग्रेसको महामन्त्रीको उम्मेदवारको रूपमा महाधिवेशनमा उभिँदा अधिवेशनपछि आउने कांग्रेसले यो परिवेशमा जनताको विश्वास जित्ने गरी अबको एक वर्ष कांग्रेसले सरकारको नेतृत्व लिँदा कुनै पनि अस्थिर सम्भावनालाई नेपालभित्र पस्न र फस्न दिँदैन। हामी मुलुकलाई कुनै पनि खालको दुर्घटनामा पर्न दिँदैनौं। यो संविधान र व्यवस्थालाई दुर्घटनाबाट जोगाएर सबै तहको निर्वाचन गर्दै जनतालाई केही भरोसा दिने काम गर्छौं,' नेता थापाले भने। नेता थापाले आफू पार्टीको महामन्त्री भए पनि नभए पनि पार्टीको सक्रिय सदस्यका रूपमा बाँकी राजनीतिक जीवन क्रियाशील रहेर जनताको जीवन बदल्ने उद्घोष गरे। 'म भोलि पार्टीको महामन्त्री हुन्छु वा हुन्न थाहा छैन। मेरो राजनीतिक यात्रा पदीय जिम्मेवारी कहाँ पुगेर टुङ्गिन्छ, त्यो पनि थाहा छैन। जहाँ पुगोस् यति मात्रै थाहा छ, आगामी १५१६ वर्ष म कांग्रेसको सक्रिय सदस्य रहन्छु। मेरा दुई छोरी छन् उनीहरु २०२१ वर्षको हुँदा भोलि म देशको कुनै कुनामा हिँडिरहँदा मायाले जय नेपाल भनिदिए हुन्छ, मलाई भूतपूर्वमन्त्री वा विभिन्न पदवी चाहिँदैन मलाई मायाले बोलाइदिने वातावरण भए मेरा छोरीलाई पनि आभास हुन्छ की मेरो बाबुले त्याग गरेको रहेछ। त्यत्ति भए मेरो राजनीतिक जीवन सार्थक हुन्छ।' नेता थापाले पार्टीले अङ्गिकार गरेको प्रजातान्त्रिक समाजवाद, बहुलवादमा आधारित सङ्घीय लोकतान्त्रिक गणतन्त्रको माध्यमबाट देशको आर्थिक सामाजिक विकास गर्ने नीतिअनुरुप जनतालाई परिवर्तनका आभास दिलाउन कांग्रेस सक्रिय हुनुपर्ने धारणा राखे। कांग्रेसले नेतृत्व गरेको सरकारको पालामा भएका राम्रा कामको पनि प्रचारप्रसार हुन नसक्दा निरासा पैदा भएको उनको भनाइ छ। संविधान बने पनि जनआकाङ्क्षा पूरा नभएको र जनताले व्यवस्थामाथि नै आशङ्का गर्ने अवस्था आएको भन्दै नेता थापाले कांग्रेसले जनतालाई परिवर्तनको अनुभूति हुनेगरी काम गर्ने विश्वास व्यक्त गरे। लोकतन्त्र, सङ्घीयता, संविधान, गणतन्त्र समावेशीतालगायत उपलब्धी र व्यवस्थामाथि उब्जेका संशयहरुमाझ नेपाली राजनीतिका आगामी यात्रा असहज देखिएको भन्दै नेता थापाले अहिलेको परिस्थितिमा विकसित भइरहेका चुनौतीपूर्ण घटनाक्रमलाई सही अवतरण नगर्ने हो भने पार्टी र देश दुवैको यात्रा सुगम नहुने प्रष्ट पारे। उनले यस्तो संवेदनशील घडीमा भइरहेको पार्टीको महाधिवेशनले कांग्रेस पार्टीका वैचारिक र साङ्गठनिक पुनःजागरण र रूपान्तरणमार्फत जनतामा पुनः आशाको सन्देश दिन सक्नुपर्ने खाँचो औँल्याए। समुन्नत नेपाली, सम्मानित नेपाली अवधारणा सार्वजनिक पार्टीको १४औँ महाधिवेशनमा महामन्त्रीमा उम्मेदवारी घोषणा गरेका थापाले नेपाली कांग्रेसको कार्यदिशा समुन्नत नेपाली, सम्मानित नेपाली हुने बताए। नेता थापाले विसं २०७८ पछि पार्टीको कार्यदिशा कस्तो हुने भनेर कांग्रेसका कार्यदिशासहितको अवधारणा पत्र सार्वजनिक गरे। उनले पार्टी पुनःजागरण र रूपान्तरणका लागि प्रस्तावित कार्यदिशा अघि सार्दै कांग्रेसको महामन्त्री कुर्सीमा मात्र बस्ने नभई कांग्रेसको कार्यदिशाको प्रस्तावक पनि भएको बताए। 'कांग्रेसको महामन्त्री केवल कुर्सीमा बस्ने मात्र होइन, कांग्रेसको राजनीतिक लाइन र कार्यदिशाको प्रस्तावक पनि हो। पार्टीको लाइनको, कार्यदिशाको प्रस्तावक पनि हो। महामन्त्रीको कुर्सी कुनै बेला गणेशमान सिंह, सूर्यप्रसाद श्रेष्ठ, गिरिजाप्रसाद कोइराला बसेको कुर्सी हो,' उनले भने। समुन्नत नेपाल कुनै गन्तव्य नभएको भन्दै यो निरन्तरको यात्रा हुने पनि उनले बताए। कांग्रेसले समुन्नत नेपाल र सम्मानित नेपाली कार्यदिशामा अघि बढेपछि पार्टी आफैँ बलियो बन्ने र नागरिक पार्टीमा जोडिँदै आउने बताए। 'समुन्नत नेपाल कुनै गन्तव्य हैन यो निरन्तरको यात्रा हो। अबको पाँच वर्षपछि नेपाल कति सम्मुनत बन्यो, समृद्धि हासिल गर्यो समीक्षा गर्नुपर्ने हुन्छ। जनताको दैनिकी र जीवन पद्धति बदलिए मात्रै समृद्धिको आभास हुन्छ,' उनले भने। 'हाम्रो राजनीतिक कार्यदिशा सामाजिक लोकतन्त्रको हो। सामाजिक लोकतन्त्रको सैद्धान्तिक कार्य प्रणालीले उदार लोकतन्त्रको अभ्यास गर्छ। निर्वाचित सरकार जवाफदेहिता हुनुपर्छ, संविधानले दिएको कुरा उल्लङ्घन गर्दैन सामाजिक लोकतन्त्रले समानतालाई मूल मन्त्र मान्दछ। महिला, दलित अल्पसङ्ख्यकलगायतको सवाललाई उजागर गर्छ,' उनले भने। उनले गौरवशाली इतिहासमात्र होइन, सुनौलो भविष्यको सपनालाई साकार पार्ने योजना, साहस, समर्पण भएको पुनःजागृत कांग्रेसले मात्रै मुलुकले सामना गरिरहेका यावत चुनौतीलाई सहजतापूर्वक सामना गर्दै लोकतान्त्रिक संविधानका उपलब्धिलाई संस्थागत गरेर सामाजिक लोकतन्त्रको सैद्धान्तिक जगमा समुन्नत नेपाल, सम्मानित नेपालीको परिकल्पनालाई साकार पार्न सक्ने धारणा राखे।"
शताब्दी पुरुष सत्यमोहन जोशीलाई मानार्थ महाविद्यावारिधि,"दैलेख : मध्यपश्चिम विश्वविद्यालयले शताब्दी पुरुष सत्यमोहन जोशीलाई मानार्थ महाविद्यावारिधि उपाधि प्रदान गर्ने भएको छ। विश्वविद्यालयको प्राज्ञिक परिषद्को बैठकले देशको भाषा, कला, साहित्य र इतिहासको क्षेत्रमा पुर्याएको विशिष्ट योगदान स्वरुप जोशीलाई मानार्थ महाविद्यावारिधिको उपाधिबाट सम्मान गर्ने निर्णय गरेको हो। सोही निणर्यबमोजिम सोमवार विश्वविद्यालयका उपकुलपति प्राडा नन्दबहादुर सिंह र शताब्दी पुरुष जोशीज्यूबीच जोशीकै निवास ललितपुरमा भेटघाट भएको थियो। भेटका क्रममा विश्वविद्यालयका उपकुलपति सिंहले शताब्दी पुरूष एवं वरिष्ठ संस्कृतिविद् जोशीलाई मानार्थ महाविद्यावारिधि उपाधिबाट सम्मान गर्ने औपचारिक पत्र हस्तान्तरण गरेका छन्। भेटका क्रममा पूर्व डिआईजी एवम् मदन पुरस्कार विजेता साहित्यकार महेशविक्रम शाहको समेत सहभागिता थियो। उपकुलपति सिंहका अनुसार निकट भविष्यमै दिक्षान्त समारोह आयोजना गरी जोशीलाई महाविद्यावारिधिको उपाधि प्रदान गरिनेछ। उपकुलपति सिंहका अनुसार कर्णालीको लोक संस्कृति, लोकवार्ता र इतिहासको अध्ययन, अनुसन्धानमा सहयोग पुर्याउने अन्य चार जनालाई पनि विश्वविद्यालयले सम्मान गर्नेछ।"
"कांग्रेस महाधिवेशनको उद्घाटन १ बजे हुने, यस्तो छ कार्यसूची","काठमाडौं: नेपाली कांग्रेसको १४औँ महाधिवेशनको उद्घाटन शुक्रबार हुँदैछ। महाधिवेशनको उद्घाटन दिउँसो १ बजे भृकुटीमण्डपमा हुनेछ। महाधिवेशन उद्घाट्नको सम्पूर्ण तयारी पूरा भएको पार्टी कार्यालयले जनाएको छ। उद्घाटनका लागि मुख्य मञ्च भृकुटीमण्डपको प्राङ्गणमा १५० जनाभन्दा बढी क्षमताको मञ्च तयार गरिएको पार्टी कार्यालयका सचिव डा प्रदीप पराजुलीले जानकारी दिए। कोभिड१९ महामारीका कारण काठमाडौं उपत्यका बाहिरबाट सहभागी नबोलाइएकाले पार्टीका महाधिवेशन प्रतिनिधि र स्वतःस्फूर्तरूपमा आउने सहभागी मात्र उद्घाट्नमा रहने उनले बताए। उद्घाटनमा नेपालका सबै मुख्य राजनीतिक दलका प्रमुखहरुका साथै विदेशबाट भारतको भारतीय जनता पार्टी र कांग्रेस आईका प्रतिनिधिको समेत उपस्थिति हुने बताइएको छ। सहभागीलाई हेर्न सजिलोका लागि मञ्च बाहिर ठूला पाँच डिस्प्ले राखिएको छ। सञ्चारमाध्यमका लागि रिर्पोटिङ गर्न मञ्च नजिकै छुट्टै स्टेज बनाइएको छ। उक्त स्टेजमा ६० भिडियो क्यामेरासहित सञ्चारकर्मी रहने क्षमता छ। सबैतिर मञ्चको आवाज सुनिने गरी ठूला साउण्ड सिष्टम राखिएको छ। महाधिवेशनस्थल पार्टीका झण्डा र चुनाव चिह्न रुख अङ्कित झण्डाले सिँगारिएको छ भने त्यस वरपर विभिन्न स्थानमा स्वागत द्वार राखिएको छ। त्यसैगरी महाधिवेशनका उम्मेदवारका ब्यानरले भृकुटीमण्डप भरिभराउ छ। यस महाधिवेशनमा चार हजार ७०० महाधिवेशन प्रतिनिधि रहनेछन्। अधिकांश महाधिवेशन प्रतिनिधि काठमाडौं आइसकेको र उनीहरुका लागि आवश्यक महाधिवेशनसम्बन्धी विवरणसहितको झोला वितरण गर्ने काम बिहीबारदेखि पार्टी केन्द्रीय कार्यालय सानेपाबाट सुरु गरिसकिएको पार्टी कार्यालयले जनाएको छ। महाधिवेशन प्रतिनिधिहरुका लागि खाना र नास्ताको व्यवस्था भृकुटीमण्डपको बगैँचामा हुने र बासका लागि सुन्धाराका विभिन्न होटलमा व्यवस्था गरिएको छ। त्यसैगरी बन्दसत्र हुने भृकुटीमण्डपको हलमा पनि ठूलो मञ्च तयार हुनुका साथै हलभित्र पनि सात वटा डिस्प्ले राखिएको छ। महाधिवेशनमा नेपाल प्रहरीले सुरक्षाको आवश्यक प्रबन्ध गरेको र ट्राफिक प्रहरीले सवारीको उचित व्यवस्थापनको प्रबन्ध मिलाएको जनाएको छ। त्यसैगरी पार्टीको केन्द्रीय निर्वाचन समितिका अनुसार महाधिवेशन प्रतिनिधिको नामावली प्रकाशन मङ्सिर २४ गते बिहान १० बजे हुनेछ। उम्मेदवार मनोनयन दर्ता मङ्सिर २५ गते बिहान १० देखि साँझ ५ बजेसम्म, उम्मेदवारी मनोनयन दर्ताउपर दाबी विरोध र जाँचबुझ मङ्सिर २५ गते साँझ ५ देखि ७ बजेसम्म र दाबी विरोधउपर निर्णय मङ्सिर २५ गते साँझ ७ देखि ९ बजेसम्म हुने समितिले जनाएको छ। उम्मेदवारको पहिलो नामावली प्रकाशन मङ्सिर २५ गते राति ९ देखि १२ बजेसम्म, मनोनयन पत्र फिर्ता लिइसक्नुपर्ने समय मङ्सिर २६ गते बिहान ११ बजेसम्म, उम्मेदवारको अन्तिम नामावली प्रकाशन मङ्सिर २६ गते दिउँसो १२:१५ बजे र मतदान मङ्सिर २७ गते बिहान ८ बजेदेखि हुने समितिका संयोजक गोपालकृष्ण घिमिरेले जानकारी दिए। सभापति पदको मतगणना मतदान समाप्त भएपछि हुनेछ। सभापति पदको दोस्रो चरणको निर्वाचन गर्नुपर्ने भएमा राष्ट्रियसभा गृह, भृकुटीमण्डपमा लगत्तै गरिनेछ र सो निर्वाचनसम्बन्धी थप कार्यक्रम मतदान स्थलमा नै प्रकाशन गरिने समितिले जनाएको छ। सभापतिबाहेक अन्य पदाधिकारी र सदस्य पदको मतदान समाप्त भएपछि उम्मेदवार वा उम्मेदवारका प्रतिनिधिको रोहवरमा मतपेटिका शिलबन्दी गरी पार्टी केन्द्रीय कार्यालयमा सुरक्षित राखिनेछ। सभापति पदबाहेक बाँकी पदाधिकारी र सदस्यको मतगणना केन्द्रीय कार्यालय सानेपामा हुने तयारी गरिएको छ। कांग्रेसले भृकुटीमण्डप र राष्ट्रियसभा गृहमा मतदान हुने जनाएको छ। मतदानमा २९ किसिमका मतपत्र हुनेछन् भने उम्मेदवारको सङ्ख्या र पदअनुसारका आकार र रङका मतपत्रको व्यवस्था गरिनेछ। त्यसैगरी महाधिवेशन तयारीका लागि आज बसेको कांग्रेस केन्द्रीय कार्यसमिति बैठकले महामन्त्री पूर्णबहादुर खड्काले प्रस्तुत गरेको महामन्त्रीको प्रतिवेदन, उपसभापति विमलेन्द्र निधिले प्रस्तुत गरेको केन्द्रीय नीति, अनुसन्धान तथा प्रशिक्षण प्रतिष्ठानको प्रतिवेदन र लेखा समितिका संयोजक श्याम घिमिरेले प्रस्तुत गरेको लेखा समितिको प्रतिवेदन पारित गरेको छ। बैठकले १४औँ महाधिवेशन तयारीका क्रममा केन्द्रीय कार्यसमितिको निर्णयबमोजिम विधानको विभिन्न धारा उपधारा व्याख्या, बाधा अड्काउ फुकाउ र निलम्बन गर्ने निर्णय अनुमोदनका लागि महाधिवेशनमा प्रस्तुत गर्ने निर्णय पनि गरेको प्रवक्ता विश्वप्रकाश शर्माले जानकारी दिए। बैठकले पारित गरेका प्रतिवेदन र प्रस्तावहरु महाधिवेशनमा प्रस्तुत गरिनेछन्। कांग्रेस केन्द्रीय कार्यसमितिका पदाधिकारीमध्ये एक सभापति, दुई उपसभापति, दुई महामन्त्री र आठ सहमहामन्त्रीको निर्वाचन हुने व्यवस्था छ। कोषाध्यक्ष भने निर्वाचित केन्द्रीय सदस्यमध्येबाट निर्वाचित हुने व्यवस्था छ। त्यसैगरी ३५ खुला केन्द्रीय सदस्य, महिला नौ, प्रत्येक प्रदेशबाट तीन जनाका दरले २१, दलित नौ, आदिवासीजनजाति १५, खसआर्य १३, मधेसी नौ, थारु चार, मुस्लिम तीन, पिछडिएको क्षेत्रबाट एक, अल्पसङ्ख्यक बाट एक, अपाङ्गबाट एक सदस्य गरी कुल १३४ पदाधिकारी तथा सदस्यको निर्वाचन हुने विधानको व्यवस्था छ। यसबाहेक केन्द्रीय सभापतिले ३३ जना मनोनित गर्ने विधानमा उल्लेख छ।"
मुस्ताङमा लेक लागेर भारतीय पर्यटकको मृत्यु,जोमसोम : हिमाली जिल्ला मुस्ताङमा लेक लागेर एकजना भारतीय पर्यटकको मृत्यु भएको छ। मृत्यु हुनेमा आन्द्र प्रदेश अमलापुर भारत घर भइ मुस्ताङको पवित्र धार्मिक स्थल मुक्तिनाथ मन्दिर दर्शन गर्न आएकी ६० वर्षीय बाईकृष्ण बेणी नामकी महिलाको लेक लागेर मृत्यु भएको जिल्ला प्रहरी कार्यालय मुस्ताङले जनाएको छ। पोखराजोमसोम हवाइ सेवामार्फत बिहीबार तारा एअरको जहाज चढेर मुक्तिनाथ दर्शन गर्न १४ जना भारतीय पर्यटकको टोली मुस्ताङ आएको थियो। जोमसोमबाट जीप चढेर मुक्तिनाथ दर्शनका लागि गएको टोली र्फर्किने क्रममा साँझ ४ बजे मृतक भारतीय महिला मुस्ताङको वारागुङ मुक्तिक्षेत्र१ को जीप पार्कमा अचानक बेहोस भइ ढलेकी थिइन्। उनलाई उपचारका लागि जोमसोम अस्पताल ल्याइएकोमा साँझ ५ बजे अस्पतालमै उनको मृत्यु भएको जिल्ला प्रहरी कार्यालय मुस्ताङका प्रहरी निरीक्षक आशीष अधिकारीले जानकारी दिए। प्रहरीले घटनाबारे आवश्यक अनुसन्धान सुरु गरेको जनाइएको छ। हिउँदयामसँगै मुस्ताङमा अत्यधिक चिसो बढेको छ। गर्मी क्षेत्रका पर्यटकले मुक्तिक्षेत्रको कुण्ड र धारामा स्नान गर्दा चिसोले निमोनिया र लेंक लाग्ने सम्भावना हुन्छ। प्रहरीले मृतक भारतीय पर्यटक महिलाको पनि लेक लागेर मृत्यु भएको हुने सक्ने प्रारम्भिक अनुमान गरेको छ।
कांग्रेस राज्यको दोहोन गर्ने एजेन्सी होइन : गगन थापा,"काठमाडौंः नेपाली कांग्रेसको १४औं महाधिवेशनमा महामान्त्रीको उम्मेदवारी घोषणँ गरेका गगन थापाले कांग्रेस दोहोनकारी एजेन्सी नभएको बताएका छन्। कांग्रेस राज्यमा गएर राज्यको शक्ति र स्रोत साधनको दोहोन गर्ने दोहोनकारी एजेन्सी होइन। कुनै लाभको पद लिएर राजकीय जिम्मेवारी लिएर शक्तिको अभ्यास गर्ने कुरा होइन। पार्टी एउटा मिसनसँग बाँधिएको छ, आफ्नो अवधारणापत्र प्रस्तुत गर्दै उनले भने। उनले कांग्रेसको ध्यय प्रत्येक नेपालीलाई सम्मुनत बनाउने भएको र यो मिसन पूरा गर्न कार्यक्रमको आवश्यकता रहेको बताए। विभेद्, हिंसाका संरचना बढ्दै गयो भने सम्मुनति हुन्छ। सडक चौडा गरेर समृद्धि हुँदैन। कुनै पनि राजनीतिक संकल्प पूरा गर्न राजनीतिक रुपरेखा चाहिन्छ, उनले भने। उनले महाधिवेशनपछि कांग्रेससँग प्रश्न भएर उत्तर हुने बताए। कांग्रेसले सबै समस्या समाधान गर्ने उनले प्रतिबद्धता जाहेर गरे।"
महाधिवेशनमा मेरो भूमिका २५ गतेमात्र थाहा हुन्छ : कृष्णप्रसाद सिटौला,"काठमाडौंः नेपाली कांग्रेसका नेता कृष्णप्रसाद सिटौलाले व्यक्ति केन्द्रीत नभएर राष्ट्र केन्द्रीत पार्टी निर्माणमा जुट्न कार्यकर्तालाई आग्रह गरेका छन्। बत्तिसपुतलीस्थित सचिवालयमा उनले कार्यकर्ताहरुलाई निर्देशन दिएका हुन्। अबको कांग्रेस युवाहरुले नेतृत्व गर्नुपर्ने उनको भनाइ छ। सभापति पदमा उठ्ने तयारीमा रहेका सिटौलाले भने, उम्मेदवारी दर्ता गर्ने दिनमात्रै सबै कुरा भन्छु। म जहाँ छु त्यहीँ रहनेछ कांग्रेस।"
मुस्ताङमा पनि लागू भयो स्वास्थ्य बिमा,"जोमसोम : मुस्ताङका ५ वटै स्थानीय तहमा स्वास्थ्य बिमा कार्यक्रम सुरु भएको छ । नेपालको संविधानले नागरिकको स्वास्थ्य बिमा सुनिश्चित गर्दै स्वाथ्य उपचारमा पहुँचको व्यवस्था मिलाउने प्रावधानअनुसार स्वास्थ्य बिमा बोर्डको समन्वयमा मुस्ताङमा बिमा कार्यक्रम सुभारम्भ गरिएको हो । नागरिकलाई गुणस्तरीय स्वास्थ्य सेवा उपलब्ध गराउने उद्देश्य अनुरुप लागू भएको बिमा कार्यक्रमअन्तर्गत मुस्ताङका ५ वटै स्थानीय तहमा बिमा फोकल पर्सन समेत परिचालन गरिएको छ । गण्डकी प्रदेशका सांसद महेन्द्रबहादुर थकालीले एक समारोहकाबीच बिहीबार मुस्ताङमा स्वास्थ्य बिमा कार्यक्रमको सुभारम्भ गरे ।सांसद थकालीले स्वास्थ्य उपचार खर्चमा सबै नागरिकको पहुँच पुग्न नसक्ने भएकाले सरकारले स्वास्थ्य बिमा कार्यक्रम लागू गरेको बताए । 'जटिल प्रकृतिका बिरामी आर्थिक भारका कारण अकालमा ज्यान गुमाउनुपर्ने अवस्था छ, सांसद थकालीले भने, 'स्वास्थ्यको पहुँच सबै नागरिकमा पुर्याउन र स्वास्थ्य सेवाको दायरा फराकिलो बनाउन बिमा कार्यक्रम प्रभावकारी हुनेछ। मुस्ताङका प्रमुख जिल्ला अधिकारी नेत्रप्रसाद शर्माले सरकारले कार्यन्वयनमा ल्याएको बिमा कार्यक्रमले विपन्न जनतालाई राहत पुग्ने बताए । उनले बिमा कार्यक्रमलाई प्रभावकारि बनाउन प्रशासनिक निकायबाट सक्दो सहयोग गर्ने प्रतिबद्धता जनाए । यस्तै,अस्पताल व्यवस्थापन समितिकी निमित्त कार्यबाहक अध्यक्ष शर्मिला गुरुङले नागरिकको स्वास्थ्य उपचारमा बिमा कार्यक्रमले निकै राहत पुर्याउने बताइन् । उनले धेरैभन्दा धेरै नागरिकले स्वास्थ्य बिमा गुरुन् भन्ने हाम्रो अपेक्षा रहेको बताइन् । उनले जिल्ला अस्पतालमा न्युनतम स्रोत साधन उपलब्ध भएपनि जनशक्ति अभावले असप्तालले दिने सुविधा सेवामैत्री बन्न अप्ठ्यारो परेको उल्लेख गरिन् । सरकारले नागरिकको स्वास्थ्य उपचारमा सहयोग पुर्याउने उद्देश्यले २०७२ साल चैत्र २५ गतेबाट बिमा कार्यक्रम लागू गरेको हो । तर,मुस्ताङमा चालु वर्षको जेठ महिनादेखि यस कार्यक्रम लागू भएपनि बिमा फोकल पर्सनको प्रशिक्षण तथा आवश्यक तयारीका लागि ६ महिनापछि मात्र कार्यान्वयनमा आएको हो । बिमा कार्यक्रममा सेवा प्रदायक संस्था, नेपाल सरकार मातहत र निजी क्षेत्रलाई समेत सहभागी गराइने जनाइएको छ । बिमा दर्ताका लागि सम्बन्धित जिल्लाका वडावडामा एजेन्ट अर्थात फोकल पर्सन खटाइने छ । बिमामा आवद्ध भएका नागरिकको सेवा एक्टिभ ३ महिनापछि मात्र सुरु हुन्छ । बिमामा ७० वर्ष कटेका ज्येष्ठ नागरिक तथा अति विपन्न परिवारलाई निशुल्क बिमाको व्यवस्था मिलाइएको छ । यस्तै, अपाङ्गता भएका वा स्वास्थ्य स्वयम सेविकालाई ५० प्रतिशत सहुलितमा स्वास्थ्य बिमाको व्यवस्था गरिएको छ। अन्यको हकमा ५ जना परिवार संख्या भएका नागरिकलाई वार्षिक ३५ सय रुपैयाँ शुल्क तिरेपछि बिमामा आवद्धता गराइन्छ, सबैले यो सुविधा पाउँछन् । तर ५ जनाको संख्याभन्दा बढी भएमा थप शुल्क लाग्नेछ । सरकारले उपलब्ध गराउने बिमा सुविधा २ लाखसम्मको हुनेछ । मुस्ताङको जिल्ला अस्पताल जोमसोम र थासाङको लेते प्राथमिक केन्द्रबाट स्वास्थ्य बिमाको सेवा लिन सकिने छ । मुस्ताङबाट रिफर गरेको वा कुनै कारणबश अन्यत्र आकस्मिक स्वास्थ्य सेवा लिन परेमा पोखराको मनिपाल ,गण्डकी स्वास्थ्य बिज्ञान प्रतिष्ठान र जेएमसी अस्पतालमा उपचार गर्न सकिने जनाईएको छ । प्रत्येक नागरिकको परिवारले बिमा गर्दा त्यसको सम्झौता अवधि एक वर्ष रहने र त्यपछि पुन तोकिए बमोजिम नविकरण गर्नुपर्ने हुन्छ । जोमसोम अस्पतालको स्मारिका बिमोचन बिमा कार्यक्रमका क्रममा जिल्ला अस्पताल जोमसोमले आफ्नो ३ वर्षीय कार्यअवधिको जानकारीमूलक स्मारिका पुस्तक बिमोचन गरेको छ । सांसद महेन्द्रबहादुर थकाली,प्रजिअ नेत्रप्रसाद शर्मा र अस्पताल व्यवस्थापन समितिकी निमित्त प्रमुख शर्मिला गुरुङले संयुक्तरुपमा पुस्ताक विमोचन गरेका हुन् ।"
आईएमई लाइफको च्याटबोटनयाँ स्वरुपमा,"काठमाडौंः आईएमई लाईफ इन्स्योरेन्सले च्याटबोटलाई नयाँ स्वरुपमा ल्याएको छ । आईएमई लाइफ डाइरेक्ट नाममा नयाँ स्वरुपमा आएको च्याटबोटले पहिले भन्दा बढी गुणस्तरीय सेवा दिने विश्वास कम्पनिले लिएको छ । लाईफ इन्स्योरेन्समध्ये च्याटबोटबाट सेवा दिने आईएमई पहिलो हो । यो कम्पनिले एक वर्षअघि च्याटबोट सेवा सुरुवात गरेको थियो । प्रविधिमा आएको परिवर्तन र सेवाग्राहीको आवश्यकतालाई ध्यानमा राखि थप सुविधासहित च्याटबोट ल्याइएको कम्पनिले जनाएको छ । दैनिक औसतमा ४ सय ५० जनाले च्याटबोट प्रयोग गर्ने गरेको र हालसम्म झन्डै एक लाख सत्तरी हजार प्रश्नहरू आएको जनाइएको छ । यसबाट कम्पनिले सेवाग्राहीलाई बीमासम्बन्धी प्रश्नहरुको भरपर्दो उत्तर दिई छरितो सेवा सहज भएको जनाएको छ । साथै बढि भन्दा बढि ग्राहक, अभिकर्ता तथा अन्य सर्वसाधारणहरुलाई सेवा दिन सफल हुनेमा बिश्वस्त रहेको कम्पनिका प्रमुख कार्यकारी अधिकृत श्रीकवि फुयाँलले बताए ।"
नेपाल बैंकको डिजिटल बैकिङ वित्तीय साक्षरता सम्पन्न,काठमाडौंः नेपाल बैंकले काभ्रेपलाञ्चोकको पनौति१० स्थित हिमालय माविमा डिजिटल बैकिङ वित्तीय साक्षरता सम्पन्न गरेको छ । वडा कार्यालयको आयोजना तथा नेपाल बैंक खोपासी शाखाको सहकार्यमा मंसिर १८ गते कार्यक्रम भएको हो । प्रमुख अतिथि पनौतीका मेयर भिम न्यौपाने र बिशिष्ट अतिथि नेपाल बैंकका प्रमुख कार्यकारी अधिकृत कृष्णबहादुर अधिकारी थिए । ३ सय बढी स्थानीयले वित्तिय कक्षा लिएको बैंकका प्रवक्त प्रकासकुमार अधिकारीले जानकारी दिए । प्रमुख अतिथि न्यौपानेले डिजिटल वित्तीय चेतना अभिबृद्घि गर्न डिजिटल बैकिङ वित्तीय साक्षरता कार्यक्रमा संचालन गरेकोमा नेपाल बैंकलाई धन्यवाद दिए । प्रमुख कार्यकारी अधिकृत अधिकारीले आफूहरूले ग्राहकको चाहना अनुसार प्रतिस्पर्धी मुल्यमा गुणस्तरीय बैकिङ सेवा उपलब्ध गराएको बताए ।
"नेपालमा थप २११ जनामा कोरोना संक्रमण, दुई जनाको मृत्यु",काठमाडौं: नेपालमा थप २११ जनामा कोरोना संक्रमण देखिएको छ। देशभरि ९४५१ जनाको नमूना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर परीक्षणबाट १९७ र एन्टिजेन परीक्षणबाट १४ जनामा संक्रमण देखिएको थियो। त्यस्तै पछिल्लो २४ घन्टामा थप ३२९ जना संक्रमित कोरोनामुक्त भएका छन् भने थप दुई जना संक्रमितको मृत्यु भएको छ। नेपालमा हालः ६१०५ जना सक्रिय संक्रमित रहेको मन्त्रालयले जनाएको छ।
पदाधिकारी संख्या बढाउने माओवादीको निर्णय,"काठमाडौं: नेकपा माओवादी केन्द्रले प्रदेश पदाधिकारीको संख्या थप्ने निर्णय गरेको छ। पार्टीको बिहीबार बसेको स्थायी कमिटी बैठकले प्रदेश पदाधिकारीको संख्या ९ जना बनाउने निर्णय गरेको प्रवक्ता कृष्णबहादुर महराले बताए। उनका अनुसार पदाधिकारीमा अध्यक्ष १ जना, उपाध्यक्ष ३ जना, सचिव १ जना, सहसचिव ३ जना र कोषाध्यक्ष १ जना बनाउने निर्णय भएको महराले बताए। त्यस्तै केन्द्रीय कमिटी सदस्यहरुलाई मंसिर २५ गते हुने प्रदेश सम्मेलनबाट प्रदेश कमिटीमा जानका लागि पार्टीको तर्फबाट बल नगर्ने निर्णय गरेको छ।"
ब्रिटिस कलेज जब फेयर सम्पन्न,"काठमाडौं: प्रतिष्ठित ब्रिटिस एक्रिडेसन काउन्सिल (बीएसी)को मान्यता प्राप्त संस्था द ब्रिटिस कलेज (टीबीसी) को जब फेयर बिहीबार सम्पन्न भएको छ । थापाथलीस्थित कलेज परिसरमा २ दिन चलेको टीबीसी जब फेयर २० मा राष्ट्रिय तथा बहुर्राष्ट्रिय गरि ४१ कम्पनीहरू सहभागि थिए । सो अवसरमा विद्यार्थीहरूले ४ सय बढी रोजगारीका लागि अन्तर्वार्ता दिए । पूर्व विद्यार्थी, स्नातक अन्तिम वर्षका बीबीए, बीएस्सी (हन्स) कम्प्युटिङ तथा एसीसीए, स्नातोकोत्तरका एमएससी आईटी, एमबीए तथा एमआईबीएम तहका विद्यार्थी पनि जब फेयरमा सहभागी थिए । लक्ष्मी इन्टरकन्टिनेन्टल ग्रुप (हुण्डाई), घोराही सिमेन्ट, सम्राट सिमेन्ट, सीजी होल्डिङ, क्लासिक टेक, डिसहोम प्रा लि, एसएमटेक टेक्नोलोजी, सेफ्वे टेक्नोलोजी, क्लाउड फ्याक्ट्री, जेनेसीस सोलुसन्स, वियोण्ड आइडी, लिप फ्रग टेक्नोलोजी इंक, पेप्सी (वरुण विभरेज), सामसुङ इण्डिया, विशाल ग्रुप (युडीएन), दक्ष नेपालको सहभागिता थियो । त्यस्तै आइडीपी, आइएमई ग्रुप, मिडास, दराज, सस्तो डिल, एक्ट ३६०, एफवान सफ्ट (इसेवा), युएनडीपी, भिएसओ इन्टरनेशनल, टिच फर नेपाल, अम्बे स्टिल्स, शंकर ग्रुप (जगदम्बा स्टिल्स), सीजी फुड्स, सुजल फुड्स, सिद्वीलक्ष्मी स्टिल्स्, जावलाखेल ग्रुप अफ कम्पनि, फ्युलर हिमालयन लिमिटेड, उपाय सिटी कार्गो, किरन सुज, गोल्यान ग्रुप, सिइ कन्स्ट्रक्सन, नेपाल लाइफ इन्स्योरेन्स, वल्र्ड लिंक प्रालि सहभागि थिए । इच्छुक विद्यार्थीहरूको लागि रोजगारी खोज्न मद्दत गर्दै आइरहेका छौँ । त्यसैले पनि यो जब फेयर आयोजनाले हामी हाम्रा विद्यार्थीहरूलाई आवश्यक पर्ने सही रोजगारी वा इन्टर्नसीप खोज्न सम्भव बनाउने कुरामा आशावादी छौँ, जब कलेजका एडमिसन तथा मार्केटिङ हेड अमरदिप मण्डलले भने । कलेजका स्टुडेड सर्भिस र इन्टर्नसीप विभागका प्रमुख सुनिल श्रेष्ठले सहभागी कम्पनीहरूलाई धन्यवाद दिए ।"
करार प्राध्यापकलाई स्थायी बनाउने निर्णयविरुद्ध विद्यार्थी आन्दोलित,"काठमाडौंः त्रिभुवन विश्वविद्यालयले करारमा कार्यरत ४ सय ८० जना प्राध्यापकलाई आन्तरिक प्रतिस्पर्धाबाट स्थायी गर्ने निर्णय गरेसँगै सर्वत्र आलोचना सुरु भएको छ। त्रिवि सभा बैठकले १० वर्षदेखि करारमा कार्यरत जनशक्तिलाई विशेष आन्तरिक प्रतिस्पर्धाबाट स्थायी गर्न सकिने निर्णय गरेको थियो। सो निर्णयसँगै करार प्राध्यापक र श्रेणीविहीन कर्मचारी स्थायी हुने प्रक्रिया अघि बढेको हो। तत्कालीन प्रधानमन्त्री गीरिजाप्रसाद कोइरालाले झण्डै १३ वर्षअघि त्रिविका कार्यरत १ हजार ३ सय ८० आंशिक प्राध्यापकलाई करारमा नियुक्तिका लागि विशेष आन्तरिक प्रतियोगिताबाट स्थायी हुने अवसर दिएका थिए। जसमध्ये बाँकी रहेका ४ सय ८० लाई फेरि आन्तरिक प्रतिस्पर्धाबाट स्थायी गराउने सरकारको तयारी छ। प्रमुख विद्यार्थी संघ संगठनहरुको बीहीबार बसेको संयुक्त बैठकले त्रिभुवन विश्वविद्यालयले करार शिक्षकहरुलाई स्थायी गर्ने निर्णय तत्काल खारेजीको माग गरेको छ। बैठकपछि जारी विज्ञप्तीमा भनिएको छ, आन्तरिक प्रतिस्पर्धाको नाममा गरिने उक्त प्रक्रियाले विश्वविद्यालयको गुणस्तर खस्किने र गलत नजिर बस्ने भएकाले उक्त निर्णय कार्यान्वयन हुन नदिने र त्यसका निम्ति संयुक्त विद्यार्थी आन्दोलन शसक्त प्रतिरोधमा उत्रने चेतावनी दिन चाहन्छौं। यसै बिषयलाई लिएर त्रिवि केन्द्रीय क्याम्पसमा भएको प्रदर्शनमा प्रहरी हस्तक्षेप र गिरफ्तारीको खेद व्यक्त गर्दै विद्यार्थी आन्दोलनलाई एक्यबद्धता जनाउन २४ गते १ बजे कीर्तिपुर क्याम्पसमा बृहत् प्रदर्शनसहित सभाको आयोजना गरिनेछ। अखिल (क्रान्तिकारी)का अध्यक्ष हरिकृष्ण गजुरेलका अनुसार करार प्राध्यापकलाई स्थायी बनाउने निर्णय अवैध भएको भन्दै कडा आन्दोलन गरिने बताए। यसअघि त्रिभुवन विश्वविद्यालयमा करार सेवामा कार्यरत शिक्षक र कर्मचारीलाई बिना प्रतिस्पर्धा स्थायी गरेकोप्रति त्रिविका पाँच पूर्वउपकुलपतिहरुले विरोध गरेका थिए। त्रिविका पूर्वउपकुलपतिहरु केदारभक्त माथेमा, कमलकृष्ण जोशी, महेशकुमार उपाध्याय, हीराबहादुर महर्जन र नविनप्रकाश जंग शाहले बिहीबार विज्ञप्ति जारी गर्दै उक्त निर्णय बदर गर्न माग गर्दै विरोध जनाएका थिए।"
लकडाउन पार्टी भिडियो प्रकरण : बेलायती प्रधानमन्त्रीको सल्लाहकारले दिइन् राजीनामा,लण्डन : बेलायती प्रधानमन्त्री बोरिस जोनसोनकी सल्लाहकार एलेग्रा स्ट्राटोनले राजीनामा दिएकी छन् । प्रधानमन्त्री बोरिसले लकडाउनको समयमा पार्टी आयोजना गरेको एक भिडियो सार्वजनिक भएसँगै चौतर्फी आलोचना बढेपछि राजीनामा दिएकी हुन् । जलवायु सम्मेलन कोप २६ मा बेलायत सरकारकी प्रवक्ता समेत रहेकी उनले बुधबार राजीनामा दिएको बताइएको छ । संसारभर कोरोना महामारीले विकराल रुप लिइरहँदा बेलायतका प्रधानमन्त्री जोन्सनसहित उनका सहकर्मी र सहपाठीहरुले गतवर्ष क्रिस्मसमा पार्टी मनाएको एक भिडियो फुटेज सार्वजनिक भएको थियो । डाउनिङ स्ट्रिटमा आयोजित सो पार्टीमा उपस्थितहरुले हँसी मजाक गरिरहेका थिए भने कतिपय वाइन र खानपानमा व्यस्त देखिन्थे । सो भिडियो सम्बन्धमा प्रधानमन्त्री बोरिसले बुधबार आममाफी मागिसकेका छन् । उनकी सल्लाहकार स्ट्राटनले भने माफीको सट्टा राजीनामा दिएको बताएकी छन्। आफूले दिएको राजीनामा नै सबैभन्दा ठूलो माफी हुने उनले बताएकी छन् ।
बेलायती प्रधानमन्त्री बोरिसलाई पुत्री लाभ,"लण्डनः बेलायती प्रधानमन्त्री बोरिस जोनसनलाई पुत्री लाभ भएको छ। उनकी श्रीमती क्यारिले दोस्रो सन्तानका रुपमा छोरी जन्माएकी छन् । उनले बिहीबार बिहानै लण्डन अस्पतालमा छोरीलाई जन्म दिएकी हुन् । क्यारिले यसअघि सन् २०२० अप्रिलमा बिहेपूर्व पहिलो छोरी जन्माएकी थिइन् । प्रधानमन्त्री बोरिस दम्पतीले आफूहरुले स्वस्थ्य बच्चा पाएको बताएका छन् । हाल प्रधानमन्त्री बोरिसकी श्रीमतीको स्वास्थ्य अवस्था पनि सामान्य रहेको चिकित्सकहरुले बताइएका छन् । बेलायतको प्रधानमन्त्री निवासको कार्यालयभित्र खुलेआम लिभिङ टुगेदरमा बस्ने बोरिस दम्पती पहिलो अविवाहित जोडि हुन् । ५७ वर्षीय प्रधानमन्त्री बोरिस र ३३ वर्षीया क्यारि सन् २०२१ मेमा विवाह बन्धनमा बाँधिएका थिए । बोरिस क्यारिका पहिलो श्रीमान हुन् भने क्यारि बोरिसकी तेस्रो श्रीमती हुन् । बोरिसले अघिल्ला श्रीमतीबाट पाँच सन्तान पाएको एबीसी न्युजमा खबर छ । प्रधानमन्त्रीको कार्यालयमा हुँदा सन्तान सुख पाउने बोरिस चौथो प्रधानमन्त्री हुन् । यसअघि डेभिड क्यामरुन, टोनी ब्लयेरले समेत प्रधानमन्त्री पदमा छँदा सन्तान सुख प्राप्त गरेका थिए।"
अर्थमन्त्रालयका शाखा अधिकृतको सम्पत्ति १ करोड ६४ लाख !,"काठमाडौं : अर्थ मन्त्रालयका तत्कालीन शाखा अधिकृत (हाल अवकास प्राप्त) उद्वबप्रसाद थपलियाविरुद्ध अकुत सम्पत्ति आर्जनको मुद्दा दायर भएको छ । अख्तियार दुरुपयोग अनुसन्धान आयोगले १ करोड ६४ लाख ८९ हजार विगो कायम गर्दै विशेष अदालतमा थपलियाविरुद्ध मुद्दा दायर भएको अख्तियारका प्रवक्ता नारायणप्रसाद रिसालले जानकारी दिए । उनले ३५ वर्षको अवधिमा सरकारी सेावामा रहँदा अकुत सम्पत्ति आर्जन गरेका हुन्। २०४० फागुन ६ गते प्रवेश गरेका थपलिया २०७५ चैत ३० मा सेवा निवृत्त भएका थिए । यो अवधिमा उनको वैध आय १ करोड २ लाख ८२ हजार मात्रै थियो । तर, उनले २ करोड ६७ लाख ७१ हजार खर्च तथा लगानी गरेको अख्तियारको अनुसन्धानमा देखाएको छ। थपलियाको आयभन्दा १ करोड ६४ लाख ८९ हजार बढी सम्पत्ति गैर कानुनीरुपमा आर्जन गरेको पुष्टि भएको अख्तिायरको आरोप पत्रमा छ। उनीविरुद्ध भ्रष्टाचार निवारण ऐन तथा अख्तियार दुरुपयोग अनुसन्धान आयोग ऐन बमोजिम सजायको व्यवस्था गर्न माग दावी लिइएको छ । थपलियाले सार्वजनिक सेवाको पदमा रहेर आफ्नो पदको दुरुपयोग गरी भ्रष्टाचारजन्य कार्य गरी गैरकानुनी रुपमा आर्जन गरेको स्रोत नखुल्ने सम्पत्ती श्रीमती मुना पन्त थपलियाको नाममा भएको देखिएको छ । मुनालाई अख्तिायरले प्रतिवादी बनाएको छ। मुनाका नाममा रहेका घरजग्गा तथा बैंक खातामा रकम मौज्दातलगायतमा गरिएका खर्चमध्ये स्रोत पुष्टि हुन नसकेको लागत मूल्य बराबर भागको स्रोत नखुलेको सम्पत्ति जफत गरी पाउन मागदावीसहित विशेष अदालत काठमाडौंमा आरोपपत्र दायर गरिएको हो।"
काठमाडौं र पोखरामा अष्ट्रेलियन कलेजको वर्कसप,"काठमाडौंः अष्ट्रेलियाको युनिभर्सिटी अफ टेक्नोलोजी तथा यूटीएस कलेजले काठमाडौं र पोखरामा रियाक्टीभेसन वर्कसप सम्पन्न गरेको छ । च्यानल पार्टनरहरूका लागि उक्त वर्कसप मंगलबार र बुधबार आयोजना गरिएको थियो । कोरोना विरुद्धको भ्याक्सिन लगाउने कार्य अन्तिम चरणमा पुगेपछि अष्ट्रेलियाले पुनः सिमाना खुला गर्ने भएको छ । त्यसैले च्यानल पाट्नरहरूलाई पुनः सक्रिय बनाउनका साथै फाउन्डेसन, अन्डरग्रयाजुयट र प्री मास्टरस् प्रोग्रामका बारेमा जानकारी गराउन वर्कसप आयोजना गरेको हो । वर्कसपमा युटियस कलेजका चिफ अफिसर पाट्नरसिप एन्ड ग्रोथ पिटर ह्यारीसले भर्चुअल जोडिएका थिए । विद्यार्थीहरूलाई कलेजमा स्वागत गर्न र नेपालका च्यानललाई व्यक्तिगत रूपमा भेट्न पाउँदा खुसी छु, उनले भने । विद्यार्थीहरूलाई अस्ट्रेलियामा स्वागत गर्ने यो नयाँ सुरुवात र समय भएको युटियसका क्षेत्रीय निर्देशक पंकज जैनले बताए ।"
महामन्त्रीमा उम्मेदवारी घोषणा गर्दै गगनले भने यो राजनीतिक कार्यदिशाको प्रस्ताव गर्ने ठाउँ हो,"काठमाडौंः नेपाली कांग्रेसका नेता गगन थापाले कांग्रेसलाई नयाँ संकल्प चाहिएको बताएका छन्। पार्टीको १४औं महाधिवेशनमा महामन्त्रीमा उम्मेदवारी घोषणा गर्दै उनले यस्तो बताएका हुन्। कांग्रेसको महामन्त्री भनेको राजनीतिक कार्यदिसाको प्रस्ताव गर्ने ठाउँ हो। त्यसैले मेरो उमेदवारी महामन्त्रीमा हो, उनले भने। उनले जय नेपाल भन्न पाएकोमा गर्व लाग्ने गरेको बताए। 'नजानेर कांग्रेस भए पनि प्रत्येक पटक सही गरेछु भन्ने लागिरहन्छ। हाम्रो चाहना नहुँदानहुँदै पनि सरकारमा बस्नुपर्यो,' उनले भने। उनले लोकतान्त्रिक संस्थाहरु धरासयी बन्दै गएको बताए। यो देखिने कांग्रेस हो। यो सुनिने कांग्रेस हो। भरोसा दिने कांग्रेस हो, उनले भने, महाधिवेशनमा चुनाव किन जित्नुपर्छ? भनेर प्रश्न गर्नुपर्छ। कांग्रेस म होइन हामीका लागि जन्मेको हो। उनले पार्टीसँगको सम्बन्ध भएको ३० वर्ष बितेको बताए।"
"नेप्से निरन्तर ओरोलोतिर : कुन कम्पनीले कमाए, कसले गुमाए ?","काठमाडौं : साताको अन्तिम कारोबार दिन बिहीबार नेप्से परिसूचक फेरि ओरालो लागेको छ। यसदिन नेप्से ५८४ अंकले घटेर २४ सय ४९९७ विन्दुमा बन्द भएको छ। यसदिन २३१ कम्पनीको ६२ लाख ३४ हजार ७२१ कित्ता सेयर २ अर्ब ६७ करोड ३३ लाख ८ हजार ७९२ रुपैयाँमा खरिदबिक्री भयो। बुधबार नेप्से ५३०९ अंकले घटेर २४ सय ५५८१ विन्दुमा झरेको छ। त्यसदिन २२६ कम्पनीको ६५ लाख ६० हजार ९४७ कित्ता सेयर २ अर्ब ६६ करोड ३९ लाख ९ हजार ६२० रुपैयाँमा खरिद बिक्री भयो। ठूला कम्पनीको सेयर मापन परिसूचक सेन्सेटिभ इण्डेक्स ०४३ अंकले वृद्धि भएर ४६५२३ अंकमा अडेको छ। कारोबारमा आएका १३ वटा समूहमध्ये चारको मात्रै परिसूचक बढेको छ। होटल तथा पर्यटन,अन्य, सामूहिक लगानी कोष र लगानी समूहको परिसूचक बढेको हो। होटल तथा पर्यटनको ०७६, अन्यको ०२२, सामूहिक लगानी कोषको ००६ र लगानीको ०१६ प्रतिशतले सेयर मूल्य बढेको हो। बाँकी अन्य समूहको ०५ देखि ०७६ प्रतिशतसम्म मूल्य घटेको छ। यसदिन सबैभन्दा बढी व्यापार समूहको परिसूचक ०७६ प्रतिशतले ओरालो लागेको हो। यसदिन कारोबार रकमका आधारमा हिमालयन डिस्टिलरी अग्रस्थानमा रह्यो। सो कम्पनीको ८ करोड ८५ लाख ५२ हजार २०७ रुपैयाँमा सेयर खरिदबिक्री भयो। यस्तै, अपी पावर कम्पनीको ८ करोड ६२ लाख २१ हजार ९ सय रुपैयाँमा सेयर खरिदबिक्री गरेर दोस्रो स्थानमा रह्यो।"
भीभोले नेपालमा चौथो वार्षिकोत्सव मनाउँदै,"काठमाडौंः विश्व प्रसिद्ध प्राविधिक व्राण्ड भीभोले नेपालमा आफ्नो चौथो वार्षिकोत्सव मनाउदै छ । मंसिर २९ देखि पौष २१ गतेसम्म सहयोगी र ग्राहकहरूबाट अझ बढी सहयोगको अपेक्षासहित विभिन्न कार्यक्रमको आयोजना गर्ने जनाएको छ । चार बर्षको अवधिमा भीभोले नेपालको स्मार्टफोन बजारमा उल्लेखनीय उपलब्धि हासिल गरेको र अत्यधिक बिक्री हुने ब्राण्डमा स्थान बनाएको जनाएको छ । बार्षिकोत्सवका अवसरमा नयाँ स्मार्टफोनसमेत बजारमा ल्याउनेछ । वार्षिकोत्सवका विभिन्न कार्यक्रममा सहभागि हुने ग्राहकले भीभो ह्याण्डसेट खरीद गर्दा लक्की ड्र मा सहभागी भई पुरस्कारसमेत जित्न सक्नेछन् । भीभो नेपालका ब्राण्ड मेनेजर पियुष गिरीले सुरुमा चुनौतिपूर्ण भएपनि नेपालको ४ वर्षे सेवा आश्चार्यजनकढंगले बितेको बताएका छन् । ग्राहकहरुको विश्वास र मायाले हामीलाई सेवा विस्तार गर्न सहयोग पुग्यो , त्यसका लागि ग्राहकहरु प्रति हामी धन्यवाद ज्ञापन गर्छौं, उनले भने । कम्पनिले च्यानल पार्टनर, डिष्ट्रिब्यूटर र रिटेलरहरूलाई पनि धन्यवाद दिएको छ । के हो भीभो ? भिभो त्यस्तो प्रविधिमा आधारित कम्पनी हो, जसले ग्राहकलाई शक्तिशाली र राम्रो ह्याण्डसेट उपलब्ध गराउँछ । यसले मोबाइल र डिजिटल जीवनलाई सहज बनाउँछ । भीभोले दिगो विकास रणनीतिलाई प्रयोग गर्दै आफ्ना उत्पादन बलियो र लामो समय टिक्ने बनाएर अन्तर्राष्ट्रियस्तरको कर्पाेरेशन बनेको छ । स्थानीय युवाको प्रतिभालाई उपयोग गर्न भिभोले १० ठाउँमा अनुसन्धान र विकास केन्द्र खोलेर तालिम र काम दिएको छ । त्यस्ता केन्द्र सेन्जेन, नानजिङ, बेइजिङ, डोङ्गग्वान, हाङ्गझोउ, सांघाई, सि यान, ताइपेइ, टोकियो र सान डिएगोमा खोलिएका छन् । उपभोक्तालाई मनपर्दाे प्रविधि साथै आर्टिफिसियल इन्टेलिजेन्समा ५ जी क्षमता प्रयोग भएको छ । भीभोको वार्षिक उत्पादन क्षमता २ सय मिलियन छ । ५० भन्दा बढी मुलुकमा शाखा सञ्जालमा छन् । अहिले विश्वभर ४ सय मिलियन ग्राहकहरुले भिभोको उत्पादन प्रयोग गरिरहेका छन् ।"
विहेको पाँच दिनपछि पूर्वप्रेमीसँग फिल्म सुटिङ गर्दै कट्रिना,"मुम्बई: बलिउड अभिनेत्री कट्रिना कैफ आज विवाह बन्धनमा बाँधिदैछिन्। अभिनेता विक्की कौशलसँग उनले राजस्थानमा विवाह गर्दैछन्। तर विवाहको केही दिनपछि नै कट्रिनाले पूर्वप्रेमी सलमान खानसँग सुटिङ गर्ने भएकी छन्। बलिउड हंगामाका अनुसार टाइगर ३ को सुटिङ १३ डिसेम्बरबाट सुरु हुँदैछ। सुटिङ युरोपको रुस, टर्की र अष्ट्रीयमा हुने बताइएको छ। सुटिङ क्रिसमससम्म हुने निर्माण पक्षले जनाएको छ। फिल्मममा जबर्जस्त एक्सन रहेको बताइएको छ।"
पेले फेरि अस्पताल भर्ना,"ब्राजिल: ब्राजिलका फुटबल लिजेन्ड पेले पेटको ट्युमरको उपचार जारी राख्न अस्पताल फर्किएका छन्। ८१ वर्षीय पेलेले सेप्टेम्बरमा ट्युमर हटाउन शल्यक्रिया गराएका थिए र डाक्टरहरूले केमोथेरापी दिन आवश्यक पर्ने बताएका थिए। साओ पाउलोको अल्बर्ट आइन्स्टाइन अस्पतालले जारी गरेको विज्ञप्तिमा विरामीको अवस्था स्थिर रहेको र छिट्टै डिस्चार्ज हुन सक्ने बताइएको छ। सेप्टेम्बर ३० मा अस्पतालबाट डिस्चार्ज भइसकेपछि पेलेले गत महिना आफूलाई 'हरेक दिन राम्रो' भइरहेको महसुस गरिरहेको बताएका थिए। चिकित्सकहरूले नियमित स्वास्थ्य परीक्षणका क्रममा ट्युमर पत्ता लगाएका थिए। तीन पटकको विश्वकप विजेता सन् २०१२ मा हिप रिप्लेसमेन्ट सर्जरी गराएपछि सार्वजनिकरूपमा विरलै देखा पर्ने गरेका छन्। उनले प्रोस्टेट र मिर्गौला समस्यासँग पनि लडिरहेका छन्। गत वर्ष, पेलेका छोरा एडिन्होले उनका बुबा कमजोर स्वास्थ्य र कमजोर गतिशीलताका कारण 'एक प्रकारको डिप्रेसन'सँग लडिरहेका छन्। पेलेले २१ वर्षको व्यावसायिक करियरमा १,३६३ खेलमा १,२८१ गोलको विश्व रेकर्ड बनाएका छन्। उनले ब्राजिलका लागि ९१ पटक क्याप गरेका थिए र ७७ अन्तर्राष्ट्रिय स्तरमा गोल गरेका थिए।"
लमजुङमा जीप दुर्घटना हुँदा तीन जनाको मृत्यु,"लमजुङ: मर्स्याङ्दी गाउँपालिका८ भुस्मे नजिकै ग१ज ६३१७ नम्बरको जीप दुर्घटना हुँदा एक शिक्षक र दुई विद्यार्थीको घटनास्थलमै मृत्यु भएको छ। सो जीपमा मर्स्याङ्दी९ सिम्पानीस्थित गणेश माध्यमिक विद्यालयका शिक्षक तथा विद्यार्थी शैक्षिक भ्रमणका लागि रहेका थिए। सो दुर्घटनमा आठ जना घाइते भएको जिल्ला प्रहरी कार्यालय लमजुङका प्रहरी निरीक्षक जगदिश रेग्मीले बताए। उनका अनुसार मृत्यु हुनेमा कपिलबस्तु बाडनिय गाउँपालिका८ घर भई साही विद्यालयका शिक्षक ३८ वर्षीय कमल राना थापा, मर्स्याङ्दी९ का सोही विद्यालयमा कक्षा ७ मा अध्ययनरत १३ छात्रा प्रर्मिसा गुरुङ, कक्षा ६ मा अध्ययनरत १२ वर्षीय गणेश भण्डारी छन्। उनीहरुको जीपमा च्यापिँदा घटनास्थलमै मृत्यु भएको प्रहरीले जनाएको छ। दुर्घटनामा चालकसहित आठ घाइते भएका छन्। घाइतेको स्थानीय र प्रहरीले उद्धार गरी बेसीशहर नगरपालिका८ स्थित जिल्ला अस्पताल लमजुङमा ल्याइएको छ। घाइतेमध्ये चालक र १४ वर्षीय विद्यार्थीलाई भने अस्पतालले रिफर गरेर भरतपुर लैजाँदै गरेको प्रहरी निरीक्षक रेग्मीको भनाइ छ। अन्य छ जनाको भने जिल्ला अस्पतालमै उपचार भइरहेको छ। घाइते आठ जनाकै पहिचान खुल्न बाँकी रहेको प्रहरीले जनाएको छ। उनीहरुको टाउको, अनुहार, हातखुट्टालगायत शरीरको विभिन्न ठाउँमा चोट लागेको छ। तीन जीपमा शिक्षक र विद्यार्थी शैक्षिक भ्रमणका हिँडेका थिए।"
राष्ट्रपतिसमक्ष राष्ट्रिय मानव अधिकार आयोगको प्रतिवेदन पेश,काठमाडौं : राष्ट्रिय मानव अधिकार आयोगले राष्ट्रपति विद्यादेवी भण्डारीसमक्ष वार्षिक प्रतिवेदन पेश गरेको छ । आयोगका अध्यक्ष तपबहादुर मगरले बिहीबार राष्ट्रपति भण्डारीसमक्ष प्रतिवेदन पेश गरेका हुन् । संविधानको धारा २९४ बमोजिम आर्थिक वर्ष २०७७०७८ को राष्ट्रिय मानव अधिकार आयोगको प्रतिवेदन पेश गरेको राष्ट्रपति कार्यालयले जनाएको छ।
सेनाको हेलिकोप्टर दुर्घटनाबारे छानविन सुरु : भारतीय रक्षामन्त्री सिंह,"नयाँ दिल्ली : भारतीय रक्षामन्त्री राजनाथ सिंहले सेनाको हेलिकोप्टर दुर्घटनाबारे लोकसभामा बोलेका छन् । उनले भारतीय चिफ अफ डिफेन्स स्टाफ( सीडीएस) विपीन राउत सवार हेलिकोप्टर दुर्घटनाबारे छानविन सुरु भएको जानकारी गराएका छन् । रक्षामन्त्री सिंहले हेलिकोप्टर दुर्घटनाबारे त्रिपक्षीय छानविन गर्न आदेश दिएको लोससभालाई जानकारी दिएका छन् । अनुसन्धानको नेतृत्व एयर मार्शल मानवेन्द्र सिंहले गर्नेछन् । रक्षामन्त्री सिंहले अनुसन्धान टोली शुक्रबारनै दुर्घटनास्थल पुगेको जानकारी गराए । भारतीय सेनाको दुर्घटनाग्रस्त हेलिकोप्टरको ब्ल्याक बक्स फेला परिसकेको छ । शुक्रबार भारतीय सेनाको हेलिकोप्टर दुर्घटना हुँदा भारतीय चिफ अफ डिफेन्स स्टाफ( सीडीएस) विपीन राउत, उनकी पत्नीसहित १३ जना सैनिक अधिकारीको मृत्यु भएको थियो ।"
अवैध ढल निकासी गर्ने एक बेलायती कम्पनीलाई १५ लाख युरो जरिवाना,लण्डन : अवैधरुपमा ढल निकासी गर्ने एक बेलायती कम्पनीले झन्डै ४ वर्षपछि जरिवानास्वरुप १५ लाख युरो तिर्नु परेको छ । खानेपानी कम्पनी सेभर्न ट्रेन्टले दुई महिनामा अवैधरुपमा ढल निकासी गर्दा सो रकम जरिवाना तिर्नु परेको हो । बेलायतको किन्डरमिन्स्टर मजिस्ट्रेट अदालतले सो कम्पनीलाई १५ लाख युरो जरिवाना सुनाएको हो । गार्जियनकाअनुसार वर्सेस्टरसायरमा अवस्थित सेभर्न ट्रेन्टले करिब ३६० लिटर कच्चा पानी र ढल अवैध रुपमा निकासी गरेको थियो । सो ढल निकासी अव्यवस्थित बनेकोले अन्य पानी प्रशोधन प्लान्टले समेत क्षति व्यहोर्नु परेको भन्दै सो कम्पनीविरुद्ध अदालतसमक्ष मुद्धा चलिरहेको थियो । सो मुद्धामा सेभर्न ट्रेन्ट यसअघि नै दोषी ठहरिएको थियो । सन् २०१८ फेब्रुअरी र अगष्टमा सो कम्पनीले आफ्नो वेस्टवाटर ट्रिटमेन्ट प्लान्टस (खेर गएको पानी शुद्धिकरण) बाट अवैधरुपमा ढल निकासी गरेको त्यहाँको वातावरण विभागले बताएको छ । साथै सो कम्पनीलाई १५ लाख युरो जरिवानासहित ५८ हजार ४ सय अभियोजन लागत तिर्न अदालतले आदेश दिएको छ ।
विवाह बन्धनमा बाँधिदै भारतीय अभिनेत्री कट्रिना कैफ,"काठमाडौं : भारतीय अभिनेत्री कट्रिना कैफ आज विवाह बन्धनमा बाँधिदै छिन्। उनी बलिउड अभिनेता विक्की कौशलसँग लगनगाँठो कस्न लागेकी हुन्। माधोपुरस्थित सिक्स सेन्स फोर्ट बारबडमा उनीहरुको विवाह 'रोयल' शैलीमा हुन लागेको हो। त्यहाँको समयअनुसार आज दिउँसो ३:३० देखि ३४५ को समयमा उनीहरुको विवाह हुनेछ। क्याट्रिनाले विवाहमा सब्यसाचीको डिजाइनर लेहेंगा लगाउनेछिन्। मिडिया रिपोर्टअनुसार कट्रिनाले आफ्नो विवाहको ७५ प्रतिशत खर्च आफै ब्यहोर्ने जनाइएको छ। उनले यात्रा,सुरक्षा, पाहुनासम्बन्धि खर्च हेर्नेछिन्। अर्कोतर्फ विक्कीले बाँकी २५ प्रतिशत खर्च व्यहोर्ने छन्। यद्देपी कट्रिना र विक्कीले आफ्नो विवाहसँग सम्बन्धित सबै कुरा गोप्य राख्ने प्रयास गरेका थिए। तर यो जोडिको विवाह हुनुअघि नै कट्रिना कैफको फ्यान क्लबमा उनीहरुको विवाहको कार्डको तस्बिर भाइरस भएको थियो। कट्रिनाले आफ्नो पुरानो भिडियोमध्ये एकमा विवाह र सम्बन्धबारे आफ्नो धारणा व्यक्त गरेकी थिइन्। उनले भनेकी थिइन बिहेसम्म अविवाहित रहने भनेको मैले थिइनँ। त्यसैले हामी सधैं भनाइमा अडिग रहनुपर्छ। अहिलेसम्म दुवैजनाले भने आफ्नो सम्बन्धलाई भने गोप्य नै राखेका छन्।"
सभापतिको उम्मेदवारमा अडिग छु : विमलेन्द्र निधि,"काठमाडौं : नेपाली कांग्रेसका उपसभापति वीमलेन्द्र निधिले सभापतिको उम्मेदवारबाट पछि नहट्ने बताएका छन् । पार्टी कार्यालय सानेपामा पत्रकारसँग कुरा गर्दै उनले यस्तो बताएका हुन् । निधिले भने,मलाई पार्टी सभापति शेरबहादुर देउवा र वरिष्ठ नेता रामचन्द्र पौडेल दुवैजनाले अहिलेसम्म छलफलमा बोलाउनु भएको छैन । उहाँहरुको मप्रति सहानुभुति छ। उनले केन्द्रमा पनि निर्विरोध नेतृत्व चयन हुन आवश्यक रहेको बताए। नेपाली कांग्रेसको १४ औं महाधिवेशन भोलिदेखि सुरु हुँदैछ।"
मोटरसाइकल दुर्घटनामा शिक्षकको मृत्यु,"उदयपुर : उदयपुरको चौदण्डिगढी नगरपालिका ७ का एक युवाको दुर्घटनामा परी ज्यान गएको छ । बुधबार बेलुका बेल्टारबजारबाट सदरमुकाम गाईघाटतर्फ जानेक्रममा चौदण्डीनपा ६ सातधारेमा मोटरसाईकल दुर्घटनामा परी घाइते भएका ४० वर्षीय उमेश राईको बिहीबार बिहान ज्यान गएको हो । स१०प३१३३ नम्बरको निजी मोटरसाइकलबाट मदन भण्डारी स्मृति लोकमार्ग हुँदै गाईघाट हिँडेका राई बिहीबार बिहान सडक किनारामा घाइते अवस्थामा फेला परेको जिल्ला प्रहरी कार्यालयका डीएसपी बेदप्रसाद गौतमले जानकारी दिए । घाइतेलाई तत्काल उद्धार गरी नगर अस्पताल बेल्टार ल्याइएकोमा उपचारका क्रममा ज्यान गएको उनले बताए । कति खेर कसरी दुर्घटना भयो भन्ने एकिन हुन सकेको छैन,' उनले भने, घटनाको प्रकृति हेर्दा तीव्र गतिमा रहेको मोटरसाइकल अनियन्त्रित हुँदा बिजुलीको पोलमा ठोक्किएर दुर्घटना भएको हुनसक्छ ।' सडक किनारामा दुर्घटना भएकाले रातिको समयमा कसैले नदेखेको हुनसक्ने उनको अनुमान छ । घटनाको थप अनुसन्धान भइरहेको डीएसपी गौतमले बताए । स्थानीय पारुहाङ्ग एकेडेमिका शिक्षक रहेका राईको मृत्युको खबरपछि चौदण्डिगढी नगरपालिका क्षेत्रका विद्यालयमा बिहीबार शोक विदा दिएको शिक्षक किशोर ताम्राकारले जानकारी दिए ।"
"नेपाली कांग्रेससँग १० करोड मौज्दात, महामन्त्रीद्वयको प्रतिवेदन पारित","काठमाडौं: नेपाली कांग्रेसले आफ्नो पार्टीसँग १० करोड मौज्दात रहेको जनाएको छ। पार्टी प्रवक्ता विश्वप्रकाश शर्माले केन्द्रीय कमिटीको निर्णय प्रस्तुत गर्दै यस्तो जानकारी दिएका हुन्। बैठकले महामन्त्रीद्वय शशांश कोइराला र पूर्णबहादुर खड्काले प्रस्तुत गरेको प्रतिवेदन पारीत गरेको छ। त्यस्तै कोषाध्यक्ष सीतादेवि यादवले प्रस्तुत गरेको लेखा समितिको प्रतिवेदनसमेत बैठकले पारित गरेको छ। ती प्रतिवेदन केन्द्रीय कमिटीमा प्रस्तुत हुनेछन्। अब हामी नेतृत्व चयनमा मात्रै केन्द्रीत हुन्छौं। महाधिवेशन सकिएपछि नीति अधिवेशन हुन्छ, प्रवक्ता शार्माले भने।"
कांग्रेस महाधिवेशन : केन्द्रीय समितिमा अर्घाखाँचीका ८ जना भिड्दै,"सन्धिखर्क : नेपाली कांग्रेसको केन्द्रीय समितिमा अर्घाखाँचीबाट ८ जनाले उम्मेद्वारी दिने भएका छन् । कांग्रेसको १४ औ महाधिवेशन नजिकदै गर्दा जिल्लाका ८ जना नेताले सहमहामन्त्रीसहित केन्द्रीय सदस्यमा उम्मेद्वारी दिने तयारी गरेका छन् । उम्मेद्वारीको टिकट फाइनल गर्न उनीहरु आफू निकट नेताहरुको दौडधुपमा लागिरहेका छन् । वर्तमान केन्द्रीय सदस्य समेत रहेका पूर्बमन्त्री मानबहादुर विक र संघीय सांसदकी सचेतक पुस्पा भुसालले सहमहामन्त्रीमा उम्मेद्वारी दिने बताएका छन्। नेपाल दलित संघका पूर्वसभापति समेत रहेका विक पूर्वराज्य मन्त्री समेत हुन् । उनलाई नेपाली कांग्रेसले उपराष्ट्रपतिको समेत उम्मेद्वार बनाएको थियो भने महिला नेतृ भुसाल प्रखर र स्पष्ट बक्ता नेताको रुपमा चिनिन्छिन् । उनी संविधान सभा र वर्तमान संसदमा प्रतिपक्षको रुपमा कडा आवाज उठाउने नेताको रुपमा चिनिन्छन् । यसपालीको निर्वाचनमा सहमहामन्त्रीमा उम्मेद्वारी दिने बताएकी छिन्। नेपाली कांग्रेसका पूर्वकेन्द्रीय सदस्य तथा पूर्वमन्त्री रेवती प्रसाद भुसाल, नेपाली कांग्रेसका पूर्व जिल्ला सभापति तथा सन्धिखर्क नगरपालिकाका नगर प्रमुख कमल प्रसाद भुसाल, नेपाली कांग्रेसका नेता तथा छत्रदेव गाउँपालिकाका अध्यक्ष लेखनाथ पोख्रेल, कांग्रेस नेताहरु डाक्टर जय बहादुर टण्डन र हिम्मत टण्डन र डाक्टर मुक्ति श्रेष्ठले केन्द्रीय सदस्यमा उम्मेद्वारी दिने बताएका छन्।"
"मोटरसाइकल दुर्घटनामा दुईको मृत्यु, एक घाइते",उदयपुर : उदयपुरको चौदण्डिगढी नगरपालिकाका अलगअलग दुर्घटना दुईजनाको ज्यान गएको छ। बेल्टारबजारबाट सदरमुकाम गाईघाटतर्फ स१०प३१३३ नम्बरको मोटरसाइकल मदन भण्डारी स्मृति लोकमार्गको चौदण्डीनपा ६ सातधारेमा दुर्घटना हुँदा वडानं ७ का ४० वर्षीय उमेश राईको ज्यान गएको हो । त्यसैगरी फत्तेपुररामपुर सडकखण्डको चौदण्डिगढी नगरपालिका ३ हात्तिसार बिहीबार बिहान मोटरसाइकल दुर्घटनामा सिरहाको लहान नगरपालिका वडानं २२ का ३२ वर्षीय ओम विकको घट्नास्थलमै ज्यान गएको हो । सप्तरीको फत्तेपुरबाट उदयपुरको रामपुरतर्फ प्र२०३००९प४८४१नम्बरको मोटरसाइकल दुर्घटना हुँदा उनको ज्यान गएको जिल्ला प्रहरी कार्यालयका डीएसपी बेदप्रसाद गौतमले जानकारी दिए । राई बिहीबार बिहान सडक किनारामा घाइते अवस्थामा फेला परेपछि स्थानीयले उद्धार गरी नगर अस्पतला पुर्याएका थिए । उनी पारुहाङ्ग एकेडेमिका शिक्षक हुन्। हात्तिसारमा दुर्घटनामा परी घाइते भएका सप्तरीको महुलीका २५ वर्षीय विजय घतानीको अवस्था गम्भीर छ। घाइतेलाई धरानस्थित विपी कोइराला स्वास्थ्य विज्ञान प्रतिष्ठानमा राखी उपचार भइरहेको र घटनाको थप अनुसन्धान भइरहेको प्रहरीले जनाएको छ।
"पौडेल गएनन्, देउवाले सभापतिमा उठ्नेबारे जानकारी गराउँदै","काठमाडौं : नेपाली कांग्रेस केन्द्रीय कार्य समितिको बैठक सुरु भएको छ। बैठकमा कांग्रेस वरिष्ठ नेता रामचन्द्र पौडेल भने अहिलेसम्म गएका छैनन् । बैठक पार्टी कार्यालय सानेपामा जारी छ । बैठकले दुईवटा सहमहामन्त्री थप्ने निर्णय गर्ने बुझिएको छ। यस्तै, बैठकमा सभापति शेरबहादुर देउवाले आसन्न महाधिवेशनमा पुनःसभापतिमा दोहोरिन इच्छुक रहेको जानकारी गराउँदैछन्। कांग्रेस महाधिवेशन आउन अब १ दिन मात्रै बाँकी छ। देउवा पक्षले पदाधिकारीको टुंगो लगाउन सकेको छैन भने उता संस्थापनइतर समूहलाई पनि सभापति छान्न सकस भएको छ।"
शेखरलाई जिल्ला नेताको सुझाव : 'साझा उम्मेदवार बन्नुभयो भने जित्नुहुन्छ',"काठमाडौं : कांग्रेसको संस्थापनइत्तर पक्षमा सभापतिको साझा उम्मेदवार चयन गर्नका लागि नेताहरूबीच रस्साकस्सी चलिरहेको छ । आकांक्षी नेताहरू आफ्नो पक्षमा माहोल बनाउन दौडधुप गरिरहेका छन् । केही दिनयता नेताहरू रातदिन छलफलमा छन् । तर, सहमति जुट्न सकेको छैन । सभापतिका लागि वरिष्ठ नेता पौडेल, पूर्वमहामन्त्री प्रकाशमान सिंह र केन्द्रीय सदस्य शेखर कोइरालाबीच रस्साकस्सी चलेको छ। महामन्त्री शशांक कोइरालाले भने आफू नै सभापतिको उम्मेदवार हुनुपर्छ भन्ने दाबी नरहेको भनिसकेका छन्। सभापतिका आकांक्षी नेता शेखर कोइरालाले बिहीबार बिहान जिल्ला र प्रदेशका नेताहरूसँग अलग्गै छलफल गरेका छन्। उनले जिल्लाका नेताहरूको सुझाव र सल्लाह लिएका थिए । धेरै साथीहरूले साझा उम्मेदवार बनाऔँ, त्यो साझा उम्मेदवार तपाईं बन्नुभयो भने जित्न सकिन्छ भन्ने धारणा राख्नुभयो, कतिपयले मध्यमार्गी बाटोबाट एकताकै बाटो रोज्नुपर्ने भन्नुभयो,'एक जिल्लाका सभापतिले भने, समग्रमा सहमति र एकताको विकल्प छैन, हामीले त्यही सुझाव दिएका छौँ । छलफलमा नेता कोइरालाले भने देशभरका साथीहरूको सुझावले झन् उत्साह मिलेको भन्दै सभापतिमा दाबी नछाड्ने बताएका थिए । बिहानमात्रै वरिष्ठ नेता पौडेलको निवासमा पुगेर सिंहले माने आफूले छोड्ने, नभए आफूलाई सघाउन भनेका थिए । ती जिल्ला सभापतिका अनुसार शेखरले प्रकाशमानले मान्दै नमानेको अवस्थामा पनि आफू उम्मेदवारीबाट पछि नहट्ने बताएका थिए । मैले सभापतिको दाबी छाडेको छैन, छाड्दिनँ, शेखरको भनाइ उदृत गर्दै ती सभापतिले भने, हामीले पनि उहाँलाई सकेसम्म आफ्नो नाममा सहमति जुटाउने प्रयास गर्न आग्रह गर्यौँ । नेता सिंहले आफूबाहेक अरू कसैका लागि पनि नछोड्ने बताएपछि संस्थापनइतर पक्षमा एकताको प्रयासमा लागेका नेताहरू नै एकताको सम्भावना कमजोर बनेको भन्न थालेका छन् । हाम्रो प्रयास एकतामात्रै होइन, जित निकाल्ने गरीको एकताको प्रयास हो, तर मिलाउन कहाँ सजिलो छ र ?, बिहीबार बिहान बत्तीसपुतलीमा छलफलपछि एक केन्द्रीय सदस्यले भने, हाम्रो प्रयास जारी छ, तर सम्भावना भने कमजोर बन्दैछ । ती नेताले आकांक्षी नेताहरूको हठका कारण समस्या उत्पन्न भएको बताए । सबैलाई चाहिएको छ, सबैलाई सभापति नै हुनुपर्नेछ, कोही सामुहिक एकतामा विश्वास गर्न सक्ने अवस्थामा छैनन्, ती नेताले भने । बुधबार अपरान्ह चार आकांक्षीबीच छुट्टै छलफल भए पनि सहमति जुटेनँ । बरू तनावको अवस्था बनेको थियो । उनीहरूले आफूहरूमध्ये कसलाई उम्मेदवार बनाउने भन्ने विषयमा छलफल गरेर सुझाव दिन केन्द्रीय सदस्यहरूलाई भनेका थिए । विहीबार बिहान बत्तीसपुतलीमा केन्द्रीय सदस्यमात्रै बसेर छलफल गरेका छन् । हामीले एउटा धारणा बनाएका छौँ, त्यही आधारमा अब समूहको बैठकमा बसेर छलफल गर्छौँ,'ती केन्द्रीय सदस्यले भने ।"
"ट्राफिक नियम : जहाँ कारबाही, त्यहीँ जरिवाना","काठमाडौं: काठमाडौं उपत्यकामा तपाइँ ट्राफिक नियम मिचेर कारबाही पर्नुभएको छ? जरिवाना तिर्दा बैंकमा घन्टौं लाइनमा बस्नुभएको छ? उपत्यकामा ट्राफिक प्रहरीले कारबाही स्थलबाटै जरिवाना तिर्ने व्यवस्था गरेको छ। केहीगरी सवारी चालकहरुले ट्राफिक नियम उल्लंघन गरेर कारबाहीमा परे तत्कालै जरिवाना तिरेर आफ्नो कागजात फिर्ता लिन सकिने छ। महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक जनक भट्टराईलेज बिहीबार प्रविधिमा आधारित 'पे फाइन अन द स्पोर्ट  इन्स्ट्यान्ट पेमेन्ट सिस्टम' व्यवस्थाको सुरुवात गरेका छन्। सो अवसरमा एसएसपी भट्टराईले ट्राफिक सेवा आधुनिक तथा प्रविधियुक्त हुँदै गएको बताए। 'अबदेखि चिट काटेपछि जरिवाना तिरेर ट्राफिक कार्यालयमा गई कागजात फिर्ता लिने व्यवस्थामा परिमार्जन गरी थप सहज बनाउन जरिवाना रकम तत्काल भुक्तान गरी कागजात फिर्ता लिने प्रणालीको सुरुवात भएको छ,' कार्यक्रममा उनले भने। पहिलो चरणमा गौशाला, दरवारमार्ग, थापाथली, जावालाखेल र जनसेवा गरि पाँच वटा ट्राफिक कार्यालयबाट सुरु गरेको यो सेवालाई क्रमशः अन्य कार्यालयमा समेत विस्तार गर्ने महाशाखाले जनाएको छ। मादक पदार्थ सेवन गरी सवारी चलाएको, लेन अनुशासन पालना नगरेको र रातो बत्ती उल्लंघन गरेका चालकहरुले भने ट्राफिक जनचेतनामुलक प्रशिक्षण लिएपछि ट्राफिक प्रहरी महाशाखाबाट मात्र आफ्नो कागजात फिर्ता लिन सकिने समेत महाशाखाले जनाएको छ।"
"मणिपाल मेडिकल कलेज : न इन्टरनेट, न पानी, चर्कोरुपमा शुल्क असुल्दै","काठमाडौं : पोखरास्थित मणिपाल मेडिकल कलेजका एक विद्यार्थीका अभिभावकले अन्नपूर्णसँग गुनासो पोखे, होस्टेलमा पानीको सुविधा छैन। नेट पनि छैन । विद्युत उपभोग गरेवापत छुट्टै पैसा तिर्न भनेको छ। तर, होस्टेल शीर्षकमा प्रतिविद्यार्थीबाट प्रत्येक वर्ष १ लाख ३८ हजार रुपैयाँ असुलेको छ । केहि अभिभावकलाई शुल्क दिन ताकेता समेत गरेको छ । एक विद्यार्थीका अभिभावकले भने, मेरो छोरो भर्ना हुनुभन्दा ४ दिन अगाडि कलेजले होस्टेल अनिवार्य गरेको थिएन। अहिले होस्टेल अनिवार्य भनेर भन्यो। मेरो छोराले छात्रवृत्तीमा नाम निकालेको हो। बाहिर कोठा ल्याएर बसिसकेकाले कोठा छोडेर होस्टेल जानुपर्ने भयो। सोहि कलेजका एक पीडित विद्यार्थीले भने, पानी बाहिरबाट किनेर पिउनुपर्ने बाध्यता छ। पहिलेका विद्यार्थीले जार किनेर राख्थे । पहिले होस्टेल अनिवार्य थिएन। उनले नेटको पैंसा तिरेर चलाउनुपर्ने बाध्यता रहेको बताए । उनले भने,यहाँ छात्रवृत्ति प्राप्त गरेका र नगरेका दुबैलाई होस्टेल बस्नुपर्ने बाध्यता छ । हामी निकै मारमा परेका छौं । मणिपाल मेडिकल कलेजले विद्यार्थीबाट मनोमानि शुल्क लिएको छ। सोहि कलेजका अर्का अभिभावकले अन्नपूर्णसँग भने, 'छाप्रोजस्तो होस्टेल छ। एक्लै एउटा कोठामा बस्दा १ लाख ३८ हजार तिर्नुपर्छ । बिजुलीको पैंसा पनि छुट्टै तिर्नुपर्ने रहेछ । खोइ नियम बुझ्नै गाह्रो। पहिलो किस्ताबापतको १३ लाख ४१ हजार ८३ रुपैयाँ विद्यार्थीले काठमाडौं विश्वविद्यालयको खातामा जम्मा गरेका छन् । चिकित्सा शिक्षा आयोगले अतिरिक्त शुल्क नलिन आग्रह गरेको छ । केहि मेडिकल कलेजहरुले अतिरिक्त शुल्क लिएपछि आयोगले ध्यानाकर्षण गराएको हो । विद्यार्थीको शिक्षण सिकाइका लागि आयोगले निर्धारण गरेको भन्दा अन्य शीर्षकमा रकम अनिवार्य नभएको स्पष्ट पारेको छ । आयोगले बुधबार जारी गरेको सूचनामा भनिएको छ, शैक्षिक सत्र २०७७०७८ का लागि हाल विश्वविद्यालयमार्फत विभिन्न शिक्षण संस्थामा भर्ना भएका विद्यार्थी, अभिभावक तथा सरोकारवालाबाट शिक्षण संस्थाले आयोगले तोकेको शिक्षण शुल्कको अतिरिक्त अनिवार्य तिर्नुपर्ने गरी शुल्क निर्धारण गरेको भनी प्रमाणसहित यस आयोगमा उजुरी दिएको सन्दर्भमा विद्यार्थीको शिक्षण सिकाइका लागि आयोगले निर्धारण गरेको भन्दा अन्य शीर्षकका रकम अनिवार्य नभएको व्यहोरासम्बन्धित सबैका लागि जानकारी गराइन्छ । शिक्षण शुल्क बुझाउँदा राष्ट्रिय चिकित्सा शिक्षा ऐन, २०७५ को दफा १८ बमोजम एक तिहाइ रकम पहिलो वर्ष विश्वविद्यालयमा र बाँकी रकम वार्षिक रुपमा किस्ताबन्दीमा शिक्षण संस्थामा बुझाउनुपर्ने व्यस्था रहेको पुनः स्मरण गराइन्छ,' सूचनामा भनिएको छ । आयोगले कात्तिक २८ गते मेडिकल अध्ययनको शुल्क निर्धारण गरेको थियो। जसअनुसार उपत्यकाभित्र ४० लाख २३ हजार २ सय ५० र उपत्यका बाहिर ४४ लाख ३६ हजार २५ रुपैयाँ छ । तर, आयोगले निर्धारण गरेबाहेक पनि केही कलेजले विद्यार्थीबाट ६ लाखसम्म शुल्क असुलेका छन् । आयोगका सूचना अधिकारी सेमन्त राज कोइरालाले तोकेको शुल्कबाहेक अन्य शुल्क अनिवार्य नभएको बताए।"
"ओली अस्वस्थ, सामान्य रुघाखोकी",काठमाडौं : नेकपा एमाले अध्यक्ष केपी शर्मा ओली अस्वस्थ भएका छन्। उनलाई सामान्य रुघाखोकी लागेको छ। अस्वस्थ भएपछि अध्यक्ष ओली घरमै आराम गरिरहेका छन्। बिहीबार प्रेस चौतारीले आयोजना गरेको कार्यक्रममा सहभागी हुने कार्यक्रम थियो। ओलीका प्रेस संयोजक रामशरण बजगाईँले अध्यक्षलाई सामान्य रुघाखोकी लागेकाले सार्वजनिक कार्यक्रममा सहभागी नहुने अन्नपूर्णलाई जानकारी दिए।
"भारतीय सेनालाई अपूरणीय क्षति, हामीले सच्चा मित्र गुमायौं : नेपाली सेना","काठमाठौं : भारतीय चिफ अफ डिफेन्स स्टाफ (सीडीएस) विपीन रावतको निधनप्रति नेपाली सेना दु:ख व्यक्त गरेको छ। नेपाली सेनाले बिहीबार विज्ञप्ति जारी गर्दै रावतको निधनप्रति दु:ख व्यक्त गरेको हो। रावतको निधनलगत्तै प्रधानसेनापति प्रभुराम शर्माले भारतीय सेना र जनरल रावतको परिवारलाई बिहीबार साँझ टेलिफोन गरी समवेदना दिएका थिए। प्रधान सेनापति शर्माले बुधबार समवेदना पत्रसमेत पठाएका थिए। नेपाली सेनाले एक सच्चा मित्रलाई गुमाएको जनाएको छ। रावतको निधनबाट भारतीय सेनालाई अपूरणीय क्षति भएको समेत सेनाले बताएको छ। राष्ट्रपति विद्यादेवी भण्डारीले  मार्च  मा भारतीय सेनाध्यक्षको हैसियतमा रावतलाई नेपाली सेनाको मानार्थमहारथीको दर्जाबाट सम्मान गरेकी थिइन्। जनरल रावत सेना दिवस तथा महाशिवरात्रीको अवसरमा सन्  फेब्रुअरी  मा नेपाली सेनाले आयोजना गरेको सैनिक कार्यक्रममा सहभागी भएका थिए। बुधबार भारतीय सेनाको हेलिकोप्टर दुर्घटना हुँदा विपीन राउत, उनकी पत्नीसहित १३ जना सैनिक अधिकारीको मृत्यु भएको थियो । भारतीय सेनाको हेलिकोप्टर दुर्घटना : विपीन रावत गम्भीर घाइते भारतको चिफ अफ डिफेन्स स्टाफ विपीन रावतको हेलिकोप्टर दुर्घटनामा मृत्यु विपीन रावतको पाँच वर्षअघिको त्यो नेपाल भ्रमण को हुन् भारतको चिफ अफ डिफेन्स स्टाफ विपीन रावत?"
भायनेटको १७५ एमबीपीएस इन्टरनेट १२५० मा,"काठमाडौं: भायनेटले उच्च गतिको इन्टरनेट सेवा बजारमा ल्याएको छ । ग्राहकलाई कम मूल्यमा उच्च गतिको इन्टरनेट सेवा प्रदान गर्ने अल्ट्राफाई योजना अन्तर्गत् १२५ एमबीपीएस, १७५ एमबीपीएस र २५० एमबीपीएसका तीन प्याकेन लन्च गरेको छ । यसमध्ये १ सय ७५ एमबीपीसको प्रति महिना १ हजार २ सय ५० रुपैयाँ मात्र छ । यो योजना २ भीया टीभी प्रयोगकर्ताका लागि हो । यसका साथै भायनेटले निःशुल्क इन्टरनेट स्थापना, निःशुल्क पहिलो सेटटपबक्स उपलब्ध गराउने जनाएको छ । नोकिया, जुनिपर, सीस्को, सीएना र सीडेटा जस्ता विश्वव्यापी कम्पनीहरूसँग साझेदारी मार्फत भायनेटले पूर्वाधार अपग्रेड गरेको छ ।"
विद्यार्थीलाई ह्वावेको २० हजार डलरसम्म पुरस्कार योजना,"काठमाडौं: ह्वावेले नेपालमा पहिलोपटक सीड्स फर द फ्युचर कार्यक्रम ल्याएको छ । स्नातक तहमा आईसीटी पढिरहेका विद्यार्थीहरूका लागि यो कार्यक्रम लक्षित छ । काठमाडौंमा एक कार्यक्रमका बिच यसको सुरुवात गरेको हो । यसअन्तर्गत् अनलाइनबाट छनोट भएका २० विद्यार्थीले पहिले ८ दिने अनलाइन प्रशिक्षणमा भाग लिनेछन् । त्यसपछि घान्द्रुकमा ह्वावेद्वारा निर्मित ४ जी बेस स्टेशन भ्रमण गर्नेछन् र उद्योग विशेषज्ञको कक्षामा उपस्थित हुन पाउने छन् । यस्तै टेक४गुड विश्वव्यापी प्रतिस्पर्धामा भाग लिने मौकासमेत पाउने छन् । जहाँ उनीहरूले सामाजिक र वातावरणीय समस्याहरू समाधान गर्न, प्रविधिको फाइदा उठाउन र २० हजार अमेरिकी डलरसम्मको पुरस्कार जित्न सक्नेछन् । यो कार्यक्रम २००८ मा पहिलोपटक थाइल्याण्डमा सुरु भएको थियो । त्यसपछि १ सय ३० देश र क्षेत्रबाट ९ हजारभन्दा बढी विद्यार्थीहरूले कार्यक्रममा भाग लिइसकेका छन् । अक्टोबर ६७ नोभेम्बर ह्वावेले सिडस्नेपालडटकम मा आवेदन खुला गरेको थियो । त्यसपछि आईसीटी प्रोफेसरहरूको फ्युचर सेलेक्सन कमिटी ले २० स्नातक विद्यार्थीहरू छनोट गरेको थियो । उद्घाटन कार्यक्रमका प्रमुख अतिथि शिक्षा राज्यमन्त्री बोधमाया कुमारी यादवले ग्रामीण तथा दुर्गम क्षेत्रका नेपालीको डिजिटल कनेक्टिभिटीमा पहुँच हुनुपर्नेमा जोड दिइन् । कार्यक्रममा ह्वावे एसिया प्यासिफिकका उपाध्यक्ष जे चेनले डीजीटल प्रतिभा विकासमा लगानी गर्ने कम्पनिको योजना बारेमा जानकारी दिए । चेनले ५ वर्षमा ह्वावेले एसिया प्रशान्त क्षेत्रमा मात्रै ५ लाख आइसीटी प्रतिभा विकास गर्न थप ५ करोड अमेरिकी डलर लगानी गर्ने प्रतिबद्धता व्यक्त गरे । ह्वावे नेपालका प्रमुख कार्यकारी अधिकृत विलियम झाङले नेपालमा ५ वर्षमा १० हजार आईसीटी प्रतिभा विकास गर्ने ह्वावेको प्रतिबद्धता दोहोयाउने र सीड्स फर द फ्युचरको अर्को संस्करणमा थप महिला सहभागिताको अपेक्षा गरे ।"
राष्ट्रिय क्रिकेट टोलीको मुख्य प्रशिक्षक बन्दै पुबुदु,"काठमाडौं : नेपाल क्रिकेट संघ (क्यान)ले श्रीलंकाका पूर्व क्रिकेटर पुबुदु दासानायकेलाई मुख्य प्रशिक्षक बनाउने तयारी गरेको छ । क्यान स्रोतका अनुसार नेपालका पूर्व मुख्य प्रशिक्षकसमेत रहेका दासानायकेलाई पुनः राष्ट्रिय टोलीको जिम्मा दिन लागिएको हो । दासानायकेलाई नियुक्ति गर्ने सम्भावना बलियो छ । तर, यसको अन्तिम टुंगो भने लाग्न बाँकी छ, 'क्यान स्रोतले भन्यो, अब केही दिनमै सबै कुरा टुंगिने छ । नेपालको राष्ट्रिय टोलीले छिट्टै नयाँ प्रशिक्षक पाउने छ । नेपालले सन् २०२२ को सुरुआतमै आईसीसी टीट्वेन्टी विश्वकप छनोट खेल्ने तालिका छ । त्यही कारण जतिसक्दो चाँडो मुख्य प्रशिक्षक नियुक्ति गर्ने अभियानमा क्यान लागेको छ। क्यानले मुख्य प्रशिक्षकको लागि खुला आवेदन मागेको थियो । नेपाली क्रिकेट टोलीको मुख्य प्रशिक्षक बन्न ६० प्रशिक्षकले आवेदन दिएका थिए । क्यानले उत्कृष्ट १५ जनाको अन्तर्वार्ता पनि लिएको थियो । यस अघि दासानायके सन् २०११ देखि २०१५ सम्म नेपालको मुख्य प्रशिक्षकको जिम्मेवारी सम्हालेका थिए । उनकै प्रशिक्षणमा नेपालले पहिलो पटक सन् २०१४ मा आईसीसी टीट्वेन्टी विश्वकप खेलेको थियो । त्यही कारण उनलाई नेपालको सफल क्रिकेट प्रशिक्षका रुपमा लिइन्छ । पुबुदुको प्रशिक्षकमा नेपालले डिभिजन ४ देखि ३ सम्म उपाधि जितेको थियो । गत असोजमा भएको एभरेष्ट प्रिमियर लिगमा पुबुदुले भैरहवा ग्ल्याडियटर्सको प्रशिक्षकका रुपमा काम गरेका थिए । २०१५ मा नेपाली क्रिकेटको आन्तरिक किचलोको कारण देखाउँदै पुबुदुले प्रशिक्षक छाडेर अमेरिका गएका थिए ।मुख्य प्रशिक्षक डेभ वाटमोरले राजीनामा दिएपछि नेपाल क्रिकेट मुख्य प्रशिक्षकविहीन छ । ओमानमा भएको आईसीसी विश्वकप क्रिकेट लिग२ को त्रिकोणात्मक एकदिवसीय शृंखलापछि वाटमोरले राजीनामा दिएका थिए ।"
शान्ति मिसनमा रहेका सात सैनिकको हत्या,माली: मालीमा संयुक्त राष्ट्रसंघका सात शान्ति सैनिक मारिएका छन्। मालीमा खटेको शान्ति मिसन मिनुस्माका ७ जना सैनिक मारिएको बताइएको छ। बुधबार ती सैनिक मालीको राजधानी बामाको नजिकै भएको आक्रमणमा मारिएका हुन्। सो आक्रमणमा परी अरु तीनजना गम्भीररुपमा घाइते भएका संयुक्त राष्ट्रसंघीय सो शान्ति मिसनले जनाएको छ। मालीको सो संयुक्त राष्ट्रसंघीय मिसनले सहायता सामग्री बोकेर डोजेन्टा नगरबाट गइरहेका बेला सवारी साधनमाथि नै हमला गरिएको थियो। सो हमलामा परी सात जना शान्ति सैन्य मारिएका र अरु तीन जना गम्भीररुपमा घाइते भएका यहाँको सो मिसनले विज्ञप्ति प्रकाशन गरी जानकारी दिएको छ। यसअघि पनि मालीको शान्ति मिसनलमा यसैगरी हमला हुने गरेको छ। जसमा परेर कैयौँ सैनिक मारिएका छन्। सो शान्ति मिसनमाथि भएको हमलाको संयुक्त राष्ट्रसंघीय महासचिव एन्टोनियो गुटर्रेसले निन्दा गरे। उनले शान्ति स्थापनाका लागि खटेका सैनिकमाथिको हमला निन्दनीय रहेको बताए।
पार्टी एकताका लागि सभापतिमा देउवाको निरन्तरता : गृहमन्त्री खाँड,"काठमाडौं : नेपाली कांग्रेस नेता तथा गृहमन्त्री बालकृष्ण खाँडले पार्टी एकताका लागि सभापतिमा शेरबहादुर देउवाको निरन्तर आवश्यक रहेको बताएका छन्। पार्टी केन्द्रीय कार्यालय सानेपामा पत्रकारलाई संक्षिप्त प्रतिक्रिया दिँदै गृहमन्त्री खाँडले यस्तो बताएका हुन्। गृहमन्त्री खाँडले भने,' राजनीतिक स्थिरता, पार्टी एकता र कार्यकताको वृहत्तर हितका निम्ति पार्टी सभापतिमा शेरबहादुर देउवालाई नै निरन्तरता दिनुपर्छ।' उनले यो महाधिवेशनले एतिहासिक निर्णय गर्दै सभापतिमा देउवालाई नै निरन्तरता दिनेमा आफू विश्वस्त रहेको दावी गरे। गृहमन्त्री खाँडले आगामी स्थानीय तहको निर्वाचन र आम निर्वाचन निष्पक्ष, स्वतन्त्र र धाँधलीरहित वातावरणमा सम्पन्न गर्न कांग्रेसमा एकता र वर्तमान गठबन्धनको स्थिरता आवश्यक रहेको औल्याए। स्थानीय तहको निर्वाचन, आम निर्वाचन स्वच्छ, निष्पक्ष र धाधलीरहित वातावरणमा सम्पन्न गर्न नेपाली कांग्रेसमा एकता र गठबन्धनको स्थिरता आवश्यक छ, 'उनले भने।"
रावतको अन्त्येष्टिमा सहभागी हुन बलाधिकृत रथी कार्की भारत जाँदै,"काठमाडौं : भारतीय चिफ अफ डिफेन्स स्टाफ (सीडीएस) विपीन रावत अन्त्येष्टिमा सहभागी हुन नेपाली सेनाका तर्फबाट बलाधिकृत रथी बालकृष्ण कार्की भारत जाने भएका छन्। रावतको भोलि (शुक्रबार) भारतको नयाँ दिल्लीमा अन्त्येष्टि गरिने भएको छ। नेपाली सेनाका अनुसार रावतको अन्तिम सम्मानमा सहभागी हुन नेपाली सेनाको प्रतिनिधित्व गर्दै बलाधिकृत रथी कार्की त्यहाँ जान लागेका हुन्। शुक्रबार भारतीय सेनाको हेलिकोप्टर दुर्घटना हुँदा विपीन राउत, उनकी पत्नीसहित १३ जना सैनिक अधिकारीको मृत्यु भएको थियो ।"
विवाह महोत्सव भव्य,"जनकपुरधाम : राम र सीताबीचको अटुट प्रेम र आदर्श विवाहलाई मिथिला नगरी जनकपुरमा फेरि एक पटक जीवन्त पारिएको छ। आदर्श जोडीको वैवाहिक सम्बन्धले नेपाल र भारतबीच साँस्कृतिक तथा धार्मिक सम्बन्ध प्रगाढ बनाउने मात्र नभई आदर्श विवाहको महत्वलाई पनि उजागर गर्ने गर्दछ। जसको साक्षी लाखौं श्रद्धालु भक्तजन बन्ने गरेका छन्। जानकी मन्दिरमा राजा जनकको भूमिकामा रहेका महन्थ रामतपेश्वर दासले छोरी सीताको कन्यादान गरेका थिए भने भगवान रामलाई ज्वाइ पाएर सिंगो मिथिला नगरी धन्य भएको थियो। आजु जनकपुर मंगल, चारु दिन मंगल हे ! जानकी के होइ छे वियाह जनकपुर मंगल हे !! विवाह पूर्व एतिहासिक रंगभूमि (बारहबिग्घा) मैदानमा रामसीताबीच स्वयम्बर समारोह चलिरहँदा हेलिकप्टरबाट पुष्पवर्षा गराइएको थियो। त्रेता युगमा रामसीताको स्वयम्बर हुँदा देवीदेउताले स्वर्गबाट पुष्पवृष्टि गरेका थिए। सोही सम्झनालाई साकार रुप दिन स्वयम्बर कार्यक्रममा हेलिकप्टरबाट पुष्पवृष्टि गरिँदै आएको छ। विगत पाँच सय वर्ष पहिले गाँसिएको रामसीताबीचको सम्बन्ध अहिलेका पुस्तका लागि पनि आदर्श बनेको छ। यस कार्यक्रमले वैवाहिक मर्यादा सिकाउँछ। विवाहपश्चात पति र पत्नीबीच हुने समर्पण र आदर्शको पाठ सिकाउँछ र यसले मानव कल्याणको बाटो देखाउँछ, वरिष्ठ साहित्यकार डा राजेन्द्र विमल भन्छन्, वर्तमान युगमा जहाँ विवाहको परम्परामा विभिन्न किसिमका विकृतिहरूले प्रवेश गरेका छन्। एकअर्काप्रतिको सम्मानमा कमी आउँदा दाम्पत्य जीवन धरासायी हुने गरेको छ। तर, रामसीताबीचको अगाध प्रेमले जीवनमा जस्तोसुकै समस्या आए पनि त्यसमा निदानको बाटो देखाउँछ। मिथिलामा प्रत्येक वर्ष मनाइने विवाह पञ्चमी महोत्सवका विधि विधानहरूले वैवाहिक मौलिकतालाई जीवन्तता दिने गरेको कवि काशिकान्त झा बताउँछन्। विवाह कुनै दुई व्यक्तिबीच मात्र नभई दुई परिवार र दुई कुलबीच गाँसिने सम्बन्ध हो। रामसीता विवाह पञ्चमीमा गरिने वैवाहिक विधिविधानहरूले यसलाई प्रस्ट गर्छ, झा भन्छन्, यस विवाहमा गाइने लोकगीत र खानपानले मैथिली सभ्यतालाई उजागर गरेको हुन्छ। सीताको विवाहका लागि जानकी मन्दिरमा एक साता अघिदेखि नै उत्सव सुरु हुन्छ। हरेक विधिका आफ्नै लोकगीतहरू हुन्छन्। जसले उत्सवलाई अझ भव्य बनाउँछ। छोरी वैवाहिक बन्धनमा बाँधिनु अघि लोकगीत सम्मर गाउने गरिन्छ। यस गीतमा छोरीको लालनपालन र उसको सुखद् वैवाहिक जीवनको कामना गरिन्छ। विवाहको दिन भगवान रामको जन्ती जनक दरबार आउँदा मिथिलानीहरूले परिछन गीत गाउँछन्। परिछन चलियौ सखी सुन्दर जमैया हे सोहावन लागे, वर छथि लक्ष्मण, राम हे सोहावन लागे ! विवाह गर्न आएको केटा शारीरिक र मानसिक रुपमा ठिक छ छैन, त्यसको परीक्षण परिवारका महिलाहरूले गर्ने गर्छन्। त्यसैलाई जनबोलीमा परिछन भनिन्छ । त्यसपछि ओठंगरको गीत गाइन्छ। बटगवनी, चुमान, तिरहुत र डहकनजस्ता लोकगीतहरूले वैवाहिक उत्सवको माहोललाई थप रौनकता दिन्छ । विवाह सम्पन्न भएपछि अन्तिम दिन सौजन विधि गरिन्छ। यसलाई साधुसन्तहरूले रामकलेवा विधि पनि भन्छन्। यस विधिमा अयोध्याबाट जन्ती बनेर आएका साधुसन्तहरूलाई जानकी मन्दिरमा छपन्न व्यञ्जन खुवाएर कोसेली दिई बिदा गरिन्छ। भोजका परिकारहरू विशेष हुन्छन्। मैथिली परम्परागत खानपान यस भोजमा भेटिन्छ। बासमति चामलको भात, रहरको दाल, शुद्ध घ्यू, थरिथरिका तरकारी, तरुवा, कढिबरीले थाल भरिभराउ हुन्छन्। जन्तीलाई खुवाउने अवसर पनि निकै विशेष हुन्छ। मिथिलानीहरूले यस अवसरमा डहकन र जेवनार गाएर जन्तीहरूको मनोरञ्जन गर्छन्। हामी प्रत्येक वर्ष यी परम्परा र विधिविधानलाई दोहोर्याउने गर्छौं। यसले आम जनसमुदायलाई परम्परा संरक्षणको सन्देश पनि दिन्छ, जानकी मन्दिरका उत्तराधिकारी महन्थ रामरोशनदास वैष्णव भन्छन्, जस्तोसुकै आधुनिकता आए पनि विवाहको मौलिकतालाई यस उत्सवले बचाएर राखेको छ।"
तीनै तहका निर्वाचन एकै पटक सम्भव नहुने,"काठमाडौं : निर्वाचन खर्च घटाउन प्रतिनिधिसभा, प्रदेशसभा र स्थानीय तहको निर्वाचन एकैचोटि गर्न सम्भव नहुने देखिएको छ। तीनै तहको निर्वाचन एकैचोटी गर्ने विषय उठे पनि कानूनी, व्यवहारिक, व्यवस्थापन तथा प्राविधिक पाटोसमेतका आधारमा सम्भव नहुने सङ्केत देखिएको हो। निर्वाचनका नाममा राज्यकोषबाट अधिक खर्च हुने गरेकाले त्यसलाई घटाउन तीन तहकै निर्वाचन एकै चरणमा गर्नुपर्छ भन्ने कोणबाट केही राजनीतिक दलका नेताले मन्तव्य दिए पनि स्वच्छ, स्वतन्त्र, व्यवस्थित र भयरहित वातावरणमा एकै चरणमा निर्वाचन गर्न कानूनलगायत अनेकौ बाधा अड्चन रहने तर्क गरिएको छ। निर्वाचन आयोगका आयुक्त ईश्वरीप्रसाद पौड्यालले तीन तहको निर्वाचन एकै पटक गर्ने भनी आयोगसँग राजनीतिक दलले औपचारिकरुपमा हालसम्म परामर्श नभएको प्रतिक्रिया दिए। उनले भने, 'आर्थिक, व्यवस्थापन, कानून र प्राविधिक हिसाबले समेत तीन तहकै चुनाव एकै पटक हुन सक्दैन, सँगसँगै निर्वाचन कुनै पनि हालतमा गर्न सकिन्न, सम्भव छैन भन्ने सोच आयोगले बनाएको छ, सस्तो पनि पर्दैन।' यसअघि विसं २०७४ मा स्थानीय तहको तीन चरणमा वैशाख ३१, असार १४ र असोज २ गते तथा प्रतिनिधिसभा र प्रदेशसभा सदस्यको निर्वाचनको मतदान सोही वर्षको मङ्सिर १० र २१ गते भएको थियो। संविधानमा स्थानीय तहको कार्यकाल निर्वाचन भएको मितिले पाँच वर्ष हुने र त्यस्तो कार्यकाल समाप्त भएको छ महिनाभित्र अर्काे निर्वाचन सम्पन्न गर्नुपर्छ भन्ने व्यवस्था छ। अर्कोतर्फ स्थानीय निर्वाचन ऐनमा भने कार्यकाल समाप्त हुनुभन्दा दुई महिना अगाडि नै हुनेछ भन्ने प्रावधान छ। स्थानीय तहको कार्यकाल २०७९ जेठ ५ गते सकिने भएकाले त्यसको दुई महिनाअघि अर्थात् आगामी चैत ५ गतेभित्रै स्थानीय तहको चुनाव गर्नुपर्ने हुन्छ। प्रतिनिधिसभाको कार्यकाल भने निर्वाचन सम्पन्न भई आयोगले राष्ट्रपतिसमक्ष प्रतिवेदन बुझाएको मिति २०७४ फागुन २ गतेबाट पाँच वर्षको हुनेछ। त्यस हिसाबले प्रतिनिधिसभाकोे कार्यकाल आगामी २०७९ फागुन २ गतेसम्म हुनेछ। संसद्को कार्यकालसँग जोडेर सर्वाेच्च अदालतबाट भएको पछिल्लो फैसलासमेतका आधारमा कानूनी पाटोबाट तीन तहको निर्वाचन एकै चरणमा गर्न नमिल्ने आयोग पदाधिकारीको बुझाईछ। मुलुकको भौगोलिक अवस्था तथा हाल तोकिएका मतदान स्थल र केन्द्रमा ११ मत पेटिका तथा सोहीअनुसारको जनशक्ति व्यवस्थापन गर्न कठिन रहेकाले एकै चरणमा निर्वाचन गर्न नसकिने आयोग स्रोतको भनाइ छ। स्थानीय तहको मतपत्रमा सात, प्रदेश सदस्यको दुई तथा प्रतितिनिसभाका लागि दुई ठाउँमा मत सङ्केत गर्नुपर्ने भएकाले एकै पटक यसरी धेरै चुनाव चिह्नमा मतदान गर्न पर्दा मतदाता अलमलिन गई मत बदर हुनसक्ने पक्षमा पनि आयोग सजग रहेको देखिएको छ। हाल अभ्यास गरिएको मतदान केन्द्रमा बिहान ७ देखि अपराह्न ५ बजेसम्म सरदर एक हजार मतदाताले मतदान गर्ने आकलन गरिँदै आएकामा तीन तहकै एकै पटक चुनाव गरिएमा ११ ठाउँमा मत सङ्केत गरी खसाल्न १८ मिनेटसम्म लाग्ने पूर्वअनुमान गरी समयका हिसाबले पनि अव्यवहारिक हुने आयोग पदाधिकारीको तर्क छ। हाल कायम रहेका मतदान केन्द्रमा एकै पटक निर्वाचन भएमा समयका हिसाबले तीन दिन लाग्ने हुँदा अहिलेका निर्वाचन केन्द्रलाई चार गुनाले विस्तार गर्नुपर्ने आयोगको सुझाव छ। सुरक्षा संवेदनशीलता र जनशक्ति परिचालनमा पनि विगतभन्दा तीन गुणा बढाउन पर्ने भएकाले खर्चको पाटोबाट पनि मितव्ययी बन्न नसक्ने आयोगको बुझाइ छ। राष्ट्रियसभा प्रत्यायोजित व्यवस्थापन तथा सरकारी आश्वासन समितिका सभापति रामनारायण बिडारीले तीन तहकै निर्वाचन एकै पटक गर्न कानूनी अप्ठेरो भएपनि राजनीतिक दलको सहमतिमा स्थानीय तहको निर्वाचन केही पर धकेल्न सकिने धारणा राखे। उनले भने, 'एकै पटक निर्वाचन हुँदा स्थानीय तहमा जनप्रतिनिधि केही समय खाली हुनपुग्छन्, एउटै मतदाताले धेरै ठाउमा मत हाल्नुपर्छ, अलमल हुन सक्छ, अर्कोतर्फ एउटै खर्चले कम हुन्छ, विकास बजेट जोगिन्छ, तर जे होस् संविधानले व्यवस्था गरेअनुरुप काम गर्दा नै उचित हुनेछ।' निर्वाचनका समयमा राजनीतिक दल र उम्मेदवारले गर्ने खर्च पनि राज्यकै भएकाले प्रचारप्रसारका बेला हुने भोज, भतेर, पोस्टर, र्याली, शक्ति प्रदर्शन र मतदातालाई प्रभाव पार्ने अरु गतिविधि रोक्न सकिएको खण्डमा आयोगले गर्ने खर्चले मात्र निर्वाचनलाई महँगो नतुल्याउने आम निर्वाचन विज्ञको बुझाइ छ। नेकपा (एकीकृत समाजवादी)का अध्यक्ष माधवकुमार नेपालले केही दिनअघि निर्वाचनलाई मितव्ययी तुल्याउन तीन तहको निर्वाचन एकैचोटि गर्न दलहरुबीच साझा सहमति कायम गरेर अघि बढ्न सकिने बताएका थिए। प्रमुख ठूला राजनीतिक दल नेकपा (एमाले) र नेपाली कांग्रेसको भने अघिल्लो निर्वाचनजस्तै प्रतिनिधिसभा र प्रदेशसभा सदस्यको एकै पटक तथा स्थानीय तहको बेग्लै चुनाव गर्नुपर्छ भन्ने मत छ।"
दक्षिण एसियामा नेपाल तेस्रो भ्रष्ट मुलुक,"भ्रष्टाचार एउटा जटिल सामाजिक, राजनीतिक र आर्थिक समस्या हो। मुलुकको आर्थिक विकास अवरुद्घ पार्छ र राजनीतिक अस्थिरता बढाउँछ। भ्रष्टाचार मानव सभ्यताको विकासमा बाधक हो भन्ने विषयमा हरेक व्यक्ति एकमत छन्। तर, कसले, कहाँ, कुन बेला भ्रष्टाचार गरिरहेको हुन्छ, त्यो किन रोकिँदैन ? हरेक मानिसले औंला उठाउने भनेको राज्य, सरकार वा यसको कार्य प्रणालीप्रति नै हो। मूलतः भ्रष्टाचार एउटा गम्भीर सामाजिक समस्या हो। तसर्थ भ्रष्टाचार विकसित, विकासशील र अतिकम विकसित सबै मुलुकमा समस्याका रूपमा देखिन्छ। यी तथ्यलाई मध्यनजर राख्दै भ्रष्टाचार रोक्न र सुशासन तथा पारदर्शिता प्रवद्र्धनका लागि सन् २००३ मा संयुक्त राष्ट्रसंघीय महासभाबाट पारित यस प्रस्तावलाई नेपालले सन् २०११ मा हस्ताक्षर गर्यो। यसरी संयुक्त राष्ट्रसंघीय विकास कार्यक्रमका अनुसार विश्वमा वार्षिक एक खर्ब अमेरिकी डलरबराबर घुस लेनदेन हुने र २ खर्ब ६० अर्ब अमेरिकी डलरबराबरको भ्रष्टाचार हुने गरेको छ। जुन विश्वको कुल गार्हस्थ्य उत्पादनको पाँच प्रतिशतभन्दा बढी हो। यसका साथै भ्रष्टाचारको सानो रूपमा रहेको घुस लेनदेन डेढदेखि दुई खर्ब डलर रहेको अन्तर्राष्ट्रिय मुद्रा कोषको अनुमान छ। विकासशील मुलुकमा ती मुलुकमा जाने अन्तर्राष्ट्रिय विकास सहयोगको १० गुनाभन्दा बढी रकम भ्रष्टाचार हुन्छ। विश्वमा दिगो विकास एजेन्डाका लक्ष्य हासिल गर्न भ्रष्टाचार नै प्रमुख बाधक भएको राष्ट्रसंघको ठहर छ। वस्तुतः फरक कति हो भने भ्रष्टाचारको मात्रा कतिपय मुलुकमा ज्यादै बढी र कतिपयमा कम रहने गरेको छ। यसरी ट्रान्सपरेन्सी इन्टरनेसनलको पछिल्लो तथ्यांकअनुसार सबैभन्दा कम भ्रष्टाचार हुने देशमा डेनमार्क, फिनल्यान्ड, स्विडेन र न्युुजिल्यान्ड देखिएका छन्। सबैभन्दा बढी भ्रष्टाचार हुने मुलुकमा क्रमशः सोमालिया, उत्तर कोरिया, अफगानिस्तान, सुडान, अंगोला, लिबिया र इराक देखिएका छन्। विशेषगरी अति कम विकसित मुलुकमै भ्रष्टाचारका विविध आयाम बढिरहेको ट्रान्सपरेन्सी इन्टरनेसनलकै प्रतिवेदनले इंगित गरेको छ। यसका साथै सूचकांकमा नेपालमा भ्रष्टाचार बढ्दै गएकोबाट स्पष्ट हुन्छ। फलतः हाम्रा देशका नेताहरूले भ्रष्टाचारविरुद्ध जतिसुकै भाषण गरे पनि यसको विस्तारमा उनीहरूको संलग्नता छ। आज बाटाघाटा बन्न सकेका छैनन्, अस्पतालमा औषधि पुग्न सकेको छैन। पूर्वाधार अत्यन्त कमजोर अवस्थामा छन्। र, यो अवस्थाको जिम्मेवार हाम्रो मुलुकमा विद्यमान भ्रष्टाचार र भ्रष्टाचारजन्य गतिविधि हुन्। ट्रान्सपरेन्सी इन्टरनेसनलको अनुसन्धान सूचकांकले नेपाललाई दक्षिण एसियाली मुलुकमध्ये तेस्रो भ्रष्ट मुलुकको सूचीमा राखेको छ। सरकारी कार्यालयमा सर्वसाधारणको पहँुच, ठेक्कापट्टा हात पार्न हुने घुस लेनदेन, राजनीतिक भ्रष्टाचार, संसद्, न्यायालय, सुरक्षा निकायलगायतमा हुने भ्रष्टाचारका विषयलाई आधार बनाएर गरिएको यो अनुसन्धानले यस वर्ष पनि नेपालीलाई निराश बनाएको छ। राष्ट्रको शान्ति विकास र स्थायित्वलाई प्रत्यक्षअप्रत्यक्ष रूपमा प्रभाव पार्ने अग्रपंक्तिमा रहेका तत्त्वमध्ये भ्रष्टाचार पनि एक हो। अपितु शाब्दिकरूपमा सदाचार विपरीतका क्रियाकलाप नै भ्रष्टाचार हो। विश्व तथ्यांकलाई नै हेर्ने हो पनि औंलामा गन्न सकिने देशबाहेक ठूला विकसित भनिएका देशहरू पनि भ्रष्टाचारले प्रभावित देखिन्छन्। विकसित र विकासोन्मुख मुलुकहरूमा यसको स्वभाव भिन्न भिन्न पाइन्छ। यसलाई सरसर्ती हेर्ने हो भने वाटरगेट काण्डअमेरिका, बोफोस्र काण्ड, पशुदाना काण्ड तथा दूरसञ्चार काण्डभारत, डलर काण्डफिलिपिन्स आदि विश्वका केही चर्चित भ्रष्टाचारमा पर्छन्। अन्तर्राष्ट्रिय मञ्चमा आफ्नो छवि बिगार्ने एपीसी खरिद काण्ड जसलाई सुडान घोटालाका नामले चिनिन्छ। त्यसले नेपालको विश्वमा बदनाम गराएको छ। नेपालका सांसदसमेत कूटनीतिक पासपोर्ट दुरुपयोग, विद्युत्चोरी रिसवत लिनेदिने आदि अनधिकृत कार्यमा संलग्न भएको पाइन्छ। त्यसैले तिनीहरूकै काम कारबाहीका नियन्त्रणबाट भ्रष्टाचार न्यूनीकरणको कार्य थालनी गर्न आवश्यक छ। भ्रष्टाचारको मापन विकसित देशभन्दा अल्पविकसित एवं अविकसित देशहरू बढी भएको तथ्यांक छ। यस अर्थमा युरोपेली देशहरूमा भन्दा एसियाली र अफ्रिकी देशहरूमा भ्रष्टाचारको प्रतिशत बढ्दो छ। राज्यले सामाजिक सुरक्षाका क्षेत्र जस्तै शिक्षा, स्वास्थ्यजस्ता आधारभूत कुराको प्रत्याभूति गर्न सकेको छैन। यस्तै भ्रष्टाचारी नीति तथा कार्यान्वयन संयन्त्र नहुनु र नीति कार्यान्वयनका पक्षलाई प्रभावकारी व्यवस्था गर्न नसक्नु पनि देखिएका छन्। सम्पत्ति छानबिन आयोगको प्रतिवेदन सार्वजनिक गरिएको छैन। आर्थिक उदारीकरणले ल्याएको उपयोगवादी संस्कृतिमा आर्थिक समृद्धि पनि एक हो। नेपालको आर्थिक प्राविधिक तथा व्यवस्थापकीय क्षमता कमजोर छ। भ्रष्टाचार नियन्त्रणका लागि निगरानी राख्ने निकायको दक्षता क्षमता र कार्यकुशलता वृद्धि गर्नु उचित देखिएको छ। मुद्रा निर्मलीकरण नियन्त्रण र सम्पत्ति शुद्धीकरण नियन्त्रणमा राज्यले थप शक्ति र साधन परिचालन गरी आर्थिक हिमायतीहरूलाई ठेगान लगाउन ढिलाइ गर्नु हुँदैन। देशको मौलाउँदो भ्रष्टाचारले मुलुकको चिनारी दागैदाग लागेको छ। राज्य सञ्चालनका तौरतरिका माथि नै गम्भीर चुनौती देखिएको छ। प्रतिदिन कानुनी ह्रास आएको छ भने दण्डहीनता बढिरहेको छ। राज्य शान्ति प्रक्रियामा छ। राष्ट्रलाई कमजोर साबित गर्न तम्सिनेहरू अनेक कृत्यकाण्डमा लागेका छन्। यस्तो अवस्थामा विभिन्न भ्रष्टाचारी कदमले राष्ट्रको इज्जतमाथि नै गम्भीर चोट पुगेको छ। भ्रष्टाचार सत्ता र राज्यशक्तिका स्रोतद्वारा नै गरिने हुँदा सर्वप्रथम यसविरुद्ध अभियान छेड्न बहुलवादी खुला समाजको निर्माण हुनुपर्छ। एकदलीय व्यवस्थामा र तानाशाही शासनमा पारदर्शिताको गुञ्जायस रहँदैन। सूचना तथा अभिव्यक्तिको अधिकार जनताले उपयोग गर्न पाउँदैनन्। तर यो विकल्प बहुदलीय राजनीतिक प्रणालीमा रहने भएकाले भ्रष्टाचारलगायतका विकृतिविरुद्ध जनताले आवाज उठाउन सक्छन्। समग्रमा भन्नुपर्दा, भ्रष्टाचार एउटा जटिल सामाजिक, राजनीतिक र आर्थिक समस्या हो। जसले प्रजातान्त्रिक संस्था एवं मूल्यमान्यतालाई कमजोर बनाउँछ। मुलुकको आर्थिक विकास अवरुद्ध पार्छ र राजनीतिक अस्थिरता बढाउँछ। यसले विकसित र विकासशील सबै राष्ट्रलाई प्रभावित पारे पनि विकासशील राष्ट्रमा भने जटिल समस्याकै रूपमा छ। अन्तर्राष्ट्रिय अध्ययन र विश्लेषणले नेपाललाई बढी भ्रष्टाचार हुने मुलुककै श्रेणीमा पार्दै आएको छ। हालसालै अख्तियार दुरुपयोग अनुसन्धान आयोगको वार्षिक प्रतिवेदनमा उल्लेख गरिएको तथ्यांकअनुसार राज्यसत्ताको सबैभन्दा बढी भ्रष्टाचार हुने तह भनेको उपसचिव र शाखा अधिकृत हो। यसरी नै सबैभन्दा बढी अनियमितता स्थानीय तहमा हुने गरेको पाइएको छ। गत आर्थिक वर्षमा भ्रष्टाचारका २२ हजारभन्दा बढी उजुरी आयोगमा परेकोमा सबैभन्दा बढी स्थानीय तहका छन्। अतः जनताबाट निर्वाचित जनप्रतिनिधि नै भ्रष्टाचारमा लिप्त भएको हो कि भन्ने भान आयोगको प्रतिवेदन अध्ययन गर्दा देखिन्छ। यसै क्रममा आयोगको आर्थिक वर्ष २०७७७८ को वार्षिक प्रतिवेदनका आधारमा यो तह भ्रष्टाचारमा बढी मुछिएको पाइन्छ। यसले प्रशासनिक संयन्त्र अबका दिनमा कति स्वच्छ र मर्यादित हुन सक्लान् भन्ने प्रश्न उठेको छ। जसले गर्दा नेपालमा लोकतान्त्रिक मुलुकका आधारभूत मान्यता सुशासन, पारदर्शिता, जवाफदेही र विधिको शासनको स्थिति कमजोर रहेको स्पष्ट पार्छ। विभिन्न समयमा भएका राजनीतिक र शासन प्रणालीमा भएको परिवर्तनले पनि भ्रष्टाचारको जरो उखेल्न सकेको छैन। यसरी राजनीतिक भाषण र सरकारी नीति, नियममा सुशासन, भ्रष्टाचारमुक्त समाज, भ्रष्टाचारप्रति शून्य सहनशीलताजस्ता शब्दको प्रयोग निकै हुने भए पनि व्यवहारमा यो लागू हुन सकेको छैन। यथार्थतः एनसेल कर छली, कर फस्र्योट, उच्च तहमा नियुक्ति, ठूला पूर्वाधार विकास आयोजना र जलस्रोत आयोजनाको ठेक्काजस्ता घटना छन्। यस्तै यातायात क्षेत्रको कार्टेलिङबाट सुरु गरिएको अनियमितता वाइडबडी खरिद काण्ड, आयल निगमको खरिद काण्ड, विद्युत् प्राधिकरणको महसुल काण्ड, बालुवाटार जग्गा काण्ड सतहमै आएका हुन्। नक्कली भ्याट बिल काण्ड, त्रिभुवन विश्वविद्यालयको काण्ड, टेलिकम काण्ड, सेक्युरिटी प्रेस खरिद काण्ड, निर्मला हत्या काण्ड, कोभिड१९ को औषधि खरिद काण्ड पनि पर्याप्त चर्चामा रहे। ३३ किलो सुन काण्ड, सांसद अपहरण काण्ड, पानीजहाज कार्यालय काण्ड, सार्वजनिक टुँडिखेल भाडा काण्ड, कोभिड१९ का कारण गरेको लकडाउनमा ८० करोड राहत बाँडेको काण्डले पनि होहल्ला मच्चाएकै हुन्। विभिन्न ठेक्का प्रकरण काण्ड, कृषि तथा व्यापार आयोजना काण्ड, भ्रष्टाचार काण्ड, अख्तियार दुरुपयोग अनुसन्धान आयोगमा परेका चार सयभन्दा बढी मुद्दा अवरुद्ध काण्ड आदि पनि छन्। यसका साथै आमजनताले प्रत्यक्ष देख्ने र भोग्ने मालपोत, भन्सार, भूमिसुधार, नापी र यातायात कार्यालय छन्। जसमा हुने नगद भ्रष्टाचारदेखि अरू धेरै ठाउँमा हुने नीतिगत भ्रष्टाचारले मुलुकमा भ्रष्टाचार बलियोसँग संस्थागत हुँदै गएको पुष्टि गर्छ। यस्ता भ्रष्टाचारबाट मुलुकको कार्यपालिका, व्यवस्थापिका र न्यायपालिका पनि अछुतो रहन सकेका छैनन्। अब संघ, प्रदेश र स्थानीय सरकार गरी ७ सय ६१ ठाउँमा कानुन निर्माण भइरहँदा त्यहाँ कस्ता कानुन निर्माण भइरहेका छन् भन्ने मूल्यांकन भएको छैन। त्यसकारण कार्यकारिणीदेखि विधि निर्माणको थलोसम्म निगरानी बढाउनुपर्ने अवस्था छ। अतः भ्रष्टाचार न्यूनीकरणमा मामलामा अख्तियार मात्र होइन, कार्यकारिणी र संसद् नै तात्नुपर्छ। तर, ताप्के तातेको अनुभूति नभएसम्म बिँड मात्र तातेर सूचकांक सूचीमा माथि उक्लन कठिन छ। जबकि भ्रष्टाचारलाई घटाउने हो भने अख्तियारले ताप्के तताउने रणनीति सँगै अघि बढाउनुपर्छ।"
भारतीय सेनाको हेलिकोप्टर दुर्घटना : विपिन र मधुलिकाको शुक्रबार अन्तिम संस्कार,"नयाँदिल्ली : हेलिकप्टर दुर्घटनामा मृत्यु भएका भारतका चिफ अफ डिफेन्स स्टाफ(सीडीएस) विपिन राउत र उनकी पत्नी मधुलिकाको शुक्रबार अन्तिम संस्कार हुने भएको छ । तमिलनाडुको कुन्नूरमा बिहीबार भारतीय सेनाको हेलिकप्टर दुर्घटना हुँदा सीडीएस रावत, उनकी पत्नी लगायत १३ जना सैनिक अधिकारीको मृत्यु भएको थियो । शुक्रबार दिल्लीमा रावतको अन्तिम संस्कार हुँदैछ । अर्का एक जना मेजरको स्थानीय अस्पतालमा उपचार भइरहेको छ । सीडीएस रावत र उनकी पत्नी मधुलिकाको पार्थिव शरीर बिहीबार दिल्ली ल्याउने भारतीय संचारमाध्यहरुले जनाएका छन् । सीडीएस रावतको गृह राज्य उत्तराखण्डमा त्यहाँको राज्य सरकारले तीन दिन राजकीय शोकको घोषणा गरेको छ ।"
कच्चा पदार्थमा परनिर्भर छौँ,"नेपाली बजारमा निम्बस ग्रुपले पशुदानादेखि खाद्यवस्तु उत्पादन र बिक्री वितरणमा पहिचान बनाउन सफल भएको छ। पाँच हजार स्क्वायर फिटको सानो विल्डिङबाट करिब पाँच करोडको लगानीमा सुरु गरेको कम्पनीको ११ ओटा म्यानुफ्याक्चरिङ प्लान्ट तथा उद्योग छन्। इन्टरनेसनल फाइनान्स कर्पोरेसन (आईएफसी)को लगानीसमेत रहेको यो कम्पनीले वार्षिक २५ अर्ब रुपैयाँको कारोबार गर्दै आएको छ। फुड एन्ड फिड क्षेत्रमा छाप छोड्न सफल निम्बसका कार्यकारी निर्देशक डा दिनेशकुमार गौतमसँग २१ वर्षको यात्रामा कम्पनीले गरेको प्रगतिदेखि कच्चा पदार्थ आयातमा भोगेका समस्या र आगामी योजनालगायतमा अन्नपूर्ण संवाददाता ममता थापाले गरेको कुराकानी। सफल कम्पनीको नाममा स्थापित निम्बसको अवधारणा कसरी आयो ? सुरुआती चरणमा भारतीय बजारलाई लक्षित गरेर कुखुराको दानामा प्रयोग हुने औषधिको निर्माण गरी निर्यात गर्ने गथ्र्यो। कुखुरा पाल्न, दाना उद्योगलाई चहिने औषधिहरूको आयात गरेर बिक्री वितरण गर्ने गर्यौं। सुरुमा भारतीय बजारमा निर्यात गरियो। चार वर्षपछि नेपालमै केन्द्रित भयौं। नेपालमा कुखुरापालनको ठूलो सम्भावना छ। सन् २००४ मा पहिलोपटक पेलेट फिड इन्डस्ट्रिज, नेपालका लागि नयाँ अवधारणामा ल्याएको प्रविधि थियो। यसअघिका चार वर्ष आन्तरिक बजारमा कुखुरापालनका लागि निम्बसको सुरुआत कुखुराको दाना बनाउनेबाट भए पनि पछि गाईभैंसी, माछा, बंगुर, बाख्रालगायतका सबै किसिमका दाना उत्पादन हुन्छ। हामी प्लास्टिक प्रोसेसिङ, केमिकल प्रोसेसिङ र व्यापारमा पनि छौं। आधुनिक प्रविधि भित्र्याएर सुरुआतमा जोखिम मोलेर काम गरियो। हामी कृषिमा आधारित उत्पादन गर्ने उद्योग काम गरेका छौं। कुखुराको गोटी दाना अर्थात् शक्ति फिडको नाममा प्लेट फिड ल्याएका हौं। त्यतिबेला यो आधुनिक प्रविधि थियो। सुरुका एकदुई वर्ष गाह्रो पनि भयो। नयाँ प्रविधिको प्रयोगले परिणाम पनि राम्रो आउन थाल्यो। कृषकबाट राम्रो प्रतिक्रिया आए। धुलो दाना बनाउने सबै फ्याक्ट्री लेड फिडमा परिणत भए। कच्चा पदार्थमा आयातकै भर हो ? दानाका लागि चाहिने मुख्य कच्चा पदार्थ मकै र भटमासको पिना हो। यस्तो कच्चापदार्थ ल्याउन भारतको भर पर्नुपर्छ। नेपालमा भएको भटमासले पुग्दैन। बाहिरबाट ल्याउँदा गुणस्तरीय नहुन सक्छ। सन् २००९ मा भटमासको गेडाबाट पिना बनाउने फ्याक्ट्री खोल्यौं। जसलाई सलभेन्ट इन्डस्ट्रिज भनिन्छ। भटमास बाहिरबाटै ल्याएर पिना र तेल निकाल्छौं। यो आन्तरिक खपत हुन्छ। यो उद्योग गरिसकेपछि खाने तेल उत्पादन थालौं। उक्त कच्चा पदार्थबाट निक्लेको तेल रिफाइन गर्यौं। सन् २०१५ मा तेल प्रशोधनका लागि अल्फा लेभलको स्विडिस प्रविधि भित्र्यायौं। सन् २०१६ पछि उत्पादन सुरु भयो। यसबाट भटमासको तेल, सूर्यमुखी तेल र तोरीको तेल उत्पादन गर्छाैं। व्यञ्जन र सुनौलो किरण ब्रान्डमा बिक्री गरिरहेका छौं। पाँच वर्षको दौरानमा यसले पकड बनाउँदै छ। भटमासको मस्यौरा बनाउने फ्याक्ट्री पनि सुरु गर्यौं। सन् २०१८ मा दाल मिल पनि लगायौं। यसबाट सबै किसिमका दाल उत्पादन गरी बिक्री गर्र्छाै। विभिन्न किसिमका गेडागुडी, खाद्यान्नका वस्तु आयात गरी बिक्री गर्छौं। कुखुराको दाना उद्योगीलाई आवश्यक पर्ने सबै किसिमका कच्चा पदार्थ आयात हुन्छ। निम्बसअन्तर्गतका फरकफरक कम्पनीबाट उत्पादन हुने गरेको छ। उद्योग सञ्चालनमा नेपालको कच्चा पदार्थले कत्तिको थेग्छ ? यो क्षेत्रमा एकदम विडम्बना छ। सामान्यतया खाद्यान्न आयात हुन्छ। नेपालको उत्पादन एकदमै कम छ। यहाँको उत्पादनले केही घर चल्न सक्ला तर कुनै पनि उद्योग चल्न सक्दैन। हाम्रो दाना उद्योगमा मात्रै दैनिक दुई लाख किलो मकै चाहिन्छ। नेपालको उत्पादनले पुग्दैन। खाद्यान्नमा हामी नचाहेर भर पर्नु परेको छ। कृषिमा व्यवसायीकरण हुन सकेको छैन। हामीले उद्योगबाट उत्पादन गर्ने करिब ८० प्रतिशत आयातीत नै हुन्छन्। केही कच्चा पदार्थ धानको भुस, ढुटो नेपालमा पनि हुन्छन् तर तेल शतप्रतिशत आयात नै गर्नुपर्छ। हामीले तेल पेल्न थालेको पाँच वर्ष भयो। एक बोरा पनि नेपालको किन्न पाएका छेनौं। दाल पनि पाएका छैनौं। भारत, अस्ट्रेलिया, क्यानडा, अर्जेन्टिनालगायतबाट आउँछ। मकै, गहुँ, धान नेपालमै उत्पादन हुने गरे पनि पर्याप्त छैन। त्यसो भए मुलुकभित्रै खाद्यान्न उत्पादन बढाउन के गर्न जरुरी छ ? एउटा व्यक्ति, उद्योगले उत्पादन गरेर हुँदैन। जबसम्म सामूहिक खेतीको अवधारणा आउँदैन तबसम्म धेरै परिमाणमा उत्पादन हुँदैन। कृषिमा हाम्रो फोकस के हो भनेर हेर्दैनौं। उत्तिनै क्षेत्रफलमा नेपालमा भन्दा अमेरिकामा ७ गुणा मकै, धान, भटमास फल्छ। हामीले उत्पादन क्षमतामा ध्यान दिएका छैनौं। उन्नत प्रविधि, उन्नत बीउ, मल, सिँचाइ समयमा नपाउने समस्या छ। धेरै फल्ने प्रजाति विकास भएका छैनन्। सरकारले सामूहिक खेती गरे मात्रै आयातलाई कम गर्न सकिन्छ। नत्र कृषिजन्य वस्तुको आयातको आकार झन् बढ्छ। दुई दशक बढी समयमा के उपलब्धि हासिल गर्न सफल हुनुभयो ? पाँच हजार स्क्वायर फिटको सानो बिल्ङिङबाट सुुरु गरिएको कम्पनीले हाल पाँच उद्योग स्थापना गरिसकेको छ। प्रमोटरले लाभांशलाई उद्योगमा पुनः लगानी गर्दै गयौं। यसकारण पनि व्यवसाय विस्तार गर्न सजिलो भयो। कृषि उत्पादनमा मात्रै देशभर चार वटा युनिट छन्। वीरगन्जबाहेक डिलरको सहयोगमा नेपालगन्ज, सुनसरीको झुम्बा र चितवनमा दाना उद्योग सञ्चालनमा छ। अझै हामीले यसका लागि सहकार्य खोज्दै छौं। निम्बस प्रतिबद्धतालाई सार्थक गर्ने कम्पनी हो। यससँग सम्बन्धित उद्योग विश्वस्तरीय प्रविधिमैत्री छन्। हाम्रा उत्पादन बहुअन्तर्राराष्ट्रिय कम्पनीले पनि स्वीकार गरेको छ। निम्बसले कति खाद्यवस्तुको उत्पादन र बिक्री गरेको छ ? हामीसँग करिब १ सय ३० ओटा उत्पादन छन्। हामीले विभिन्न ठाउँमा डिलर बनाएका छौं। यसमार्फत बिक्री वितरण हुन्छ। अहिले बजारमा दाना उत्पादन र खपतको स्थिति कस्तो छ ? प्रतिदिन ६ सयटन उत्पादन क्षमता छ। यसको ६० प्रतिशत जति प्रयोगमा छ। दानामा १५ प्रतिशत जति हाम्रो योगदान छ। दैनिक २५ सयदेखि ३ हजार टन खपत हुने अनुमान छ। वार्षिक १० लाख टन दाना नेपालमा खपत हुने गरेको छ। दाना नेपालमै खपत हुने भएकाले खासै निर्यात हुँदैन। दाना उद्योगमा सरकारको कर नीति उपयुक्त छैन। कच्चा पदार्थ र तयारी वस्तुमा उस्तै कर तोकिएको छ। जसले गर्दा नेपालमा बनाएर भारतमा निर्यात गर्न सक्दैनौं। दाना उद्योग संघमार्फत पहल गरिरहेका छौं। कच्चा पदार्थ र तयारी वस्तुको भन्सार महसुलमा एक तहको फरक हुनुपर्छ। सरकारले कतिपय कच्चा पदार्थ आयातमा तयारीभन्दा धेरै सहुलियत दिएको छ त ? अरूमा छ तर यो फुड आइटम भएकाले छैन। दानाका लागि धेरै लाग्ने मकै र भटमास हो। मकैमा ५ प्रतिशत ड्युटी लाग्छ। भटमासको पिनामा ९ प्रतिशत लाग्छ। औषधिलगायतमा १० प्रतिशत छ। कतिपय वस्तुमा भ्याट पनि छ। कच्चा पदार्थ ल्याएर निर्यात गर्न असम्भव छ। भारतको ठूलो बजारमा सबै उतैबाट कच्चा पदार्थ ल्याएर निर्यात गर्न सम्भव छैन। त्यसो भए सरकारबाट ठ्याक्कै के अपेक्षा गर्नु भएको छ ? कच्चा पदार्थमा सहजीकरणभन्दा पनि तयारीवस्तु र कच्चा पदार्थमा एक तहको भन्सार महसुल फरक हुनुपर्यो। दुवैमा १० प्रतिशतको ड्युटी छ। कच्चा पदार्थको ड्युटी घटाउनैपर्छ कि तयारीवस्तुको बढाइदिनु पर्यो। नयाँ प्रविधिमार्फत उत्पादन गर्नुहुन्छ। बजार कत्तिको प्रतिस्पर्धी छ ? उद्योगमा प्रत्यक्ष वैदेशिक लगानी (एफडीआई) ल्याउन पाइन्छ। यस्ता उद्योग पनि खुलेका छन्। उनीहरूसँगको दानाको गुणस्तरमा प्रतिस्पर्धी नै छ। नत्र टिक्ने थिएन। जसले कम लागतमा उत्पादन गर्छ, गुणस्तर दिन्छ त्यही नै बजारमा टिक्छ। दानामा हामी स्वावलम्बी नै छौं। देशमा दाना आयात भएन भने केही अप्ठ्यारो नपरे पनि कच्चा पदार्थमा परनिर्भर छौं। बजारीकरण कसरी गर्नु भएको छ ? प्रत्येक जिल्लामा वितरक राखेका छौं। यसको माध्यमबाट दाना किसानसम्म पुग्छ। किसानसँगको पहुँच राम्रो छ। कुखुरापालन सबै ठाउँमा हुँदँन। प्रायः सडक पुगेको नजिक व्यावसायिक रूपमा कुखुरा पालिने भएकाले दाना ढुवानी गर्न सहज छ। बजारीकरणको समस्या छैन। तयारी वस्तुमै कुखुरा, मासु, अन्डाको बजारीकरणमा समस्या छन्। दानाको मूल्यमा कत्तिको प्रतिस्पर्धा हुन्छ, तपाईंहरूले कसरी निर्धारण गर्नुभएको छ ? मूल्य आज एउटा, भोलि अर्कै हुन्छ। प्रतिकेजी मकैको मूल्य किलोमा हिजो ३० रुपैयाँ थियो आज ३५ पुग्छ। मूल्य एकनास हुँदैन। भारतको दानाको मूल्यभन्दा नेपालको महँगो भयो। आयात हुन सक्छ, भारतको मूूल्य, गुणस्तरमा हामी प्रतिस्पर्धी छौं। भारतबाट खासै दाना आउँदैन। दाना बनाउन प्राविधिक रूपमै हामी सक्षम छौं । निम्बसले अन्न भण्डार गृह सञ्चालनमा ल्याउने के तयारी भइरहेको छ ? यो बन्ने क्रममा छ। यसमा हाम्रो लगानी भए पनि व्यवस्थापन प्रत्यक्ष रूपमा हेर्दैनौं। यो निम्बसको अगुवाइमा नेपाल वेयर हाउजिङ पब्लिक कम्पनी छ। १ महिनामा तयार हुन्छ। सुनसरी, वीरगन्ज र कपिलवस्तुमा छ। यो अन्न भण्डार दानाको कच्चा पदार्थ र उपभोक्ताका लागि पनि हुन्छ। यसमा मकै, भटमास, धान र गहुँलगायत रहन्छन्।"
स्वदेशमै गाडी उत्पादन गरौं,"काठमाडौं : अर्थमन्त्री जनार्दन शर्माले स्वदेशमै सवारीसाधन उत्पादन गर्न जोड दिएका छन्। नाडा अटोमोबाइल्स एसोसियसन अफ नेपाल (नाडा)को ४५औं वार्षिक साधारणसभामा बोल्दै उनले राजस्वमा २५ प्रतिशत योगदानलाई घटाएर भए पनि उत्पादनमा जोड दिएका हुन्। अटोमोबाइल्स कम्पनीहरूले देशभित्रै सवारीसाधनको उत्पादन गरेर ५० प्रतिशत योगदान बढाउन उनले सुझाएका छन्। नाडाको भूमिका बदलियोस्, स्वदेशमै उत्पादन बढोस् उनले भने। नाडाले आर्थिक वर्ष २०७७०७८ को वैशाखसम्म सवारी साधन आयातबाट भन्सार, अन्तशुल्क तथा मूल्य अभिवृद्धि करबापत ९२ अर्ब ९१ करोड रुपैयाँ योगदान गरेको छ। सवारी साधनमा लाग्ने सम्पूर्ण करसमेत (सडक सुधार शुल्क, सवारी कर तथा अनुमतिपत्र नवीकरण) बाट ३२ अर्ब योगदान पुर्याएको जनाएको छ। दुवै क्षेत्र गरेर १ खर्ब २४ अर्ब ९१ करोड रुपैयाँ राजस्व तिरेकाले नेपालको राजस्व क्षेत्रमा अटोमोबाइल क्षेत्रको योगदान पुर्याएको नाडाका अध्यक्ष कृष्णप्रसाद दुलालको भनाइ छ। अर्थमन्त्री शर्मा भने राजस्वमा योगदानभन्दा पनि स्वदेशमै सम्भव भएसम्म उत्पादन गरेर व्यापारघाटा कम गर्न सुझाएका हुन्। बजार उपलब्ध छ भने नेपालमै अटो म्यानुफ्याक्चरिङ गर्न जोड दिएका छन्। जग्गा उपलब्ध, सुविधा, निरन्तर फ्याक्ट्री चल्ने ग्यारेन्टी दिन सक्छु। यसकारण सवारी आयात मात्रै गर्नुभन्दा नाडाको भूमिका बदल्नुहोस् उनले भने। नेपालमा जलस्रोतको अधिक समभावना र उत्पादन हुने भएकाले यसको उपयोग गरी व्यापारघाटा कम गर्नतर्फ उनको जोड थियो। अब नाडाले विद्युत् र श्रमशक्तिलाई राम्रो उपयोग गर्न जरुरी भएको औंल्याए। उनले अब विद्युतीय गाडीको प्रयोग बढाउन सबै पेट्रोलियम पम्मलाई चार्जिङ स्टेसनमा बदल्नुपर्ने तर्फ जोड दिए। तर नाडाका अध्यक्ष दुलाल सरकारले चार्जिङ स्टेसन बनाउन नसक्दा विद्युतीय बस प्रभावकारी हुन नसकेको तर्क गरे। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले मुलुकको द्रुत आर्थिक उन्नति र विकासका लागि परम्परागत नीति नियमलाई समयानुकूल बनाउन आग्रह गरे। कार्यक्रममा नेपाल उद्योग वाणिज्य महासंघका कार्यवाहक अध्यक्षसमेत रहेका वरिष्ठ उपाध्यक्ष ढकालले परम्परागत नीति, नियम परिवर्तन गर्न जरुरी भएको बताए। उनले भने यसका लागि राज्यले अग्रसरता लिनुपर्छ। तर अर्थमन्त्री शर्माले ढकाललाई प्रतिउत्तर दिँदै भने, नीति परिवर्तन भएपछि यसका प्रभावहरू पर्छन्। यसलाई व्यवसायीहरूले थेग्न सक्नुपर्छ। मुलुकभित्र सवारीसाधनको एसेम्बिलिङ प्लान्ट स्थापनाका साथसाथै निर्यात बढाउनेतर्फ विशेष पहल गर्न वरिष्ठ उपाध्यक्ष ढकालले जोड दिए। उनका अनुसार अहिले मुलुकभित्र दुईपांग्रे सवारी साधनका एसेम्बिलिङ प्लान्ट खुल्न थालेका छन्। यसको विस्तारसँगै चारपांग्रे सवारी साधनको एसेम्बिलिङ प्लान्ट स्थापनाका लागि सरकारले बढावा दिनुपर्ने उनको भनाइ छ। बिजुली भारतमा निर्यात सुरु भएको बताउँदै उनले औद्योगिक क्षेत्रलाई सस्तोमा उपलब्ध गराउन सके उत्पादनमूलक क्षेत्रमा लगानी आकर्षित गर्न सकिने बताए। विद्युतीय बसको ब्याट्री नेपालमै उत्पादन गर्न सकिन्छ। यसको उत्पादनमा सरकारले एक प्रतिशत मात्रै कर तोक्नुपर्छ उनले भने।नाडाको साधारणसभाका अवसरमा प्रहरीका चार जवानलाई सम्मान गरेको छ। प्रहरी निरीक्षक छविलाल ढकाल, भोलासिंह अधिकारी, बाबुराम नेपाल र प्रभात ढकाललाई नगदसहित सम्मान गरिएको थियो। नाडाको नयाँ कार्यसमितिको निर्वाचन बिहीबार हुने भएको छ।"
पाकिस्तानी सेनाको गोली प्रहारबाट समेत ढलेका थिएनन् विपीन रावत,नयाँ दिल्ली : भारतीय सेनाको हेलिकोप्टर दुर्घटनामा मृत्यु भएका विपीन रावत सन १९९३ मा गोरखा राइफल्सको मेजर थिए । सैनिक सेवामा रहँदा उनले निकै कठिन स्थिती भोगे। ड्यूटीका क्रममा कहिले हेलिकोप्टर दुर्घटनामा परी बालबाल बाँचे त कहिले पाकिस्तानी सेनाको गोली लागेर पनि बाँचे । सन १९९३ मा उनी कस्मीरमा खटिएका थिए । मे १७ का दिन पाकिस्तानी फौजले भारतीय सेनामाथि आक्रमण गर्याे । त्यस बेला रावतको खुट्टा र दाहिने हातमा गोली लागेको थियो । रावत गोर्खा बटालियन अन्तर्गत काम गर्थे । भारतीय सेनामा भर्ना हुँदा समेत रावत गोर्खा राइफल्सको पाँचौ बटालियनमा भर्ना भएका थिए ।
फरार अभियुक्त १४ वर्षपछि पक्राउ,सन्धिखर्क : अर्घाखाँचीमा लागुऔषध मुद्धाका फरार अभियुक्त १४ वर्षपछि पक्राउ परेका छन् । जिल्लाको पाणिनी गाउँपालिका ८ बस्ने ६२ वर्षीय रोसन अली मियालाई विशेष सूचनाको आधारमा जिल्ला प्रहरी कार्यालय अर्घाखाँचीबाट खटिएको प्रहरी टोलीले पक्राउ गरेको जिल्ला प्रहरी कार्यालय अर्घाखाँचीका प्रहरी नायव उपरीक्षक अम्मर थापाले बताए । उनलाई लागुऔषध मुद्धामा गुल्मी जिल्ला अदालतले २०६४ असार १० गते ३ वर्ष कैद तोकेको थियो । तर उनी फरार थिए । उनलाई कैद भुक्तानका लागि जिल्ला कारागार अर्घाखाँची चलान गरिएको प्रनाउ थापाले बताए।
भृकुटीमण्डपमा महाधिवेशनको रौनक,"काठमाडौं : कांग्रेसको १४औं महाधिवेशनका लागि भृकुटीमण्डप झकिझकाउ बनाइँदैछ। मंसिर २४२७ सम्म चल्ने अधिवेशनको तयारी युद्धस्तरमा हुँदैछ। देश तथा विदेशका पाहुनालाई निमन्त्रणा बाँडिएको छ। सहभागीका लागि खानपान, आवास तथा स्वागतको अन्तिम तयारीमा आयोजक जुटेका छन्। सर्लाहीका रोशन जैसवाल भृकुटीमण्डपमा भव्य स्टेज बनाउन व्यस्त छन्। थ्रीलेयरमा स्मार्ट मञ्च बनाउँदैछौं, जहाँ २ सय ५० जनाभन्दा बढी अटाउँछन्, उनले भने, सभागृहदेखि पद्मोदय क्याम्पसम्म १० वटा मुख्य स्वागतद्वार बनाइँदैछ। भृकुटीमण्डपसहित उपत्यकाका सडक किनारा १० हजार चारतारे झन्डाले सजाइएको प्रचार विभाग प्रमुख विश्वप्रकाश शर्माले बताए। निर्वाचनका लागि भृकुटीमण्डप हलभित्र, बाहिर र सभागृहमा मतदान केन्द्र राखिनेछ। मञ्चभित्र र बाहिर ४५ ठाउँमा श्रव्यदृश्यको व्यवस्था गरिँदै छ। बिहीबारसम्म सबै तयारी पूरा हुने मञ्च व्यवस्थान समितिका संयोजक गोविन्द पुडासैनीले बताए। मञ्च निर्माणमा ४० लाख रुपैयाँ हाराहारी खर्च लाग्ने उनको भनाइ छ। भोट माग्न थालियो महाधिवेशनमा कडा प्रतिस्पर्धा हुने देखिएको छ। उम्मेदवारहरूले प्रचार र भोट माग्न थालेका छन्। महाधिवेशनस्थलको गेट देखि नै उम्मेदवार र तीनका समर्थकहरूले एजेन्डासहितका तुल ब्यानर झुण्ड्याइरहेका छन्। होटलमा बास, मेसमा खाना महाधिवेशनमा करिब ४ हजार ७ सय प्रतिनिधि सहभागी हुनेछन्। कांग्रेस केन्द्रीय कार्यालयका सहसचिव रवीन्द्र बज्राचार्यका अनुसार भोजन, आवास र मञ्च व्यवस्थानमा झन्डै ५ करोड खर्च हुन्छ। प्रतिनिधिका लागि सुन्धारा, ठमेल र गौशालामा बासको प्रबन्ध छ। अनुपम फुडल्यान्ड र दियालो फुडल्यान्डलाई भोजन व्यवस्थापनको जिम्मा दिइएको छ। ६ छाक खाना र ५ दिनको आवासको प्रबन्ध हामीले मिलाएका छौं, बज्राचार्य भन्छन्, यसका लागि २ करोड खर्च लाग्नेछ। महाधिवेशन प्रतिनिधिहरूलाई जनही ३ हजार प्रवेश शुल्क तोकिएको छ। त्यसबापत झोला, कपी, कलम, मास्क, सेनिटाइजरलगायतका सामग्री उपलब्ध गराइने उनले बताए। टावर जडान हुँदै महाधिवेशन स्थलमा नेपाल टेलिकमका २ वटा अस्थायी टावर जडान गरिँदैछ। मोबाइल बीटीएस भ्यान जडान भइरहेको टेलिकमका प्राविधिक अर्जुन बरालले बताए। प्रयोगकर्ता धेरै हुने भएकाले स्थायी टावरको क्षमता पुग्दैन, उनले भने, अस्थायी टावर सञ्चालनपछि एकपटकमा ५ हजारसम्म प्रयोग कर्तालाई डाटा चलाउन सहज हुन्छ।"
कांग्रेस महाधिवेशन : आफ्नो उम्मेदवारीबारे निकट नेतासँग छलफल गर्दै सिटौला,"काठमाडौं : नेपाली कांग्रेसको १४औँ महाधिवेशनमा आफ्नो उम्मेदवारीबारे छलफल गर्न नेता कृष्णप्रसाद सिटौलाले आफू निकट नेताहरूसँग छलफल गर्न लागेका छन्। बत्तीसपुतलीस्थित सम्पर्क कार्यालयमा दिउँसो ३ बजे छलफल गर्न लागेका हुन्। सिटौलाले आफू कुन पदमा उम्मेदवारी दिने भन्ने विषयमा छलफल गर्न लागेको बताइएको छ। उनले आफू निकट नेताहरू प्रदिप पौडेल, भीमसेनदास प्रधान, शिव हुमागाईँलाई छलफलका लागि बोलाएका छन्। त्यस्तै उमाकान्त चौधरी, उद्धव थापालगायतका नेता पनि छलफलमा सहभागी हुने बताइएको छ। यसअघि १३औँ महाधिवेशनमा सिटौला प्यानलबाट महामन्त्रीमा उम्मेदवारी दिएका गगन थापाले भने उनको साथ छाडेका छन्। उनी अहिले वरिष्ठ नेता रामचन्द्र पौडेल पक्षबाट महामन्त्री लड्ने तयारीमा छन्। प्रधानमन्त्री तथा कांग्रेस सभापति शेरबहादुर देउवा पक्षले पनि पदाधिकारीको टुङ्गो लगाउन सकेको छैन। यता पौडेल पक्षले पनि सभापति र पदाधिकारीको टुङ्गो लगाउन सकेको छैन। दुवै समूह साता दिनदेखि लगातार छलफलमा जुटेका छन्। आकांक्षी धेरै भएकाले उम्मेदवारीको टुङ्गो लगाउन दुवै पक्षलाई सकस भएको हो। कांग्रेसको १४औं महाधिवेशन काठमाडौंमा शुक्रबार (भोलि) देखि सुरु हुँदैछ।"
असल साथी,"राजु र विजय एकदमै मिल्ने साथी थिए। उनीहरू बेलाबखत नयाँ नयाँ ठाउँ घुम्न रुचाउँथे। विदा मिल्यो कि घुम्ने योजना बनिहाल्थ्यो। सधैंझैं साप्ताहिक विदाको छुट्टीका दिन उनीहरूले जंगल घुम्ने योजना बनाए। प्राकृतिक सुन्दरताको मजा लिँदै उनीहरू नयाँ जंगल पुगे। जंगल पुगेर स्वच्छ हावा खाँदै रमाइलो गर्ने उनीहरूको सूर क्षणभरमै भंग भयो। जब उनीहरूले विपरीत दिशाबाट दुईवटा भालु आफूतिर आउँदै गरेको देखे तब दुवै अतालिए। के गर्ने के नगर्ने भए। होश पनि गुमेजस्तो भयो। राजुले कतै पढेको सम्झिए र हत्तपत्त रुख हेरे। उनी सकेसम्म चाँडो रुख चढ्न थाले। जब रुखको टुप्पोमा पुगे तब उनले विजयलाई सम्झिए। विजय तल एक्लै आलसतालस बनेर छटपटाइरहेको देखे। भालुको डरले राजु तल झर्न सकेनन्। विजयलाई रुख कसरी चढ्ने त्यो पनि थाहा थिएन। उनले अनेक उपाय सम्झिए। हेर्दा हेर्दै ती भालु नजिकै आइपुगे। विजयले झल्याँस्स सम्झिए, जनावारहरूले लासलाई मन पराउँदैनन् भनेको। उनले कसैले कुरा गरेको त्यो विषय सम्झिए र भुइँमा लडे। उनले भालु छेवैमा आइपुगेको पत्तो पाए र सास रोक्ने प्रयास गरे। आफू मरेको लासझैं बने। भालुले विजयलाई सुँघ्यो र छोड्यो। जब भालुहरू विस्तारै अघि बढे। विजयले पनि विस्तारै सास फेर्न थाले। अब भालु फर्किदैनन् भन्ने लागेपछि राजु रुखबाट तल ओर्लिए। विजय पनि उठे। राजुले विजयको छेवैमा पुगेर कानेखुसी गर्दै सोधे, भालुले तिम्रो कानमा के कानाफेर गरेको हो ? विजयले जवाफ दिए, भालुले मलाई तिमीजस्ता साथीहरूबाट टाढा रहनु भनेर गयो। विजय त्यति भनेर आफ्नो बाटो लागे। राजु छक्क परेर आफूले गरेको गल्ती सम्झन थाले। नैतिक शिक्षा : साथीले साथीलाई साथीकै व्यवहार गर्नुपर्छ। मुखले साथी भन्नेहरू धेरै हुनसक्छन्। सुखमा त सबैजना साथी हुन्छन् नै। दुःखमा साथ दिने साथी मात्र असल साथी हो। वास्तविक साथीको पहिचान दुःखमा मात्र हुन्छ।"
९० प्रतिशत संरचना निर्माण,"काठमाडौं : राष्ट्रपति विद्यादेवी भण्डारीले अन्तर्राष्ट्रिय समुदायले खुला हृदयले गरेको सहयोग नेपालको भूकम्पपछिको पुनर्निर्माण तथा पुनस्र्थापना सफल भएको बताएकी छिन्। उनले अन्तर्राष्ट्रिय समुदायबाट प्रतिबद्धता गरेअनुसारको अधिकांश सहयोग प्राप्त भइरहेकोमा खुसी व्यक्त गरिन्। २०७२ वैशाख १२ को भूकम्पपछिको पुनर्निर्माणका उपलब्धि, अनुभव तथा सिकाइ आदानप्रदान गर्न आयोजित नेपालको पुनर्निर्माणसम्बन्धी अन्तर्राष्ट्रिय सम्मेलन२०७८ उद्घाटन गर्दै राष्ट्रपति भण्डारीले अनुभवबाट सिक्ने जानुपर्ने बताइन्। भनिन्, भूकम्पपछिको पुनर्निर्माण तथा पुनस्र्थापनाका क्रममा हामीले प्राप्त गरेका अनुभव तथा सिकाइहरू अन्तर्राष्ट्रिय समुदाय तथा हाम्रै भावी पुस्ताका लागि अनुकरणीय हुनेछन्। राष्ट्रिय पुनर्निर्माण प्राधिकरणले पुनर्निर्माण कार्यसँग सम्बन्धित सबै पक्षलाई संलग्न गराई तयार पारेका दस्तावेज विपद् जोखिम न्यूनीकरण तथा व्यवस्थापनका क्षेत्रमा ज्ञानका भण्डारका रूपमा रहने विश्वास व्यक्त गरिन्। अर्थमन्त्री जनार्दन शर्माले भूकम्पपछिको पुनर्निर्माणका बाँकी काम सरकारले नियमित कार्यक्रममार्फत गर्ने बताए। निजी आवासको काम चालू आर्थिक वर्षमा सम्पन्न गर्ने गरी सहरी विकास मन्त्रालयलाई जिम्मेवारी हस्तान्तरण गरिएको उनले बताए। अर्थमन्त्री शर्माले २०७२ सालको भूकम्पले भत्काएका स्वास्थ्य संस्था, विद्यालय, सरकारी र पुरातात्त्विक संरचना सरकारका नियमित कार्यक्रममा राखी प्राथमिकताका साथ सम्पन्न गरिने बताए। भूकम्पबाट क्षतिग्रस्त विद्यालय स्वास्थ्य संस्था तथा सरकारी एवं सार्वजनिक ऐतिहासिक र पुरातात्त्विक सम्पदाको पुननिर्माणले मुलुकको ऐतिहासिक मठमन्दिर, धरहरा, रानीपोखरी, दरबार हाइस्कुलजस्ता गौरवपूर्ण सांस्कृतिक सम्पदाको पुनर्निर्माण भएको उल्लेख गरे। प्राधिकरण गठनपछिको ६ वर्षमा भत्किएका करिब ९० प्रतिशत संरचना निर्माण गरिएको प्राधिकरणले जानकारी दिएको छ। प्राधिकरणको तथ्यांकअनुसार ९ प्रतिशत निजी घर, १२ प्रतिशत विद्यालय भवन, ५ प्रतिशत स्वास्थ्यचौकी, १५ प्रतिशत पुरातात्त्विक संरचना र २ प्रतिशत सरकारी घर पुनर्निर्माण हुन बाँकी छ। यस्तै भूकम्पले क्षति पुर्याएका ७ सय ६४ किलोमिटर सडकमा १४ प्रतिशत काम हुन बाँकी छ। क्षति पुर्याएका १५ पुलमा ४२ प्रतिशतको पुनर्निर्माण हुन बाँकी देखिन्छ।"
नेतृत्व तह नै भ्रष्टाचारको जग,"भ्रष्टाचार नेतृत्व तहबाटै सुधार हुनुपर्ने विषय हो। हाम्रोमा त्यो हुन सकेको छैन र तत्काल हुने सम्भावना पनि छैन। नेपालमा अहिले सबैभन्दा ठूलो समस्या भ्रष्टाचार नै हो। भ्रष्टाचार नहुने कुनै क्षेत्र वा कार्यालय छैन। भ्रष्टाचार नगर्ने नेता पनि औंलामै होलान्। नेता भ्रष्ट भएपछि भ्रष्ट कर्मचारी झन् बलिया बन्छन्। यो क्रम संघीय सरकारदेखि स्थानीय सरकारसम्म फैलिएको छ। जहाँ जनताले चिनेका प्रतिनिधि छन्। उनीहरू आफूलाई जनताका प्रतिनिधि हौं भन्छन्। उनीहरू नै विकासका नाममा डोजर चलाएर भ्रष्टाचार सुरु गर्छन्। सेवाग्राहीसँग घुस लिएर भ्रष्टाचार गर्छन्। सबैभन्दा माथिका नेताहरूको कुरा गरौं, जीवनयापन हेर्दाखेरी नै हामी थाहा पाइन्छ कि कुनै पनि आम्दानीको स्रोत नहुनेको अवस्था कस्तो भनेर। अचम्म, स्रोत नदेखिकनै जीवन पहिलेपहिलेका राजा, महाराजाहरूको भन्दा पनि उच्च स्तरको छ। त्यो भ्रष्टाचारले नै हो। घुसकमिसनबाटै त्यो हुने हो। त्यसैले अहिलेको सबैभन्दा ठूलो समस्या चाहे राजनीतिक व्यक्तिमा होस्, चाहे कर्मचारीमा होस्। चाहे तल्लो तहका जनप्रतिनिधिमा होस्। त्यो भनेको भ्रष्टाचार नै हो। भ्रष्टाचारको स्रोत भनेको राजनीति हो। दलहरूको आम्दानी र खर्चको स्रोत पारदर्शी छैन। खर्च गराई अर्बौंको देखिन्छ। त्यसको तुलनामा निर्वाचन आयोगमा बुझाएको आम्दानी र खर्चको विवरण अत्यन्तै कम छ। यसका बीचमा पनि सन्तुलन देखिँदैन। त्यस्तै नेताको जिउनेशैली हेर्दा थाहा हुन्छ, अधिकांश नेता भ्रष्ट छन्। अनि भ्रष्ट र कमिसनखोर कर्मचारीलाई उनीहरूले च्यापेका छन्। सबै नेता र कर्मचारी भ्रष्ट छैनन्। दलमा राम्रा नेताहरू पनि छन्। कार्यालयमा कर्तव्यनिष्ट कर्मचारी पनि छन्। तर, हरेक ठाउँमा इमान्दारलाई पाखा लगाइएको छ। यस्तो अवस्थाले भ्रष्टाचारलाई प्रोत्साहन गरेको छे। कुनै कर्मचारीले भ्रष्टाचार गर्छ भने त्यसलाई कारबाही हुने भए पो अरूले बाटो बिराउँदैनन्। जो जो भ्रष्टाचारी छन्, जो जो फटाहा छन्, ती कर्मचारी सबै नेताको संरक्षणमा छन्। अनि विभिन्न व्यवसाय गरेर बस्नेहरू जो चाहिँ गलत तरिकाले काम गर्छन्, ती नेताको साथमा छन्। अहिले विभिन्न पार्टीका महाधिवेशन भइरहेका छन्। ती निर्वाचनमा धेरैजसो ठेकेदार र माफियाहरू आइरहेका छन्। यो कसरी सम्भव भयो भन्ने पनि विश्लेषण हुनुपर्छ। चार वर्षअगाडि सांसदहरू चुनिए। त्यसमा अधिकांश कुनै न कुनै रूपमा खराब काम गर्ने मान्छेहरूले जिते। विकास योजनाको जिम्मा लिएर लथालिंग बनाउने ठेकेदारहरू नै चुनाव जितेर आइरहेका छन्। यहाँ त जो भ्रष्ट फटाहा र तस्कर छन्। त्यसैले जितेर आउन सक्ने अवस्था भयो। यो अवस्था किन आयो ? भन्दा राजनीति असाध्यै भ्रष्ट भयो। २०४८ सालपछि हेर्दा कृष्णप्रसाद भट्टराई, मनमोहन अधिकारी र सुशील कोइरालालाई मात्र जनताले भ्रष्टाचारको आरोप लगाउन सकेनन्। यदि अख्तियार दुरुपयोग अनुसन्धान आयोग बलियो थियो भने अरू सबैलाई भ्रष्टाचारको अभियोग लाग्ने सम्भावना थियो र छ। तर, आयोगले त्यसो गर्न सक्दैन। कसैकसैले नेतालाई कर्मचारीले भ्रष्टाचार गर्न सिकाए भन्छन्। केही हदसम्म यो सत्य पनि होला। किनभने भ्रष्ट कर्मचारीहरू नेता वा मन्त्रीले पद ग्रहण गर्नुअघि नै उस्कोमा पुगिसकेका हुन्छन्। यस्तो छ हजुर, उस्तो छ हजुर भनेर सबै सिकाइसकेका हुन्छन्। जतिसुकै इमान्दार भए पनि आसेपासेले बिगार्छन्। तर, सांसद, मन्त्री भइसकेको व्यक्तिले कसैले मलाई किन सहयोग गर्दैछ, यसका पछाडि के रहस्य छ भनेर हेर्नुपर्छ। तर व्यवहारमा त्यो गरिँदैन। भ्रष्टाचार यसरी बढिराखेको छ। कसले गर्ने त यसलाई नियन्त्रण ? यसमा देशको कार्यकारीकोे हैसियतले प्रधानमन्त्रीको जिम्मेवारी सबैभन्दा ठूलो हुन्छ। प्रधानमन्त्रीले साँच्चै चाहने हो भने आधा भ्रष्टाचार स्वतः घट्छ। तर त्यो गर्न प्रधानमन्त्रीहरूले चाहेको देखिँदैन। दोस्रो कुरा, प्रशासनलाई नियन्त्रण गर्ने मुख्य व्यक्ति भनेको मुख्यसचिव हो। उसँग राम्रा इमान्दार कर्मचारी को हुन् भनेर रेकर्ड हुन्छ। यदि मुख्यसचिवले राम्रा कर्मचारीलाई मात्र प्रोत्साहन गर्ने हो भने राजनीतिक व्यक्तिले मात्र खराब व्यक्तिलाई प्रयोग गर्न सक्दैनन्। यहाँ त धेरैजसो मुख्यसचिवहरू पनि मुख्यसचिव भइसकेपछि त्यहाँभन्दा माथिको पदमा म कसरी जान सक्छु ? भन्ने कुरालाई केन्द्रमा राखेर काम गर्ने भइदिए। जसले गर्दा आफ्ना विषयमा अडान राख्न सकेनन् त्यो प्रष्ट देखिएकै हो। प्रधानमन्त्रीले भ्रष्टाचार रोक्न खोज्नु पर्यो। सदाचार पद्धतिको विकास गर्ने जिम्मेवारी लिनु पर्यो। खराब व्यक्ति डराउने बनाउन सक्नु पर्यो। भ्रष्टाचार भइसकेपछि चाहिँ अख्तियारको क्षेत्राधिकारभित्र पर्छ। अर्कोतिर राजस्व अनुसन्धान विभाग र सम्पत्ति शुद्धीकरण विभागहरूले आआफ्ना ठाउँमा काम गर्छन्। तर ती संस्थालाई स्वतन्त्र काम गर्न नेताहरूले नै दिँदैनन्। किनभने त्यहाँ नेताका आसोपासेको प्रभाव छ। इमान्दार व्यक्तिलाई स्वतन्त्र रूपमा काम गर्न दिइँदैन। संस्थाको प्रमुख इमान्दार छ तर तलको कर्मचारी भ्रष्ट छ भने नेताले तलको कर्मचारीलाई हातमा लिन्छन्। अनि आफ्नो स्वार्थ पूरा गर्छन्। त्यसैले यो माथिल्लो अर्थात् नेतृत्व तहबाटैै सुधार हुनुपर्ने विषय हो। हाम्रोमा त्यो हुन सकेको छैन र तत्काल हुने सम्भावना पनि छैन। प्रशासनिक नेतृत्वमा स्वार्थी कर्मचारीहरूको बोलवाला छ। अर्कातिर राजनीतिक रूपमा विभाजित पनि छ। कर्मचारीहरू पार्टीका भएका छन्, राष्ट्रका हुन सकेका छैनन्। कोही राष्ट्रका लागि केही गर्छु भन्ने भयो भने त्यसलाई जिम्मेवारी नै दिइँदैन। काम गर्न दिइँदैन। अब कुरा गरौं, तल्लो स्तरमा जनतालाई सेवा पुर्याउने कार्यालयको। ती कार्यालयले पनि किन काम गर्न सकेनन् ? के त्यहाँ सबै भ्रष्ट मात्रै पुग्छन् त ? होइन। त्यहाँ भ्रष्ट मात्रै पुग्दैनन् तर उनीहरूलाई बाध्य गराइन्छ। हिजोको मात्रै उदाहरण लिउँ, बुटवलमा एउटा मन्त्रालयका सचिवले यातायात कार्यालयमा सुधार गर्न खोजे। तर, उनलाई अर्को ठाउँमा सरुवा गरियो। त्यो कसले गरायो त भन्दा त्यो कार्यालयमा जो प्रमुख थियो त्यसले गराइदियो। त्यसको जिम्मेवार को हो त भन्दा लुम्बिनीको मुख्यमन्त्री। यदि लुम्बिनीको मुख्यमन्त्रीले उसले राम्रो काम गर्न खोजेको छ काम गर्न दिउँ भनेको भए हुन्थ्यो नि। त्यसैले यहाँ काम गर्न खोज्ने मान्छेलाई सरुवा गर्दिन्छन्। त्यो इमान्दार कर्मचारीले के सोच्छ भने मेरो पद पनि त्यही हो, तलब पनि त्यही हो। राम्रो गर्न खोज्दा सरुवा हुन्छ भने मैले मात्रै किन टाउको दुखाउने ? यसरी राम्रा मान्छेलाई यहाँ निरुत्साहित गर्दै लगिएको छ। अर्को ठूलो समस्या भनेको पैसा लिएर राजनीतिक नियुक्ति गर्ने चलन। हामी सबैलाई थाहै छ, लामो समयसम्म संवैधानिक निकायमा नियुक्ति नहुनुमा अख्तियारको भागबन्डा नमिलेर हो। अधिकांश नेता भ्रष्ट छन् भन्ने प्रमाण हो यो। अख्तियारमा आफ्नो मान्छे कसरी पुर्याउने ? भन्ने ध्याउन्न नेतामा हुनु नै नेताको चरित्र उदांगो हुनु हो। त्यसैले अरू संवैधानिक निकायमा नियुक्ति हुन सकेन। पछि नियुक्ति गरियो तर पनि विवादरहित भएन। त्यसमा अधिकांश मान्छे राम्रा छैनन्। अहिले अख्तियारले काम गर्न सक्ने अवस्था छैन। त्यहाँ कोही कसका कोही कसका मान्छे छन्। उनीहरूबीच नै कुरा मिल्दैन। त्यसैले निर्णय हुँदैन। अख्तियार दुरुपयोग अनुसन्धान आयोग नै त्यस्तो भएपछि अरू संस्थाले काम गर्न सक्दैनन्। आयोग त्यस्तो संस्था हो जसलाई प्रधानमन्त्रीलाई समेत भ्रष्टाचारको मुद्दा चलाउन सक्ने अधिकार छ। तर, विभिन्न व्याख्या गरेर मन्त्रिपरिषद्को निर्णयलाई अख्तियारले हेर्न सक्दैन भन्ने अर्थ आयोगले नै लगाइदियो। त्यो अर्थ लगाउनुको कारण अख्तियारका पदाधिकारीहरूले आफ्ना मालिकलाई बचाउन चाहनु नै हो। प्रशासनिक नेतृत्वमा स्वार्थी कर्मचारीहरूको बोलवाला छ। अर्कातिर राजनीतिक रूपमा विभाजित पनि छ। कर्मचारीहरू पार्टीका भएका छन्, राष्ट्रका हुन सकेका छैनन्। खासगरी २०६२०६३ पछि नै भ्रष्टाचार अत्यधिक बढ्यो। नवधनाढ्यहरू ठूलाठूला नाम चलेका व्यापारी, बैंकका प्रमुख, डिपार्टमेन्टल स्टोर सञ्चालन गर्नेहरूलाई अचानक पैसा कहाँबाट आयो ? कसरी आयो भने राजनीतिक नेता र भ्रष्ट कर्मचारीले त्यहाँ पैसा पठाउँछन्। उनीहरूको पैसाले त्यो भइराखेको छ। निजी क्षेत्रमा अख्तियार लाग्दैन। त्यसलाई हेर्ने राजस्व अनुसन्धान विभागहरूले हो। यी निकायहरूको कार्य स्वतन्त्र निकायले नहेरेसम्म समस्या समाधान हुँदैन। यस्ता संस्थामा पनि भ्रष्टाचार गर्नेलाई नै लगिन्छ। अर्को उदाहरण, २०७४ को चुनावमा निर्वाचन आयोगमा त्यत्रो ठूलो भ्रष्टाचारको कुरा बाहिर आयो। ती व्यक्तिहरू ससम्मान बाहिर गए। यस्तो अवस्था आउनु भनेको मुलुकका लागि दुर्भाग्य हो। त्यसलाई नियन्त्रण गर्न प्रधानमन्त्रीकै ठूलो जिम्मेवारी हुन्छ। साँच्चै देशलाई बदल्छु भन्ने मान्छे प्रधानमन्त्री बन्नुपर्छ। त्यो अहिले भइराखेका ठूला पार्टीहरूबाट सम्भव देखिँदैन। नेपालमा राजनीतिक दलहरूमा सहमतिको एक मात्र बुँदा भनेको भ्रष्टाचार हो। भ्रष्टाचारका मुद्दामा सबै चुपचाप बस्छन्। त्यसैले भयावह स्थितिमा भ्रष्टाचार पुगेको छ। लोकतन्त्रमा जनआवाजले ठूलो भूमिका राख्छ। भ्रष्टाचारविरुद्ध आवाज उठाइरहेका संस्थाहरू अलिकति सशक्त भइदिए, जनतालाई सचेत बनाइदिए र भ्रष्ट व्यक्तिहरू चुनावमा हारे भने भ्रष्टाचार नियन्त्रण अलिकति सम्भव हुन्छ। दोस्रो कुरा, भइराखेका कानुनहरूलाई सुधार गर्नुपर्छ। सांसदहरू नै देशलाई माया गर्ने आउनुपर्छ। राम्रा सांसद सार्वजनिक लेखा समिति, राज्य व्यवस्था तथा सुशासन समितिमा सभापति भए भने ती व्यक्तिले केही गर्न सक्छन्। (त्रिताल पूर्व सचिव हुन् ।)"
कांग्रेसको केन्द्रीय समितिको अन्तिम बैठक आज बस्दै,"काठमाडौं : नेपाली कांग्रेसको केन्द्रीय समितिको बैठक आज बस्दैछ। केन्द्रीय कार्यसमितिको बैठक बिहान ११:३० बजे पार्टीको केन्द्रीय कार्यालय, बीपी स्मृति भवन, ललितपुरमा बस्ने कांग्रेसका मुख्यसचिव कृष्णप्रसाद पौडेलले जानकारी दिए। बैठकमा केन्द्रीय कार्यसमितिका पदाधिकारी, केन्द्रीय सदस्यहरु तथा आमन्त्रित केन्द्रीय सदस्य सहभागि हुनेछन्। १३ औं महाधिवेशनबाट निर्वाचित केन्द्रीय समितिको सम्भवत यो अन्तिम बैठक हो। बैठक पार्टीको महाधिवेशनको तयारी र महाधिवेशनमा लैजाने एजेण्डाका विषयमा पनि छलफलमा केन्द्रित रहने उनको भनाई छ। नेपाली कांग्रेसले १४ औं महाधिवेशन मंसिर २४ देखि २७ गतेसम्म काठमाडौंमा हुँदैछ। निर्वाचनका लागि भृकुटीमण्डप हलभित्र, बाहिर र सभागृहमा मतदान केन्द्र राखिनेछ। मञ्चभित्र र बाहिर ४५ ठाउँमा श्रव्यदृश्यको व्यवस्था गरिँदै छ। महाधिवेशनमा करिब ४ हजार ७ सय प्रतिनिधि सहभागी हुनेछन्। कांग्रेस केन्द्रीय कार्यालयका सहसचिव रवीन्द्र बज्राचार्यका अनुसार भोजन, आवास र मञ्च व्यवस्थानमा झन्डै ५ करोड खर्च हुन्छ। यस्तो छ निर्वाचन तालिका केन्द्रीय निर्वाचन समितिका संयोजक गोपालकृष्ण घिमिरेका अनुसार मंसिर २४ गते १० बजे महाधिवेशन प्रतिनिधिहरुको नामावली प्रकाशन गरिनेछ। २५ गते बिहान १० बजेदेखि साँझ ५ बजेसम्म उम्मेदवारी मनोनयन गर्दा र ५ देखि ७ बजेसम्म दाबी विरोध र जाँचबुझ गरिने संयोजक घिमिरेले जानकारी दिए। त्यस्तै २५ गते बेलुका ७ देखि ९ बजेसम्म दाबी विरोध उपर निर्णय गरिने, राति ९ देखि १२ बजेसम्म उम्मेदवारको पहिलो नामावली प्रकाशन गरिने छ। त्यस्तै मंसिर २६ गते ११ बजेसम्म मनोनयन फिर्ता लिने समय तोकिएको छ। त्यसपश्चात सोही दिन १२:१५ बजे उम्मेदवारहरुको अन्तिम नामावली प्रकाशन गरिनेछ। घिमिरेका अनुसार मतदान मंसिर २७ गते बिहान ८ बजेदेखि सुरु हुनेछ।"
दुर्घटनाग्रस्त हेलिकोप्टरको भेटियो ब्ल्याक बक्स,"तमिलनाडू : भारतीय सेनाको दुर्घटनाग्रस्त हेलिकोप्टरको ब्ल्याक बक्स फेला परेको छ । भारतीय वायु सेनाको अनुसन्धान टोलीले दुर्घटनाग्रस्त एम आइ १७ हेलिकोप्टरको ब्ल्याक बक्स फेला पारेको हो । सो ब्ल्याक बक्स दुर्घटनास्थलमा फेला परेको भारतीय संचारमाध्यमहरुले जनाएका छन् । ब्ल्याक बक्स फेला परेपछि अनुसन्धान गर्न सहज हुने बताइएको छ । ब्ल्याक बक्समा उडानको समयमा हेलिकोप्टरसँग सम्बन्धित सबै प्रकारका गतिविधि रेर्कड भएको हुन्छ । जसले हेलिकोप्टर दुर्घटनाको कारण पत्ता लगाउन सहज हुन्छ । शुक्रबार भारतीय सेनाको हेलिकोप्टर दुर्घटना हुँदा भारतीय चिफ अफ डिफेन्स स्टाफ (सीडीएस) विपीन रावत, उनकी पत्नीसहित १३ जना सैनिक अधिकारीको मृत्यु भएको थियो । विपीन राउत चढेको भारतीय सेनाको हेलिकोप्टर दुर्घटना, ४ को मृत्यु भारतीय सेनाको हेलिकोप्टर दुर्घटना : विपीन रावत गम्भीर घाइते भारतीय सेनाको हेलिकोप्टर दुर्घटना : विपिन र मधुलिकाको शुक्रबार अन्तिम संस्कार"
मन्त्री मुछिएका ठूला भ्रष्टाचार काण्ड,"काठमाडौं : राजनीति सेवा हो। तर, यसकै खुड्किलो चडेर मन्त्री पदसम्म पुग्नेहरू भ्रष्टाचारमा मुछिएका छन्। देश र जनताको हितमा काम गर्न शपथ खाए पनि सेवा नभई पैसामा बिकेको विभिन्न घटनाक्रमले देखाउँछ। मन्त्री नै स्वार्थपूर्तिका लागि भ्रष्टाचारमा मुछिएको अख्तियार दुरुपयोग अनुसन्धान आयोगले गरेको अनुसन्धानबाट पुष्टि हुन्छ। पैसा नभए पावर हुँदैन भन्ने सोचले शक्तिमा पुगेपछि भ्रष्टाचारमा संलग्न भएको भेटिन्छ, अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्यय भन्छन्। यस्तै सोच भएकाहरू नेतृत्वमा पुगेपछि ऐन र कानुन पनि भ्रष्टाचार नियन्त्रण गर्नेभन्दा प्रसय दिने बन्ने गरेको छ। ट्रान्सपरेन्सी इन्टरनेसनल नेपालका अध्यक्ष पदमिनी प्रधानाङ्ग राजनीतिकको नेतृत्व गर्ने व्यक्ति र मन्त्रीकै आडमा भ्रष्टाचार मौलाएको बताउँछिन्। ऐन र नियम नै आपू अनुकूल बनाउँछन्, अनि आफ्नै हात जगन्नाथ भै हाल्यो नि !, उनले भनिन्। नेपालमा पदको दुरुपयोग गरेर संस्थागत रूपमा नै भ्रष्टाचार भएको प्रधानाङ्गको तर्क छ। उच्च पदसम्म पुग्न गरेको खर्च भ्रष्टाचार गरेर असुल्न मन्त्रीले अबैध बाटो अपनाएको भेटिन्छ। दलले पनि उनीहरूलाई यस्ता कार्यमा छुट दिएको केही उदाहरणबाट पुष्टि हुन्छ। २०४६ सालको परिवर्तनपछि राजनीतिको आडमा भ्रष्टाचार मौलाएको विभिन्न तथ्यले प्रमाणित गर्छ। धमिजा, लाउडा, पजेरो, चेजएयर, सुरासुन्दरी, थाइल्याण्ड र रातो पासपोर्ट काण्ड यो समयमा नै भए। सामान्य जीवनयापन गर्ने नेता आलिसन महल, महँगा गाडीमा सवार हुन थाले। नेतामा नै जीवनयापनको शैलीमा प्रतिस्पर्धा छ। पैसाबिना चुनाव जित्न र नेता बन्न अहिले गाह्रो छ। यो प्रतिस्पर्धाले राजनीतिक क्षेत्र र नेता अझै भ्रष्ट बन्दै गएको अख्तियारको दाबी छ। अख्तियारका पूर्वआयुक्त डा गणेशराज जोशी निर्वाचन प्रणाली र उपभोक्ता समितिको नाम राजनीतिक क्षेत्रमा बढी भ्रष्टाचार मौलाएको बताउँछन्। यस्ता विषयमा राजनीतिक नेतृत्व नै संलग्न भएको हुनाले छानबिनको दायरमा पनि कमै पुग्छन्। अख्तियार दुरुपयोग अनुसन्धान आयोग, सम्पत्ति शुद्धीकरण अनुसन्धान विभाग, राष्ट्रिय सर्तकता केन्द्र र राजस्व अनुसन्धान विभाग भ्रष्टाचार नियन्त्रणका लागि बनेको संवैधानिक निकाय हुन्। तर, राजनीतिक दबाब र प्रभावले यस्ता क्षेत्रको भ्रष्टाचारको छानबिन कम हुने गरेको भ्रष्टाचारलाई नजिकबाट नियालिरहेका विज्ञ बताउँछन्। केही ठूला काण्डमा भने अख्तियारले मुद्दा चलाएको छ। अनुसन्धान सूक्ष्म रूपमा गरेको भेटिन्छ। प्रभावशाली तत्कालिन मन्त्रीहरू खुमबहादुर खड्का, गोविन्दराज जोशी, चिरन्जीवी वाग्लेलगायत उच्च तहमा रहेका विरुद्ध भ्रष्टाचारमा मुद्दा चलाइएको छ। अख्तियारको यो साहसपूर्व कार्यको चौतर्फी स्वागत पनि भयो। पछिल्लो समयमा केही मन्त्रीविरुद्ध पनि अख्तियारले मुद्दा चलायो। यसमा अख्तियारलाई बदनाम गर्ने प्रत्यन्त पनि नभएका होइनन्। विजयकुमार गच्छदार, तत्कालीन उपप्रधान तथा भौतिक योजनामन्त्री नेपाली कांग्रेसका उपसभापति हुन् विजयकुमार गच्छदार। २०४६ सालको परिवर्तनपछि गच्छदार पटकपटक मन्त्री भए। उनी भ्रष्टाचारका मुद्दा लाग्ने उच्च पदका नेता हुन्। भ्रष्टाचारको मुद्दा लागेका कारण उपप्रधानमन्त्री भइसकेका गच्छदारको सांसद पद निलम्बन भएको छ। बालुवाटारस्थित ललिता निवासको जग्गा प्रकरणमा गच्छदारविरुद्ध अख्तियारले मुद्दा दायर गरेको छ। भौतिक योजनामन्त्री भएको बेला ललिता निवासको १३६ रोपनी जग्गा व्यक्तिको नाममा दर्ता गराएको आरोप उनलाई छ। २०७६ माघ २२ मा ९ करोड ६५ लाख बिगो दाबीसहित अख्तियारले गच्छदारसहित १७५ जनाविरुद्ध विशेष अदालतमा मुद्दा हालेको छ। त्यो मुद्दा विशेष अदालतमा चलिरहेको छ। लामो समय फरार भनिएका गच्छदार शेरबहादुर देउवा प्रधानमन्त्री भएपछि विशेष अदालतमा उपस्थित भएर १० लाख धरौटीमा छुटेका छन्। देउवा असार २९ प्रधानमन्त्री भए, असार ३० मा विशेष अदालतमा उपस्थिति भएर धरौटीमा छुटेका हुन्। चिरञ्जीवी वाग्ले, पूर्व सञ्चारमन्त्री कांग्रेसका अर्का नेता चिरञ्जीवी वाग्ले सञ्चार मन्त्री भए। उनी अकुत सम्पत्ति आर्जनमा सजायमा पाउने पहिलो मन्त्री हुन्। अख्तियारले वाग्लेविरुद्ध २०५९ पुस ३ मा ३ करोड २ लाख ५५ हजार रुपैयाँ अकुत सम्पत्ति आर्जनको आरोपमा मुद्दा चलाएको थियो। ०६१ साउन ७ मा विशेष अदालतले २ करोड ७२ लाख ५८ हजार भ्रष्टाचार गरेको ठहर गर्यो। अढाई वर्ष कैद सजाय सुनायो। विशेष अदालतको फैसलाविरुद्ध वाग्लेले सर्वोच्चमा पुनरावेदन गरे। तर, अदालतले ०६७ मा २ करोड ३ लाख रुपैयाँ जरिवाना र १८ महिना जेल सजायको फैसला सुनायो। उनी जेल पनि बसे। जयप्रकाशप्रसाद गुप्ता, पूर्व सञ्चारमन्त्री बहुदल आएपछि जयप्रकाशप्रसाद गुप्ता आनन्द कांग्रेस नेता बने। पछि कांग्रेस छोडेर मधेशवादी राजनीति गरे। उनी सूचना तथा सञ्चारमन्त्री भए। सोही समय उनी भ्रष्टाचारमा मुछिए। ०५९ सालमा गुप्ताविरुद्ध २ करोड रुपैयाँभन्दा बढी भ्रष्टाचार गरेको आरोप लाग्यो। अख्तियारले विशेष अदालतमा मुद्दा हाल्यो। तर, ०६४ सालमा गुप्ताले विशेष अदालतबाट सफाइ पाए। विशेष अदालतको फैसलाविरुद्ध अख्तियारले सर्वोच्च अदालतमा पुनरावेदन गर्यो। ०६८ फागुन १० मा सर्वोच्चले ८४ लाख रुपैयाँ भ्रष्टाचार गरेको ठहर गर्यो। डेढ वर्ष कैदको सजाय सुनायो। उनी जेल परे। अहिले उनी स्वतन्त्र जीवन बिताइरहेका छन्। गोविन्दराज जोशी, पूर्व शिक्षामन्त्री कांग्रेसका प्रभावशाली नेता गोविन्दराज जोशी २०४८ सालमा पहिलो पटक शिक्षामन्त्री बने। त्यसपछि पनि विभिन्न मन्त्री पदमा रहे। अख्तियारले २०६६ माघ २८ मा जोशीविरुद्ध विशेष अदालतमा ३ करोड ९३ लाख ६३ हजार ५ सय ७६ रुपैयाँ भ्रष्टाचारको मुद्दा हाल्यो। उनीविरुद्ध १३ वर्ष कैद सजायको माग गरिएको थियो। तर, ०६३ कात्तिक ३० मा विशेष अदालतले जोशीलाई सफाइ दियो। फैसलाविरुद्ध अख्तियारले सर्वोच्चमा पुनरावेदन गर्यो। सर्वोच्चले भ्रष्टाचार मुद्दामा हदम्याद नलाग्ने भन्दै जोशीविरुद्ध मुद्दा चलाउन आदेश दियो। त्यसपछि जोशीविरुद्धको मुद्दा विशेष अदालतमा चल्यो। ०६६ साउन १० मा जोशीविरुद्ध २ करोड १६ लाख स्रोत नपुगेको भन्दै बिगोसहित असुल गर्न र डेढ वर्ष मात्र कैद सजाय सुनायो। फैसलाविरुद्ध जोशी सर्वोच्च गए। यो मुद्दामा अहिलेसम्म सर्वोच्चले फैसला गरेको छैन। मुद्दा तामेलीमा छ। जोशीलाई अहिले कांग्रेसले कारबाही गरेको छ। २०७४ सालको निर्वाचनमा कांग्रेसका वरिष्ठ नेता रामचन्द्र पौडेललाई हराउन भूमिका खेलेको आरोप जोशी माथि छ। बद्रीप्रसाद न्यौपाने, मन्त्री महिला, बालबालिका तथा समाजकल्याण बद्रीप्रसाद न्यौपाने, महिला बालबालिका तथा समाजकल्याण मन्त्री हुँदा भ्रष्टाचारमा संलग्न भए। समाजकल्याण परिषद् अन्तर्गतको भृकुटीमण्डपको फनपार्क भाडामा लगाउँदा भ्रष्टाचार गरेको आरोपमा विशेष अदालतमा मुद्दा चल्यो। मन्त्री हुँदा २०६९ साल भदौ २० गते प्रतिमहिना ५ लाख ५५ हजारमा रुपैयाँमा १५ वर्षका लागि यो जग्गा भाडामा दिने निर्णय गरेका थिए। ०७५ माघ २१ मा भृकुटीमण्डपको ६० रोपनी जग्गा भाडामा लगाउँदा ३१ करोड ५२ लाख १७ हजार अनियमितता भएको थियो। यस मुद्दामा न्यौपानेसहित १४ जनाविरुद्ध अख्तियारले विशेष अदालतमा मुद्दा दर्ता गरेको थियो। प्रतिमहिना प्रतिरोपनी जग्गामा ९ हजार २ सय ५० रुपैयाँ घाटा भएको भन्दै मुद्दा दायर हालिको थियो। पाँच लाख धरौटी बुझाएर उनी छुटे। उनको मुद्दा अदालतमा विचाराधीन छ। टेकबहादुर गुरुङ, श्रममन्त्री टेकबहादुर गुरुङ कांग्रेस नेता हुन्। भृकुटीमण्डपको जग्गा भाडामा लगाउँदा अनियमितता गरेको आरोप गुरुङमाथि लाग्यो। भृकुटीमण्डपको ६० रोपनी जग्गा भाडा लगाउँदा ३१ करोड ५२ लाख १७ हजार अनियमितता भएको दाबीसहित गुरुङविरुद्ध अख्तियारले विशेष अदालतमा मुद्दा दायर गरेको थियो। उनी तत्कालीन सुशील कोइराला नेतृत्वको सरकारमा श्रममन्त्री थिए। गुरुङसहित १४ जनाविरुद्ध अख्तियारले माघमा ०७५ मा विशेष अदालतमा मुद्दा दर्ता गरेको थियो। विक्रम पाण्डे, पूर्वभूमिसुधार तथा व्यवस्थामन्त्री राप्रपाका नवनिर्वाचित उपाध्यक्ष हुन् विक्रम पाण्डे। उनी प्रभावशाली ठेकेदारको सूचीमा पनि छन्। उनकै निर्माण कम्पनीले बनाएको राष्ट्रिय गौरवको आयोजना सिक्टा सिँचाइ आयोजना परीक्षण नहँुदै भत्कियो। यसमा भ्रष्टाचार भएको भन्दै पाण्डेसहित २१ जनाविरुद्ध अख्तियारले २१ मंसिर ०७५ मा विशेष अदालतमा मुद्दा हालेको छ। पाण्डेविरुद्ध दुई अर्ब १३ करोड ७६ लाख ७९ हजार भ्रष्टाचार गरेको दाबी अख्तियारको छ। बिगो असुलउपर गर्ने मागसहितको मुद्दा विशेष अदालतमा हालिएको छ। उनको मुद्दा विशेषमा विचाराधीन छ। डम्बर श्रेष्ठ, पूर्वमन्त्री, भूमिसुधार तथा व्यवस्था ललिता निवास प्रकरणमा मन्त्री श्रेष्ठविरुद्ध पनि मुद्दा हालिएको छ। २०६६ सालमा श्रेष्ठ माधवकुमार नेपालको मन्त्रिपरिषद्मा तत्कालीन भूमिसुधार तथा व्यवस्थामन्त्री थिए। ललिता निवासभित्रको जग्गा व्यक्तिको नाम दर्ता गराउन मन्त्रिपरिषद्बाटै निर्णय गराएको आरोप उनी माथि छ। ९ करोड ६५ लाख बिगोसहित अख्तियारले विशेष अदालतमा उनीविरुद्ध मुद्दा हालेको छ। ५ लाख धरौटी राखेर उनी छुटेका छन्। उनको मुद्दा विचाराधीन छ। श्रेष्ठ नेकपा (माले)का नेता हुन्। चन्द्रदेव जोशी, पूर्वमन्त्री, भूमिसुधार तथा व्यवस्था २०६९ सालमा डा बाबुराम भट्टराई प्रधानमन्त्रीकालमा चन्द्रदेव जोशी भूमिसुधार तथा व्यवस्थामन्त्री भए। नेकपा(संयुक्त)का नेता जोशीविरुद्ध बालुवाटार प्रकरणमा अख्तियारले मुद्दा चलायो। ३ रोपनी १२ आना जग्गा व्यक्तिको नाममा दर्ता गर्न मन्त्रिपरिषद्मा पेस गर्ने काम मन्त्री जोशीकै पालामा भएको थियो। नक्कली टिकिन्छा पशुपति गुठी बनाएर मोही कायम गरी यो जग्गा व्यक्तिको नाम दर्ता गरिएको थियो। जोशीविरुद्ध ७ करोड ८ लाख बिगो कायम गरेर अख्तियारले मुद्दा हालेको छ। त्यो मुद्दामा पूर्वमन्त्री जोशी साधारण तारेखमा छुटेका छन्। रवीन्द्रनाथ शर्मा, पूर्वअर्थमन्त्री तत्कालीन राप्रपाका नेता एवं पूर्वअर्थमन्त्री रवीन्द्रनाथ शर्मालाई मरणोपरान्त भ्रष्टाचारी ठहर गरिएको छ। अकुत सम्पत्ति आर्जनमा शर्माविरुद्ध अख्तियारले मुद्दा हालेको थियो। २०६० मंसिर १२ मा उनीविरुद्ध मुद्दा दायर भएको थियो। ४ करोड ९५ लाख ५४ हजार रुपैयाँ भ्रष्टाचार गरेको दाबीसहितको त्यो मुद्दाको फैसाला ०६६ सालमा भयो। त्यसबेला शर्माको निधन भइसकेको थियो। खुमबहादुर खड्का पूर्वगृहमन्त्री २०४६ सालको प्रजातन्त्र पुनःस्थापनापछि कांग्रेस नेता खुमबहादुर खड्काको प्रभाव राजनीतिमा बढ्यो। २०४८ सालमा गिरिजाप्रसाद कोइराला प्रधानमन्त्री हुँदा मन्त्री बने। त्यसपछि पनि पटकपटक गृहमन्त्री र मन्त्री बने। यसै समयमा पदको दुरुपयोग गरी अकुत सम्पत्ति आर्जन गरे। ०५९ सालमा २ करोड ३६ लाख रुपैयाँ अकुत सम्पत्ति आर्जन गरेको आरोपमा विशेष अदालतमा मुद्दा दर्ता भयो। तर, विशेष अदालतले ०६३ सालमा १२ लाख मात्र स्रोत नखुलेको भन्दै सफाइ दियो। यो फैसलाविरुद्ध अख्तियारले सर्वोच्चमा पुनरावेदन दियो। ३० साउन ०६८ मा सर्वोच्चले खड्कालाई दोषी ठहर गर्दैै डेढ वर्ष कैद र ९४ लाख ७४ हजार १ सय २२ रुपैयाँ बिगो जरिवानाको फैसला सुनायो। फैसलापछि खड्का जेल बसे। उनको मृत्यु भइसकेको छ। ००० निर्वाचन प्रणाली सुधारिए भ्रष्टाचार रोकिन्छ सूर्यनाथ उपाध्याय, पूर्वप्रमुख आयुक्त अख्तियार मान्छे लोभि र स्वार्थी हुन्छ। राजनीतिक नेतृत्वमा लोभ र स्वार्थ छ नै। खान नपुगेर उनीहरूले भ्रष्टाचार गरेका होइनन्। स्वार्थपूर्तिका लागि हो। सत्ता टिकाइ रहन शक्ति चाहिन्छ। शक्ति आर्जन पैसाबाटै भइरहेको छ। शक्ति र पैसा भएन भने राजनीति नै नहुने अवस्था बनाइएको छ। त्यसले गर्दा पनि राजनीतिमा भ्रष्टाचार भएको छ। पैसा नभएसम्म कार्यकर्ता पछि नलाग्ने भए। त्यसैले जे गरेर भए पनि पैसा कमाउने ध्याउन्न नेता लागेका छन्। राजनीतिलाई सदाचारी बनाउन दण्ड सजाय त प्रमुख हो। यति मात्रै हुँदैन सरकारका काम पारदर्शी हुनुपर्छ। पहिलो दण्ड, दोस्रो प्रक्रिया पारदर्शी हुनुपर्छ। जनतालाई सचेत बनाउनुपर्छ। पदमिनी प्रधानाङ्ग, अध्यक्ष, ट्रान्सपरेन्सी इन्टरनेसनल नेपाल राजनीतिक क्षेत्रमा भ्रष्टाचार व्याप्त छ। सरकारमा भ्रष्टाचार गर्नकै लागि जानुपर्छ भन्ने मान्यताको विकास भइरहेको छ। कार्यकारी प्रमुखले भ्रष्टाचारमा शून्य सहनशीलता कुरा मात्रै गर्छन्। उनका वरिपरिका मान्छै नै भ्रष्टाचार लिप्त छन्। सदाचारिकता भन्ने पार्टीहरूमा हराएकको छ। सुशासनको कुरा नारामा मात्रै सीमित भएको छ। न्यायपालिका २ महिनादेखि ठप्प हुँदासम्म राजनीतिक दल स्वार्थको कारण बोलिरहेका छैनन्। न्यायाधीश नियुक्तमा राजनीतिक भागबन्डा हुने भएकाले उनीहरूले न्यायालयमा पुगेर पनि गर्ने राजनीति नै हो। भ्रष्टचारसम्बन्धी संसदमा रहेका दुई विधेयकमा ५ वर्षे हदम्यादले के गर्न खोजिएको छ भन्ने स्पष्ट हुन्छ। डागणेशराज जोशी, पूर्वआयुक्त, अख्तियार चुनाव प्रणालीले पनि राजनीतिक क्षेत्रमा भ्रष्टाचार मौलाएको छ। चुनावमा लड्न ठूलो धनराशि चाहिन्छ। अब यस्तै समय रहे केही वर्षपछि ठेकेदार र व्यापारी मात्रै नेता हुन्छन्। अरूको चुनाव लड्ने सामथ्र्य नै हुँदैन्। भ्रष्टाचार रोक्न निर्वाचन प्रणालीको विषयमा पुनर्विचार गर्नुपर्छ। अहिले कर्मचारी सरुवामा पनि नेताले पैसा उठाउन थालेका छन्। चुनावकै खर्च जुटाउन नेताहरूले जताबाट पनि पैसा उठाउन उद्त छन्। विभिन्न कार्यालय र मन्त्रालयमा काम मिलाइदिए बापत उनीहरूले पैसा असुल्छन्। उपभोक्ता समितिमार्फत विकास निर्माणको काम गर्ने भनेको पनि राजनीतिक क्षेत्रमा भ्रष्टाचार गराउनु नै हो। सार्वजनिक खरिद ऐनमा १० करोड उपभोक्ता समितिमार्फत काम गराउने विषयले भ्रष्टाचार अझ फैलाउँछ। १ करोड हुँदा उपभोक्ता समिति भागबण्डा बनाइथ्यो। यो कार्यकर्ताले पैसा बाड्ने ठाउँ नै उपभोक्ता समिति भएको छ। हृदयेश त्रिपाठी, पूर्वमन्त्री एवं पूर्व सार्वजनिक लेखा समितिको सभापति राजनीतिमा भ्रष्टाचार भन्ने विषय सानो होइन। यो प्रणाली, समाज, सामाजिक मनोविज्ञानसँग जोडिएको विषय हो। राजनीतिक क्षेत्र एक्लै भ्रष्टाचार गर्न सक्छ सक्दैन् ? त्यसमा कर्मचारीतन्त्रको भूमिका के हुन्छ ? त्यसमा राजनीति र कर्मचारीप्रशासनको मिलोमतो कस्तो हुन्छ ? त्यो कति जटिल विषय हो। न्यायालय र अख्तियारले पनि कतिपय विषय मोहर लगाइदिन्छ। यो ठूलो समस्या हो।"
त्यो हेलिकोप्टर दुर्घटना जहाँ बाँचेका थिए सीडीएस रावत,"नयाँ दिल्ली : शुक्रबार भारतको तमिलनाडुमा भएको सेनाको हेलिकोप्टर दुर्घटनामा मृत्यु भएका भारतीय चिफ अफ डिफेन्स स्टाफ( सीडीएस) विपीन राउत ६ वर्ष अघिको दुर्घटनामा बालबाल बाँचेका थिए । सन २०१५ फ्रेबूअरी ३ मा उनी चढेको हेलिकोप्टर दुर्घटना भएको थियो । त्यस बेला उनी भारतीय सेनाको लेफ्टिनेन्ट जनरल थिए । फ्रेबूअरी ३ मा रावत आफ्नो हेलिकोप्टर लिएर निस्कीएका थिए । तर हेलिकोप्टरले केही उचाई लिँदै इन्जिन फेल भयो र हेलिकोप्टर दुर्घटना भयो । त्यस बेला उनी बालबाल बाँचेका थिए । सो दुर्घटनामा रावत सहित त्यसमा सवार अन्य सैनिक अधिकारीहरु समेत सुरक्षित रहे । तर शुक्रबार भएको हेलिकोप्टर दुर्घटनामा रावत,उनकी पत्नी सहित ११ जना सैनिक अधिकारीको मृत्यु भयो ।"
कांग्रेस महाधिवेशन : अझै बनेनन् प्यानल,"काठमाडौं : महाधिवेशनको एक दिन अघिसम्म पनि कांग्रेसका दुवै पक्षले प्यानल बनाउन सकेका छैनन्। सभापति शेरबहादुर देउवा पक्ष (संस्थापन)ले उपसभापति, महामन्त्री र सहमहामन्त्रीको टुंगो लगाउन सकेको छैन। संस्थापनइतर पक्षले सभापतिकै उम्मेदवार तय गर्न सकेन। दुवै पक्ष बुधबार दिनभरजसो छलफल, वार्ता र बैठकमा व्यस्त बनेका थिए। शुक्रबारबाट कांग्रेसको १४औं महाधिवेशन सुरु हुँदैछ। वरिष्ठ नेता रामचन्द्र पौडेलसहितको इतर समूह ४ दिनदेखि निरन्तर छलफलमा छ । सो समूहबाट नेता पौडेल र महामन्त्री डा शशांक कोइरालाले सहमति जुटे सभापतिको उम्मेदवारबाट आफूहरू लचिलो बन्ने संकेत गरेका छन्। तर, नेता प्रकासमान सिंह र शेखर कोइरालाका बीचमा सहमति जुटन सकेन। साझा उम्मेदवार तय गर्न नेताहरू सिंह निवास चाक्सीबारीमा दिनभरजसो बैठक गरे। पौडेल पक्षीय गुरु घिमिरे भन्छन्, प्रकाश दाइको आफ्नै अडान छ। शेखर दाइ आफ्नै अडानमा हुनुहुन्छ। उनले भने, अब सभापतिका आकांक्षी बाहेकका केन्द्रीय सदस्यहरू छलफलमा बस्छौं। उहाँहरूले सक्नुभएन भने हाम्रो निर्णय मान्नुपर्छ। सो पक्षका नेता रामशरण महतले पनि नेताहरू आआफ्नै अडानमा रहेकाले साझा उम्मेदवार तय हुन नसकेको बताए। एक जनता लचक हुनुपर्छ नि !, उनले भने, सबैलाई सभापति चाहिएको छ। वरिष्ठ नेता पौडेलले अरू आकांक्षीबीच सहमति जुटे आफूपछि हट्ने र नजुटे आफूलाई समर्थन गर्न आग्रह गरिसकेका छन्। रामचन्द्रजीले तपाईंहरू मिल्नुहोस्, मिल्न सक्नुहुन्न भने मलाई समर्थन गर्नुहोस् भनिराख्नुभएको छ। मिलेरै जाउँ भन्ने उहाँको कुरा हो, महतले भने। उता संस्थापन पक्षमा भने सभापति देउवाले उपसभापति, महामन्त्री, सहमहामन्त्रीका आकांक्षीहरूलाई मिलेर आउन आग्रह गरेका छन्। सभापतिमा जसरी पनि जित्नुपर्छ भन्ने सोचमा अघि बढेका देउवाले प्रदेश गत रूपमा आकांक्षीको भावना बुझेर उम्मेदवारको नाम सिफारिस गर्न आग्रह गरेका छन्। संस्थापन पक्षको बैठकमा विजयकुमार गच्छदार र पूर्णबहादुर खड्काले उपसभापतिमा आकांक्षा देखाएका छन्। महामन्त्रीमा बालकृष्ण खाँण, एनपी साउद र प्रकाशशरण महतले आकांक्षा व्यक्त गरेका थिए। महामन्त्रीमा उम्मेदवार घोषणा गरिसकेका विश्वप्रकाश शर्मालाई भने देउवाले सहमहामन्त्रीको उम्मेदवार बन्न आग्रह गरेका छन्। शर्माले भने, यो टुंगिसकेको कुरा हैन। बैठकमा उम्मेदवारहरू केलाउने क्रममा प्रसंग उठेको हो। २४ गते बिहानसम्म सबै पदाधिकारी र केन्द्रीय सदस्यको विषय टुंगिन्छ। केन्द्रीय सदस्य चयन गर्नका लागि देउवाले प्रदेश १ ज्ञानेन्द्र कार्की, प्रदेश २ महेन्द्र यादव र रमेश रिजाल, बागमतीमा प्रकाशशरण महत, गण्डकीमा गोपालमान श्रेष्ठ, लुम्बिनीमा बालकृष्ण खाँण, कर्णालीमा पूर्णबहादुर खड्का र जीवनबहादुर शाही तथा सुदूरपश्चिममा एनपी साउद र रमेश लेखकलाई जिम्मेवारी दिएका छन्। साउदका अनुसार देउवाले क्लस्टरअनुसार नाम बढी नहुने गरी उम्मेदवारहरू चयन गर्न भनेका छन्। सिटौला तानातान तेस्रो धारका रूपमा चिनिने कृष्णप्रसाद सिटौलालाई दुवै पक्षले आफूतिर तान्ने कोसिस गरेका छन्। १३औं महाधिवेशनदेखि कांग्रेसभित्र बलियो शक्तिका रूपमा उदाएका सिटौलाले १४औंमा आइपुग्दा फेरि उक्त झल्को दिएका छन्। भर्खरै सम्पन्न जिल्ला र प्रदेश अधिवेशनको नतिजाबाट पनि महाधिवेशनमा सिटौलाको भूमिका निर्णायक हुनसक्ने आंकलन गरिएको छ। सभापति देउवा र वरिष्ठ नेता पौडेल दुवैको नजर सिटौलातिर मोडिएको छ। सिटौला जता उभिन्छन्, उतै पल्लाभारी हुने सम्भावना छ। नेता गगनकुमार थापा उक्त समूहबाट निस्के पनि सिटौला उत्तिकै शक्तिशाली देखिन्छन्। अघिल्लो महाधिवेशनमा सिटौलाको उम्मेदवारीले देउवा र पौडेललाई पहिलो चरणमा निर्वाचित हुनबाट रोकेको थियो। दोस्रो चरणमा उनको सहयोगबाट देउवाले सभापति जितेका थिए। त्यही निर्णायक मतले पनि सिटौलालाई बलियो बनायो। के गर्छु अहिलेनै यसै भन्न सक्दिनँ, सिटौलाले अन्नपूर्णसँग भने, मसँग पनि छुट्टै टिम छ। टिमसँग सल्लाह गर्दा जे कुरा आउँछ त्यहीअनुसार अगाडि बढ्ने हो। उनले रामचन्द्र पौडेल भेट्न आएको कुरालाई इङ्गित गर्दै भने, नेताहरू आउने भेट्ने कुनै ठूलो कुरा भएन। क्षेत्र उही हो जम्काभेट हुन्छ। भेट भए पनि मैले कोहीसँग प्रतिक्रिया जनाएको छैन। उचित समयको पर्खाइमा छौं। सिटौलाले अन्तिम दिनसम्म पनि पार्टीमा बदलिन सक्ने सम्भावित समीकरणलाई हेरेका छन्। अत्यन्तै निकट भनिएका देउवाको निकट मानिएका उपसभापति विमलेन्द्र निधि अहिले देउवालाई छाडेर आफ्नै समूह निर्माणमा लागेका छन्। त्यही मौकामा सिटौला देउवाको नजिक देखिन्छन्। १३औं महाधिवेशनदेखि पौडेल र सिटौलाबीच अविश्वास छ। आफूलाई हराउन सिटौलाले भूमिका खेलेको आरोप पौडेलको छ। फेरि पनि त्यही भूमिकामा देखिने हुन् कि भन्ने डर छँदै छ। सिटौलाले भने कोइराला परिवारको लिगेसी पौडेलले लिन नसक्ने मान्यता बोक्दै आएका छन्। कोइराला परिवारको विषयमा अहिले पनि उनको दृष्टिकोण त्यही छ। सिटौला निकट रहेका किरन सिटौलाले भने, कोइराला परिवारप्रति उहाँको छुट्टै दृष्टिकोण छ। देउवासँग भने निर्वाचनका बेलामा प्रत्यक्षबाट चुनाव लड्न चाहेका सिटौलालाई देउवाले समानुपातिक सूचीमा नाम राखिदिएपछि उनी टाढिएका थिए। उनले विरोध गरेपछि सिटौला प्रत्यक्षमै चुनाव लडे। तर, पनि आफूलाई ह्युमिलेसन गरिएको कुरा बैठक, भाषणमा पनि भन्ने गर्थे। पछि टिकट वितरणमा भूमिका नपाएको, निर्वाचन हारेको र देउवाको कार्यशैलीलगायत विषय बारम्बार दोहोरियो। अन्ततः १४ औं मा आइपुग्दा जिल्लादेखि प्रदेश तहको निर्वाचनमा देउवासँगै सहकार्य गर्दै आएका छन्। संस्थापन समूह पदाधिकारीका उम्मेदवारहरूको टुंगो लगाउन छलफलमा जुटेको छ भने इतर समूह सभापतिको साझा उम्मेदवार बनाउने कसरतमा छ। उपसभापति निधिले सभापतिमा एक्लै उम्मेदवारीको घोषणा गरिसकेका छन्। सिटौलालाई भेट्न बुधबार नेता पौडेल उनको निवासमा पुगेका थिए। पौडेलले आउनुहोस् सहकार्य गरौंभन्दा जवाफमा सिटौलाले जवाफमा मैले किन सहयोग गर्ने आधार दिनुहोस् नत, भनेका थिए।"
राजनीतिक दलभित्र सदाचारको खोजी,"सत्तामा रहेबसेकाले सुशासन कायम गरेनन्। त्यसैले भ्रष्टाचार न्यूनीकरणका लागि ठोस काम हुन सकेको छैन। सुशासनका लागि विभिन्न मुलुकमा अनेक खालका व्यवस्था छन्। जुनसुकै व्यवस्थाले पनि जनअपेक्षा अनुरूप भ्रष्टाचारजन्य कार्य नियन्त्रण गरी सुशासनको अनुभूति दिलाउन सक्नु पर्छ। सुशासनको प्रत्याभूति दिन नसक्दा व्यवस्था परिवर्तन हुन्छ। सुशासन दिन नसक्ने व्यवस्थाको अर्थ र महत्त्व पनि हुँदैन। मुलुकमा कुशासन भएको अवस्थामा परिवर्तनका लागि जनता जुर्मुराउँछन्। सदाचारयुक्त समाजको निर्माणका लागि सडकमा उत्रन्छन्। नेपालमा पनि व्यवस्था फाल्न पटकपटक जनता सडकमा ओर्लिए। जनता जुर्मुराएरै राणाशासन फाले। पञ्चायती व्यवस्था फाले। अहिले संघीय लोकतान्त्रिक गणतन्त्रात्मक शासन व्यवस्था कायम छ। तर पनि नेताको नेतृत्व र पार्टीहरूमा परिवर्तन आएन। मुहान शुद्ध भएमा मात्र धारामा पानी पनि शुद्ध आउँछ। ३० वर्षे पञ्चायतीकालमा पञ्च पनि कहीँ सज्जन हुन्छ ? भन्ने प्रश्न गरिन्थ्यो। भ्रष्टाचारीले चलाएको व्यवस्थाको संज्ञा दिने गरिएको थियो। त्यसविरुद्ध जनता सडकमा उत्रे। २०४६ सालमा ऐतिहासिक जनआन्दोलन भयो। २०४७ सालमा नयाँ संविधान निर्माण भयो। यो परिस्कृत संविधान थियो। राष्ट्रिय जनआन्दोलन पछि बहुदलीय प्रजातान्त्रिक व्यवस्था पुनस्र्थापना भयो। तर, यसको ढंग पुर्याएर अभ्यास हुन सकेन। प्रतिनिधिसभामा चलखेल हुन थाल्यो। २०४७ सालको संविधानपछि सत्तामा पुगेका तत्कालीन प्रधानमन्त्री गिरिजाप्रसाद कोइरालामा शक्तिको उन्माद चढ्यो। बहुमतको सरकार हुँदाहुँदै संसद्को विघटन गरे। २०५२ सालमा पनि एमालेको सरकार ढलेपछि संयुक्त सरकार गठनका क्रममा सांसदको किनबेच सुरु भयो। नेपाली कांग्रेस र कम्युनिस्टबीच सत्तामा रहने होडबाजी चल्यो। संयुक्त सरकार बनाउने खेल सुरु भयो। सांसदहरूलाई होटलमा राख्ने र बैंककसम्म पुर्याउने काम भयो। सरकार बनाउने क्रममा रकमको चलखेल भयो। मिलिजुली सरकार गठनका क्रममा राजावादी पञ्चहरूको नेतृत्वमा मन्त्रिपरिषद् गठन हुन पुग्यो। राजनीतिक निष्ठा हरायो। भ्रष्टाचार सुरु हुन थाल्यो। राजनीतिमा ठेकेदारहरूको प्रवेश भयो। यस खालको विकृति र विसंगति मौलाइरहेको अवस्थामा विद्रोही माओवादी जन्मियो। भ्रष्टाचार र विद्रोहको दोहोरो मारमा पर्न जनता बाध्य भए। कुशासन र विद्रोहको मारमा परेका जनता सुशासनको आसमा २०६२६३ सालमा सडकमा ओर्लिएका हुन्। सुशासन कायम हुन राजनीतिक संस्कार चाहिन्छ। नयाँ संविधान बन्दैमा मुलुक भ्रष्टाचाररहित हुने होइन। संविधानको सफल कार्यान्वयनका लागि शासकहरूमा सरल राजनीतिक स्वभाव र संस्कार, काममा पारदर्शिता, इमान्दारिता, संविधानप्रति निष्ठा र व्यवहारले ठूलो प्रभाव पार्छ। ढंग भएको व्यक्तिले मिलाएर कुनै पोसाक लगाएको अवस्थामा त्यसले गरिमा बढाउन मद्दत गर्छ। त्यही पोसाक बेढंगको व्यक्तिले लगाए शोभा दिँदैन। मुलुकको राज्य व्यवस्था पनि त्यस्तै हो। सत्ता भनेको शक्तिको स्रोत नै हो। त्यसको दुरुपयोग भए राज्यमा अराजकता मच्चिन सक्छ। राज्यको दोहन गरिए मुलुकमा शक्तिशालीको बोलवाला हुन्छ। शक्तिको सदुपयोग गर्ने कि दुरुपयोग भन्ने कुरा सरकारमा निर्भर रहन्छ। २०४७ सालको संविधानलाई क्षतविक्षत पार्ने काम मुख्यतः दुईजना पात्रले गरे। गिरिजाप्रसाद कोइरालासँग पार्टी सञ्चालन गर्ने ढंग पुगेन। अहंकारका कारण पार्टी नेताहरूसँग सम्झौता गर्ने उनको स्वभाव थिएन। त्यही अहंकार एवं शक्ति उन्मादले गर्दा उनले २०४७ को संविधानअन्तर्गत गठन भएको पहिलो संसद् नै विघटन गरिदिए। यसर्थ, ३० वर्षपछि बल्लबल्ल निर्माण भएको संविधानमाथि पहिलो प्रहार गर्ने व्यक्ति उनै कोइराला भए। त्यसपछि संविधानलाई प्रहार गर्ने दोस्रो एवं अन्तिम मुख्य व्यक्ति तत्कालीन राजा ज्ञानेन्द्र शाह हुन्। उनले प्रधानमन्त्रीको काँधमा बन्दुक राखेर राजनीति गर्ने अवसरलाई सदुपयोग गर्न जानेनन्। आफैं मन्त्रिपरिषद्को अध्यक्ष बन्ने धृष्टता गरे, बाधा अड्काउ फुकाउने संवैधानिक व्यवस्थाको दुरुपयोग गरेर। संविधानमाथि प्रहारको प्रारम्भ गिरिजाप्रसाद कोइरालाबाट भयो। संविधानमाथि अन्तिम प्रहार ज्ञानेन्द्र शाहबाट भयो। विगत ३० वर्षको अवधिमा कृष्णप्रसाद भट्टराई र मनमोहन अधिकारीबाहेकका नेतृत्वमा बनेको सरकारहरू सम्झनलायक पनि भएनन् सुशासनका दृष्टिले। प्रधानमन्त्री सुशील कोइराला व्यक्तिगतरूपमा भ्रष्टाचाररहित थिए। तर, आफ्नो नेतृत्वको सरकारलाई सुशासनमैत्री बनाउन सकेनन्। झन्डै तीन दशकको अवधिमा के कस्तो सरकार बने ? के कति भ्रष्टाचार भयो भन्ने सर्वसाधारणलाई जगजाहेर नै छ। गन्तव्यमा पुग्न सवारीसाधन राम्रो हुनुपर्छ। सवारीसाधनसँगै चालक पनि सिपालु हुनुपर्छ। अहिलेको शासन व्यवस्थालाई दृष्टिगत गर्दा सवारी पनि थोत्रो देखिन्छ। सवारी चालक अर्थात् नेताहरू पनि बेढंगका देखिन्छन्। विगतका व्यवस्थाको भरपुर आलोचना गर्दा नयाँ व्यवस्थाले के सुधार गर्यो त ?त्यसको जवाफ जनतालाई दिनु पर्छ। राज्यका तीनवटै अंग कार्यपालिका, व्यवस्थापिका र न्यायपालिका सबै भताभुंग अवस्थामा छन्। न्यायपालिका समेतमा भ्रष्टाचार व्याप्त छ। न्यायपालिका पञ्चायती व्यवस्थाअन्तर्गत जति शुद्ध र सफा थियो, त्यसको तुलनामा अहिलेको गणतन्त्रात्मक संविधानअन्तर्गतको न्यायपालिका राजनीतिक दबाब र प्रभावका कारण दलदलमा फसेको हो। यसको अर्थ पञ्चायती वा अन्य व्यवस्थाको गुणगान गाउन खोजिएको वा यहाँ पुरानो व्यवस्थाको पक्षपोषण गर्न भने किमार्थ खोजिएको होइन। तर, तुलना गर्दा मानक हुन्छ। पहिला न्यायाधीशहरू धर्म र दरबारसँग डराउँथे। तर, अहिले प्रायः सबै मैमत्त भएको देखिएका छन्। अहिले सुशासनमैत्री शासन व्यवस्था बसाउने प्रयत्न हुनै छाडेको छ। जसरी भए पनि सत्तामा पुग्ने र जुनसुकै उपायले शक्तिको दुरुपयोग गरेर धन कमाउने ध्येयका साथ पदासीनहरू कार्यरत भएको देखिन्छ। परिणामः सत्तामा रहेबसेका नेतृत्वले मुलुकमा सुशासन कायम गर्न सकेका छैनन्। त्यसैले भ्रष्टाचार न्यूनीकरणको लागि सारभूतरूपमा ठोस काम हुन सकेको छैन। सत्ता र शक्तिको आडमा भ्रष्टाचार गर्ने अपसंस्कृतिको विकास हुँदै आएको छ। त्यसबाट नेपालको न्यायपालिकासमेत अछुतो हुन नसकेको कुरा पछिल्लो घटनाक्रमले झन् उजागर गरेको छ। जहाँ समाज हुन्छ, त्यहाँ भ्रष्टाचार हुन्छ। अहिले नेपाली कांग्रेस, नेकपा एमाले, नेकपा माओवादी केन्द्र, राष्ट्रिय प्रजातन्त्र पार्टीलगायतका ठूला पार्टीको महाधिवेशनको माहोल छ। नेपाली कांग्रेसले क्रियाशील सदस्यहरू ९ लाख रहेको दाबी गरेको छ। नेकपा एमालेले महाधिवेशन चलिरहँदा ८ लाख ५५ हजार रहेको दाबी गरेको थियो। त्यसमा पनि ५० वर्षमुनिका युवाको प्रतिनिधित्व धेरै रहेको बताइएको छ। नेकपा माओवादी केन्द्रले पनि वडास्तरदेखि नै संगठन निर्माण गरेको छ। संगठित सदस्य मात्र ७ लाख ५० हजार रहेको दाबी माओवादी केन्द्रको छ। तर, यी प्रमुख राजनीतिक पार्टीले तल्लो तहका कार्यकर्तालाई चरित्र निर्माणका लागि प्रशिक्षण दिएको सुन्नसमेत कहिल्यै पाइएको छैन। असल कार्यकर्ता निर्माणका लागि नैतिकताको पाठ पढाउनु पथ्र्यो। तर, दुःखलाग्दो कुरा कुनै पनि पार्टीले कार्यकर्तालाई नैतिक वा चरित्रवान् बनाउने सद्नियतका साथ प्रशिक्षण दिएको सुन्न कहिले पनि पाइएन। कार्यकर्तालाई शिष्ट र सौम्य हुन सिकाएका छैनन्। जुनसुकै पार्टीको शीर्षनेताले कार्यकर्तालाई प्रतिपक्षीविरुद्ध जुझारु हुन प्रेरित गर्ने उद्देश्यले मासु, मदिरा र भत्तासमेत दिएका खबर आउँछन्। राजावादी पञ्चहरूको नेतृत्वमा मन्त्रिपरिषद् गठन हुन पुग्यो। राजनीतिक निष्ठा हरायो। भ्रष्टाचार सुरु हुन थाल्यो। राजनीतिमा ठेकेदारहरूको प्रवेश भयो। राजनीतिक दलहरूमा जसरी भए पनि कमाउनु पर्छ। चुनाव जित्नु पर्छ भन्ने मानसिकता हावी भएको छ। शक्ति आर्जन गर्ने र कमाउने सोच प्रायः राजनीतिककर्मीमा मौलाउँदै गएको छ। स्वतन्त्र विद्यार्थी युनियनको निर्वाचनलाई मिहिन ढंगले अध्ययन गरेमा पनि यसको पुष्टि हुन्छ। भ्रष्टाचारको बीउ त क्याम्पसमा हुने विद्यार्थी युनियनको चुनावदेखि नै रोपिएको हुन्छ भन्छन् जानिफकारहरू। पार्टी तहको इकाई, वडा, पालिको निर्वाचनमा समेत कमाउने धृष्टताका साथ कतिपय डन, ठेकेदारहरू चुनावमा उठेका हुन्छन्। निर्वाचनस्थलमा कुटाकुट र मारपिट गर्छन्। तिनै व्यक्तिहरू पार्टीको केन्द्रीय सदस्यमा पुगेका हुन्छन्। तिनको डर र दबाबका कारण निष्ठावान् कार्यकर्ता पाखा लाग्छन्। यस्तै विकृत राजनीतिक अभ्यासका कारण अहिले मुलुकमा आर्थिक बेथिति व्याप्त छ। भ्रष्टाचारविरुद्ध निरोधात्मक काम कारबाहीका लागि राष्ट्रिय सतर्कता केन्द्रको स्थापना भयो। सार्वजनिक पद धारण गरेको व्यक्तिले भ्रष्टाचार गरी अख्तियार दुरुपयोग गरेमा अनुसन्धान गर्ने निकाय अख्तियार दुरुपयोग अनुसन्धान आयोग छ। महालेखा परीक्षक, न्याय परिषद्, सम्पत्ति शुद्धीकरण विभाग, राजस्व अनुसन्धान विभाग, राष्ट्रिय अनुसन्धान विभाग, सार्वजनिक खरिद अनुगमन कार्यालयका निकाय छन्। तर, भ्रष्टाचार न्यूनीकरणमा प्रभावकारी भएको महसुस हुन सकेको छैन। यी निकायलाई सबल र सक्षम हुन दिइएको पछि छैन। भ्रष्टाचार नियन्त्रण गर्ने संयन्त्र र निकायमा पार्टी निकट व्यक्तिलाई नियुक्ति दिने प्रवृत्ति दलहरूमा छन्। अहिले राजनीतिक दलको प्रवृत्ति समाजलाई भ्रष्टाचारयुक्त बनाउनेतर्फ उन्मुख देखिन्छ। पार्टीमा नेता व्यवस्थापनका लागि बहुपदहरू सिर्जना गरिएका छन्। २५ वर्षअघि मन्त्री भएकाहरू अहिले पालैपालो प्रधानमन्त्री भएका छन्। जोसजाँगरका साथ सुशासन कायम गर्छु भन्ने नेता अहिले छायाँमा पर्दै गएका छन्। अहिले कार्यपालिका, व्यवस्थापिका र न्यायपालिका भताभुंगको अवस्थामा छ। कार्यपालिकालाई जवाफदेही बनाउने व्यवस्थापिका संसद्ले दुई वर्षदेखि काम गर्न सकेको छैन। संसद्को आवश्यक पर्ने त प्रतिपक्षी दललाई हो। न्यायालयका प्रमुख प्रधानन्यायाधीश चोलेन्द्रशमशेर जबरा स्वयं भ्रष्टाचारमा संलग्न भएको दाबी गर्दै नेपाल बार एसोसिएसन आन्दोलनमा उत्रेको छ। बारले प्रधान न्यायाधीश जबराको इजलासलाई बहिष्कार गरेको छ। राज्यका तीन अंगको निगरानी गर्ने सञ्चारमाध्यमले जनतालाई सुसूचित गरिरहेका छन्। अहिले भ्रष्टाचार र राजनीतिक बेथितिविरुद्ध सञ्चारमाध्यम र केही हदसम्म नागरिक समाजले औंला ठड्याइरहेका कारण भ्रष्टाचारीविरुद्धको आन्दोलन धीमा गतिमा भए पनि अगाडि बढिरहेको छ। यो भने केही आशालाग्दो पक्ष भएको छ। (अर्याल वरिष्ठ अधिवक्ता हुन् ।)"
कांग्रेस सभापतिमा स्याङ्जाका गोपालमान र महामन्त्रीमा धनराजको आकांक्षा,"स्याङ्जा : नेपाली कांग्रेसको १४ औं महाधिवेशन उद्घाटनको अघिल्लो दिनसम्म संस्थापनपक्ष र संस्थापनइतर पक्षले आआफ्ना प्यानलका उम्मेदवारका सूची सार्वजनिक गर्न नसकेका बेला केन्द्रीय समितिको महत्वपूर्ण पदमा स्याङ्जाका दुई प्रभावशाली नेताले आआफ्ना उम्मेदवारीको घोषणा सार्वजनिक गरेका छन्। स्याङ्जाका गोपालमान श्रेष्ठले केन्द्रीय सभापतिमा र धनराज गुरुङ केन्द्रीय महामन्त्री पदको आकांक्षा प्रकट गरेका हुन्। नेपाली कांग्रेसको बलियो संगठन मानिएको स्याङ्जाका श्रेष्ठ र गुरुङ १३ औं महाधिवेशनबाट केन्द्रीय सदस्य पदमा निर्वाचित हुन्। निरंकुश शासन व्यवस्था विरुद्ध सशक्त आवाज उठाउँदै नागरिक स्वतन्त्रताका निम्ति विभिन्न चरणवद्ध आन्दोलनमा सहभागी बने गोपालमान श्रेष्ठ विसं २०१४ सालको भद्र अवज्ञादेखि राजनीतिक यात्रा सुरु गरेका श्रेष्ठ नेपाल विद्यार्थी संघदेखि राजनीतिक यात्रा सुरु गरेका श्रेष्ठ गण्डकी छात्र परिषद्को अध्यक्ष हुँदै स्याङ्जा कांग्रेस जिल्ला सभापतिदेखि केन्द्रीय कार्यवाहक सभापतिसम्म बन्न अवसर पाए। उनी पूर्वउपसभापति र हाल केन्द्रीय सदस्य हुन्। नेपाली कांग्रेस विभाजनपछि प्रजातान्त्रिक कांग्रेस समर्थित उनी तत्कालिन सभापति शेरबहादुर देउवालाई शाही शासकले जेलमा राख्दा श्रेष्ठले नै निर्वाचन गराइ पुनः देउवालाई नै सभापति बनाएका थिए। श्रेष्ठ ४ पटक (वन, वाणिज्य, भौतिक योजना तथा निर्माण, शिक्षा) मन्त्री र उपप्रधानमन्त्री बन्न सफल भए। जिल्लाको विकासमा समेत उनको योगदान उल्लेख्य छ। स्याङ्जा सदरमुकाममा जन्मथलो भएका उनी वालिङ्लाई राजनीतिको कर्मथलो बनाउँदै सोही निर्वाचन क्षेत्रबाट चुनाव लड्दै आएका छन्। विसं २०४८ सालको संसदीय निर्वाचनमा तत्कालिन स्याङ्जाका ४ वटै निर्वाचन क्षेत्रबाट नेपाली कांग्रेसलाई जिताउन उनी सफल रहे। त्यतिबेला श्रेष्ठ नेपाली कांग्रेसको जिल्ला सभापति थिए। तत्लो तहदेखि माथिल्ला तहसम्म काम गर्ने अवसरले आफूलाई सभापति पदमा दावेदार रहेको श्रेष्ठको भनाइ छ। नेपाली कांग्रेसलाई बलियो बनाइ आउँदो निर्वाचनपछि मुलुकलाई कांग्रेसमय बनाउन र समावेशी प्रतिनिधित्वका लागि आफ्नो उम्मेदवारी रहेको केन्द्रीय सभापति पदका आकांक्षी श्रेष्ठको भनाइ छ। यसैगरी, स्याङ्जाको खिलुङ् देउराली गाविस अर्थात् हालको भीरकोट नगरपालिकामा जन्मेका धनराज गुरुङले महामन्त्री पदमा उम्मेदवारी सार्वजनिक गरे। भीरकोटकै दहथुम माध्यमिक विद्यालयबाट राजनीति सुरु गरेका गुरुङ पनि हाल नेपाली कांग्रेसको केन्द्रीय सदस्य हुन्। उनले दुई पटक केन्द्रीय सदस्य बन्ने अवसर पाए। विद्यालय जीवनदेखि विद्यार्थी संघमा आवद्ध उनी नेपाल विद्यार्थी संघ पृथ्वी नारायण क्याम्पसको इकाइ सभापति, नेविसंघ केन्द्रीय सभापति, तरुण दलको केन्द्रीय सचिव हुँदै दुई पटकसम्म सांसद बने। पहिलो र दोस्रो (२०६४ र २०७०) गरी दुई पटक नै संविधानसभा निर्वाचनमा समानुपातिकतर्फबाट सांसद बनेका हुन्। प्रखर वक्ता गुरुङले केन्द्रीय समितिको महत्वपूर्ण पद महामन्त्रीमा आफ्नो उम्मेदवारी सार्वजनिक गर्दै समग्र कांग्रेससहित युवा वर्गका हक, हित र अधिकारका पक्षमा काम गर्दै सबै कांग्रेसजनलाई गोलबद्ध गर्ने जनाए। योसँगै कांग्रेसको केन्द्रीय सभापति, महामन्त्री र ५ सदस्यमा गरी स्याङ्जामा ७ जनाले आआफ्नो उम्मेदवारी घोषणा सार्वजनिक गरेका छन्।"
नेपाल आइडल आजदेखि,"काठमाडौं : एपीवान टेलिभिजनमा नेपाल आइडलको चौथो संस्करण आज (बिहीबार)देखि प्रशारण हुँदैछ। एपीवानमा साताको दुई दिन प्रशारण हुने नेपाल आइडल दर्शकको सबैभन्दा माया पाएको सांगीतिक रियालिटी शो हो। देशका कुना कन्दरामा लुकेका प्रतिभाहरूलाई स्तरीय सांगीतिक मञ्च प्रदान गर्दै आएको नेपाल आइडलले नेपालभित्र मात्रै नभई विश्वभर छरिएर रहेका नेपाली भाषीको माया पाएको छ। नेपाल आइडलका प्रोजेक्ट हेड सुरेश पौडेलले अरू रियालिटी शोभन्दा नेपाल आइडल फरक रहेको र संसारको १ सय ५१ देशमा अन्तर्राष्ट्रिय फ्रेन्चाइज सो आइडल सञ्चालन भइरहेको जानकारी दिए। नेपाल आइडल अरू फ्रेन्चाइज शोभन्दा नितान्त फरक छ। आफूलाई गाउन मन लागेका व्यक्तिहरू यो शोमा सहभागी हुन सक्छन्, पौडेलले भने, यो शो आउनुअघि नेपालमा कुनै पनि रियालिटी शो आएका थिएनन्। हामीलाई पछ्याउँदै अरू शोहरू आएका हुन्। पौडेलले नेपाल आइडल सबै नेपालीको मनमा बस्न सफल भएको बताउँदै यसपटकको कार्यक्रमले अझ बढी दर्शकको मन जित्ने विश्वास व्यक्त गरे। नेपाल आइडल नेपाली संगीतमा उदाउन चाहने हजारौं संगीतप्रेमीका लागि प्रतिभा देखाउने मञ्च हो। यसलाई परिस्कृत र प्राविधिक रूपमा उत्कृष्ट बनाउन हामीले ठूलो मेहनत गरेका छौं, पौडेलले भने। नेपाल आइडल सिजन४ मा नयाँ जजहरू थपिएका छन्। वरिष्ठ संगीतकार शम्भुजित बाँस्कोटा, सुगम पोखरेल र सिवानी मोक्तानले जजको भूमिका निर्वाह गर्ने छन्। उद्घोषकमा आसिफ शाह र रेश्मा घिमिरे रहने छन्। करिब चार महिनापछि नेपालले चौथो नेपाल आइडल पाउनेछ। चौथो सिजनमा देशभरका करिब पाँच हजार प्रतिस्पर्धी सहभागी भएका थिए। कोभिड१९ का कारण यसपटक काठमाडौं, पोखरा, विराटनगर र नेपालगन्जमा जज अडिसन सञ्चालन गरिएको थियो। तर, डिजिटल अडिसनमार्फत देशभरकै प्रतियोगीलाई नेपाल आइडलले समेटेको पौडेलले जानकारी दिए। नेपाल आइडललाई लोकप्रिय पेय पदार्थ कोकाकोलाले मुख्य प्रायोजन गरेको छ। कोकाकोला तेस्रो संस्करणको पनि मुख्य प्रायोजन थियो।"
सन् २०१७ मा उडान भरेको त्यो रहस्यमय एक जहाज,"काठमाडौं : सन् २०१७ जुलाई २७ देखि अगस्ट ७ सम्म काठमाडौंको आकाशमा अनौठो जहाज उड्यो। त्यसबीच ९ उडान भरेको उक्त जहाज २० किलोमिटरभन्दा माथिसम्म पुग्यो। जुन उचाइ व्यावसायिक विमानहरूको भन्दा दोब्बर थियो। अत्याधुनिक प्रविधिका २५ वैज्ञानिक उपकरणसहित क्यामेराहरू बोकेको जहाजले धेरै कोणबाट तस्बिर लियो। अध्ययनअनुसन्धान गर्यो। रसियन एम ५५जियोफिसिका रिसर्च एयरक्य्राफ्ट कसरी आयो र किन उड्यो, अहिलेसम्म धेरैलाई पत्तो छैन। जुनजुन निकायलाई जानकारी छ, गोप्य राखिएको छ। विश्वको अग्लो भागको उच्च आकाशबाट जलवायु परिवर्तनको अनुसन्धान गर्ने भनिए पनि नेपथ्य रहस्यहरू समेत हुन सक्ने सरकारी अधिकारीहरूको आँकलन छ। त्यसलाई यो तथ्यले बल पुर्याउँछअनुसन्धानको विस्तृत परिणाम र तस्बिरहरू नेपाललाई दिने सर्त भए पनि अनुसन्धानकर्ताहरूले दिएनन्। हाम्रा सम्बद्ध निकायले पनि माग्नेखोज्ने काममा ताकेता गरेनन्। जर्मन संस्था अल्फ्रेड वेगेनर इन्स्टिच्युट, हेल्म्होल्ज सेन्टर फर पोलार एन्ड मरिन रिसर्च (एडब्लूआई) ले अनुसन्धानको नेतृत्व गरेको थियो। उक्त स्टार्टोक्लिम प्रोजेक्टमा युरोपेली ११ मुलुक, अमेरिका, बंगलादेश, भारत र नेपालका गरी ३७ अनुसन्धानकर्ता संस्था सामेल भएका थिए। त्यसमा नेपाल विज्ञान तथा प्रविधि प्रज्ञाप्रतिष्ठान (नास्ट) जोडिएको थियो। महालेखापरीक्षकको कार्यालयले यसमा गम्भीर त्रुटि भएको औंल्याएको थियो। २०७४ पुस १८ गते विज्ञान तथा प्रविधि मन्त्रालयलाई महालेखाले पठाएको प्रारम्भिक प्रतिवेदनमा यसबारे विभिन्न प्रश्न उठाइएको छ। तर, त्यसको किनारा अहिलेसम्म लागेको छैन। महालेखापरीक्षकको मूल प्रतिवेदन (जुन सबैलाई बाँडिन्छ) मा भने यसलाई राखिएको थिएन। महालेखापरीक्षकको कार्यालयमै राखिने र सम्बन्धित निकायलाई दिइने प्रारम्भिक प्रतिवेदनमा भने त्यसलाई निकै गहनतापूर्वक उठाइएको थियो। उच्च स्रोतबाट प्राप्त जानकारीका आधारमा हामीले महालेखामा सूचनाको हक प्रयोग गरी उक्त प्रतिवेदन प्राप्त गरेका छौं। त्यो प्रतिवेदनमा नेपाली आकाशमा विदेशी अनुसन्धान जहाज स्वच्छन्द उडाइएको तर नेपालले केही नपाएको देखाइएको छ। यसमा आर्थिक अनुशासन पालना नभएको पनि प्रतिवेदनमा उल्लेख छ। यसका लागि युरोपियन युनियनबाट १२ मिलियन युरो (१ अर्ब ५० करोड रुपैयाँभन्दा बढी) वित्तीय सहयोग आएको तर कुनै पनि नेपाली निकाय वा संस्थामार्फत खर्च भएको नपाइएको महालेखाले देखाएको छ। के हो जहाजको कथा ? नेपाली आकाशमा जलवायु परिवर्तनसम्बन्धी अध्ययन गर्नेबारे नास्टले एडब्लूआईसँग २०१७ जनवरी १७ मा सम्झौता गरेको थियो। महालेखा भन्छ, समझदारीपत्रमा समावेश भएका शर्तहरूको कार्यान्वयन नगरी नेपालको आकाशमा रसियन लडाकु विमान अवतरण गरी करिब दुई हप्तासम्म (जुलाई २७ देखि अगस्ट ७ सम्म) उडान गरी तथ्यांक, सूचना तथा तस्बिरहरू संकलन गरेको देखिन्छ। महालेखाका अनुसार समझदारीपत्रको दफा २ मा स्ट्राटोक्लिम रिर्सचका उपलब्धि नेपालले प्राप्त गर्न सकेन। समझदारीमा नेपाली वैज्ञानिकको क्षमता विकासमा सहयोग पुर्याउने भनिए पनि, महालेखा भन्छ, नास्टको सम्पर्क बिन्दु निशा राणा तथा केही अन्य व्यक्तिलाई उक्त लडाकु जहाज हेर्न दिनेसम्मको कार्य मात्र भएको, अनुसन्धान कार्यको कुनै पनि चरणमा नेपालबाट कसैलाई समावेश नगर्नुको साथै साझेदारीमा उल्लेख भएका कुनै पनि व्यवस्थाको अल्फ्रेड वेग्नर इन्स्टिच्युटबाट पालना नभएको नास्टका वैज्ञानिक कर्मचारीबाट जानकारी पाइयो। प्रतिवेदन भन्छ, नेपाली आकाशको स्टाटोजोन क्षेत्रसम्म उडान गरी अध्ययनपछि कुनै तथ्य, सूचना तथा तस्बिरहरू अल्फ्रेड वेग्नर इन्स्टिच्युटले नेपाललाई उपलब्ध नगराई आफैंले जर्मनी लिएर गएकोे तर नेपालमा कुनै पनि निकायलाई सो सम्बन्धमा आगामी कार्यमा समावेश गरेको पाइएन। विज्ञान तथा प्रविधि क्षेत्रको नेपाल सरकारको उच्च तहको निकाय तथा नास्टको तालुक र नेपाल सरकारसँग सम्पर्क निकाय नेपाल विज्ञान तथा प्रविधि मन्त्रालय स्टेटोक्लिम रिसर्च सम्बन्धमा जानकारविहीन रहेको पाइयो। सन् २०१७ जुलाईमा त्रिभुवन अन्तर्राष्ट्रिय विमानस्थलमा रसियन एम५५जियोफिसिका रिसर्च एयरक्य्राफ्ट। महालेखाका अनुसार नेपाल सरकारका जिम्मेवार मन्त्रालय तथा निकायहरू कन्सेर्टियममा संलग्न भएको देखिए पनि नेपालको विद्यमान कानुन व्यवस्थाबमोजिमको द्विपक्षीय वा बहुपक्षिक सहयोग परिचालनसम्बन्धी सम्झौता बेगर नै वैदेशिक अनुसन्धानदातालाई नेपाली पक्ष मूल दर्शक रहने गरी महत्त्वपूर्ण अनुसन्धान कार्य सञ्चालन गर्न दिइएको थियो। उक्त अनुसन्धानको कन्सोर्टियममा रक्षा, गृह, विज्ञान तथा प्रविधि, परराष्ट्र, संस्कृति, पर्यटन तथा नागरिक उड्डयन मन्त्रालय, योजना आयोग, भन्सार विभाग, जल तथा मौसम विज्ञान विभाग, नागरिक उड्डयन प्राधिकरण, त्रिभुवन विश्वाविद्यालय र नास्ट थिए। यसै अनुसन्धानको एक हिस्सामा रहेको भनी काठमाडौं विश्वविद्यालय परिसरबाट बेलुनको माध्यमबाट अनुसन्धान यन्त्रहरू जडान गरेको तथा बाह्य कक्षा सञ्चालन गरेको प्रकाशित समाचार तथा इन्टरनेट विवरणबाट देखियो, महालेखाको प्रतिवेदन भन्छ, तर, यति महत्त्वपूर्ण र संवेदनशील अनुसन्धान कार्यमा काठमाडौं विश्वविद्यालयबाट नेपालका कुनै पनि जिम्मेवार निकायसँग परामर्श वा सहमति तथा अनुमति लिइएको देखिएन। आर्थिक वर्ष २०७३७४ मा महालेखाले यस विषयलाई उठान गरे पनि अहिलेसम्म रहस्यमय छ। नेपाली आकाशमा यसरी विमान उडाउन दिनु र सहमतिअनुसारको शर्तहरू पालना गर्न नसक्नुमा महालेखाले प्रश्न उठाएको छ। नेपाल विज्ञान तथा प्रविधि प्रज्ञा प्रतिष्ठान (नास्ट)ले पनि यसबाट निकालिएको निष्कर्षका विषयमा कुनै जानकारी सार्वजनिक गरेको छैन। नास्टका प्रवक्ता सुरेशकुमार ढुंगेलले उक्त वैज्ञानिक अनुसन्धान जलवायु परिवर्तनको अध्ययनमा मात्र केन्द्रित रहेको दाबी गरे। विभिन्न विज्ञहरूको छलफलबाटै उपकरणजडित विमान उडाउन नास्टले सहयोगी भूमिका खेलेको थियो, उनले भने, वायुमण्डलको विषयमा नेपालले गर्न नसकेको अनुसन्धान अन्य देशले गर्न खोज्दा किन अनुमति नदिने भन्ने लागेर नास्टले सहकार्य गरेको थियो। उनका अनुसार समझदारीपत्रमा तत्कालीन जर्मन राजदूत र नास्टका तत्कालीन उपकुलपति डा जीवराज पोख्रेलले हस्ताक्षर गरेका थिए। समझदारीपत्रमा अनुसन्धान सहजीकरण गरेबापत नेपाली वैज्ञानिकको सक्षमता अभिवृद्धि गर्ने र अनुसन्धानबाट प्राप्त सम्पत्तिमा नेपालको पनि स्वामित्व रहनेलगायत शर्त छन्। त्यसअनुसार काम भने नभएको नास्टले स्वीकार गरेको छ। विज्ञता बढाउने कुरामा सघाउने भन्ने कुरा थियो। त्यसमा उनीहरूले नसघाएको सही हो। यसमा हाम्रो पनि स्वामित्व रहने जस्ता कुराहरू सहमतिमा थिए। उनीहरूले सुरुआतमा केही अपडेट दिएका थिए। त्यसपछिको रिपोर्टलाई यताबाट पनि फलोअप गर्न नसकिएको हुन सक्छ, प्रवक्ता ढुंगेलले भने। ००० अनुसन्धानकर्ता भन्छन्, अति महत्त्वपूर्ण सूचना पाइयो अनुसन्धानको नेतृत्व गरेको जर्मन संस्था एडब्लूआईले आफ्नो वेबसाइटमा यसबारे संक्षिप्त जानकारी र ३ वटा तस्बिर राखेको छ। त्यसमा महत्त्वपूर्ण उपलब्धि हासिल भएको उल्लेख छ। एसियन मनसुन सिस्टम पृथ्वीकै ठूलो र ऊर्जावान् जलवायु प्रणाली हो। एसियाका एक अर्बभन्दा बढी जनसंख्यालाई पेट पाल्न यही मौसमी वर्षाले काम गरेको छ, एडब्लूआईको प्रतिवेदनमा भनिएको छ, एडब्लूआईको नेतृत्वमा अन्तर्राष्ट्रिय वैज्ञानिकहरूको टिमले मनसुन सिस्टमको उपल्लो तहमा अध्ययन गरेको छ। त्यसमा नेपालबाट हाई अल्टिच्युट एयरक्य्राफ्ट प्रयोग गरिएको छ। यसको परिणामले यो महत्त्वपूर्ण जलवायु प्रणालीले विश्वव्यापी जलवायु परिवर्तनमा कस्तो प्रभाव पारेको छ र भविष्यमा कसरी परिवर्तन हुनेछ भन्ने बुझ्न सहयोग पुर्याउनेछ। अनुसन्धानको नेतृत्वकर्ता एडब्लूआईले उक्त अध्ययनबाट धेरै महत्त्वपूर्ण जानकारी हासिल गरिएको जनाएको छ। परियोजनाको नेतृत्व गरेका एडब्लूआईका मार्कुस रेक्सले भनेका छन्, स्ट्राटोस्फियर (समतापमण्डल) सम्म पुग्ने वायुको कम्पोजिसन अध्ययन गर्न र त्यसले विश्वव्यापी रूपमा कस्तो प्रभाव पारेको छ भन्ने पहिल्याउन हामी पहिलोपल्ट सफल भएका छौं। अनुसन्धानमा प्रयोग गरिएको जहाजले मनसुनको माथिल्लो तहसम्म पुगेर क्लोजअपदेखि लङसटसम्म तस्बिर लिएको थियो। स्टार्टोक्लिम एयरक्य्राफ्ट क्याम्पेन ग्रुपको नेतृत्व गरेको रिसर्च सेन्टर जुलिचका फ्रेड स्ट्रोहले भनेका छन्, रसियन एम५५जियोफिसिका रिसर्च एयरक्य्राफ्ट काठमाडौंबाट २७ जुलाई २०१७ मा उडेको थियो। नेपाल, भारत र बंगलादेशको २० किलोमिटरभन्दा माथिको आकाशमा यसले पहिलोपल्ट २५ वटा विशेष विकसित वैज्ञानिक उपकरण पुर्याएको थियो। जुन जहाज अन्य विमानभन्दा दोब्बर माथि पुगेको थियो। अनुसन्धानका क्रममा जहाजका साथै नेपाल, बंगलादेश, चीन, भारत र पलाउबाट रिसर्च बेलुनसमेत उडाइएको थियो।"
मेडिकल कलेजको बदमासी रोकौं,"सुन्दर भविष्यको खोजीमा चिकित्सा क्षेत्र (एमबीबीएस) मा अध्ययनरत विद्यार्थीमाथि निजी मेडिकल कलेजले खुलेआम बदमासी गरेका छन्। घरखेत बन्धकीमा राखेर, साहु महाजन र बैंकसँग ऋण काढदै पढाइ खर्च जोहो गरेका विद्यार्थीमाथि मेडिकल कलेजले थप आर्थिक भार बोकाएका छन्। चिकित्सा शिक्षा आयोगले निर्धारण गरेबाहेक आफूखुसी विभिन्न शीर्षक बनाएर विद्यार्थीमाथि लुट मच्चाएका छन्। चिकित्सा शिक्षा ऐनले प्रष्ट भनेको छ, शिक्षा आयोगले निर्धारण गरेबाहेक कुनै पनि मेडिकल कलेजले (एमबीबीएस) अध्ययनरत विद्यार्थीबाट थप शुल्क लिन मिल्दैन। ऐनको दफा १८ ले आयोगलाई मात्र शुल्क निर्धारण गर्ने अख्तियारी दिएको छ। त्यसैअनुसार विद्यार्थीले विश्वविद्यालयमा पहिलो किस्ता रकम पनि बुझाइसकेका छन्। तर, मेडिकल कलेजहरूले भने अतिरिक्त शुल्क तोकेपछि विद्यार्थी र अभिभावकहरूले सोझै ठगिएको अनुभव गरेका छन्। पोखरास्थित मणिपाल कलेजमा त विद्यार्थीले तालाबन्दी नै गरेका छन्। चिकित्सा क्षेत्र सुधारका लागि डा गोविन्द केसीलगायतका अभियन्ताहरूले निकै संघर्ष गरेका थिए। सरकारसँगका पटकपटकका वार्ता, छलफल र सहमतिपछि आयोगले निर्धारण गरेअनुसार मात्र शुल्क लिन पाउने व्यवस्था गरिएको थियो। त्यसअनुसार, आयोगले एमबीबीएस अध्ययनका लागि उपत्यकाभित्र ४० लाख २३ हजार २ सय ५० र उपत्यकाबाहिर ४४ लाख ३६ हजार २५ रुपैयाँ शुल्क निर्धारण गरेको थियो। तर, ऐन कानुन मिच्दै, आयोगले तोकेभन्दा बाहिर गएर निजी मेडिकल कलेजले विभिन्न बहानामा विद्यार्थीसँग थप असुल गर्न थालेका छन्। इन्टर्नसिप, सेक्युरेटी, रजिस्ट्रेसन, नेपाल मेडिकल काउन्सिल रजिस्ट्रेसन लगायतका शीर्षक बनाएर मेडिकल कलेजले थप असुली गरेका हुन्। विद्यार्थीबाट थप असुली गर्नेमा काठमाडौं विश्वविद्यालयअन्तर्गतका मेडिकल कलेज छन्। पोखरास्थित मणिपाल मेडिकल कलेजले ६ लाख, नेपालगन्ज मेडिकल कलेजले १ लाख, पाल्पास्थित लुम्बिनी मेडिकल कलेजले ६६ हजार रुपैयाँ प्रतिविद्यार्थी अतिरिक्त शुल्क लिएका छन्। तालुक शिक्षा मन्त्रालय, काठमाडौं विश्वविद्यालय र नियमन निकायहरू भने अनदेखा गरिरहेका छन्। कलेजमाथि सरकारको निगरानी र अनुगमन नहुँदा उनीहरूले लुट मच्चाएका हुन्। उदेकलाग्दो पक्ष के छ भने, निजी मेडिकल कलेजलाई राजनीतिक संरक्षण प्राप्त छ। सत्ता र शक्तिको आडमा उनीहरूले कानुन मिच्दा कुनै पनि राजनीतिक दल र तिनका विद्यार्थी संगठनहरू बोल्दैनन्। उनीहरूका मुखमा कलेज सञ्चालकहरूले बुझो लगाएका छन्। सरकारी निकाय पनि लोकलाज पचाउनेतिर मात्र अग्रसर देखिन्छन्। हाम्रोमा एक त चिकित्सा क्षेत्रको अध्ययन निकै महँगो छ। केही जेहेन्दार विद्यार्थीले छात्रवृत्तिमा नाम निकाल्नेबाहेक कुनै गरिब र निमुखाका छोराछोरीले खर्च गरेर चिकित्सा शिक्षा अध्ययन गर्ने अवस्था छैन। एमबीबीएस अध्ययन गर्नै झन्डै आधा करोड खर्च लाग्छ। हुने खाने र सम्पन्नका छोराछोरीले मात्र चिकित्सा क्षेत्रको अध्ययन गर्ने स्थिति छ। निजी मेडिकल कलेजले विद्यार्थीमाथि लुट मच्चाउनुको अर्को कारण हो, उनीहरूले सञ्चालन गरेका अस्पताल राम्ररी नचल्नु। विद्यार्थीमाथि आर्थिक भार थोपरेर कलेजको आम्दानी देखाउने र आफ्नो लगानी उठाउने काम सञ्चालकहरूले गरिरहेका छन्। यसतर्फ नियामक निकायको बेलैमा ध्यान जान जरुरी छ। मेडिकल कलेजले थप शुल्कका नाममा मच्चाएको आतंक र लुटलाई समयमै रोक्न सक्नुपर्छ। यस्तो बदमासी गर्दा पनि राज्य र उसका निकायहरू चुप बस्ने हो भने सञ्चालकहरूको मनोबल बढ्न गई अर्को लुट मच्चाउन सक्छन्। त्यसैले, जजसले बदमासी गरेका छन्, कानुनविपरीत शुल्क लिएका छन्, ती कलेजको अविलम्ब अनुगमन गर्ने र दोषीलाई कारबाहीको दायरामा ल्याउनुपर्छ। ऐन, कानुनविपरीत कार्य गर्ने कलेजको दर्ता खारेज हुने अधिकार सरकारसँग छ भन्ने कुराको स्मरण गराइराख्नुपर्छ जस्तो लाग्दैन। मेडिकल कलेजले मनोमानी शुल्क उठाएको उपसमितिको निष्कर्ष बढी शुल्क लिने मेडिकल कलेजलाई कारवाही गर्न निर्देशन प्रतीक्षा, सरकारी शुल्कमा मेडिकल शिक्षा मेडिकल कलेजको बदमासी आयोगले मेडिकल कलेजलाई फेरि भन्यो अतिरिक्त रकम उठाउन पाइँदैन"
