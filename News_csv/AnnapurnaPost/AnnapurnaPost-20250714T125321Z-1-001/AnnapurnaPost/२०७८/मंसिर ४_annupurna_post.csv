शीर्षक,विवरण
नेपाली कांग्रेस पाल्पाको प्रदेशसभा निर्वाचनमा पौडेल पक्ष हावी,"तानसेन : प्रदेशसभा निर्वाचनमा पाल्पामा पौडेल पक्ष हावी, देउवा पक्ष पराजित भएको छ। पाल्पाका ४ प्रदेशसभामध्ये ३ वटा प्रदेश सभा निर्वाचनमा पौडेल पक्ष हावी भएको छ भने देउवा पक्षले एउटा प्रतिनिधिमा समेत जित हासिल गर्न सकेन। प्रदेश १ ख, प्रदेश २ क, प्रदेश २ ख मा प्यानल बनाएरै निर्वाचन भएको थियो। प्रदेश एक क मा भने सर्वसहमतीबाट नेतृत्व चयन भएकोले केही प्रतिनिधि मात्र हात पारेको छ अन्य ३ वटा निर्वाचन क्षेत्रमा पौडेल पक्षीय जिल्ला सभापति वीरबहादुर राना पक्षीय उमेद्वार प्यानलसहित विजयी भएका छन्। नेपाली कांग्रेस पाल्पा क्षेत्र नं १ प्रदेशसभा क को सभापतिमा रामबहादुर राना निर्विरोध चयन भएका छन्। उपसभापतिमा गोविन्दप्रसाद अर्याल र भीमबहादुर सिंह ठकुरी सचिवमा दानबहादुर हिस्की, भेषराज पोखरेल, सहसचिवमा घनश्याम ढुङ्गाना र पिताम्बर राना, खुला सदस्यहरुमा अम्बर गाहा र दोवराज तिवारी, महिला सदस्यमा भगवती देवी खनाल निर्विरोध चयन भएका हुन्। प्रदेश अधिवेशनबाट १७ जना प्रदेश प्रतिनिधि समेत चयन भएका छन्। प्रदेश सभा महाधिवेशन प्रतिनिधिमा खुलातर्फ उमानाथ अर्याल, किशोर पंगेनी, भोजराज भट्टराई, रुद्रप्रसाद अधिकारी, विजय शर्मा अर्याल, शंकरबहादुर खाँण र श्यामकान्त खनाल, खुला महिलातर्फ कृष्णा शाही ठकुरी, शशीकुमारी जिसी र शारदा आचार्य, खसआर्यमा अरुणकुमार काफ्ले, जनजाति खुलामा गगन सिं सोती र छमबहादुर दरैं, जनजाति महिलामा जमुना राना र बालकुमारी थापा, दलिततर्फ कृष्णबहादुर दर्जी, अल्प संख्यकमा समसुलहक मियाँ निर्विरोध चयन भएका छन्। नेपाली कांग्रेस प्रदेश सभा पाल्पा १ ख को महाधिबेशनबाट सभापतिमा युवराज पौडेल निर्वाचित भएका छन्। सभापतिमा निर्वाचित पौडेलले १६५ मत पाएका थिए भने प्रतिद्वन्द्वी कृष्ण भट्टराईले ७२ मत पाएका थिए। उपसभापति कृष्णबहादुर सारु, शेरबहादुर गहराज, सचिवमा डिलबहादुर ढेंगा निलकन्ठ देवकोटा, निर्विरोध चयन भएका छन्। सहसचिवमा राजदिप सारु र रमेश पछाई निर्वाचित भएका छन्। प्रदेश महाधिवेशन प्रतिनिधिमा भरतकुमार रसाइली, अनिरुद्र खनाल, मोहनलाल कार्की, जनक रिजेल, विष्णु प्रताप सेन ठकुरी, जीवन रायमाझी र सुन्दर गाहा निर्विरोध निर्वाचित भएका छन्। खुला महिला सदस्यमा निर्मला भट्टराई, साबित्रा पन्थी, हुमकुमारी परियार निर्वाचित भएका छन। खसआर्यमा मोहन लाल कार्की निर्विरोध चयन भएका छन। जनजाती महिला लाली सरा ढेंगा बिष्णुकुमारी सिंजाली निर्वाचित भएका छन्। जनजाती खुलामा गोपाल राना र सिद्धार्थ श्रेष्ठ निर्वाचित भएका छन्। दलितमा विक्रम नेपाली निर्विरोध चयन भएका छन्। समावेशी शम्शेर खान मिया निर्बिरोध चयन भएका छन्। यसैगरी प्रतिनिधि सभा क्षेत्रीय सदस्य थमन गाहा, नन्दवीर दिसुवा र मनुमाया कुमाल निर्विरोध चयन भएका छन्। त्यस्तै क्षेत्र नं २ क प्रदेशसभा सभापतिमा लक्ष्मीप्रसाद अधिकारी २६३ मत ल्याइ विजयी भएका छन् भने प्रतिद्वन्द्वीमा राधेश्याम ज्ञवालीले ९८ मत मात्र ल्याएका थिए। उपसभापतिमा जुद्ध विर सोमरे र पेमा चिदी, सचिवमा प्रकाश पाण्डे र रमेश न्यौपाने, सह सचिवमा मालती पौडेल र सिता भुसाल, निर्वाचित भएका छन्। यसै गरी प्रदेश महाधिवेशन प्रतिनिधिमा खुला सदस्यमा भानुभक्त पाण्डे, गोविन्दप्रसाद न्यौपाने, मिलनमुनी शाक्य, राजु महर्जन, कृष्णबहादुर आले, सुरेशबहादुर बोहोरा क्षेत्री, मानबहादुर कार्की निर्वाचित भएका छन्। खुला महिला सदस्यमा सिता घिमिरे, कोपिला कार्की र सुनिता राणा निर्वाचित भएका छन्। खस आर्य खुलामा सुनिल बस्याल, खस आर्य महिलामा इन्दिरा भट्टराई, जनजाती खुलामा विष्णुबहादुर गाहा, गनबहादुर कुवँर (थानबहादुर ) जनजाती महिलामा दिलमाया सिंजाली, दलित दिनेश गन्धर्व, अल्पसंख्यक हलिमदिन मिया, प्रदेश सभा क्षेत्रीय सदस्यमा भविश्वर थापा, गोमा गैरे, महिलामा चन्द्रकला खनाल घिमिरे निर्वाचित भएका छन्। क्षेत्र नं २ ख प्रदेश सभा सभापतिमा रुकमागत भट्टराई निर्वाचित भएका छन्। निर्वाचनमा विजयी भएका भट्टराईले २०३ मत र उनका प्रतिद्वन्द्वी म बहादुर कार्कीले ११० मत ल्याएका थिए। यसै गरी उप सभापतिमा दानबहादुर गाँहा र शेरबहादुर दर्लामी, सचिवमा शंकर भण्डारी पदमलाल शाक्य र सह सचिवमा सुभाष पल्ली र गिता कौशल निर्वाचित भएका छन्। यसै गरी प्रदेश महाधिवेशन प्रतिनिधिमा खुलातर्फ लालबहादुर थापा, लोकनाथ अधिकारी, शंकर पोखरेल, जिवनाथ पोखरेल, शुरेश पौडेल, देवेन्द्र पुन र टुनविर रेश्मी चिर्वाचित भए। महिला खुला सदस्यमा लिला दर्लामी भगवती बगाले, भिमा खाँचा, खस आर्यमा गंगाधर पोखरेल खस आर्य महिलामा सिता पोखरेल, जनजाती खुलामा अम्वरबहादुर थापा र कुमार राना, जनजाती महिलामा तारा देवी उचै, दलितमा डिलबहादुर विकर अल्पसंख्यकमा टोपबहादु राना निर्वाचित भएको नेपाली कांग्रेस रिव्दिकोट गाउँपालिका सभापति रामचन्द्र पाण्डेले बताए। पाल्पाका २ वटा निर्वाचन क्षेत्रका ४ प्रदेशसभामा क्षेत्र नं १ क मा मात्र निर्विरोध रुपमा प्रतिनिधि चयन भए भने अन्य ३ वटा प्रदेशसभामा समुहगत रुपमै चुनावी प्रतिष्पर्धाबाट नेतृत्व छानिएका छन्। प्रदेश सभा निर्वाचनले पाल्पामा पार्टी सभापति देउवा पक्षीय उमेद्वार पराजित भएका छन्।"
छाङरु नपुगी फर्किए गणक,"दार्चुला : जिल्लाको व्यास गाउँपालिका१ स्थित तिंकर र छाङरुमा जनगणना गर्न गएका गणक फिर्ता भएका छन्। कठिन बाटोका कारण हिँड्न नसकेर गणक राजेन्द्र कार्की दुम्लिङबाट सदरमुकाम खलंगा फर्किएका हुन्। भारतीय प्रशासनले बाटो प्रयोग गर्न अनुमति नदिएपछि शुक्रबार बिहान ३ सदस्यीय गणकको टोली नेपाली बाटो भएर छाङरु र तिंकरतर्फ गएको थियो। टोलीमा रहेका गणक कार्की हिँड्न नसकेपछि फर्किएको जनगणना कार्यालय दार्चुलाका प्रमुख पदमराज पाण्डेले बताए', उनले भने, बाटो बिग्रिएकाले हिंड्न नसकेर गणक फर्किए।' जोखिम मोलेर २ जना भरिया लिएर हिँडेको टोली गन्तव्यमा नपुगी फर्किएको पाण्डेले बताए। दुम्लिङबाट छाङरु र तिंकरसम्म कुनै गाउँ छैन। जनगणना कार्यालय दार्चुलाका सहायक जनगणना अधिकृत खगेन्द्र कार्की, गणक राजेन्द्र कार्की र एक जना कार्यालय सहयोगी छाङरु र तिंकरका लागि गएका थिए। गणक हिँड्न नसकेर फर्किएपछि सहायक जनगणना अधिकृत, कार्यालय सहयोगी मात्रै त्यसतर्फ लागेका छन्। भारतले आफ्नो भूमिको बाटो प्रयोग गर्न नदिएपछि नेपाली भूमिकै बाटो भएर शुक्रबार जनगणना टोली तिंकर र छाङरुका लागि खलंगाबाट हिँडेको थियो। स्थानीयका अनुसार दार्चुला सदरमुकाम खलंगाबाट नेपाली बाटो भएर छाङरु र तिंकर पुग्न बाटो कठिन छ। खलंगाबाट करिब ३ दिन पैदलको जोखिमपूर्ण पैदलयात्रामा छाङरु र तिंकर पुगिन्छ। तिंकर र छाङरुमा एक सय २३ परिवारको बसोबास छ।तिंकर र छाङरुमा पहिलो चरणको सुपरिवेक्षण मात्रै हुन सकेको छ। जिल्ला प्रशासन कार्यालय दार्चुलाले २५ कार्तिक र ३० कार्तिकमा जनगणनाका लागि गणक भारतीय बाटो भएर जाने भएकाले सहजीकरण गरिदिन धार्चुला प्रशासनलाई पत्राचार गरेको थियो। तर, भारतीय प्रशासनले भने बाटो बिग्रिएको बहाना बनाउँदै अनुमति नदिएको प्रमुख जिल्ला अधिकार सिद्ध राज जोशिले बताए।"
"थप २४२ जनामा कोरोना संक्रमण, एक जनाको मृत्यु",काठमाडौं: नेपालमा थप २४२ जनामा कोरोना संक्रमण देखिएका छन्। देशभरि ७ हजार १३६ जनाको नमूना परीक्षण गर्दा यी संक्रमित देखिएका हुन्। स्वास्थ्य मन्त्रालयका अनुसार ४ हजार १४५ पीसीआर परीक्षण गर्दा २०९ र एन्टिजेन परीक्षण गर्दा ३३ जनामा कोरोना पोजेटिभ देखिएको थियो। त्यस्तै पछिल्लो २४ घन्टामा थप ४ सय ४४ जना कोरोनामुक्त भएका छन्। योसँगै निको हुनेको संख्या ७ लाख ९९ हजार ९८९ रहेको छ। मन्त्रालयका अनुसार थप एक जना संक्रमितको मृत्यु भएको छ। नेपालमा सक्रिय संक्रमितको संख्या भने ७ हजार ३०३ रहेको छ।
"भक्तपुरमा मोटरसाइकल दुर्घटना, एक जनाको मृत्यु",भक्तपुर: अरनिको राजमार्ग खण्डअन्तर्गत सूर्यविनायकमा बागमती प्रदेश०२०३०प ०१६८ नंको मोटरसाइकल प्रदेश नं ३०१००३क ७८५१ नंको टिपरसँग ठोक्किएर आज दुर्घटना हुँदा मोटरसाइकल चालकको मृत्यु भएको छ। सूर्यविनायक नगरपालिका६ राष्ट्रिय वाणिज्य बैंक अगाडि मोटरसाइकलले टिपरलाई दाहिने साइडबाट ओभरटेक गर्ने क्रममा सडक डिभाइडरमा ठोक्किएर टिपरको पछाडिको चक्कामा परी दुर्घटना हुँदा काभ्रे रोशी गाउँपालिका३ घर भई हालः काठमाडौँ कलङ्की बस्ने २२ वर्षीय मिलन तामाङको मृत्यु भएको महानगरीय प्रहरी परिसर भक्तपुरका प्रहरी नायब उपरीक्षक दीपक गिरीले जानकारी दिए। दुर्घटनामा घाइते तामाङको भक्तपुर अस्पतालमा उपचारका लागि लगिएकामा अस्पतालमै मृत्यु भएको उनले जानकारी दिए। प्रहरीले टिपर चालक काभ्रे मण्डनदेउपुर नपा१० घर भई हालः काठमाडौँ चाबहिल बस्ने २८ वर्षीय सोमबहादुर लामा र दुर्घटनामा परेका दुवै सवारीलाई नियन्त्रणमा लिई प्रहरी बृत्त जगातीमा राखेर थप अनुसन्धान भइरहेको उनले जानकारी दिए।
एमाले महाधिवेशनमा विभिन्न देशका ६० वटा पार्टीका प्रतिनिधि आउने,"काठमाडौं: नेकपा एमालेले दसौं राष्ट्रिय महाधिवेशनका लागि विभिन्न देशका ६० वटा पार्टीका प्रतिनिधि आउने निश्चित भएको छ। दसौं महाधिवेशन अतिथि सत्कार कमिटीका संयोजक डा राजन भट्टराईले ६० वटा अन्तर्राष्ट्रिय पार्टीलाई निमन्त्रणा दिएको जानकारी दिएका छन्। एमालेको मुखपत्रमा प्रकाशित बुलेटिनअनुसार हालसम्म भारतबाट भारतीय कम्युनिष्ट पार्टी मार्क्सवादी, भारतीय कम्युनिष्ट पार्टी र भारतीय कम्युनिष्ट पार्टी मार्क्सवादी लेनिनवादी लिबरेशन पार्टी आउने निश्चित भएको हो। त्यसैगरी बंगला देशको कम्युनिष्ट पार्टी अफ बंगलादेशका तर्फबाट आउने निश्चित भएको छ। रिभोलेसनरी वर्कर पार्टीको तर्फबाट पनि आउँछु भनेर खबर पठाएको संयोजक भट्टराईले जानकारी दिए। उनका अनुसार श्रीलंकाबाट जेभीपी पार्टीको प्रतिनिधि आउने भनेर निश्चित गरेका छन्। 'त्यस्तै कम्बोडियाको सत्तासीन पार्टी कम्बोडियन पिपुल्स पार्टीको प्रतिनिधिले पनि आउने निश्चित भएको छ। फ्रेञ्च कम्युनिष्ट पार्टीले पनि प्रतिनिधि पठाउने भनेको छ। टर्कीको वामपन्थी पार्टीले आउने भनेको छ। यद्यपि, त्यहाँ कोरोना बढेका कारण निश्चित भएको छैन,' बुलेटिनमा प्रकाशित अन्तर्वार्तामा उनले भनेका छन्। युरोपमा पनि पछिल्लो समय कोरोना संक्रमण बढेका कारण युरोपियन पार्टीहरुले आउने चासो राख्दाराख्दै पनि आउन नसक्ने स्थिति भएकाले सन्देश पठाउने कुरा गरेको उनले उल्लेख गरेका छन्। त्यस्तै दक्षिण एशियाका अरु रुलिङ पार्टीहरुलाई पनि निम्ता गरिएको उनले बताए। उनीहरुलाई सकेसम्म प्रतिनिधि पठाउनु नभए सन्देश पठाउनु भनेको उनले बताए। चिनियाँ कम्युनिष्ट पार्टीले यो कोरोनाका कारण आउन नसक्ने भन्दै शुभकामना सन्देश पठाउने भनेको उनले जनाएका छन्। 'नर्थकोरिया पार्टीले शुभकामना सन्देश पठाउने कुरा भएको छ। भियतनाम र लावसले प्रतिनिधि नै पठाउन सक्ने या शुभकामना सन्देश पठाउने भन्ने विषयमा हामीले टुंगो गरिसकेका छैनौँ भनेको छ। हामी त्यसको निरन्तर फलो गरिरहेका छौं। क्युवालाई पनि निम्तो दिएका छौं। अहिलेसम्म बेल्जियमबाट शुभकामना सन्देश प्राप्त भएको छ। आयरल्याण्डबाट शुभकामना सन्देश प्राप्त भएको छ। जर्मनी र रसियाका तीन ओटा पार्टीले शुभकामना सन्देश पठाउने भन्नुभएको छ,' उनले भनेका छन्। अतिथिहरु ढिलोमा मंसिर ९ गतेसम्म काठमाडौँ आइपुग्ने उनले बताए। 'अधिकांश पाहुना ९ गते नै आइपुग्नुहुन्छ। उहाँहरुलाई १० गते बिहान काठमाडौँबाट चितवन लैजान्छौँ। चितवनमा उद्घाटनसत्रमा सहभागी गराएपछि उहाँहरुलाई सौराहाको होटलमा बस्ने व्यवस्था गर्छौ। ११ गते साँझ पार्टी अध्यक्ष कमरेड केपी शर्मा ओलीले उहाँहरुको सम्मानमा रात्रभोजको आयोजना गर्नुहुने छ। त्योसँगै हामीले पाहुनाहरुकै सम्मानमा स्थानीय संस्कृतिका बारेमा जानकारी गराउन केही साँस्कृतिक कार्यक्रमको आयोजना गर्नेछौँ। उहाँहरुलाई सौराहामा दृष्यावलोकनको पनि व्यवस्था गरेका छौँ। जंगल सफारीको पनि योजना बनाएका छौँ। काठमाडौँमा पनि उहाँहरुको सम्मानमा भेटघाटको आयोजना गर्ने तयारी गरेका छौँ। उहाँहरुलाई उपहारको पनि व्यवस्था गरेका छौँ,' उनले भने।"
विदेशी पाहुनाका लागि केपी ओलीले रात्रिभोज आयोजना गर्ने,"काठमाडौं: नेकपा एमालेले दसौं राष्ट्रिय महाधिवेशनका लागि विभिन्न देशका ६० वटा पार्टीका प्रतिनिधि आउने भएका छन्। दसौं महाधिवेशन अतिथि सत्कार कमिटीका संयोजक डा राजन भट्टराईले ६० वटा अन्तर्राष्ट्रिय पार्टीलाई निमन्त्रणा दिएको जानकारी दिएका छन्। अतिथिहरु ढिलोमा मंसिर ९ गतेसम्म काठमाडौँ आइपुग्ने उनले बताए। 'अधिकांश पाहुना ९ गते नै आइपुग्नुहुन्छ। उहाँहरुलाई १० गते बिहान काठमाडौँबाट चितवन लैजान्छौँ। चितवनमा उद्घाटनसत्रमा सहभागी गराएपछि उहाँहरुलाई सौराहाको होटलमा बस्ने व्यवस्था गर्छौ,' उनले भने। उनका अनुसार विदेशी पाहुनाहरुका लागि अध्यक्ष केपी शर्मा ओलीले रात्रिभोजको आयोजना गर्नेछन्। '११ गते साँझ पार्टी अध्यक्ष कमरेड केपी शर्मा ओलीले उहाँहरुको सम्मानमा रात्रिभोजको आयोजना गर्नुहुने छ,' उनले भने। त्योसँगै हामीले पाहुनाहरुकै सम्मानमा स्थानीय सँस्कृतिका बारेमा जानकारी गराउन केही साँस्कृतिक कार्यक्रमको आयोजना गर्ने उनले बताए। 'उहाँहरुलाई सौराहामा दृष्यावलोकनको पनि व्यवस्था गरेका छौँ। जंगल सफारीको पनि योजना बनाएका छौँ। काठमाडौँमा पनि उहाँहरुको सम्मानमा भेटघाटको आयोजना गर्ने तयारी गरेका छौँ। उहाँहरुलाई उपहारको पनि व्यवस्था गरेका छौँ,' उनले भने।"
कोभिड अस्पतालबाट करारका कर्मचारी हटाइँदै,"विराटनगर : कोरोना संक्रमणका बिरामी घट्दै जाँदा विराटनगर १० स्थित प्रदेश सरकारले सञ्चालनमा ल्याएको कोभिड १९ अस्पतालमा करारका कर्मचारी हटाउन थालिएको छ। अस्पतालमा बिरामी चाप न्युन भएपछि करारको म्याद सकिएको कर्मचारीको म्याद थप नगरी हटाउन थालिएको हो। कार्तिक मसान्तसम्म म्याद रहेको स्टाप नर्ससहित करिव २१ जना कर्मचारीलाई करारको म्याद थप नगरी हटाइएको हो। अस्पतालका संयोजक वैजनाथ साहका अनुसार म्याद थप नहुनेमा १९ जना नर्स र २ जना परामेडिक्स रहेका छन्। अस्पतालमा कार्यरत चिकित्कसको समेत करार म्याद सकिए पनि उनीहरुको म्याद थपको प्रक्रिया पूरा भएको बताइएको छ। यद्यपि अस्पतालमा चिकित्सकको म्याद थप गरेको चिठी हालसम्म नआएको संयोजक साहले जानकारी दिए। अस्पतालमा कोभिडको चाप बढेको समयमा एक सय ५ जना कर्मचारी कार्यरत थिए। हाल अस्पतालमा चिकित्सकतर्फ मेडिकल अफिसर १६ जना, स्टाप नर्स २५ जना, अक्सिजन सहयोगी ७ जना र कास १४ जना छन्। बाँकी कर्मचारीको करार अवधि अहिले पनि दुई महिना रहेको अस्पतालले जनाएको छ। उनीहरुलाई प्रदेश सरकारले नियमित तलब खुवाइरहेका छन्। प्रदेश १ मा कोरोनाको बिरामी दिनदिनै बढ्न थालेपछि प्रदेश सरकारले सञ्चालन गरेको सो अस्पतालमा अहिले बिरामीको सख्या १५ जना छन्। ठूलो लगानीमा सञ्चालन भएको अस्पताल सञ्चालन गर्न प्रदेश सरकारले विद्यालय नर्सलाई काममा लगाएका थिए। भवनमा प्रदेश सरकारले सुरुमा ८० शैय्याको कोभिड १९ अस्पताल सञ्चालन गरेको थियो। आइसियु ८ शैय्या, एच डि २२ शैय्या र रिकोभरी १२ शैय्या सहितको सो अस्पतालमा कोभिड महामारीको बेलामा दैनिक ४० देखि ६० जना कोरोना पोजिटिभ बिरामी आउने गरेका थिए। अस्पतालका संयोजक साहले अहिले पनि अस्पतालमा बिरामी दैनिक आउने गरेको बताए। केही हप्ताअघिबाट धेरै बिरामी आउन छोडेका थिए। एक जना आउने दुई बिरामी जाने गरेको अवस्था रहेको संयोजक साहले बताए। समाजिक विकास मन्त्री जयराम यादवले कोरोना पूर्ण रुपमा नियन्त्रण नभएसम्म अस्पताल सञ्चालनमा राखिने योजना रहेको बताए। उनले अस्पतालमा आवश्यक जनशक्ति अभाव हुन नदिन प्रदेश सरकार प्रतिवद्ध रहेको बताए। चाडै नै थप मन्त्रालयमा छलफल गरेर कोभिड अस्पताल थप आधुनिक बनाएर अघि बढ्ने उनले बताए। एचडियु र अक्सिजनसहितको सय शैय्याको कोभिड अस्पताल सञ्चालन समेत छ। प्रदेश सरकार, विराटनगर महानगरपालिका र निजीक्षेत्रको सहयोगमा करिब आठ करोड रुपैयाँको लागतमा अस्पताल सञ्चालनमा आएको हो। अस्पताल निर्माणका लागि प्रदेश सरकारले एक करोड, महानगरपालिकाले २५ लाख र निजी क्षेत्र तथा बैंकलगायत विभिन्न संघसंस्थाले ६ करोड ७५ लाख सहयोग गरेका थिए। सय शैय्याको भेन्टिलेर अस्पतालमा निर्माण कार्य सुरु गर्नका लागि स्विस सरकारबाट चार करोड रुपैयाँ सहयोग उपलब्ध गराएको थियो।"
प्रदेशसभामा एमालेले उठाएको माग कहिल्यै पूरा हुँदैन : मुख्यमन्त्री केसी,तानसेन : लुम्बिनी प्रदेशका मुख्यमन्त्री कुलप्रसाद केसीले प्रतिपक्षी दल नेकपा एमाले पाटीले संविधानविपरित माग उठाएर संसद् अवरुद्ध गरिरहेको बताएका छन्। नेपाल पत्रकार महासंघ पाल्पाले तानसेनमा गरेको पत्रकार भेटघाट कार्यक्रममा बोल्दै मुख्यमन्त्री केसीले एमाले पाटीले वर्षौंसम्म आन्दोलन गरे पनि एमालेले उठाएका माग संविधान विपरित माग भएकोले कहिल्यै पूरा नहुने बताए। सर्वोच्च अदालतले गरेका निर्णय र फैसला अनुसार एमालेले प्रदेश सभा अवरुद्ध गरी संसद चल्न नदिनु भनेको संविधान र संघीयताविपरित भएको मुख्यमन्त्री केसीले बताए। चितवनमा हुने दसौं महाधिवेशनबाट गलत कुरा नारायणीमै बगाएर एमाले सही नीति सही बाटोमा आउने आफ्नो सरकारले गरेको मुख्यमन्त्री केसी ले बताए। पाँच दलीय गठबन्धको सहमतिमा आफू मुख्यमन्त्री भएको बताउँदै सत्ता छोड्ने विषयमा दिन महिना तोकेर कसैसँग पनि लिखित सहमती नभएको मुख्यमन्त्री केसीले बताए। पाँच दलीय गठबन्धनको निर्यण र पाटीको निर्यणअनुसार काम गर्ने मुख्यमन्त्री केसीले जोड दिए। सिद्धबाबाको बाटोलाई दीर्घकालीन रुपमा समाधानको लागि पहाड कटान नै उपयुक्त विकल्प भएको मुख्यमन्त्री केसीले बताए। सिद्धबाबाको पहाड काटेर श्रोत बिक्री गर्ने र बाटो फराकिलो बनाउँदै बाटोलाई सुरक्षित बनाउन अहिले पनि लुम्बिनी प्रदेश सरकार कटिवद्ध रहेको मुख्यमन्त्री केसीले जोड दिए। केही वातावरण विदहरुले पहाड कटान गर्दा वातावरणीय सुन्तलन बिग्रने भन्दै मुद्दा हालेकोले प्रदेश सरकारले डिजाइन गरेको सिद्धबाबाको पहाड कटान रोकिएको मुख्यमन्त्री केसीले बताए। पाल्पालाई लुम्बिनी प्रदेशकै प्रमुख हिल स्टेशनको रुपमा विकास गर्न प्रदेश सरकार क्रियासिल रहेको मुख्यमन्त्री केसीले बताए। तानसेनमा रहेका ऐतिहासिक पुरातात्विक महत्वका पर्यटकीय संरचनालाई पाल्पालीहरुले अपनत्व गरी सोही अनुसारका पुर्वाधार निर्माण गर्न मुख्यमन्त्री केसीले जोड दिए। पत्रकार महासंघका अध्यक्ष रेखीराम रानाको सभापतित्वमा भएको कार्यक्रममा उपाध्यक्ष भरत शर्माको स्वागत र सञ्चालन सचिव यज्ञमुर्ति तिमिल्सीनाले गरेका थिए।
खोलामा डुबेर मेयरका छोराको मृत्यु,उदयपुर : उदयपुरको त्रियुगा नगरपालिकाका मेयर बलदेब चौधरीका छोराको खोलामा डुबेर शनिबार दिउँसो ज्यान गएको छ। साथीसँग पिकनिक खान चौदन्डीगढी नगरपालिका १० पुगेका ३० वर्षीय मनोज चौधरीको स्थानीय देबधार खोलामा डुबेर ज्यान गयको हो। मध्यान १२ बजे खाजा खाएर खोलामा नुहाउन गएका चौधरीको दहमा डुबेर ज्यान गएको जिल्ला प्रहरी कार्यालयका डिएसपि बेदप्रसाद गौतमले जानकारी दिए। खाजा खाएर बेपत्ता भएका चौधरी कतै नदेखिएपछि खोजी गर्दा दहमा डुबेको अवस्थामा फेला परेका सँगै गएका साथीलाई उद्धृत गर्दै मृतकका आफन्त रबिन्द्र चौधरीले बताए। घटनाको थप अनुसन्धान भैरहेको डिएसपि गौतमले जानकारी दिए। मृतकको शव पोस्टमार्टमका लागि जिल्ला अस्पताल लगिएको छ।
बलात्कारपछि यसरी भएको थियो अमृता सदाको क्रूर हत्या,"काठमाडौंः पुस्तौनी गरिबी जीवन। पति विदेशमा पसिना बगाइरहेका छन्। छाक टार्न धौधौ छ। रातिको ११ बजे, मोटरसाइलमा सवार दुई जना युवक आए। उनीहरुले महोत्तरीको भंगहा२ बखरी टोलकी ३५ वर्षीया अमृता सदा (मुसहनी)लाई झण्डा मेला हेर्न लगे। त्यसमध्ये एक जनालाई उनले पहिल्यैदेखि चिन्थे। मेला लैजान भनेर लगेका अमृतालाई गाउँ नजिकैको चौरमा लगेर उनीहरुले बलात्कार गरे। उनीहरुको पञ्जाबाट उम्किन अमृताले सक्दो प्रयास गरिन्। गुहार मागिन्। उनको गुहार कसले सुन्थ्यो र! उनको मुख जो उनीहरुले थिचेका थिए। मेला हेर्ने उनको सपना चकनाचुरमात्र भएन, उनले जीवन नै त्यागिन्। सुन्दै कहालीलाग्दो यो घटना गत १४ असोज, २०७८ को हो। आरोपीहरु पक्राउ परेपछि ढेड महिनापछि घटनाको रहस्य खुलेको छ। महोत्तरीको भंगहा नगरपालिका५ सीतापुरका २४ वर्षीय बिपिन मण्डल र धनुषाको क्षिरेश्वरनाथ नगरपालिका३ पर्सा पकडियाका ४२ वर्षीय मनोज यादवलाई घटनाको आरोपमा पक्राउ गरिएको जिल्ला प्रहरी कार्यालयका डीएसपी प्रकाश विष्टले पुष्टि गरे। आरोपीहरु मंसिर १ गते पक्राउ परेका थिए। रातभर बलात्कार पश्चात दलित महिलाको हत्या, दुई जना पक्राउ असोज १४ गते रातको करिब ३ बजे अमृतालाई उनकै घर अगाडि फालेर उनीहरु फरार भएका थिए। बलात्कारपछि बेहोस भएकी अमृतालाई गाउँलेले तत्कालै उद्धार गरेर क्लिनकमा लगेका थिए। तर उनको होस खुलेन। उनलाई प्रादेशिक अस्पताल जनकपुर लगियो। अफसोच उनी यो संसार छाडेर गइसकेकी थिइन्। आरोपी मनोजसँग अमृताको दुई वर्षअघि देखि चिनजान रहेको प्रहरी अनुसन्धानबाट देखिएको छ। १३ असोजको साँझ आरोपीहरु अमृताको घरमा पुगेका थिए। आरोपीहरु अमृताको घर आएर उनको फोन नम्बर लिएर फर्किएका थिए। राति ११ बजे उनलाई फोन गरेर मेला जान भनेको देखिन्छ। त्यसपछि अमृतालाई बाइकमा राखेर उनीहरु हिँडेका थिए, प्रारम्भिक अनुसन्धानबारे एसपी दिनेश आर्चाय भन्छन्, चौरमा लगेर उनीमाथि जबर्जस्ती गरियो। बलात्कारपछि आरोपीहरुले अमृतालाई निर्घात कुटपिट गरेर याताना दिइएको शरीरको विभिन्न भागमा देखिएको घाउले पुष्टि गर्छ। मृतक अमृताको निधार, खुट्टा र कम्मरमा गहिरो चोट देखिन्छ। आरोपीहरुले पनि अमृताको बलात्कार गरेको प्रहरी समक्ष बयान दिएका छन्। बलात्कारका क्रममा अमृताले प्रतिकार गर्न थालेपछि उनीहरुले कुटपिट गरेर यातना दिएका थिए। मोटरसाइकलमा ल्याएर अमृतालाई उनको घर अगाडि फालेर ती युवकहरु भागेको गाउँलेहरुले देखेका थिए। मोटरसाइकलको नम्बर नचिने पनि गाउँलेहरुले रंग भने प्रस्टै देखेका थिए। मोटरसाइकलको कलरबाट हामीले अनुसन्धान थाल्यौं। आरोपीहरु कहिले भारत, कहिले वीरगञ्जतिर लुकेर बसे। हामीले फरकफरक प्रहरी टोली खटाएर खोजिरह्यौं। आरोपीहरु घर आएका बेला प्रहरीको विशेष टोलीले पक्राउ गर्यो, एसपी आचार्यले अन्नपूर्णसँग भने। मृतक अमृता दलित समुदायकी महिला हुन्। उनी गाउँमा ज्याला मजदुरी गरेर परिवार पाल्दै आएकी थिइन्। अमृताले प्रतिकार नगरेको भए, सायद उनको हत्या नहुन सक्थ्यौं। जब प्रतिकार गरिन्, तब उनीहरुले यातना दिए, अनुसन्धानमा खटिएका एक प्रहरी अधिकारीले अन्नपूर्णसँग भने।"
जलवायु परिवर्तनले हामीलाई पनि धक्का लागेको छ : राष्ट्रपति,"काठमाडौं : राष्ट्रपति विद्यादेवी भण्डारीले जलवायु परितर्वनले ल्याएका सङ्कटका बारेमा चिन्ता व्यक्त गरेकी छन्। पुनःनिर्मित स्वयम्भूस्थित ज्ञानमाला भजन खलःको शनिबार उद्घाटन गर्दै उनले जलवायु परिवर्तनका कारण विश्व नै सङ्कटतर्फ धकेलिएको बताइन्। उनले भनिन्, 'जलवायु परिवर्तनबाट सिर्जित समस्याको सामना गरिरहनुपर्ने अवस्थामा छौँ। जलवायु परिवर्तनका कारण सिर्जित समस्याको असर हामीले भोगिरहेका छौं। विश्वको जलवायु परिवर्तनको सङ्कटको धक्का हामीलाई पनि लागेको छ।' काठमाडौं विश्वकै उत्कृष्ट सांस्कृतिक नगरका रुपमासमेत चिनिएको भए पनि धुवाँधुलोका कारणले गर्दा प्रदूषण फैलिएर जनस्वास्थ्यमा गम्भीर क्षति पुर्याइरहेकामा भण्डारीले चिन्ता व्यक्त गरिन्। उनले यसबाट बच्नका लागि पर्यावरणलाई स्वच्छ र सन्तुलित कायम राख्नुपर्नेमा जोड दिइन्। राष्ट्रपति भण्डारीले जलवायु परिवर्तनको असर रोक्न अनूकलनका औजार तथा साधनको प्रयोग गर्नेतर्फ सम्बन्धित निकायको ध्यानाकर्षण गराइन्। उनले काठमाडौं उपत्यकामा इँटाभट्टा र पेट्रोलियम सवारीका कारण प्रदूषण बढेको भन्दै धेरै प्राकृतिक ऊर्जाको प्रयोग हुने क्षेत्रमा विद्युत्को प्रयोग गर्न सकिए प्रदूषण र व्यापार घाटा कम हुने बताइन्। 'वायु प्रदूषणको असर कम गर्न विद्यमान यातायात व्यवस्थालाई विद्युतीय यातायातमा रुपान्तरण गर्नुपर्छ', उनले भनिन्, 'काठमाडौं उपत्यकामा मात्र विद्युतीय सवारी सञ्चालनको व्यवस्था गर्न सकिए यहाँका वातावरण स्वच्छ हुन्छ, पेट्रोलियम पदार्थको आयातका कारण थपिएको बोझ कम हुन्छ, यसबाट वायुप्रदूषण कम हुने मात्र नभई व्यापार घाटा सन्तुलनमा ल्याउन पनि बल पुग्छ।' राष्ट्रपति भण्डारीले आयात वृद्धिसँगै दिन प्रतिदिन मुलुकको व्यापार घाटा बढिरहेकामा चिन्ता व्यक्त गर्दै आयात प्रतिस्थापन गर्न जरुरी रहेको बताइन्। नेपालमा रहेको स्वच्छ विद्युतीय ऊर्जाको ठूलो भण्डारलाई आत्मनिर्भरताका लागि प्रयोग गर्न सुझाव दिदैं उनले नेपाल कृषि प्रधान देश भए पनि कृषिजन्य र वनजन्य उत्पादनमा हामी आत्मनिर्भर हुन नसक्दा मुलुकले ठूलो व्यापार घाटा व्यहोर्नुपरेको बताइन्। 'प्राकृतिक सम्पदा र स्रोतले भरिपूर्ण देश भएर पनि हामीले त्यसलाई राष्ट्रको सम्मुन्नति र जनजीवनको समृद्धिका लागि आवश्यकताअनुसार प्रयोग गर्न नसक्दा चुलिएको व्यापार घाटाको अवस्थाले गर्दा हामी परनिर्भरतातर्फ गइरहेको छौँ', उनले भनिन्, 'मुलुकको विकासका लागि आत्मनिर्भरतामा ध्यान दिनुपर्छ, आत्मनिर्भर हुनसक्ने हामीसँग पर्याप्तमात्रामा स्रोत र साधन छन्।' राष्ट्रपति भण्डारीले मुलुकको समृद्धिमा स्थानीय साधन स्रोतको उचित प्रयोग गर्नुपर्नेमा जोड दिँदै आत्मनिर्भरतामार्फत परनिर्भरतालाई कम गर्दै लैजानुपर्ने बताइन्। 'परनिर्भरतालाई कम गर्दै लैजान हामीसँग भएका स्रोतसाधनको प्रयोग गर्नुपर्दछ', उनले भनिन्, 'मुलुकमा विद्युत् उत्पादन बढिरहेको छ, तर हामीले पर्याप्त प्रयोग गर्न सकेका छैनौँ।' विद्युत्को आन्तरिक खपत बढाउन पर्याप्त पूर्वाधार नरहेको भन्दै उनले स्वदेशमै उत्पादित विद्युत्को प्रयोग गरेर वायु प्रदूषण र व्यापार घाटा कम गराउन सकिने बताइन्।"
"पर्वतको क्षेत्र नं १ मा कांग्रेसको मतगणना स्थगित, फर्जी मत भेटिए",कुश्मा : नेपाली कांग्रेस पर्वतको प्रदेश निर्वाचन क्षेत्र अधिवेशन अन्तर्गत क्षेत्र नं १ मा मतगणना स्थगित भएको छ। गएराती सम्पन्न मतदानपछि मुचुल्का गरेर सिल लगाइएका बाकसमा खसेको मतभन्दा बढी भेटिएपछि मतगणना स्थगित भएको हो। क्षेत्र नं १ मा रहेका कुल ६४२ मतदातामध्ये ६२० मत खसेको थियो। मतगणनाका लागि शनिबार बिहान १० बजे सिल खोलेर मतपत्र गन्ने क्रममा ६ सय २४ मत पुगेपछि विवाद भएकको हो। क्षेत्र नं १ को नेतृत्वका लागि कृष्ण केसी र राजकुमार क्षेत्रीको छुट्टाछुट्टै समुह प्रतिस्पर्धामा रहेको छ। फर्जी मत देखिएपछि सभापतिका उमेद्वार कृष्ण केसी मतगणना स्थलबाट बाहिरिएका छन्। अहिले दुवै पक्षबीच छलफलका लागि प्रयास भैरहेको छ। केसीले भने धाँधली भएको भन्दै पुनः निर्वाचनको माग गरेका छन्। निर्वाचन अधिकृत विष्णुप्रसाद शर्माले छापाखानाबाट मतपत्र ब्याण्डिङ गर्ने क्रममा कमजोरी भएको बताए। मतपत्रमा नम्बर हान्ने क्रममा केही दोहोरिका तथा अर्धकट्टीमा नम्बर नहानिएका कारण समस्या पैदा भएको उनको भनाइ छ। निर्वाचन समितिले ६ सय ५० मत छाप्न दिएको थियो। तीमध्ये ४ वटा अर्धकट्टीमा नम्बर नहानिएकाले समस्या भएको बताए। अहिले निर्वाचन समितिले उक्त विषयका बारेमा दुवै उमेद्वारलाई जानकारी गराउने र सहमतिकको प्रयास गरिरहेको निर्वाचन अधिकृत शर्माले बताए। उनले पुनः मतदानको सम्भावना नरहेको बताए। उता क्षेत्र नं २ मा भने अहिले मतदान जारी रहेको छ।
"स्याङ्जा कांग्रेस प्रदेशसभा अधिवेशन : तिवारी, खाँण, खनाल र भट्टराई निर्वाचित","स्याङ्जा : नेपाली कांग्रेसको १४ औँ महाधिवेशनअन्तर्गत स्याङ्जाका ४ प्रदेशसभाका निर्वाचन मतपरिणाम सार्वजनिक भएको छ। प्रतिनिधिसभा निर्वाचन क्षेत्र नम्बर १ को प्रदेशसभा (क) को सभापतिमा केशरबहादुर खाँण (धुव्र) विजयी भएका छन्। उपसभापतिमा बोधराज अर्याल र हुमबहादुर लम्साल (राजेन्द्र), सचिवमा आशिष लम्साल र नवराज वाग्ले, सहसचिवमा वेदकुमार गुरुङ र राजेन्द्र शर्मा निर्वाचित भएका छन्। प्रदेशसभा (ख) तर्फ प्रदेश सभापतिमा प्रकाश तिवारी विजयी भए। उनीसँगै उपसभापतिमा थानेश्वर पौडेल र प्रल्हादजंग मरासिनी, सचिवमा प्रताप पौडेल तथा शिवबहादुर थापा र सहसचिवमा उदयराज पौडेल (सन्तोष) तथा युवराज हमाल निर्वाचित भएका छन्। यसैगरी, प्रतिनिधिसभा निर्वाचन क्षेत्र नम्बर २ को प्रदेशसभा (क) को सभापतिमा अर्जुनप्रसाद खनाल विजयी भए। उपसभापतिमा कुलबहादुर गुरुङ र भविष्वर कोइराला, सचिवमा ढण्डपानी पंगेनी (डण्डु) र अमृत अर्याल, सहसचिवमा दिक्षान्तप्रताप खाँण र बोधराज कुँबर (राजु) निर्वाचित भएका हुन। प्रदेशसभा (ख) तर्फको सभापतिमा महेश भट्टराई विजयी भएका छन्। उपसभापतिमा टिकाराम तिवारी र खगीसरा निर्विरोध निर्वाचित भए। सचिवमा गोकर्णप्रसाद भट्टराई र रमेश बस्याल, सहसचिवमा विश्वप्रकाश भट्टराई र माया भट्टराई निर्वाचित भएको जिल्ला निर्वाचन समितिको कार्यालयले जनाएको छ। प्रदेशसभा निर्वाचन क्षेत्र नं १ को क अन्तर्गत केशरबहादुर खाँणसँगै सीमा केसी कर्माचार्य र ख अन्तर्गत प्रकाश तिवारीसँग रविन केसी चुनावी प्रस्पिर्धामा थिए। यसैगरी, निर्वाचन क्षेत्र नं २ को क अन्तर्गत अर्जुन खनाल र बिद्या श्रेष्ठ, महेश भट्टराई र कमलप्रसाद रेग्मी चुनावी प्रस्पिर्धामा थिए। ४ प्रदेशमा २ हजार २ सय ५९ मतदाता थिए। सौहार्दपूर्ण वातावरणमा निर्वाचन सम्पन्न भएको जिल्ला निर्वाचन अधिकृत रामचन्द्र गौतम (आरसी) ले बताए। उनका अनुसार निर्वाचन क्षेत्र नं १ को प्रदेश (क) मा ५३६ मधे ५३३, (ख) मा ४९३ मध्ये ४८९ र क्षेत्र नं २ को (क) मा ६०० मध्ये ५९३ र (ख) मा ६३० मध्ये ६१३ जनागरी २ हजार २ सय २८ ले मतदान गरेका थिए।"
मौलिक परराष्ट्रनीति बनाऔं,"काठमाडौं : परराष्ट्रमन्त्री डा नारायण खड्काले परिवर्तित सन्दर्भमा राष्ट्रिय सहमतिको आधारमा परराष्ट्र नीति बनाउनुपर्नेमा जोड दिएका छन् । त्रिभुवन विश्वविद्यालयअन्तरगतको नेपाल तथा एशियाली अध्ययनका लागि केन्द्र(सिनास)द्वारा शनिबार आयोजित कार्यक्रममा उनले स्वतन्त्र परराष्ट्र नीति तर्जुमा गर्न आफू क्रियाशील रहेको उल्लेख गरे । उनले राजनीतिक दलका शीर्ष नेतासँगको सल्लाह र विगतका सरकारले अबलम्बन गरेका नीतिहरुका आधारका साथै विश्व परिवेशमा आएको फेरबदल तथा भूराजनीतिक अवस्थाअनुसार राष्ट्रिय हीतलाई केन्द्रमा राख्ने बताए। विश्वका शक्ति राष्ट्रहरुबीचको होडबाजीका कारण परराष्ट्र नीतिलाई रणनीतिक र सन्तुलित ढङ्गबाट अगाडि बढाउनुपर्ने अवस्था रहेको बताउँदै मन्त्री खड्काले राष्ट्रिय स्वार्थलाई केन्द्रमा राखी तेस्रो मुलुक तथा छिमेकी मुलुक भारत र चीनको समृद्धिबाट कसरी बढीभन्दा बढी लाभ लिन सकिन्छ भन्नेतर्फ ध्यान दिनुपर्नेमा जोड दिए । उनले भने,सबैलाई समान दृष्टिबाट हेर्न र व्यवहार गर्न सक्नुपर्छ, राष्ट्रिय हीत यसैमा हुन्छ र हाम्रो उद्देश्य पनि पूरा हुन्छ ।छिमेकी मुलुकसँग कुनै समस्या भए द्वन्द्वको रुपमा नभई कुटनीतिकरुपमा समाधान खोज्नुपर्नेमा पनि उनले जोड दिए। विगतमा विभिन्न मुलुकसँग गरिएका सन्धि सम्झौताका मूलप्रति सङ्ग्रहित हुन नसक्दा हाम्रा महत्वपूर्ण ऐतिहासिक दस्तावेजहरु संरक्षण हुन नसकेको उल्लेख गर्दै परराष्ट्रमन्त्री डा खड्काले विभिन्न पुस्तकालयहरुबाट बेचिएका, चोरिएका वा हराएका बहुमूल्य ग्रन्थहरु खोजी भइरहेको बताए । नेपालको बारेमा स्वदेशी लेखकहरुले लेखेका कृतिका बारेमा भन्दा विदेशीले लेखेका कृतिलाई महत्व दिने र आधिकारिक मान्ने परिपाटी अन्त्य हुनुपर्ने उनको भनाइ थियो । विश्वविद्यालयमा रहेका सिनासजस्ता प्राज्ञिक संस्थालाई साधन र स्रोतसम्पन्न गरी अनुसन्धानका कार्यहरु सोही संस्थामार्फत गराउन सरकार प्रतिवद्ध रहेको मन्त्री खड्काले बताए । नेपालले राष्ट्रिय हीत अनुसार अगाडि बढ्नुपर्छ : ज्ञवाली पूर्व परराष्ट्रमन्त्री तथा नेकपा(एमाले)का नेता प्रदीप ज्ञवालीले बदलिंदो विश्व परिवेशमा नेपालले राष्ट्रिय हीत, असंलग्नता, विवादको शान्तिपूर्ण समाधान र मित्रराष्ट्रहरु नेपालबाट के चाहन्छन् भन्ने कुरा बुझेर अगाडि बढ्न सक्न पर्नेमा जोड दिए । शीतयुद्धमा अमेरिका र तत्कालीन सोभियत रुससँग समान रुपमा सम्बन्ध कायम गरी सहयोग लिन सकेको उल्लेख गर्दै उनले अहिलेको अवस्थामा पनि दुई शक्तिशाली छिमेकी मुलुक भारत र चीनसँग पनि समान सम्बन्ध स्थापित गरी बढीभन्दा बढी लाभ लिनसक्नु पर्ने बताए। सन् १९६१ मै टुङ्गिएको चीनसँगको सीमा विवादलाई अहिले पुनः खोतल्न खोज्दा त्यसले अनेक आशङ्का उब्जाउने हुँदा कुटनीतिक रुपमा समाधान खोजिनु पर्ने नेता ज्ञवालीको भनाइ थियो । राजनीतिक दलबीच विकासको स्पष्ट नीति बन्न सकेन : कार्की पूर्वमन्त्री तथा नेकपा(माओवादी केन्द्र)का नेता राम कार्कीले मुलुकको एकीकृत परराष्ट्र रणनीति नहुँदा एमसिसी, बिआरआईजस्ता सहयोग सम्झौताहरु विवादमा आएको उल्लेख गर्दै राजनीतिक दलहरुबीच विकासको स्पष्ट नीति बन्न नसकेसम्म आगामी दिनमा पनि यस्ता विवादहरु सिर्जना हुने र त्यसले आपसी सम्बन्धमा पनि असर पुग्ने बताए । उनले समाजवादी र वैज्ञानिक शिक्षा प्रणाली नहुँदा युवा जनशक्ति पलायन हुनाका साथै यसले मुलुकलाई कहिल्यै समृद्धितर्फ लैजान नसक्ने बताए। नेता कार्कीले चीन र भारत शक्ति राष्ट्रिको रुपमा उदय भएसँगै पूँजीवादतर्फ उन्मुख हुँदै गएका बेलामा नेपालले कसरी आफ्नो अस्तित्व कायम राख्ने भन्ने विषयमा बुद्धिजिवीहरुले सबै राजनीतिक दललाई एकै ठाउँमा ल्याउन पहल गर्नुपर्ने आवश्यकता रहेको बताए । अमेरिकाका लागि प्रस्तावित नेपाली राजदूत तथा वरिष्ठ कुटनीतज्ञ प्रा श्रीधर खत्रीले अहिले विश्वको स्वरुप बदलिएको अवस्थामा नेपालले आफ्नो पहिचानलाई स्थापित गर्न सक्नुपर्नेमा जोड दिनुभयो । उहाँँले छिमेकी मुलुकहरु शक्ति राष्ट्रको रुपमा अगाडि बढिरहेको अवस्थामा भूराजनीतिक स्थितिलाई ख्याल गरी सन्तुलित परराष्ट्र नीति अवलम्बन गर्न सुझाव दिए । सिनासका कार्यकारी निर्देशक मृगेन्द्रबहादुर कार्कीले मुलुकको मौलिक विदेश नीति बनाउन आवश्यक रहेको उल्लेख गर्दै राष्ट्रिय सुरक्षा, विदेश नीति र कुटनीति अत्यन्त गम्भीर विषय भएकाले यसमा केन्द्रले आन्तरिक स्रोतबाटै अनुसन्धानका कामहरु अगाडि बढाउने बताए । उनले नेपालको परराष्ट्र नीतिका सम्बन्धमा पूर्व प्रधानमन्त्री र परराष्ट्रमन्त्रीहरुसँग अलगअलग सम्वाद गरी साझा अवधारणा तयार गर्न सिनासले पहल गर्ने जानकारी दिए । कार्यक्रममा सिनासद्वारा प्रकाशित रणनीतिक अध्ययन श्रृङ्खला (स्टयाटेजिक स्टडिज सेरिज) को ११ औँ अङ्क विमोचन गरिएको थियो । विश्वमा शितयुद्धको प्रभाव रहेको अवस्थामा सन् १९८४ मा स्थापना भएको सिनासले केही वर्षसम्म प्रकाशन गर्दै आएको उक्त श्रृङ्खला १० अङ्कसम्म प्रकाशन भएर ३५ वर्षदेखि स्थगित भएकामा यसै वर्ष ११ औँ श्रृङ्खला प्रकाशन भएको छ । यस जर्नलमा राष्ट्रपति विद्यादेवी भण्डारीको अन्तर्वार्ता, परराष्ट्रविद् आनन्द आदित्य, गौरवशंसेर थापा, श्वेता कार्की, लालबाबु यादव, चन्द्रदेव भटृ तथा चिनीयाँ प्राध्यापकहरुको अनुसन्धानमूलक लेखहरु समावेश हुनाका साथै चिनीया राष्ट्रपतिको नेपाल भ्रमणका अवसरमा व्यक्त मन्तव्य र राष्ट्रपति भण्डारीको चीन भ्रमणको अवसरमा खीचिएका तस्बिर पनि समावेश गरिएको छ ।"
'मृतक'को पोस्टमार्टम गर्ने बेला जब सास चल्यो,मुरादावाद: अस्पतालले मृतक घोषणा गरेका एक व्यक्ति जीउँदै रहेको खुलासा भएको छ। भारतको उत्तर प्रदेशस्थित मुरादावादमा सडक दुर्घटनामा परेका श्रीकेश नगरलाई तत्कालै अस्पताल लगिएको थियो। ब्राइट स्टार अस्पताल पुर्याउँदा उनलाई हमसाईँ अस्पतालमा लैजान भनियो। तर त्यहाँ भेन्टिलेटर नभएको जानकारी पाएपछि विवेकानन्द पुर्याएका थिए। त्यहाँ अस्पतालले मुटुको धडकन नचलेको भन्दै मृत घोषणा गरेका थिए। मृतक भनिएका श्रीकेशलाई पोष्टमार्टम गर्न जिल्ला अस्पताल पुर्याइयो। 'मृतक'लाई जिल्ला अस्पतालको मुर्दाघरमा लगियो। सात घन्टापछि स्थानीय प्रहरी सनाखत गर्न प्रहरी पुग्दा 'मृतक'को सास चलिरहेको थियो। त्यसपछि तत्कालै अस्पतालको अप्रेशन थिएटरमा लगेर उनको उपचार गरिएको भारतीय सञ्चारमाध्यमहरुले उल्लेख गरेका छन्। श्रीकेशको परिवारले डाक्टरहरुले लापरबाही गरेको आरोप लगाएका छन्। सम्बन्धित अस्पताल र डाक्टरलाई कारबाही गर्न मागसमेत गरिएको छ।
प्रधानन्यायाधीश चोर बाटो हुँदै सर्वोच्च छिर्नु दुर्भाग्य,"न्यायालयको विवाद अहिले सबैको चासोको विषय बन्दै गएको छ। स्वतन्त्र मानिएको न्यायालयमा प्रत्यक्षरुपमा राजनीति हाबी भएपछि यतिबेला न्यायाधीशहरु नै आन्दोलनमा उत्रिएका छन्। उनीहरुले विभिन्न चरणको आन्दोलन गरी प्रधानन्याधीश चोलेन्द्र शम्शेर जबराको राजीनामा माग गर्दै आएका छन्। नेपाली राजनीतिमा विगत चार दशकदेखि सक्रिय रहेका लोकतान्त्रिक समाजवादी पार्टीका वरिष्ठ नेता शरतसिंह भण्डारीसँग हामीले न्यायालयका यिनै विषयवस्तुमा केन्द्रीय रहेर कुराकानी गरेका छौं। प्रस्तुत छ, अन्नपूर्णकर्मी धनवीर महतोले गरेको कुराकानीको सम्पादित अंशः अहिले न्यायालय क्षेत्र तहस नहस अवस्थामा पुगेको छ। न्यायायलयको विवादलाई कसरी हेर्नुभएको छ? यो मुलुकको लागि दुर्भाग्य हो। न्यायालय क्षेत्रको विवदा हेर्दा देशले सन्तुलन गुमाएको जस्तो देखिन्छ। यो हाम्रो देशको लागि घातक पनि हो। मुलुकको संवैधानिक निकायको रुपमा रहेको न्यायपालिका र कार्यपालिकाको आआफ्नै क्षेत्र, सिद्धान्त र दायित्व तोकिएको हुन्छ। अहिले न्यायपालिकालाई जबर्जस्ती कार्यपालिकातर्फ प्रवेश गराएको छ। दुवै संवैधानिक अंगले एक अर्काको कार्यमा दखलअन्जादी गर्दै आएका छन्। जुन देशको लागि अहित हुनसक्छ। यसले गर्दा न्यायालय कदापी स्वतन्त्र हुन सक्दैन। न्यायमूर्ति र वकिलहरुले हिजोको दिनमा परमादेश दिने क्रममा देखाएको गतिविधिले देशमा अराजकता उत्पन्न भयो। हामी पनि यसको प्रत्यक्ष भुक्तभोगी हौं। १८ दिन नपुग्दै हामीहरुलाई अदालतकै कारण सरकारबाट हटनुपर्यो। तत्कालीन समयमा हामीहरु अदालतको फैसलालाई मान्यता दियौं। न्यायालयलाई विवादमा पार्नु हुँदैन भन्ने सिद्धान्तलाई मनन गर्यौं। त्यसैले न्यायालय क्षेत्रलाई स्वतन्त्र बनाउनुपर्छ, नभए देश दुर्घटनातर्फ जानसक्ने खतरा ठूलो हुन्छ। प्रधानन्यायाधीशले सेटिङ गर्यो भन्ने आरोप लाग्दैछ, तर यो सत्य होइन। यस कार्यमा उहाँ एक्लै हुनुहुन्न। उहाँलगायत अन्य ५ सदस्यीय न्यायाधीशको टिमले सो समयमा निर्णय गरिएको रहेछ। प्रधानन्यायाधीश प्रकरणमा तपाईँको पार्टीले पनि आधिकारिक धारणा सार्वजनिक गरेको छैन। यस्तो बेला त बोल्नुपर्ने होइन र? वकिलहरुले हिजोको समयमा संसद पुनःस्थापना र परामादेश जारी गर्दा न्यायपालिका र प्रधानन्यायाधीशको कामलाई वाहवाही गर्ने गर्थ्यो। तर अहिले उहाँहरु आफ्नै पक्षमा फैसला भएन भन्दै आन्दोलन गर्दै आएका छन्। यो अलि सुहाएन। कुरा रह्यो हाम्रो पार्टीको आधिकारिक धारणाको, विभिन्न पार्टीका मुद्दाहरु अहिले अदालतमा विचाराधीन अवस्थामा छन्। हुनसक्छ, यसैकारण उहाँहरु चुप लागेका होलान्। केपी ओली, प्रचण्ड, बाबुराम भटटराई, उपेन्द्र यादव, कांग्रेसका नेता, कम्युनिष्टका नेतालगायत अनेकौं नेताहरुको मुद्दा अहिले अदालतमा विचाराधीन अवस्थामा छ। जसले गर्दा उनीहरु चुप लागेका छन्। हामीले नेतृत्व गर्ने लोकतान्त्रिक समाजवादी पार्टी निष्पक्ष भूमिकामा छौं। हाम्रो पार्टी मारमा परेको पार्टी हो। न्यायापालिका र कार्यपालिकालाई जिम्मेवारी अनुसारको कार्यसम्पादन गर्ने वातावरण निर्माण गरिने कार्य वर्तमान सरकारको निहितमा छ। सरकार अहिले बोल्नुपर्छ। तर चुप्पी कसेका छन्। यतिबेला प्रतिपक्षीको भूमिका कुन रुपमा यहाँ हेर्नुभएको छ ? प्रधानन्यायाधीशले सेटिङ गर्यो भन्ने आरोप लाग्दैछ, तर यो सत्य होइन। यस कार्यमा उहाँ एक्लै हुनुहुन्न। उहाँलगायत अन्य ५ सदस्यीय न्यायाधीशको टिमले सो समयमा निर्णय गरिएको रहेछ। अहिले वर्तमान सरकारको मुख्य प्रतिपक्षको भूमिका नेकपा एमालेले निर्वाह गर्दै आएको छ। एमालेले समयमा समयमा आफ्नो अभिव्यक्ति दिँदै आएको छ। तर अदालतले जसको पक्षमा निर्णय गरियो सोही पक्ष अहिले द्विविधमा छ। न्याय नपाए गोर्खा जानु भन्ने वाक्यांशलाई न्यायमूतर्तिहरुको आन्दोलनले धज्जी उडाइरहेको छैन र? अहिले प्रधानन्यायाधीशलाई चोर बाटो हुँदै सर्वोच्च छिर्नुभन्दा दुर्भाग्य अरु के हुनसक्छ। अचेल न्यायालय राजनीतिक भर्तिको अड्डा बन्दैछ। राजनीतिक दलका तर्फ समानुपातिक उम्मेदवार बनेका, सक्रिय कार्यकर्ता रहेको अहिले न्यायालयमा कार्यसम्पादन गर्दै आएको छ। न्याय परिषदको मर्मअनुसार देशमा व्यवस्था लागू हुन सकेको छैन। सदस्यहरु बाँडफाँड गरी न्यायालयमा भर्ति हुनथाल्यो जसले गर्दा न्यायालय स्वतन्त्र हुन सकेको छैन। न्याय क्षेत्रलाई राजनीतिकरणले गर्दा नै क्रमिकरुपमा ध्वस्त हुन थालेको छ।"
मकवानपुरमा एचआईभी संक्रमित बढे,"हेटौंडा : मकवानपुर जिल्लामा हाल एचआईभी संक्रमितको सङ्ख्या ३९९ पुगेको एक तथ्यांक देखाएको छ। यसको सङ्ख्या महिनैपिच्छे बढ्दै गएको हेटौंडा अस्पतालले जनाएको छ। प्रत्येक महिना ४५ एचआईभीका नयाँ संक्रमित देखिने गरेको छ। उक्त अस्पतालका अनुसार जिल्लामा ती संक्रमितमध्ये १४७ महिला, १४४ पुरुष र १८ तेश्रो लिङ्गी रहेको बताइएको छ। उनीहरुले उक्त अस्पतालबाट सङ्क्रमणविरुद्धको एआरटी औषधि नियमितरुपमा सेवन गरिरहेको जनाइएको छ। अस्पतालका एआरटी काउन्सुलर सुजल श्रेष्ठले जिल्लामा एचआईभी संक्रमितको सङ्ख्या बढ्दै गरेको जानकारी दिँदै मकवानपुरका केही संक्रमितका साथै अन्य जिल्लाका संक्रमितले समेत एआरटी खाइरहेका बताए। सन् २०१२ देखि हालसम्म जिल्लामा ३२ जनाको एचआईभी सङ्क्रमणबाट मृत्यु भइसकेको छ। एचआईभी हुँदैमा एड्स नहुने र एचआईभी संक्रमित धेरै वर्षसम्म स्वस्थ्य रहने भएकाले रोगलाई लुकाउन नहुने र समय समयमा उपचार गराउनु पर्ने उनको भनाइ छ। संक्रमित भएको लामो समयसम्म उपचार नगराएमा पछि उपचार गर्न समस्या हुने र किटाणु वृद्धि भएर संक्रमितको रोगसँग लड्ने क्षमता पनि कम हुने काउन्सुलर श्रेष्ठले बताए। एचआईभी संक्रमितमा लामो समयसम्म ज्वरो आउने, पसिना आउने, पखाला लाग्ने र अन्य कारणबाट समेत लामो समयसम्म सञ्चो नभए चिकित्सकसँग परामर्श गरी उपचार गराउनुपर्ने चिकित्सकको भनाइ थियो। असुरक्षित यौन सम्पर्क, संक्रमितको रगत तथा सिरिन्जको प्रयोगले यो रोग सर्ने भएकाले त्यसबाट जोगिनुपर्ने बताइएको छ। सरकाले यस रोगका सम्बन्धमा समय समयमा चेतनामूलक कार्यक्रम गरिरहेकोले रोग लुकाउन नहुनेमा काउन्सुलर श्रेष्ठले जोड दिए। रासस"
पहिलो हाफमा थ्री स्टार २० ले अघि,काठमाडौंः सहिद स्मारक ए डीभीजन लिग फटबलअन्तर्गत शनिबारको दोस्रो खेलमा थ्रीस्टार र च्यासल युथ क्लबको खेल जारी छ। पहिलो हाफको खेल समाप्त हुँदा थ्रीस्टारले २० को अग्रता लिएको छ। दशरथ रंगशालामा जारी खेलमा थ्री स्टारका लागि निशान खड्का र राफयल रीमले एक एक गोल गरे। शनिबारको पहिलो खेलमा हिमालयन शेर्पा र संकटा क्लबले ११ गोलको बराबरी खेलेका थिए।
पार्टीका मन्त्रीलाई भ्रष्टाचारबाट मुक्त भएर काम गर्न निर्देशन दिएको छु : नेपाल,"भक्तपुर : नेकपा एकीकृत समाजवादीका अध्यक्ष माधवकुमार नेपालले आफ्नो पार्टीबाट सरकारमा सहभागि भएका मन्त्रीलाई कुनै पनि गलत काम नगर्न निर्देशन दिएको बताएका छन्। राष्ट्रिय स्वास्थ्यकर्मी सङ्घ नेपालको राष्ट्रिय भेलालाई शनिबार सम्बोधन गर्दै उनले आफ्ना मन्त्रीलाई भ्रष्टाचारबाट मुक्त भएर काम गर्न निर्देशन दिएको र गलत गरे कारबाही गर्ने जानकारी गराएको बताएका हुन्। नेपालले सरकारमा रहेका आफ्ना मन्त्रीले कुनै पनि गलत काम गरेमा कारबाही गरेर फिर्ता बोलाइने बताउँदै शिक्षा र स्वास्थ्यमा ज्यादै मुनाफा हुनेगरी निजीकरण गरिएकाले सरकारले त्यसलाई निरुत्साहित गरी जनताको सेवामुखी भएर काम गर्नुपर्नेमा जोड दिए। 'स्वास्थ्य क्षेत्रमा भएका गलत कामलाई सुधार्न र विगतदेखि समस्या झेल्दै आएका कर्मचारीको समस्या समाधान गर्न स्वास्थ्यमन्त्री प्रतिवद्ध भएर काममा लागेको छ', उनले भने, 'स्वास्थ्य क्षेत्र भएका गलत कामकारवाहीलाई अब रोकिन्छ।' अध्यक्ष नेपालले नेकपा एमालेमा रहने सच्चा कम्यनिष्टलाई ढोका बन्द गरेपछि बाहिर आउनु परेको बताए। उनले भने, 'आफूहरुलाई एमालेमा बस्न ढोका बन्द गरेपछि सन्यास लिने कि आत्मसमर्पण गरेर केपी ओलीको टाङमुनी छिरेर बस्ने भन्ने भयो, हामीले त्यसलाई अस्वीकार गर्यौ र बाध्य भएर नयाँ पार्टी गठन गर्यौँ।' अहिले एमालेले बिद्रोह गरेको पार्टी सकिन्छ भन्ने भ्रम फैलाउदै हिडेको भन्दै उनले भ्रम छर्नु पर्दैन, पुष्पलालले अगाडि बढेकै बाटो नेकपा समाजवादीले हिडेकाले त्यस्तो अवस्था नआउने दाबी गरे। अध्यक्ष नेपालले नेकपा समाजवादीमा आउनेको देशव्यापी लहर चलेको उल्लेख गर्दै राम्रो संस्कार जति समाजवादीमा ल्याएको र आउने क्रम जारी रहेको बताए। आज सम्पन्न हुने भेलाले घोषणापत्र जारी गर्ने बताइएको छ।"
मुस्ताङमा प्रहरीको भौतिक संरचना उद्घाटन,"जोमसोम : दुर्गम हिमाली जिल्ला मुस्ताङमा प्रहरीको आधुनिक भौतिक संरचना निर्माण भएको छ। मुस्ताङमा प्रहरीको भौतिक संरचना निर्माणका लागि संघ तथा प्रदेश सरकार मार्फत बजेट विनियोजन भएपछि प्रहरीको दैनिक कार्यसम्पादन सहज भएको छ। जिल्ला प्रहरी कार्यालय मुस्ताङको प्रहरी जवानदेखि जुनियर प्रहरी बस्ने आवास तथा भान्साघर निर्माणका लागि ३ करोड ४२ लाख र प्रहरी नायब उपरीक्षक, प्रहरी निरीक्षकको आवास तथा भान्साघर निर्माणका लागि १ करोड ३३ लाख बजेट विनियोजित भएको थियो। यस्तै संघीय सरकारबाटै प्राप्त २ करोड ९ लाख बजेटबाट प्रहरी चौकी घासाको कार्यालय कक्ष, शौचालय, पुरुष र महिलाको लागि अलगअलग हिरासत कक्ष र कर्मचारीको लागि बस्ने आवास तथा भान्सघर निर्माण भएको हो। उत्तरी चिनसँग सीमाना जोडिएको लोमान्थाङ गाउँपालिका५ लोमान्थाङमा सीमा प्रहरी चौकीको भौतिक संरचना निर्माण सम्पन्न भएको छ। गण्डकी प्रदेश सरकारबाट विनियोजित ३ करोड ७ लाख बजेटबाट लोमान्थाङमा सीमा प्रहरी चौकीको भौतिक संरचना निर्माण भएको हो। मुस्ताङको जोमसोमघाँसालोमान्थाङमा निर्माणको जिम्मा सन्त निर्माण सेवाले लिएको थियो। जिल्ला प्रहरी कार्यालय मुस्ताङ, घाँसा प्रहरी चौकी र सीमा प्रहरी चौकी गरी ४ वटै प्याकेजको भौतिक संरचनाको प्रहरी प्रधान कार्यालय, आवास तथा भौतिक परियोजना माहाशाखाबाट योजना तर्जुमा भइ जिल्ला प्रहरी कार्यालय मुस्ताङले निर्माण व्यवसायीसँग ठेक्का सम्झौता गरेको प्रहरी नायब उपरीक्षक इन्जिनियर केविनजङ्ग थापाले जानकारी दिए। मुस्ताङमा प्रहरीको भौतिक संरचना निर्माण भएसँगै प्रहरीको कार्यसम्पादनमा सहज हुने अपेक्षा गरिएको छ। यस्तै ३ वर्षअघि जिल्ला प्रहरी कार्यालयको कार्यालय भवन तथा हिरासत कक्ष संघीय सरकारकै बजेटबाट निर्माण भएको थियो। मुस्ताङमा प्रहरीको आधुनिक भौतिक संरचना नहुँदा कार्यालयमा कार्यरत प्रहरीको दैनिक जीवन कष्ठकर हुनुको साथै कार्यसम्पादनमा समेत असहज अवस्था रहेको थियो। ढुङ्गा र माटोले बनेको एक तले परम्परागत भौतिक संरचना हुँदा प्रहरीलाई काम गर्न अप्ठ्यारो पर्ने र हिउँदयाममा हिमपात हुँदा विभिन्न समस्या पर्ने गरेको थियो। लोमान्थाङमा पनि प्रहरीको जीर्ण भवन हुँदा त्यहाँ कार्यरत प्रहरीलाई असहज अवस्था बनेको थियो भने थासाङको घाँसामा लामो समयदेखि प्रहरी चौकी व्यक्तिको घरमा भाडामा बस्दै आइरहेको थियो। मुस्ताङ प्रहरीको भौतिक संरचना निर्माण भएसँगै जिल्ला प्रहरी कार्यालयका साथै प्रहरीको १६ वटा इकाईमध्ये दुई वटा इकाईमा कार्यसम्पादन सहज भएको जिल्ला प्रहरी कार्यालय मुस्ताङका प्रहरी नायब उपरीक्षक रामकुमार दानीले उल्लेख गरे। गण्डकी प्रदेश प्रहरी प्रमुख एवम् प्रहरी नायब महानिरीक्षक दिवेश लोहनीले शनिबार जिल्ला प्रहरी कार्यालयको नवनिर्मित भौतिक संरचनाको उद्घाटन गरे। यस्तै उनले शनिबार प्रहरी चौकी घाँसाको भौतिक संरचनाको उद्घाटन गर्ने जनाएका छन् भने आइतबार सीमा प्रहरी चौकी लोमान्थाङको नवनिर्मित भौतिक संरचनाको उद्घाटन गर्ने कार्यक्रम रहेको जिल्ला प्रहरी कार्यालय मुस्ताङले जनाएको छ। प्रहरीको नवनिर्मित भौतिक संरचना उद्घाटनका क्रममा आयोजित कार्यक्रममा गण्डकी प्रदेश प्रहरी प्रमुख एंव प्रहरी नायब महानिरीक्षक दिवेश लोहनीले प्रहरी प्रधान कार्यालयले प्रहरीको भौतिक संरचना निर्माण क्रमिक रुपले राम्रो बनाउने उद्देश्य अनुसार काम भइरहेको बताए।हिजोका दिनमा केन्द्रबाट मात्र बजेट विनियोजन हुन्थ्यो,अब प्रदेश सरकारबाट पनि पूर्वाधार निर्माणमा बजेट विनियोजन भइरहेको छ', प्रदेश प्रहरी प्रमुख लोहनीले भने, प्रहरी पूर्वाधार निर्माणमा बजेट आउन थालेपछि पूर्वाधार निर्माणको कामले गति लिन थालेको छ। प्रदेश प्रहरी प्रमुख लोहनीले प्रदेश सरकारले एक प्रहरी एक खाटको अवधारणा लिएको र सो अनुसार प्रदेशका सबै प्रहरीलाई खाटको व्यवस्था भएको जानकारी दिए। पछिल्लो समय प्रहरीको भौतिक संरचना र जग्गा समेत आधुनिक बन्दै गइरहेकाले गर्दा प्रहरीको सुविधा मात्र नभइ काम गर्ने वातावरण निर्माण भइरहेको प्रदेश प्रहरी प्रमुख लोहनीले उल्लेख गरे। भौतिक संरचना उद्घाटनका क्रममा प्रदेश प्रहरी प्रमुख लोहनीले समुदाय प्रहरी साझेदारीको अवधारणा अनुसार प्रहरीहरु जनउत्तरदायी ढंगले कार्यसम्पादन गर्न मुस्ताङमा कार्यरत प्रहरीलाई निर्देशन दिए। यसअघि प्रदेश प्रहरी प्रमुख लोहनीले जिल्ला प्रहरी कार्यालय भवनको नवनिर्मित भौतिक संरचनाको निरीक्षण गरेका थिए।"
कार्यकर्ता कुटपिट घटनामा मेरो संलग्नता छैन : गृहमन्त्री खाँण,"काठमाडौं : गृहमन्त्री एवम् नेपाली कांग्रेसका नेता बालकृष्ण खाँणले कार्यकर्ता कुटपिट भएको घटनामा आफ्नो संलग्नता नभएको दाबी गरेका छन्। रुपन्देहीको भैरहवामा भएको प्रदेश सभा क्षेत्र नम्बर ३ 'क' को मतदानस्थलमा खाँणनिकटका कार्यकर्ताले रामचन्द्र पौडेल पक्षधरलाई निर्घात कुटपिट भएको समाचार सार्वजनिक भएपछि गृहमन्त्री खाँणले आफ्नो संलग्नता नभएको प्रष्ट पारेका हुन्। उनले अन्नपूर्णसँग भने, 'मतदानस्थलमा कार्यकर्ता कुटपिट भएको घटनामा मेरो संलग्नता छैन।' भैरहवाको नेपाली कांगेस पार्टी कार्यलयमा भएको मतगणनास्थलमा पौडेल पक्षरका सभापतिका उम्मेदवार अधिवक्ता पुरनप्रसाद श्रेष्ठको प्यानलका शैलेश पन्तलाई राती २ बजे मत गणना भइरहेको समयमा निर्घात कुटपिट गरेको नेपाली कांग्रेसले जनाएको छ। गृहमन्त्रीको बलमा कांग्रेसको मतगणनास्थलमा पौडेल पक्षधरमाथि सांघातिक हमला मतगणना भइरहेको समयमा जेनेरेटर अफ गरी गृहमन्त्री बालकृष्ण खाँडनिकटका मानिस आएर निर्घात कुटपिट गरि मतगणना स्थगित भएको छ। राती साडे २ बजे मत गणना गरिरहेको समयमा प्रदेश सचिव पदका उम्मेदवार शैलेश पन्तलगायत ५ जनालाई गृहमन्त्री बालकृष्ण खाँणको ठूलो जत्थाले आक्रमण गरेको नेपाली कांग्रेसका नेताले बताउँदै आएका छन्। गृहमन्त्री खाँण पक्षधरका तरुण दलका युवा नेता शेते गुरुङले लातै लात बुटैबुटले प्रहार गर्दा शैलेश पन्तको नाक भाँचिुनका साथै रगत समेत बगिरहेको, शरिरमा, छातीमा समेत कुटपिट गरिएको कांगेसका एक नेताले बताए। गृहमन्त्री बालकृष्ण खाँणको क्षेत्र रुपन्देहीको क्षेत्र नम्बर ३ मा शेरबहादुर देउवा प्यानलबाट सुरेन्द्रजंग थापा सभापतिका उम्मेदवार थिए भने रामचन्द्र पौडेल समुहबाट सभापति पदमा अधिवक्ता पुरन प्रसाद श्रेष्ठको प्रतिस्पर्धा रहेको थियो।"
सत्ता गठबन्धन एमसीसीका विषयमा सकारात्मक छ : सहमहामन्त्री डा महत,"काठमाडौं : कांग्रेस सहमहामन्त्री डा प्रकाशशरण महतले सत्ता गठबन्धन एमसीसीका विषयमा सकारात्मक भएको दाबी गरेका छन्। कुनै देशलाई अनुदान दिने कुरामा प्रश्न अगाडि सारेर अल्मल्याउनु नहुने उनको तर्क छ। अमेरिकाले पहिलो पटक नेपाललाई अनुदान दिन लागेको हो। कुनै देशलाई अनुदान दिने कुरामा दसवटा प्रश्न अगाडि सारेर अल्मल्याउनु हुँदैन। समान मापदण्डका आधारमा विदेश नीतिलाई परिमार्जन गरिनुपर्छ।उनले अन्नपूर्णसँग भने, गठबन्धन दललगायत एमालेमा पनि एमसीसीका विषयमा सकारात्मक छन्। जनतामा नकारात्मक भ्रम फैलाउन भएन। महतले विदेशी सहयोग लिने पनि समान मापदण्ड हुनुपर्ने धारणा राखेका छन्। विदेश सम्बन्धमा एउटा मित्रराष्ट्रसँग एउटा मापदण्ड र अर्को मित्र राष्ट्रसँग अर्कै मापदण्ड अपनाउन थाल्यौं भने यो नेपालको राष्ट्रिय हितमा हुँदैन। उनले भने, कुनै देशसँग ऋण लिनु परेको छ। ऋणको ब्याज तिर्नु परेको छ। उसकै ठेकेदार, कामदार आउँछन्। उनीहरूको चाहेको ठाउँमा खर्च गर्नुपर्ने बाध्यता हुन्छ। कुनै देशको रकम भने हामीले तोकेको ठाउँमा खर्च हुँदैछ। एमसीसी परियोजनाबाट नेपालको प्राथमिकतामा रहेको ट्रान्समिसन लाइन र सडक बन्न लागेको उनले बताए। उनले भने, त्यसको सञ्चालन अर्थ मन्त्रालयको सचिवको नेतृत्वको संयन्त्रले गर्छ। उनले एमसीसीको काम अन्तर्राष्ट्रिय प्रतिस्पर्धाबाट ठेक्का लाग्ने बताए। एमसीसी एसिया प्यासिफिकअन्तर्गत पर्दैनसमेत भनेको बताउँदै महतले नेपालकै संविधानअन्तर्गत काम गर्नुपर्ने स्पष्ट पारे। नियोजित किसिमबाट भ्रम पैदा गरेर एउटा देशको सहयोगलाई नकार्ने मन परे सहयोग जे पनि स्विकार गर्नु नहुने महतको भनाई छ। विदेश नीतिका विषयमा देशको आवश्यकता र स्वार्थ केन्द्रित नभएर हचुवाको भरमा पछि लाग्ने चलन बढेको उनको भनाई छ। महतले समान मापदण्डका आधारमा वैदेशिक नीति सञ्चालन गर्नुपर्ने चुनौती कांग्रेसले अवसरका रूपमा अघि बढाउनुपर्ने बताए। कम्युनिस्ट शासन सत्तामा हुँदा स्वार्थी भएर विदेश नीति चलायो। जनतातिर फर्केर ठूलो स्वरले कराउने तर जहाँ कुरा राख्नुपर्ने हो त्यहाँ नराख्ने। देशलाई केन्द्रविन्दुमा नराख्ने प्रवृत्ति हावी भयो। उनले भने,अब त्यस्तो परिवेशलाई कांग्रेसले परिस्कृत गरेर लैजानुपर्छ। समान मापदण्डका आधारमा वैदेशिक नीति सञ्चालन गर्नुपर्ने चुनौती कांग्रेसले अवसरका रूपमा अघि बढाउनुपर्ने अवसर छ। महाधिवेशनपछि देउवा नै सभापति सहमहामन्त्री महतले शेरबहादुर देउवाले महाधिवेशनमा जित्ने दाबी गरेका छन्। उनले देउवाको नेतृत्वमा पार्टीले जित्ने र आमनिर्वाचनमा पनि पार्टी बनाउने बताए। देउवाले पार्टीमा सबै साथीलाई जोडेर लैजाने र कसैको चित्त नदुखाउने स्पष्ट पारे। अब महाधिवेशन सर्ने बहाना र कारण केही छैन उहाँको नेतृत्वमा पार्टीले जित्छ। आमनिर्वाचनमा पनि पार्टीलाई जिताउनुहुन्छ। उनले भने,शेरबहादुरजीको सबैभन्दा ठूलो खुबी भनेकै सबैलाई जोडेर लैजाने क्षमता हो। पार्टीमा सबै साथीलाई जोडेर लैजान खोज्नुहुन्छ। कुनै पनि निर्णयमा कसैको चित्त दुखाएर गर्नु हुन्न। नत्र एक्लै पनि अघि बढ्न सक्नुहुन्थ्यो। उहाँसँग बहुमत थियो। कार्यकर्ता सबैले यस पटक विश्वास गर्न जरुरी छ।"
प्रत्यक्ष निर्वाचित कार्यकारीको मुद्दा उठाउनुपर्छ : अर्थमन्त्री शर्मा,"काठमाडौं : अर्थमन्त्री जनार्दन शर्मा प्रभाकरले प्रत्यक्ष निर्वाचित कार्यकारी प्रणाली अवलम्बन गर्नुपर्ने बताएका छन्। शनिबार नेपाल कम्युनिस्ट पार्टी (माओवादी केन्द्र) पाँचथरकाठमाडौं जिल्ला सम्पर्क समन्वय समितिको सम्मेलनमा अर्थ मन्त्री शर्माले अबको आवश्यकता प्रत्यक्ष निर्वाचित कार्यकारी रहेको बताएका हुन्। शर्माले भने, यो देशलाई जनताद्वारा प्रत्यक्ष निर्वाचित कार्यकारीको आवश्यक छ। त्यसले कम्तिमा पनि पाँच वर्ष आफ्नो भिजन कार्यान्वयन गर्न पाउनेछ, उनले भने, यो हाम्रो एजेन्डा बाँकी छ। यसलाई पुनः अगाडि लैजानुपर्छ। समाजवादका लागि समुदायलाई बलियो बनाउनुपर्नेमा जोड दिनुहुँदै मन्त्री शर्माले अबको कार्यदिशा उत्पादनमा आधारित रहेर सामुदायिक पुँजी निर्माण रहेको बताए। गरिबी अन्त्य गर्ने, असमानताको अन्त्य गर्ने, सामाजिक न्याय स्थापित गर्ने कुरा आजको प्रमुख कुरा हो, उनले भने, सामाजिक न्याय स्थापित गर्दै त्यसमा आधारित भएर हामीले समुदायलाई बलियो बनाउनुपर्छ। सामुदायिक पुँजीलाई बलियो बनाउनुपर्छ। मूलतः सामुदायिक पुँजी निर्माणले नै समाजवादको आधार तयार गर्न सक्छौँ। मन्त्री शर्माले उत्पादनका साधन र स्रोतमाथि समुदायको स्वामित्व हुनुपर्नेमा जोड दिए। उत्पादनका साधन र स्रोतमाथि सामुदायिक स्वामित्व स्थापना गर्नुपर्छ। त्यसबाट मात्रै समाजवादको आधार तयार हुनसक्छ। पार्टी कमिटीले उत्पादन र रोजगारीको क्षेत्रमा नेतृत्व गर्नुपर्ने तथा अर्कोतिर सामाजिक सांस्कृतिक रूपान्तरणको अभियानसमेत सँगसँगै लानुपर्ने उनको भनाइ छ। त्यसबाट समाजवादको प्रारम्भिक चरण अघि बढ्ने उनले बताए। मन्त्री शर्माले प्रत्येक सदस्यको समान अधिकार भएको एक मात्र पार्टी माओवादी केन्द्र भएको दाबी गरे। पछिल्लो समय चुनाव प्रणाली खर्चिलो भएको बताउँदै मन्त्री शर्माले माओवादीले पुनः पूर्ण समानुपातिक निर्वाचन प्रणालीको मुद्दालाई अघि सानुपर्ने बताए। पार्टीले विगतदेखि प्रत्यक्ष निर्वाचित कार्यकारीको मुद्दा उठाएको स्मरण गर्दै उनले पुनः त्यसलाई अगाडि बढाउनुपर्नेमा जोड दिए।"
जोधपुरको फोर्टमा विवाह गर्दै कट्रिना कैफ!,मुम्बई: बलिउड अभिनेत्री कट्रिना कैफ र अभिनेता विक्की कौशलको विवाहको चर्चाले यतिबेला मुम्बई नगरीमा छाएको छ। उनीहरु छिट्टै नै विवाहको मिति सार्वजनिक गर्न लागेको भारतीय पत्रिका इन्डिया टुडेले खुलासा गरेका छन्। समाचारअनुसार यी जोडीले धुमधामका साथ विवाहको तयारी थालेका छन्। स्रोतको हवाला दिइएको समाचारअनुसार उनीहरु राजस्थानको जोधपुरस्थित फोर्टमा विवाह आयोजना गर्दैछन्। त्यसको तयारीका लागि एक टोली जोधपुर पुगेको बताइएको छ। विवाहका लागि कार बुकिङदेखि लिएर ड्रेज डिजाइन र मण्डपस्थल डिजाइनका कामहरु तीव्ररुपमा भइरहेको बताइएको छ। यी जोडीले केही वर्षदेखि डेट गरिरहेको बताइन्छ। तर सार्वजनिकरुपमा दुवै यसबारे हालसम्म खुलेका छैनन्। उनीहरु आफ्ना फ्यानहरुलाई एकैपटक सरप्राइज दिन खाजोको बलिउड नगरीमा चर्चा छ।
प्रचण्ड र विप्लवबीच भेटवार्ता : के भयो कुराकानी ?,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्ड र नेपाल कम्युनिस्ट पार्टीका महासचिव नेत्रविक्रम चन्द विप्लवबीच भेटवार्ता भएको छ। प्रचण्डलाई भेट्न शनिबार बिहान विप्लव खुमलटार पुगेका हुन्। भेटमा माओवादी केन्द्रका प्रवक्ता कृष्णबहादुर महरा पनि सहभागी थिए। प्रचण्ड र विप्लवको भेटमा पूर्व माओवादी घटक एकताको विषयमा छलफल भएको खुमलटार स्रोतको दाबी छ। दुई नेताबीच कम्युनिस्ट ध्रुविकृत गर्ने विषयमा कुराकानी भएको छ। दुई नेताबीच तत्काल सहकार्य गर्ने र पार्टी एकता गर्न छलफल चलाउँदै जाने समझदारी बनेको खुमलटार स्रोत बताएको छ। विप्लव निकट अखिल क्रान्तिकारी अध्यक्ष प्रकाश शाहिले भने,भेटका क्रममा एमसीसी, मूल्यवृद्धि र समसामयिक राजनीतिक विषयमा छलफल भएको छ। प्रचण्डले पार्टी एकताका लागि पूर्वमाओवादी नेतासँग छलफल भइरहेको सार्वजनिक रुपमै बताउँदै आएका छन्। उनले ढिलोचाडो पूर्वमाओवादी एकै ठाउँमा हुने दाबी गरेका छन्। अघिल्लो सरकारसँग गरेका तीन बुँदे सहमति भए पनि कार्यान्वयन नभएको भन्दै विप्लवले असन्तुष्टि व्यक्त गरेका छन्।"
एमाले नेता रघुविर महासेठविरुद्ध प्रदर्शन,"जनकपुरधाम: नेकपा एमालेका स्थायी समिती सदस्य रघुवीर महासेठविरुद्ध प्रदर्शन भएको छ। नेकपा एमालेको महाधिवेशनलाई मध्यनजर गर्दै भएको महाधिवेशन प्रतिनिधिमा अलोकतान्त्रिक प्रक्रियाबाट छनोट गरिएको भन्दै एमाले नेता तथा कार्यकर्ताहरुले जनकपुरधाममा उनीविरुद्धमा प्रदर्शन गरेको हो। महासेठको गृह जिल्लासमेत रहेको धनुषामै मनोमानी ढंगले स्वच्छाचारी किसिमले महाधिवेशन प्रतिनिधि छनौट गरेको भन्दै असन्तुष्टी जनाउँदै महासेठ गद्धार भन्दै उनको विरोधमा जनकपुरधाममा प्रदर्शन गरिएको हो। शनिबार असन्तुष्ट पक्षहरुले जनकपुरधामको नगर परिक्रमा गर्दै उनीविरुद्ध प्रदर्शन गरेको छन्। एमालेका प्रदेश २ का प्रमुख सचेतक किशोरी साहको अगुवाईमा जनकपुरधामको नगर प्रदर्शन गर्दै महासेठ विरुद्धमा नारावाजी सहित प्रदर्शन गरिएको छ। प्रमुख सचेतक किशोरी साहले महाधिवेशन प्रतिनिधि छनौटमा धनुषामा स्थायी समिति सदस्य रघुवीर महासेठले गुटबन्दी गरेकाले उनको विरुद्धमा बाध्यतावश आन्दोलनमा उत्रिनु परेको बताए। उनले भने, रघुवीर महासेठले पार्टीमा गुटबन्दी गरिरहेको छ, आफ्नो आसोपासे तथा नाताबाद कृपावादमा लागर आफ्ना नातागोतालाई प्रतिनिधि बनाउँदै छ, त्यसैको बिविरुद्धमा बाध्य भएर हामी सडकमा आएका हौं। रघुवीर महासेठले एमालेका प्रमुख सचेतक किशोरी साह र माओवादी केन्द्रबाट एमालेमा रहेका शिला यादव, श्रीलाल महासेठ, फरमुद नदापलगायतकालाई बेवास्ता गर्दै एक्लौटी ढंगले मनोमानी निर्णय गरेको भन्दै त्यसको विरुद्धमा नगर प्रदर्शन गरेको असन्तुष्ट पक्षहरुको भनाइ छ।"
मधेशको प्रेमिका माओवादी केन्द्र नै हो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले केपी ओलीकै कारण संविधान संशोधन प्रस्ताव पारित गर्न नसकेको बताएका छन्। शनिबार रौतहटमा कार्यकर्ता भेलालाई सम्बोधन गर्दै प्रचण्डले केपी ओलीकै कारण आफू प्रधानमन्त्री हुँदा संविधान संशोधन प्रस्ताव सदर हुन नसकेको बताएका हुन्। प्रचण्डले मधेसी जनताको अधिकार रक्षाका लागि माओवादी केन्द्र सदैब तल्लीन रहेको बताए। संघर्ष र बलिदानबाट संघिय लोकतान्त्रिक गणतन्त्र स्थापना भएको हो। यो संविधान अझै पर्याप्त छैन। संविधान संशोधन गर्दै अघि बढ्ने भनेका थियौं। मधेस, जनजाती, मुस्लिमहरुको अधिकार संस्थागतका लागि म प्रधानमन्त्री हुँदा मैले संविधान संशोधन प्रस्ताव पनि राखेको थिए। प्रचण्डले भने,तर सदर गर्न दिइएन। केपी ओली भन्ने खलनायकका कारण मैले संविधान संशोधन गर्न सकिनँ। उनले माओवादीले संघियता छोड्यो भनेर भ्रम चलाइएको भन्दै भ्रममा नपर्न आग्रह गरे। प्रचण्डले रौतहट जिल्ला आत्मसमर्पण कायरहरु, प्रतिक्रान्तिकारी भगौडाहरुको जिल्ला नभएको बताए। उनले भने, रौतहट क्रान्तिकारीहरुको लाल जिल्ला हो। केहि दलालहरु आत्मसमर्पण गर्दैमा केहि फरक पर्दैन। फिल्मको हिरो र भिलेनको प्रसंग जोड्दै उनले भने, हिरो र भिलेन छुट्याउन सकेपछि थाहा हुन्छ। प्रचण्ड मधेशको पनि हिरो हो, तपाईंहरुको प्रेमिका माओवादी केन्द्र नै हो। अब दूधको दूध पानीको पानी भएको छ, सत्य के हो असत्य के हो छ्याङ्ग भएको छ। मधेशको अधिकारका कुरा गर्ने महन्थ ठाकुर र राजेन्द्र महतो केपी ओलीको टाङमुनी छिरेको आरोप लगाए।"
हिमालयन शेर्पा र संकटाको बराबरी,काठमाडौंः सहिद स्मारक ए डीभीजन लिग फटबलअन्तर्गत शनिबार हिमालयन शेर्पा र संकटा क्लबले ११ गोलको बराबरी खेलेका छन्। दशरथ रंगशालामा भएको खेलमा अग्रता जोगाउन नसक्दा संकटाले हिमालयनसँग अंक बाँड्न बाध्य भयो। प्रतिस्पर्धात्मक खेलको पहिलो हाफमा दुवै टिमले गोल गर्न सकेनन्। खेलको ६०औं मिनेटमा संकटाका लक्ष्मण रुचालले गोल गर्दै टिमलाई अग्रता दिलाए। हिमालयन शेर्पाका गोलकिपर दीप कार्कीले फुत्काएर रिबाउन्ड आएको बलमा बल लक्ष्मणले गोल गरेका थिए। संकटाको अग्रता ४ मिनेट पनि टिकेन। ६४औं मिनेटमा त्रिदेभ गुरुङले हेडमार्फत् गल गर्दै खेल बराबरी गरे। जीवन गुरुङको क्रसमा त्रिदेभले सुन्दर गोल गरेका थिए। जारी लिगमा यस सिजनकै पहिलो गोल गर्ने लक्ष्मण उक्त खेलको म्यान अफ दि म्याच घोषित भए।
सडक दौड प्रतियोगिताको उपाधी भूमिराज र मनिषालाई,"बेनी : ३२ औं अन्तराष्ट्रिय बालअधिकार दिवसको अवसरमा शनिबार बेनीमा १८ वर्ष मुनिका छात्रछात्राबीच सडक दौड प्रतियोगिता भएको छ । जिल्ला खेलकुद विकास समिति र एथलेटिक्स संघले आयोजना गरेको प्रतियोगितामा छात्रतर्फ ४० र छात्रातर्फ ११ जनाले सहभागिता जनाएका थिए । ८ किलोमिटर दुरी २४ मिनेट ६ सेकेण्डमा पार गरेका बेनी बोर्डिङ आवासीय माविका भूमिराज नेपाली छात्रतर्फ प्रथम भए । दोस्रो भएका भानु माविका महेश किसानले २४ मिनेट ३५ सेकेण्ड, तृतीय भएका थामडाँडा युवा क्लबका मनिष गुरुङले २५ मिनेट २० सेकेण्ड र चौथो भएका बेनी सामुदायिक माविका रामबहादुर चित्रकारले २६ मिनेट १५ सेकेण्डमा ८ किलोमिटर दुरी पार गरेका थिए छात्रातर्फ प्रथम भएकी हेम मावि शिवाङकी मनिषा खत्रीले ३३ मिनेट, द्वितीय भएकी न्यु वेष्ट पोइन्ट आवासीय माविका एन्जिला खत्रीले ३४ मिनेट ४७ सेकेण्ड र तृतीय भएकी प्रकाश माविकी देबी थापाले ३८ मिनेट ४७ सकेण्डमा दुरी पार गरेका थिए । ४१ मिनेट लगाएका बेनी सामुदायिक माविका तारादेबी क्षेत्री, सुजा बानिया र बिनिता क्षेत्री तीनै जना सान्तवना भए । प्रथम, दृतीय, तृतीय र सान्तवना हुनेलाई क्रमश : रु आठ हजार, पाँच हजार, तीन हजार र एक हजारका दरले पुरस्कार वितरण गरिएको जिल्ला खेलकुद विकास समितिका अध्यक्ष दिनेश केसीले जानकारी दिए । प्रमुख जिल्ला अधिकारी चिरञ्जिबी राना, समितिका अध्यक्ष केसी, प्रहरी निरीक्षक वीरेन्द्रराज गुरुङ, प्रदेश सदस्य चन्दा घले, कार्यालय प्रमुख दानबहादुर राइले पुरस्कार वितरण गरेका थिए । प्रमुख अतिथि प्रजिअ रानाले प्रतियोगिताले किशोर किशोरीहरुको खेल प्रतिभा पहिचान र प्रस्फुटन गराउन सहयोग पुगेको बताए ।"
हामी फटाहा कुरा बोल्दैनौं : स्वास्थ्य मन्त्री,"काठमाडौं: स्वास्थ्य तथा जनसंख्या मन्त्री विरोध खतिवडाले फटाहा कुरा बोल्ने पक्षमा आफ्नो पार्टी नरहेको बताएका छन्। थाहा नगरपालिका८ मकवानपुरमा आग्रा स्वास्थ्य चौकीको नवनिर्मित भवन उद्घाटन गर्दै स्वास्थ्य मन्त्री खतिवडाले यस्तो बताएका हुन्। हामी फटाहा कुरा बोल्ने मनसायमा छैनौं। हामी गर्नसक्ने कुरा बोल्छौं। गर्न नसक्ने कुरा बोल्दैनौं, उनले भने, सिंहदरबारमा बसेर स्वीच दबाएर देशभरिका ५ सय सडक उद्घाटन भन्ने तर, त्यो सडक कहाँ छ थाहा छैन। पैसा कति लाग्छ थाह छैन। उनले मान्छेलाई अलमलमा पार्ने पक्षमा आफ्नो पार्टी नरहेको बताए।"
मोरङ कारागारका कैदीको मृत्यु,विराटनगर : विराटनगरको हाटखोलास्थित जिल्ला कारागार मोरङमा कैद सजाय भुक्तान गरिरहेका एक जना कैदीको शनिबार बिहान मृत्यु भएको छ । जबरजस्ती करणी मुद्दामा दोषी ठहर भएपछि जेलमा सजाय भुक्तान गरिरहेका विराटनगर महानगरपालिका७ का ६३ वर्षीय गोपाल शर्माको मृत्यु भएको हो । कारागारका निमित्त जेलर रामप्रसाद पोखरेलका अनुसार शर्मालाई अचानक न्यून रक्तचापको समस्या देखिएपछि उपचारका लागि कोसी अस्पताल लगिएको थियो । शुक्रबार राति अस्पताल भर्ना गरिएका उनको स्वास्थ्यमा सुधार भएको भन्दै शनिबार बिहान ६ बजे अस्पतालले डिस्चार्ज दिएको थियो । त्यसपछि शर्मालाई कारागारभित्र लगिएको पोखरेलले बताए । उनका अनुसार पुनः स्वास्थ्यमा समस्या देखिएपछि बिहान दोस्रो पटक अस्पताल लगिएको थियो । अस्पताल पुर्याउनसाथ चिकित्सकले उनलाई बिहान ७ः४० बजेतिर मृत घोषित गरेको जानकारी निमित्त जेलर पोखरेलले दिए । उनले शर्माको शव परिवारका सदस्यलाई जिम्मा लगाउने तयारी भइरहेको बताए । जबरजस्ती करणी मुद्दामा जिल्ला अदालत मोरङले उनलाई २०७१ साल मंसिर १२ गते ८ वर्ष ६ महिना कैद सजायको फैसला सुनाएको हो । अदालतको फैसलापछि उनी मोरङ कारागारमा सजाय भुक्तान गरिरहेका थिए ।
बार झन् आक्रामक,"काठमाडौं : कानुन व्यवसायीको काठमाडौं केन्द्रित आन्दोलन देशव्यापी हुने भएको छ। सर्वोच्च अदालत मात्रै होइन उच्च र जिल्ला अदालतसमेत ठप्प पार्ने तयारी नेपाल बार एसोसिएसनले गरेको छ। नेपाल बारको शुक्रबार बसेको बैठकले शान्तिपूर्ण धर्नामा रहेका कानुन व्यवसायीमाथि बिहीबार भएको प्रहरी हस्तक्षेपप्रति भत्र्सना गरेको छ। बैठकले प्रहरी हस्तक्षेपविरुद्ध एक दिन मुलुकभरका सबै तहका अदालतमा आइतबार बहस पैरवी नगर्न सम्पूर्ण कानुन व्यवसायीलाई आह्वान गरेको छ। बार उपाध्यक्ष रक्षा बस्यालले सर्वोच्च अदालत परिसरभित्र दंगा प्रहरी प्रवेश र कानुन व्यवसायीमाथि दमन भएकोमा त्यसविरुद्ध मुलुकभर बन्दीप्रत्यक्षीकरण बाहेक कुनै पनि मुद्दामा बहस पैरवी नगरिने बताइन्। भनिन्, प्रधानन्यायाधीश चोलेन्द्रशमशेर जबराको राजीनामा नै बारको बटमलाइन हो। यसअघि दिएको अल्टिमेटमभित्र राजीनामा नआएकोले विरोधका थप कार्यक्रम देशव्यापी हुनेछन्। आइतबारदेखि मुलुकभर कानुन व्यवसायीले कालो पट्टी बाँधेर गरिरहेको विरोध कार्यक्रम जारी हुनेछ। बार पदाधिकारीले सोमबार विभिन्न राजनीतिक दल, नेताहरूलाई ज्ञापनपत्र दिने तयारी छ। बैठकले मंगलबार देशव्यापी रूपमा हदम्याद जाने विषयको बाहेकका कुनै मुद्दा मामिला दर्ताको कामकारबाही ठप्प गर्ने निर्णय गरेको छ। बुधबार १८ वटा उच्च अदालतमा बारको केन्द्रीय पदाधिकारीलाई परिचालन गरी बृहत् सभा गरिने भएको छ। उपाध्यक्ष बस्यालले भनिन्, प्रधानन्यायाधीशविरुद्ध सर्वोच्च अदालतमा केन्द्रित रहेको विरोध कार्यक्रमलाई विस्तार गरी देशव्यापी पुर्याउँदै छौं। प्रधानन्यायाधीश जबराको राजीनामा नै बारको बटमलाइन हो। यसअघि दिएको अल्टिमेटमभित्र राजीनामा नआएकाले विरोधका थप कार्यक्रम सशक्त रूपमा देशव्यापी हुनेछन्। रक्षा बस्याल, उपाध्यक्ष, नेपाल बार एसोसिएसन आन्दोलन जुन गति लिएर अघि बढेको छ। उद्देश्य हासिल नगरेसम्म आन्दोलनको गति रोकिँदैन। पूर्णमान शाक्य, अध्यक्ष, सर्वोच्च अदालत बार एसोसिएसन प्रधानन्यायाधीश जबराले संकटमोचनका लागि बार अध्यक्ष चण्डेश्वर श्रेष्ठ र सर्वोच्च अदालत बार एसोसिएसनका अध्यक्ष पूर्णमान शाक्यलाई सम्बोधन गरी शुक्रबार छुट्टाछुट्टै पत्र पठाएका छन्। राजीनामा गर्न बारले दिएको अल्टिमेटम (समयसीमा) सकिएलगत्तै प्रधानन्यायाधीश जबराले हस्ताक्षर गरेको पत्र पठाइएको थियो। जुन पत्र बार अध्यक्ष श्रेष्ठले बैठकमा पढेर सुनाएका थिए। जबराले सर्वोच्चमा जारी गतिरोध अन्त्यका लागि वार्ताबाहेक अन्य विकल्प नभएको उल्लेख गरेका छन्। स्रोतले भन्यो, न्यायपालिकाको संस्थागत सुशासन एवं सुधारको लागि वार्तामा आउन आग्रह गरिएको छ। बार अध्यक्षले पत्र वाचन गरेपछि पूर्वअध्यक्ष एवं महासचिवहरू झन् कडा ढंगले आन्दोलन गर्न सुझाएका थिए। प्रधानन्यायाधीश जबरा नै समस्याको मुख्य जड हुन््। प्रधानन्यायाधीशको बहिर्गमन नै न्यायपालिकाको पहिलो सर्त हो। वार्ता गर्नुको कुनै अर्थ छैन, बारका अधिकांश सल्लाहकारको निष्कर्ष थियो। जबराले पठाएको पत्रको सम्बन्धमा बैठकमा कुनै छलफल नगरिएको बस्यालले बताइन्। कार्यसमितिको बैठकमा वार्ताको लागि पठाइएको पत्रबारेमा केही निर्णय भएन, बस्यालले भनिन्, प्रधानन्यायाधीशको राजीनामा गर्ने नै बार एसोसिएसनको बटमलाइन हो। वार्ताका लागि पठाइएको पत्रको खासै छलफल नै भएन। न्यायपालिकाको विकृति, विसंगति, बिचौलिया, भ्रष्टाचार नियन्त्रण गरी समग्र सुधारको लागि प्रधानन्यायाधीश जबरा बाधक भएको बारले जनाएको छ। वार्ताका लागि अनुरोध गरिएको पत्र बुझेका बार अध्यक्ष श्रेष्ठले जबराले न्यायालयको समस्या समाधान गर्न पनि नसक्ने स्थिति रहेकोले आन्दोलन गर्नु परेको बताए। भने, वार्ताको लागि अनुरोध गरिएको पत्रमा राजीनामा उच्चारणसमेत छैन। प्रधानन्यायाधीशले वार्ताको पत्र पठाए पनि सर्वोच्च अदालत बार एसोसिएसनले अस्वीकार गरेको छ। सर्वोच्च बारका अध्यक्ष पूर्णमान शाक्यले आन्दोलन नरोकिने बताए। भने, आन्दोलन जुन गति लिएर अघि बढेको छ। उद्देश्य हासिल नगरेसम्म आन्दोलनको गति रोकिँदैन। १८ वटा उच्च र ७६ वटा जिल्ला अदालतमा एक दिन भए पनि ठप्प पारेर सांकेतिक रूपमा भए पनि प्रधानन्यायाधीशको नेतृत्व स्वीकार्य नभएको सन्देश दिनु पर्ने सुझाएका थिए। बारका ९० वटै इकाईमा आबद्ध कानुन व्यवसायीहरू आन्दोलनमा उत्रिएका छन्। सर्वोच्च बारले आन्दोलनलाई बृहत् बनाउन सुझाव दिएको छ। विरोधलाई थप कडा गर्न बारले मंसिर २४ देखि २६ गतेसम्म पोखरामा गर्ने पूर्वघोषित राष्ट्रिय सम्मेलनलाई काठमाडौं सार्न सकिने जनाएको छ। बारको हरेक ३३ वर्षमा राष्ट्रिय सम्मेलन हुने गरेको छ। बारले प्रधानन्यायाधीश जबराको राजीनामा माग गर्दै बेन्च नतोक्न र नबस्न पनि माग गरेको छ। सरकारले अध्यादेशमार्फत (३० मंसिर २०७७) मा विभिन्न संवैधानिक निकायमा नियुक्ति गर्दा जबरा संवैधानिक परिषद्मा सामेल थिए। दुईपटक गरी ५२ जना पदाधिकारीको नियुक्तिमा जबराले आफूनिकट व्यक्ति सिफारिस गरेको कानुन व्यवसायीको दाबी छ। त्यस्तै गत महिना मन्त्रिपरिषद्मा पनि भागबन्डा माग गरी जेठान गजेन्द्र हमाललाई सिफारिस गरेको अभियोग उनीमाथि छ। यद्यपि, जबराले उक्त आरोप अस्वीकार गर्दै आएका छन्। पूर्वमहान्यायाधिवक्ता एवं वरिष्ठ अधिवक्ता बद्रीबहादुर कार्कीले राजनीतिक दलहरूसँग जोडिएका मुद्दा सर्वोच्चमा विचाराधीन हुँदा जबराले खबरदार गरिरहेकाले शीर्ष नेताहरूले मौनता साँधेको बताए। सर्वोच्च अदालत परिसरमा आयोजित धर्ना कार्यक्रममा उनले भने, दलाललाई भेट्न नेताहरू चौबिसै घण्टा तयार छन्। कान सुन्छन्। तर, आँखा देख्दैनन्। हाम्रा पार्टी र नेताबाट भ्रष्टाचार नियन्त्रण हुन्छ भन्ने भ्रम त्याग्नुहोस्। सर्वोच्च अदालत प्रशासनले शुक्रबार विज्ञप्ति जारी गर्दै बार एसोसिएसनको विरोध कार्यक्रममा सिर्जना भएको अप्रिय अवस्थाप्रति गहिरो दुःख व्यक्त गरेको छ। त्यस प्रकारको अवस्था आउन नदिन अदालत प्रशासन गम्भीर र संवेदनशील रहेको विज्ञप्तिमा जनाइएको छ। इजलास फर्किए न्यायाधीश प्रधानन्यायाधीश जबराको राजीनामा माग गर्दै आएका असन्तुष्ट न्यायाधीशहरू दुई सातापछि इजलास फर्केका छन्। उनीहरू कात्तिक ९ गतेदेखि इजलासमा सामूहिक रूपमा इजलास अवज्ञा गर्दै आएका थिए। प्रधानन्यायाधीश जबराको कार्यशैलीप्रति असन्तुष्ट न्यायाधीशहरू गोला प्रक्रियाद्वारा पेसी व्यवस्थापनसम्बन्धी कार्यविधि निर्देशिका २०७८ पारित भएपछि नियमित इजलासमा बसेका हुन्। बिहीबार न्यायाधीशहरूको फुलकोर्ट ( पूर्ण बैठक) ले निर्देशिका पास गरेको थियो। १८ जना न्यायाधीशले संयुक्त र एकल इजलासमा बसेर मुद्दा सुनुवाइ गरेका छन्। प्रधानन्यायाधीश जबराले आफूलाई भने इजलास तोकेनन्। सार्वजनिक पोखरी नै व्यक्तिका नाममा जबराको फैसला : मजदुरको सेयर नै गायब"
बाल्यकाल जीवनकै सुन्दर समय,"संयुक्त राष्ट्रसंघको महासभाबाट पारित बाल अधिकारसम्बन्धी महासन्धिलाई नेपालले अनुमोदन गरेको तीन दशक पूरा भएको छ। सन् १९८९ को नोभेम्बर २० मा पारित उक्त महासन्धिलाई नेपालले २०४७ साल भदौ २९ गते अनुमोदन गरेको थियो। जसको स्मरणमा राष्ट्रिय बालदिवस मनाउने गरिएको छ। यस वर्ष सामान्य अवस्था वा कोभिड महामारीः बालअधिकारको संरक्षण हामी सबैको जिम्मेवारी नाराका साथ अन्तर्राष्ट्रिय बालदिवस मनाइएको छ। नोभेम्बर २० का दिन विश्वभर अन्तर्राष्ट्रिय बाल अधिकार दिवस मनाइन्छ। जसको पूर्वसन्ध्यामा राष्ट्रिय बालअधिकार परिषद्ले नेपालमा बालअधिकारको स्थिति प्रतिवेदन, २०७८ सार्वजनिक गरेको छ। प्रतिवेदनमा बालअधिकार महासन्धिलगायत नेपालले अनुमोदन गरेका अन्तर्राष्ट्रिय र क्षेत्रीय महासन्धि, अभिसन्धि तथा संवैधानिक, कानुनी, नीतिगत, संस्थागत, कार्यक्रमगत प्रयास तथा नतिजाको स्थिति झल्कने विषयहरू समेटिएका छन्। बालअधिकार महासन्धि, बालबालिकाको मानवअधिकारसँग सम्बन्धित अन्य अन्तर्राष्ट्रिय र क्षेत्रीय घोषणा तथा प्रतिबद्धताका प्रावधानहरूलाई नतिजामूलक ढंगबाट कार्यान्वयन गर्न नेपाल प्रतिबद्ध छ। नेपालको संविधान बालअधिकारको दृष्टिकोणबाट उत्कृष्ट छ। बालबालिकासम्बन्धी ऐन, २०७५ सहित बालबालिकासँग सम्बन्धित अन्य ऐनहरू कार्यान्वयनमा छन्। बालबालिकासम्बन्धी ऐनमा भएका त्रुटिहरू संशोधनको क्रममा छन्। ऐनलाई थप प्रभावकारी कार्यान्वयनका लागि बालबालिकासम्बन्धी नियमावली तयारीको क्रममा छ। बालअधिकारसम्बन्धी राष्ट्रिय नीति २०७८ अन्तिम चरणमा पुगेको छ। आवधिक योजनाहरूमा बालबालिकाका विषयहरूलाई गहन रूपमा समावेश गरिँदै आएको छ। तीनै तहका सरकारले बालबालिकाको विषयमा संवेदनशीलता देखाएका छन्। बालअधिकारको संरक्षण तथा प्रवद्र्धन गर्ने क्रममा संविधान, कानुन, नीति, योजना, कार्ययोजना, कार्यक्रम, संस्थागत व्यवस्था, सहकार्य, समन्वयलगायतका प्रयासहरूबाट बालबालिकासँग सम्बन्धित गुणात्मक तथा संख्यात्मक सूचकहरूमा उल्लेख्य सुधार हुँदै आएको छ। ००० बालअधिकारको संरक्षण गरौँ डा विजयप्रकाश सैंजू, संस्थापक अध्यक्ष, बालबालिका तथा वातावरण सरोकार नेपाल नेपालले ३० वर्ष अगाडि पारित गरेको संयुक्त राष्ट्रसंघ बालअधिकार महासन्धि, बालबालिका ऐन संशोधित २०७५, बाल मजदुर ऐन २०५६ पूर्णरूपमा कार्यान्वयन गरौं र बालअधिकारको संरक्षण गरांै। बालबालिकालाई निःशुल्क र अनिवार्य शिक्षाको सुनिश्चितता गरौं। अन्तर्राष्ट्रिय बालअधिकार दिवसकोे उपलक्ष्यमा शुभकामना व्यक्त गर्दै बालबालिकाको उत्तरोत्तर प्रगतिको कामना गर्दछौं। तथ्यांकलाई हेर्दा अझ पनि नेपालमा ६ हजारको हाराहारीमा सडक बालबालिका छन्। यसमध्ये काठमाडौंमा मात्रै ७ सयको हाराहारीमा छन्। बालबालिका तथा वातावरण सरोकार नेपालको सर्वेक्षणअनुसार ८० भन्दा बढी क्षेत्रमा १६ लाख बालमजदुर आबद्ध छन्। कृषिमा ६० हजार, बालभरिया ४६ हजार, गिटी कुट्ने ३२ हजार, खाजा पसल तथा होटलमा ७२ हजार, घरेलु बालश्रमिक ५६ हजार, ग्यारेज तथा मेकानिक काममा १० हजार, सवारी मजदुर ३ हजार छन्। अझै पनि बालबालिकाको ठूलो हिस्सा आफैं कमाएर खान बाध्य छन्। बालदिवस तथा सरकारका विभिन्न नीतिले उनीहरूलाई छुन सकेको छैन। विभिन्न कारणले घर छाड्ने र सडकमा आइपुग्ने बालबालिका धेरै छन्। सहरमा पैसा कमाउन पाइन्छ भन्ने भ्रम, तडकभडक, गरिबी र आर्थिक कमजोरीले गर्दा घर छाडेर हिँड्ने गरेका छन्। उनीहरूलाई संरक्षण गरिनुपर्छ। परिवार चेतनशील तथा सक्षम भयो भने बालबालिकाहरू उचित तरिकाले हुर्कन पाउँछन्। शिक्षा, सशक्तीकरण र आर्थिक रूपमा सक्षमता, आजको आवश्यकता हो। ००० बाल यौन हिंसा अन्त्य गरौं विश्व खड्का, कार्यकारी निर्देशक, माइती नेपाल केही वर्षअघिसम्म नेपालका बालबालिका सीमा पारि तथा खाडी मुलुकमा बेचिने क्रम थियो। अहिले नेपालको सीमाभित्रै विभिन्न बहानामा बालिकाहरूलाई यौनकार्यमा लगाउने घटना बढ्दै गएको छ। यो देशकै लागि चिन्ताको विषय हो। आर्थिक रूपमा विपन्न, परिवार छिन्नभिन्न भएका बालिका तथा निम्नवर्गीय बालिकाहरूलाई कामको बहानामा, गेस्ट हाउस, खाजाघर होटल, रेस्टुरेन्ट तथा मसाज सेन्टरहरूमा यौन कार्यमा लगाइने गरेको छ। नेपाल प्रहरीको मानव बेचबेखन तथा अनुसन्धान ब्युरोसँगको सहकार्यमा माइती नेपालले यस्ता गिरोहहरूलाई पक्राउ गरी बालिकालाई उद्धार गर्ने कार्य गरिरहेको छ। बालबालिकाले तीनै तहका सरकारको संरक्षण पाउन सकेका छैनन्। साँझ बिहानको गाँस जुटाउनकै लागि बालबालिका यौनधन्दामा लाग्न बाध्य छन्। बालबालिकाको हकअधिकार संरक्षणका लागि सरकारले प्रभावकारी कदम चाल्नुपर्ने देखिन्छ। पछिल्लो समय देशभित्र मौलाउँदै गएको बालिका बेचबिखनजस्तो जघन्य अपराध निर्मूल पार्नु आजको आवश्यकता हो।"
लोभलाग्दो मटिहानी,"मठहरूको पनि महामठलक्ष्मीनारायण मठ। महन्थहरूका पनि महन्थ मानमहन्थ। सात प्रकारका माटोहरूको संगम स्थल सप्तमृतिका। त्रेता युगमा राम र सीताको विवाह हुँदा वेदी बनाउन माटो खनेर लगिएको मिथिलाको पावन भूमि। जहाँ छ ३०३ वर्ष पुरानो देशकै जेठो राजकीय संस्कृत माध्यमिक विद्यालय। नांगो खुट्टाले तय गरिने १३३ किलोमिटरको १५ दिने माध्यमिक परिक्रमाको एक प्रमुख विश्राम स्थाल। हप्तैपिच्छे हुने अनेकन पर्वतोहार। यी सबै मटिहानीका साँढे ५ सय वर्ष पुरानो पहिचान मात्रै होइन, नेपालको धार्मिक, सांस्कृतिक र शैक्षिक धरोहरको वैभव पनि हुन्। बिडम्बना, मटिहानीसँग यी र यस्ता गौरवगाथा भए पनि गुमनाम जस्तै छ। रामानन्द सम्प्रदायका सिद्ध सन्त रामदास र सुफी सन्त (मुस्लिम धर्मगुरु) पिर बाबाको भूमि पनि मटिहानी हो। तर, राज्यको दृष्टिबाट कोसौं टाढा छ। सरकारबाट पाउनु पर्ने संरक्षण, सम्वर्द्धन र प्रवर्द्धन महोत्तरीको मटिहानीले पाउन सकेको छैन। बालगुरु षडानन्दजस्ता विद्वान्् जन्माएको दिव्यभूमि अझै राज्यको मुख ताक्दै छ। पछिल्लो समय अन्नपूर्ण पोस्ट्ले मटिहानीको गौरव खोजी गर्दै सामग्री प्रकाशन गर्दै आएको छ। यो सँगै सोमबार राष्ट्रपति विद्यादेवी भण्डारी मटिहानीको अवलोकन भ्रमणमा पुग्दैछिन्। राष्ट्रप्रमुख भण्डारीले लक्ष्मीसागरमा पूजापाठ, संस्कृत विद्यालय तथा मठ अवलोकन, परिक्रमा विश्रामस्थलको अवलोकन भ्रमण गर्दैै रंगशाला उद्घाटन गर्ने तालिका छ। प्रदेश २ को अस्थायी राजधानी जनकपुरधामबाट १५ किलोमिटर पश्चिमदक्षिण लागेपछि महोत्तरीको जलेश्वर आउँछ। त्यहाँबाट घरी पूर्व त घरी दक्षिण मोडिँदै मटिहानी बजार पुगिन्छ। बजार नपुग्दै गाउँकै मुखमा भव्य स्वागतद्वारले पाहुनालाई स्वागत गर्दछ। त्यो स्वागतद्वारमै संस्कृतको श्लोकबाट संस्कृत शिक्षाको गरिमालाई झल्काउँछ। गाउँ हुँदै अलिपर पुगेपछि झन्डै अढाई बिघामा लक्ष्मीसागर तलाउ फैलिएको देखिन्छ। तलाउको उत्तरतिरको किनारमा मुलुकभरका मठहरूका नायक लक्ष्मीनारायण मठ देखिन्छ। चुन, मासको दाल, काठ, इँट्टाको समिश्रणबाट दुई तलामा मठ ठडिएको छ। जहाँ मटिहानी मठको साँढे पाँच सय वर्षको इतिहास छ। जसले तागरशैलीको बखान गर्छ। साढे पाँच वर्ष पुरानो मठ मठको प्रवेशद्वारको माथिल्लो भागमा टाढैबाट दुई सिंहको प्रतिमा देखिन्छ। त्यहाँ पुग्ने पाहुनाले मनमा उर्जा पैदा भएको ठान्छन्। गेटमै पुगेपछि दुई विशाल हात्तीले स्वागत गर्छ। जसलाई सौभाग्यको रूपमा आगन्तुकले भाग्यशाली ठान्ने गर्छन्। बिहान र साँझ पुग्दा साधुसन्तहरू लक्ष्मीनारायण भगवानको भजनकृतनमा झुमिरहेका हुन्छन्। ढोलक, झ्याली, कर्ताल र हारमोनियमको तालमा नाचगान गर्दै लक्ष्मीनारायण भगवान्को महिमा गान सुन्न र देख्न पाइन्छ। यो मठ राजगुठीको सूचीमा पर्छ। यहाँका मानमहन्थले देशभरीका अन्य मठका महन्थहरूको पगरीगुथाउँछन्। मिनि नेपालको झल्को लक्ष्मीसागरको पश्चिम किनारमा घाट छ। जहाँ हरेक बिहीबार लक्ष्मीनारायण भगवान्को आरती धुमधामसंग हुन्छ। त्यो घाटबाट दक्षिण लाग्दा सरोेबर किनारैमा ३०३ बर्ष पुरानो राजकीय संस्कृत माध्यमिक विद्यालय छ। जहाँ भगवान्रूपी देशैभरका सबै जातजातीका बटुकहरू संस्कृतमा स्वस्तिक वाचन गरिरहेका छन्। यहाँ पुग्दा मिनी नेपाल आएको भान हुन्छ। स्कूलको पश्चिमतिर नियाल्दा सुफी सन्त (मुस्लिम धर्मगुरु) पिर बाबाको मजार पुगिन्छ। त्यहाँ शुक्रबार मुस्लिम धर्मालम्बी नमाज पढ्छन्। यहाँ हिन्दू र मुस्लिमहरूको धार्मिक सहिष्णुता लोभलाग्दो छ। ईदजस्ता पर्वमा मजारमा ठूलो भिड लाग्छन्। त्यो दृश्य हेर्न त्यहाँका हिन्दू धर्मावलम्बी पनि सहभागी हुन्छन्। आफूलाई दुःखतकलिफ हुँदा पिर बाबालाई पुकार गर्न मुस्लिम मात्रै होइन, हिन्दू धर्मावलम्बीहरू पनि मजार पुग्छन्। मुस्लिमको ईस्लामिक क्यालेन्डर अनुसार हिजरी सम्वत्को पहिलो महिना मुहर्रममा मुस्लिम समुदाय ताजिया (दाहा) लिएर लक्ष्मीनारायण मठमा पुग्छन्। त्यहाँ मठाधिशलाई हजारौंको संख्यामा लाठी, घरेलु हात हतियार प्रदर्शन गरेर देखाउँछन्। त्यो दृश्य हेर्न हिन्दू पनि हजारौंको संख्यामा पुग्छन्। मठाधीस खुसी भएर आर्शिवाद र दक्षिण दिएर पठाउने चलन छ। इतिहास झल्काउँदै खन्ती र चिम्टा याज्ञवल्क्य लक्ष्मीनारायण विद्यापिठ मटिहानीका सहप्राध्यापक धु्रव रायका अनुसार, साढे पाँच सय वर्ष पहिले मटिहानीको जंगलमा पोखरी छेउ रूखमुनि रामानन्द सम्प्रदायका सिद्ध सन्त रामदास र सुफी सन्त पिर बाबा बस्थे। रामदास (तस्मैया बाबा) लाई पिर बाबाले भविष्यवाणी स्वरूप कुनै चमत्कारपूर्ण दृश्य भएको स्थानमा आफ्ना खन्ती र चिम्टा गाड्न सल्लाह दिए। एक दिन राम दासले एउटा बिरालालाई मुसाले आफ्नो वशमा पारेको अद्भुत दृश्य अवलोकन गरे। उनले पिर बाबाको भविष्यवाणी स्मरण गर्दै त्यसै ठाउँमा अठारौं शताब्दीपूर्व खन्ती र चिम्टा गाडे र मठको स्थापना गरे। जुन अहिले पनि यथावत् छ। मटिहानी प्रजातान्त्रिक आन्दोलनका शहिद केशव कोईरालाको क्रान्तिकारी भूमि पनि हो। मिथिलाको पावन भूमि त्रेता युगमा माता सीताको विवाह हुँदा मटकोरमा मटिहानीबाट माटो खनेर लगिएको थियो। जनकपुरमा त्यही माटोबाट वेदी बनाइएको थियो। माटो खनेकै ठाउँमा लक्ष्मीसागरमा तस्मैया बाबाले स्नान गर्दा भगवान् लक्ष्मीनारायणको मूर्ति भेटाएका थिए। त्यस मूर्तिलाई प्राणप्रतिष्ठा गरेपश्चात् नैवेद्यको रूपमा खीर अर्पण गरी लक्ष्मीनारायण भगवान्को मन्दिर स्थापना गरे। मिथिला क्षेत्रको मटिहानीमा मात्रै सात प्रकारको माटो पाइन्छ। त्यसैले मटिहानीलाई सप्तमृतिकाको संगम स्थल पनि भन्छन्। संगम नदीको माटो, राजदुवार (गढी), हात्तीसार, तबेला (घोडासार), गौशाला (गाई गोठ), लक्ष्मीसागर (सरोबर), धमिराको माटो मिथिला क्षेत्रमा प्रचलित छ। त्यसैले भगवान् राम र सीताको विवाहमा वेदी निर्माणका ऋषिमुनीले मटिहानीको माटोलाई रोजेका थिए। जानकी मन्दिरका उत्तराधिकारी महन्थ रामरोशन दास वैष्णब भन्छन्, त्रेताकालमा माता सीताको विवाहमा माटो खनेर ल्याउने एउटा विध मटिहानीमा भएको थियो। मटिहानीलाई एउटा कुण्डको रूपमा पनि लिइन्छ। विवाह, पूजाआजा, शिलान्याश, गृहप्रवेश गर्दा १० गाउँका गाउँलेलाई मटिहानीको माटोलाई नभई हुँदैन। मिथिला महाकुम्भ जहाँ बालागुरु षडानन्दले पढेका थिए ३०३ वर्षे विद्यालय खोज्दै सरकार देशकै पुरानो संस्कृत विद्यालयको भोजनलय भवन पुनर्निर्माण तस्बिरमा मटिहानीको दूर्गा पूजा ३०३ वर्ष पुरानो गुरुकुल तस्मैया बाबाका शिष्य जयकृष्ण दास थिए। उनी आफै संस्कृतका महावैयाकरण थिए। उनले नै १७७५ सालमा संस्कृत पाठशाला (गुरुकुल)को स्थापना गरे। जुन अहिले राजकीय संस्कृत माध्यमिक विद्यालयको नामले चिनिन्छ। जहाँबाट नेपालमा औपचारिक शिक्षाको सुरुआत भएको राजकीय संस्कृत माध्यमिक विद्यालयका प्रधानाध्यापक ईश्वरीप्रसाद पौडेल बताउँछन्। १८२५ सालमा पृथ्वीनारायण शाहले नेपाल एकीकरण गरे। त्यसभन्दा ५० वर्ष पहिले मटिहानीमा गुरुकुल खोलिएको थियो। १९१० सालमा जंगबहादुर रानाले दरबार हाईस्कुल खोलेका थिए। दरबार हाईस्कुलको नामनिशान केही नहुँदै मटिहानी७ मा लक्ष्मीनारायण मठबाट संस्कृत गुरुकुल सञ्चालन थियो। तर, राज्यको नजरमा यो स्कूलले सोचेको जस्तो अभिभावकत्व नपाएको नव्य न्याय शास्त्रका डा गोविन्द चौधरी बताउँछन्। गुरुकुलको इतिहास गाउँका बुढापाखाबाट मात्रै सुन्न पाइन्छन्। दस्तवेज धमिराले खाइसकेको छ। डा चौधरी भन्छन्, यहीबाट ज्ञान आर्जन गरेर सयौंले विद्वान्को मानपदवी पाए। तर, मटिहानीको ऐश्वर्यलाई चिनाउने लाल अझै भेटिएको छैन। पुरातात्त्विक विभागले देशको जेठो स्कूलबारे अध्ययन, अनुसन्धान गरिनु माग गर्दै प्रधानाध्यापक पौडेल भन्छन्, विद्यालयको भ्रमण गर्न राष्ट्रप्रमुख आउँदै हुनुहुन्छ, अब हाम्रो विद्यालयले विशेष सहयोग प्राप्त गर्छ भन्ने आशा पलाएको छ। धार्मिक यात्राको भूमि मटिहानीको अर्को पौराणिक र ऐतिहासिक पक्ष हो, मिथिला माध्यमिक परिक्रमा। नेपाल र भारतमा गरिने १५ दिने मिथिला परिक्रमामा १३३ किलोमिटर नांगो खुट्टा तय गरिन्छ। यो धार्मिक यात्रा पनि हो। १८ औं शताब्दीबाट सुरु भएको यो परिक्रमा १५ विश्रामस्थल पर्छ जसमध्ये मटिहानी एक महत्त्वपूर्ण स्थल रहेको लक्ष्मीनारायण मठ मठिहानीका मानमहन्थ जगरनाथ दास वैष्णव बताउँछन्। परिक्रमा हाम्रो संस्कृति, हाम्रो सभ्यता हो। जहाँ जहाँ राम र सीताको चरण परेको छ, त्यहाँ त्यहाँ भ्रमण गर्दा मनोकामना पूरा हुने जनविश्वास छ, उनी थप्छन्, मिथिलाको सर्वाधिक लोकप्रिय १५ दिने मिथिला मध्यमा परिक्रमा हो। जहाँ ठूलो संख्यामा पहाडी समुदाय सहभागी हुन्छन्। यसको सर्वपक्षीय विकासमा सरकारले काम गर्नु पर्ने उनले औंल्याए। प्राचीन मिथिलाको राजधानी जनकपुरको चारैकुनामा राजा जनकले चारवटा शिवालय क्रमशः कलानेश्वर, जलेश्वर, क्षीरेश्वर र सप्तेश्वर स्थापना गरेका थिए। जसलाई आधार मानी परिक्रमा गर्ने परम्परा रहेको जानकी मन्दिरका उत्तराधिकारी महन्थ दास बताउँछन्। चारवटै शिवालय राजा जनकको इष्टदेव हुन्। राज्यसँग बढ्दो अपेक्षा स्थानीय सरकार आएपछि मटिहानीका मठमन्दिर, शैक्षिक तथा धार्मिक स्थलको संरक्षण, सम्वर्द्धनमा लागि परेको छ। तर, बजेट अभाव छ। हालै मटिहानी नगरपालिकाले नगरभित्र रहेका प्रतापी थान मन्दिर, राघोबाबा मन्दिर, पासवान जातिका कूलदेवता राजा सलहेशको मन्दिरको जीर्णोद्धार गरेको छ। मटिहानी बजारमा घण्टाघर छ। जहाँ घण्टैपिच्छे समयको बोध गराउँछ। जलेश्वरमटिहानी सडक र मटिहानीजनकपुर सडक (रामजानकी पथ)मा नगर प्रवेशद्वार बनाइएको छ। लक्ष्मीसागरमा मनोरम घाट र चित्ताकर्षक पक्की घेराबेरा छ। राति झिलिमिली बत्ती बल्छ। मटिहानीबजारमा अतिथिगृह निर्माण गरिएको छ। लक्ष्मीनारायण मठअगाडि भव्य दुर्गा मन्दिर र विद्यालय परिसरमा नेपाली सेनाले अन्नपूर्ण भोजनालय निर्माण गरेको छ। मटिहानी नगरपालिका, प्रदेश सरकार, प्रदेश सभा सदस्य अभिराम शर्मा र प्रतिनिधि सभा सदस्य महन्थ ठाकुरको संसदीय कोषबाट धार्मिक स्थल संरक्षणका थोरबहुत कामहरू भएका छन्। मटिहानी नगरपालिका मेयर हरिप्रसाद मण्डल भन्छन्, मटिहानीको विकास तथा प्रवर्द्धनका लागि राज्यबाट न योजना बनाइयो न त भरपुर विकास बजेट आयो। अब राष्ट्रप्रमुखकै अवलोकन भ्रमण हुन गइरहेकाले मटिहानीको सांस्कृतिक, धार्मिक, पौराणिक पक्षको विकासमा राज्य र सरकारको ध्यान पुग्नेमा आशावादी रहेको बताए।"
घरजग्गाको मूल्य बढ्दो,"काठमाडौं : विशेष गरेर सडक नजिकका घर र जग्गाको मूल्य दिनप्रतिदिन बढिरहेको छ। अझै विकासका पूर्वाधार सम्पन्न सहरी क्षेत्रका घर र जग्गाको भाउ अकासिएको छ। सरकारले तोकेको मूल्यमा भन्दा बजारमा चलनचल्तीमा प्रतिस्पर्धी मोलमोलाइबाट किनबेच हुँदा मूल्यवृद्धिको गति तीव्र बढेको छ। तर कुन गतिले बढेको छ भन्ने यकिन तथ्यांक भने थिएन। अब नेपाल राष्ट्र बैंकले घरजग्गाको समयअनुकूल मूल्यवृद्धिको स्थितिबारे निरन्तर जानकारी दिने भएको छ। नेपाल राष्ट्र बैंकले शुक्रबार पहिलो पटक प्रदेशगत आधारमा घरजग्गा मूल्य सर्वेक्षण प्रतिवेदन सार्वजनिक गरेको छ। अघिल्लो आर्थिक वर्षको तुलनामा आर्थिक वर्ष २०७७०७८ को पहिलो ९ महिनामा घरजग्गाको कारोबारमा केही शिथिलता आएकोले मूल्यवृद्धि (मुद्रास्फीति) केही कम रहेको निष्कर्ष सर्वेक्षणले देखाएको छ। यद्यपि जग्गाको मूल्य बढेकै छ। सर्वेक्षण नतिजाअनुसार आर्थिक वर्ष २०७६०७७ मा वाणिज्य बैंकहरूबाट प्राप्त तथ्यांकको आधारमा वार्षिक औसत घरजग्गा मूल्यवृद्धि (मुद्रास्फीति) २६४५ प्रतिशत रहेको पाइएको छ। यस्तै, मालपोत कार्यालयबाट प्राप्त तथ्यांकको यस्तो मुद्रास्फीति १९७३ प्रतिशत रहेको सर्वेक्षणले देखाएको छ। यसैगरी, आर्थिक वर्ष २०७७०७८ को पहिलो नौ महिनामा यस्तो मूल्यवृद्धि बैंकको आधारमा १६३१ प्रतिशत र मालपोत कार्यालयको आधारमा १२५७ प्रतिशत रहेको छ। मालपोत सर्वेक्षणको आधारमा घरजग्गातर्फ १८ हजार ९ सय २० सर्वेक्षण संख्यामध्ये २ हजार ९६ र जग्गातर्फ ८१ हजार ९ सय ५६ मध्ये ८ हजार २ सय ४० वटा गरी कुल १० हजार ३ सय ३६ वटा कारोबारलाई नमुनाका रूपमा लिइएको थियो। यसैगरी, वाणिज्य बैंकबाट प्राप्त तथ्यांकमध्ये घरजग्गा र जग्गातर्फ क्रमशः १ हजार ३ सय ३२ र १ हजार १ सय ४४ गरी कुल २ हजार ४ सय ७६ वटा कारोबारलाई नमुनाका रूपमा लिइएको थियो। बजारमा चलनचल्तीमा रहेको घरजग्गाको यकिन मूल्यलाई भन्दा मालपोतमा उल्लेख हुने मूल्य र बैंकमा कर्जा लिन राखिएको घरजग्गा धितो मूल्यांकनलाई आधार मानेर मूल्यवृद्धिको स्थिति पत्ता लगाउने कोसिस गरेको राष्ट्र बैंक आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठले बताए। उनका अनुसार सो सर्वेक्षणले देशव्यापी रूपमा घरजग्गाको मूल्यवृद्धिका अवस्थाबारे अध्यावधि (अपडेट) गर्ने अपेक्षा लिइएको छ। घरजग्गाको मूल्यमा आउने उतारचढाव मापन गर्ने उद्देश्यले नेपालमा पहिलो पटक घरजग्गा मूल्य सर्वेक्षण सम्पन्न गरी घरजग्गा मुद्रास्फीति मापन गर्न सूचकांक निर्माण गरिएको हो, उनले भने,यसरी प्राप्त हुने घरजग्गा मूल्य सूचकांक त्रैमासिक रूपमा नियमित प्रकाशन गर्ने छौं। केन्द्रीय बैंकबाट जारी गरिने मौद्रिक नीतिका प्रमुख उद्देश्य मूल्य स्थिरता र वित्तीय स्थिरता हासिल गर्न तथा समष्टिगत विवेकशील नियमन तर्जुमाको सन्दर्भमा घरजग्गा मूल्य सूचकांक महत्त्वपूर्ण हुने सन्दर्भलाई दृष्टिगत गर्दै घरजग्गा मूल्य सर्वेक्षण सम्पन्न गरी यो प्रतिवेदन तयार गरिएको केन्द्रीय बैंकले बताएको छ।"
यसरी भएको थियो छिन्ताङ काण्ड,"यो हत्याकाण्ड २०३६ मा एकाएक भएको थिएन। यसको पृष्ठभूमि लामो छ। धनकुटा बहुमुखी क्याम्पसमा उपप्राध्यापक इच्छापूर्ण राईका अनुसार छिन्ताङमा गरिबी किसान मजदुर थिए। उनीहरूसँग खाने गाँस पनि थिएन। तर, जमिन्दार सामन्तका घरमा ठूलाठूला भकारीमा अन्न थुपारिएका हुन्थे। उनीहरूको घरमा नै मजदुरी गर्नु पथ्र्यो तर खानलाई अन्न हुँदैनथ्यो। शोषण र अन्यायका विरुद्ध त्यहाँका किसान, मजदुर, आमजनताले आवाज उठाउन थाले। छिन्ताङमा शिक्षकका रूपमा भित्रिएका कम्युनिस्ट नेता बम देवान र गोविन्द विकलको अगुवाइमा विद्रोह हुन थाल्यो। विष्णुमाया मझेनीले स्थापना गरेको पुस्तकालयमा प्रगतिशील पुस्तकहरू राखेर लालीगुराँस नामाकरण गरियो। भक्त बोलना राईको अध्यक्षतामा माक्र्सवादी अध्ययन चिन्तन र राजनीतिक चेतनाको अभिवृद्धि गर्ने अभियानलाई अगाडि बढाइयो। पुस्तकालयकै माध्यमबाट मनमोहन अधिकारी, भरतमोहन अधिकारी, मोहनचन्द्र अधिकारीलगायतका नेताले उक्त क्षेत्रमा गएर प्रशिक्षण दिन जान थाले। यसरी छिन्ताङमा अभाव, चर्काे कर, शोषण आदिको रूपमा उठेको जनविद्रोह विस्तारै कम्युनिस्ट सिद्धान्त र संगठनले विस्तार हुन थाल्यो। वास्तवमा छिन्ताङ हत्याकाण्ड यसरी भएको थियो। यसअघि २०२८ सालमा मझिया परिवार शोषक परिवार भन्ने पम्पलेट प्रचारबाट सुरुआत भएको थियो। मझियाहरूको ढिकुटीबाट टिप्पणी उठाएर जनतालाई अन्न बाँडियो। यो काण्डमा विभिन्न व्यक्तिउपर मुद्दा चलाइयो। बम देवानलाई केही हप्ता हिरासतमा राखियो। भक्त बोलना, गणेश नाइका, गंगाबहादुर आदि फरार भए। यसरी नै छिमेकी गाउँ आँखीसल्लाको माङफिङमा पञ्चलाल राईको नेतृत्वमा २०२८ सालतिरै एक जाली फटाहालाई कालोमोसो दली गाउँ घुमाइयो। यसरी २०३१ सालको अनिकालमा रामलाल मझियाको ढिकुटी फोरेर जनतालाई धान कोदो बाँडिएको थियो। यस मुद्दाअन्तर्गत भक्त बोलना, गंगाबहादुर राईलगायतलाई केही हप्ता हिरासतमा राखिएको थियो। यी र यस्ता गतिविधिहरू छिन्ताङ र यसका वरिपरि छिमेकी गाउँहरूमा बढिरहेको थियो। यस्तो बदलिँदो परिस्थितिबाट तर्सिएर तत्कालीन स्थानीय पञ्चहरूले प्रशासनमा हारगुहार मागिरहेका थिए। तर, उनीहरूको हारगुहार सुन्नलाई केही वर्ष कुर्नै पर्र्यो। उनीहरूको हारगुहार तत्कालीन शासकहरूले २०३६ सालमा मात्र सुने, त्यतिबेला जनमत संग्रहको घोषणा भइसकेको थियो। २०३६ सालको सुरु महिनातिर सुरक्षा प्रमुख र पञ्चहरूको भेला गोप्य रूपमा सुनसरीमा भयो। भेलाको योजना मुताविक छिन्ताङलाई घेर्ने र आम कत्लेआम गर्ने तानाबानासहितको एउटा गोप्य योजना बन्यो। सोही योजना मुताविक २०३६ सालको कात्तिकको अन्तिम हप्ता छिन्ताङ छिर्ने काम भयो। तत्कालीन प्रशासनको योजनामा छिन्ताङलाई चारैतिर घेर्ने योजनासहित चारैवटा प्रहरी टोलीलाई खटाइयो। उपप्राध्यापक राईका अनुसार इनरुवा प्रहरी टोली चतरा, त्रिवेणी, गुठीखेत, ललानी हुँदै छिन्ताङ भित्रियो। त्यसरी नै तेह्रथुम र सुनसरी प्रहरी टोली बेग्लाबेग्लै समयमा थलथले, खोकु हुँदै छिन्ताङको मूलगाउँ भित्रियो। त्यसरी नै धनकुटाको प्रहरी टोली मूलघाट, साप्टेनटार हुँदै छिन्ताङ भित्रियो। यसरी सबै क्षेत्रबाट छिन्ताङलाई नाका लगाएर स्थानीय पञ्चको सिफारिसमा त्यहाँका सोझा, सीधा, निमुखा जनतालाई गोलीले उडाइयो। घनकुटाका पूर्वसांसद गोपाल गुरागाईंका अनुसार एउटै गाउँमा १६ जनालाई एउटै चिहान बनाइयो। ६३ वर्षे लाखमान साधुदेखि हाङ्खीमा साइँलीजस्ता दुई दिनकी सुत्केरी महिला र अर्की एक महिलालाई बलात्कार गरी मारियो। २०३६ कात्तिकको अन्तिम साता खोकु, छिन्ताङ र आँखीसल्ला (खाल्सा क्षेत्र) मा एक प्रकारले रगतको खोलै बग्यो। दिनहुँजसो सर्वसाधारणको दमन हुन थालेपछि स्थानीयवासीले ओढार र भीरपहरामा रूखबुट्ट्यानको सहारा लिएर ज्यान जोगाउन खोजे। तीमध्ये १६ सर्वसाधारणले ज्यान आहुति दिए। त्यसरी भएको थियो, छिन्ताङ हत्याकाण्ड। ३१ जनालाई डाँका मुद्दामा ८ वर्षसम्म जेलमा राखियो।"
संस्थापक नेताले देखेको सपना पूरा गर्छु : सिंह,"काठमाडौं : नेपाली कांग्रेसका नेता प्रकाशमान सिंहले पार्टीका संस्थापन नेताहरुको सपना आफूले पूरा गर्ने दाबी गरेका छन्। शनिबार राजधानीमा आयोजित बानेश्वरको सेरोफोरो पुस्तकको लोकार्पण कार्यक्रममा उनले पार्टीका संस्थापक नेताले जनता र देशका लागि देखेको सपना पूरा गर्न आफू सक्षम भएको दाबी गरेका हुन्। उनले जनताका प्रतिनिधि भएपछि जस्तोजुकै अवस्था पनि फिट हुन सक्ने क्षमता हुनुपर्ने बताए। किस्नुजी, गणेशमान जी, विपी जीको जनताको जिवनयापन सहज बनाउने सपना थियो। उनले भने, उहाँहरुले विकसित नेपालको सपना राख्नु भएको थियो त्यो सपना तपाईहरुको सहयोगबाट पूरा गर्न सक्छु भन्ने विश्वास छ। सिंहले बानेश्वर नेपालको राजनीतिक, सामाजिक र सांस्कृतिक दृष्टिले महत्वपूर्ण स्थान रहेको दाबी गरे। उनले बानेश्वरको पहिलो अवस्था थाहा पाउनको लागि बानेश्वरको सेरोफोरो पुस्तक पुस्तक पढ्नुपर्ने बताए।"
महासचिवमा मेरो दाबी छ : एमाले सचिव गुरुङ,"काठमाडौं : एमाले सचिव पृथ्वी सुब्बा गुरुङले महासचिवमा आफ्नो दाबी रहेको बताएका छन्। नवौं महाधिवेशनबाट सचिवमा निर्वाचित भएकाले महासचिवमा गुरुङले उम्मेद्वारी दिने बताएका हुन्। उनले पार्टीमा छलफल हुन बाँकी रहेकाले त्यसपछि घोषणा गर्ने धारणा राखे। म नवौं महाधिवेशनबाट निर्वाचित सचिव हुँ। फेरि सचिव दोहोर्याउने कुरा भएन। उनले अन्नपूर्णसँग भने, पार्टीको महासचिव भएर काम गर्ने मन छ। गण्डकी प्रदेशका पूर्व मुख्यमन्त्रीसमेत रहेका गुरुङले महासचिव भए पार्टीलाई कस्तो बनाउने, कसरी अगाडि लैजाने भन्ने योजना र कार्यक्रम आफूसँग भएको बताए। गुरुङले अध्यक्ष केपी शर्मा ओलीले मूल्यांकन गरेर अगाडि बढाउने विश्वास व्यक्त गरे। उनले भने, मैले चाहँदैमा मात्र पुग्दैन। पार्टीमा छलफल हुन बाँकी छ। पार्टीका साथीहरूलाई कसलाई कहाँ राख्ने, नेताहरूको व्यवस्थापन कसरी गर्ने भन्ने अध्यक्षको कुरा हो। मुख्य भूमिका अध्यक्षको रहन्छ। गुरुङले गुनासो मात्र बोकेर नभई कसरी एकताबद्ध हुन सकिन्छ भनेर लाग्नुपर्ने अहिलेको आवश्यकता भएको टिप्पणी गरे। उनले एमाले एकताबद्ध भएर लाग्दा एमालेलाई कुनै शक्तिले ढलाउन नसक्ने स्पष्ट पारे। महाधिवेशनमा गुट उपगुट बन्दा पार्टीमा फेरि नराम्रो स्थिति सिर्जना हुने भएकाले सहमतिमा अगाडि बढ्ने तयारी भइरहेको उनको भनाई छ। महाधिवेशनपछि चुनाव केन्द्रित गुरुङले स्थानीय तहको चुनाव अगाडि नै महाधिवेशन गरेर पार्टीलाई वैचारिक, सांगठनिक र मनोवैज्ञानिक रूपले एकताबद्ध बनाउन खोजेको धारणा राखे। एकताबद्ध पार्टीसँग कसैले पनि सामना गर्न नसक्ने उनको दाबी छ। एकताबद्ध पार्टीसँग कसैले पनि सामना गर्न सक्दैनन्। त्यसपछि हामीलाई पराजय गर्ने कुनै शक्ति नै हुँदैन। उनले भने, अरूलाई पराजय गर्ने मनोबलका साथ महाधिवेशनबाट ऊर्जा लिएर चुनावमा पनि जान्छौ। एमालेमा हिजोदेखि जुन विजयको विरासत थियो, अब बढोत्तरी गर्नुपर्छ भन्ने मनोविज्ञानका साथ महाधिवेशन सम्पन्न गर्छौं। एमालेको १० औं महाधिवेशन मङ्सिर १०, ११ र १२ गते चितवनमा हुँदैछ। पदाधिकारीमा सहमतिको जोडबल गर्छौं"
सातदोबाटो बराबरीमा,"काठमाडौं : फ्रेन्ड्स क्लब नव प्रवेशी सातदोबाटोसँग सहिद स्मारक ए डिभिजन लिग फुटबलको उद्घाटन खेलमा बराबरीमा रोकिएको छ। त्रिपुरेश्वरस्थित दशरथ रंगशालामा शुक्रबार भएको उद्घाटन खेलमा फ्रेन्ड्स र सातदोबाटोले गोलरहित बराबरी खेल्दै एकएक अंक बाँडेका हुन्। दुवै टोलीले पाएका थुप्रै अवसरलाई सदुपयोग गर्न नसक्दा बराबरीमा चित्त बुझाउन बाध्य भए। पहिलो हाफमा सातदोबाटोले बल पोसेसनमा पक्कड जमाए पनि गोल गर्न भने सकेन। खेलको ३३औं मिनेटमा सातदोबाटोका कप्तान मानबहादुर तामाङको फ्रिकिकमा आकाश बुढामगरको हेड बलले पोस्ट्को दिशा लिन सकेन। दोस्रो हाफको सुरुवातमै सातदोबाटोका मार्टिन्स अजयीको हेड बल बाहिरिएको थियो। यसैगरी ५७औं मिनेटमा सातदोबाटोका आकाश बुढामगरको सशक्त प्रहार फ्रेन्ड्सका गोलरक्षक राहुलरामचन्द्र यादवले मुस्किलले बचाएका थिए। दोस्रो हाफमा फ्रेन्ड्सले सुधारिएको प्रदर्शन गरेको थियो। खेलको ५९औं मिनेटमा फ्रेन्ड्सका नाथननिल जुड गार्सियाको प्रहार बारमा लागेर फर्किएको थियो। त्यसलगत्तै ६६औं मिनेटमा फ्रेन्ड्सका गार्सियाको प्रहार सातदोबाटोका गोलरक्षक अभिषेक बरालले विफल पारेका थिए। ७६औं मिनेटमा फ्रेन्ड्स १० खेलाडीमा समेटिएको थियो। डिफेन्डर रोनिल एन्थोनी पाउलले दुई पहेंलो (रातो) कार्ड पाएपछि फ्रेन्ड्स १० खेलाडीमा समेटिएको थियो। खेलको इन्जुरी समयमा सातदोबाटोले गोलको सुनौलो मौका गुमाएको थियो। सुशील राईको प्रहार फ्रेन्ड्सका कप्तान सुरज विश्वकर्माले गोललाइन नजिकैबाट बचाएका थिए। फ्रेन्ड्सका गोलरक्षक राहुल रामचन्द्र यादव म्यान अफ दी म्याच बने। सातदोबाटोका प्रशिक्षक मेघराज केसीले फिनिसिङमा चुक्दा स्पष्ट तीन अंकको हकदार भए पनि अन्तिममा एक अंकमा चित्त बुझाउन परेको बताए। हामीले खेलको सुरुवातबाटै फ्रेन्ड्सलाई दबाब राखेका थियौं। तर, तालमेल नमिल्दा गोल गर्न सकेनौं, प्रशिक्षक केसीले भने, मुख्य स्ट्राइकर मार्टिन्स अजयीलाई विपक्षीले मार्किङमा राख्दा त्यसको फाइदा अरु खेलाडीले उठाउन सकेनन्। उनले केही खेलाडी पहिलो पटक दशरथ रंगशालामा उत्रिएका कारण तालमेलमा कमी देखिएको बताए।"
माओवादी केन्द्रले आज देशैभर वडा सम्मेलन गर्दै,काठमाडौं : नेपाल कम्युनिस्ट पार्टी (माओवादी केन्द्र) ले शनिबार (आज) देशैभर वडा सम्मेलन गर्दैछ। आगामी पुस दोस्रो साता राष्ट्रिय सम्मेलन घोषणा गरेको माओवादी केन्द्रले त्यसकै तयारीस्वरूप आज देशैभरका वडा सम्मेलन गर्न लागेको हो। शुक्रबार पत्रकार सम्मेलन गर्दै माओवादी केन्द्रले आज वडा सम्मेलनपछि मंसिर ११ गते पालिका अधिवेशन गर्ने जानकारी दिएको छ। सदस्यता नवीकरण सकेर माओवादीले तल्ला तहका अधिवेशन सुरु गरेको हो। उसले वडामा सकेसम्म सर्वसम्मत नेतृत्व छान्ने जनाएको छ। यदि सो सम्भव नभए निर्वाचनमा जान पार्टीले निर्देशन दिएको छ। तर विभाजित मानसिकता बनाएर समूहगत रूपमा भने नजान तल्ला तहका नेताकार्यकर्तालाई स्पष्ट निर्देशन दिएको छ। निर्वाचनका लागि देशभरका ६ हजार ७४३ वडामा पार्टीले प्रत्येक वडामा ३ सदस्यीय निर्वाचन समिति बनाएको छ। यस्ता समिति पालिका र प्रदेशमा पनि गठन भएको जनाइएको छ। प्रदेशमा ७ र पालिकामा ५ सदस्यीय निर्वाचन समिति बनाइएको निर्वाचन आयोगका प्रमुख विष्णुपुकार श्रेष्ठले जानकारी दिए। माओवादीले मंसिर ११ मा पालिका र २५ गते सात प्रदेशको अधिवेशन गर्ने जनाएको छ।
"मुस्ताङमा पर्यटक बढे, सबैभन्दा धेरै भारतीय","जोमसोम : मुस्ताङमा भारतीय पर्यटकको संख्या क्रमशः बढ्न थालेको छ। कोरोना कहरका कारण गत बैशाखदेखि बन्द भएको मुक्तिनाथ मन्दिर ६ महिनापछि पुन सर्वसाधारणका लागि खुल्ला गरिएको थियो। स्थानीय प्रशासनले मुस्ताङ घुम्ने पर्यटक तथा दर्शनार्थीलाई पिसिआर रिपोर्ट ,एन्टिजेन रिपार्ट वा खोप कार्डका आधारमा जिल्ला प्रवेश गर्ने अनुमति प्रदान गरेको थियो। आन्तरिक पर्यटकका साथै भारतीय पर्यटकको संख्या वृद्धि भइरहेको अन्नपूर्ण संरक्षणक्षेत्र आयोजना ,ईलाका संरक्षण कार्यालय अन्तर्गत पुथाङ एक्याप पर्यटक चेक पोष्टले जनाएको छ। एक्याप पर्यटक चेक पोष्टका अनुसार असोज ४ गते कार्तिक ३० गतेसम्ममा १६ सय ४५ जना भारतीय पर्यटक र ३ सय ३८ जना तेश्रो मुलुकका विदेशी पर्यटकले मुस्ताङ भ्रमण गरेका छन्। एक्याप पर्यटक चेक पोष्टले पोखरा हुँदै दिनुहँ १ सयको हाराहारीमा भारतीय तथा तेश्रो मुलुकमा पर्यटकले परमिट पेश गर्ने गरेको जनाएको छ। यस्तै, मुक्तिनाथ मन्दिर खुल्ला भएसँगै गत असोजको पहिलो हप्ता तारा एअरको जहाजले पोखराजोमसोम नियमित हवाई उडान सुरु गरेको थियो।हवाई उडान सुरु भएसँगै मुस्ताङमा भारतीय पर्यटक आउन थालेको तारा एअरका जोमसोम स्टेशन प्रमुख सुजन लालचनले जानकारी दिए। उनका अनुसार केही हप्तादेखि पोखरा हवाई उडानको संख्या बढ्न थालेको र अहिले दैनिक ९ वटा सम्म उडान भइरहेको जानकारी दिए। तारा एअरको दुई वटा जहाजले यात्रु ओसारपोसार गरिरहेको छ। कोरोना कहर अघिको रेकर्डमा सार्क तथा तेश्रो मुलुकका गरी बर्सेनि ६० हजार विदेशी पर्यटकले मुस्ताङ भ्रमण गर्ने गर्थ्यो।यस्तै, स्वदेशी पर्यटक पनि मुक्तिनाथ दर्शन, कोरलानाका अवलोकन र कागबेनीमा श्राद्ध गर्नका लागि बर्सेनि ३ लाखभन्दा बढी पर्यटक आउने गरेका थिए। कोरोनाले प्रभावित बनेको मुस्ताङको पर्यटन बिस्तारै लयमा फर्किदै छ। दशैतिहार र छट पर्वको सेरोफेरोमा ५० हजारभन्दा बढी स्वदेशी पर्यटक मुस्ताङ आएका थिए। मुस्ताङ आएका पर्यटकमध्ये एक चौथाई स्वदेशी पर्यटक भने उपल्लो मुस्ताङको कोरलानाका सम्म पुग्न गरेका छन्।"
सार्वजनिक पोखरी नै व्यक्तिका नाममा,"वीरगन्ज : प्रधानन्यायाधीश चोलेन्द्रशमशेर जबराले आफू न्यायाधीश हुँदा गरेको गलत फैसलाका कारण सार्वजनिक पोखरी नै व्यक्तिका नाममा पुगेको छ। जसका कारण वीरगन्ज छपकैयामा मेनरोडसँगै जोडिएको पोखरी मासिने अवस्थामा अवस्थामा छ। ३ बिघा १७ कट्ठामा रहेको यो पोखरी २०२२ सालको सर्भे नापीले ऐलानी जग्गामा रहेको देखाएको छ। तर, जबराका नातेदारसमेत पर्ने प्रमोदविक्रम शाहले अर्बौं रुपैयाँ मूल्य पर्ने पोखरीको जग्गा चलेखल गरी आफ्नो नाममा पारेका हुन्। वीरगन्ज महानगरपालिकाका प्रमुख विजय सरावगी छपकैयाको पोखरी महानगरकै रहेको बताउँछन्। कोही व्यक्तिले फर्जी कागजातका आधारमा आफ्नो नाममा दर्ता गराएको छ। त्यो हामी मान्दैनौं, सरावगी भन्छन्, व्यक्तिको नाममा दर्ता कायम गरिएको निर्णय बदरका लागि महानगरले सम्बन्धित निकाय र कार्यालयहरूमा तीन वर्षअघि नै पत्र लेखेर आग्रह गरिसकेको छ। छपकैयावासीले धार्मिक तथा सांस्कृतिक कार्यका लागि यो पोखरी उपयोग गर्दै आएका थिए। जग्गा कारोबारीले २०७२ असारमा माटोले पुर्न थालेपछि व्यक्तिको नाममा पुगेको खुलेको थियो। त्यसपछि स्थानीयवासीले अतिक्रमणविरुद्ध स्थानीयले पटकपटक प्रदर्शन र आन्दोलन गरेका छन्। शाह र उनीनिकट जग्गा कारोबारीले भने पोखरीको क्षेत्र माटोले पुरेर जग्गा बिक्रीका लागि तयारी अवस्थामा राखेका छन्। तर, स्थानीयवासीले विरोध गरेका कारण उनीहरूले ती जग्गा बिक्री गर्न भने सकेका छैनन्। सर्वोच्च अदालतका तत्कालीन न्यायाधीशद्वय जबरा र दीपकराज जोशीको संयुक्त इजलासले २०७१ भदौ ८ मा उक्त पोखरी शाहको नाममा कायम रहेको फैसला गरेको थियो। त्यसअघि २०५८ माघ २९ गते वीरगन्जस्थित नापी कार्यालय प्रमुख नापी अधिकृत सावीर अन्सारीलाई प्रभावमा पारेर शाहले पोखरी आफ्नो नाममा दर्ता कायम गराएका थिए। त्यसविरुद्ध तत्कालीन वीरगन्ज उपमहानगरपालिकाले अदालतमा मुद्दा दायर गरेको थियो। पर्सा जिल्ला अदालत र तत्कालीन पुनरावेदन अदालतले तत्कालीन वीरगन्ज उपमहानगरपालिका कार्यालयकै पक्षमा फैसला गरेका थिए। त्यसपछि जबराका नातेदार शाहले दुवै तहका फैसलाविरुद्ध सर्वोच्चमा पुनरावेदन गरेका थिए। त्यसपछि २०७१ भदौमा सर्वोच्चले जिल्ला र पुनरावेदन फैसला उल्ट्याउँदै शाहको पक्षमा फैसला गरेको थियो। वीरगन्ज महानगरपालिकाको नगर कार्यपालिका बैठकले २०७५ साल माघ २० गते शाहले हड्पेको पोखरी महानगरकै कायम गराउन प्रदेश सरकार, प्रधानमन्त्री तथा मन्त्रिपरिषद्को कार्यालय र राष्ट्रपतिलाई चिठी पनि लेखेको थियो। तर त्यसको सुनुवाइ भएको छैन। जबराको फैसला : मजदुरको सेयर नै गायब स्थानीय अगुवा जफर मियाँ छपकैया पोखरीलाई पुनः सार्वजनिक कायम गराउन पर्सा जिल्लामा नौ मुद्दा विचाराधीन रहेको बताउँछन्। शाहले अदालतमा पहिले र अहिले पेस गरेका प्रमाणहरू सबै किर्ते र फर्जी नै हुन्, उनी भन्छन्, पोखरी सार्वजनिक सम्पत्तिका रूपमा कायम नगराएसम्म हामी चुप लागेर बस्दैनौं। छपकैयाकै सम्शुदिन मियाँ भूमाफियाले किर्ते र फर्जी गरेर अदालतलाई प्रभावमा पारेको बताउँछन्। जिल्ला र पुनरावेदन अदालतको फैसला सर्वोच्चले उल्ट्याइदियो, उनी भन्छन्, यो देशमा न्यायालय पनि बिक्दो रहेछ। अर्का स्थानीय जोधा साह सोनार भूमाफियाले आफ्नो बनाएर पोखरी पुरेपछि छठ पूजा गर्न सास्ती हुने गरेको बताउँछन्। जहाँ स्थानीयवासीले दशकौंदेखि छठघाट बनाएर छठ पूजा गर्दै आएका थिए। सोनार भन्छन्, ४५ वर्ष अघिसम्म यही पोखरीमा नुहाउने, कपडा धुने, छठ पूजा गथ्र्यौं। तर अहिले माटो पुरेर प्लटिङ गरिरहेका छन्। तत्कालीन वीरगन्ज नगर पञ्चायतले २०४३ सालमा यो पोखरी ठेक्कामा लगाएको थियो। त्यससम्बन्धी निर्णयमा नगर पञ्चायत सदस्य रहेका शाहले पनि हस्ताक्षर गरेको जानकार बताउँछन्।"
भूस्वर्गलाई एक चक्कर,"हिमालपारिका दुई जिल्ला मनाङ र मुस्ताङको सौन्दर्य नै यो पदमार्गको मुख्य सौन्दर्य हो। ती सबै सौन्दर्य चुम्नु पर्यटकका लागि जीवनको भिन्न अनुभूति हुँदोरहेछ। एभरेस्ट बेस क्याम्पको पदयात्रा गर्ने क्रममा भेटिए, एकजोडी फ्रेन्च पदयात्री। करिब ७० वर्ष कटेका तीजोडीको यात्रा आफैंमा लोभलाग्दो र रोमान्टिक थियो। हेर्दै स्वस्थ उनीहरूको फुर्तिलो हिँडाइले सक्रियताको पहिचान दिएको आभास जोकोहीलाई हुन्थ्यो। नयाँ ठाउँमा नयाँ मान्छेसँगको भलाकुसारी ! कंक्रिटको सहरबाट प्राकृतिक छटाहरूमा भलाकुसरी गर्दा मन यसै पनि रोमाञ्चक हुने नै भयो। ठाउँअनुसार भेटिने सांस्कृतिक पहिचानका साथै चराचुरुंगीका आवाज। पदयात्राले हिमाली यात्रालाई डोहोर्याइरहेको थियो। स्मरणीय पलमा अर्को पृथक् पल थपियो। कुराकानीको सन्दर्भले एकातिर खुसीको दियो बलिरहेको थियो। क्षणभरमै लज्जाबोधले त्यो दियो धपक्क निभाएझैं भयो। उनीहरूले सोधेको एउटा प्रश्नले विश्वकै सर्वोच्च हिमाल सगरमाथाको देशको नागरिक हुनुको पीडा थपिदियो। प्रथम पटक बेस क्याम्पको यात्रा गरिरहेछु भन्दा आफैंलाई लज्जाबोध भएको थियो। यसकारण कि त्यो जोडी चौथो पटक एभरेस्ट बेस क्याम्पमा पाइला राख्दै थियो। अन्नपूर्ण सर्किट टेक र एभरेस्ट बेस क्याम्प क्रमश: विश्वकै तेस्रो र पाँचौं पदयात्रा मार्गमा पर्छन्। विश्वका उत्कृष्ट १० पदयात्राका गन्तव्यमा नेपालका यी दुई पदयात्रा मार्ग पर्नुले नेपालीको शिर अझ उँचो बनाएको छ। विश्व त के औंलामा गनिने नेपालीलाई मात्र थाहा होला यो वास्तविकता। अन्नपूर्ण सर्किट ट्रेक र एभरेस्ट बेस क्याम्प नेपाल र नेपालीका लागि आफैंमा गौरवको विषय हुँदै हो। विश्वका साहसिक पदयात्रीका लागि पनि। विदेशीले पढाए राष्ट्रियताको पाठ सोलुखुम्बुस्थित जुनबेंसीमा भेटिएका ती जोडीले मलाई राष्ट्रियताको पाठ पढाएर बेस क्याम्पतर्फ अघि बढे। अन्नपूर्ण क्षेत्रको पदयात्रालाई मुख्य चार गन्तव्यमा विभाजित गरिएको छ। ती मध्ये अन्नपूर्ण बेस क्याम्प ट्रेक अन्नपूर्ण क्षेत्रका चार गन्तव्यमध्ये एक रहेछ। यो पदमार्ग पोखराकै फेदी या नयाँपुलबाट प्रारम्भ हुन्छ। यो पदयात्रा मार्गबाट देखिने अन्नपूर्ण हिमशृंखलाका माछापुच्छ्रे (६,९९७ मिटर), हिमचुली (६,४४१ मिटर), अन्नपूर्ण प्रथम (८,०९१ मिटर), अन्नपूर्ण तेस्रो (७,६४७ मिटर) ले पदयात्रीलाई लठ्ठै बनाउँछ। ४,१३० मिटरको उचाइमा रहेछ, एबीसी अर्थात् अन्नपूर्ण बेस क्याम्प। यो पदयात्रा पनि आफैंमा रोमाञ्चक छ। जसलाई साहसिक पदयात्रा मार्ग मध्ये मानिन्छ। तेस्रो पदयात्रा हो, नयाँपुल, तातोपानी, जोमसोम हुँदै मुक्तिनाथसम्मको यात्रा। पदयात्रा गर्न गाह्रो हुनेहरूका लागि पोखराबाट मुक्तिनाथसम्म नै गाडीबाट यात्रा गर्न सकिन्छ। मुक्तिनाथबाट पदयात्रा गर्दै मनाङतिर मोडिएर पनि थोराङला क्रस गर्न सकिनेरहेछ। तर यो मुक्तिनाथ (पश्चिम)बाट थोराङ हुँदै मनाङ (पूर्व)तिर जानु पदयात्रीका लागि निकै कठिन यात्रा हुन्छ। विपरीत अर्थात् मनाङबाट मुक्तिनाथतर्फ जाँदा ठाडो उकालोको खासै सामना गर्नुपर्दैन। पूर्वतर्फको यात्रामा भने एक्कासि उचाइ बढ्ने र बीचमा रानीपौवा (३,६७० मि) बाहेक थकान मार्ने ठाउँ छैन। त्यसैले पनि हाई अल्टिच्युड सिकनेसको त्यत्तिकै सम्भावना बढी हुन्छ। त्यसैले पनि पदयात्रीको रोजाइ मनाङबाट पश्चिमतर्फकै हुँदोरहेछ। चारमध्ये एक रुट तिलिचो ताल अन्नपूर्ण क्षेत्रको चौथो पदमार्गका रूपमा माथिल्लो मनाङबाट तिलिचो तालसम्मको यात्रा गर्न सकिन्छ। विश्वकै उच्च स्थानमा रहेको तिलिचो ताल ४,९१९ मिटरमा अवस्थित छ। यो ताल मनाङ र मुस्ताङ दुवैतिरबाट पुग्न सकिन्छ। सदरमुकाम चामेबाट दिनभर हिँडेपछि मनाङ पुगिन्छ। त्यहाँबाट खाङसार उपत्याका हुँदै दिनभर हिँडेपछि तिलिचो पुगिन्छ। मुस्ताङको सदरमुकाम जोमसोमबाट पनि तिलिचो जान रुचाउनेहरू हुन्छन्। जोमसोमबाट पनि दिनभरको यात्रापछि तिलिचो पुगिन्छ। सजिलो बाटो भएका कारण मुस्ताङभन्दा मनाङबाटैको पदयात्रा पर्यटकको रोजाइमा पर्छ। अन्नपूर्ण पदमार्गबाहेक पनि मनाङमा नार र फू गाउँ आकर्षणका अर्का केन्द्र हुन्। यी ऐतिहासिक गाउँका साथै उपल्लो मुस्ताङको लोमान्थाङ भौगोलिक, प्राचीन र पुरातात्त्विक दृष्टिले महत्त्वपूर्ण गन्तव्य मानिन्छन्। मनाङको भ्राका गाउँले नेपालकै प्राचीन गाउँको झझल्को दियो। जिल्लाकैपुरानो बस्तीमध्येको एक रहेछ भ्राका। चुच्चा चट्टानी पहाडका फेदका भिरालामा बनेका यी ढुंगाका घरहरू अनौठा छन्। भ्राका पुग्दा एक महिला मूलबाट गाग्रोमा पानी भरिरहेकी थिइन्। एउटा घरकै मुनि पानीको मूल फुटेको रहेछ। यस ठाउँमा प्राय: वर्षा नहुने भएकाले घरका छानाहरू माटोले लिपेका भेटिन्छन्। उता अन्नपूर्ण शृंखलाले अक्सर मनसुनी बादललाई छेक्ने गर्छ। त्यसैले पनि यहाँका बस्तीमा मानिस पानीको पीडामा रुमलिन बाध्य भेटिए। भ्राका गुम्बा उक्लिँदै गर्दा घोडाहरूसँग साक्षात्कार हुन पुग्यो। घोडा हुनेका घर भनेका हुनेखानेका भनी बुझ्न कठिन भएन। भ्राका गुम्बा : संग्रहालय कि दैवी शक्ति भ्राका पुरानो मात्र होइन, बाक्लो बस्ती भएको ठाउँ। घरका दुलादुली र चेपबाट छिर्दै हामी सेतो रङले पोतिएको गुम्बामा पुग्यौं। त्यो भ्राका गुम्बा उपल्लो क्षेत्रकै विशेष महत्त्वको रहेछ। पाँच सय वर्ष अगाडि बनेको हो, गुम्बाका लामा भन्छन्। तर, हामी पुग्दा गुम्बा बन्द भइसकेको थियो। हामीलाई देखेर एक दुब्ला व्यक्ति हातमा माला खेलाउँदै आए। भ्राका गुम्बाको चाबी खोले। कहिलेकाहीँ समयले सौभाग्य जुराउँदोरहेछ। मनले मागेको कुरो प्राप्त भयो। भ्राका गुम्बाको बीचमा एउटा ठूलो बुद्धको प्रतिमा रहेछ। वरिपरि निकै पुराना लाग्ने अनेक रूप र भंगीमा झल्कने मूर्तिहरू थिए। यो त गुम्बा नभएर एउटा ऐतिहासिक संग्रहालय जस्तो थियो। निकै पुराना लाग्ने थाङ्का पेन्टिङहरू पनि भित्ताभरि देखिए। त्यहाँ पुग्ने भक्तजनले आफ्ना स्वर्गवासी पितृका नाममा बत्ती बाल्न पाइने रहेछ। लामाले घिउ भरिएका दुईदुई वटा पाला हामीलाई पनि दिए। मन मस्तिष्क शान्त पार्यौं। गुम्बा पस्दा लाग्यो, यो क्षेत्रको सम्पूर्ण दैवी शक्ति त्यहींभित्र कैद गरिएको रहेछ। मनाङको माथिल्लो पिसाङमा अवस्थित पिसाङ गुम्बा पनि अर्को पुरानो र पुरातात्त्विक महत्त्वको मानिँदोरहेछ। पदयात्राका क्रममा हामी ३८ सय मिटर उचाइको हाई क्याम्पमा पुगिसकेका थियौं। जहाँ पुगेर तात्तातो चियाकफी पिउन पाउनु पदयात्रीको इच्छा हुँदोरहेछ। त्यही आनन्द साट्ने अवसर हामीलाई पनि जुर्यो। घामका सुनौला किरणहरू हिमालका टुप्पाहरूमा ठोक्किन थालिसकेका थिए। हिउँले छपक्क ढाकेको हुनाले बाटो भुल्न सक्ने सम्भावना पनि उत्तिकै थियो। त्यसैले एक्यापले बाटोमा गाडेका रेन्जिङ रडहरू हेर्दै अघि बढ्यौं। एउटा रडबाट अर्को रड स्पष्टै देखिन्थ्यो। हिउँले छोपिएको एउटा खहरे आफ्नो सौन्दर्य लुकाएर बग्दै थियो। खहरेमाथिको फलामे पुल तरेर हामी तेर्सैतेर्सो अघि बढ्यौं। साहसिक यात्रा अन्नपूर्ण परिक्रमा चार गन्तव्यमध्ये सबैभन्दा लामो र साहसिक मानिन्छ, अन्नपूर्ण परिक्रमा। पदयात्रीलाई यो परिक्रमा गर्दा १५ देखि १८ दिनसम्म लाग्दोरहेछ। अन्नपूर्ण परिक्रमाको प्रारम्भ भुलभुलेबाट हुन्छ। लमजुङको सदरमुकाम बेसीसहर हुँदै भुलभुले पुगिन्छ। त्यहाँबाट बाहुनडाँडा, चामे, पिसाङ, मनाङ, याकखर्क हुँदै थोराङ्ला पास गर्न सकिन्छ। चामेबाट ५ जनाको हाम्रो टोली तेस्रो दिनमा थोराङ्ला पुग्यो। अन्नपूर्ण क्षेत्रको थोराङ पास विश्वकै उच्च स्थानमा रहेको भन्ज्याङमध्ये एक रहेछ। ५ हजार ४ सय १६ मिटरको उकालो चुम्दा हामी आफ्नो यात्राको सर्वोच्च स्थान टेक्दै थियौं। मानौं, त्यो दृश्य हाम्रा लागि सिनेमा घरमा चलचित्र सुरु हुनुअघिको पखाई थियो। चाहेको दृश्यअगाडि एउटा छाप्रो देखियो। केही पाइला अघि बढेपछि राता, हरिया, पहेंला, नीला, सेता, लुङ्दुरले बेरिएको बोर्ड देखियो। अर्थात्, हाम्रो यात्रा अनि सपनाको सर्वोच्च स्थान थोराङ्ला। थोराङ भन्ज्याङलाई पैतालामुनि कब्जा गर्दाको आनन्द त्यस्तो थियो, जस्तो कुनै आरोहीले विश्वकै सर्वोच्च शिखर सगरमाथा चुम्दा लिन्छन्। हाम्रा अगाडिका एक गाइडले झोलामा सानो मादल बोकेका रहेछन्। कालो ब्यागबाट फुत्त निकालेर घन्काए। साथीहरू गीत गाउन थाले। पर्यटकहरू नेपाली पारामा कम्मर मर्काउँदै नाच्न थाले बिहानीमा घाम लाग्छ साँझ डुबेर गैजान्छ झिलिक्क गर्दै आउने खुसी क्षणमै खरानी भैजान्छ। वर्षौंको प्रतीक्षाको घडी सकिएको थियो। हो, थोराङ्ला चुमेपछि हाम्रो खुसी भौतिक रूपमा त क्षणभरमै सकियो। तर, त्यो पललाई मुटु अनि तस्बिरमा मात्र कैद गर्न सक्यौं। हिमालपारिका दुई जिल्ला मनाङ र मुस्ताङको सौन्दर्य नै यो पदमार्गको मुख्य सौन्दर्य हो। ती सबै सौन्दर्य चुम्नु पर्यटकका लागि जीवनको भिन्न अनुभूति हुँदोरहेछ। समय हुने पर्यटकले भने म्याग्दी, पर्वत, कास्की र लमजुङ जिल्लाका विभिन्न स्थलका थप सौन्दर्यपान गर्न सक्ने रहेछन्। मुस्ताङबाट जाने क्रममा मुक्तिनाथ, कागबेनी, जोमसोम, बेनी, घोरेपानी, घान्द्रुक हुँदै पोखरासम्मका स्थानमा रमाउनु पदयात्रीको अर्को खुसीको पाटो बन्छ। मनाङ र मुस्ताङ जिल्लाको सीमा पर्ने यो भन्ज्याङ व्यापारी र पदयात्रीले अत्यधिक प्रयोग गर्ने मार्ग पनि मानिन्छ। यहाँबाट मुक्तिनाथ कागबेनी, जोमसोम हुँदै पोखराको नयाँपुलमा पुगेर यो मार्ग टुंगिन्छ। यो पदयात्रा २४५ किलोमिटर लामोछ। पहाड, जंगल, ग्रामीण बस्ती र उपत्यकाहरू छिचोल्नु पदयात्रीका लागि गन्तव्यको पृथक् पाटो हो। उकालोओरालोमा भेटिने कैयौं नदीनाला, झरना, लेक र बेंसीहरू पार गर्नु जिन्दगीको जितहार जस्तै लाग्यो। उच्च हिमाली क्षेत्रको ताजा हावापानीमा गरिने पदयात्रा आफैंमा स्वस्थकर र साहसिक भए हाम्रा लागि पनि। स्थानीय ठाउँमै उत्पादित खाद्यान्नको स्वाद लिँदै पदयात्रा गर्न पाउनु थप सौभाग्य बन्यो। हिमश्रृंखलालाई फन्को मार्ने पदमार्ग अन्नपूर्ण पदमार्गले अन्नपूर्ण हिमशृंखलालाई पूरै फन्को मार्छ। मनाङको तिमाङमा पुगेपछि दक्षिणतिर देखिने ती हिमालले पदयात्रीलाई हाँसेर स्वागत गर्छन्। उत्तरतिर तिब्बततर्फका हिमाल पदयात्रीका साक्षी बन्दा रहेछन्। मुक्तिनाथ, जोमसोम हुँदै टुकुचेसम्म दक्षिणतर्फ देखिने हिमालले साम्राज्य जमाएका छन्। उक्त पदयात्रा मार्गबाट उत्तरपूर्वमा मनास्लु (८,१६३ मिटर) र दक्षिणतर्फ अन्नपूर्ण हिमशृंखलामा पर्ने प्राय: सबै हिमाल देखिन्छन्। हिमशृंखलाले थकान लुटेका थिए। उनीहरूले पलपलमा उत्साह भरिदिन्थे। नेपालको सबैभन्दा धेरै भूभाग ओगटेको (७,६२९ स्क्वायर किलोमिटर) अन्नपूर्ण संरक्षण क्षेत्रसँग पनि साक्षात्कार गर्ने सौभाग्य मिल्यो। जैविक र सांस्कृतिक विविधताले जोकोही पदयात्रीलाई आफ्नो वशमा पारेरै छोड्दोरहेछ। हामी मात्र होइन, जोकोही पदयात्री पनि त्यसबाट अपवाद हुन सक्दैन। चामेबाट थोराङलासम्मका ग्रामीण बस्ती आफैंमा अनुपम लाग्छन्। गुम्बा र गुम्बाभित्र भेटिने संस्कृतिले स्वतस्फूर्त रूपमै राष्ट्रभक्ति जगाउँछ। चराचुरुंगीको चिरबिर होस् वा पुतलीको फुर्फुर, वनस्पति होस् वा जडीबुटी, पर्यटकका लागि मन लोभ्याउने बिम्ब बनिदिन्छन्। भौगोलिक विविधता पर्यटकका लागि अध्ययन अनुसन्धानका सामग्रीले पनि महत्त्वका विषय लाग्छन्। बाहुनडाँडा कल्चरल हब कुनै समय चामेभन्दा माथिका स्थानहरूमा तिब्बती खम्पाहरू सेल्टर लिएर बसेका रहेछन्। स्थानीयवासी भन्छन्, तिब्बती खम्पाहरू पनि अध्ययनको अर्को विषय बन्न सक्छ। अन्नपूर्ण संरक्षण क्षेत्र परियोजना (एक्याप)को तथ्यांकअनुसार नेपालमा सात हजार प्रजातिका वनस्पति पाइन्छन्। जसमध्ये १,२३३ जातिका वनस्पति पाइएका छन् भने स्तनधारीका १७५ मध्ये १०२ प्रजाति पाइन्छन्। चराका ८६२ मध्ये ४८८ प्रजाति अन्नपूर्ण संरक्षण क्षेत्रभित्रै भेटिन्छन्। एक्यापकै सन् २०१३ को तथ्यांकअनुसार १,१३,४५९ विदेशी पर्यटकले यस क्षेत्रको पदयात्रा गरेका थिए। अन्नपूर्ण संरक्षण क्षेत्रभित्र हाल झन्डै सवा लाख जनसंख्या छ। साहसिक मानिने यो मार्गको बाहुनडाँडामा ब्राह्मण, गुरुङ, मगरलगायत जातजातिको मिश्रित बस्ती छ। मिश्रित त्यो बस्ती हेर्दा लाग्छ, मानौं बाहुनडाँडा कल्चरल हब हो। राष्ट्रकवि माधवप्रसाद घिमिरेको जन्मस्थानले उक्त ठाउँ ऐतिहासिक बन्न पुगेको छ। चन्द्रज्योति माविका स्रोतव्यक्तिलाई भेटेपछि रुम टु रिडका संस्थापक जोन उडले समाजसेवामा लाग्ने प्रेरणा पाएको सन्दर्भ छ। जुन उडले संस्मरणमा उल्लेख गरेका छन्। बस्तीकै नाम ताल र जगत बाहुनडाँडाबाट करिब दुईघण्टाको हिँडाइपछि घेर्मु पुगिन्छ। यहाँबाट उत्तरतर्फ देखिने मनमोहक झरनाले पर्यटकलाई अँगालोमा गुटुमुटु बनाउँछ। झरनासँगै हिमालको दृश्य हेर्न पाउँदा पर्यटकको यात्राले पुनर्जीवन पाउँछ। जुन हामीले पनि पायौं। अलि अघि बढेपछि मस्र्याङ्दीको किनारमा रहेको स्यागें बस्तीले स्वागत गर्यो। घेर्मुमा चैत्रवैशाखमा सिमल फुलेर पूरै फाँटलाई नै सुन्दर बनाउँदो रहेछ। सामान्यत: पदयात्राको पहिलो दिनको बासमा घेर्मु बन्छ। तालसम्मको बाटोमा सुन्दर झरनाहरू भेटिरहन्छन्। जगत र च्याम्चे बस्ती पदयात्रीका सहयात्री बनिदिन्छन्। त्यसपछि ताल गाउँ पुगिन्छ। जगत अनि ताललाई ठाउँको नामाकरण गर्दाको रमाइलो मनभरि भयो। च्याम्चेबाट जिप चल्ने नयाँ बाटो हिँड्नुभन्दा मस्र्याङ्दीको झोलुंगे पुल तरेर पुरानो बाटोबाट पदयात्रा गर्नु बेस हुनेरहेछ। ताल गाउँ यो मार्गबाट टेकिने मनाङ जिल्लाको पहिलो र सुन्दर गाउँ हो। यहीँबाट लमजुङ र मनाङ जिल्लाको सीमा पनि छुट्टिन्छ। लमजुङले हामी पदयात्रीलाई मनाङको ढोका खोलिदियो। तीन पहाडको खोंच धारापानी तालबाट करिब डेढ घण्टा हिँडेपछि धारापानी पुगिन्छ। जुन गाउँ तीन पहाडको खोंचमा रहेको छ। त्यहाँबाट मस्र्याङ्दीपारि थोंचे गाउँ देखिन्छ। चामे सदरमुकाम हुनुपूर्व थोंचे नै मानाङ जिल्लाको सदरमुकाम रहेछ। यही गाउँबाट लार्केपास हुँदै मनास्लु पदयात्रा गर्न सकिन्छ। यसपछि बगरछाप, तिमाङ हुँदै चामे पुगिन्छ। पदयात्राका लागि समय कम हुनेहरूले बेसीसहरबाट चामेसम्म जिपको यात्रा गरेर चामेबाट पदयात्रा थाल्दा पनि बेस हुन्छ। मनाङ जिल्लाको वास्तविक पदयात्राको आनन्द लिने मार्ग पनि यही हो। हामी पनि चामे, ढिकुरपोखरी हुँदै पिसाङ पुग्यौं। पाइलाहरू क्रमश: उकालो चुम्न आतुर थिए। अघि बढ्दै जाँदा दक्षिणतिर जाने बाटो हामीसामु तेर्सियो। अंग्रेजी अक्षरमा नाली केभ लेखिएको थियो। करिब एक घण्टामा नाली गुफा पुगिने रहेछ। रहरले मात्र सबै प्राप्ति नहुँदो रहेछ। एकान्तवासका लागि प्रशस्त सम्भावना भएको नाली गुफालाई हात हल्लाएर बाईबाई गर्यौं। सोही गुफामा प्रत्येक वर्ष दुईतीन महिनासम्म भिक्षुहरू एकान्तवास गर्छन् भन्ने सुन्दा मनले भने बाईबाई भनिरहेको थिएन। मनाङ (जिल्लाकै नाम भएको सबैभन्दा ठूलो गाउँ) लाई मनभरि सजायौं। पर्यटक तान्ने अर्को आधार धजेङ समयअनुसार गहुँ, जौ, आलु, करु, कोलो, फापर खेतबारीमा हुन्छन्। स्याउ, टिमुर, जिम्मु, च्याउ (गुच्ची, सेतो, रातो) मनाङका विशेष उत्पादन रहेछन्। चामेस्थित लोकप्रिय माविकी शिक्षिका जमुना कोइरालाका अनुसार जडीबुटीमा यार्सागुम्बा, वनलसुन, पाँचऔंले, नीरमसी, पदमचाल, पाषणभेद, सतुवा, चिराइतोआदि यहाँ पाइन्छन्। राडीपाखी वा फेर्पा (चौंरीको रौंबाट बनेको बाक्लो, न्यानो बिछ्यौना) चिनोको रूपमा ल्याउन सकिन्छ। मनाङेहरूको प्रमुख चाड धजेङ र ग्याल्पो लोसार हुन्, उनी भन्छिन्। उनका अनुसार धजेङमा राक्षसी प्रतिमा बनाएर त्यसमा टाढाबाट तीर हानिन्छ। उक्त प्रतिमा महिला र पुरुष दुवैको बनाइन्छ। जसले निर्धारित स्थानबाट उक्त प्रतिमामा तीर गाड्न सक्छ, त्यसैलाई पुरस्कारस्वरूप पैसा र मीठो परिकार खुवाएर सम्मान गर्ने प्रचलन छ। ००० कहाँबाट कसरी पुग्ने ? पृथ्वी राजमार्ग (काठमाडौंपोखरा सडक) स्थित डुम्रेबाट लमजुङको सदरमुकाम बेसीसहर पुगिन्छ। काठमाडौं, पोखरा र नारायणघाटबाट बेसीसहरसम्मकै बस या माइक्रो पनि पाइन्छ। अथवा, काठमाडौंबाट बसमा चार सय र माइक्रोमा पाँच सय रुपैयाँ भाडा तिरेपछि बेसीसहर पुगिन्छ। बेसीसहरको मनाङे चौतारोबाट मनाङ सदरमुकाम चामे जाने जिप लाग्छ। जिपमा बेसीसहरबाट चामेसम्म पुग्न एक हजार रुपैयाँ भाडा तिर्नुपर्छ। बेसीसहरबाट भुलभुले हुँदै बाहुनडाँडाबाट चामेसम्म पदयात्रा गर्न सकिन्छ। बाटोमा आरामदायी होटलहरू प्रशस्त भेटिन्छन्। चामेबाट मनाङसम्म भाडाको जिप वा मोटरसाइकलबाट पनि जान सकिन्छ। तर, चामेदेखि पदयात्रा गर्नु नै बेस हुनेछ। मनाङबाट टंकीमनाङ, याकखर्क, लेडर, बेसक्याम्प आदि ठाउँमा आवश्यकताबमोजिम बास बस्न सकिन्छ। डेढ, दुई घण्टाको फरकमा आरामदायी होटल भेटिन्छन्। मनाङभन्दा माथि दिनको ४५ घण्टाभन्दा बढी नहिँड्नु राम्रो हुन्छ। टेन्टमा बस्न चाहनेले टेन्ट लिएर जान सकिन्छ। साइकलमा पनि थोराङ क्रस गर्न सक्छ। तर त्यसका लागि तयारी गरेर मात्र जानु पर्छ। ब्लडप्रेसर लगायतका स्वास्थ्य परीक्षण गर्नुपर्छ । डाइमेक्स लगायतका औषधि अस्पतालमा नि:शुल्क पाइन्छ। मनाङमा रेस्क्यु टिम तैनाथ रहन्छ। त्यहाँ आवश्यक जानकारी लिएर जानु बेस हुन्छ। थोराङला पुग्नुपूर्वका दुई स्थानमा कम्तीमा एकएक दिन अतिरिक्त बास बस्दै जानु बेस हुन्छ। दिनमा पाँच घण्टाभन्दा बढी नहिँड्नु राम्रो। अन्नपूर्ण परिक्रमामा कम्तिमा ३० देखि ३५ हजारसम्म खर्च लाग्न सक्छ। थप अतिरिक्त पैसा बोक्नु राम्रो हुन्छ। समूहमा जाँदा खर्चमा केही कटौती हुन सक्छ। एक्लै सकभर नगएकै राम्रो। यात्रा गर्ने उपयुक्त समय चैत्र, वैशाख र असोज, कात्तिक महिना हो। अन्नपूर्ण परिक्रमा पदयात्राको दैनिकी दिन १ : भुलभुले घेर्मु (१५ किमि) दिन २ : घेर्मु ताल (१८ किमि) दिन ३ : ताल तिमाङ (२१ किमि) दिन ४ : तिमाङ माथिल्लो पिसाङ (२७ किमि) दिन ५ : माथिल्लो पिसाङ मनाङ (२२ किमि) दिन ६ : मनाङ रेस्ट डे दिन ७ : मनाङ याकखर्क (१० किमि) दिन ८ : याकखर्क थोराङ फेदी ( ८३ किमि) दिन ९ : थोराङ फेदी मुक्तिनाथ ( १५६ किमि) दिन १० : मुक्तिनाथ जोमसोम ( २२ किमि) दिन ११ : जोमसोम टुकुचे ( १५५ किमि) दिन १२ : टुकुचे घाँसा (३० किमि) दिन १३ : घाँसा तातोपानी (१७ किमि) दिन १४ : तातोपानी घोरेपानी (१७६ किमि) दिन १५ : घोरेपानी नयाँपुल (२२ किमि)"
राजधानीमा हस्तकला मेला (फोटोफिचर),"काठमाडौं : कोरोना संक्रमण घटेसँगै काठमाडौंमा मेला सुरु भएको छ। राजधानीको बौद्धस्थित हायात होटलमा शुक्रबार प्रधानमन्त्री शेरबहादुर देउवाले उद्घाटन गरेका हुन्। कोरोना महामारीका कारण सिथिल बनेको नेपाली हस्तकलाको आन्तरिक तथा वाह्यै बजारलाई पुनःचलायमान बनाउन मेलाले महत्वपूर्ण भूमिका खेल्ने आयोजकको अपेक्षा रहेको छ। मेलामा हस्तकला लगायत विभिन्न वस्तुको करिब एकसय २० स्टल रहेका छन् भने मेलाको प्रमुख आकर्षणमा कला प्रतियोगिताअन्तर्गत नेचुरल फाईवर(प्राकृतिक रेसा) र फिलगिरी गरी दुई विधामा प्रतियोगिता गरिने र प्रतियोगीलाई पुरस्कृतसमेत गरी कला प्रतियोगितका संयोजक राजमान वज्राचार्यले बताए। नेपाली हस्तकलालगायतका अन्य उत्पादित सामानको स्वदेशी तथा अन्तरराष्ट्रिय बजार प्रवद्र्धन, नेपाली उद्यमी व्यवसायी र बिदेशी हस्तकला आयातकर्ताबीचमा व्यवसायिक सम्बन्ध विकास, विदेशी हस्तकला आयातकर्ताउपभोक्तालाई नेपालमा एक निश्चित मितिमा अन्तरराष्ट्रियस्तरको ब्यापार मेला आयोजना हुन्छ भन्ने सन्देश प्रबाह गर्नु मेलाको मुख्य उद्देश्य रहेको आयोजकले जनाएको छ। मेला आइतबारसम्म चल्नेछ। तस्बिर : अशोक दुलाल"
गृहमन्त्रीको बलमा कांग्रेसको मतगणनास्थलमा पौडेल पक्षधरमाथि सांघातिक हमला,"भैरहवा : नेपाली कांग्रेसको प्रदेश सभा क्षेत्र नम्बर ३ क क्षेत्रीय कार्यसमितिका लागि गएराती भएको मतदानस्थलमा शेरबहादुर देउवा प्यानल पक्षधरले रामचन्द्र पौडेल पक्षधरलाई निर्घात कुटपिट गरेका छन्। रुपन्देही जिल्लाको क्षेत्र नम्बर ३ क अर्थात भैरहवाको नेपाली कांगेस पार्टी कार्यलयमा भएको मतगणनास्थलमा पौडेल पक्षरका सभापतिका उम्मेदवार अधिवक्ता पुरनप्रसाद श्रेष्ठको प्यानलका शैलेश पन्तलाई राती २ बजे मत गणना भइरहेको समयमा निर्घात कुटपिट गरेको नेपाली कांग्रेसले जनाएको छ। मतगणना भइरहेको समयमा जेनेरेटर अफ गरी गृहमन्त्री बालकृष्ण खाँडनिकटका मानिस आएर निर्घात कुटपिट गरि मतगणना स्थगित भएको छ। घाइते शैलेश पन्त लुम्बिनी प्रादेशिक अस्पतालमा भर्ना भई उपचार भइरहेको नेपाली कांग्रेसले जानकारी दिएको छ। मतगणना भइरहेको समयमा रामचन्द्र पौडेल पक्षधरका अधिवक्ता पुरन श्रेष्ठको प्यानलले अग्रता लिएपछि गृहमन्त्री बालकृष्ण खाँडका गुण्डाहरुलाई प्रयोग गरि जेनेरेटर बन्द गरि युवा जत्थाले पौडेल पक्षधरका युवाहरुमाथि निर्मम ढंगले कुटपिट गरि घाइते लुम्बिनी अञ्चल अस्पताल बुटवल र भैरहवाको भीम अस्पताल भर्ना भएको पौडेल पक्षधरका एकजना नेताले जानकारी दिए। राती साडे २ बजे मत गणना चल्दै थियो प्रदेश सचिव पदका उम्मेदवार शैलेश पन्तलगायत ५ जनालाई गृहमन्त्री बालकृष्ण खाँडको ठूलो जत्थाले आक्रमण गरेको नेपाली कांग्रेसका एक नेताले बताए। गृहमन्त्री खाँड पक्षधरका तरुण दलका युवा नेता शेते गुरुङले लातै लात बुटैबुटले प्रहार गर्दा शैलेश पन्तको नाक भाँचिुनका साथै रगत समेत बगिरहेको, शरिरमा, छातीमा समेत कुटपिट गरिएको कांगेसका ती नेताले बताए। गृहमन्त्री बालकृष्ण खाँडको क्षेत्र रुपन्देहीको क्षेत्र नम्बर ३ मा शेरबहादुर देउवा प्यानलबाट सुरेन्द्रजंग थापा सभापतिका उम्मेदवार थिए भने रामचन्द्र पौडेल समुहबाट सभापति पदमा अधिवक्ता पुरन प्रसाद श्रेष्ठको प्रतिस्पर्धा रहेको थियो।"
महामन्त्रीको दौडमा युवा नेता,"काठमाडौं : कांग्रेस महामन्त्री पदमा पुग्न दोस्रो पुस्ताका नेता मात्रै मैदानमा देखिएका छन्। सभापतिपछि कार्यकारी भूमिकामा महामन्त्री शक्तिशाली मानिन्छ। विगतका महाधिवेशनबाट यो पदमा एक जना मात्र निर्वाचित हुने व्यवस्था थियो। तर, विधान संशोधनपछि १४औं महाधिवेशनबाट दुई महामन्त्री निर्वाचित हुनेछन्। १४ पदाधिकारीमा कोषाध्यक्षबाहेक अरू निर्वाचित हुने व्यवस्था कांग्रेसले गरेको छ। महामन्त्रीका आकांक्षीहरू प्यानलमै उम्मेदवार बन्ने दाउमा देखिन्छन्। सभापति शेरबहादुर देउवा पक्षबाट बालकृष्ण खाँण, ज्ञानेन्द्रबहादुर कार्की, डा प्रकाशशरण महत, एनपी साउद, रमेश लेखक र विश्वप्रकाश शर्मा आकांक्षी छन्। राप्रपाबाट एकता गरी आएका सुनील थापा पनि संस्थापनबाटै उम्मेदवार बन्न लबिङ गरिरहेको नेताहरू बताउँछन्। वरिष्ठ नेता रामचन्द्र पौडेल पक्षबाट डा मीनेन्द्र रिजाल, गगन थापा र धनराज गुरुङ आकांक्षी छन्। नेता कृष्णप्रसाद सिटौला समूहबाट प्रदीप पौडेल आकांक्षी छन्। थापा पौडेल पक्षलाई एकजुट बनाएर आफू उम्मेदवार बन्ने रणनीतिमा रहेको नेताहरू बताउँछन्। देउवाइतर समूहबाट सभापतिमा साझा उम्मेदवार बन्ने धारणा नेताहरूले राख्दै आए पनि सहमति जुटेको छैन। पौडेल समूहबाट जसले सभापति पाउंँछ, त्यहीभित्रको अर्को पक्षले महामन्त्री पाउने नेताहरू बताउँछन्। डा शशांक कोइरालाले सभापति पदको उम्मेदवारी नपाए डा रिजाललाई महामन्त्री अघि सार्ने सम्भावना छ। डा शेखर कोइराला सभापतिको उम्मेदवार नबने गुरुङलाई महामन्त्रीमा अघि सार्ने सम्भावना रहेको युवा नेता बताउँछन्। तरुण दल र नेवि संघको सांगठनिक नेटवर्कमा राम्रो पकड भएका खाँण सशक्त दाबेदार देखिएका छन् । तर, देउवा पक्षकै सहमहामन्त्री डा महत भन्छन्, सबै शीर्ष नेतृत्वसँग छलफल गरेरै अगाडि बढेको छु। सहमहामन्त्री भइसकेकाले महामन्त्रीमा मेरो उम्मेदवारी स्वाभाविक हो। २०४८ मै नेवि संघ सभापति भएका साउद पनि संगठनमा बलिया छन्। मेरो उम्मेदवारीको पहिलो प्राथमिकता नै महामन्त्री हो, उनी भन्छन्, शीर्ष नेतृत्वमा मिलेर जानुपयो भने पनि म प्रमुख पदाधिकारी पदको उम्मेदवारबाट बाहिर जान्नँ। देउवानिकट अर्का नेता लेखक महामन्त्री पदमा आफूले उम्मेदवारी पाउनुपर्ने बताइरहेका छन्। प्रवक्ता शर्माले उम्मेदवारी घोषणा नै गरिसकेका छन्। पौडेल पक्षमा सहमति भए गुरुङ सहमहामन्त्रीको उम्मेदवार हुन सक्ने नेताहरू बताउँछन्। शिव हुमागार्इं, उमाकान्त चौधरी, प्रदीप पौडेल, गुरु घिमिरे, बद्री पाण्डे, सरिता प्रसाईं, जीवन परियार, रामकृष्ण यादवलगायत नेताले सहमहामन्त्री उम्मेदवार सुरक्षित हुन महामन्त्रीमा दाबी गरिरहेको नेताहरू बताउँछन्। समानुपातिक समावेशी समूहबाट आठ सहमहामन्त्रीको व्यवस्था छ। खुला सहमहामन्त्रीमा देउवाको टिमबाट सुरेन्द्र पाण्डेलगायत नेता दाबेदार छन्। समावेशी सहमहामन्त्रीमा डिना उपाध्याय, ईश्वरी न्यौपाने, कमला पन्त, पुष्पा भुसाल, अम्बिका बस्नेत र डिला संग्रौलाको दाबेदारी छ। मधेसीतर्फ महेन्द्र यादव र अजय चौरासिया, पिछडिएको क्षेत्रतर्फ कर्णालीका मुख्यमन्त्री जीवनबहादुर शाही दलिततर्फ मीनबहादुर विश्वकर्मा र मानबहादुर विश्वकर्मा, जनजातितर्फ भीष्मराज आङदाम्बे, मुस्लिमतर्फ फरमुल्लाह मन्सुर, थारूतर्फ रामजनम चौधरी, उमाकान्त चौधरीलगायतको दाबेदारी छ। सहमहामन्त्रीमै खुलातर्फ गुरु घिमिरे, दीपक गिरी र हृदयराम थानीको दाबेदारी छ। काठमाडौंमा मंसिर २४ गतेदेखि तीन दिन महाधिवेशन हुँदै छ।"
जबराको फैसला : मजदुरको सेयर नै गायब,"विराटनगर : विराटनगर महानगरपालिका १६ (साविकको विराटनगर२०) मा २००३ सालमा दी जुद्ध म्याच फ्याक्ट्री स्थापना भएको थियो। सलाई उत्पादन गर्ने देशकै पहिलो र ठूलो यो उद्योग २०४८ सालसम्म निरन्तर चल्यो। ऋणमा डुबेपछि त्यही वर्ष बन्द भयो। जहाँ सरकारको ३ प्रतिशत स्वामित्व थियो। सञ्चालक थिए, आनन्दराज श्रेष्ठ। श्रेष्ठले नेपाल राष्ट्र बैंकसँग लिएको २५ लाख ऋण तिर्न र कच्चा पदार्थ ल्याउन नसकेको प्राविधिक राजु श्रेष्ठ बताउँछन्। उनका अनुसार पारिश्रमिक नपाएका मजदुरले ५१ प्रतिशत सेयर लिएर २०५० सालदेखि पुनः सञ्चालनमा ल्याए। १० वर्षसम्म निरन्तर चलेपछि पुनः बन्द भयो, उनी भन्छन्। मजदुरसँग सेयर लिएर सुरेन्द्रलाल सुवालले उद्योग सञ्चालन गरेको उनको भनाइ छ। सुवालले मुस्किलले दुई वर्ष चलाए। त्यसअघि श्रेष्ठले लिएको ऋण मजदुरले ब्याजसहित गरी २९ लाख रुपैयाँ तिरेका थिए। पछि ऋण असुली न्यायाधिकरणका कर्मचारीको मिलेमतोमा एक करोडभन्दा बढी ऋण देखाइएको श्रेष्ठ बताउँछन्। उनका अनुसार उद्योगको सात बिघाभन्दा बढी जग्गा बेचेर ऋण असुली गर्ने योजना बैंकले बनाएपछि अर्को विवाद निम्तियो। बैंकले ऋण असुली न्यायाधिकरणमा उजुरी दियो। त्यसपछि उद्योग लिलामी प्रक्रियामा गयो। मजदुरलाई पारिश्रमिक दिन नसकेपछि सुवाल पन्छिए। सर्वोच्च अदालतमा मुद्दा पर्यो। न्यायाधिकरणले गलत मूल्यांकन गरेको दाबीसहित सुवालले २०७० असार ३१ गते सर्वोच्चमा मुद्दा दायर गरेको मजदुको भनाइ छ। ऋण तिर्न नसकेपछि असुलीका लागि जग्गा लिलाम गरिएको हो। तर, न्यून मूल्यांकन गर्दै न्यायाधिकरणका कर्मचारीकै मिलेमतोमा एक मात्र बोलपत्र स्वीकार गर्ने व्यक्ति खडा गर्दै सारडा ग्रुपलाई उक्त जग्गा ४ करोडमा बिक्री गरियो । सारडा ग्रुपका अनिल सारडाले लिलामी सकारे। तर, जग्गाको मूल्य १५ करोडभन्दा बढी पर्ने दाबीसहित मुद्दा दर्ता गरेका सुवालको रिट प्रधानन्यायाधीश चोलेन्द्रशमशेर जबरा र न्यायाधीश बमकुमार श्रेष्ठको संयुक्त इजलासले खारेज गर्ने फैसला सुनायो। प्रधानन्यायाधीश जबरा सम्मिलित इजलासले २०७७ चैत ९ गते रिट खारेज गरेपछि जग्गा सारडा ग्रुपकै भयो। मजदुरलाई बेवास्ता गरेर ठूलाबडाको पक्षमा निर्णय दिएको भन्दै उक्त फैसलाको आलोचना भयो। उद्योग सञ्चालन भएको स्थान खण्डहर बनेको छ। भौतिक संरचना जीर्ण बनेका छन्। १ सय ५० भन्दा बढी मजदुरले काम गरिरहेको उद्योग आर्थिक भार खेप्न नसकेपछि बन्द भयो, अर्का प्राविधिक लक्ष्मण सुब्बा भन्छन्, तर, मजदुरले पारिश्रमिक पाउन सकेनन्। उनका अनुसार १ सय १५ जनाभन्दा बढी मजदुरले पारिश्रमिक र सेयरबापतको रकम पाउन सकेका छैनन्। सार्वजनिक पोखरी नै व्यक्तिका नाममा अर्कातिर मजदुरको सेयर नै गायब बनाइएको सुब्बाको भनाइ छ। अदालतले मजदुरको पीडालाई ध्यान नदिइकन चलखेलका भरमा फैसला गरिदियो, उनी भन्छन्, लिलामीमा जाँदा मजदुरको थैली नै छुटाइएछ। उनका अनुसार बैंकले मजदुरको हरहिसाब छुटाए पनि न्यायाधिकरणले त्यसैलाई सदर गरेर आफूखुसी मुद्दा दिएको पाइयो। बैंकले उजुरी दिएपछि ऋण असुली न्यायाधिकरणका कर्मचारीको मिलेमतोमा सर्वोच्चमा मुद्दा दायर गरिएछ, उनी भन्छन्, ५१ प्रतिशत सेयर रहेका मजदुरले अहिलेसम्म एक रुपैयाँ पनि पाएका छैनन्। मजदुरहरू सेयर र काम गर्दाको पारिश्रमिकको पर्खाइमा रहेको उनी बताउँछन्। उनका अनुसार पुरानो हरहिसाब चुक्ता नगरिकन कसैलाई पनि उद्योग परिषरमा प्रवेश गर्न नदिने पक्षमा मजदुर छन्। स्थानीय अगुवा मनोज खड्का बैंक, न्यायाधिकरण र प्रधानन्यायाधीशको बदमासीको सिकार मजदुरहरू बनेको बताउँछन्। बैंकले मजदुरको हरहिसाब नै नगरी फ्याक्ट्रीको जग्गा लिलामीका लागि उजुरी दियो। त्यसलाई न्यायाधीकरणका कर्मचारीले सहयोग गरे, उनी भन्छन्, पछि सर्वोच्चले पनि जथभावी फैसला दिएको पाइयो। त्यसको पीडा मजदुरले भोगिरहेका छन्। वर्षौंसम्म पसिना बगाएकाहरूको हिसाबकिताब नगरी सबै पक्षको मिलेमतोमा गरिएको मजदुरमारा निर्णय मान्य नहुने उनी बताउँछन्। मजदुरको गायब बनाइएको सेयर फिर्ता हुनुपर्ने र पारिश्रमिक मजदुरले पाउनुपर्ने मुख्य माग रहेको उनको भनाइ छ। उद्योगकै जग्गा लिलामीको कुरा आउँदा मजदुरको अवस्था के छ, उनीहरूले पारिश्रमिक पाएका छन् कि छैनन् भन्ने बुझ्नुपर्ने थियो, उनी भन्छन्, तर सेटिङमा सबै काम भएपछि अहिले मजदुरहरू रोएर हिँड्नुपर्ने दिन आएको छ।"
नेपालकै भूमिबाट छाङरुमा गणना टोली,"दार्चुला : भारतले व्यास गाउँपालिका१ छाङरु जान बाटोको अनुमति नदिएपछि सहायक जनगणना अधिकारी खगेन्द्र कार्कीको टोली नेपालकै बाटोबाट त्यसतर्फ प्रस्थान गरेका छन्। भारतको बाटो भएर जाँदा एक दिनमा पुगिने छाङरु पुग्न टोलीलाई तीन दिन लाग्ने सूचना अधिकारी जनकसिंह बोहोराले बताए। पटकपटक आग्रह गर्दा पनि भारतले अनुमति नदिएपछि लामो र अप्ठ्यारो बाटोबाटै गणना टोली पठाएका हौं, उनले भने, सुन्सेरासम्म गाडीमा र त्यहाँबाट हिँडेर जानुपर्छ। दुम्लिङसम्म मानिस हिँड्ने सहज बाटो छ। दुम्लिङबाट भीर र पहराको अप्ठ्यारो बाटो हिँड्नुपर्छ। कात्तिक २५ मै जिल्ला प्रशासन कार्यालयले सहायक जनगणना अधिकारी कार्की र गणक राजेन्द्र कार्कीलाई भारतीय भूमि धार्चुलाबाट छियालेकगब्र्याङ हुँदै सीता पुल तरेर छाङरुको पासको व्यवस्था मिलाउन भारतीय प्रशासनलाई पत्राचार गरेको थियो। एक सातासम्म पनि भारतीय प्रशासनले अनुमति दिएन। दोस्रोपटक ३० गते पठाएको पत्रको समेत जवाफ नआएको सहायक प्रमुख जिल्ला अधिकारी ज्योत्स्ना भट्ट जोशीले बताइन्। यसअघि भदौ ३ भएको सूचीकरणका बेला सुपरिवेक्षकलाई भने उक्त बाटोको अनुमति दिएको थियो। कात्तिक २७ गते सिमानामा पुगेका गणक कार्कीलाई एसएसबीले फर्काएका थिए। उनको साथबाट ५६ वटा प्रश्नावलीहरू समेत एसएसबीले खोसेको सूचना अधिकारी बोहराले बताए। छाङरु र टिंकरमा सीमित घर भएकाले गणनामा सहायक जनगणना अधिकारी कार्कीलाई त्यत्ति अप्ठ्यारो नपर्ने बोहोरा बताउँछन्। ती दुई गाउँमा १ सय १३ परिवार सौका समुदायको बसोबास छ। चिसो बढेकाले उनीहरू केही समयमै सदरमुकाम खलंगा झर्ने तयारीमा छन्। कालापानी, लिपुलेक र लिम्पियाधुरा समेटेर नेपालले नक्सा जारी गरेपछि भारतीय पक्षले सीमामा बाक्लो संख्यामा सुरक्षाकर्मी तैनाथ गरेर चेकजाँच तथा आवतजावतमा कडाइ गरेको छ। व्यास१ स्थित कुटी, नाभी र गुञ्जी भारतीय अतिक्रमणमा छन्। ती गाउँसँगै जोडिएका तिंकर र छाङरुमा भने नेपालको प्रशासनिक अधिकार कायमै छ। तर, त्यहाँ पुग्न नेपाली भूमिमा बाटो नहुँदा भारतीय बाटो प्रयोग गर्नुको विकल्प नभएको प्रमुख जिल्ला अधिकारी सिद्धराज जोशीले बताए। भदौमा भएको घरधुरी सुपरिवेक्षणअनुसार छाङरुमा ८१ र टिंकरमा ३२ घरधुरी छन्। टिंकर चीनसँग र छाङरु भारतसँगको सीमावर्ती गाउँ हो।"
"खोकु, छिन्ताङ दुख्यो कि","सहिद परिवारका झलकमान राई छिन्ताङलाई राजनीतिक गर्ने थलो र भोट माग्ने भाँडो मात्रै बनाउन नहुने बताउँछन्। आश्वासन धेरै आउँछन्, तीन प्रधानमन्त्री आएर यहाँको मुहार नै फेरिन्छ भन्नुभयो तर हेर्नुहोस्, यहाँको अवस्था यस्तै छ, उनी भन्छन्। खोकु, छिन्ताङ दुख्यो कि अरुण सुसाउँदा मन सबको रुन्छ कि दुःख बिसाउँदा खोकु, छिन्ताङ अझै दुखिरहेछन्। यसको घाउ बल्झिरहन्छ। जब जब सन्दर्भ आउँछ तब तब पीडित पक्षबाट दुःख बिसाउने काम पनि हुँदै आएको छ। दुःखका तप्काहरूले सबैको मन रुवाइरहेकै छ। नेपालको पूर्वी पहाडी जिल्ला धनकुटाको छिन्ताङ अर्थात् नेपालको कम्युनिस्ट आन्दोलनका लागि महत्त्वपूर्ण स्थान। जहाँ ४३ वर्षअघि १६ जना निहत्था जनताको हत्या भएको थियो। ३१ जनालाई डाँका मुद्दा लगाएर आठ वर्षसम्म राजबन्दी बनाएर थुनिएको थियो। २०३६ सालमा जनमत संग्रहको घोषणा भयो, त्यसपछि २०३६ सालकै कात्तिक महिनाको अन्तिम साता तत्कालीन पञ्चायती शासकले अमानवीय रूपमा आफ्नो खाली पेटको भर्न किसान आन्दोलनमा उठेका नागरिक मारिएका थिए। सहिदका सपना भने अझै पूरा भएका छैनन्। उनीहरूले आफ्नो स्थानका लागि मात्र नभएर देशकै लागि रगत दिएका हुन्। सुरक्षाकर्मीले म हिँडेको देखिहालेछ, देख्नासाथ गोली तेस्र्यायो। म लडें, अनि भागें। मलाई ताकेर चार पटक गोली हान्यो तर गोली छलेर बाँचे। नत्र १७ जनामा मेरो पनि नाम हुन्थ्यो, किसान आन्दोलनकर्ता सुवानसिंह राई भन्छन्। २०२८ सालदेखि त्यहाँ विद्रोह सुरुआत भएको थियो। आज यो भूमि सहिद भूमिका रूपमा स्थापित भएको छ। १६ जना सहिदका एकै ठाउँमा स्तम्भ राखेर सहिद चोक निर्माण गरिएको छ। सहिदको स्मृतिमा छिन्ताङमा सहिद पार्क निर्माण गरिनुका साथै सहिदका अर्धकदका सालिक राखिएका छन्। यो भूमिमा देशका तीन कम्युनिस्ट प्रधानमन्त्री पुगिसकेका छन्, झलनाथ खनाल, माधवकुमार नेपाल र केपी शर्मा ओली। विश्व कम्युनिस्ट आन्दोलनको अध्ययन गर्नेका लागि छिन्ताङ महत्त्वपूर्ण स्थल बन्दै गएको छ। नेपालका कम्युनिस्ट आन्दोलनको जगसमेत छिन्ताङ बनेको छ। यो उचाइमा पुर्याउन छिन्ताङ काण्डको योगदान छ। प्रत्येक वर्ष एमालेले छिन्ताङ सहिद स्मृति दिवसको रूपमा मनाउँदै आएको छ। यसपटक एमालेअध्यक्ष ओली त्यहाँ पुगेका हुन्। ओलीले सुनील थापा कांग्रेसमा गएसँगै २०३६ सालको छिन्ताङ हत्या काण्डको जिम्मा कांग्रेसले लिनुपर्ने बताएका छन्। यो घटना हुँदा नेपालका प्रधानमन्त्री उनका बुवा सूर्यबहादुर थापा थिए। उनी घटनावासी नै हुन्। उनकै निर्देशनमा प्रशासनले छिन्ताङ काण्ड गराएको थियो। अध्यक्ष ओलीले सहिदको सालिक र सहिद परिवार त्यही पुगेर सम्मान गरेका छन्। सहिद परिवार सधैं विलाप गर्न छोडेर सशक्त ढंगले अघि बढेका छन्। त्यो बलिदानलाई शक्तिमा परिणत गरेका छन्। आफ्नै अभिभावकको बलिदान राजनीति हुने गरेको बुझेका परिवार राजनीतिमा आउन थालेका छन्। उनीहरू वडासदस्यदेखि वडाध्यक्षसम्म भएका छन्। नेतृत्व तहमा पछि पारिएको उनीहरूको गुनासो छ। आफ्ना मुद्दालाई सशक्त रूपमा उठाइरहेका छन्। सहिद परिवारकै पहलमा यो स्थानमा केही परिवर्तन भएको छ। सहिद परिवारलाई सम्मान गर्ने व्यवहारमा परिवर्तन भएको छ। त्यो स्थानको भौतिक विकास पनि भएको छ। गाउँपालिकाको नाम नै सहिद भूमि राखिएको छ। उनीहरू आफ्ना हकहित स्थापित गर्न सहिद संरक्षण समिति नै बनाएर लागिपरेका छन्। सहिदका सपना भने अझै पूरा भएका छैनन्। उनीहरूले आफ्नो स्थानका लागि मात्र नभएर देशकै लागि रगत दिएका हुन्। कम्युनिस्ट कार्यकर्ता भएको भन्दै अन्य राजनीतिक दलले उनीहरूप्रति फरक व्यवहार गरेको पाइन्छ। सरकारले उक्त हत्याकाण्डमा मारिएका १६ जनालार्ई २०७४ सालमा राष्ट्रिय सहिद घोषणा गरेको थियो। उनीहरू यो कार्यान्वयन नभएको बताउँछन्। सहिद परिवारका झलमान राई भन्छन्, धेरै माग पूरा नभए पनि हुँदै नभएको भने होइन। हिजोभन्दा परिवर्तन भएको छ तर अझै धेरै गर्न बाँकी छ। एकीकृत बस्ती, एक घर एक रोजगार लगायतका माग उनीहरूले राख्दै आएका छन्। कतिपय परिवारको अवस्था अझै पनि दयनीय छ। सहिद पुत्रमानका छोरा बलराम राई तीनजना प्रधानमन्त्री आएर दिएका आश्वासन पनि पूरा नभएको बताउँछन्। बलराममा ७ वर्षको हुँदा यो घटना भएको थियो। सहिद परिवारलाई एकीकृत बस्ती बनाएर एकै ठाउँ राख्ने भनियो, अहिलेसम्म जग्गाको व्यवस्थापन हुन सकेको छैन, उनी भन्छन्, राष्ट्रिय सहिद घोषणा गरिएको भनेको पनि चार वर्ष भयो तर केही भएन। उनले छिन्ताङलाई राजनीतिक गर्ने थलो र भोट माग्ने भाँडो मात्रै बनाउन नहुने बताउँछन्। आश्वासन धेरै आउँछन्, तीन प्रधानमन्त्री आएर यहाँको मुहार नै फेरिन्छ भन्नुभयो तर हेर्नुहोस्, यहाँको अवस्था यस्तै छ, उनको गुनासो छ। स्थानीय नेत्रबहादुर राईले अराष्ट्रिय तत्त्व भन्दै पञ्चायतकालमा दमन गरेर निर्दोष जनता मारिएको स्मरण गरे। यही काण्डलाई भजाएर राजनीति गरे पनि सहिदको सपना अधुरै छ, उनी बताउँछन्। बर्सेनि सहिद दिवस मनाउँदै आएको एमालेका जिल्ला अध्यक्ष राजेन्द्र राई भने छिन्ताङमा धेरै परिवर्तन आएको दाबी गर्छन्। सहिद परिवारका लागि एमाले सरकारमा भएको बेला नै धेरै सहयोग उपलब्ध भइरहेको उनको दाबी छ। उनका अनुसार २०५१ सालमा मनमोहन अधिकारी प्रधानमन्त्री भएको बेला ११ र शेरधन राई मुख्यमन्त्री भएकोले ५५ लाख रकम उपलब्ध गराएको छ। उनका अनुसार धेरै सहिद परिवारलाई रोजगारीको व्यवस्था पनि गरिसकिएको छ। ८ सहिद परिवारलाई राज्यले घर बनाइदिएको छ। पाँच गोली छलेर बाँचेका सुवानसिंह किसान आन्दोलनमा लागेका सुवानसिंह राईलाई तत्कालीन सुरक्षाकर्मीले पाँच पटक गोली हानेको थियो। अहिले पनि उनी जिउँदो सहिदको रूपमा परिचित छन्। समाजसेवी राई र उनका काका मिलेर जनतालाई सचेत बनाउन गाउँमा विद्यालय खोलेका थिए। त्यो कुरा तत्कालीन शासनलाई मन परेको थिएन। जिउँदो सहिद सुवानसिंह त्यो बेलाको अनुभव सुनाउँदै भन्छन्, बजारबाट घरतिर जाँदै थिएँ, पहिल्यै मेराविरुद्ध जाहेरी रहेछ। सुरक्षाकर्मीले म हिँडेको देखिहालेछ, देख्नासाथ गोली तेस्र्यायो। म लडें, अनि भागें। मलाई ताकेर चार पटक गोली हान्यो तर गोली छलेर बाँचे। नत्र १७ जनामा मेरो पनि नाम हुन्थ्यो। त्यसपछि पनि मेरो खोजी जारी राख्यो। उनी पक्राउ परे। निर्मम यातना दिइयो। यातनाका कारण उनी कान नसुन्ने भए। एक वर्ष विराटनगर जेलमा राखियो। उनले जेलमा पनि आन्दोलन गरे। २०३७ पुस १ मा रिहाइ गरियो। भरतमोहन अधिकारी र बम देवान आएर छुटाउनु भयो, उनले भने। त्यो काण्डका एक मात्र जिउँदो साक्षी सुवानसिंह हुन्। कम्युनिस्ट क्रान्तिको जग बसाउने सुवान सिंहले राज्यबाट केही पाएको बताउँछन्। आमाको आँखैअघि हत्या मेरो नाम झलकमान राई हो। म छिन्ताङमा सहिद परिवारको सदस्य हुँ। आमालाई गाउँमा हाङ्खीमा साहिँली भनेर बोलाउँथे। तर, उहाँको खास नाम श्रीमाया राई हो। २०३६ सालको किसान आन्दोलनका क्रममा मेरी आमाको हत्या गरे, उहाँ त्यसबेला दुई दिनको सुत्केरी हुनुहुन्थ्यो। म त्यो बेला सात वर्ष दुई महिनाको थिएँ। बहिनी भर्खर दुई दिनकी थिइन्। दुई दिनकी सुत्केरी आमालाई आँखैअघि क्रूरतापूर्वक हत्या गरियो। रगतमा लतपतिएको कारुणिक दृश्य अहिले पनि झलझली आउँछ। मन विक्षिप्त हुन्छ। गाउँका सामन्तहरूविरुद्ध कम्युनिस्टले किसान आन्दोलन चलाएका रहेछन्। तर, हामी सोझा जनतालाई त्यसबारे केही थाहा थिएन। त्यो आन्दोलन दबाउन तत्कालीन प्रशासनले सोझा गाउँलेको हत्या गरेको रहेछ। राज्य कति क्रूर ? अहिले बुझ्दैछौं। राजनीतिक कार्यकर्ता कता भागे ? कत लुके ? उनीहरू बाँचे तर १६ जना निहत्था र निर्दोष गाउँले मारिए। त्यो दिन अहिले पनि झलझली सम्झन्छु, कात्तिक अन्तिम साताबाट नै गाउँलेलाई कुट्ने, पिट्ने र मार्ने गर्न थालिसकेका थिए। दुई दिनपछि उनीहरू हाम्रो घरमा आए। दुई दिनकी बहिनी च्यापेर हामी भाग्यौं तर सुत्केरी आमा भाग्न सक्नु भएन। आमालाई उनीहरूले पक्रेर लगे। बारीमा लडाएर मरणासन्न हुने गरी पिटे। उनीहरू गएपछि हामीले आमालाई घरमा ल्यायौं तर उहाँको प्राण गइसकेको थियो। त्यसको ४५ दिनपछि बहिनी पनि बितिन्। मैले परिवारका दुई सदस्यलाई एकैचोटी गुमाएँ। को को मारिएका थिए ? २०३६ कात्तिक २५ मा गोपालआनन्द राईको खरीखोलामा लगेर मारिएको थियो भने पत्रमान थुलुङ राईलाई कात्तिक २६ मा तमोर नदीमा लगेर हत्या गरिएको थियो। रणध्वन पुमा राईलाई कात्तिक २६ मा नै कुभांगमा मारिएको थियो। कात्तिक २७ मा लाखमान राई, गम्भीरमान राई, टंकबहादुर विश्वकर्मा, धरवीर दर्जी, गंगाबहादुर तुप्रिहांग राई, चन्द्रबहादुर दर्जीलाई पातालमा मारेका थिए। भैरवबहादुर खालिङ राई, बलबहादुर खत्रीलाई कात्तिक २८ मा तारेभीर लागेर मारिएको थियो। दुई दिनकी सुत्केरी श्रीमाया राई कात्तिक २९ कुभांगमा मारिएको थियो। छिन्ताङकै झगेन्द्र राईलाई माघ १८ मा मोरङको बेलबारीमा मारिएको थियो। रामकुमारी राईलाई कात्तिक २७ मा कुभांगमा मारिएको थियो। तत्कालीन शासकबाट खटाइएका समूहबाट सामूहिक बलात्कारपछि उनको हत्या गरिएको थियो।"
नवलपरासीमा देउवाइतर गुटको वर्चस्व,परासी : पश्चिम नवलपरासी कांग्रेसमा देउवाइतर गुटको वर्चस्व देखिएको छ। नेपाली कांग्रेसको १४ औं महाधिवेशन अन्तरगत मंसिर ३ गते सम्पन्न प्रदेश सभा क्षेत्रीय अधिवेशनको मत परिणामले देउवा इतर गुट बलियो देखिएको हो। जिल्लामा २ प्रतिनिधि सभा निर्वाचन क्षेत्र छन्। ति निर्वाचन क्षेत्रका ४ प्रदेश सभा क्षेत्रमा भएको अधिवेशनमा देउवा गुटले १ क्षेत्र मात्र जितेको छ। अन्य सबैमा देउवा इतर गुटले बाजी मारेको छ। उनीहरु सबैले प्यानलै जितेका हुन्। जिल्लामा देउवा गुटका केन्द्रीय सदस्य एंव पूर्वगृहराज्यमन्त्री देवेन्द्रराज कँडेलको एउटा गुट छ भने संविधानसभा सदस्यद्वय विक्रम खनाल र देवकरण जयसवालको अर्को संयुक्त गुट छ। केन्द्रमा देउवा इतरका नेताहरु नै विभाजित देखिएपछि यी दुई नेताहरु पनि केन्द्रीय नेताको पक्षमा खुलेका छैनन्। मत परिणामअनुसार निर्वाचन क्षेत्र नं १ को प्रदेश सभा क मा देउवा इतरका सभापतिका उमेदवार वेदप्रसाद शर्माले सुरज केसीलाई ७३ मत अन्तरले हराए। प्रदेश सभा ख मा देउवा इतरका अनुरेश कलवारले अञ्जु चौधरीलाई १ सय ६ मत अन्तरले हराए। पराजित चौधरी प्रतापपुर गाउँपालिकाकी कार्यवहाक अध्यक्ष हुन्। अध्यक्षको निधनपछि उनलाई कार्यबहाकको जिम्मेवारी दिइएको हो। त्यसैगरी निर्वाचन क्षेत्र २ क मा देउवा इतरका सभापति पदका उमेदवार यामप्रसाद भुषाल (दीपक) ले कृष्ण नारायण श्रेष्ठलाई १२ मतले हराए। प्रदेश सभा ख मा देउवा गुटका सभापति उमेदवार रामचन्द्र केवट (चन्दु) ले विनोद पाण्डेलाई १ सय ४३ मतले हराए। मत परिणामअनुसार प्रतिनिधि सभा निर्वाचन क्षेत्रको अधिवेशनमा भने दुवै गुटले ११ वटा क्षेत्र जित्न सकिने देखिएको छ। जसअनुसार क्षेत्र नं १ मा देउवा इतर गुटले जित्ने देखिएको छ। त्यस क्षेत्रमा सो समूहको १ सय ७९ मत बढी देखिएको छ। त्यस क्षेत्रमा देउवा गुटबाट अशोकजंग राणा र इतर गुटबाट मुकुल आचार्यलाई उमेदवारमा अघि सारिएको छ। त्यस्तै निर्वाचन क्षेत्र नं २ मा देउवा गुटले जित्ने देखिएको छ। त्यस क्षेत्रमा सो गुटको १ सय ३१ मत बढी देखिएको मत परिणामले देखाएको छ। त्यस क्षेत्रमा देउवा गुटबाट माधव पाण्डे र इतर गुटबाट नरेन्द्र कुमार गुप्तालाई उमेदवारमा अघि सारिएको छ। गुप्ता रामग्राम नगरपालिकाका मेयर हुन्। जिल्लामा भने देउवा इतर गुट नै बलियो देखिएको छ। प्रदेश सभा क्षेत्रीय अधिवेशनको मतले उक्त गुट देउवा गुटभन्दा ४८ मतले अघि देखिएको छ। दुवै गुटले जिल्ला सभापतिको उमेदवारसमेत घोषणा गरिसकेका छन्। देउवा गुटबाट शिक्षक संघका पूर्व अध्यक्ष मोहन शर्मा र इतर गुटबाट वर्तमान जिल्ला उपसभापति अर्जुनकुमार पोखरेललाई सभापतिमा अघि सारिएको छ। यद्यपी सभापतिका लागि महाधिवेशन प्रतिनिधिमा चयन हुनु पर्ने प्रावधान कांग्रेसको विधानमा छ। प्रतिनिधि सभा क्षेत्रीय अधिवेशन मंसिर ६ र जिल्ला अधिवेशन १० गतेलाई तोकिएको छ। यी सबै निर्वाचनका मतदाता वडाबाट चुनिएका क्षेत्रीय प्रतिनिधिहरु हुन्। जिल्लामा कुल १३ सय ३८ जना मतदाता छन्।
हिमालयन शेर्पा र संकटाको बराबरी,काठमाडौंः सहिद स्मारक ए डीभीजन लिग फटबलअन्तर्गत शनिबार हिमालयन शेर्पा र संकटा क्लबले ११ गोलको बराबरी खेलेका छन्। दशरथ रंगशालामा भएको खेलमा अग्रता जोगाउन नसक्दा संकटाले हिमालयनसँग अंक बाँड्न बाध्य भयो। प्रतिस्पर्धात्मक खेलको पहिलो हाफमा दुवै टिमले गोल गर्न सकेनन्। खेलको ६०औं मिनेटमा संकटाका लक्ष्मण रुचालले गोल गर्दै टिमलाई अग्रता दिलाए। हिमालयन शेर्पाका गोलकिपर दीप कार्कीले फुत्काएर रिबाउन्ड आएको बलमा बल लक्ष्मणले गोल गरेका थिए। संकटाको अग्रता ४ मिनेट पनि टिकेन। ६४औं मिनेटमा त्रिदेभ गुरुङले हेडमार्फत् गल गर्दै खेल बराबरी गरे। जीवन गुरुङको क्रसमा त्रिदेभले सुन्दर गोल गरेका थिए। जारी लिगमा यस सिजनकै पहिलो गोल गर्ने लक्ष्मण उक्त खेलको म्यान अफ दि म्याच घोषित भए।
पहिलो हाफमा थ्री स्टार २० ले अघि,काठमाडौंः सहिद स्मारक ए डीभीजन लिग फटबलअन्तर्गत शनिबारको दोस्रो खेलमा थ्रीस्टार र च्यासल युथ क्लबको खेल जारी छ। पहिलो हाफको खेल समाप्त हुँदा थ्रीस्टारले २० को अग्रता लिएको छ। दशरथ रंगशालामा जारी खेलमा थ्री स्टारका लागि निशान खड्का र राफयल रीमले एक एक गोल गरे। शनिबारको पहिलो खेलमा हिमालयन शेर्पा र संकटा क्लबले ११ गोलको बराबरी खेलेका थिए।
सडक दौड प्रतियोगिताको उपाधी भूमिराज र मनिषालाई,"बेनी : ३२ औं अन्तराष्ट्रिय बालअधिकार दिवसको अवसरमा शनिबार बेनीमा १८ वर्ष मुनिका छात्रछात्राबीच सडक दौड प्रतियोगिता भएको छ । जिल्ला खेलकुद विकास समिति र एथलेटिक्स संघले आयोजना गरेको प्रतियोगितामा छात्रतर्फ ४० र छात्रातर्फ ११ जनाले सहभागिता जनाएका थिए । ८ किलोमिटर दुरी २४ मिनेट ६ सेकेण्डमा पार गरेका बेनी बोर्डिङ आवासीय माविका भूमिराज नेपाली छात्रतर्फ प्रथम भए । दोस्रो भएका भानु माविका महेश किसानले २४ मिनेट ३५ सेकेण्ड, तृतीय भएका थामडाँडा युवा क्लबका मनिष गुरुङले २५ मिनेट २० सेकेण्ड र चौथो भएका बेनी सामुदायिक माविका रामबहादुर चित्रकारले २६ मिनेट १५ सेकेण्डमा ८ किलोमिटर दुरी पार गरेका थिए छात्रातर्फ प्रथम भएकी हेम मावि शिवाङकी मनिषा खत्रीले ३३ मिनेट, द्वितीय भएकी न्यु वेष्ट पोइन्ट आवासीय माविका एन्जिला खत्रीले ३४ मिनेट ४७ सेकेण्ड र तृतीय भएकी प्रकाश माविकी देबी थापाले ३८ मिनेट ४७ सकेण्डमा दुरी पार गरेका थिए । ४१ मिनेट लगाएका बेनी सामुदायिक माविका तारादेबी क्षेत्री, सुजा बानिया र बिनिता क्षेत्री तीनै जना सान्तवना भए । प्रथम, दृतीय, तृतीय र सान्तवना हुनेलाई क्रमश : रु आठ हजार, पाँच हजार, तीन हजार र एक हजारका दरले पुरस्कार वितरण गरिएको जिल्ला खेलकुद विकास समितिका अध्यक्ष दिनेश केसीले जानकारी दिए । प्रमुख जिल्ला अधिकारी चिरञ्जिबी राना, समितिका अध्यक्ष केसी, प्रहरी निरीक्षक वीरेन्द्रराज गुरुङ, प्रदेश सदस्य चन्दा घले, कार्यालय प्रमुख दानबहादुर राइले पुरस्कार वितरण गरेका थिए । प्रमुख अतिथि प्रजिअ रानाले प्रतियोगिताले किशोर किशोरीहरुको खेल प्रतिभा पहिचान र प्रस्फुटन गराउन सहयोग पुगेको बताए ।"
सातदोबाटो बराबरीमा,"काठमाडौं : फ्रेन्ड्स क्लब नव प्रवेशी सातदोबाटोसँग सहिद स्मारक ए डिभिजन लिग फुटबलको उद्घाटन खेलमा बराबरीमा रोकिएको छ। त्रिपुरेश्वरस्थित दशरथ रंगशालामा शुक्रबार भएको उद्घाटन खेलमा फ्रेन्ड्स र सातदोबाटोले गोलरहित बराबरी खेल्दै एकएक अंक बाँडेका हुन्। दुवै टोलीले पाएका थुप्रै अवसरलाई सदुपयोग गर्न नसक्दा बराबरीमा चित्त बुझाउन बाध्य भए। पहिलो हाफमा सातदोबाटोले बल पोसेसनमा पक्कड जमाए पनि गोल गर्न भने सकेन। खेलको ३३औं मिनेटमा सातदोबाटोका कप्तान मानबहादुर तामाङको फ्रिकिकमा आकाश बुढामगरको हेड बलले पोस्ट्को दिशा लिन सकेन। दोस्रो हाफको सुरुवातमै सातदोबाटोका मार्टिन्स अजयीको हेड बल बाहिरिएको थियो। यसैगरी ५७औं मिनेटमा सातदोबाटोका आकाश बुढामगरको सशक्त प्रहार फ्रेन्ड्सका गोलरक्षक राहुलरामचन्द्र यादवले मुस्किलले बचाएका थिए। दोस्रो हाफमा फ्रेन्ड्सले सुधारिएको प्रदर्शन गरेको थियो। खेलको ५९औं मिनेटमा फ्रेन्ड्सका नाथननिल जुड गार्सियाको प्रहार बारमा लागेर फर्किएको थियो। त्यसलगत्तै ६६औं मिनेटमा फ्रेन्ड्सका गार्सियाको प्रहार सातदोबाटोका गोलरक्षक अभिषेक बरालले विफल पारेका थिए। ७६औं मिनेटमा फ्रेन्ड्स १० खेलाडीमा समेटिएको थियो। डिफेन्डर रोनिल एन्थोनी पाउलले दुई पहेंलो (रातो) कार्ड पाएपछि फ्रेन्ड्स १० खेलाडीमा समेटिएको थियो। खेलको इन्जुरी समयमा सातदोबाटोले गोलको सुनौलो मौका गुमाएको थियो। सुशील राईको प्रहार फ्रेन्ड्सका कप्तान सुरज विश्वकर्माले गोललाइन नजिकैबाट बचाएका थिए। फ्रेन्ड्सका गोलरक्षक राहुल रामचन्द्र यादव म्यान अफ दी म्याच बने। सातदोबाटोका प्रशिक्षक मेघराज केसीले फिनिसिङमा चुक्दा स्पष्ट तीन अंकको हकदार भए पनि अन्तिममा एक अंकमा चित्त बुझाउन परेको बताए। हामीले खेलको सुरुवातबाटै फ्रेन्ड्सलाई दबाब राखेका थियौं। तर, तालमेल नमिल्दा गोल गर्न सकेनौं, प्रशिक्षक केसीले भने, मुख्य स्ट्राइकर मार्टिन्स अजयीलाई विपक्षीले मार्किङमा राख्दा त्यसको फाइदा अरु खेलाडीले उठाउन सकेनन्। उनले केही खेलाडी पहिलो पटक दशरथ रंगशालामा उत्रिएका कारण तालमेलमा कमी देखिएको बताए।"
