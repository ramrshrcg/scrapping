शीर्षक,विवरण
"चीनमा भेटियो मानव जातिकै सबैभन्दा नजिकका पुर्खा ""ड्रागन म्यान""को जीवाश्मा","वासिङटन: उत्तरपूर्वी चीनमा भेटिएका हड्डीमा गरिएको खोज अनुसार भेटिएको नयाँ मानव प्रजाति नै मान्छेको सबैभन्दा नजिकका पुर्खा भएको वैज्ञानिकहरुले घोषणा गरेका छन् । ""ड्रागन म्यान"" समेत भनेर चिनिने होमो लोंगी प्रजाति मान्छेको नजिकको पुर्खा भएको वैज्ञानिकहरुले बताएका छन् । १९३० को दशकमा हेइलोङजियाङ प्रान्तको सहरमा 'हर्बिन क्रेनियम' भेटिएका थिए । तर जापानी सेनाबाट जोगाउन त्यसलाई ८५ वर्षसम्म इनारमा राखियो । पछि २०१८ मा त्यसलाई उत्खनन गरी हेबेइ युनिभर्सिटीका प्राध्यापक जी कियाङलाई हस्तान्तरण गरिएको हो। ""हाम्रो विश्लेषण अनुसार हर्बिन समूह अरु भन्दा ज्यादै नजिकबाट मानव जातिसँग सम्बन्धित छ । निएन्डरथल्स भन्दा पनि हर्बिन हाम्रा नजिकका पुर्खा हुन्,"" लण्डनस्थित नेचुरल हिस्ट्री म्युजियमका अनुसन्धाता क्रिस स्ट्रिंगरले भने । स्ट्रिंगरले पछिल्लो ५० वर्षको अवधिमा हर्बिन हड्डी जत्तिको महत्वपूर्ण जीवाश्मा कहिल्यै नदेखेको प्रतिक्रिया दिएका छन् । ""हर्बिन हड्डी पछील्लो ५० वर्षको अवधिमा मैले देखेको सबैभन्दा महत्वपूर्ण जीवाश्मा हो । यसले के देखाउँछ भने पूर्वी एसिया र चीनले मानव कथा सुनाउन कति महत्वपूर्ण छ त ।"" यो नयाँ खोजबारे विस्तृतमा लेखिएका तीनवटा निश्कर्ष सामग्री शुक्रबार द इनोभेशन जर्नलमा प्रकाशित भएका छन् । अनुसन्धान अनुसार होमिनी होमो लोंगी हेइलोङजियाङ क्षेत्र वा ब्ल्याक ड्रागन रिभरबाट आएका थिए । उक्त अनुसन्धान अनुसार ती हड्डी कम्तिमा १ लाख ४६ हजार वर्षअघिका हुन् । तिनको नाम ड्रागन म्यान राखिनुको कारण ड्रागन नदीको नाम भएको बताइन्छ । अनुसन्धाता स्ट्रिंगरले भनेका छन्, ""यसले पूर्वी एसियामा आफ्नै विकासवादी इतिहाससँगै तेस्रो मानव वंशलाई स्थापित गर्छ । र मानव विकासका लागि यस क्षेत्र कति महत्वपूर्ण थियो भनेर पनि देखाउँछ ।"""
एमाले कर्णाली प्रदेशका तीन सांसद फेरि एक महिनाका लागि निलम्बित,"सुर्खेत : नेकपा (एमाले) कर्णाली प्रदेशका तीन सांसद फेरि निलम्बनमा परेका छन् । माओवादी नेतृत्वको सरकार जोगाउन फ्लोर क्रस गरेर कर्णालीका मुख्यमन्त्री महेन्द्रबहादुर शाहीाई विश्वासको मत दिएका सांसदलाई एमाले कर्णाली प्रदेश संसदीय दलले निलम्बनको निर्णय गरेको हो । कर्णाली प्रदेशसभा सचिवालयले सूचना सार्वजनिक गर्दै एमाले संसदीय दलको बैठकले अम्मरबहादुर थापा, नन्दसिंह बुढा र कुर्मराज शाहीलाई निलम्बन गरेको जानकारी गराएको छ । कर्णाली प्रदेश सभा सचिवालयका सचिव जीवराज बुढाथोकीले सूचना सार्वजनिक गर्दै उनीहरुलाई निलम्बन गरिएको जानकारी दिएका हुन् । यसअघि पनि सांसद प्रकाश ज्वालासहित उनीहरुलाई सांसदबाट निलम्बन गरिएको थियो । सर्वोच्चले पुनर्बहाली गरेपछि कर्णाली प्रदेश सरकारमा मन्त्री बनेका तीन नेतालाई फेरि निलम्बनको निर्णय गरिएको हो । यसपटक ज्वाला भने निलम्बनमा परेका छैनन् ।"
बाइडेनसँग जुलियन असान्जकी प्रेमिकाको आग्रह: यदी ट्रम्पको विरासत भत्काउँछौ भने असान्जलाई रिहा गर !,"वासिङटन: विकिलिक्सका संस्थापक जुलियन असान्जकी प्रेमिकाले असान्जको रिहाइका लागि अमेरिकी राष्ट्रपति जो बाइडेन समक्ष आग्रह गरेकी छन् । स्टेला मोरिसले मिडिया मार्फत बाइडेनलाई उनको रिहाइ गरिदिन आग्रह गरिन् । ""यदी बाइडेन अमेरिकालाई प्रेस स्वतन्त्रता भएको देश बनाउन चाहन्छन् भने र डोनल्ड ट्रम्पको विरासतलाई पछाडि धकेल्न चाहन्छन् भने जुलियन असान्जलाई उनले स्वतन्त्र छाड्नैपर्छ,"" मोरिसले भनेकी छन् । अमेरिकी गोप्य सूचना चोरेको आरोपमा जुलियन असान्जमाथि अमेरिकाले मुद्दा लगाएको थियो । सोही मुद्दाका कारण उनी बेलायतमा ९ वर्षदेखि जेल जीवन बिताउँदै आएका छन् । मोरिसले भनेकी छन् ""यदी बाइडेनले साँच्चिकै ट्रम्पको विरासत भत्काउन चाहन्छन् भने उनले यो मुद्दा फिर्ता लिनैपर्छ । उनीहरु यदी विश्व प्रेस स्वतन्त्रता रक्षाको कुरा गर्छन् भने जुलियन विरुद्ध यो मुद्दा चलाउन सक्दैनन् ।"" बाराक ओबामा राष्ट्रपति र जो बाइडेन उपराष्ट्रपति छँदा अमेरिकाले जुलियन असान्जलाई रिहाइको लागि पहल गरेको थियो । विकिलिक्सको काम पत्रकारितासँग मिल्दोजुल्दो भएको भन्दै अमेरिकाले उनलाई हिरासतमा नराख्न निर्णय गरेको थियो । तर ट्रम्प राष्ट्रपति बनेको केही हप्तामै सूचना चोरेर षड्यन्त्र गरेको भन्दै आपराधिक मुद्दा लगाइयो । असान्जकी प्रेमिका मोरिसले असान्जसँग चाँडै नै बेलमार्श जेलमा उच्च सुरक्षाका बीच विवाह गर्ने योजना बनाएको समेत उल्लेख गरेकी छन् । जहाँ असान्जलाई राखिएको छ । अमेरिकी अभियोजकहरु र पश्चिमा सुरक्षा अधिकारीहरु असान्जलाई एक लापरवाही दुश्मनको रुपमा लिने गर्छन् । जसको कदमले धेरैको जीवन जोखिममा परेको अमेरिकी अधिकारीहरु बताउने गर्छन् । बेलायतस्थित इक्वेडरको दूतावासमा सात वर्षसम्म शरण लिएर बसेपछि असान्जलाई २०१९ मा प्रत्यर्पणको प्रयास गरिएको थियो । यदी असान्जलाई प्रत्यर्पण गरेको अवस्थामा उनले आत्महत्या गर्नसक्ने तथा उनको मानसिक अवस्था जोखिममा रहेको भन्दै बेलायती न्यायाधीश भेनेसा बाराट्सरले उनलाई प्रत्यर्पणबाट जोगाएकी थिइन् । मोरिसले बाइडेन प्रशासनले असान्जको मुद्दालाई फरक रुपमा हेर्नेमा आफू आशावादी रहेको प्रतिक्रिया दिएकी छन् । तर असान्जको कानूनी टीमले अमेरिकी अधिकारीहरुसँग यसबारे कुराकानी गरे कि गरेनन् भन्ने बारे जानकारी दिएका छैनन् । ४९ वर्षीय अस्ट्रेलियन नागरिक असान्जका दुई छोरा छन् । मोरिसका अनुसार असान्जलाई एक वर्षपछि हालै आफ्ना दुई छोरालाई भेट्ने अनुमति दिइएको थियो । ""उनी हामीलाई देखेर ज्यादै खुसी थिए । तर उनी संघर्ष गरिरहेका छन् । उनी लडाइँ लडिरहेका छन् । उनी यो अवस्था छिट्टै अन्त्य हुनेमा आशावादी छन्,"" मोरिसले भनिन् ।"
मुस्ताङका ५ स्थानीय तहमा १ अर्व ५४ करोडको बजेट,"मुस्ताङ: मुस्ताङका सबै ५ वटै स्थानीय तहले बिहीबार आर्थिक वर्ष २०७८०७९ का लागि अनुमानित बजेट तथा नीति तथा कार्यक्रम सार्वजनिक गरेका छन् । उनीहरुले केन्द्रमा अलगअलग रुपमा एकैसाथ बजेट खाका सार्वजनिक गरेका हुन् । संघ तथा प्रदेश सरकारले बिनियोजन गरेको बित्तिय समानिकरण, सशर्त, विशेष, समपुरक, राजश्व बाँडफाँट र स्थानीय तहको आर्थिक श्रोत जोडेर बजेट सार्वजनिक गरेका हुन् । मुस्ताङका ५ वटै स्थानीय तहले दिएको विवरण अनुसार आर्थिक वर्ष २०७८०७९ का लागि सबै तहमा गरी झन्डै १ अर्ब ४५ करोडको बजेट पेश गरिएको हो । स्थानीय तहले गरेको बिनियोजनमा चालु खर्चतर्फ ५६ करोड ७९ लाख ६ र पूँजीगत खर्चतर्फ ७८ करोड ६९ लाखको बजेट सार्वजनिक गरेका हुन् । उपल्लो मुस्ताङको लोमान्थाङ गापामा चालु खर्च १२ करोड १० लाख १३ र पूँजीगत विकास खर्च ११ करोड ९८ लाख , घरपझोङ गापामा चालुतर्फ १६ करोड ९२ लाख २६ हजार र पूँजीगत विकास खर्च १६ करोड १९ लाख ४१ ह्जार, थासाङ गापामा चालुतर्फ ८ करोड १५ लाख ७९ हजार र पूँजीगत विकास खर्च २२ करोड ८० लाख ५० हजार ,वारागुङ मुक्तिक्षेत्र गापामा चालुतर्फ १६ करोड ४४ लाख २५ हजार र पूँजीगत विकास खर्च १३ करोड ४७ लाख र लोघेकर दामोदरकुण्ड गापामा चालुतर्फ १० करोड ५० लाख ७५ हजार छ भने पूँजीगत विकास खर्च १४ करोड २४ लाख ८५ हजार छ । सबै स्थानीय तहका बजेटमा कृषि, पर्यटन, शिक्षा ,स्वास्थ्य र पूर्वाधार विकास लगायतमा जोड दिएको पाइएको छ । लोमान्थाङले किमलिङ युनिफाईड एकीकृत विद्यालयलाई २ करोड ९८ लाख पर्यटन प्रवर्द्धनमा १ करोड छोदे गुम्बा निर्माणमा १ करोड, नदी नियन्त्रणमा ५० लाख र विद्यालय छात्राबास सञ्चालनमा १८ लाख बिनियोजन गरेको छ । घरपझोङ गापाले आर्थिक विकासमा ९९ लाख ४३ हजार, सामाजिक विकासमा ६६ लाख ४५ हजार, पूर्वाधार विकासमा ५९ लाख र विपद व्यवस्थापनमा ६७ लाख ८० हजार विनियोजन गरेको छ भने थासाङ गाउँपालिकाले साविक मौज्याद विपद कोषमा २० लाख थपेको छ । यस पालिकाले नदी नियन्त्रण तटबन्ध र स्वास्थ्य पूर्वाधारमा पनि बजेट छुट्याएको छ । यस्तै, वारागुङ मुक्तिक्षेत्रले मुक्तिनाथ मन्दिरमा जाने अपाङ्गता भएका र ज्येष्ठ नागरिकहरुको सहजताका लागि एक्सेलेट पूर्वाधार निर्माण गर्नका लागि प्रारम्भिक रुपमा २० लाख बजेट विनियोजन गरेको छ भने मुक्तिक्षेत्रभित्र रहेका प्राचिन गुफाहरुलाई विश्व सम्पदा सूचिमा सूचिकृत गर्ने उद्देश्यसहित काम अघि बढाउन बजेट विनियोजन गरेको छ । सो पालिकाले मुक्तिनाथमा तिर्थालुको स्वास्थ्य सुविधालाई केन्द्रमा राखेर हाईअल्टिच्युड सेन्टर व्यवस्थापनमा र एम्बुलेन्स खरिद व्यवस्थापनमा बजेट छुट्याएको छ । यस्तै, उपल्लो मुस्ताङको लोघेकर दामोदरकुण्ड गापाले शिक्षा, स्वास्थ्य, धार्मिक संम्पदा संरक्षण तथा स्तरोन्नति, कृषि र पर्यटन लगायतमा बजेट केन्द्रमा राखेको छ । सो गाउँपालिकाले पालिकाभित्र पढ्ने विद्यार्थीको शैक्षिक पठनपाठनमा योगदान पुर्याउने उद्देश्यले विद्यार्थीको नाममा बैंक खाता खोल्ने समेत उल्लेख गरेको छ । पालिकाले अभिभावक र पालिकाको साझेदारीमा मासिक ४ सय रुपैयाँ विद्यार्थीको नाममा जम्मा गर्ने र उक्त जम्मा गरिएको रकम प्लस टु पढ्दा आर्थिक सहयोग पुग्ने उद्देश्य राखेको छ । लोघेकरको बजेटमा जिग्मे फाउन्डेसनको २ करोड १० लाख र पाइला नेपालको ३ करोड ९७ लाख बजेटको कार्यक्रम स्वीकृत गरिएको हो । पालिकाले स्याउ खेती विस्तार तथा प्रर्वद्धनमा जोड दिएको छ भने राष्ट्रिय योजना आयोगको बजेटले धार्मिक स्थलको स्तरोन्नतिमा जोड दिने जनाएको छ ।"
भेरोसेल को दोस्रो मात्रा असार २२ देखि दिइने,काठमाडौं: सरकारले कोरोना भाइरस सङ्क्रमणविरुद्धको भेरोसेल खोपको दोस्रो मात्रा यही असार २२ गतेदेखि ज्येष्ठ नागरिकलाई लगाउने भएको छ । स्वास्थ्य तथा जनसङ्ख्या मन्त्रालयले भेरोसेल खोप पहिलो मात्रा लगाएका ज्येष्ठ नागरिकलाई दोस्रो मात्रा लगाइने जनाएको छ । स्वास्थ्य सेवा विभागका महानिर्देशक डा दीपेन्द्ररमण सिंहले आज सूचना जारी गर्दै भेरोसेल को पहिलो मात्रा लगाएका तीन लाख ७० हजार ज्येष्ठ नागरिकलाई दोस्रो मात्रा खोप लगाइने जानकारी दिए । गत जेठ २५ गतेदेखि २९ गतेसम्म ६० देखि ६४ वर्ष उमेर समूहलाई खोपको पहिलो मात्रा लगाइएको थियो । यसअघि पहिलो मात्रा लगाएका लाई समेत दोस्रो मात्राको खोप दिइने छ । खोप लगाउनका लागि पहिलो मात्रा लगाइएको कार्ड अनिवार्य देखाउनुपर्ने छ । नेपालमा अहिलेसम्म सात लाख ३१ हजार ६५३ जनाले दोस्रो र २५ लाख १९६ जनाले पहिलो मात्राको खोप लगाइसकेका छन् ।
सुदूरपश्चिम प्रदेशसभा सदस्यबीच घोचपेच,"धनगढी ; सुदूरपश्चिम प्रदेशसभाको शुक्रबारको बैठकमा सदस्यहरुबीच घोचपेच भएको छ । बैठकको विषेश समयमा नेकपा (एमाले)का लीलाधर भट्टले आफ्नै संसदीय दलले आफूहरुलाई बजेट अधिवेशनमा बोल्न नदिएको भन्दै गणतन्त्रका नाममा रजौटाहरुको राज्य गर्ने, पार्टी र सत्तालाई दुरुपयोग गरेर राज्य दोहन गर्ने, पार्टी निर्णय उलंघन गर्ने र सदनलाई व्यक्तिको बन्धक बनाउने कार्यप्रति जनताले क्षमा नदिने जिकिर गरे । एक हप्ता पर्खिदासम्म पनि बजेट अधिवेशनमा बोल्न नपाउने अवस्था संसदीय दलबाट सिर्जना गरिएपछि सभामुखसँग गरिएको लिखित आग्रहमा विषेश समयमा बोल्ने अवसर पाइएको भन्दै उनले भने, एमाले सांसदलाई बोल्न नदिने चेष्टा गरिएको छ, यो दिन एमाले संसदीय दलको इतिहासमा हामीले विषेश रुपमा हेरेका छौं । उनले बोलेपछि शुरु भएको बजेटमाथिको छलफलमा एमालेकै प्रदेशसभा सदस्य हर्कबहादुर कुवँरले भट्टको भनाईतर्फ इङ्गित गर्दै एमाले संसदीय दलको निर्णय अनुसार चल्न आग्रह गरे। कुवँरले बोलिरहँदा सभामुख अर्जुनबहादुर थापाले विषयमा केन्द्रित हुन रुलिङ गरेका थिए । एमाले स्थायी समिति बैठकले नेकपा (माओवादी केन्द्र)को नेतृत्वमा रहेको सुदूरपश्चिम प्र्रदेश सरकारलाई दिएको समर्थन फिर्ता लिएको निर्णय गरेको थियो तर प्रदेशसभाको एमाले संसदीय दलले स्थायी समितिको निर्णय विपरीत माओवादी केन्द्रलाई दिएको समर्थन यथावत राख्ने निर्णय गरेको थियो । बैठकमा आर्थिक मामिला तथा योजना मन्त्री प्रकाशबहादुर शाहले प्रदेशसभा नियमावली बमोजिम सुदूरपश्चिम प्रदेश आर्थिक कार्यविधि तथा वित्तीय उत्तरदायित्व ऐन, २०७४लाई संशोधन गर्न बनेको अध्यादेश टेबुल गरे । रासस"
बीपी प्रतिष्ठानका उपकुलपतिलाई तीन दिनभित्र हाजिर हुन चेतावनी,"धरान : बीपी कोइराला स्वास्थ्य विज्ञान प्रतिष्ठान धरानका उपकुलपति डा ज्ञानेन्द्र गिरीलाई तीनदिन भित्र कार्यालयमा हाजिर हुन धरानका विभिन्न नौ राजनीतिक दल र नागरिक दबाब संजाल चेतावनी दिएका छन्। प्रतिष्ठान सुधारको माग राखेर धरानका सबै राजनीतिक दल, नागरिक समाज र प्रतिष्ठानका चिकित्सक कर्मचारीले आन्दोलन थालेपछि १३ दिनदेखि प्रतिष्ठानका उपकुलपति गिरी सम्पर्कमा छैनन्। पन्ध्र महिना अगाडि प्रतिष्ठानको उपकुलपति भएर आए यता डा गिरीले कार्यसम्पादन राम्रोसंग नगरेका कारण प्रतिष्ठानको अवस्था कमजोर भएको भन्दै प्रतिष्ठानमा चिकित्सक, कर्मचारी र धरान नागरिक दबाब समूहले छुट्टा छुट्टै आन्दोलन थालेका थिए। धरान नागरिक समाजले प्रतिष्ठान सुधार गर्न माग राखेर हप्तादिनको अल्टिमेटम दिए लगत्तै उपकुलपति गिरी काठमाडौं गएका थिए। नागरिक समाज र राजनीतिक दलका जायज माग सम्बोधन गर्न छाडेर गिरी सम्पर्कबिहीन भए पश्चात शुक्रबार नागरिक दबाब समूह र विभिन्न नौ राजनीतिक दलले छुट्टा छुट्टै विज्ञप्ति प्रकाशित गरी तीनदिन भित्र कार्यालयमा हाजिर हुन चेतावनी दिएका हुन्। गिरी कार्यालयको काम छाडेर सम्पर्कबिहीन भए पश्चात तीनदिन भित्र हाजिर हुन विभिन्न नौ राजनीतिक दलले विज्ञप्ति प्रकासित गरी उनलाई चेतावनी दिएको जनता समाजवादी पार्टीका धरान अध्यक्ष ताजुव लिम्बुले बताए। त्यस्तै धरान नागरिक दबाब संजालका अध्यक्ष डा राजेन्द्र शर्मा र सचिव कमल तिगेंलाले पनि विज्ञप्ति प्रकासित गरी गिरीलाई तीनदिन भित्र कार्यालयमा हाजिर भएर धराने जनताको मागलाई सम्बोधन आग्रह गरेका छन्। एमाले, कांग्रेस, माओवादी केन्द्र, जनता समाजवादी, संघीय लिम्बुवान मञ्च, राष्ट्रिय जनमुक्ति पार्टी, नेकपा माले, राप्रपा, र राप्रपा नेपाल समेत आन्दोलनमा उत्रिएका छन्। प्रतिष्ठानका सहायक प्रवक्ता डा चूडामणि पोखरेलले उपकुलपति गिरी कार्यालयको काममा काठमाडौं गएको जानकारी दिएका छन्।"
तेस्रो दिनको सुनुवाइ सुरू : देउवा पक्षका कानुन व्यवसायीको बहस सकिदै,"काठमाडौं : प्रतिनिधिसभा विघटनसम्बन्धी रिटमा सर्वोच्च अदालतको संवैधानिक इजलासमा तेस्रो दिनको बहस सुरु भएको छ। बुधबारदेखि सुरु भएको बहस शुक्रबार पनि विपक्षीतर्फबाट सुरु भएको हो। रिट निवेदक पक्षले बहस गर्ने आज अन्तिम दिन हो । आइतबारदेखि सरकारी पक्षको बहस सुरु हुनेछ । आज अधिवक्ताहरु सुनिल पोखरेल, दिनमणि पोखरेल, टिकाराम घट्टराई, भिमार्जुन आचार्य, ओमप्रकाश अर्याल र वरिष्ठ अधिवक्ता सविता भण्डारीसहित २३ जनाले बहस गर्नेछन्। उनीहरुका लागि बहसको समय पनि निर्धारण गरिएको छ। बहसका क्रममा कानुन व्यवसायीहरुले प्रधानमन्त्रीमा दाबी गरिएका शेरबहादुर देउवालाई प्रधानमन्त्रीमा नियुक्तिका लागि परमादेश जारी गर्न माग गरेका छन्। प्रतिनिधिसभा विघटनविरुद्ध शेरबहादुर देउवासहितका सांसदले दायर गरेको रिटमाथि बुधबारदेखि बहस सुरु भएको हो। बुधबार वरिष्ठ अधिवक्ताद्वय शम्भु थापा, बद्रीबहादुर कार्की, महादेव यादव अधिवक्ताद्वय खम्बबहादुर खाती र गोविन्द बन्दीले बहस गरेका थिए। त्यस्तै बिहीबारको बहसमा पनि कानुन व्यवसायीहरुले प्रधानमन्त्री बन्नका लागि आवश्यक बहुमतसहितका सांसदको हस्ताक्षरसहितको दाबी पेश गर्दा सो पदमा नियुक्त नगरेर संविधानको उल्लंघन भएको बताए। बिहीबार रिट निवेदक देउवाकै पक्षबाट वरिष्ठ अधिवक्ता रमणकुमार श्रेष्ठ, हरिहर दाहाल, प्रेमबहादुर खड्का, बोर्णबहादुर कार्की, मिथिलेशसिंह यादव, हरिप्रसाद उप्रेती, गान्धी पण्डित र खगेन्द्र अधिकारीले बहस गरेका थिए। प्रधानन्यायाधीश चोलेन्द्रशम्शेर जबरासहित न्यायाधीश दीपककुमार कार्की, मीरा ढुंगाना, ईश्वरप्रसाद खतिवडा र आनन्दमोहन भट्टराईको संवैधानिक इजलासले विपक्षीका नाममा कारण देखाउ ओदश जारी गर्दै जेठ ९ बाट निरन्तर सुनुवाइका लागी मुद्दा पेश गर्न भनेका थिए। सर्वोच्च अदालतले राष्ट्रपति कार्यालयसहित विपक्षीको नाममा आदेश दिएको थियो। निवेदकको तर्फबाट बहसको सुरुवातका लागि कुल १२ घण्टा र पछि जबाफी बहसका लागि ३ घण्टासहित कुल १५ घण्टा मात्र समय अदालतले तोकेको छ। मुद्दामा पक्ष तथा विपक्षका गरेर ४ सय बढी कानुन व्यवसायीले वकालतनामा दिएका छन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा जारी छ। पाँच दलका शीर्ष नेताले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६ (५) अन्तर्गत सरकार गठन गर्नका लागि प्रधानमन्त्री ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीले आन्दोलनसमेत गरेका थिए।"
ओलीको प्रश्न : प्रधानमन्त्री छान्ने काम अदालतको हो र ?,"काठमाडौं : प्रधानमन्त्री केपी ओलीले राजनीतिक विषयको टुंगो लगाउने थलो अदालतलाई बनाउने प्रयास भएको आरोप लगाएका छन्। शुक्रबार प्रधानमन्त्रीको निवास बालुवाटरमा परराष्ट्र मामिला अध्ययन प्रतिष्ठानको कार्यक्रममा बोल्दै ओलीले यस्तो बताएका हुन्। राजनीतिक विषयको टुंगो राजनीतिक संस्थाबाट लगाउनुपर्नेमा जोड दिँदै उनले विपक्षीले प्रधानमन्त्रीसमेत अदालतले छान्नुपर्छ भनेजस्तो गरेको भन्दै आपत्ति जनाएका हुन्। राजनीतिलाई जनतामा जान नदिने, संसदमा जान नदिने र राजनीतिको टुंगो अन्तै लगेर लगाउने प्रयास भएका छन्, ओलीले भने, प्रधानमन्त्री छान्ने ठाउँ पनि अदालतलाई बनाउन खोजेपछि अनि राजनीतिक विषयको टुंगो राजनीतिक संस्था वा राजनीतिक पार्टीहरुले लगाउनुपर्ने ठाउँमा अदालतबाट राजनीतिको फैसला खोजेपछि ! अदालतले त सबै संविधान र कानुनको कुरा गर्ने हो। राजनीतिको होइन। ओलीले अहिले अदालतको निर्णयले केहीलाई मज्जा आए पनि त्यो गलत अभ्यास भएको बताए। एकछिन मज्जा होला। मन्त्री हटाएर प्रधानमन्त्रीलाई काम गर्न अप्ठेरो भयो। खुच्चिङ पर्यो भनेहोलान्, ओलीले भने। ओलीले अदालतको न्याय सम्पादन र निष्पक्षतामाथि समेत प्रश्न गरेका छन्। २० मन्त्रीलाई पदमुक्त गर्ने अदालतको निर्णयमाथि प्रश्न गर्दै उनले निष्पक्षतामाथि प्रश्न गरेका हुन्। अदालतले फैसला गर्नुभन्दा अगाडि नै माओवादी केन्द्रका अध्यक्ष पुष्पकमल दाहाल प्रचण्डले दिएको अभिव्यक्तिप्रति उनले आशंका गरेका हुन्। कसैले अघिल्लै दिन घोषणा गरेका थिए। कसरी गरे त्यो पनि गजबै छ, ओलीले प्रचण्डको नाम नभरी अदालतमाथि आशंका गर्दै भने, धादिङमा अघिल्लै दिन भने, भोलि अदालतले हटाउँदैछ भन्ने सूचना मैले पाएको छु। न्याय निष्पक्ष निरुपण भयो कि अरु नै हिसाबले ? ओलीले सेटिङ शब्द खुब चलेको भन्दै अदालतमाथि शंका गरेका हुन्। उनले कुखुरो हराउनु छ भने अघिल्लै दिन धादिङमा स्याल करायो यो कसरी भयो भन्दै प्रश्न गरेका हुन्। सेटिङ भन्ने शब्द खुब चल्छ। नत्र भोेलिपल्ट कुखुरो हराउनु छ भने अघिल्लै दिन धादिङमा स्याल करायो। कसरी त्यो भयो त ?, ओलीले अदालतमाथि प्रश्न गर्दै भने, एउटा गम्भीर प्रश्न छ। ओलीले एकसाथ २० मन्त्रीको पदजाने गरी सर्वोच्च अदालतले असार ८ गते गरेको फैसलामाथि आशंका गरेका हुन्।"
राष्ट्रिय सभा बैठकका लागि आवश्यक तयारी गर्न निर्देशन,काठमाडौं : राष्ट्रिय सभा अध्यक्ष गणेशप्रसाद तिमिल्सिनाले १७ गतेबाट हुने राष्ट्रिय सभाको अधिवेशनका लागि आवश्यक तयारी गर्न निर्देशन दिएका छन् । मन्त्रिपरिषद्को सिफारिसमा राष्ट्रपति विद्यादेवी भण्डारीले असार १७ गतेका लागि राष्ट्रिय सभाको अधिवेशन आह्वान गरेकी छन् । राष्ट्रपतिबाट अधिवेशन आह्वान भएपछि शुक्रबार बानेश्वरस्थित संसद भवन पुगेर संसद सचिवालयका कर्मचारीलाई आवश्यक तयारी गर्न अध्यक्ष तिमिल्सिनाले निर्देशन दिएका हुन् । यसअघि शुक्रबार नै अध्यक्ष तिमिल्सिनाले विपक्षी दल नेपाली कांग्रेस र नेकपा माओवादी केन्द्रका दलका नेता तथा सचेतसँग संसद बैठक बारे परामर्श गरेका थिए ।
"कांग्रेस महाधिवेशन : विमलेन्द्र, शशांक र प्रकाशमानबीच महाराजगञ्जमा छलफल","काठमाडौं : १४ औं महाधिवेशन नजिकिएसँगै कांग्रेसका दोस्रो तहका नेताहरुले सक्रियता बढाएका छन्। शुक्रबार बिहान कांग्रेस उपसभापति विमलेन्द्र निधि, महामन्त्री डा शशांक कोइराला र पूर्वमहामन्त्री प्रकाशमान सिंहबीच महाराजगञ्जमा छलफल भएको छ। कांग्रेसका संस्थापक वीपी कोइराला, महेन्द्रनारायण निधि र गणेशमान सिंहका पुत्र तीनै जनाले सभापति आकांक्षा राखेका छन्। सभापति शेरबहादुर देउवाविरुद्ध गठबन्धन बनाउने तयारीमा रहेका नेताहरु शशांक निवास महाराजगञ्जमा छलफलमा जुटेका हुन्। नेताहरुबीच समसामयिक राजनीतिक र आसन्न महाधिवेशनमा कसरी जाने भन्ने विषयमा केन्द्रित रहेर छलफल भएको प्रकाशमान सिंहका प्रेस सहयोगी युपी लामिछानेले जानकारी दिए। उनकाअनुसार आजको छलफल सकारात्मक रहेको छ। देउवाले फेरि पनि सभापतिका लागि आफू तयार रहेको उद्घोष गरेपछि तीन नेताहरू सामूहिक छलफलमा जुटेका हुन्। एक्लाएक्लै अघि बढ्दा देउवालाई झन् सजिलो हुने भएकोले मिलेर साझा उम्मेदवारी दिने रणनीतिअनुसार छलफल भइरहेको छ। यस अगाडि पनि सोमबार कांग्रेस उपसभापति विमलेन्द्र निधि, महामन्त्री डा शशांक कोइराला र पूर्वमहामन्त्री प्रकाशमान सिंहबीच लञ्च मिटिङ भएको थियो। उपसभापति निधिले नेताहरुलाई निवासमै बोलाएका थिए। उनले आसन्न महाधिवेशनमा सभापति पदमा उम्मेदवारी दिने घोषणा गरिसकेका छन्। उपसभापति निधि सभापति देउवाका विश्वासिला पात्र हुन्। गुटमा मात्र नभई कांग्रेसमा देउवाको उत्तराधिकारीका रूपमा निधि चिनिन्छन्। विद्यार्थी राजनीतिदेखि निधिले देउवालाई बलियो साथ दिँदै आएका छन्। १३ औं महाधिवेशनमै देउवाले अर्को पटक निधिलाई सभापतिमा सहयोग गर्ने वचन दिएको कतिपय कांग्रेस नेता बताउँछन्। तर देउवाले सभापतिमै दोहोरिने चाहना राखेपछि पार्टीको नेतृत्व गर्ने निधिको चाहनामा चुनौती थपिएको छ। निधि महाधिवेशनसम्मै आफ्नो तयारीलाई अगाडि बढाउने र संस्थापनभित्रै आफ्नो पक्षमा माहोल बढाउँदै लैजाने पक्षमा छन्। सभापतिमा दोहोरिने देउवाको इच्छा बुझेका निधी दबाब बढाउँदै लैजाने रणनीतिमा छन्। महामन्त्री डा कोइरालाले पनि सभापति पदका लागि सक्रियता व्यापक बनाएका छन्। कोइरालाले सभापति देउवालाई आफूले मात्रै पराजित गर्न सक्ने दाबी गर्दै आएका छन्। कांग्रेसभित्र रहेको गुटको राजनीति अन्त्य गर्न पनि आफू सभापति बन्न खोजेको दाबी उनले गरेका छन्। सभापति पदका अर्का आकांक्षी पूर्वउपसभापति सिंह पनि हुन्। संसदीय दलको उपनेता भइसकेका सिंहले दलका नेतामा देउवासँग प्रतिस्पर्धा गरेका थिए। तीनै जना एकै ठाउँमा बसेर पटकपटक छलफलमा जुटेपछि कांग्रेसमा अहिले नयाँ तरंग आएको छ। देउवाले पनि प्रदेशस्थित अगुवा नेतासँग छलफल गर्ने र धारणा बुझ्ने अभियान सुरु गरिसकेका छन्। कांग्रेस महाधिवेशन भदौ १६ देखि १९ गतेसम्म निर्धारित छ। कोरोनाका कारण हुनेनहुनेमा भने अधिकांश नेता नै सशंकित छन्। सभापतिका लागि यसपाली देउवा, वरिष्ठ नेता रामचन्द्र पौडेल, महामन्त्री डाशशांक कोइराला, केन्द्रीय सदस्य डा शेखर कोइराला, उपसभापति विमलेन्द्र निधि, कृष्णप्रसाद सिटौलालगायतले रुचि देखाएका छन्।"
कर्णाली स्वास्थ्य विज्ञानमा मापदण्ड विपरीत पदाधिकारी नियुक्त,"जुम्ला : कर्णालीको आसा र भरोसाको केन्द्र जुम्लाको कर्णाली स्वस्थ्य विज्ञान प्रतिष्ठान व्यक्ति विशेषको चलखेलको केन्द्र बन्दै गएको छ। यसको प्रत्यक्ष उदाहरण हो प्रतिष्ठानको कार्यकारी नेतृत्वको रुपमा चयन हुने उपकुलपति नियुक्ति प्रक्रिया। देशको उही नियम, कानुन र प्रक्रियाले बनाएका र उस्तै हैसियतका सबै प्रतिष्ठानका उपकुलपतिको योग्यता उस्तै हुने भए पनि कर्णाली स्वास्थ विज्ञान प्रतिष्ठानको उपकुलपति लागि फरक योग्यता हुँदा पनि हुने देखिएको छ। देशका अरु प्रतिष्ठान र कर्णालीको उपकुलपतिका लागि चाहिने योग्यताको प्रावधान फरक छ। राष्ट्रिय स्वास्थ विज्ञान प्रतिष्ठान, बिपी स्वास्थ विज्ञान प्रतिष्ठान, पाटन स्वास्थ्य विज्ञान प्रतिष्ठान र पोखरा स्वास्थ्य विज्ञान प्रतिष्ठानमा मान्यता प्राप्त शिक्षण संस्थाबाट चिकित्सा शास्त्र विषयमा कम्तिमा स्नातकोत्तर उपाधि प्राप्त गरी प्राध्यापक वा मन्त्रालय सम्बद्ध निकायमा कम्तीमा एघारौं तह वा सो सरहको पदमा काम गरेको हुनुपर्ने व्यवस्था छ। कर्णाली स्वास्थ विज्ञान प्रतिष्ठान मान्यता प्राप्त शिक्षण संस्थाबाट चिकित्सा शास्त्र विषयमा कम्तीमा स्नातकोत्तर उपाधि प्राप्त गरी कम्तीमा सहप्रध्यापक वा मन्त्रालय सम्बद्ध निकायमा कम्तीमा दशौं तह वा सो सरहको पदमा काम गरेको हुनुपर्ने भन्ने छ। अन्य प्रतिष्ठानमा उपकुलपति हुन प्राध्यापक हुनुपर्ने प्रावधान भए पनि कर्णालीमा सह प्राध्यापक भए हुने उल्लेख छ। यस्तो प्रावधान राख्नुको एउटै तर्क भनेको कर्णाली जस्तो दुर्गममा प्राध्यापक जान मान्दैनन् भन्ने थियो। तर यस अघि उपकुलपतिमा प्रा डा राजेन्द्र राज वाग्ले र प्रा डा पारसकुमार आचार्य नियुक्त भएको तथ्यले कर्णालीमा प्राध्यापक जान मान्दैनन् भन्ने तर्कलाई खण्डन गरिदिएको छ । उनीहरुको कार्यकाल सकिए लगत्तै मलाई उपकुलपति बनाइयोस भनी आवेदन दिने अन्य प्रतिष्ठानको तुलनामा कर्णाली प्रतिष्ठानमा धेरै थिए। कर्णाली प्रतिष्ठानको उपकुलपति नियुक्ति गरियोस् भनेर आवेदन दिने २१ जनामा प्राध्यापक धेरै थिए। जसले सत्ताको कर्णाली प्रतिको नजर पुरै गलत हो भनेर प्रमाणित गरिदिएको छ। प्राध्यापक नै भएपनि राजनीतिक भागबन्डाको आधारमा नियुक्त भएका कुलपति वाग्लेले कर्णाली प्रतिष्ठानलाई अव्यवस्थापनको कच्ची राजमार्गमा धकेल्ने कामको थालनी गरेका थिए। प्रतिष्ठानमा कार्यरत चिकित्सक, स्वास्थ्यकर्मी र कर्मचारीको हचुवाको आधारमा गरिने बढुवा प्रक्रियालाई एउटा उदाहरणको रुपमा लिन सकिन्छ। हालै प्रधानमन्त्री केपी ओलीले नियुक्त गरेका कर्णाली स्वास्थ्य विज्ञान प्रतिष्ठानका उपकुलपति डा मंगल रावललाई तत्कालीन उपकुलपति वाग्लेले २०७७ मंसिर २२ मा प्राज्ञिक परिषदको बैठकबाट निर्णय गरेर उपप्राध्यापकबाट सहप्राध्यापकका रुपमा कामकाज गर्ने गरी थप जिम्मेवारी दिएका थिए। थप जिम्मेवारी भनेको सहप्राध्यापक सँधैका लागि हो होइन भनी गरिएको प्रश्नमा निवर्तमान उपकुलपति वाग्लेले जवाफ दिन इन्कार गरे। तर उनको थप जिम्मेवारी दिने प्रक्रिया नै गलत भनि प्राडा रामप्रसाद उप्रेतीले सर्वोच्च अदालतमा दायर गरेको रिट उपर न्यायाधीश ईश्वरप्रसाद खतिवडाको एकल इजलासले सुनुवाइ गर्दै प्रतिष्ठानको नाममा अन्तरिम आदेश जारी गरेको छ। सर्वोच्चको आदेशमा भनिएको छ, अन्तरिम आदेश माग गरेतर्फ विचार गर्दा, दुवै पक्षसँग छलफल गरी टुंगो लगाउन उपयुक्त हुने देखिँदा मिति २०७७ वैशाख ३ गते दुवै पक्षलाई अन्तरिम आदेशको छलफलको निम्ति उपस्थित हुन सूचना दिई, अन्तरिम आदेश सम्बन्धमा छलफलको लागि पेश गर्नु र सो अन्तरिम आदेश छलफलको अवस्थासम्मका लागि कर्णाली स्वास्थ्य विज्ञान प्रतिष्ठानको उपकुलपति पदमा नियुक्त गर्ने लगायत सहकुलपतिको मिति २०७७ चैत्र १७ को निर्णय, प्रतिष्ठानको मिति २०७७ भदौ १४ र मिति २०७७ मंसिर २२ को निर्णयसमेत कार्यान्वयन नगरी यथास्थितिमा राख्न भनी सर्वोच्च अदालत नियमावली, २०७४ को नियम ४९ को उपनियम (२)(ख) बमोजिम अल्पकालीन अन्तरिम आदेश जारी गरिदिएको छ। सर्वोच्चले २०७७ मंसिर २२ को निर्णय कार्यान्वयन नगरी यथास्थितिमा राख्न भनि दिएको आदेशले वर्तमान उपकुलपति डा रावल सहप्राध्यापक नभई उपप्राध्यक रहेको प्रष्ट पारेको छ। यसले उनी उपकुलपतिको उम्मेदवारसम्म हुनलाई अयोग्य ठहर्छन्। तर, सर्वोच्च अदालतले २०७७ चैत्र २० मा गरेको निर्णय समेतको हवला दिँदै प्रधानमन्त्री ओलीले ०७७ चैत २२ गते डा मंगल रावललाई उपकुलपति नियुक्त गरेका छन्। रिट निवेदक प्रा डा उप्रेतीका अनुसार प्रधानमन्त्री ओलीले सर्वोच्चको आदेशलाई पालना नगरी अदालतको अवहेलना गरेका छन्। प्रधानमन्त्री ओलीले अदालतको अवहेलना गरेका कयौं उदाहरण छन्। यो थप एक मात्र हो उनले भने, घउनले आफ्नै मान्छे नियुक्त गर्ने हो भने पनि योग्तालाई ख्याल गर्नुपथ्र्यो। कर्णाली प्रतिष्ठानलाई दोस्रो दर्जाका बनाउन प्रधानमन्त्री बाटै गलत कदम चालिएको छ। यसरी उपकुलपति नियुक्ति गरेपछि प्रतिष्ठानका केही महत्वपूर्ण कार्यक्रमलाई असर पर्ने देखिन्छ। त्यस लगत्तै प्रा डा भोला श्रेष्ठ र प्रा डा तरुण पौडेल र प्रा डा रामप्रसाद उप्रेतीले प्रतिष्ठान छोडेका छन्। सिनियर डिन प्रो डा रेशम ब रानालाई निकालेर आफू निकटका जुनियरलाई मेडिकल डिन बनाउने खेल भइरहेको छ। जसले निकट भविष्यमा सुरु हुने एमबीबीएस र चलिरहेको एमडी कार्यक्रमलाई प्रत्यक्ष रुपमा असर पार्ने प्रतिष्ठानका एक चिकित्सकले बताए । अदालतको अन्तरिम आदेश भनेको पनि कानुन हो। यदि आदेशको पालना भएन भने अदालतको मानहानी हुने अधिवक्ता अनिता तिमिल्सिनाले बताइन्। २०७७ चैत्र २० मा सर्वोच्चनले अन्तरिम आदेश दिइसकेपछि कुनै पनि निर्णय गर्न मिल्दैन, उनले भनिन्, २०७७ चैत २२ मा प्रधानमन्त्रीले गरेको उक्त नियुक्ति बदर गरीपाऊ भनेर अदालत जान सकिन्छ। उनका अनुसार यसरी नियुक्त व्यक्तिले गरेका हरेक निर्णय अमान्य हुन्छन् भने अदालतको आदेशले बदर गरिदिन सक्छ। यसरी रिट निवेदनमा पर्न थालेपछि उपकुलपति रावलले प्रतिष्ठान संचालको सबै भन्दा बलियो मानिने सभा सदस्य अथवा सिनेट सदस्यमा राष्ट्रपति विद्यादेवी भण्डारीका देवर कैलाशकुमार भण्डारी र प्रधानमन्त्री निकट डा धर्मकान्त बास्कोटा, अर्को एमाले नेता विष्णु पौडेलका ज्वाइँ डा गौरव ढकाललाई एकेडेमी काउन्सिलमा नियुक्त गरेका छन्।"
बैंक नहुँदा सदरमुकाम धाउन बाध्य,"जाजरकोट : जुनीचाँदे गाउँपालिकामा एउटा पनि बैंक स्थापना नहुँदा सेवाग्राही सदरमुकाम धाउन बाध्य छन्। विभिन्न आयोजनाको रकम निकासा, कर्मचारी तलब भत्ता, सामाजिक सुरक्षा भत्ता लगायतका रकमको चेक साट्न जिल्ला सदरमुकाम खलंगा जानुपर्ने बाध्यता रहेको स्थानीयको गुनासो छ। सबै सेवा सुविधा गाउँमै उपलब्ध गराउने भनेर संघीय संरचना अन्र्तगत स्थानीय सरकारको अवधारण अघि सारिए पनि जाजरकोट दुर्गम यो गाउँपालिकामा अझै स्थानीयले गाउँमै सिंहदरबार आएको अनुभुति गर्न नपाएको जुनीचाँदे १ का विरेन्द्र शाहीले बताए। सामान्य बैकिङ्ग कारोवारका लागि पनि दुई दिन पैदलै हिँडेर सदरमुकाम धाउनु पर्ने बाध्यता रहेको उनको भनाइ छ। भर्खर ट्याक खोलेका सडक वर्षातका कारण बन्द छन्। दुई दिन पैदल हिँडेर सदरमुकाम गएर चेक साट्नु पर्ने बाध्यता छ, उनले भने, स्थानीय सरकारको पहिलो कार्यकाल सकिन लाग्दा पनि नागरिकले सास्ती पाउन छोडेका छैनन्। प्रशासनिक केन्द्रको टुङ्गो नलागेका कारण सदरमुकामबाटै सेवा दिँदै आएको गाउँपालिकाले सरकारले अस्थायी केन्द्र तोकेको जुनीचाँदेको मजकोट परालेबाट केन्द्रिकृत सेवा प्रवाह गर्न थालेको ८ महिना बितेको छ तर अहिलेसम्म बैंक स्थापना नहुँदा जुनीचाँदेवासी चेक सटाउन खलंगा आउन बाध्य छन्। स्थानीय तहको निर्वाचन सम्पन्न भएको साढे तीन वर्षपछि जुनीचाँदेको परालेबाट सेवा दिन थालेका छौं तर बैंक नहुँदा बैंकिक कारोवारका लागि सदरमुकाम धाउनुको विकल्प छैन। खाता खोल्न र सामान्य भुक्तानीका लागि पनि सदरमुकाम नै जानु पर्छ कार्यबाहक अध्यक्ष शिवा आचार्यले भनिन्, हालसम्म जिल्ला सदरमुकाम खलंगाबाट सेवा दिनुपर्ने हाम्रो कुनै रहर नभएर बाध्यता थियो, प्रशासनीक केन्द्रको विवाद सर्वोच्च अदालतमा पुगेको छ, तत्काल कार्यसम्पादनका लागि सरकारले राजपत्रमा प्रकाशित गरेको स्थान परालेबाट अस्थायी रुपमा भएपनि सेवा प्रवाह गर्न खोजीरहेका छौं। तर बैक नहुँदा फेरी पनि हामी समस्यामै छौँ। सुरक्षाको कारण बैंक पराले जान मानिरहेको छैन। अस्थायी रुपमा भए पनि केन्द्रिकृत तरिकाले परालेबाटै सबै सेवाहरु प्रवाह गर्न अस्थायी प्रहरी पोष्ट स्थापनाको प्रकृयालाई अगाडि बढाए पनि सुनुवाइ नभएको कावा अध्यक्ष आचार्यको भनाइ छ। गाउँपालिकाको केन्द्र सानाखोला गर्ने कि लुहादह राख्ने विवाद सर्वोच्च अदालतमा करीब चार वर्षदेखि थाती छ। ६ महिना भित्र केन्द्र तोके सामान्य बहुमतले निर्णय गर्न सकिने प्रावधान छ। जुनीचाँदे गाउँपालिकाको केन्द्र ६ महिना भित्र तोक्न नसक्दा विवाद बल्झिएको थियो। गाँउपालिका अध्यक्ष लगायतले लुहादह केन्द्र बनाउने दुई तिहाई बहुमतले निर्णय गरेको दाबी गरिरहँदा सानाखोला केन्द्र हुनुपर्छ भन्नेहरुले किर्ते हस्ताक्षर गरेर बहुमत पुरयाईएको हुँदा निर्णय बदर गर्न माग गदै सर्वोच्चमा मुद्दा दायर गरेका थिए। फैसला नहुँदा केन्द्र विवाद कायमै छ। केन्द्र विवादले लामो समय देखि सदरमुकामबाटै गाउँपालिकाको प्रशासनिक कार्य हुँदै आएको थियो।"
"आठराई त्रिवेणी गाउँपालिकाको योजनाः कक्षा ११ र १२ मा निःशुल्क, डाक्टर पढ्नेलाई ५० प्रतिशत छात्रवृत्ति","ताप्लेजुङ : ताप्लेजुङको आठराई त्रिवेणी गाउँपालिकाले माध्यामिक तहसम्मको शिक्षा निःशुल्क बनाउने योजना ल्याएको छ । पालिकाले कक्षा ११ र १२ को अध्ययन गर्ने विद्यार्थीले आगामी वर्षदेखि कुनै पनि शुल्क तिर्नु नपर्ने व्यवस्था गरेको हो । बिहीबार एघारौं गाउँसभामा आर्थिक वर्ष २०७८०७९ को नीति तथा कार्यक्रम प्रस्तुत गर्दै गाउँपालिका अध्यक्ष विश्वनाथ सिटौलाले विद्यालय तहको शिक्षास्तर उकास्न लागि परेको बताए । प्रत्येक माध्यामिक विद्यालयबाट एकएकजना उत्कृष्ट विद्यार्थीलाई गाउँपालिकाले प्राविधिक शिक्षा अध्ययनका लागि छात्रवृत्ति दिने, शैक्षिक क्षेत्रलाई राजनीतिक हस्तक्षेतमुक्त बनाउने, प्राविधिक शिक्षालय स्थापना प्रक्रिया थाल्ने नीति तथा कार्यक्रममा उल्लेख छ । कोरोना माहामारीको समस्या भोगिरहेको उक्त गाउँपालिकाले आगामी आर्थिक वर्षदेखि एमबीबीएस डाक्टर अध्ययन गर्ने विद्यार्थीलाई ५० प्रतिशत अनुदान दिने निर्णय गरेको छ । चिकित्सा शिक्षा आयोगको प्रवेश परीक्षा उत्तिर्ण गरेका पालिकाभित्रका विद्यार्थीलाई उक्त अनुदान दिने गाउँपालिकाको योजना छ । सभामा गाउँपालिका उपप्रमुख मञ्जु पौड्याल भट्टराईले आगामी वर्षको लागि ४४ करोड ३० लाख ९३ हजार ९ सय ८० रुपैयाँको बजेट प्रस्तुत गरिन् । बजेटमा शिक्षा र स्वास्थ्यपछि जनसहभागिता जुट्ने याजनालाई प्राथमिकतामा राखिएको छ । आठराई त्रिवेणीको एउटै नारा, स्वस्थ रहुन् गाउँले सारा नारा तय गरेको गाउँपालिकाले सबै वडामा स्वास्थ्य चौकि निर्माण गर्ने, पूर्ण सरसफाईयुक्त गाउँपालिका बनाउन अभियान सञ्चालन गर्ने, कडा रोग लागेका विपन्न परिवारलाई १५ हजार सहायता प्रदान गर्ने, घरभित्रको घुवाँमुक्त गाउँपालिका घोषणा गर्न अभियान सञ्चालन गर्ने उल्लेख छ । त्यस्तै स्वास्थ्य शिविर सञ्चालन गर्ने, गर्भवति महिलालाई नियमित स्वास्थ्य जाँच गर्न प्रोत्साहन गर्ने, सुत्केरीका लागि पोषिलो खाना कार्यक्रम गर्ने, एक घर एक धारा निर्माण गर्ने, पानीको मुहान संरक्षणलाई उच्च प्राथमिकता दिने, वृक्षारोपण अभियान सञ्चालन गर्ने नीति गाउँपालिकाले लिएको छ । सबै वडामा केन्द्रीय विद्युत् प्रशारण लाइन विस्तार गर्ने, सबैभन्दा बढी कर तिर्ने करदातालाई सम्मान गर्ने, मापदण्ड अनुसारको खेलमैदान निर्माण गर्ने, खेलकुदको विकासका लागि प्रशिक्षकको व्यवस्था गरी विभिन्न खेलका खेलाडी उत्पादन गर्ने लक्ष्य गाउँपालिकाले राखेको छ । उत्कृष्ट कर्मचारी सम्मान, हरेक विद्यालयमा बालमैत्री धारा र बालमैत्री खेलमैदान निर्माण, ज्येष्ठ नागरिकको सम्मानमा विषेश कार्यक्रम सञ्चालन गर्ने, सुकुम्बासीलाई आवाशका लागि निःशुल्क जग्गादाताको खोजि गरी जग्गा उपलब्ध गराउने, विपन्न तथा दलित परिवारहरुको फुसको छानो भएको घरहरुलाई टिनको छानाको व्यवस्था गर्ने, विपन्नलाई सम्पन्न बनाउन सहयोग गर्ने तथा टुहुरा बालबालिकालाई पालनपोषण गर्ने व्यत्ति वा संघसंस्थालाई सम्मान गर्ने, हरेक वडामा मेलमिलापकर्ता उत्पादन गर्दै मेलमिलाप केन्द्र सथापना गर्नेसमेत आठराई त्रिवेणी गाउँपालिकाले नीति लिएको छ ।"
विपक्षी गठबन्धन राजतन्त्र फर्काउने दुष्कर्म गर्दैछन् : मुख्य सचेतक भट्टराई,"काठमाडौं : राष्ट्रिय सभाका नेकपा एमालेका मुख्य सचेतक खिमलाल भट्टराईले विपक्षी गठबन्धन मिलेर देशमा राजतन्त्र फर्काउन थालेको आरोप लगाएका छन् । शुक्रबार फेसबुकमार्फत उनले लोकतन्त्र र अग्रगमनको जामाभित्र शेरबहादुर देउवा,प्रचण्ड, माधवकुमार नेपाल र उपेन्द्रहरुले पञ्चायत र राजतन्त्रतिर मुलुकको राजनीतिलाई फर्काउने दुष्कर्म गरेकाले होसियार बन्न आह्वान गरेका छन् । बहुदलीय व्यवस्थामा निर्दलीय अभ्यास हुन नसक्ने धारणा राख्दै भट्टराईले विपक्षी गठबन्धन निर्दलीय अभ्यासको निम्ति दाम्लो चुँडाएर लागेको टिप्पणी गरे । बहुदलीय व्यवस्थामा निर्दलीय अभ्यास हुन सक्दैन । यद्यपि विपक्षी गठवन्धन निर्दलीय अभ्यासको निम्ति दाम्लो चुडाएर लागेको छ ।उनले भनेका छन् लोकतन्त्र र अग्रगमनको जामाभित्र गठबन्धनको नेताहरू शेर बहादुर देउवा, प्रचण्ड, माधवकुमार नेपाल र उपेन्द्रहरूले पञ्चायत र राजतन्त्रतिर मुलुकको राजनीतिलाई फर्काउने दुष्कर्म गर्दै हुनुहुन्छ। होसियार बनौं। संविधानको धारा ७६ (५) सांसद् र दल दुवैलाई हो । प्रधानमन्त्रीको उम्मेदवार हुन दलको निर्णय, समर्थन जरुरी पर्दैन । तर उनलाई प्रधानमन्त्री हुनको लागि दलको समर्थन आवश्यक हुन्छ । उनले दलहरूको समर्थन लिनु पर्ने हुन्छ । नेता भट्टराईले लेखेका छन्,उपधारा ५ मा धारा ७६ को उपधारा २ अनुसार भन्ने उल्लेख भएकोले दलले समर्थन गर्नुपर्ने र सांसदलाई ह्वीप लाग्ने निश्चित छ । ७६ (५) दलीय प्रयोगका लागि होइन नेताहरूलाई कलमको तीर प्रचण्डलाई लक्षित गर्दै मुख्यमन्त्री पोखरेलले भने, पूर्व राजालाई गुहार्ने काम पूरा भयो बिहीबार सम्पादकसँगको अन्तरक्रियामा प्रचण्डले राष्ट्रपतिको आलोचना गर्ने नाममा राजसंस्था र राजाको प्रशंसा गरेका थिए। म नै राज्य हुँ भन्दै प्रधानमन्त्री हिँड्नुभएको छ। बाटाबाटाबाट मन्त्री टिपेको छ। संवैधानिक निकाय त यति कमजोर छन् कि, त्यतिको कहिल्यै थिएनन्, उनले भनेका थिए, राष्ट्रपति कार्यालय बदनाम भएको छ। योभन्दा राजा हुँदा शान थियो। अहिले शान, मान, इज्जत केही छैन। राष्ट्रपति विद्यादेवी भण्डारीले इज्जत, मान र प्रतिष्ठा गुमाएको उल्लेख गर्दै उनले अहिलेको राष्ट्रपति संस्थाभन्दा राजा नै ठीक रहेको बताउँदै भनेका थिए,कमसेकम राजाको सान त थियो।"
आठवर्षदेखि खोरमा थुनिएका १२ वर्षीय बालकको उद्धार,"फिदिम : विगत आठ वर्षदेखि खोरमा थुनिएका १२ वर्षीय बालकको उद्धार गरिएको छ । हिलिहाङ गाँउपालिका ६ किवाका भीमप्रसाद थोक्लिहाङका १२ वर्षीय नाति सुसनलाई खोरमुक्त गराएको हो । खोरमा थुनिएका सुसनको विषयमा अन्नपूर्ण पोस्टमा समाचार छापिएपछि उनको उद्धार भएको हो । राष्ट्रिय बाल अधिकार परिषद, बालहेल्पलाइन १०९८ अन्तर्गत मानवअधिकार मञ्च इलामले सुसनको उद्धार गरेको हो । सुसनलाई नेपाल अपाङ्गता संघ खगेन्द्र नवजीवन केन्द्र झापामा राखिने भएको छ । खगेन्द्र नवजीवन केन्द्रले सुसनको हेरचाह गर्नेछ,बाल हेल्पलाइन १०९८ इलामका प्रमुख भक्तबहादुर थामिले भने, अन्नपूर्ण पोस्टमा समाचार आएपछि बालकको बारेमा जानकारी लिएर उद्धार गरेका हौँ । दिर्घकालिन संरक्षण, हेरचार, आवश्यक उपचार र पुनस्र्थापनाका लागि सुसनको उद्धार गरिएको हो ।' नातीको उद्धार भएपछि हजुरआमा ललिताकुमारी थोक्लिहाङले खुसी व्यक्त गरेकी छिन् । अब नाती ठिक भएर घर आउँछ भन्ने लागेको छ,ललिताकुमारीले भनिन् नातीको राम्रो हेरचाह गर्दिनुहोला । यसकारण सुसनलाई खोरमा थुनिएको थियो भीमप्रसादकी जेठी छोरी जुनिशाको कोखबाट सुसनको जन्म भएको थियो । १२ वर्षीय सुसनले अहिलेसम्म आफ्नो बुवा पाउन सकेका छैनन् । उनले बुवा चिन्न र देख्न पनि पाएका छैनन्। अविवाहित हुँदै जुनिशाले सुसनलाई जन्माएकी थिइन् । सुसनकी हजुर आमा ललिता कुमारीका अनुसार सुभाङ निवासी छवि योङहाङसँगको शारीरिक सम्पर्कबाट जुनिशाले सुसनलाई जन्माएकी थिइन् । नाती जन्मिएपछि छबियोङहाङलाई छोरी जिम्मा दिन खोजेका थियौँ,ललिताकुमारीले भनिन् छबिको घरमा जेठी श्रीमति भएकाले उनले छोरी र नातीलाई स्वीकार गर्न नमाने पछि नातीलाई हामीले नै राखेर हेरचाह गरिरहेका छौं । त्यसपछि उनी हाम्रो सम्पर्कमा छैनन् । बच्चा र आमा जिम्मा दिन खोजेपछि छबि सम्पर्कबिहीन भएको उनीहरुको आरोप छ । सुसनकी आमा जुनीसाले पोखराका एक पुरुषसँग विवाह गरिसकेकी छिन् । त्यसपछि सुसनले मामली घरमा खोरमा थुनिएर दिन कटाइरहेका थिए । सुसनको स्वास्थ्यमा समस्या आएपछि उनी खोरमा थुनिएका थिए। सुसनका मामा जुरेर थोक्लिहाङकाअनुसार सानोमा सुसन निकै तेजिला थिए । उनी बालविकास केन्द्रमा पढथे। भाञ्जो एक दिन अचानक बिरामी भए, जुरेनले भने बिरामी भएर ओछ्यान परेपछि भाञ्जो कहिल्यै उठेनन् । बिरामी परेपछि सुसनको बोली हराएको र मानसिक सन्तुलन गुमेको परिवारको भनाइ छ । सुसन चार वर्षका हुँदादेखि बिरामी परेका थिए । भाञ्जाको उपचारका लागि हामीले धेरै प्रयत्न गर्यौ, जुरेनले भने, उपचार नलागेपछि भाञ्जालाई खोरमा राख्न बाध्य हुनुपरेको हो । सुसन अहिले कुजिन थालेका थिए । उनी राम्रोसँग हिँड्न पनि नसक्ने अवस्थामा छन् । सुसनलाई खोरभित्रै खान दिइन्थ्यो । उनी खोरभित्रै फोहोर मैला टिप्थे । हजुर आमा ललिताकुमारीले सुसनलाई कहिलेकाँही खुवाउने गर्थिन । उसको बावुले पनि जिम्मा लिएन,ललिताकुमारीले भनिन् नातीको स्वास्थ्य विग्रिदै गएपछि चिन्ता पनि थपिदै गएको छ।'"
"रिट निवेदकको २ घण्टा ३५ मिनेट समय बाँकी, अर्को सुनवाइ आइतबार","काठमाडौं : प्रतिनिधिसभा विघटनसम्बन्धी रिटमा सर्वोच्च अदालतको संवैधानिक इजलासमा तेस्रो दिनको बहस सकिएको छ। कांग्रेस सभापति शेरबहादुर देउवासहित १४६ सांसदले दायर गरेको रिटमा सुनुवाइ जारी छ। बुधबारदेखि सुरु भएको बहस आइतबारसम्म जारी रहने भएको छ। रिट निवेदक पक्षलाई छुट्याइएको समय बाँकी रहेकाले बहस आइतबारलाई लम्ब्याइएको हो। रिट निवेदकतर्फका कानुन व्यवसायीलाई छुट्याएको समय अब २ घण्टा ३५ मिनेट बाँकी छ। अब रिट निवेदकका वकिलहरुको बहस सकिएलगत्तै सरकारी पक्षको बहस सुरु हुनेछ । शुक्रबार वरिष्ठ अधिवक्ता श्रीहरी अर्याल, अधिवक्ता डा दिनमणि पोखरेल, सुनिल पोखरेल, टीकाराम भट्टराई, वरिष्ठ अधिवक्ता मुक्ति प्रधान र गोपालकृष्ण घिमिरेले बहस गरेका थिए। उनीहरुले एकपटक संसदमा विश्वासको मत गुमाएको व्यक्ति फेरि प्रधानमन्त्री बन्न नहुने तर्क गरेका थिए। देउवालाई प्रधानमन्त्रीमा नियुक्त नगरिनु असंवैधानिक भन्दै उनीहरुले राष्ट्रपति विद्यादेवी भण्डारीले संविधानको अधिकार प्रयोग गर्ने होइन, संविधानको दिएको कर्तव्य निर्वाह गर्ने हो, देउवाको दाबी पुगेन भन्ने अधिकार राष्ट्रपतिलाई होइन, संसद्लाई छ भन्दै आफ्ना तर्क राखेका थिए। बहसका क्रममा कानुन व्यवसायीहरुले प्रधानमन्त्रीमा दाबी गरिएका शेरबहादुर देउवालाई प्रधानमन्त्रीमा नियुक्तिका लागि परमादेश जारी गर्न माग गरेका छन्। प्रतिनिधिसभा विघटनविरुद्ध शेरबहादुर देउवासहितका सांसदले दायर गरेको रिटमाथि बुधबारदेखि बहस सुरु भएको हो। बुधबार वरिष्ठ अधिवक्ताद्वय शम्भु थापा, बद्रीबहादुर कार्की, महादेव यादव अधिवक्ताद्वय खम्बबहादुर खाती र गोविन्द बन्दीले बहस गरेका थिए। त्यस्तै बिहीबारको बहसमा पनि कानुन व्यवसायीहरुले प्रधानमन्त्री बन्नका लागि आवश्यक बहुमतसहितका सांसदको हस्ताक्षरसहितको दाबी पेश गर्दा सो पदमा नियुक्त नगरेर संविधानको उल्लंघन भएको बताए। बिहीबार रिट निवेदक देउवाकै पक्षबाट वरिष्ठ अधिवक्ता रमणकुमार श्रेष्ठ, हरिहर दाहाल, प्रेमबहादुर खड्का, बोर्णबहादुर कार्की, मिथिलेशसिंह यादव, हरिप्रसाद उप्रेती, गान्धी पण्डित र खगेन्द्र अधिकारीले बहस गरेका थिए। प्रधानन्यायाधीश चोलेन्द्रशम्शेर जबरासहित न्यायाधीश दीपककुमार कार्की, मीरा ढुंगाना, ईश्वरप्रसाद खतिवडा र आनन्दमोहन भट्टराईको संवैधानिक इजलासले विपक्षीका नाममा कारण देखाउ ओदश जारी गर्दै जेठ ९ बाट निरन्तर सुनुवाइका लागि मुद्दा पेश गर्न भनेका थिए। सर्वोच्च अदालतले राष्ट्रपति कार्यालयसहित विपक्षीको नाममा आदेश दिएको थियो। निवेदकको तर्फबाट बहसको सुरुवातका लागि कुल १२ घण्टा र पछि जबाफी बहसका लागि ३ घण्टासहित कुल १५ घण्टा समय अदालतले तोकेको छ। मुद्दामा पक्ष तथा विपक्षका गरेर ४ सय बढी कानुन व्यवसायीले वकालतनामा दिएका छन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा जारी छ। पाँच दलका शीर्ष नेताले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६ (५) अन्तर्गत सरकार गठन गर्नका लागि प्रधानमन्त्री ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीले आन्दोलनसमेत गरेका थिए। प्रधानन्यायाधीश चोलेन्द्र शमशेर जबरा नेतृत्वको संवैधानिक इजलासमा निरन्तर सुनुवाइ भइरहेको छ ।"
६ वर्षीया भतिजी बलात्कार गरेको आरोपमा काका पक्राउ,"दमौलीः व्यास ९ मा एक आश्चर्यजनक बलात्कारको घटना सार्वजनिक भएको छ । छ वर्षीया बालिका बालात्कारको गरेको आरोपमा ५६ वर्षीय उनकै काका पक्राउ परे पछि घटना सार्वजनिक भएको हो । घटना गत असार ६ गतेको हो। ती पुरुषले आफ्नै भाइकी छोरी बलात्कार गरेको प्रहरी अनुसन्धानबाट खुलेको छ। आमा खेतमा गएका बेला ती पुरुषले भतिजीमाथि बलात्कार गरेका थिए । बालिकाका बुवा भने काठमाडौंमा छन् । घरमा कोही नभएको मौका छोपी ती पुरुषले बलात्कार गरेको खुलेको प्रहरी नायब उपरीक्षक युवराज तिमल्सेनाले बताए । घटना भएकै दिन साँझ प्रहरीले उनलाई पक्राउ गरेको थियो । बालिकाको भने केही दिनअघि दमौलीमा उपचार गरिएको छ । व्यास ९ का वडाध्यक्ष सुरेश थापाले घटना सुनेपछि निष्पक्ष अनुसन्धानका लागि प्रहरीलाई सघाएको बताए । यस्तो घटनामा कोही कसैको पनि दबाब रहँदैन, उनले भने,अनुसन्धानमा प्रहरीलाई सघाएका छौं ।"
२४ घण्टामा ५४५५ जनाले जिते कोरोना : २७ जनाको मृत्यु,कठमाडौं : पछिल्लो २४ घण्टामा पाँच हजार ४५५ जनाले कोरोना भाइरस (कोभिड१९) संक्रमण जितेका छन्। स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या पाँच लाख ७६ हजार ४१३ पुगेको छ। त्यसैगरी २४ घण्टामा १४ हजार ३५१ जनाको परीक्षण गर्दा २४ सय ७६ जनामा संक्रमण पुष्टि भएको छ। योसँगै नेपालमा संक्रमितको संख्या ६ लाख ३१ हजार १५२ पुगेको छ। एन्टिजेन विधिबाट परीक्षण गरिएकामध्ये ३० हजार ६८९ जनामासमेत संक्रमण देखिएको छ। सँगै २४ घण्टामा २७ जनाको मृत्यु भएसँगै नेपालमा कोरोनाले मृत्यु हुनेको संख्या ८ हजार ९४५ पुगेको मन्त्रालयले जनाएको छ। नेपालमा संक्रमित निको हुने दर ९१ द्यशमलव ३ प्रतिशत रहेको छ।
अनलाइन कक्षाको अनुभव शेयर गर्दा १०० रुपैयाँ : विजयीलाई ल्यापटप उपहार,"काठमाडौं : कोरोना महामारीपछि सिंगो शैक्षिक पछाडि धकेलिने चिन्ता बढ्दै गएको छ । सरकारले शैक्षिक शत्रलाई प्रभावित हुन नदिन वैकल्पिक सिकाईका माध्मयबाट पढाई सञ्चालन गर्ने तयारी गरिरहेको छ । अनलाइन कक्षा तथा वैकल्पिक माध्यमबाट सञ्चालन हुने कक्षालाई नै सरकारले मान्यता दिनेछ । पछिल्ला दिनमा वेद सिस्टम अनलाइन सिकाइका लागि उपयुक्त माध्यम बनेको छ । जसले हाल ६ सय ५० भन्दा बढी विद्यालयलाई प्रविधिमार्फत प्रभावकारी सञ्चालनका साथै भर्चुअल माध्यमबाट कक्षा सञ्चालनमा सहयोग पुर्याउँदै आएको छ । अनलाइन कक्षा मात्र होइन, वेदले अनलाइनबाटै गृहकार्य दिन सकिने र परीक्षा सञ्चालन गर्न सकिने प्रणाली समेत विकास गरेको छ। उत्कृष्ट अनलाइन सिकाइ प्रविधि र त्यसमा बिक्रीपछिको सेवालाई प्राथमिकमा राख्दै आएको वेदले अब शिक्षक तथा विद्यार्थीलाई एकै ठाउँमा ल्याएर लाखौं मूल्यका विभिन्न उपहार समेत प्रदान गर्ने भएको छ । त्यसका लागि कम्पनीले हातहातमा शिक्षा नामक अभियान थालेको छ । यो अभियान सामाजिक सञ्जाल फेसबुकमा बुधबारदेखि एक महिनासम्म चल्नेछ । यसका लागि वेदले खल्ती मोबाइल वालेटसँग सहकार्य गरेको छ । कोभिड१९ को समयमा अनलाइन शिक्षालाई सफल बनाउन विद्यार्थी र शिक्षकले गरको योगदानलाई सम्मान गर्न कम्पनीले यो हातहातमा शिक्षा सञ्चालनमा ल्याएको हो । यो योजनामा सहभागी हुने शिक्षक तथा विद्यार्थीले अनलाइन कक्षाको अनुभवसहित ३० सेकेन्ड लामो भिडिओ बनाउनुपर्ने छ । जसलाई उनीहरुले आफ्नो फेसबुकमा शेयर गर्नुपर्नेछ । भिडिओमार्फत आफ्नो अनुभव शेयर गर्ने सबै सहभागीले खल्ती वालेटमा सय रुपैयाँ ब्यालेन्स प्राप्त गर्नेछन् । साथै, उत्कृष्ट हुनेलाई ल्यापटपसहित आकर्षण पुरस्कार समेत प्रदान गरिनेछ । कसरी सहभागी हुने ? यो क्याम्पेनमा सहभागी हुन शिक्षक तथा विद्यार्थीले आफ्नो अनलाइन कक्षाको अनुभव सहितको भिडियो फेसबुकमा सबैले देख्न सकिनेगरी शेयर गर्नुपर्नेछ । यसरी बनाएको भिडिओ कम्तिमा ३० सेकण्डको हुनुपर्ने छ । वेदको फेसबुक पेज लाइक तथा फलो गर्नुपर्नेछ । भिडिओ पोस्ट गर्दा    ह्यासट्याग राख्नु गर्नुपर्नेछ । यस्ता छन्, उपहार  वेद गुरु (उत्कृष्ट शिक्षक) एक जना शिक्षकलाई ५० हजार बराबरको ल्यापटपसँगै ४ जना शिक्षकलाई खल्ती वालेटमा पाँच हजार रुपैयाँ ब्यालेन्स प्रदान गरिनेछ । तर, यो पुरस्कारका लागि वेद सिस्टम प्रयोग गर्ने शिक्षक हुनुपर्नेछ,  फ्युचर लिडर (उत्कृष्ट विद्यार्थी) एक जना विद्यार्थीलाई ५० हजार रुपैयाँ बराबरको ल्यापटप र ४ जनालाई खल्ती वालेटमा पाँच हजार रुपैयाँ ब्यालेन्स,  न्यु अन दि ब्लक पुरस्कार उत्कृष्ट शिक्षक (वेद सिस्टम प्रयोग नगर्नेलाई) ५० हजार रुपैयाँ मूल्य पर्ने वेदको सब्स्क्रिप्सन एक वर्षको लागि निःशुल्क, साथमा खल्ती वालेटमा १० हजार रुपैयाँ,  साप्ताहिक पुरस्कार अन्तर्गत कारखानामार्फत नौ जनालाई विशेष पुरस्कार,  हरेक सहभागीलाई खल्ती वालेटमा सय रुपैयाँ नगद ।"
'हुन्डाई नयाँ वर्ष २०७८ योजना' आषाढ ३१ गतेसम्म विस्तार,"काठमाडौं : हुन्डाईका लागि नेपालका आधिकारिक विक्रेता लक्ष्मी इन्टरकन्टिनेन्टल प्रा लि ले आफ्नो नयाँ वर्ष योजना 'यो नयाँ वर्ष २०७८, हुन्डाई चढौं अघि बढौं' आषाढ ३१ गतेसम्म विस्तार गरिएको छ। पहिले यस योजनाको अवधि १९ चैत्र, २०७७ देखि १७ वैँशाख, २०७८ सम्म रहेको थियो। तर विश्वव्यापी रोग कोभिड १९, निषेधाज्ञा का कारण यस योजना स्थागित भएको थियो। ग्राहक वर्गलाई मध्यनजर राखि यस योजना ८ आषाढ देखि ३१ आषाढ, २०७८ सम्म पुनः सुचारु गरिएको छ । यो योजनाअन्तर्गत हुन्डाईको कुनै पनि गाडीको खरिदमा आकर्षक छुट तथा विशेष सुविधाहरु प्राप्त गर्न सकिनेछ । यो योजनाअन्तर्गत हरेक खरिदमा ग्राहक महानुभावहरुले आकर्षक नगद छुट स्क्रयाच कार्ड मार्फत रु७८,००० सम्मको अतिरिक्त छुट, रु१५,००० बराबरको लोयल्टी बोनस, रु १००,००० सम्मको एकसचेन्ज बोनस तथा १ वर्षको बीमा सुबिधा प्राप्त गर्नु हुनेछ । हुन्डाईले आफ्नो सम्पूर्ण गाडीहरुमा ६ वर्षको निःशुल्क सर्भिस तथा ३ वर्षको वारेन्टी सुविधाउपलब्ध गराउँदै आइरहेको छ । हुन्डाई नेपालले सबै शोरुमहरु तथा सर्भिस सेन्टरहरु कोभिड१९ को सुरक्षा प्रोटोकल पालना गरी सन्चालन गरिनेछ। हुन्डाई नेपाल आफ्ना ग्राहकहरुलाई उत्तम सेवा र सुविधा प्रदान गर्न सधै प्रतिबद्ध रहेको छ। लक्ष्मी इन्टरकन्टीनेन्टल प्रा लि ले नेपाल भरी १३ शोरुमहरु तथा १७ सर्भिस सेन्टरहरु मार्फत ग्राहकहरुलाई सेवा प्रदान गरिरहेको छ । हुन्डाई मोटर कम्पनी विश्वकै ५ ठूला अटोमोवाईल उत्पादक मध्येमा पर्दछ । यस कम्पनीका उत्कृष्ट उत्पादनहरुले विश्वभरि करोडांै ग्राहकहरुको मन तथा विश्वास जित्न सफल भएको छ ।"
बाढीपहिरो प्रभावितलाई कोरोनाविरुद्धको खोप लगाउने निर्णय,"काठमाडौं : स्वास्थ्य तथा जनसङ्ख्या मन्त्रालयले बाढीपहिरो प्रभावित क्षेत्रका सर्वसाधारणलाई कोरोना भाइरसविरुद्धको खोप लगाउन प्राथमिकता दिने निर्णय गरेको छ । नवनियुक्त मन्त्री कृष्णगोपाल श्रेष्ठले पदभार ग्रहण गर्दै उक्त निर्णय गरेका हुन्। उनले चाँडै नै कोभिड१९ विरुद्धको खोप ल्याएर देशभर रोकथाम र नियन्त्रणमा काम गरिने बताए । 'कोभिड१९ विरुद्धको खोपका बारेमा धेरै अब हल्ला होइन, काम गरेर देखाउँछौँ, उनले भने, 'हामी कुराभन्दा काममा विश्वास गर्दछौं, त्यसैले हल्ला नगरीकन छिट्टै नै खोप ल्याएर चमत्कारी देखाउने छौँ ।' उनले खोप ल्याउनका लागि विभिन्न मुलुकसँग छलफल भइरहेको समेत बताए । शिक्षा, विज्ञान तथा प्रविधिमन्त्रीसमेत रहेका मन्त्री श्रेष्ठले सङ्घ, प्रदेश र स्थानीय तहको समन्वयबाट मात्रै कोरोना भाइरस नियन्त्रण गर्न सकिने भनाइ राखे। उनले कोभिड१९ को तेस्रो लहरका लागि अहिलेदेखि नै सरकारले तयारी थालेको जानकारी दिए । उनले नागरिकको जीवनरक्षा पहिलो प्राथमिकता रहेको भन्दै कोभिड१९ नियन्त्रण गर्न सके अरू क्षेत्रलाई चलायमान गराउने सकिने धारणा राखे। यस्तै उनले तेस्रो लहरबाट बालबालिकालाई बचाउनका लागि स्वास्थ्य क्षेत्रमा भौतिक पूर्वाधार बनाउन बैङ्किङ एशोसिएशनले उपलब्ध गराउने ३३ करोडको स्वीकृत गर्ने सैद्धान्तिक सहमतिमा निर्णय गरेका छन्। यस्तै उनले कोभिड१९ को रोकथाम र नियन्त्रणका लागि ६०० सघन उपचार कक्ष (आइसियु), १०० भेन्टिलेटर, एक हजार ४०० हाइडिपेन्डेन्सी युनिट (एचडियु), २५० बालबालिकाका लागि शैया थप गर्ने निर्णयमा समेत हस्ताक्षर गरेका छन्। पदबहालीका क्रममा मन्त्रालयका सचिव लक्ष्मण अर्यालले आगामी असोज मसान्तभित्र ३३ प्रतिशतलाई खोप दिनसके सङ्क्रमण नियन्त्रणको नजिकमा पुग्ने बताए। उनले एक करोड १० लाख खोप किन्ने प्रक्रिया सुरु गरिएको जानकारी दिए । उनले पहिलो र दोस्रो लहरको कोभिड१९ को नियन्त्रण गर्न स्वास्थ्यकर्मीको महत्वपूर्ण भूमिकाले गर्दा अन्य देशको तुलनामा राम्रो काम भएको बताए। मन्त्रालयका प्रमुख विशेषज्ञ महेन्द्रप्रसाद श्रेष्ठ र डा रोशन पोखरेललगायतले लक्षित जनसङ्ख्यालाई खोप नै उपलब्ध गराउन सकेमात्र सङ्क्रमण कम गर्न सकिने धारणा राखेका थिए। रासस"
"प्रचण्डलाई लक्षित गर्दै मुख्यमन्त्री पोखरेलले भने, पूर्व राजालाई गुहार्ने काम पूरा भयो","काठमाडौं : लुम्बिनी प्रदेशका मुख्यमन्त्री शंकर पोखरेलले नेकपा माओवादी केन्द्रका अध्यक्ष पुष्पकमल दाहाल प्रचण्डबाट पूर्व राजालाई गुहार्ने काम पूरा भएको आरोप लगाएका छन्। बिहीबार सम्पादकहरुसँगको अन्तरक्रियामा प्रचण्डले अहिलेको राष्ट्रपति संस्थाभन्दा त उतिबेलाका राजा नै ठीक भन्ने मनसायको अभिव्यक्ति दिएपछि शुक्रबार सामाजिक सञ्जालमार्फत पोखरेलले यस्तो प्रतिक्रिया दिएका हुन्। उनले राजनीतिलाई अराजनीतिक बनाउने खेल अब के बाँकी रहयो र भन्दै प्रश्न गरेका छन्। राजनीतिक प्रतिस्पर्धामा आफुलाई अग्लो देखाऊन पूर्व राजालाई गुहार्न बाँकी थियो, हिजोबाट त्यो पनि पूरा भएछ । प्रचण्डको नाम नलिई संकेत गर्दै एमाले नेता पोखरेलले लेखेका छन्, राजनीतिलाई अराजनीतिक बनाउने खेल अब के बाँकी रहयो र ? प्रचण्डले राष्ट्रपतिको आलोचना गर्ने नाममा राजसंस्था र राजाको प्रशंसा गरेका थिए। म नै राज्य हुँ भन्दै प्रधानमन्त्री हिँड्नुभएको छ। बाटाबाटाबाट मन्त्री टिपेको छ। संवैधानिक निकाय त यति कमजोर छन् कि, त्यतिको कहिल्यै थिएनन्, उनले भनेका थिए, राष्ट्रपति कार्यालय बदनाम भएको छ। योभन्दा राजा हुँदा शान थियो। अहिले शान, मान, इज्जत केही छैन। राष्ट्रपति विद्यादेवी भण्डारीले इज्जत, मान र प्रतिष्ठा गुमाएको उल्लेख गर्दै उनले अहिलेको राष्ट्रपति संस्थाभन्दा राजा नै ठीक रहेको बताउँदै भनेका थिए,कमसेकम राजाको सान त थियो। केपी ओली र हामीलाई तपाईंहरूले उस्तैउस्तै भन्नुभयो। उस्तै होइनन्। प्रधानमन्त्री पद त्याग्ने प्रचण्ड र प्रधानमन्त्री पद जोगाइराख्न लोकतन्त्र, संविधान सबै कुल्चिने ओली कसरी उस्तैउस्तै भए ? उस्तैउस्तै भनेकामा प्रचण्डले पटकपटक गुनासो गरे। तपाईंहरूले नै उस्तैउस्तै भनेपछि, उनको भनाइ थियो, हामी त साह्रै अन्यायमा पर्ने भयौं। त्यसैले उस्तैउस्तैलाई लिमिटभन्दा बढी नभनिदिनुहोस्, प्लिज। नेताहरूलाई कलमको तीर"
"डुङ्गेश्वरको योजना : स्लेट खानीमा उद्योग सञ्चालन, जेष्ठ नागरिकलाई घरदैलोमै उपचार","दैलेख: जिल्लाको डुङ्गेश्वर गाउँपालिकाले स्लेट खानीमा उद्योग सञ्चालन गर्ने भएको छ । बिहीवार सार्वजनिक आर्थिक वर्ष २०७८२०७९ को नीति तथा कार्यक्रम मार्फत् उद्योग सञ्चालनमा ल्याउने योजना ल्याएको हो। गाउँपालिकाका अध्यक्ष नगेन्द्रबहादुर मल्लले प्रस्तुत गरेको नीति तथा कार्यक्रममा स्लेट (पत्थर) खानीलाई व्यवस्थित गरी उद्योग सञ्चालन गर्ने नीति ल्याइने उल्लेख छ। गाउँपालिकाको वडा वडा नम्बर २ र ३ मा स्लेट (पत्थर) खानी छ। अध्ययन, अनुसन्धान र उत्खनन कुनै काम हुन सकेको छैन्। गाउँपालिकाले स्लेट (पत्थर) खानीलाई व्यवस्थित गरी उद्योग सञ्चालन गर्ने योजना अघि सारेको अध्यक्ष मल्लले बताए। गाउँपालिकाको नीति तथा कार्यक्रममा बहुवर्षीय आयोजना गाउँपालिकाको प्रशासकीय भवन, पर्यटकीय क्षेत्र र रक्चना खानेपानी आयोजना आर्थिक वर्ष २०७८२०७९ मा सम्पन्न गरिने उल्लेख छ। चुप्रा बजारस्थित हेल्थपोष्ट बेलपाटा बलेना हुँदै २ नम्बर वडा कार्यालय जोड्ने सडक स्तरोन्नती र जडी कल्सेढुंगा सडक निर्माण सम्पन्न गरिने नीति तथा कार्यक्रममा उल्लेख छ। संघ, प्रदेश र गाउँपालिकाको सहभागितामा डुङ्गेश्वर बजारदेखि गाउँपालिकासम्मको ८ किलोमिटर सडक कालोपत्रेको काम सुरु गरिनेछ। गाउँपालिकाले आर्थिक वर्ष २०७८२०७९ भित्रै गाउँपालिकामा १० शैयाको अस्पताल निर्माण सम्पन्न गर्ने योजना अघि सारेको छ। प्रधानमन्त्री रोजगार कार्यक्रम र कर्णाली प्रदेश सरकारको मुख्यमन्त्री रोजगार कार्यक्रमलाई समेटेर गाउँपालिकाले सञ्चालन गर्ने योजनामा एक घर एक रोजगार कार्यक्रम सञ्चालन गर्नेछ। गाउँपालिकाले पर्यटकीय एवं पुरातात्विक सम्पदाको पहिचान गरी संरक्षण र सम्बद्र्धनलाई प्रभावकारी बनाउने, आदीबासी जनजातीको मातृ भाषाको उत्थानका लागि विद्यालय छनौट र पाठ्यक्रम निर्माण गरी पठन पाठनलाई कार्यान्वयनमा ल्याउने लक्ष लिएको छ। आदीवासी जनजातीका लागि संग्राहलय निर्माण, दलित, पिछडिएका वर्गका लागि आयआर्जनका कार्यक्रम सञ्चालन गर्ने नीति लिएको छ। गाउँपालिकाले ५५ वर्षमाथीका एकल पुरुष, सम्बन्ध विच्छेद र ४५ वर्ष माथिका महिलालाई दोहोरोपना नगर्ने गरी मासिक एकल भत्ताको कार्यक्रमलाई प्रभावकारी बनाउनेभएको छ। कोरोना भाइरसको मार युवायुवतीलाई रोजगार भन्ने नारालाई कोरोनाका कारण विदेशमा रोजगारी गुमाई फर्किएका युवायुवतीलाई उत्पादनमुलक कार्यक्रममा जोड्ने नीति लिएको गाउँपालिकाका अध्यक्ष नगेन्द्रबहादुर मल्लले बताए। विद्युत सेवा विस्तार र ग्रामिण सामुदायिक विद्युतीकरणलाई प्रभावकारी बनाउने गाउँपालिकाले जनाएको छ। डुङ्गेश्वर गाउँपालिका१ मा औधोगिक ग्राम स्थापनाका लागि डिपिआर निर्माण गरी संघीय र प्रदेश सरकारसँग समन्वय गरिने नीति तथा कार्यक्रममा उल्लेख छ। गाउँपालिकामा साना तथा मझौला जलविद्युत र वैकल्पिक उर्जाको सम्भाव्यता अध्ययन र विस्तृत अध्ययन गरी उज्यालो डुङ्गेश्वर अभियानलाई पुर्णता दिने योजना गाउँपालिकाले अघि सारेको छ। खेलकुद क्षेत्रको विकासका लागि गाउँपालिका स्तरिय खेलकुद विकास समितिको व्यवस्था, एक वडा एक खेलकुद मैदान निर्माण आर्थिक वर्ष २०७८२०७९ भित्रै पुरा गरिनेछ। गाउँपालिकामा कार्यरत शिक्षक तथा कर्मचारीको तलब वृद्धि, कर्मचारीको कार्य सम्पादनका आधारमा अतिरिक्त सेवा सुविधाको नीति कार्यान्वयनमा ल्याइने गाउँपालिकाको नीति तथा कार्यक्रममा उल्लेख छ। गाउँपालिकाले शिक्षा क्षेत्रमा गाउँ शिक्षा योजना तयार गरेर शिक्षा प्रर्णालीलाई व्यवस्थित बनाउने नीति लिएको छ। गाउँपालिकाले कक्षा ८ र कक्षा १२ को परीक्षामा उत्कृष्ट अंक ल्याउने एक छात्र एक छात्रालाई पुरस्कृत गर्ने योजना अघि सारेको छ। गाउँपालिकाले ५ देखि २५ वर्षसम्मका विद्यार्थीलाई स्काउटमा समावेश गराउने नीति लिएको छ। गाउँपालिकाले डुङ्गेश्वर गाउँपालिकाबासीलाई स्वथ्य जीवन सुखी जीवनको नारा अघि सारेको छ। गर्भवती महिलासँग उपाध्यक्ष कार्यक्रमलाई निरन्तरता दिएको गाउँपालिकाले जेष्ठ नागरिकको स्याहार सम्भार घरदैलोमा उपचारको नीति लिएको सोहि अनुरुप ८० वर्षभन्दा माथिका जेष्ठ नागरिकलाई घरदैलोमै पुगेर उपचार गर्ने योजना गाउँपालिकाको छ। खेतीयोग्य बाँझो जमिनको सदुपयोग गर्ने नीति लिएको गाउँपालिकाले वडा नम्बर २ स्थित देउली बजार र डुङ्गेश्वर गाउँपालिका६ माथिल्लो डुङ्गेश्वर बजारमा हाटबजार सञ्चालनमा ल्याउने भएको छ। व्यवसायिक रुपमा च्याउ खेती प्रबद्र्धन, एक वडा एक सामुदायिक कृषि प्रसार सेवा केन्द्र सञ्चालन, उत्कृष्ठ कृषि तथा पशुपंक्षी फर्मलाई प्रोत्साहन कार्यक्रम गाउँपालिकाको नीति तथा कार्यक्रममा उल्लेख छ। गाउँपालिकाले स्थानीय लैङ्गिक हिंसा निवारण कोष र अपाङ्ग हेल्पडेक्स स्थापना गर्ने भएको छ। गाउँपालिकाले ६ वटै वडामा रहेका विपन्न परिवार, एकल महिला, पिछडा वर्ग, अति गरिब महिलाहरुका लागि आयआर्जनमुलक कार्यक्रम सञ्चालनमा ल्याउने नीति लिएको गाउँपालिकाका अध्यक्ष नगेन्द्रबहादुर मल्लले बताए। गाउँपालिकाको आर्थिक वर्ष २०७८२०७९ को नीति तथा कार्यक्रमको सफल कार्यान्वयनबाट गाउँपालिकाको राजनीतिक, आर्थिक, भौतिक पूर्वाधार, सामाजिक र सांस्कृतिक तथा वातावरणीय क्षेत्रमा उल्लेख्य सुधार हुने अध्यक्ष मल्लको भनाइ छ।"
"जातीय विभेदविरुद्ध कांग्रेसका चार प्रश्न : प्रधानमन्त्रीज्यू, समानताका गीत र संविधानका अक्षरको मूल्य के ?","काठमाडौं : प्रमुख प्रतिपक्षी दल नेपाली कांग्रेसले जातीय विभेदको प्रश्नमा राज्य कहाँ उभिने भन्दै प्रधानमन्त्रीलाई प्रश्न गरेको छ। शुक्रबार विज्ञप्ति सार्वजनिक गर्दै सरकार न्यायको संरक्षक र समाधानको उत्प्रेरक कि द्वन्द्व बढाउने पक्षधरता ? भन्दै प्रधानमन्त्रीमाथि कांग्रेसले समानताको विषयमा गम्भीर प्रश्न गरेको हो। कांग्रेस प्रवक्ता विश्वप्रकाश शर्माले सार्वजनिक गरेको विज्ञप्तिमा समय र संसार बदलिएको तर हाम्रा कैयन सोच, व्यवहार र समाज अपेक्षित गतिमा बदलिएको भन्दै यस्तो प्रश्न गरेका हुन्। दशक लामो हिंसाको अन्त्य गर्न हामी समर्थ भयौं तर दलित समुदायमाथि अनेक प्रकृतिको हिंसा अन्त्य भएको छैन। नयाँ संविधान निर्माण गर्न हामी समर्थ भयौं, तर संविधान अनुरुप न्याय र समानताको संस्कार निर्माण गर्न सफलता प्राप्त भएको छैन। यस्तो परिस्थितिमा देश बन्नेबनाउने परिभाषाभित्र सामाजिक रुपान्तरणको प्रश्नलाई गहन आत्मसात गर्दै नविन राष्ट्रिय विमर्श थालनी गर्न अत्यावश्यक भएको छ, शर्माले भनेका छन्, हालैको एक घटनामा तपाईंको मन्त्रीमण्डलका एक मन्त्रीको व्यवहार अनि त्यसप्रति यहाँको मौनताले गम्भीर प्रश्न उठान गरेको छ। विज्ञप्तिमा मन्त्रीको भूमिकाले एक पक्षधरताको प्रष्ट सन्देश देखिएको भन्दै प्रधानमन्त्रीमाथि प्रश्न गरिएको हो। बहस सुरु भएपछि न्यायोचित समाधान नभएको भन्दै प्रवक्ता शर्माले प्रश्न गरेका छन् भने राज्यको भूमिकामाथि नै प्रश्न गरेका हुन्। प्रधानमन्त्रीमाथि कांग्रेसका चार प्रश्न : घटनाको अनुसन्धान, कार्वाही र समाधानको एउटा निश्चित विधि हुन्छ। राज्यवादी रहने मुद्दामा मन्त्रीको भूमिकाले एक पक्षधरताको प्रष्ट सन्देश दिनु कानुनी र नैतिक कुनै कोणबाट तार्किक र न्यायोचित छ प्रधानमन्त्रीज्यू ? निश्चित घटना उजागर भएपछि त्यसको पक्षविपक्षमा नागरिक तहबाट धारणा व्यक्त हुंदै गर्दा बहसलाई तार्किक निष्कर्ष र न्यायको पक्षमा मोड्न, न्यायोचित समाधानको विधिमा समाजलाई आश्वस्त तुल्याउन, समाजमा आरोपप्रत्यारोप एवं द्वन्द्व बढ्न नदिन जिम्मेवार राज्यले बिशेष सतर्कता र गम्भीरता राख्नुपर्दछ। त्यो जिम्मेवार भूमिकाबाट के राज्यलाई विमुख गराउन लागिएको हो प्रधानमन्त्रीज्यू ? द्वन्द्व निरुपण होइन भड्कावलाई बल पुर्याउने मन्त्रीको भूमिका व्यक्तिगत स्वेच्छाचारीता कि राज्यकै प्रतिनिधित्व ? मन्त्रीले राज्यको प्रतिनिधित्व गरेका होइनन् भने अझै किन मन्त्री कायम ? राज्यको भूमिका जिम्मेवारपूर्ण बनाउन सकिन्न भने हिजो गाइएका समानताका गीतहरु र आज संविधानमा लेखिएका न्यायका अक्षरहरुको मुल्य के बांकी रहन्छ प्रधानमन्त्रीज्यू ? कांग्रेसले यो समस्या रुपा सुनुवार र सरस्वती प्रधानबीचको मात्र नभएर हाम्रो समग्र समाजको ऐन भएको बताएको छ। यसले हामी कस्तो राजनीतिक चाहन्छौँ भन्ने विषय उठान गरेको विज्ञप्तिमा उल्लेख गरिएको छ। प्रश्न रुपा सुनार र सरस्वती प्रधान बीचको संवाद र विवादको मात्रै होइन प्रश्न यो प्रकरणले उजागर गरेको हाम्रो समग्र अनुहारको धुलो सफा गर्ने या ऐना पुछ्ने भन्ने हो, विज्ञप्तिमा थप भनिएको छ, हामी कस्तो समाज, कस्तो संस्कार र कस्तो न्याय प्रणाली स्थापित गर्न चाहन्छौं भन्ने प्रश्न हो। सस्तो राजनीति चाहन्छौं कि जिम्मेवार ढंगले बिषयको उठान र निदान गर्ने राज्य ब्यवस्था चाहन्छौं भन्ने पनि हो। समाजमा विभेदका कारण अनेक अपमान, अवहेलना र हत्या जारी भएको भन्दै यसको समाधानका लागि राज्यले पहल गर्नुपर्नेमा जोड दिइएको छ।"
वीरगन्जका होटललज खुलाउन व्यवसायीको माग,"वीरगन्ज : कोरोना संक्रमण र निषेधाज्ञाका कारण विगत २ महिनादेखि पूर्णरुपमा बन्द रहेका वीरगन्जका होटल , लज , रेष्टुरेन्ट र पार्टी प्यालेस खोल्न दिन व्यवसायीले माग गरेका छन् । होटल तथा पर्यटन व्यवसायी संघ वीरगन्जले होटल , लज र पार्टी प्यालेस सञ्चालन गर्न दिनुपर्ने माग गर्दै शुक्रबार जिल्ला प्रशासन कार्यालय पर्सामा ज्ञापन पत्र बुझाएको छ । पर्सामा कोरोना संक्रमण दर र संक्रमितको संख्या कम हुँदै गएपछि स्थानीय प्रशासनले असार ७ गते देखि निषेधाज्ञा खुकुलो पारेर पसल बजार खोल्न दिएको छ । पर्सामा निजी सवारी सधान पनि जोरबिजोर प्रणलीमा सञ्चालन गर्न दिइएको छ । आन्तरिक र अन्र्तराष्ट्रिय उडान सेवा पनि सुचारु गर्ने निर्णय सरकारले गरिसकेको छ । तर होटल तथा पर्यटन व्यवसाय क्षेत्र भने बन्द नै रहेको छ । संक्रमणको जोखीम पूणरुपमा टरि नसकेकाले होटल,लज,पार्टी प्यालेस अर्को निर्णय नभएसम्मका लागि सञ्चालन गर्न नपाइने स्थानीय प्रशासनको निर्णय छ । सबै पेशा व्यवसाय खुलिसकेकाले अब होटल तथा पर्यटन व्यवसाय क्षेत्र पनि निर्वाध रुपमा सञ्चालन गर्न दिनुपर्ने माग गर्दै होटल तथा पर्यटन व्यवसायी संघले शुक्रबार पर्साका प्रमुख जिल्ला अधिकारी पिताम्बर घिमिरेलाइ ज्ञापन पत्र बुझाएको हो । संघका अध्यक्ष हरि पन्त र महासचिव माधव बस्नेतले प्रमुख जिल्ला अधिकारी घिमिरेलाई ज्ञापनपत्र बुझाएका हुन् । ज्ञापनपत्र बुझ्दै प्रमुख जिल्ला अधिकारी घिमिरेले यस विषयमा जिल्ला कोभिड संकट व्यवस्थापन केन्द्र (डिसिसिएमसी) को बैठकमा छलफल गरि आवश्यक निर्णय लिने आश्वासन दिएको संघका अध्यक्ष पन्तले जानकारी दिए । ज्ञापनपत्र बुझाउन गएको टोलीमा वीरगन्जका होटल , लज , रेष्टुरेन्ट र पार्टी प्यालेसका सञ्चालकको सहभागीता रहेको थियो । कोरोनामा वीरगन्जका होटललाइ ५० करोड भन्दा बढीको नोक्सानी अध्यक्ष पन्तका अनुसार वीरगन्जमा साना र स्तरीय गरि ७० भन्दा बढी आवासीय होटल , लज र पार्टी प्यालेस छन् । कोरोना संक्रमणको पहिलो र दोस्रो लहरमा वीरगन्ज कोरोनाको इपिसोड नै बनेको थियो । संक्रमणको दुवै लहरमा वीरगन्जका होटल व्यवसाय नै सबै भन्दा बढी धरासायी भएको अध्यक्ष पन्तले बताए । पहिलो र दोस्रो दुवै लहरको चेपटामा परी वीरगन्जका होटल व्यवसायले ५० करोड भन्दा बढीको नोक्सानी व्यवहोर्नु परेको अध्यक्ष पन्तले बताए । पहिलो लहरको संक्रमणमै थला परेको वीरगन्जको होटल तथा पर्यटन व्यवसाय, लकडाउन हटेपछि विस्तारै पुरानै लयमा फर्किन थालेकै बेला पुन दोस्रो लहर सुरु भइ निषेधाज्ञा पनि लगाइए पछि झन धराशायी बनेको पन्तले बताए । वीरगन्जका आवासीय होटल र लजका अधिकांश ग्राहक भारतबाट आउने पाहुना र पर्यटक हुन् । पन्तले भने , पोहोर लकडाउन हटेपछि अवस्था सहज हुँदै जाँदा होटल असोज १ गते देखि आंशीक रुपमा खुल्न थालेका थिए तर भारतीय नाका भने बन्दै नै थियो, हामीले नाका पनि खुलाउन सरकारसँग माग गरेका थियौं , सरकार पनि नाका पूर्णरुपमा खोल्ने तयारीमा थियो , तर फेरि दोस्रो लहर सुरु नै भइ हाल्यो नाका खुल्नै पाएन ।' यसपाली दोस्रो लहरले छोपेपछि वैशाख दोस्रो सातादेखि निषेधाज्ञा पनि जारी गरिएकाले लयमा फर्किन नपाउँदै होटल तथा पर्यटन व्यवसाय पुन थलामा परेको उनले बताए । अहिले संक्रमण पनि निक्कै घटेर पसल बजार खुलिसकेको र हवाइ उडान पनि सुचारु गर्ने निर्णय भइसकेकाले होटल व्यवसाय अब पनि बन्द गर्नुको कुनै औचित्य नरहेको पन्तले बताए । त्यसैले स्वास्थ्य सुरक्षाको मापदण्ड पालाना गर्ने गरि होटल व्यवसाय पनि सञ्चालन गर्ने वातावरण मिलाइ दिन माग गरिएको पन्तले बताए । यसअघि असार ५ गते संघले निषेधाज्ञा अवधीभर होटल व्यवसायीलाई स्थानीय तहले लिने घर बहाल ,व्यवसाय , सरसफाइलगायतका सबै प्रकारका कर छुट दिन माग गर्दै वीरगन्ज महानगरपालिकालाइ ज्ञापनपत्र बुझाएको थियो ।"
मधेसी राष्ट्रवादको प्रश्न !,"त्यतिबेला मधेस जनविद्रोह नभएको भए मधेस पनि खर्लप्पै खान्थे माओवादीले ! निवर्तमान उपप्रधान तथा सहरी विकासमन्त्री राजेन्द्र महतोले पदभार ग्रहण गर्नेबित्तिकै पोखेको बहुलराष्ट्रवादको तुषले काठमाडौंलाई क्षणभरमैं ततायो। राजा महेन्द्रीयराष्ट्रवादबाट प्रभावित पुस्ता अलि बढी नै उग्र देखिन्थे। तर राष्ट्र र राष्ट्रियताप्रति सम्यक दृष्टिकोण अपनाउनेहरू गम्भीर थिए। किनकि यो शब्दको प्रयोग नेपाल सद्भावना पार्टीको पहिलो महाधिवेशनबाट प्रारम्भ भए पनि यसले मूर्त रूप भने जनयुद्धकालमा मात्र धारण गर्न सकेको थियो। तत्कालीननेकपा (माओवादी)ले बहुलराष्ट्रिय राज्य, राष्ट्रिय राज्य, राज्यराष्ट्रजस्ता शब्दाबली त्यतिबेला घनिभूत रूपमा छलफल गराएको देखिन्थ्यो। उसले गरेको आन्तरिक अभ्यासबाट पनि लाखौं सीमान्तकृत जातजाति, भाषाभाषी, लिंग, वर्ग र क्षेत्रका नागरिक प्रभावित भएका थिए। मूलतः माओवादीको यो एउटा यस्तो हतियार थियो जसले माक्र्सवाद वा माओवादको मसम्म उच्चारण गर्न नसक्नेहरू माओवादीका लागि प्राणको न्योक्षावर गर्न तयार थिए। सायद त्यसैले होला संविधानसभाको पहिलो निर्वाचनमा यसप्रकारको सैद्धान्तिक सोचको प्रतिफल प्रष्ट रूपमा दृष्टिगोचर भयो। त्यतिबेला मधेस जनविद्रोह नभएको भए मधेस पनि खर्लप्पै खान्थे माओवादीले ! यो कुरालाई कसरी पुष्टि गर्न सकिन्छ भने मुलुकको पश्चिमी भूभाग जहाँ थारुहरूको अहिले पनि घनिभूत बसोबास छ। त्यही बहुलराष्ट्रवादी सोचलाई सही ढंगबाट स्थापित गर्न नसकेपछि दोस्रो संविधान सभामा मुस्किलले माओवादीले केही सिट हात पार्न सकेका थिए। थारुवान मुक्ति मोर्चाले दासत्व जीवन बाँच्न बाध्य थारुहरूलाई मुक्तिको मिठो सपना बाँडेका थिए। दुईवटा हेभिवेट व्यक्तित्व सुशिल कोइराला र वामदेव गौतमजो यस्ता व्यक्तिबाट पराजित भए जसको राष्ट्रिय राजनीतिमा नपहिले कहिल्यै नाम सुनिएको थियो नपछि नै चर्चामा आएको देखिए। यसबाट के स्पष्ट हुन्छ भने माओवादीले आन्तरिक रूपमा अभ्यास गरेको बहुलराष्ट्रवादबाट वामदेव गौतम हारेका थिए भने मधेस जनविद्रोहको राप र तापबाट सुशिल कोइराला त्यो वर्ष संविधानसभा पुग्न सकेनन्। सीमान्तकृत समुदायको हातमा त्यतिबेला माओवाद र मधेसवाद दुईवटा यस्तो हतियार थियो जसले ठूल्ठूलाको हालत पातलो पारेको थियो। अर्थात् जब कुनै नौलो सिद्धान्तलाई व्यवहारमा अनुवाद गरिन्छ त्यतिबेला त्यो जतिसुकै कष्टकर भए पनि अन्ततोगत्वा उत्पादनको बेला त्यसले इतिहास निर्माण गर्दछ। जनयुद्धकालमा माओवादीले स्वायत्तताको नाममा थारुवान, लिम्बूबान, मगरात, मधेसजस्ता बहुराष्ट्रिय सोच स्थापित गर्न ठूलो मूल्य चुकाउनु पर्यो। सत्रहजारको जुन प्रश्न छ त्यो बहुराष्ट्रवादको खातामा जान्छ। त्यसैले बहुराष्ट्रियवाद सीमान्तकृत नेपालीका लागि धेरै महंगो सावित भएको छ। पहिलो संविधानसभामा सीमान्तकृत समुदायको उपस्थिति त्यसैको उत्पादन थियो।यसरी हिजोसम्म नामै सुन्न नचाहिने र सुनेपछि घृणासमेत गर्ने माओवाद र मधेसवाद नेपाली जनजीवनमा स्थापित हुन पुग्यो। सयौं वर्षदेखि एकल राज्यको रूपमा सत्तासुख भोगगरिरहेकाका लागि माओवाद र मधेसवादले ठूलो चुनौती खडा गरेको थियो। संविधानसभा भवन बानेश्वरदेखि सिंहदरवारसम्म लागेको शोषितपीडितको लर्कोबाट तिनीहरू आतंकित थिए। पंक्तिकार प्रधानमन्त्री डा बाबुराम भट्टराईको प्रेस सल्लाहकार भएकाले सत्ताको टुप्पोबाट उक्त अनुभूत गरेको तीतो सत्य हो। तरयसप्रकारको तीतो यथार्थलाई जातको हौवा पिटेर शोषितपीडितलाई दोस्रो संविधानसभाबाट जो बेदखल गराउने काम भयो त्यसले नेपाली राज्यसत्ताभित्रको चरित्रलाई उदांगो पारेको छ। दोस्रो संविधानसभामा सिंहदरवार जित्यो नयाँ बानेश्वर हार्यो। अढाईसय वर्षदेखि निर्माण भएको एकातन्त्रात्मक, केन्द्रीकृत सामन्तवादी राजतन्त्रात्मक प्रणालीबाट संघीय लोकतान्त्रिक गणतन्त्रात्मक शासन व्यवस्थामा पदार्पण गर्दा बहुराष्ट्रवादको सोचलाई विखण्डित तथा कुरूप पार्ने दुष्प्रयास भयो। यो कुरा लुम्बिनीको अवधवासीदेखि रुकुम, रोल्पाको खामजातिलाई एकपार्ने पञ्चायती राष्ट्रवादभन्दा अलिकति पनि भिन्न छैन। त्यतिबेला त्यसलाई मध्यपश्चिमाञ्चल भन्नेगरिन्थ्यो। यसरी नेपालको इतिहासमा पहिलोपटक भएको जनविद्रोहबाट स्थापित माओवाद र मधेसवादको सैद्धान्तिक र वैचारिक यात्रा दोस्रो संविधानसभासम्म पुग्दा नपुग्दै विखण्डित हुन पुगे। मधेसी जनअधिकार फोरम, तराई मधेस लोकतान्त्रिक पार्टी, नेपाल सदभावना पार्टीलाई टुक्रा टुक्रामा यसरी खण्डित पारियो कि दोस्रो संविधान सभामा महन्थ ठाकुर, राजेन्द्र महतो, शरतसिंह भण्डारी, अनिल झा, राजकिशोर यादव मात्र होइन, मोरङबाट उपेन्द्र यादव तथा विजयकुमार गच्छदार पनि परास्त भए। त्यस्तै माओवाद र मधेसवादको म सम्म उच्चारण गर्न नमान्ने सुशिल कोइराला, माधव नेपाल, केपी ओली, कृष्ण सिटौलाहरू ससम्मान चुनाव जितेर बानेश्वर प्रवेश गरे। दोस्रो संविधानसभामा माओवादीको अवस्था पनि मधेसवादीभन्दा भिन्न थिएन। पहिलो संविधानसभामा उपत्यका कब्जा गर्न पुगेका माओवादीले एउटा पनि सिट हात पार्न सकेनन्। कतिसम्म भने प्रचण्ड पनि पराजित भए। सिराहामा मुस्किलले हजार मतबाट उक्लिन सके। अर्थात् बहुलराष्ट्रवादको सैद्धान्तिक अवधारणा अंगालेका माओवादी तथा मधेसवादीको केही वर्षमा नै दुर्दशा भयो।एउटै भाषा एउटै भेष भन्ने सोचलाई आत्मसात गर्नेहरूको ठूलो तप्काले एकीकृत मनोविज्ञान निर्माण गर्न सफल भयो भने अर्कोतर्फ माओवाद र मधेसवादका उत्पादनकर्ताहरू आआफ्नोमा यसरी जुधे कि बहुलराष्ट्रवादी सोच चकनाचूर हुन पुग्यो। मधेसवादका उत्पादनकर्ताहरूबीचको लडाई लडिरहेको दृश्य हेरेर यो स्तम्भकारलाई जीवनमा नै सबैभन्दा लज्जित हुनु परेको थियो। आज महन्थ ठाकुर र राजेन्द्र महतो त्यही गल्तीको पुनरावृत्ति गर्दैछन् जो प्रचण्डले केही वर्ष पहिले शेरबहादुरसँग सहकार्य गर्दा गरेका थिए। उदेकलाग्दो कुरा के छ भने प्रचण्डले शेरबहादुरसँग सहकार्य गरेर छोरीलाई जिताउन सफल भए। त्यसैले मैले के भन्दै आएको छु भने मधेसवाद र माओवाद नेपालको सन्दर्भमा एकअर्काका पूरक हुन्। किनकि माओवादी पनि वर्तमान संविधानअनुसार कम्युनिष्ट रहेनन्। समाजवादी अवधारणा नै उसको रणनीतिक लक्ष्य भएको छ जो राष्ट्रपतीय निर्वाचन प्रणालीमा विश्वास गर्छन्। यता जनता समाजवादी पार्टीमा भारतीय हस्ताक्षेपको कारण केही फरक दृष्टिकोण देखिए पनि अन्ततोगत्वा उपेन्द्र र महन्थको बहुराष्ट्रवादी धारलाई डगमगाउन सक्ने अवस्था देखिन्न। किनकि यसबीचमा मधेसी राष्ट्रवादको ठूलो व्याख्याताको रूपमा महन्थ ठाकुर नै देखिए। त्यसैले देशभन्दा ठूलो विदेश हुन सक्दैन। संसद्बाट नक्सा पास हुने बेलामा यस तथ्यको पुष्टि भइसकेको छ। केपी ओलीको सहयोग एउटा कास्टिङ हो भन्नेसम्म बुझ्न सक्यो भने मधेसवाद र माओवादको एकीकृत स्वरूप हुनबाट कसैले रोक्न सक्दैन। बहुलराष्ट्रवादभित्रै एघार प्रदेशको अवधारणा अन्तर्निहित छ, जो जसपाको एकता हुनेबित्तिकै डा भट्टराईले बोलेपछि एकलराष्ट्रवादी वृतमा हरकम्प मचेको थियो। मुलुकमा ७० प्रतिशतभन्दा बढी आदिवासीजनजाती, मधेसी, दलित तथा कर्णलीका खस रहेका छन् जसलाई हामी सीमान्तकृत समुदायभित्र राख्न सक्छौं। तर दुईसय वर्षसम्म भारतमाथि औपनिवेशिक राज्य गरेका अंग्रेजले काठमाडौंबाहेक अन्यत्र कहीँ देखेनन्। त्यसैले नेपाल भनेको उपत्यकालाई मात्र बुझियो, जो कुनै न कुनै रूपमा पहिलेदेखि पनि नेपालको खाल्डो बुझिन्थ्यो। बाँकी यसरी उपेक्षित हुन पुगे कि आफ्नो जाति, जसलाई समृद्ध भाषामा राष्ट्र वा अंग्रेजीमा नेशनल बुझिन्छ त्यो नै निमिट्यान्न पार्ने काम भयो। खासगरि एकात्मक सोचका कारण यसप्रकारको परिस्थिति निर्माण हुनपुग्यो। तर उपत्यकाको नेवार जाति, जो कुनै न कुनै रूपमा राज्यसत्ताको नजिक थिए आफ्नो भाषा, संस्कृति, परम्परा तथा साझा मनोविज्ञानलाई बचाउन सफल भए। त्यसैले नेवार आफैंमा एउटा राष्ट्रको हैसियत प्राप्त गर्यो। ऊसँग राष्ट्र बन्न सक्ने सबैथोक छ। तर अढाईसय वर्षमा उसको भूमिमाथि यसरी अतिक्रमण भएको छ कि बहुलराष्ट्रवादका विरोधीले सबैभन्दा बढी यिनै कुरालाई उठाएर उसको जायज मागबाट वञ्चित गरिदिन्छन्। यिनै तथ्यलाई हृदयंगम गरी भट्टराईले एउटा वैकल्पिक सोचको उत्पादन गरे जसलाई नयाँ शक्ति पार्टी नामाकरण गरियो। बहुलराष्ट्रवादलाई उनले इन्द्रेणीराष्ट्रवादको संज्ञा दिए। अर्थात् नेपाल एउटा बहुजातीय, बहुभाषिक, बहुसांस्कृतिक, बहुधार्मिक तथा भौगोलिक विविधता भएको देश हो। यस्तो देशमा एउटा भाषा र एउटै भेषको कुरा गर्नु उसको बहुजातीय तथा बहुभाषिक चरित्रको उल्लंघन हो। बहुसांस्कृतिक तथा बहुधार्मिक अवस्थालाई पहिचानविहीन बनाउनु हो। यसप्रकारको विवाद स्वतन्त्रता संग्रामपछि भारतमा पनि घनिभूत रूपमा उठेका थिए। तर दक्षिणले मानेनन् हिन्दीलाई ! आफ्नै भाषा र संस्कृतिलाई स्थापितगरी तेलगु, कन्नड, मलियालमजस्ता बहुलराष्ट्रवादको मूलभावनालाई आत्मसात गर्न पुगे। बंगालले पनि दक्षिणको सिको गरेपछि उसको पनि अस्तित्व कायम भयो तर उत्तरी भारतका करोडौं मैथिलीभाषीले बंगाल र दक्षिणको भावनासँग एकाकार नगरेपछि उसमाथि हिन्दी लादियो। जसलेगर्दा आजसम्म मिथिलाञ्चल संघर्ष गर्न बाध्य छन्। आदिवासीले झारखण्ड लिइसकेपछि मैथिलीभाषीले उत्तरी विहार लिन तम्सेका छन्। भट्टराई समकालीन नेपालको राजनीतिलाई व्याख्या र विश्लेषण गर्दै प्रचण्डबाट अलग्गिनु भयो। त्यसको लगत्तै दुई दिनपछि ६ महिनादेखि रक्ताम्य भएको मधेस झर्नु भयो। परिस्थिति हेरेर नयाँ शक्ति पार्टी गठन गर्नु भयो तर कम्युनिष्टको धङ्धङीमा बाँचेका प्रचण्डले जीवनमा त्यो गल्ती गर्न पुगे जो आज उनका लागि आफैं घाँडो बनेको छ। राष्ट्रिय राज्यको अवधारणा, जो माओवादीको सबैभन्दा सशक्त हतियार थियो त्यसलाई एमालेजस्तो प्रतिक्रियावादी पार्टीको पाउँमा चढायो। केहीबेरका लागि त सबैभन्दा ठूलो हैसियत भएको पार्टीको नेताको रूपमा चुरीफुरी गर्न पाइयो तर अन्ततोगत्वा सीमान्तकृत जनसमुदायका लागि त्यो अभिसाप साबित भयो। आज महन्थ ठाकुर र राजेन्द्र महतो त्यही गल्तीको पुनरावृत्ति गर्दैछन् जो प्रचण्डले केही वर्ष पहिले शेरबहादुरसँग सहकार्यगरेका थिए।उदेकलाग्दो कुरा के छ भने प्रचण्डले शेरबहादुरसँग सहकार्य गरेर छोरीलाई जिताउन सफल भए तर महन्थ र राजेन्द्रको केपी ओलीसँगको साँठगाँठबाट रेशमलाल चौधरी रिहाइ हुन सकेनन्।यसमा कुनै दुई मत छैन कि मुलुक अहिले ठूलो संकटबाट गुज्रिरहेको छ। कोरोना महाव्यधिभन्दा पनि नेपाललाई राजनीतिक रोगले सताएको छ।बुद्धले भनेजस्तै आन्तरिक कारण नै प्रधान हुन्छ भन्ने कुराको ज्वलन्त प्रमाणको रूपमा सत्तामा रहनेको देखियो। नेपालको इतिहासका २० मन्त्रीको बर्खास्त हुनु ठूलो घटना हो।सबै कुरो बुझ्दाबुझ्दै महन्थ, राजेन्द्रहरूले मधेसलाई सतिजानबाट बचाउन सकेनन् भने एक करोड मधेसीले तिनलाई माफ गर्ने छैनन्। जनता समाजवादी पार्टीको गठन एकीकृत मधेसी मनोविज्ञानको उच्चतम् अभिव्यक्ति हो जो तराईमधेसको इतिहासमा पहिलोपटक सतहमा दृष्टिगोचर भएको छ। त्यसैले महन्थ, राजेन्द्रहरूलेनागरिकता अध्यादेश र मन्त्रीहरूको खारेजीबाट के बुझ्नुपर्छ भने परतन्त्रताभन्दा स्वतन्त्रताको घाँस मिठो हुन्छ। उपेन्द्र यादवले त्यत्तिकै जनता समाजवादी पार्टीको नेतृत्वमा सरकार बने समर्थन गर्ने, नबने नगर्ने भनेका थिएनन्। त्यो एउटा मौका थियो जसलाई महन्थ ठाकुरले गुमाएकै हो।तसर्थ अबको परिस्थिति पहिलेजस्तो छैन। संसद्को पुनस्र्थापना भयो भनेएकीकृत मधेसवादको झण्डामुनिगोलबन्द हुनु बाध्यता हो। यदि हुन सक्नु भएन भने मधेसवादीको अवस्था दोस्रो संविधानसभाभन्दा भिन्न हुँदैन।"
चट्याङ लागेर स्याङजामा एक किशोरको मृत्यु,स्याङ्जा : अर्जुनचौपारी गाउँपालिका २ घडेरीमा शुक्रबार बिहान चट्याङ लागेर एक किशोरको मृत्यु भएको छ। आफ्नै घरको कोठामा सुतिरहेका अवस्थामा १५ वर्षीय रोहित गुरुङको मृत्यु भएको भएको प्रहरी नायव उपरीक्षक राजेन्द्रप्रसाद अधिकारीले जानकारी दिए। उनका अनुसार बिहान साढे ५ बजेतिर परेको चट्याङबाट ओछ्यानमै किशोरको गएको हो।
लागुऔषध लिएर आउँदै गर्दा भारतीय युवा पक्राउ,विराटनगर : भारतको जोगवनीदेखि लागुऔषध लिएर आउँदै गर्दा सशस्त्र प्रहरीले विराटनगरबाट एक जना भारतीय युवालाई पक्राउ गरेको छ । भारतको अररिया भवानीपुर घर भइ विराटनगर महानगरपालिका१२ बखरीमा बस्ने १८ वर्षीय करन कामतलाई सशस्त्र प्रहरी बल बिओपी दरैयाबाट खटिएको टोलीले पक्राउ गरेको हो । विराटनगर१६ दरैयाबाट बिहीबार पक्राउ परेका कामतलाई आवश्यक कारबाहीका लागि इलाका प्रहरी कार्यालय रानीको जिम्मा लगाइएको सशस्त्र प्रहरी बल मोरङका प्रमुख एसपी तीर्थ पौडेलले बताए । उनका अनुसार कामतले प्वाइन्टको गोजीभित्र खुकुरी चुरोटको बट्टामा लुकाएर ल्याएको अवस्थामा लागुऔषध बरामद भएको छ । उनको साथबाट ब्राउन सुगर (खैरो हेरोइन) तीन ग्राम चार सय मिलिग्राम र नाइट्राभेट तथा स्पास्मोप्रोक्सिभनसमेतका लागुऔषध र नेपाली एक हजार रुपैयाँको नोट बरामद भएको जानकारी एसपी पौडेलले दिए ।
मोटरसाइकलमा आगजनि गर्ने दुई जना पक्राउ,काठमाडौं : मोटरसाइकलमा आगजनि गर्ने दुई जनालाई रामेछाप प्रहरीले पक्राउ गरेको छ। बुधबार दिउँसो खाँडादेवी गाउँपालिका३ आपचौरस्थित बाटोमा बा१९ प ७१ नम्बरको मोटरसाइकलमा आगजनी गर्ने र प्रदेश ३०२०१३ प १३ नं को मोटरसाइकलमा तोडफोड गर्ने दुई जनालाई पक्राउ गरिएको जिल्ला प्रहरी कार्यालय रामेछापका प्रवक्ता एवम् प्रहरी निरीक्षक श्रीशंकर श्रेष्ठले जानकारी दिए। उनका अनुसार खाडादेवी गाउँपालिका ३ को वडा कार्यालयमा कार्यालय सहयोगी पदमा कार्यरत २८ वर्षीय पदमबहादुर कार्की र ३० वर्षीय लक्ष्मण खत्रीलाई पक्राउ गरी छ। दुबै जनालाई अपराधिक उपद्रव गरेको कसुरमा बिहीबार रामेछाप जिल्ला अदालतबाट म्याद लिई अनुसन्धान थालिएको प्रहरीले जनाएको छ।
अर्थात् स्त्री !,"अनेक मान्छे जन्मिए। समाजको प्रादुर्भाव भयो। त्यही समाजभित्र अनेक संगठन बनाइए। स्वभावतः संगठनहरूका अनेक रूप भए र समूहसमूहमा बाँडिए। तिनले आआफ्नै सुविधाजनक अधिकारका कुरा गरे। आजसम्म यो क्रम जारी छ। यसबीच समाजमा कति उतारचढाव आए। हेर्दाहेर्दै अनेक परिवर्तन भए। तर समाजले प्रकृति बदल्न सकेन। समाजले मान्छेलाई अनेक जातजाति, वर्ग, समूहमा विभाजन गरे पनि प्राकृतिक रूपले स्थापित मान्छेको स्वरूप जस्ताको तस्तै रह्यो। विज्ञानले गरेको प्रगतिअनुरूपका केही अपवाद छाडेर मान्छे आज पनि उही रूपमा दुई भागमा परिचित छ, जो हिजो पनि त्यही रूपमा थियो। एक, पुरुष। दुई, स्त्री। यसरी, आआफ्नो अस्तित्वको परिचयमा मान्छे बाँचिरहेको छ। अझ भनूँ, त्यसकै स्वाभिमान र अझ अघि बढेर अभिमानमा बाँचिरहेको छ। पुरुषलाई पुरुष हुनुको अहंले गाँजेको छ। स्त्रीले आफू स्त्री हुनुलाई ठूलो महत्व दिएको छ। थाहा छैन, स्त्रीपुरुषबीच कहिलेदेखि यो लडाइँ चलिरहेको छ समाजमा तँ ठूलो कि म ठूलो ? सामान्यतः पुरुषजातिले स्त्रीजातिलाई भोग्या मान्छन् भनेर स्त्रीको मान्यता रहिआएको छ, जसअनुरूप उनीहरू आपूलाई शोषित वस्तुको रूपमा व्याख्या गर्छन्। उता पुरुष वर्ग आफ्नो अस्तित्वलाई प्रकृतिको देन मान्छ। उसको मान्यतामा, ब्रह्माण्डमा प्रकृतिको अस्तित्व रहुञ्ज्याल यो हैकम चलिरहन्छ। यस अर्थमा, सम्भवतः यो मुद्दाको छिनोफानो कहिल्यै हुने छैन। कवयित्री कुन्ता शर्मा यही मुद्दाको उठान गरेर पोथी बास्नु हुँदैन कवितामार्पत् पुरुषजातिमाथि व्यंग्य प्रहार गर्छिन् सधैंसधैं घरका धुरीहरूमा आँगनहरूमा, बार्दलीहरूमा घाँटी तन्काउँदै, शीउर हल्लाउँदै बास्ने काम भालेको हो आवाज उकास्ने काम भालेको हो पोथीले, मात्र कर्कराउनु पर्छ आक्रोशका घुड्काहरू चुपचाप निल्नुपर्छ अण्डा पार्नुपर्छ, ओथारा बस्नुपर्छ चल्ला काढ्नु अनि तन्मयतापूर्वक बच्चा हुर्काउनुपर्छ उन्मुक्त हाँसो हाँस्नु हुँदैन पोथी बास्नु हुँदैन। पोथी बास्न नहुनुको अर्थ हो नारीजाति पुरुषजातिको तुलनामा पछाडि छ। उक्त अर्थमा सदैव पछाडि नै रहिरहनुपर्छ, पुरुषभन्दा अघि लाग्नु हुँदैन नारीले। अर्थात्, जतिजे गर्छ, पुरुषले नै गर्छ वा गर्नसक्छ। बोल्ने अधिकार पुरुषको हो, हाँस्ने अधिकार पुरुषको हो, नारीले त त्यसमा सही थाप्ने मात्रै हो। कदाचित् हाँस्नबोल्न पर्यो भने उसले पुरुषसँग स्वीकृति लिनुपर्छ। यस अर्थमा, सायद पुरुषमान्यताले सधैं नारीलाई दोस्रो दर्जामा राखेको छ। स्पष्ट किटानीका साथ भन्नुपर्दा, वस्तुको नाममा हेरिएको छ नारीलाई। तौलीतौली बोल्नुपर्छ शब्दमा आदरभाव घोल्नुपर्छ पाउमा निहुरिनुपर्छ दासताको पूल सिउरिनुपर्छ लक्षणरेखा नाघ्नु हुँदैन अधिकार माग्नु हुँदैन उन्मुक्त हाँसो हाँस्नु हुँदैन पोथी बास्नु हुँदैन। भनिन्छ, दासप्रथा दुनियाँबाट उहिल्यै उन्मुलन भइसक्यो। केवल लैंगिक दासता होइन, सम्पूर्ण प्रकारको सामाजिक दासताउन्मूलनको घोषणा भइसकेको इतिहास पढ्ने गरिन्छ। तर के सत्य यही हो त ? सायद होइन, सत्य अर्कै छ, यथार्थ भिन्नै छ। आजको समाज भौतिक रूपले विकसित भए पनि सांस्कृतिक वा व्यावहारिक रूपले परिवर्तन भएको छैन। सोह्रौं वा सत्रौं शताब्दीको, ढुंगे युगको वा अभै शास्त्रीयपौराणिककालकै परम्परा समाजमा विद्यमान नभए पनि आजको सभ्यता सुहाउँदो समाज अभै पनि निर्माण हुन सकेको देखिन्नँ। पश्चिमी सभ्यतामा केही वा धेरै फरक होला तर हाम्रो पूर्वीय सम्यतामा अभैसम्म नारी कतै सीताको अग्निपरीक्षामा संलग्न हुनुपर्छ भने यहीँ कतै द्रौपदीसंस्कृतिमा बाँच्न विवश हुनुपर्छ। जतिसुकै शोषणअत्याचार होस्, तिनलाई सहेर, झरिसकेका आँसु रोकेर मुस्काउन जान्नुपर्छ। आँसु हतियार हो परिस्थितिअनुसार प्रयोग गर्नुपर्छ मुस्कान हतियार हो परिस्थितिअनुसार उपयोग गर्नुपर्छ साँचो कुरा बोल्नु हुँदैन अन्धकारको पर्दा खोल्नु हुँदैन उन्मुक्त हाँसो हाँस्नु हुँदैन पोथी बास्नु हुँदैन। पुरुषप्राधान्य समाजमा बाहिर उज्यालो भए पनि मनभित्रको अन्धकार नै सम्भवतः नारीको दुनियाँ हो। जीवनमा खुसियाली भए पनि पुरुषको धरपकडमा उसको खुसीको कुनै अर्थ रहन्न। कदाचित् जबरजस्ती आफ्नो अनुहारमा खुसी छर्ने मेलो गरियो भने त्यो सह्य हुँदैन। एक पाइला मात्रै पुरुषको भन्दा अघि सार्ने हो भने अति गरेको ठहरिन्छ त्यो कदम। अर्को शब्दमा भन्नुपर्दा, पुरुषको दृष्टिकोणमा नारीले कुनै नौलो सपना देख्नु पुरुषविरुद्ध गएको उसको अपराध ठहरिन्छ। र, यस्ता सपना देखेर अपराध गरेबापत नारीले ठूलो मूल्य चुकाउनुपर्छ। अर्थात्, नारीले घरको घेराभित्रको भातभान्सा, पुछपाछ, सन्तानको रेखदेखबाहेक अरूले देख्ने गरेर कुनै आफ्नो पहिचामूलक काम गर्नु हुँदैन, गरिएमा घरको वा समाजकै पुरुषको मानहानी गरेको ठहरिन्छ। फलतः सजायको भागीदार बन्नका निम्ति तयार रहनुपर्छ। टेक गर्नु हुँदैन थुनछेक गर्नु हुँदैन मालिकमालिक रट्नुपर्छ यन्त्रजस्तो भएर खट्नुपर्छ नयाँ परिवेशमा टेक्नु हुँदैन उन्मुक्त हाँसो हाँस्नु हुँदैन पोथी बास्नु हुँदैन। त्यसो त, पुरुषबराबर नारी वर्गप्रति सम्मानको कुरो उठिरहेकै छ। त्यसभन्दा बढी समानताको नारा उठेको जुगौं भइसक्यो। नारीअधिकारको विषयमा बहस गर्ने स्वयं पुरुष नै पनि नदेखिएका हैनन् समाजमा। तर तिनले उठाउने बहस र तिनकै व्यावहारिकतामा आकासजमीनको अन्तर देख्ने गरिएको तथ्य घामजत्तिकै छर्लंग छ। उल्टो, नारीप्रतिको समर्थन र सहानुभूतिका त्यस्ता बहससँगसँगै नारीमाथि दिनानुदिन शोषणबलात्कारका अनगिन्ती घटना बढ्दै गइरहेछन्। प्रश्न छ, पुरुष मानसिकताको दर्शन देखावटी रूपमा सकारात्मक देखिए पनि असली रूपमा नकारात्मक छ भने नारीउत्थानको विषयमा के आश लगाउन सकिन्छ ? साँच्चै नै नारीको विषयमा गम्भीर मनन गर्ने हो भने पुरातन यो समाजको जरा खनेर सामाजिक विधान भंग गर्नुपर्छ, नीतिनियम बदल्नुपर्छ। छ कसैसँग त्यसो गर्ने हिम्मत ? कदाचित्, कसैद्वारा त्यस्तो विद्रोह गरिएमा त्यसको परिणाम कस्तो आउला ? साह्रै अनिष्ट हुन्छ नीतिनियम रुष्ट हुन्छ ठूलो अवरोध सहनुपर्छ आँसुको नदीमा बग्नुपर्छ सपना तुहिन सक्छ जीवन चुँडिन सक्छ ओथारोको अण्डा त्यसैत्यसै कुहिन सक्छ चल्लाको कलिलो जीवन नफुल्दै झर्न सक्छ प्रहार हुन सक्छसंहार हुनसक्छ त्यसैले चेतनाको डाक बोल्नु हुँदैन अन्धकारको पर्दा खोल्नु हुँदैन उन्मुक्त हाँसो हाँस्नु हुँदैन पोथी बास्नु हुँदैन। समाजमा, सभ्यतामा वा प्रकृतिको निर्माणदेखि नै भाले बास्दै आइरहेछ। मतलब, लोग्नेमान्छेको बोलबाला नै चल्दै आइरहेको छ। पोथी बास्नु भनेको प्रकृतिको विरुद्ध जानु हो। तर पोथी स्वास्नीमान्छेले पनि बास्न पाउनुपर्छ भन्ने कविताको मूल मर्मलाई गहनतापूर्वक मनन गर्ने हो भने यसलाई अनुचित विषयको उठान मान्न सकिन्न। पोथी बास्नुलाई नारीअधिकारको दृष्टिमा हेर्दासम्म यो विषय सही लाग्छ। तर साँच्चिकै, कुखुराको पोथीले बास्न नमिल्ने वा नसक्ने प्राकृतिक नियमलाई तोडेर बास्न पाउनैपर्छ भन्ने हिसाबले चाहिँ नारीवादको व्याख्या गर्न भने मिल्दैन। चाहे त्यो कुनै कविताको माध्यमबाट लाक्षणिक रूपमै किन नहोस् ! जहाँसम्म पुरुष अहंताको जडता छ, त्यसमाथि विमति राख्नुपर्छ भन्नेमा दुईमत हुनै सकिन्न। हो, त्यसविरुद्धको चेतना उजागर हुँदा खास गरेर हाम्रो समाजको अचेतन मनहरूमा आँधीबेरी चल्न सक्छ। सम्भवतः चेतनाका ती स्वरहरूलाई मटियामेट गराउन यो समाजका ठेकेदारहरू घुँडा धसेर लाग्दैनन् भन्ने छैन। अवरुद्ध चेतना कहिलेकाहीँ प्रवाहित हुन खोज्दा जडताको विरुद्ध गतिशीलताको पाइलो चाल्न खोज्दा उज्यालोले कुत्कुत्याएपछि आँटिला मुटुहरूले मुख खोल्दा साँचो कुरो बोल्दा आतंकित बर्बरताहरू एकैपटक बिउँझिएर जीवनको विरुद्ध मृत्युघाट ठोक्न सक्छन् एकोहोरो शंख फुक्न सक्छन् अन्ततः कवयित्री कुन्ता शर्माको सावधानी आवाजलाई आत्मसात् गर्नै पर्छ, त्यसैले ठूलो आँट नलिई काँडाघारीमा पस्नु हुँदैन उन्मुक्त हाँसो हाँस्नु हुँदैन पोथी बास्नु हुँदैन।"
७६ (५) दलीय प्रयोगका लागि होइन,"काठमाडौं : प्रतिनिधि सभा विघटनको मुद्दामा सर्वोच्च अदालतको संवैधानिक इजलासमा कांग्रेस सभापति शेरबहादुर देउवा पक्षका वकिलले धारा ७६ (५) राजनीतिक दलका लागि नरहेको जिकिर गरेका छन्। बहुमत पुर्याउन जुनसुकै सांसद प्रधानमन्त्री बन्ने उक्त धाराको प्रावधान रहेको उनीहरूको भनाइ छ। त्यस आधारमा १ सय ४९ सांसदको हस्ताक्षरसहित दाबी गर्न गएका देउवालाई प्रधानमन्त्री बनाउनुपर्ने उनीहरूको धारणा छ। रिट पक्षका कानुन व्यवसायीले बिहीबार पनि अघिल्लो दिनझैं राष्ट्रपतिको आलोचना गरेका छन्। बिहीबार प्रतिनिधि सभा विघटनविरुद्ध देउवासहित १ सय ४६ सांसदले दायर गरेको रिट निवेदनका पक्षबाट रमन श्रेष्ठ, शेरबहादुर केसी, बोर्णबहादुर कार्की, हरिप्रसाद उप्रेती, हरिहर दाहाल, प्रेमबहादुर खड्का, गान्धी पण्डितलगायतले बहस गरे। वरिष्ठ अधिवक्ता केसीले संविधानको धारा ७६(५) बमोजिम प्रधानमन्त्री बन्ने प्रक्रियामा ओली सहभागी हुनै नपाउने बताए। धारा ७६ को उपधारा ३ अनुसार नै केपी ओली अयोग्य हुनुहुन्थ्यो। मार्गप्रशस्त गर्छु भनेर उहाँले भनिसक्नुभएको छ, त्यो भनेको पद छाडेको अवस्था हो। विश्वासको मत गुमाएको प्रधानमन्त्रीले धारा ७६ (५) को प्रक्रियामा भाग लिन पाउनुहुन्न, उनले भने । यो उपधाराले काम चलाउ प्रधानमन्त्रीलाई भाग लिनबाट रोकेको छ। उहाँ संसद सदस्य मात्रै होइन, कामचलाउ प्रधानमन्त्री पनि हो। वरिष्ठ अधिवक्ता कार्कीले ७६ (३) अनुसार नियुक्त भएका प्रधानमन्त्री केपी ओलीले ३० दिनभित्र ७६ (४) अनुसार विश्वासको मत नलिएपछि फेरि धारा ७६ (५) अनुसार प्रधानमन्त्री नियुक्तिका लागि योग्य नहुने जिकिर गरे। उनले भने, संविधानको धारा ७६ (५) को व्यवस्था भनेको दलको नभई सांसदको हो। धारा ७६ (१), (२) र (३) मात्र दलको समर्थनमा प्रधानमन्त्री नियुक्त गर्ने व्यवस्था हो। प्रधानमन्त्री ओलीले ७६ (५) अनुसार प्रतिनिधिसभा सदस्यको समर्थन नभई दलको समर्थन लिएकाले उनको दाबीलाई अस्वीकृत गर्दै सांसदको समर्थनमा प्रधानमन्त्रीमा दाबी गरिएका शेरबहादुर देउवालाई प्रधानमन्त्रीमा नियुक्तिका लागि परमादेश जारी गर्न उनले माग गरे। वरिष्ठ अधिवक्ता खड्काले संविधानको धारा ७६ (३) को प्रधानमन्त्री ७६ (४) अनुसार विश्वासको मत नपाए वा उक्त धारामा नटेके स्वतः पदमुक्त हुने बताए। संविधानको धारा ७६ (५) दलहरूले संसद् जोगाउन नसकेपछि सांसदको प्रयोगका लागि हो। जहाँ सांसदको स्वतन्त्र अधिकार सिर्जना हुन्छ, त्यहाँ दलको ह्वीप लाग्दैन, उनले भने, ह्वीपसमेत नलाग्ने अवस्थामा राष्ट्रपतिबाट दलको समर्थनको खोजी हुनुनै असंवैधानिक हो। वरिष्ठ अधिवक्ता उप्रेतीले ७६(५) मा दलीय समर्थन चाहिने भन्ने व्याख्या संविधानविपरीत हुने बताए। ७६(५) को सरकार दल असफल भएपछि सांसदले स्वतन्त्र रूपमा पहल गरेर बनाउने हो। यो नेपालको आफ्नै मौलिक व्यवस्था हो। यो असफल भयो भने संविधान असफल हुन्छ, उनले भने, के हामीले संविधान विफल गर्न खोज्या हो ? यसलाई यही अदालतले रोक्नुपर्छ। वरिष्ठ अधिक्ता पण्डितले बहुमत सांसदको हस्ताक्षरसहित प्रधानमन्त्रीमा दाबी पेश गरेका देउवालाई नै प्रधानमन्त्रीमा नियुक्ति गर्न माग गरे। बुधबारदेखि संवैधानिक इजालसमा सुनुवाइ सुरुवात भएको छ। शुक्रबार पनि रिट निवेदकको तर्फबाट बहस हुनेछ। रिट निवेदकका तर्फबाट पूर्वमहान्यायाधिवक्ता समेत रहका वरिष्ठ अधिवक्ता श्रेष्ठले संविधानप्रति राष्ट्रपति जवाफदेही नभएको बताए। राष्ट्रपतिरूद्वारा संविधानको धारा ७६ का सबै अधिकार आफूसँग रहेको दाबी गर्न नमिल्ने उनको तर्क थियो। उनले राष्ट्रपतिले आफूलाई श्री ५ भन्दा माथि श्री ७ को स्थानमा राख्न खोजेको आरोप लगाए। वरिष्ठ अधिवक्ता दाहालले १ सय ४९ सांसदको हस्ताक्षरभन्दा बलियो आधार के हुन्छ भनी प्रश्न गरे। प्रतिनिधि सभा रातारात विघटन भयो, बिहान पनि पर्खिएन। दुई मिनेट ढिला भयो भने त बर्बादै हुन्छ कि जस्तो गरियो, उनले बहस गर्दै भने, राष्ट्रपतिले जसरी भए पनि केपी शर्मा ओलीलाई प्रधानमन्त्रीमा टिकाइराख्न खोज्नुभयो, उहाँहरूलाई रातारात भए पनि प्रधानमन्त्रीको पद जोगाउनुपर्यो।"
अप्ठ्यारोमा असाधारण अवसर !,"कोरोनाले कसरी संसारभरका मान्छेको जीवनशैली परिवर्तन होला (?) भन्ने प्रश्नको जवाफका लागि पहिला गएको शताब्दीले मानिस र तिनका गतिविधिमा विश्वव्यापीकरण (ग्लोबलाइजेसन)ले कसरी जोड्छ भन्ने बुझ्नु आवश्यक हुन्छ। ग्लोबलाइजेसन र परिवर्तनका परिदृश्य कुनै क्षेत्र वा विश्वका मानवबीच आवतजावत र तिनका संस्कृति, वस्तु, सेवा, पुँजी र प्रविधिबीच अन्तरक्रिया तथा आदानप्रदान गर्ने अभ्यास विश्वव्यापीकरण हो। जहाँ व्यावसायिक वा अन्य संगठनले अन्तर्राष्ट्रिय स्तरमा प्रभाव, विकास र उत्पादनको वितरण र प्रवद्र्धन गर्दछन्।विषेश गरेर दोस्रो विश्वयुद्धपछि विश्वका ठूला र शक्तिशाली देश, त्यहाँको भाषा, भेषभूषा र शिक्षाले अन्य भूभाग र त्यहाँका मानिसलाई सधैं प्रभाव पारेका इतिहास छन्। आजसम्म यिनले संसारलाई आर्थिक, सामरिक तथा व्यापारिक प्रभावमा राखेका छन्। उदाहरणका लागि वित्तीय बजारको आधुनिक विश्वव्यापी एकीकरणमा सहजीकरणका रूपमा भनौं वा नामको रूपमा सन् १९४४ मा खडा गरिएका विश्व बैंक र अन्तर्राष्ट्रिय मुद्राकोषजस्ता वित्तीय संस्थाको स्थापनालाई लिन सकिन्छ। मानिसबीच आवतजावतसँगै विचारको साझेदारी, संस्कृति र व्यक्तिका बीच मिश्रण भएका छन्। व्यापारको आदानप्रदान एक वा अर्को रूपमा हुनेगरेका छन्। आज हामीसामु अकल्पनीय प्रविधि र पुँजीको विकास भएको छ। सानादेखि ठूल्ठूला मल्टिनेसनल कम्पनी वा संघसंस्था एउटै नाममा अनेकन देशमा विकास, प्रवद्र्धन, उत्पादन तथा तिनको वितरण गर्दछन्। उदाहरणका लागि अमेरिकी आईफोनको प्रोसेसर कोरियाको स्याम्सङ र ताइवानको टीसीएमसीका फ्याक्ट्रीमा बनेका छन्। त्यस्तै टच स्क्रिन कन्ट्रोल चाइना, इन्डिया, कोरिया र युरोपियन देशहरूमा बन्ने गरेका छन्। विश्वव्यापारमा एकरूपता ल्याउन विश्वभर प्रतिस्पर्धात्मक मूल्यका आधारमा बजारको मापदण्ड निर्धारण गरेर बनेको आजको उपभोक्तावादी विश्व, भूमण्डलीकरणको माखेसाङ्लोमा जकडिएको छ। यही समयमा कोरोना महामारीले मेरुदण्डमा हानेर प्यारालाइज्ड बनाएको छ। अझ साधारण भाषामा भन्ने हो भने दैनिक जीवनका कामरोजगार, किनमेलव्यावसाय, उपभोगचालचलन आदि क्रियाकलाप यसमै भर पर्नुपर्ने एउटै मेकानिज्ममा अडेर वर्तमान विश्व बनेको बेला कोभिड१९ को महामारीको डढेलोले विश्व दन्किरहेछ। यो एउटा सप्लाई चेनको साइकलको एक ठाउँमा ब्रेक हुँदा दर्जनभन्दा बढी देशका कामदारको जीवनयापनमा आर्थिक अनि मानसिक भार हुने गरेको छ। यसले पूरा समाज अस्तव्यस्त हुन्छ। बेरोजगारी दरको ग्राफ उकालो लाग्दै विश्व समाज अस्तव्यस्त बनेको छ। विश्वव्यापारमा एटमबमझैं कोरोना विश्वव्यापीकरण नै कोरोना महामारीको कारण बनेको छ। विश्वव्यापीकरणकै कारण आज महामारीले विश्वलाई असर गरेको छ। संक्रमित मानिस तथा माध्यम जहाँजहाँ पुगे, कोरोना पनि त्यहीँ त्यहीँ पुग्यो।पृथ्वीको एककुनाको बाह्य परिघटनाले कसरी अर्को कुनामा उथलपुथल पार्छ; पर्यटन र ट्राभल, खानपानका बानीबेहोरा, पार्टीकल्चर, भ्रमण अनि पेशागत व्यवसाय आदि कसरी मारमा परिसकेका छन् भनेर हेर्न आफ्नै गाउँघर हेरे कहालीलाग्दो दृश्य अगाडि आउँछ। इतिहासमा पहिले पनि धेरै सहरले ठूलाठूला महामारी सामना गरिसकेका छन्। यद्यपि तिनीहरू अझ घनिभूत रूपमा सघन हुँदै गए किन कि नयाँ प्रयोग र नयाँ विचार जन्मँदै गए। अकल्पनीय प्रविधिको विकास हुँदै गयो। विश्वमहामारीले सर्वसाधारणका किनमेलका व्यवहारमा धेरै परिवर्तनका संकेत र सूचांक देखाइसकेको छ। यसले अर्थशास्त्रको माग र पूर्तिको साइकलमा गहिरो प्रभाव पार्दैछ। संसारभरका मानिसको क्रय शक्ति घटेको छ। विलासी जीवनशैली साधारण जीवनयापनमा झरेको छ। सादा जीवन जिउनेहरू केही संघर्ष गर्नुपर्छ भन्न थालेका छन्। गरिबीमा महामारीले भन्दा भोक र अनिकालले चुनौती र संकट थपेको छ। कोभिडको आगो अझै सल्किरहेको छ। जेजे अवस्थाहरू हिजो असामान्य थिए, आज एक्स्ट्रा न्यू नर्मल भएका छन्। जस्तोसुकै पिछडिएको समुदायमा पनि साबुनपानीले हात धुनुपर्छ भन्ने न्यू नर्मल अब सामान्य भइसकेको छ। हिजो हस्पिटलमा मात्र प्रायः प्रयोग हुने शब्द स्यानिटाइज अब घर घरभित्र पुगेको छ। स्वास्थ्य चेतनामा गुणात्मक विकास भएको छ। मास्क मान्छेको दैनिक जीवनमा नियमित हुनेछ या भएको छ। विशेष गरेर अल्पविकसित र विकसोन्मुख देशमा यो आवश्यक थियो। अर्कोतर्फ भने लकडाउन ले सिर्जना गरेको अभावलाई स्थानीय उत्पादनमा बढावा दिनुपर्छ भन्ने चेतनाको विकास भएको छ। यसले निर्माण गरेको बाध्यात्मक चेतनाको विकासले समयान्तरमा धेरैभन्दा धेरै स्थानीय उद्योगको विकास, स्थानीय उत्पादन र त्यसको वितरणमा ठूलो प्रभाव अवश्यनै देखिने छ। यो अवश्यभावी छ यसकारण कि भूमण्डलीकरणले हाम्रोजस्ता साना देशका वस्तु तथा सेवा ठूल्ठूला मल्टिनेसनल कम्पनीका उत्पादनले कि त मारमा थिए कित प्रतिस्पर्धात्मक बन्न नसकेर बेनाम थिए। आज त्यसले नयाँ अवसरको ढोका खोलेको छ। साढेसात अर्ब मानिस यस धर्तीमा टक्क अडिएका छन्। मानिलिउँ यत्तिबेला समय रोकिएको छ। या त मानिस स्वनजबन्दमा बसेका छन्। अनि अर्थतन्त्रको मुटुको धड्कन सुस्त हुदै जाँदैछ। विश्वको मरिच अर्थतन्त्र अन्तरदेशीय र अन्तरमहादेशीय व्यापार संकुचन हुँदै धेरै सानो स्केलमा मात्रा धानिरहेकाले सम्पूर्ण विश्वको अर्थतन्त्रको आकार मरिचजस्तो भएको छ। सबै देशले त्यहीँबाट राहत तथा अन्य इमर्जेन्सी कामकाज चलाउनु परेको छ। केही विकसित देशले कोरिडोर ट्राभलको मोडल अघि सारेका छन्। जसमा एक निश्चित ठाउँकालागि मात्र अनुमति प्रदान गर्ने र नियमित सुपर्भिजन गर्ने भन्ने बुझिन्छ। न्युजिल्याण्ड र अष्ट्रेलियाले यो विकल्पलाई अहिले अनुसन्धान र प्रयोग गरिरहेको छन्। यस्तै अलग प्रकारले एसियालगायत युरोप, अमेरिकामा पनि निश्चित देश र अत्यावश्यकीय हवाईयात्रुको चापअनुसार ट्राभलको अर्को प्रयोग गरिरहेका छन्। यी सुरुआती उदाहरणका झिल्का मात्र हुन्। पूरा उज्यालो धेरै टाढा छ। त्यहाँसम्म पुग्न असम्भव छैन तर धेरै अप्ठ्यारो छ। त्यो अप्ठ्यारो भनेकै भ्याक्सिनले आत्मरक्षा प्रणालीमा देखाउने प्रभावकारितामा भरपर्छ। तेसो भए यो डर कहिलेसम्म त भन्ने प्रश्न अगाडि छ। ती सबै वैज्ञानिक अनुसन्धान र प्रयोग मानव आफैंमा प्रयोगको सिलसिलामा मात्र छन्। यसले के संकेत गर्दछ भने मानिसले स्थानीय गन्तव्य छनोट गर्नेछन्। यसले वातावरणीय चेतना र स्थानीय स्वरोजगारीमा वृद्धिको अवसर सिर्जना हुन्छ। यही दृष्टान्तले भन्छहाम्रा पर्यटन तथा उड्डयन उद्योग कसरी ध्वस्त भए, कोरोना भाइरसले सर्वसाधारणमा विशेष गरेर बाह्य घटनाले हाम्रो जीवनशैली र स्थानीय रोजगार, पेशा र व्यवसाय कसरी रातारात परिवर्तन भए भन्ने छर्लंग देखाएको छ। अब हुने न्यू नर्मलले समाजमा अर्को प्रारूपको सिर्जना गर्नेछ। जागिरका लागि अफिस जानु धेरै मानिसका लागि पैसा मात्र नभएर लाइफ स्टाइल हो। जहाँ जीवनको महŒवपूर्ण बौद्धिक पक्ष, सामाजिक पक्ष, व्यावसायिक पक्ष र व्यक्तिगतपक्ष लगायतका तिनका सर्कलहरू जोडिएका हुन्छन्। काम गर्ने अफिस मानिसका लागि जीवनकै ठूलो हिस्सा हो, जहाँबाट जीवनको अविछिन्न सिकाइ प्रक्रिया चलिरहन्छ। धेरै कार्यालयीय कामकाज घरको अफिसबाट चलेका छन्।कार्यालयको बौद्धिक अन्तरक्रिया जुम, माइक्रोसफ्ट टिम्स, स्काइप र म्यासेन्जरमार्फत हुनेछन्। मेरो विचारमा पेशागत प्रक्रियामा हुने इमोसनल रिलेसन को अनुपस्थितिमा सेन्स अफ अर्जेन्सी र पर्फर्मेन्स डेलिभरीमा ह्रास आउनेछ। सहरमा डर कायमै ठूला सहरमा धेरै पछिसम्म रेल, बस, ट्याक्सीमा यात्रा गर्न डर कायम नै रहन्छ। त्यसैले सहरहरू मानव समाजका लागि क्रिटिकल नै रहनेछन् तर परिवर्तन हुनु आवश्यक हुनेछ। भ्याक्सिनले इम्युन प्रणालीमा देखाउने पूर्ण प्रभावकारितामा नहुन्जेलसम्म रोगको डर कायम नै भएमा विश्वका सहरले समायोजन गर्ने उपायहरू फेला पार्नुपर्ने हुन्छ। पहिलाको जस्तो भीड, कोलाहलसहितको सहर हुने छैनन्। नयाँ उपायहरू एड्जस्ट गर्दा सहरका नयाँ स्वरूप जन्मिनेछन्। नयाँ आइडिया र मोडल प्रयोगमा आउँदा नयाँ अवसरले गुणात्मक फड्को मार्नेछन्। इतिहासमा पहिले पनि धेरै सहरले ठूलाठूला महामारी सामना गरिसकेका छन्। यद्यपि तिनीहरू अझ घनिभूत रूपमा सघन हुँदै गए किन कि नयाँ प्रयोग र नयाँ विचार जन्मँदै गए। अकल्पनीय प्रविधिको विकास हुँदै गयो। कोभिड१९ पछि सहरीजीवनको संकुचन संयोगको रूपमा अस्थायी हुनेछ भन्ने धेरै मान्छेले आँकलन गरेका छन्। तथापि सहरबजार परिवर्तन भइसकेका छन्। यो डर र त्रास अन्त्य हुँदासम्म धेरै साना बिजिनेस, रेष्टुरेन्ट, क्याफे बन्द भइसकेका हुनेछन्। महामारीले के पनि देखाउँछ भने आवश्यक कामदार सहरमा निर्भर छन्। ती सहर सार्वजनिक यातायात रेल र बसमा निर्भर छन्। सहरका अस्पताल, किराना स्टोर, र आपूर्ति शृंखला आदि तिनै आवश्यक कामदारमा निर्भर छन्। अहिलेको हाम्रो चुनौती भनेको सहरहरू रहनेछन् कि छैनन्भन्दा पनि हामीसँग सहर, तिनका गल्ली, गल्लीमा भएका साना ठूलापेशा र व्यवसायको सुरक्षितरूपान्तरण गर्ने परिकल्पना र भिजनको सामथ्र्य छ कि छैन भन्ने प्रश्न हो। त्योभन्दा महत्वपूर्ण कुरा हामी सुरक्षित रहन्छौं कि रहन्नौं भन्ने सवाल हो। समाजलाई बुझ्ने र पुराना बकाइनाका रुख फालेर नयाँ विरुवा रोपेर नयाँ पुस्ताले नेतृत्व गर्न सक्छन् कि सक्दैन भन्ने कुरामा हाम्रो भविष्य अडेको छ।"
स्वदेशी उत्पादन अभियान,"काठमाडौं : निर्यात प्रवद्र्धन तथा आयात प्रतिष्ठापन गर्न मेक इन् नेपालस्वदेशी अभियान अघि बढाइएको छ। सरकार र निजी क्षेत्रको साझेदारीमा अभियान अघि बढाउन समझदारी बनेको छ। नेपाली उत्पादन वृद्धि गरी आत्मनिर्भर उन्मुख अर्थतन्त्र निर्माण गर्न यस अभियानले सहयोग गर्नेछ। नेपाली उपभोक्तालाई स्वदेशी उत्पादनको उपभोग गर्न प्रोत्साहन गर्नुका साथै नेपाली उत्पादनको बजारीकरण गरी विश्व बजारमा नेपाली वस्तु र सेवाको उपलब्धता बढाउन सहयोग पुग्ने छ। देशभित्रै रोजगारीको पर्याप्त अवसर सिर्जना गरी समृद्ध नेपाल, सुखी नेपालीको राष्ट्रिय आकांक्षा प्राप्तिमा सहयोग पुग्ने निजी क्षेत्र तथा सरकारको विश्वास छ। उक्त अभियान सार्थक बनाउन बिहीबार सरकार र परिसंघबीच समझदारी बनेको छ। परिसंघले स्वदेशी वस्तु तथा सेवाको उत्पादन, उपभोग र निर्यात प्रवद्र्धन गर्ने उद्देश्यले उक्त अभियान अघि बढाएको थियो। सरकारले उक्त अभियानलाई बजेटमै सम्बोधन गरिसकेको छ। अभियान कार्यान्वयन गर्न सरकारले चासो देखाएसँगै निजी क्षेत्रमा उत्साह बढेको छ।"
न्यायपरिषद् सदस्यमा भण्डारी,"काठमाडौं : राष्ट्रपति विद्यादेवी भण्डारीले प्रधानमन्त्रीको सिफारिसमा वरिष्ठ अधिवक्ता रामप्रसाद भण्डारीलाई न्यायपरिषद् सदस्यमा नियुक्त गरेकी छन्। न्यायपरिषद् सदस्य लक्ष्मीबहादुर निरालाको वैशाख २१ गते निधन भएपछि उक्त पद खाली थियो। त्यहाँ रामेछाप खनियापानीका भण्डारीलाई लगिएको हो। न्यायपरिषद्ले न्यायाधीशको नियुक्ति, सरुवा, अनुशासनसम्बन्धी कारबाही, बर्खासी र न्याय प्रशासनसम्बन्धी अन्य विषयको सिफारिस गर्ने वा परामर्श दिने काम गर्छ। प्रधानन्यायाधीश अध्यक्ष रहने न्याय परिषद्मा सर्वोच्च अदालतका वरिष्ठतम् न्यायाधीश, कानुन न्याय तथा संसदीय मामिलामन्त्री, नेपाल बार एसोसिएसनको सिफारिसमा राष्ट्रपतिद्वारा नियुक्त कम्तीमा २० वर्षको अनुभव प्राप्त वरिष्ठ अधिवक्ता वा अधिवक्ता सदस्य रहने व्यवस्था छ। राष्ट्रपतिले प्रधानमन्त्रीको सिफारिसमा नियुक्त गर्ने एक जना कानुनविद् पनि न्यायपरिषद् सदस्य रहन्छन्। भण्डारी प्रधानमन्त्रीले सिफारिस गर्ने कानुनविद्को हैसियतमा न्यायपरिषद् सदस्य बनेका हुन्।"
नेताहरूलाई कलमको तीर,"काठमाडौं : माओवादी अध्यक्ष पुष्पकमल दाहाललाई सबैभन्दा चित्त त्यतिखेर दुख्दोरहेछ, जब कसैले प्रधानमन्त्री केपी ओलीसँग तुलना गर्छ। तपाईंहरू पनि ओलीजस्तै त हो नि भनिदियो भने झन् सहनै गाह्रो पर्दो रहेछ। बिहीबार त्यस्तै भयो। विपक्षी गठबन्धनका तीन दल र दुई दलका प्यानल सम्बद्ध नेताले सम्पादकहरूसँग अन्तरक्रिया गरे। प्रधानमन्त्री ओलीद्वारै भएको अघिल्लो प्रतिनिधिसभा विघटनमा कांग्रेसबाहेकको यही समूहले यस्तै अन्तरक्रियामा सम्पादकहरूबाट गतिलो सहानुभूति पाएको थियो। आन्दोलनमा साथसहयोगको प्रतिबद्धतासमेत लिएको थियो। यसपालि ठीक उल्टो भयो। सम्पादकहरूले उल्टै तीखातीता आलोचना गरिदिए। कोर्स करेक्सन को कुरा गर्नुहुन्छ, तपाईंहरूको करेक्सन चाहिँ कहिले गर्नुहुन्छ ? ओलीभन्दा तपाईंहरूको फरक के ? हामीले बुझेको फरक उहाँ सत्तामा हुनुहुन्छ, तपाईंहरू हुनुहुन्न। ० ओली ढालेर आउने अनुहार, उही परिचित र परिक्षित तपाईंहरू नै होइन ? लौरो टेक्ने बेलामा अब हलो जोत्न अग्रसर नहुनुहोस्। ० विपक्षी गठबन्धनले खोपको पहल गर्दा के हुन्थ्यो ? सबै पूर्वप्रधानमन्त्री हुनुहुन्छ, अन्तर्राष्ट्रिय आह्वान गर्दा हुँदैन थियो ? ० ओलीतन्त्र बनाउने, हुर्काउने तपाईंहरू नै होइन र ? ० शासनका खराब अभ्यासलाई टुंग्याउन तपाईंहरू नै चाहनुहुन्न। कारण आफू सत्तामा बस्दा उपभोग गर्न मज्जा आउने स्वाद पाइसक्नुभयो। ० जति गरे पनि तपाईंहरू सुध्रिएको र चेतेको खोइ ? ० सत्ता पाउँला, प्रधानमन्त्री बनुला भनेर आन्दोलनमा लागेको भए बेकार हो। तर, आन्दोलन त्यहाँभन्दा माथि जान सकेन। आदि। चौथो अंगको भूमिका खरबदारी गर्ने हो, सुझाव सुनिसकेपछि बोलेका अध्यक्ष दाहालले भने, तर, केपी ओली र हामीलाई तपाईंहरूले उस्तैउस्तै भन्नुभयो। उस्तै होइनन्। प्रधानमन्त्री पद त्याग्ने प्रचण्ड र प्रधानमन्त्री पद जोगाइराख्न लोकतन्त्र, संविधान सबै कुल्चिने ओली कसरी उस्तैउस्तै भए ? उस्तैउस्तै भनेकामा दाहालले पटकपटक गुनासो गरे। तपाईंहरूले नै उस्तैउस्तै भनेपछि, उनको भनाइ थियो, हामी त साह्रै अन्यायमा पर्ने भयौं। त्यसैले उस्तैउस्तैलाई लिमिटभन्दा बढी नभनिदिनुहोस्, प्लिज। नेतृत्व अर्को पुस्तामा सुम्पन सम्पादकहरूले दिएको सुझावमा दाहालले भने, हामीभन्दा गतिला नेता ल्याउन सक्नुहुन्छ भने छाड्न तयार छौं। तर, नेता जमिनमुनिबाट निकाल्न सकिन्न। आकाशबाट खसाउन पनि सकिन्न। जस्ता भए पनि (यो देशका नेता) हामी नै छौं। यसैलाई धोईपखाली गर्नुपर्यो। बरु राजाको शान थियो गणतन्त्रवादी दाहालले राष्ट्रपतिको आलोचना गर्ने नाममा राजसंस्था र राजाको प्रशंसा गरे। म नै राज्य हुँ भन्दै प्रधानमन्त्री हिँड्नुभएको छ। बाटाबाटाबाट मन्त्री टिपेको छ। संवैधानिक निकाय त यति कमजोर छन् कि, त्यतिको कहिल्यै थिएनन्, उनले भने, राष्ट्रपति कार्यालय बदनाम भएको छ। योभन्दा राजा हुँदा शान थियो। अहिले शान, मान, इज्जत केही छैन। त्यसअघि कांग्रेस सभापति शेरबहादुर देउवाले राष्ट्रपति र प्रधानमन्त्रीको मिलोमतोबाट लोकतन्त्र अप्ठ्यारोमा परेको आरोप लगाएका थिए। संविधानको धारा ७६ (५) बमोजिम मलाई प्रधानमन्त्री बनाउन १४९ सांसदको हस्ताक्षरसहित पेस गरेको आवेदन स्वेच्छाचारी ढंगले राष्ट्रपतिबाट अस्वीकार भएको छ, सभापति देउवाले भने। उनले अध्यादेशका भरमा शासन चलाउन खोजेको, खोप उपलब्ध गराउन नसकेको जस्ता टिप्पणी गर्दै प्रधानमन्त्रीको आलोचना गरे। जसपा अध्यक्ष उपेन्द्र यादवले इतिहास हेर्दा जबजब निरंकुशताको पहल हुन्छ, तबतब संसद् भंग गरिन्छ भने। यस क्रममा उनले राजा महेन्द्र र ज्ञानेन्द्रका कदमका उदाहरण दिए। विघटन गरेको संसद् पुनःस्थापना हुन्छ, प्रधानमन्त्री भने उही रहन्छन्, उनले भने, एउटै संसद् एउटै प्रधानमन्त्रीले दुईपटक भंग गरेको सम्भवतः नेपालमा पहिलो हो। एमालेबाट निष्कासित वरिष्ठ नेता माधवकुमार नेपालले देशलाई भड्खालोमा जानबाट जोगाउन आफूहरूको पहल रहेको बताए। हामी सकारात्मक शक्तिहरूको हातेमालो गर्न चाहन्छौं, उनले भने, कोर्स करेक्सन गरेर आउनुभयो भने केपी ओलीलाई पनि ठाउँ दिनुपर्छ है, शेरबहादुरजी। प्रधानमन्त्रीबाट राष्ट्रिय हितमा आँच पुग्ने कार्य भए : सभापति देउवा गल्ती स्वीकार गरेर आउँनुहुन्छ भने ओलीलाई स्वागत छ : माधवकुमार नेपाल कांग्रेस दक्षिणपन्थी होइन, ओलीजी वामपन्थी होइन : प्रचण्ड"
हुन्डाई प्यालिसेड नेपाल भित्रियो,"काठमाडौं : हुन्डाई गाडीको नेपाल को लागि आधिकारीक विके्ता लक्ष्मी इन्टरकन्टिनेन्टल प्रा लि ले नयाँ एसयूभी प्यालिसेड नेपाल भित्राएको छ । प्यालिसेड ७ सीटर प्रिमियम एसयूभी हो। कम्पनी स्रोतअनुसार यो कार छिट्टै नि आधिकारीक रूपमा सार्वजनिक हुनेछ। यो कार कोरियामा उत्पादन भएर नेपाल आएको हो । नेपाली बजारमा प्यालिसेड २२ लिटरको डिजल इन्जिनअप्सनमा आउने सम्भावना रहेको छ जसले २०० पीएस पावर तथा १७५०२७५० आरपिम टर्क उत्पादन गर्नेछ। यो एसयूभी ८ स्पीड अटोमेटिक ट्रान्समीसनमा उपलब्ध रहेको छ । नेपाली बजारमा यो एसयूभीको शुरूवाती मूल्य २ करोड रुपैयाँ पर्ने अनुमान गरिएको छ। नेपाली बजारमा यो एसयूभीको प्रतिस्पर्धा टोयाटाको फर्चुनर,मित्सुबिशी पजेरो र फोर्डको इन्डेभरसँग हुनेछ ।"
गाउँ फर्कनेलाई घरजग्गा,"दमौली : तनहुँको एक गाउँपालिकाले गाउँ फर्कन चाहनेका लागि जग्गा उपलब्ध गराउने भएको छ। यसका अलावा गाउँपालिकाले उनीहरूलाई घर बनाउन एक लाख रुपैयाँसमेत अनुदान दिने घोषणा गरेको छ। तनहुँको ऋषिङ गाउँपालिकाको १०औं गाउँसभामा नीति तथा कार्यक्रम प्रस्तुत गर्दै उपाध्यक्ष गिनुमाया थापाले यस्तो कार्यक्रम घोषणा गरेकी हुन्। गाउँपालिकाका अध्यक्ष राजेन्द्रकृष्ण श्रेष्ठले सुरुआतदेखि नै गाउँमा फर्कौंफर्कौं लाग्ने बनाउने घोषणा गरेका थिए। हाम्रो उद्देश्य गाउँ फर्कौं फर्कौं बनाउँ भन्ने थियो, उनले भने, धेरै काम भइसकेका छन्। अब साँच्चिकै गाउँ आउन चाहनेका लागि प्रोत्साहनस्वरूप यस्तो व्यवस्था बजेटमार्फत नै गर्न लागेका हौं। गाउँपालिकाले यसका लागि ऋषिङ थातथलो भएको प्रमाण भए पुग्ने बताएको छ। पर्याप्त पूर्वाधार अभावमा जिल्लाकै कछार क्षेत्र मानिने हालको ऋषिङ गाउँपालिका क्षेत्रबाट बसाइँ सरेर जानेको संख्या धेरै थियो। तर, साबिक काहुँ शिवपुर, राम्जाकोट, रिसिङ रानीपोखरी तथा भीरकोट गाविस मिलेर बनेको गाउँपालिका स्थानीय सरकारका रूपमा आएपछि भौतिक पूर्वाधार विकास र सडक कालोपत्रे आदिमा जोड दिइएको छ। चार वर्षको अवधिमा गाउँलाई बस्न योग्य बनाएका छौं, अध्यक्ष श्रेष्ठले भने, अब गाउँ छाडेकालाई फर्काउने बेला भएको छ।"
मनसुनी वायुको प्रभाव : कस्तो छ तीन दिनको मौसम ?,"काठमाडौं : देशभर मनसुनी वायुको प्रभाव रहेको जल तथा मौसम विज्ञान विभागले जनाएको छ। हाल देशको दक्षिणी भूभाग नजिक मनसुनी न्युन चापिय रेखा रहेको उल्लेख गरेको छ। मौसम पूर्वानुमान महाशाखाले शुक्रबार बिहान जारी गरेको बुलेटिनमा अधिकांश भूभागमा सामान्य बदली रहि प्रदेश १, बागमती, गण्डकी र लुम्बिनी प्रदेशका थोरै स्थानहरुमा हल्का देखि मध्यम वर्षा भइरहेको छ। शुक्रबार दिउँसो देशभर सामान्यदेखि पूर्ण बदली रहनेछ। प्रदेश नं १, प्रदेश नं २, बागमती प्रदेश, गण्डकी प्रदेश र लुम्बिनी प्रदेशका केही स्थानहरु र बाँकी प्रदेशका थोरै स्थानहरुमा हल्कादेखि मध्यम वर्षाको सम्भावना रहेको छ। प्रदेश नं १ र बागमती प्रदेशका एकदुई स्थानहरुमा मेघगर्जनचट्टयाङ्गसहित भारी वर्षाको सम्भावना छ। राती देशभर सामान्य देखि पूर्ण बदली रहनेछ। प्रदेश नं १, प्रदेश नं २, बागमती प्रदेश, गण्डकी प्रदेश र लुम्बिनी प्रदेशका केही स्थानहरु र बाँकी प्रदेशका थोरै स्थानहरुमा हल्कादेखि मध्यम वर्षाको सम्भावना रहेको छ। प्रदेश नं १, प्रदेश नं २, बागमती प्रदेश र लुम्बिनी प्रदेशका एक वा दुई स्थानमा मेघगर्जनचट्टयाङ्गसहित भारी वर्षाको सम्भावना छ। शनिबार दिउँसो देशभर सामान्यदेखि पूर्ण बदली रहनेछ। देशका धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश नं १, प्रदेश नं २ र बागमती प्रदेश थोरै स्थानहरुमा मेघगर्जनचट्टयाङ्गसहित भारी वर्षाको सम्भावना छ। आइतबार देशभर सामान्यदेखि पूर्ण बदली रहनेछ। प्रदेश नं १, प्रदेश नं २, बागमती प्रदेश, गण्डकी प्रदेश र लुम्बिनी प्रदेशका केही स्थानहरु र बांकी प्रदेशका थोरै स्थानहरुमा हल्का देखि मध्यम वर्षाको सम्भावना रहेको छ।"
रश्मिकालाई भेट्न नौ सय किमि यात्रा,"कर्नाटक : कतिपय प्रशंसक आफ्नो मनपर्ने कलाकारको एक झलक पाउनका लागि जस्तोसुकै दुःखकष्ट सहन पनि तयार हुन्छन्। दक्षिण भारतीय अभिनेत्री रश्मिका मन्दनाका एक प्रशंसकले पनि उनलाई भेट्न यस्तै दुःख गरेका छन्। एक प्रशंसकले रश्मिकालाई भेट्न नौ सय किलोमिटरभन्दा टाढाको यात्रा तय गरेका थिए। अभिनेत्रीलाई भेट्नकै लागि ती व्यक्ति तेलंगनादेखि कर्नाटकको कोडागाउँसम्म पुगेका थिए। तर, यति लामो यात्रा तय गर्दा पनि उनले आफ्नो मनपर्ने अभिनेत्रीलाई भेट्न भने पाएनन्। आकाश त्रिपाठी नामका ती प्रशंसक गुगल सर्च गर्दै त्यहाँसम्म पुगेका थिए। उनले ठाउँठाउँमा अभिनेत्रीको निवासबारे सोधपुछ गरेपछि स्थानीयले प्रहरीलाई खबर गरेका थिए। ती व्यक्तिको शंकास्पद गतिविधि देखेपछि स्थानीयले प्रहरीलाई खबर गरेका थिए। त्यसपछि प्रहरीले ती व्यक्तिलाई कोडागाउँमा लकडाउन लगाइएको र रश्मिका पनि चलचित्र छायांकनका लागि मुम्बई गएको भन्दै तेलंगना फर्काइदिएको थियो। सुरुमा रश्मिकालाई नभेटिकन घर नफर्किने अड्डी कसेका उनी प्रहरीले सम्झाएपछि भने घर फर्किन राजी भएका थिए। रश्मिका मन्दना भने अहिले मुम्बईमा बस्छिन्। बलिउडमा डेब्यु गर्न लागेकी उनले मुम्बईमा केही समयअघि मात्र नयाँ अपार्टमेन्ट लिएकी थिइन्। रश्मिका सिद्धार्थ मल्होत्रासँग मिसन मजनुबाट बलिउडमा डेब्यु गर्ने तयारीमा छिन्।"
१२ तले भवन भत्किँदा ९९ जना बेपत्ता,फ्लोरिडा : अमेरिकाको फ्लोरिडा राज्यमा एउटा १२ तले भवन भत्किँदा ९९ जना बेपत्ता भएका छन् । बीबीसीका अनुसार बिहीवार मायामी नगरको सो भवन भत्किँदा एक जनाको मृत्युसमेत भएको छ । हराएकाहरूमा कैयौँ ल्याटिन अमेरिकी आप्रवासी रहेका छन्। सो घटनापछि मायामीका मेयरले सङ्घीय सरकारसँग सहयोगका लागि अनुरोध गरेका छन्। भवन भत्किनुको कारण प्रस्ट भएको छैन तर सुरक्षा प्रमाणीकरणका लागि त्यहाँ पुनर्निर्माणको काम भइरहेको जनाइएको छ । मायामी डेडकी मेयर डेनीयला लेभिनकाभाले हालसम्म १०२ जनाको अवस्था पत्ता लागेको र ९९ जना अझै बेपत्ता रहेको जानकारी दिइन्। सर्फसाइडमा रहेको उक्त भवन सन् १९८० मा बनेको थियो। बेपत्ता हुनेमा कैयौँ ल्याटिन अमेरिकीहरू रहेको विवरण सम्बन्धित कन्सुलेटहरूले दिइरहेका छन्। पाराग्वेकी प्रथम महिलाका आफन्तहरू पनि हराउने मध्येमा छन्। उद्धारकर्ताहरूले प्रथम महिला सिल्भाना लोपेज मोरेराका बहिनी ज्वाइँ र उनीहरूका तीन सन्तान अनि एक जना घरेलु कामदारको अवस्था पत्ता लगाउन सकिरहेका छैनन्। हालसम्म भग्नावशेषबाट ३५ जनालाई निकालिएको र १० जनालाई परीक्षण गरी दुई जनालाई अस्पताल पठाइएको थियो। खोजीकार्य जारी रहँदा सानो आगलागी भएपनि त्यसलाई २० मिनेट भित्रै नियन्त्रणमा लिइएको स्थानीय अग्नि नियन्त्रण प्रमुखले बताएका छन्। फ्लोरिडाका गर्भनरले घटनास्थलमा पुगेर उद्धारको काम अझै जारी रहेको र त्यति ठूलो संरचना ढलेको देख्नु पीडादायी रहेको बताए। राष्ट्रपति बाइडनले गभर्नर रोन डिसान्टिसबाट सङ्कटकाल घोषणा आफूले कुरिरहेको र फीमा भनिने सङ्घीय आपत्तकालीन व्यवस्थापन निकायका अधिकारीहरू घटनास्थलमा पुगेको जनाए। (बीबीसी)
उर्लंदो भेलमा तटबन्ध : १५ दिनमा १२ करोड सक्न निर्देशन,"बाजुराअछाम : सुदूरपश्चिम प्रदेश सरकारले असारको ७ गते बाँडफाँड गरेका १२ करोडका अधिकांश योजना १५ दिनमा सक्ने गरी सम्झौता गरिएका छन्। अधिकांश तटबन्धका योजना उर्लंदो भेलमै निर्माण सुरु भएपछि तीनको दिगोपनमा शंका गरिन थालिएको छ। सुदूरपश्चिमका ६ जिल्लाका २० वटा स्थानीय तहलाई प्रदेश मन्त्रिपरिषद्ले सशर्त अनुदानको ११ करोड ६३ लाख रकमका योजना असार ७ गते मात्रै बाँडफाँड गरेको थियो। यसमा आर्थिक मामिला तथा योजनामन्त्री प्रकाशबहादुर शाहको गृह जिल्ला बाजुरा, उनकै समूहका नेता भीम रावलको गृह जिल्ला अछाम र सभामुख अर्जुनबहादुर थापाको गृह जिल्ला बझाङ पर्छ। बाजुराको बडिमालिका नगरपालिका४ ओलेनामा मंगलबारदेखि उर्लंदो भेलमै तटबन्धको काम सुरु गरिएको छ। तटबन्धका लागि ५० लाख रकम विनियोजन गरिएको छ। नगरपालिकाले उपभोक्ता समिति गठन गरी असार २० गतेभित्र सक्ने गरी काम सुरु गरिए पनि सम्झौता भने भएको छैन। नगरपालिकामा प्रमुख कार्यकारी अधिकृत नभएकाले सम्झौता नभएको बताइएको छ। उपभोक्ता समितिका अध्यक्ष कालु नाथले गाउँ बगाउन थालेपछि, सम्झौता नभएरै पनि काम सुरु गरेको बताए। हामीलाई स्थानीय तहले मौखिक रूपमा काम सुरु गर भनेको छ, कार्यकारी अधिकृत नभएकाले सम्झौता भएको छैन। २० गतेसम्म काम गरिसक्नु पर्नेछ, उपभोक्ता समितिका अध्यक्ष नाथले भने। बूढीगंगाको उर्लंदो भेलमा स्थानीयले तटबन्ध निर्माण सुरु गरिसकेका छन्। बाजुरामै जलस्रोत तथा सिँचाइ विकास सवडिभिजन कार्यालयमार्फत पनि ४०४० लाखका दुईवटा योजना उर्लंदो भेलमै निर्माण सुरु भएका छन्। खाली खोला र मालागाढमा ४०४० लाखका तटबन्धका योजना असार २० गतेभित्र सक्ने गरी सम्झौता भएको सिँचाइ सवडिभिजन कार्यालयले जनाएको छ। खाली खोला तटबन्धको असार ६ गते उपभोक्ता समितिसँग सम्झौता भएको छ। मालागाढमा प्रदेशबाट रकम निकासा हुनु अगावै जेठको ३० गते तटबन्धको सम्झौता भएको छ। दुवै तटबन्धका योजनामा काम सुरु भइसकेको र असार २० गतेभित्र सक्ने गरी सम्झौता भएको सवडिभिजन प्रमुख नरेश शर्माले बताए। बाजुराकै बूढीगंगा नगरपालिका२ ताप्रिसेरामा भने उपभोक्ता समिति गठन भए पनि अझै निर्माण सुरु गरिएको छैन। प्रदेशको बजेट निकासा हुनु अगावै वडाका प्रतिनिधिहरूलाई जानकारी नै नदिइ गठन गरिएको उपभोक्ता समितिमा विवाद आएपछि, त्यहाँ निर्माण सुरु हुन नसकेको हो। उपभोक्ता समिति गठन भएको हामीलाई थाहा नै भएन, बजेट निकासा हुनु अगावै बजेट आउने पक्का भएपछि उपभोक्ता समिति गठन भएको रहेछ, त्यसमा स्थानीय सहमत नभएपछि अहिले वडाको रहोबरमा अर्को उपभोक्ता समिति गठन गरिएको छ, वडा नम्बर २ का अध्यक्ष हिरालाल थापाले भने। उपभोक्ता समिति भनेअनुसारको नभएको र प्राविधिकहरूले पनि इस्टिमेट तयार नपारी दिएकाले तटबन्ध निर्माण सुरु हुन नसकेको बताइएको छ। प्रदेश सरकारले मन्त्रिपरिषद्को निर्णय गरेर असार ७ गते पठाएको उक्त रकम असार २० गतेभित्र जसरी पनि सक्न निर्देशन दिएको बुझिएको छ। प्रदेश सरकारले पठाएको योजनाबारे केही वडा अध्यक्षहरूलाई अहिलेसम्म थाहै छैन। खप्तड छेडेदह गाउँपालिका१ को घट्टेखोलादेखि खडीपाटासम्मको सिँचाइ योजनाको ३० लाखको योजनाबारे आफूलाई थाहा नै नभएको वडाध्यक्ष वीरबहादुर रावलले बताए। ३० देखि ५० लाखको योजना असारको ७ गते आएकाले, सबै योजनामा पूरा काम नहुने स्थानीयले बताएका छन्। साँच्चै तटबन्ध गरेर बस्ती जोगाउने पवित्र नियत भएको भए त रकम समयमै आउँथ्यो होला, आर्थिक वर्षको अन्तमा आएको बजेट कार्यकर्ता पोस्ने र कमिसन खाने कामका लागि मात्रै हो, वडा नम्बर १ का स्थानीय धर्म विकले भने। त्रिबेणी नगरपालिका४ मालागाड आसपासको क्षेत्र पनि गत वर्षको बाढीले बगेको थियो। त्यहाँ तटबन्धका लागि ४० लाख रकम पठाइएको छ। योजना सम्झौता जेठ ३० गते गरिएको भए पनि हालसम्म काम सुरु भएको छैन। गाउँमा भेला गरि उपभोक्ता समिति सम्झौताका लागि सिफारिस गरिएको छ, वडा अध्यक्ष कालु साउदले भने। बाजुरा, अछामसहितका ६ पहाडी जिल्लामा गत वर्ष बाढीले ठूलो क्षति पुर्याएको थियो। स्थानीय पीडितले समयमा बजेट नआएको भन्दै आक्रोश प्रकट गरेका छन्। अछामको रामारोसन गाउँपालिका र साँफेबगर नगरपालिकामा पनि असार २० गतेभित्र तटबन्ध गरिसक्ने गरी सम्झौता भएका छन्। साँफेबगरमा पर्ने बूढीगंगा नदीमा तटबन्धका लागि मात्रै असार ७ गते प्रदेश सरकारले १ करोड ४० लाख रकम पठाएको थियो। स्थानीय कार्यकर्ता सम्मिलित उपभोक्ता समितिहरूलाई अहिले त्यो रकम सक्न भ्याइनभ्याइ भएको छ। साँफेबगरको मल्लो बगड क्षेत्र तटबन्धनका लागी ४० लाख, सिसमघारी तटबन्ध १० लाख, टोटासाल तटबन्ध १० लाख, ग्वालेकोट तटबन्ध १० लाख, मण तटबन्ध १० लाख, बागभिडी तटबन्धका लागी १० लाख, बुढाबगर १० लाख र कोटको सिमल क्षेत्र तटबन्ध १० लाख गरी १ करोड ४० लाख रकम विनियोजन भएको हो। यी तटबन्धका लागि असार ९ गते सम्झौता भई असार २५ गते भित्र काम सक्ने गरी सम्झौता भएको सिसमघारी तटबन्ध उपभोक्ता समितिका अध्यक्ष झंकर कुँवरले बताए। काम गर्न निकै गाह्रो छ, नदीमा बाढीको भेल छ, तटबन्ध गर्ने ठाउँमा ढुंगा छैन, छिपेखोलाबाट ढुंगा ल्याएर जाली भर्ने काम हुँदैछ, हतारमा काम गर्नु परिरहेको छ, उपभोक्ता समितिका अध्यक्ष कुँवरले भने। साँफेबगर नगरपालिका ३ को टोटासाल र मण क्षेत्र तटबन्धका लागि शुक्रबार मात्रै उपभोक्ता समिति गठन गरिने वडाध्यक्ष कृष्ण बुढाले बताए। उनले भने, उपभोक्ता समिति बनाउने तयारीमा छौँ, वर्षामा काम गर्न जोखिम छ, नदिमा बाढीका कारण तटबन्ध गर्न समस्या छ, बजेट आइहाल्यो, काम त जति भए पनि गर्नुपर्यो नि। हरेक वर्षाका बेला बूढीगंगामा हालिएका जालि बाढीले बगाउँदै आएको छ। प्रत्येक वर्ष असारमा मात्रै तटबन्धका लागि बजेट आउँने भएकाले वर्षामा हालेको जाली बग्ने गरेको साँफेबगर नगरपालिका मेयर कुलबहादुर कँुवरले बताए। बजेट ढिलो गरी आएकाले रकम फिर्ता पठाउनुभन्दा जति सक्यो निर्माण गरिरहेका छौं, उनले भने। अछामको अर्को ठूलो बाढी प्रभावित क्षेत्र रामारोसन गाउँपालिकामा २ करोड ७९ लाखका ५० योजना असार ७ गते नै बाँडफाँड भएका छन्। उपभोक्ता समितिमार्फत काम सुरु भएको गाउँपाालिका अध्यक्ष झंकर साउदले बताए। उनले भने, केही योजनाका उपभोक्ता समिति बनाउन बाँकी छन्, असारमा आएको बजेट कार्यान्वयन गर्न समस्या भएको छ। असारमा आएको बजेटले गाउँमा विवाद मात्र सिर्जना गरेको स्थानीयले बताएका छन्। विवादका कारण केही योजनाका उपभोक्ता समिति नै गठन हुन नसकेको रामारोशनका स्थानीय पुष्प बिष्टले बताए। असारमा आउने बजेट कार्यकर्तामुखी हुन्छ, तोकिएका कार्यकर्ता उपभोक्ता समितिमा बस्न चाहन्छन्, जनताले त्यो मान्दैनन्, अनि विवाद हुन्छ, हतारमा गरेको विकास के दिगो होला र ? विष्टले भने। २०७७ सालको भदौ २ गते रामारोसन गाउँपालिकामा बाढीले ठूलो धनजनको क्षति गरेको थियो। ११ महिनासम्म चुप बसेको प्रदेश सरकारले असार ७ गते मात्रै त्यहाँका लागि बजट पठाएको हो। कैलाश खोलामा आएको बाढीले १७ जनालाई बेपत्ता बनाएको थियो। ८ जनाको शब फेला परेको छ भने अझै ९ जना बेपत्ता छन्। सुदूरपश्चिम प्रदेश सरकारको बेथिति : असारमा बजेटको दोहन सुदूरपश्चिम प्रदेश बजेट : आफ्नो हात जगन्नाथ"
किसानलाई धान रोप्ने चटारो (फोटोफिचर),काठमाडौं : मनसुन सक्रिय भएसँगै देशका विभिन्न स्थानमा रोपाई सुरु भएको छ । वर्षापश्चात धानको ब्याड राखेका किसानहरु अहिले आआफ्नो खेतमा रोपाईंमा व्यस्त भएका हुन् । देशका अधिकांश फाँटमा किसानहरुलाई बिहानदेखि नै धान रोपाइँमा यतिबेला भ्याइनभ्याई हुन्छ । असारसाउन अर्थात वर्षायाम भनेको खेतीबाली लागाउने मध्य सिजन भएकाले यतिबेला धान लगायत अन्नबाली लगाउने गरिन्छ । असारलाई मानो खाएर मुरी उब्जाउने सिजनपनि भन्ने गरिन्छ। खोकना क्षेत्रका किसानहरु पनि रोपाईमा व्यस्त भएका छन् । अन्नपूर्णकर्मी सुनीता डंगोलको क्यामरामा कैद भएका तस्बिरहरू :
महानगरले ल्याए बजेट,"क्रान्ति शाहवीरगन्ज, रविन भट्टराईविराटनगर, अनिल ढकालचितवन वीरगन्ज महानगरपालिकाले स्वास्थ्य र भौतिक पूर्वाधार विकासलाई प्राथमिकतामा राखेर आगामी आर्थिक वर्षका लागि साढे तीन अर्ब रुपैयाँ बढीको नीति कार्यक्रम तथा बजेट सार्वजनिक गरेको छ। पहिलो र दोस्रो लहरको कोरोना संक्रमणको हटस्पट बनेको वीरगन्ज महानगरले सम्भावित तेस्रो लहरलाई मध्यनजर गरी स्वास्थ्य क्षेत्रलाई प्राथमिकतामा राखेर आगामी आर्थिक वर्षका लागि नीति कार्यक्रम तथा बजेट ल्याएको हो। प्रदेश २ को एक मात्र महानगर वीरगन्ज महानगरपालिकाको बिहीबार आयोजित नवौं नगरसभामा उपप्रमुख एवं राजस्व परामर्श समितिकी संयोजक शान्ति कार्कीले आगामी आर्थिक वर्ष २०७८०७९ का लागि ३ अर्ब ५५ करोड ३९ लाख ३७ हजार रुपैयाँको बजेट सार्वजनिक गरेकी हुन् । विनियोजित बजेटमध्ये चालू खर्च तर्फ १ अर्ब ८६ करोड ३५ लाख ४२ हजार ९ सय रुपैयाँ अर्थात् ५२४४ प्रतिशत विनियोजन गरिएको छ। पुँजीगत खर्चतर्फ १ अर्ब ६२ करोड ३३ लाख ३० हजार १ सय रुपैयाँ अर्थात् ४५६८ प्रतिशत र वित्तीय व्यवस्थातर्फ ६ करोड ७० लाख ६४ हजार रुपैयाँ अर्थात् १८८ प्रतिशत खर्च हुने अनुमान महानगरको छ। बजेटमा सबैभन्दा बढी पूर्वाधार विकास क्षेत्रमा १ अर्ब ३५ करोड ६६ लाख १८ हजार अर्थात् ३८१७ प्रतिशत विनियोजन गरिएको छ। सामाजिक विकास क्षेत्रमा १ अर्ब १५ करोड ५८ लाख ७२ हजार अर्थात ३२५१ प्रतिशत, कार्यालय सञ्चालनतर्फ ८० करोड ७३ लाख ४३ हजार रुपैयाँ अर्थात् २२७३ प्रतिशत महानगरले विनियोजन गरेको छ। आर्थिक विकास क्षेत्रमा १० करोड ८ लाख ३० हजार रुपैयाँ अर्थात् २८४ प्रतिशत, सुशासन तथा अन्तरसम्बन्धी क्षेत्रतर्फ (वन, वातावरण तथा विपद्समेतमा गरी) १३ करोड ३२ लाख ७४ हजार रुपैयाँ अर्थात् ३७५ प्रतिशत खर्च हुने अनुमान महानगरको छ। महानगरले आगामी आर्थिक वर्षको नीति कार्यक्रम तथा बजेटमा कोभिड महमारीको सम्भावित तेस्रो लहरलाई मध्यनजर गरी स्वास्थ्य क्षेत्रलाई मुख्य प्राथमिकतामा राखेको नगर प्रमुख विजय सरावगीले बताए। महानगरले स्वास्थ्य क्षेत्रका लागि २१ करोड ३० लाख १५ हजार रुपैयाँ विनियोजन गरेको छ। त्यस्तै प्रदेश १ को एक मात्रै महानगर विराटनगर महानगरपालिकाले गौरवका आयोजना र भौतिक संरचना निर्माणलाई प्राथमिकतामा राखेर ४ अर्ब १० करोड ३ लाख ३८ हजार रुपैयाँको बजेट ल्याएको छ। यो वर्ष सानो आकारको बजेट प्रस्तुत हुने भनिए पनि महानगरले अघिल्लो वर्षकै हाराहारीको बजेट ल्याएको हो। चालू आर्थिक वर्षमा महानगरले ४ अर्ब २३ करोड ३ लाख ७० हजार ५७९ रुपैयाँको बजेट ल्याएको थियो। आगामी आर्थिक वर्ष २०७८७९ का लागि अघिल्लो वर्षको तुलनामा करिब १३ करोड मात्रै कम बजेट ल्याएको छ। बिहीबार उपप्रमुख इन्दिरा कार्कीद्वारा आठौं नगरसभामा सार्वजनिक नीति तथा कार्यक्रम र बजेटमा नगरस्तरीय गौरवको आयोजना, सभागृह, ल्याण्डफिल्ड साइट निर्माण र सडक निर्माण मुख्य प्राथमिकतामा देखिएका छन्। महानगरले वडास्तरीय आयोजनाहरूमा २६ करोड ७८ लाख, नगरस्तरीय गौरवको आयोजनामा १७ करोड ३८ लाख, वीरेन्द्र सभागृह निर्माणका लागि १९ करोड ५० लाख, ल्याण्डफिल्ड साइड, अन्तर्राष्ट्रिय सभाहलको जग्गा खरिदका लागि १५ करोड विनियोजन गरेको छ। यस्तै विराट राजाको दरवार क्षेत्रका लागि ५ करोड, सन्ध्याकाल आरतीका लागि २ करोड, हिमालय रोड निर्माण गर्न ३ करोड, महानगर आवास योजनाका लागि ९० लाख, फोहोर पानी प्रशोधन केन्द्रका लागि २ करोड, फ्लाई ओभरका निर्माणका लागि २ करोड ४५ लाख, प्रधानमन्त्री पार्कका लागि ५ करोड र अन्य नगरस्तरीय आयोजनाका लागि ४० करोड रुपैयाँ विनियोजन गरेको छ। क्रमागत योजनाको भुक्तानीका लागि २५ करोड ३५ लाख, शिक्षातर्फ ५५ करोड ७७ लाख, युवा तथा खेलकुदतर्फ १ करोड ६१ लाख, स्वास्थ्यतर्फ १८ करोड १ लाख र विपद् व्यवस्थापनतर्फ ३ करोड रुपैयाँ बजेट विनियोजन गरेको छ। आगामी वर्ष कार्यालय सञ्चालन तथा प्रशासनिकतर्फ ४६ करोड ७० लाख ५२ हजार ९ सय २५, पुँजीगततर्फ ३ अरब ५८ करोड ३२ लाख ८५ हजार र वित्तीय व्यवस्थातर्फ ५ करोड रुपैयाँ खर्च हुने महानगरले अनुमान गरेको छ। कार्यालय सञ्चालनतर्फ कुल बजेटको ११ प्रतिशत र पुँजीगततर्फ ८९ प्रतिशत रहेको प्रस्तुत बजेटमा उल्लेख छ। त्यसैगरी, भरतपुर महानगरपालिकाले आर्थिक वर्ष २०७८०७९ का लागि कुल ४ अर्ब ८१ करोड १२ लाख ६५ हजार रुपैयाँबराबरको बजेट सार्वजनिक गरेको छ। बिहीबार नवौं नगर सभामा महानगर प्रमुख रेनु दाहालले प्रस्तुत गरेको नीति कार्यक्रम तथा बजेट सर्वसम्मत रूपमा पारित भएको हो। व्यवस्थापन आन्तरिक आयबाट रु १ अर्ब २० करोड, अन्तरसरकारी वित्तीय हस्तान्तरणबाट रु १ अर्ब ७७ करोड २९ लाख ८३ हजार, केन्द्र तथा प्रदेश सरकारको राजस्व बाँडफाँडबाट प्राप्त रु ४४ करोड ८२ लाख ८२ हजार प्रक्षेपण गरिएको छ। त्यस्तै जनसहभागिताबाट रु ३० करोड, बैंक मौज्दातबाट १ अर्ब, मर्मत सम्भार कोषबाट ३ करोड, सडक बोर्डबाट रु ३ करोड र जिल्ला समन्वय समिति चितवनबाट रु ३ करोड रहने महानगरपालिकाले प्रक्षेपण गरेको छ। महानगरले चालू आर्थिक वर्षमा निर्माण सम्पन्न हुन नसकेका तथा भुक्तानी बाँकी रहेका र अधुरो योजनाहरू समयमै सम्पन्न गर्न भन्दै एकमुष्ट रु ९८ करोड बजेट विनियोजन गरेको छ। महानगरका वडाहरूमा समानुपातिक विकासका लागि हरेक वडामा १ करोड ७० लाखका दरले ४९ करोड ३० लाख, भौतिक पूर्वाधार तथा सहरी विकासका लागि ४१ करोड, शिक्षा क्षेत्रको विकास एवं सुधारका लागि १२ करोड ५० लाख, स्वास्थ्य सेवा क्षेत्रमा ९ करोडका साथै महानगर कोभिड१९ नियन्त्रण तथा प्रभावकारी उपचारका लागि १ करोड ९० लाखको कोष बजेट छुट्ट्याइएको महानगरले जनाएको छ। महानगरले कृषिलाई प्राथमिकतामा राखेको छ। गौतमबुद्ध अन्तर्राष्ट्रिय क्रिकेट रंगशाला निर्माण गर्न रु २ करोड बजेट विनियोजन गरिएको छ।"
कुहिरोभित्रको कसरत,"अहिले नेपालका सत्तासीनहरूको अहंकार पनि यदुवंशीहरूको जस्तै उफानमा छ कृष्ण र युधिष्ठिरबीच भेट नभएको धेरै समय बितिसकेको थियो। युधिष्ठिरले कृष्ण र द्वारकावासीहरूको हालखबर बुझेर आउनू भनी अर्जुनलाई द्वारकातर्फ पठाए। श्रीहीन र बलहीन बनी फर्केर आएका अर्जुनले युधिष्ठिरसामु यदुवंशीहरूको हाल व्यक्त गर्दै भन्छन् हे राजन ! यदुवंशी बन्धुबान्धवहरू वारुणी मदिरापान गरेर मदोन्मत्त भई अपरिचितझैं आपसमा मारपिट गरी नष्ट भए। उनीहरूमध्ये चार पाँच जना मात्र जीवित छन्। कृष्णले अत्यन्तै परिश्रम गरेर दिलाएको समृद्धि र सुखले यदुवंशीहरू प्रमादग्रस्त भएका थिए। जति नै सम्झाउँदा पनि अटेर भई उन्मत्ततातर्फ उन्मुख भएको हुँदा कृष्णले पनि यस्ता दुर्जन बान्धवहरू आपसमा लडेर सकिएकै राम्रो हो भन्ने विचार गरे। अहिले नेपालका सत्तासीनहरूको अहंकार पनि यदुवंशीहरूको जस्तै उफानमा छ। थकित नेपाली जनतारुपी कृष्णहरू यी शक्ति र सत्ताको राप र तापले मदोन्मत्त सत्तासीन र सत्ताकांक्षीहरू आपसमा मल्लयुद्ध गरी सकिए पनि ठिकै छ भनेर सोच्ने अवस्थामा पुगेका छन्। अलि परको विकट परिदृश्यलाई देख्न नचाहने ती योद्धाहरू अखडाको घेराभित्र सीमित छन्। यिनीहरूलाई आफूहरू सबै हार्ने सम्भावना बोकेको आसन्न परिणामको अन्दाज छैन। न जनताको अभिमतको कदर, न बहुमतको सम्मान, न प्रणालीको रक्षा न आपसी भाइचारा। मदान्ध अवस्थामा खुला आकाश हुँदा त केही पनि दृष्टिगोचर हुँदैन भने झन् मूढताको अवस्थामा कुहिरोभित्र आच्छादित दृश्यलाई किन देखिन्थ्यो। प्रवेशले प्रस्थान पनि सँगै लिएर आएको हुन्छ। सत्ता र शक्तिको कुर्सीमा बस्नुअघि त्यो आसनमा बलेको आगोले जुनसुकै बखत दग्ध पार्नसक्छ। त्यसमाथि धेरैले पनि आँखा गाडेर नियालिरहेछन् भन्ने नबुझ्दाको परिणाम हो वर्तमान परिस्थिति। भाग्यवान् व्यक्तिले अहंकारले बसिभूत भई अब यो मेरो अविनाशी आसन हो भनेर सोच्नुअघि भाग्यशाली नै ज्यादा खतरामा हुन्छ भन्ने बुझ्नुपर्ने हो। धेरै फुल्दै गयो भने आफ्नो बोझ आफैंले बोक्न गाह्रो हुन्छ। त्यसमाथि स्वार्थी र अवसरवादीहरूबाट घेरिनुपर्दाको अवस्था झन् विकराल हुन्छ।यक्षले युधिष्ठिरलाई सोधेका थिए कुन व्यक्ति अरूको प्रिय हुन्छ ? युधिष्ठिरको सरल उत्तर थियो अहंकारहीन व्यक्ति अरूको प्रिय हुन्छ। किन्तु सत्ता र अहंकारबीच मितेरी साइनो हुने हुँदा यिनीहरू सहयात्री हुन्। कुनै सत्ताधारीमा मीतरूपी अहंकारलाई थोरै परतिर राख्ने क्षमता हुन्छ भने कोहीलाई अंगालो मारेरै बस्नमा रुचि हुन्छ। शक्तिसीन व्यक्तिको वरिपरि प्रायः कपटी मिठासले युक्त मानिसहरू झुत्तिएर बस्ने प्रवृत्ति सार्वभौम हो। कपटपूर्ण प्रेम र स्तुतिगान खतर्नाक कुरा हुन्। यो स्थितिमा जो खुसी भए ती आफ्ना थिएनन् जो आफ्ना थिए ती खुसी भएनन् भन्ने उक्ति चरितार्थ हुने सम्भावना प्रवल हुन्छ। भीमसेन थापा नेपालको इतिहासका सर्वाधिक लोकप्रिय, शक्तिशाली र चतुर प्रधानमन्त्री हुन्। माथवरसिंह थापा प्रतापी मात्र होइन, सेनाद्वारा अधिक सम्मान गरिएका शासक हुन्। ती दुवै थापाहरूमा आफ्नो प्रभावबारे ओभर कन्फिडेन्स थियो। राजकाज कतिसम्म घाती र धोकेबाज हुन्छ भन्ने कुरा त भीमसेन थापाको दारुण अवसान र माथवरको हत्या राजाकै सामुन्नेमा आफ्नै भान्जाले गर्नुबाटै छर्लंग हुन्छ। राजकाजको निर्दयी खेलको क्रूरता बुद्धकालीन युवराज अजातशत्रुले पिता राजा बिम्बिसारलाई कालकोठरीमा थुनेर भोकै मर्ने अवस्थामा पुर्याउनुबाट प्रष्ट हुन्छ। राजकुमार औरंगजेवले बाबुलाई थुनामा मात्र राखेनन्, दाजु युवराज दारासुकहको टाउको काटी किस्तीमा सजाएर बाबुसमक्ष कोसेली पठाए। अहिले राजकाजी निर्दयता र षड्यन्त्रको रूप फेरिएको छ। ईष्र्या, जलन र खुट्टा तान्ने प्रवृत्तिको सार उही हो। दक्षप्रजापति र महादेवबीच मनमुटाव थियो। एक दिन दक्षले महादेवलाई श्राप (गाली) दिँदै भने,यो महादेव बडो अधम छ। अबदेखि यसलाई इन्द्र, उपेन्द्र आदि देवताका साथ बस्न दिइने छैन र यसलाई यज्ञभाग (सत्ता र शक्तिमा पहुँच) पनि प्राप्त हुने छैन। केही व्यक्तिले दक्षलाई त्यस्तो कदम नचाल्ने सल्लाह पनि दिएका थिए। तर दक्ष कसैको कुरा सुन्न तयार भएनन्। दक्षको श्राप थाहा पाएका नन्दीले उनलाई मतिहीन हुने श्राप दिए। फेरि भृगुले शिवभक्तहरूलाई भूतप्रेतको पूजा गर्ने र पाखण्ड क्रियामा लिप्त हुने श्राप दिए। यसरी दुई गुट तयार भयो र निकै भनाभनको क्रम चल्यो। परिणामस्वरूप ठूलो युद्ध मच्चिएर धेरै जनधनको क्षति, अपमान र बदनाम भयो। अहिले हाम्रो मुलुकमा देखिएको गालीगलोजको लेनदेन पनि त्यस्तै हो। आआफ्ना दक्षप्रजापतिलाई यहाँ पनि कसैले त अवश्य सम्झाए होलान्। को कसले के सम्झाए भन्ने कुरा अहिले कुहिरोभित्र छ। कुहिरो फाट्यो भने कुरा बाहिर आउला। अहिलेको राजनीतिक मल्लयुद्धको दंगलमा एक पक्षले अर्कोलाई अनेक ट्रिक गरेर पछारिरहेको देखिए तापनि परिणाममा दुवैले हार्ने सम्भावना छ। राजनीतिको रिङबाट बाहिर गयो कि स्वार्थी किसानले बूढीभैंसीलाई हेला गरेजस्तो अवस्थामा पुगिन्छ भन्ने कुरा राजनीतिकर्मीले बुझेका छन्। साना ठूला सबै पहलवान रिङमा डटेका छन्। राजनीति भिन्न रूपको मल्लयुद्ध हो। परम्परागत मल्लयुद्ध चार प्रकारका हुन्छन्। हनुमन्ती, जाम्ववन्ती, जरासन्धी र भीमसेनी। हनुमन्ती मल्लयुद्धको दंगलमा ट्रीकको महŒव हुन्छ। जाम्ववन्तीमा प्रतिद्वन्द्वीलाई आत्मसमर्पण गराउनहल न चल पार्ने दाउपेच हुन्छ। जरासन्धिमा जोर्नीहरू भाँचेर विवश पार्ने र भीमसेनीमा बलको आधारमा पछार्ने प्रयत्न गरिन्छ। परम्परागत मल्लयुद्ध र नेपाली राजनीतिको मल्लयुद्धमा ठूलो भिन्नता छ। परम्परागत पहलवानहरू कट्टु लाएर अखडामा प्रवेश गर्दछन्। मल्लयुद्धका निश्चित नियम हुन्छन्। राजनीतिको खेलका पनि नियम हुन्छन्। राजनीतिको खेलमा एक पक्षले जित्ने, दुवै पक्षले जित्ने र दुवै पक्ष हार्ने परिस्थिति आउन सक्छ। अहिलेको राजनीतिक मल्लयुद्धको दंगलमा एक पक्षले अर्कोलाई अनेक ट्रिक गरेर पछारिरहेको देखिए तापनि परिणाममा दुवैले हार्ने सम्भावना छ। जति नै कसरत र उठापटक गर्न माहिर एवं प्रशस्त डाइट खाएको पहलवान पट्ठोजस्तो देखा परे पनि परिस्थितिले कसरत र डाइटलाई निकम्मा तुल्याइदिन सक्छ। राजनीतिको रिङबाट बाहिर गयो कि स्वार्थी किसानले बूढीभैंसीलाई हेला गरेजस्तो अवस्थामा पुगिन्छ भन्ने कुरा राजनीतिकर्मीले बुझेका छन्। साना ठूला सबै पहलवान रिङमा डटेका छन्। मौका पर्दा दाउ हान्नेले भन्दा च्याखे थाप्नेले धेरै सोहोर्न सक्छ भन्ने लोकोक्ति चरितार्थ भएको छ।कुहिरोभित्रको मल्लयुद्धमा यो त अन्तिम पैंतरेबाजी होला भनेर गरिने सारा अनुमान फेल भएका छन् यहाँ। अखडाभित्र अडिन सक्दासम्म दाउको अन्त्य हुँदैन भन्ने कुरा चालू र धूर्त पैंतरेबाजहरूलाई मात्र थाहा हुन्छ। राजा परीक्षित राजकाज छाडेर गंगा किनारमा आमरण अनसनमा बसे। उनी अनसनमा बसेपछि अर्कै लोकका देवता र राजनीतिको अखडाभन्दा परै बस्ने ऋषिमुनिहरूले मात्र साधु साधु भनेर प्रशंसा गरे। शक्तिको खेलमा रमाउने कोही पनि परीक्षितको पछाडि लागेनन्। उनीहरू हस्तिनापुर दरबारमा जम्मा भई हात जोडेर जन्मेजयको विरुद्ध गान गर्न तल्लीन भए। हाम्रो देशका माहिर खेलाडीहरूले यति कुरा नबुझ्ने त कुरै भएन। खालमा जमेका जोकोही खेलाडीलाई बाहिर कुहिरो लागोस्, असिना झरोस्, हल्ला मच्चियोस्, सत्तोसराप मिलोस्, बालबच्चा भोकभोकै मरुन् या महामारी फैलियोस् मतलबै हुँदैन। युद्ध र राजनीतिको मैदानमा कमान्डरको अहंकार र मूर्खताको संक्रमण सिपाही र कार्यकर्तासम्म पुग्दछ। वर्तमान नेपालको राजनीति सामूहिक मूर्खताको पराकाष्ठा हो। श्रीमद्भागवतमा एक वेन नाम गरेका राजाको कथा छ। पिताको देहान्त भएपछि ऋषिहरूले सरसल्लाह गरेर वेनलाई गद्दीमा राखे। वेन कठोर व्यक्ति थिए। उनी राजा भएको सुन्नेबित्तिकै चोर उचक्काहरू दुला पसे। देशमा शान्ति र ज्यान धनको रक्षा हुनेभयो भनेर लोक खुसी भयो। तर दुर्भाग्य ! राजा वेन अभिमानको सिकार हुन पुगे। श्रेष्ठताको अभिमान नैतिक रूपले कति हानिकारक हुन्छ भन्ने कुरा मूढमति वेनले बुझ्ने प्रयास नै गरेनन्। सम्झायो कि उल्टै थर्काउन थालेपछि ऋषिहरूलाई बडो पश्चाताप भयो। अति नै भएपछि ऋषिहरूले वेनको लीला समाप्त गरिदिए। ऋषिहरूले वेनको शरीरलाई मन्थन गरेर नयाँ र असली राजा पृथुलाई जन्माए। यो कुशासनलाई हटाएर सुशासन कायम गरेको बिम्ब मात्र हो। अहिलेका गणतान्त्रिक नेताहरूलाई मन्थन गरेर नयाँ परिवेश निर्माण गर्नुपर्ने युवा नेताहरूले हो। परन्तु उनीहरू आफैं वेन प्रवृत्तिको सिकार भएको देखिन्छ। यो अखडाको कुहिरो कसरी फाट्ने हो र कस्तो परिणति देख्नु र भोग्नु पर्ने हो थाहा छैन। तथापि गणतन्त्रको मात लागेका सबका सब खेलाडीहरू हारको यात्रामा गतिमान भइरहेको भने छर्लंग देखिन्छ। त्यो हारको बाछिटाले शान्ति, समृद्धि र लोकतन्त्रमा आस्था राख्ने जनसमुदायलाई प्रहार नगरोस्। अरू जोसुकैको पराभव भए तापनि लोकतन्त्र र उदारवाद प्रकाशमान भइरहोस्।"
"अभ्यासपछि उद्धार, धनजनको ख्याल","विपत् बाजा बजाएर आउँदैन। हालै धनजनको क्षति गर्ने बाढीपहिरोले यही चर्चित उखान स्मरण गराएको छ। प्राकृतिक विपत् जुनै समय पनि आउनसक्छ भन्ने सन्देश बुझ्न यसले मद्दत गर्छ। बाढी, पहिरो र डुबानजस्ता घटना वर्षात्को समयमा हुने भए पनि कुन दिन र कुन समय हुन्छ भन्ने टुंगो हुँदैन। आगलागीका घटना त झनै बाह्रै महिना हुने गर्छन्। त्यसैले प्राकृतिक विपत्बाट जोगिन पूर्वतयारी आवश्यक पर्छ। विपत् न्युनीकरणसँगै विपत् आए सुरक्षित हुने उपायको पनि खोजी र तयारी समयमै गर्नुपर्छ। जसले भौतिक संरचनामा क्षति भए पनि मानवीय क्षति भने रोक्न सकिन्छ। वर्षात्को समय भएकाले बाढी, पहिरो र डुबानको क्रम पनि सुरु भएको छ। मानव बस्तीमै बढी हुने यस्ता प्राकृतिक घटनाले मानवीय क्षति पनि भइरहेका छन्। दिनमा भन्दा रातको समयमा हुने यस्ता प्राकृतिक घटना अझै जोखिमपूर्ण हुन्छन्। रातको समयमा बढी वर्षा हुनु र जोखिपूर्ण क्षेत्रमा बाक्लो बस्ती भएकाले नेपालमा मानवीय क्षति बढी हुने गरेको विभिन्न समयमा गरिएका अध्ययनबाट प्राप्त तथ्यांकले देखाउने गरेको छ। नेपालमा सबैभन्दा बढी बाढीपहिरो, त्यसपछि आगलागी र बाँकी वन्यजन्तुको आक्रमण र चट्याङबाट मानवीय क्षति हुने गरेको छ। यसबाट हुने क्षति न्युनीकरणका लागि सुरक्षाका केही पूर्वतयारी भने गर्न सकिन्छ। प्राकृतिक विपत्बाट हुने भौतिक र मानवीय क्षति न्युनीकरण गर्न हरेक वर्षजसो सुरक्षा निकायले पूर्वतयारी अभ्यास गर्ने गरेका छन्। आगलागीको समयमा आगो नियन्त्रण र आगलागी क्षेत्रमा फसेकाको उद्धार, बाढीपहिरोमा बेपत्ता भएकाको खोजी र उद्धारको पूर्वतयारी अभ्यास सार्वजनिक रूपमै नेपाली सेना, सशस्त्र र नेपाल प्रहरीले गर्छन्। यो अभ्यास काम पनि लाग्दै आएको छ। अभ्यासबाट पोख्त बनेरै उनीहरूले प्राकृतिक विपत्मा फसेकाको सहज उद्धार गर्ने गरेको देखिन्छ। पछिल्लो समय महंगो भए पनि हेलिकोप्टरबाट हुने उद्धार कम जोखिमपूर्ण मानिँदै आएको छ। त्यसैले केन्द्र र प्रदेश सरकारले वर्षात्को समयमा हेलिकोप्टरलाई स्ट्यान्डबाई राख्ने गरेका पनि छन्। छिटो र भरपर्दो हुने भएकाले विपत्मा हेलिकोप्टरको प्रयोग गरिन्छ। फसेकाको उद्धार मात्रै नभई जंगलमा लागेको आगो नियन्त्रणमा पनि नेपालमा हेलिकोप्टरको प्रयोग हुन थालेको छ। केही महिना अघिमात्रै पाथीभराको जंगलमा लागेको आगो सिम्रिक एयरको हेलिकोप्टरबाट नियन्त्रण गरेको सफल उदाहरण छ। प्रविधिको विकाससँगै विपत्मा क्षति न्युनीकरण गर्ने उपाय पनि नयाँ भित्रँदैछन्। समयअनुकूल सुरक्षा तयारी र प्रविधिको प्रयोग पनि आवश्यक छ। बाढीपहिरोका लागि सुरक्षाको पूर्वतयारी गर्दा खोलामा पौडने, खोलामा परेकालाई निकाल्ने र आफू पनि सुरक्षित हुने अभ्यास पुराना हुँदैछन्। यसले उद्धारमा खटिनेको पनि जोखिम उत्तिकै हुन्छ। भएका स्रोतसाधनको मात्रै प्रयोगले गरिने पूर्वतयारी अभ्यासले जोखिम बढ्नुको साथै उद्धार कार्य सफल नभएका पनि उदाहरण छन्। त्यसैले विपत्को पूर्वसुरक्षा तयारी पनि समयअनुकूल परिवर्तन हुन आवश्यक छ। विपत्मा सबैभन्दा धेरै खट्ने भनेकै सुरक्षा निकाय हुन्। आफ्नै ज्यान जोखिममा राखेर विपत्मा परेकाको उद्धार गर्नु उनीहरूको दायित्व पनि हो। तर, उनीहरूलाई आवश्यक पर्ने साधनको भने अभाव नै हुने गरेको छ। बाढीपहिरोको समयमा केही व्यवस्थापन भए पनि अन्य समय यस विषयमा सरकारले नसोच्दा जनशक्ति भए पनि विपत्मा खट्दा आवश्यक पर्ने साधन अभावमा सुरक्षाकर्मीले जोखिम मोलिरहेको भेटिन्छ, यो दुःखद् पक्ष हो। पहिरो तथा बाढीबाट हुन सक्ने अवरोध हटाउन एक्स्काभेटर, डोजर तथा एक्रोब्रिज, रिभाई बोट, लाइफ ज्याकेट सबैभन्दा बढी आवश्यक पर्ने साधन हुन्। यसको अभाव अझै छ। अहिले तीन तहको सरकार छ। सबैले प्राकृतिक विपत् न्युनीकरणका लागि योजनासँगै बजेट विनियोजन गरिरहेका छन्। उनीहरूले मौसमी विपत्मा आवश्यक पर्ने साधन खरिद गरेसँगै असुरक्षित ठाउँमा रहेकालाई सुरक्षित राख्न अहिले पहिलो प्राथमिकता दिनुपर्छ। विपत्मा खटिने सुरक्षाकर्मीलाई पूर्णरूपमा सामग्रीसहित चुस्त राख्नुपर्छ। यो तत्काल आवश्यक पर्ने पाटो हो। विपत्का लागि आवश्यक पर्ने सामग्री खरिद गर्न कञ्जुस्याई गर्नुहुँदैन। सँगै यस्तो विपत्मा खट्न प्रत्येक तहमा सुरक्षा निकाय बाहेकका पनि जनशक्तिको तयारी गर्दै लैजानु पर्छ। यसले मानवीय क्षति न्युनीकरणमा सघाउ पुग्छ।"
