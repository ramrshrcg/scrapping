शीर्षक,विवरण
"जसपा विवादमा चौधरी तटस्थ: म कुनै पक्षमा हैन, जसपाको पक्षमा !","काठमाडौँ: जसपाको आधिकारिकता विवादमा सनाखत गर्न डिल्लीबजार कारागारबाट निर्वाचन आयोग पुगेका नेता रेशम चौधरीले पार्टी विवादमा आफू तटस्थ बसेको बताएका छन् । जसपा कार्यकारिणी समिति सदस्य रहेका चौधरीले आफू कुनै पक्षमा नभएर जसपाको पक्षमा रहेको प्रतिक्रिया दिएका थिए । ""म पार्टीको एउटा सिपाही हो। कसैले बाजी मार्ला कसैले बाजी पराजय भोग्ला। म जसपाको एक कार्यकर्ता हुँ। पक्ष र विपक्षमा सनाखत गर्न मलाई नैतिकताले दिएन"" चौधरीले भने । निर्वाचन आयोगले सनाखतका लागि ५१ जना नै कार्यकारिणी सदस्यलाई बोलाएपछि चौधरी पनि डिल्लीबजारबाट आयोग पुगेका थिए । कैलालीको टीकापुर घटनामा अदालतले मुख्य दोषी ठहर गरेपछि चौधरी डिल्लीबजार कारागारमा छन् । रेशमको मुद्दा फिर्ता लिने सहमति रेशम चौधरी सनाखत गर्न निर्वाचन आयोग जाने विवाद निरुपणमा हस्ताक्षर गर्न कारागारबाट सिधै निर्वाचन आयोग पुगे रेशम चौधरी उपेन्द्र यादव पक्षका नेताहरुले भने चौधरी आफ्नै पक्षमा रहेको दावी गरेका थिए । यद्यपि यादव पक्षमा ३४ जनाले हस्ताक्षर गरे भने महन्थ ठाकुरको पक्षमा १६ जना उभिए । र आयोगको फैसला अनुसार यादव पक्षले नै पार्टीको आधिकारिकता पाएको छ ।"
"उपेन्द्र यादव पक्षले पायो जसपाको आधिकारिकता, महन्थले नयाँ दल दर्ता गर्नुपर्ने","काठमाडौं : निर्वाचन आयोगले जनता समाजवादी पार्टी (जसपा) को उपेन्द्र यादव पक्षलाई आधिकारिकता दिएको छ। सोमबार निर्वाचन आयोगको इजलासले जसपाका अध्यक्ष महन्थ ठाकुर र अर्का अध्यक्ष उपेन्द्र यादव पक्षका कार्यकारिणी सदस्यलाई आयोगमा बोलाएर सनाखत गराउँदा यादव पक्षमा बहुमत देखिएकाले उनैलाई आधिकारिकता दिएको हो। जसपाको ५१ सदस्यीय कार्यकारिणी सदस्यमध्ये ३४ सदस्यले अध्यक्ष यादवको पक्षमा हस्ताक्षर गरेका छन्। पार्टीका अर्का अध्यक्ष महन्थ ठाकुरका पक्षमा १६ सदस्यले हस्ताक्षर गरेका छन्। हाल जेल सजाय भोगिरहेका जसपाका सांसद रेशम चौधरी निर्वाचन आयोग परिसर पुगे पनि तटस्थ बसेका छन्। जसपाको आधिकारिकता विवाद निरुपणका लागि आयोगले आवश्यक कागजातसहित आयोगमा सोमबार बिहान ११ बजे उपस्थिति हुन आग्रह गरेपछि कार्यकारिणी सदस्यको सनाखत भएको थियो। आयोगले जसपाको आधिकारिकता विवाद निरुपणका लागि इजलास गठन गरी यही साउन ३ देखि ७ गतेसम्म कानूनी बहस सकेर पार्टी एकीकरण हुँदाका समयमा पेश भएका कागजातसहित उपस्थित हुन आदेश दिएको थियो। निर्वाचन आयोगका सहायक प्रवक्ता कोमलप्रसाद धमलाका अनुसार महन्थ ठाकुरले नयाँ पार्टी दर्ता गर्ने भए रित पुर्याएर निवेदनसहित आउनुपर्ने छ। निर्वाचन आयोगका प्रमुख निर्वाचन आयुक्त दिनेशप्रसाद थपलिया, निर्वाचन आयुक्तहरू ईश्वरीप्रसाद पौड्याल, रामप्रसाद भण्डारी, डा जानकीकुमारी तुलाधर र सगुन शमशेर जबरा रहेको इजलास गठन भएको थियो। कुन नेता कता ? उपेन्द्र यादव पक्ष १ उपेन्द्र यादव २ अशोक राई ३ डाबाबुराम भट्टराई ४ महेन्द्रराय यादव ५ राजकिशोर यादव ६ गोविन्द चौधरी ७ मृगेन्द्रकुमार सिंह यादव ८ नवलकिशोर शाह ९ अमृतादेवी अग्रहरी १० रामनरेश राय यादव ११ राजेन्द्रप्रसाद श्रेष्ठ १२ नवराज सुवेदी १३ परशुराम खापुङ १४ युवराज कार्की १५ रकम चेम्जोङ १६ रेणुकमारी यादव १७ मो।लालबाबु राउत १८ हिसिला यमी १९ हेमराज राई २० गंगानारायण श्रेष्ठ २१ रणध्वज कन्दङ्वा २२ रामसहाय प्रसाद यादव २३ डम्मरु बल्लभ खतिवडा २४ प्रकाश अधिकारी २५ मोईस्तियाक राई २६ दुर्गा सोब २७ परशुराम बस्नेत २८ प्रसान्त सिंह २९ भक्तबहादुर शाह ३० शुशिला श्रेष्ठ ३१ विजयकुमार यादव ३२ रमेशप्रसाद यादव ३३ गजाधर रोहिता यादव ३४ मनिषकुमार सुमन महन्थ ठाकुर पक्ष १ महन्थ ठाकुर २ राजेन्द्र महतो ३ शरत् सिंह भण्डारी ४ अनिलकुमार झा ५ सर्वेन्द्रनाथ शुक्ल ६ वृषेशचन्द्र लाल ७ जितेन्द्रप्रसाद सोनार ८ उमाकान्त झा ९ चन्दा चौधरी १० लक्ष्मणलाल कर्ण ११ राजकुमार लेखी १२ केशबकुमार झा १३ अकवाल अहमद शाह १४ दानबहादुर विश्वकर्मा १५ निर्जला राउत १६ सुनीलकुमार झा तटस्थ १ रेशम चौधरी वहुमत सदस्यको साथ पाएपछि उपेन्द्र यादवले भने: छिट्टै सरकारमा जान्छौँ विवाद निरुपणमा हस्ताक्षर गर्न कारागारबाट सिधै निर्वाचन आयोग पुगे रेशम चौधरी जसपा आधिकारिकता यादव समूहले पाउने सम्भावना: कुन नेता कता ? (नामावलीसहित)"
सातै प्रदेशलाई स्वास्थ्य मन्त्रालयको निर्देशन : कम्तिमा एक हजारवटा अक्सिजन सिलिन्डर भरेर राख्नू,"काठमाडौं : सरकारले प्रत्येक प्रदेशमा कम्तिमा एक हजार अक्सिजन सिलिन्डर भरेर राख्न निर्देशन दिएको छ। स्वास्थ्य तथा जनसंख्या मन्त्रालयले सोमबार सातवटै प्रदेशमा पत्रचार गरेर कोरोना संक्रमणको तेस्रो लहर आउनसक्ने भन्दै कम्तीमा हजार अक्सिजन सिलिन्डर भरेर राख्न निर्देशन दिएको हो। जनस्वास्थ्यका मापदण्डको पालना र निषेधाज्ञाका वावजुद कोभिड१९ को संक्रमण दरमा कमी आएको देखिँदैन। विगतका दिनमा जस्तै संक्रमणको दर तिव्र रुपमा वढ्न गई कोभिड१९ को पुनः अर्को लहर नआउला भन्न सकिँदैन।स्वास्थ्य मन्त्रालयले भनेको छ, अतः भविस्यमा आउन सक्ने सम्भावित चुनौतीलाई सामना गर्न कम्तिमा एक हजारवटा अक्सिजनका सिलिन्डर भरी तयारी अवस्थामा प्रदेश आपूर्ति केन्द्रमा मौज्दात राख्नुहुन निर्देशानुसार जानकारी गराइन्छ। साथै मौजुदा सिलिन्डरहरु पनि खाली नाराख्नु हुन र अक्सिजन पीएसए प्लान्ट, अक्सिजन ट्यांक तथा अक्जिन कन्सन्ट्रेटरहरु चालु र चुस्त अवस्थामा राख्नुहुन जानकारी गराइन्छ। मन्त्रालयले अहिलेको निषेधाज्ञा खुकुलो र जनस्वास्थ्य मापदण्डलाई प्रभावकारी रुपमा लागू नगरिएकाले सङ्क्रमणको तेस्रो लहर आउने आँकलन गरेको हो। तेस्रो लहर सङ्क्रामक र बालबालिकालाई बढी असर गर्ने बताइएको छ।"
गण्डकीका मन्त्री थापा भन्छन्: मन्त्री बनाउने अधिकार मुख्यमन्त्रीको,"पोखरा : गण्डकी प्रदेशका कानुन, सञ्चार तथा प्रदेश सभा मामिला मन्त्री बिन्दुकुमार थापाले आफ्नो नियुक्तिलाई लिएर आएका समाचारप्रति ध्यानाकर्षण जनाएका छन्। मन्त्रिपरिषदको सदस्यको नियुक्तिको सम्पूर्ण अधिकार मुख्यमन्त्रीमा निहीत रहेको मन्त्री थापाले बताएका छन्। नेपाली कांग्रेसका लागि मैले गरेको योगदान, प्रदेशसभा सदस्य निर्वाचित भएपछि सांसदको हैसियतमा संसदीय दलले दिएको जिम्मेवारीको पूर्ण सफल कार्यान्वयन, पछिल्लो समय गठबन्धनको सरकार निर्माणका बखत मैले खेलेको भूमिका लगायत म कानुनको विद्यार्थी भएको नाताले माननीय मुख्यमन्त्रीज्यूले मन्त्रिपरिषदको सदस्यमा कानुन, सञ्चार तथा संसदीय मामिला मन्त्रिका रुपमा नियुक्त गर्नुभएको हो, विज्ञप्तिमा थापाले भनेका छन्। तनहुँका समानुपातिक सांसद डोबाटे विश्वकर्माको साटो थापा मन्त्री बनेको भन्ने समाचार आएका थिए। तर थापाले विश्वकर्माको नाम उल्लेख नगरी सोही सन्दर्भको विज्ञप्ति जारी गरेका छन्। आफूलाई जोडेर गरिएका अनर्गल प्रचारहरुका भ्रममा नपर्न उनले अनुरोध गरेका छन्। गण्डकी प्रदेशको राजधानीबाट एकमात्र निर्वाचित म मन्त्रीको जिम्मेवारीमा रहिरहँदा नेपाली कांग्रेसको कास्कीको राजनीति कमजोर बनाउने र मेरो छवि धुमिल्याउनका लागि अनावश्यक भ्रम सिर्जना गर्न प्रतिपक्षी उद्धत छ, सोमबार थापाले भनेका छन्, पार्टीकै केही पदाधिकारीहरुले आफ्नो व्यक्तिगत स्वार्थका खातिर केन्द्रीय नेतृत्वलाई नै आक्षेप आउने गरी तथा महाधिवेशनलाई नै प्रभाव पार्ने गरी पार्टी नीति विपरीत नै गुटगत रुपमा आक्रमण गर्न खोजिरहेको स्पष्ट नै छ। पछिल्लो समय देश संघीय लोकतान्त्रिक गणतन्त्रको रुपमा अगाडि बढिरहेको यस अवस्थामा बिचमा केही असहज परिस्थिति निर्माण हुन खोजेको भएता पनि पुन यस कठिन मोडलाई सकारात्मक निष्कर्षमा पुर्याउने जिम्मा संघीय सरकारदेखि गण्डकी प्रदेशसम्म नेपाली कांग्रेसको काँधमा आएको मन्त्री थापाले उल्लेख गरेका छन्।"
उपेन्द्र यादव पक्षले पायो जसपाको आधिकारिकता,काठमाडौं : निर्वाचन आयोगले जनता समाजवादी पार्टी (जसपा) का कार्यकारिणी सदस्यको सनाखत लिएको छ । जसपाका अध्यक्ष उपेन्द्र यादव र अर्का अध्यक्ष महन्थ ठाकुर पक्षका कार्यकारिणी सदस्यले निर्वाचन आयोगमा पुगेर सनाखत गरेका हुन् । जसपाका अध्यक्ष उपेन्द्र यादव पक्षमा बहुमत कार्यकारिणी सदस्यले हस्ताक्षर गरेका थिए। जसपाको ५१ सदस्यीय कार्यकारिणी सदस्यमध्ये ३४ सदस्यले अध्यक्ष यादवको पक्षमा हस्ताक्षर गरेका छन्। पार्टीका अर्का अध्यक्ष महन्थ ठाकुरका पक्षमा १६ सदस्यले हस्ताक्षर गरे। हाल जेल सजाय भोगिरहेका जसपाका सांसद रेशम चौधरी निर्वाचन आयोग परिसर पुगे पनि तटस्थ बसेका थिए। जसपाको आधिकारिकता विवाद निरुपणका लागि आयोगले आवश्यक कागजातसहित आयोगमा सोमबार बिहान ११ बजे उपस्थिति हुन आग्रह गरेको थियो । निर्वाचन आयोगका अनुसार जसपाको कार्यकारिणी सदस्यको सनाखत सकिएको छ । जसपाका कार्यकारिणी सदस्य मोहम्मद इस्तियाक राईले आफूहरुका पक्षमा बहुमत सदस्य रहेकाले पार्टी विभाजनमा नजाने बताए । उनका अनुसार अहिलेको अवस्थामा अर्को पक्षले ४० प्रतिशत पुर्याउनसक्ने अवस्था नरहेकाले जसपा दल विभाजनबाट बचेको छ । जसपा विभाजन नभई जसपामा आउन नचाहने नेताहरुले नयाँ दल दर्ता गराउने बाटोसमेत खुलेको छ । यद्यपि आयोगले पार्टी आधिकारिकताको निर्णय सुनाइसकेको छैन । आयोगले जसपाको आधिकारिकता विवाद निरुपणका लागि इजलास गठन गरी यही साउन ३ देखि ७ गतेसम्म कानूनी बहस सकेर पार्टी एकीकरण हुँदाका समयमा पेश भएका कागजातसहित उपस्थित हुन आदेश दिएको थियो ।
कोसीमा डुबेर ८ वर्षीय बालकको मृत्यु,राजविराज: कोसी नदी किनारमा दाउरा संकलन गर्ने क्रममा डुबेर एक बालकको मृत्यु भएको छ । भारतको विहार राज्य सुपौल जिल्ला कुनौली ग्राम पञ्चायत७ का सीताराम मुखियाका ८ वर्षीय छोरा विकास कुमारको सोमबार डुबेर मृत्यु भएको हो । भारतको विहारका स्थायी बासिन्दा बालक हनुमाननगर कंकालिनी नगरपालिका१४ स्थित आफ्नो मामाघर आएका थिए । जिल्ला प्रहरी कार्यालय सप्तरीका प्रहरी प्रवक्ता प्रहरी नायब उपरीक्षक माधवप्रसाद काफ्लेका अनुसार कोसीमा दाउरा बटुल्ने क्रममा सोमबार करिब साढे चार बजे डुबेर मृत्यु भएको थियो । घटनापछि स्थानीयले प्रहरीलाई जानकारी दिएका थिए । यस सम्बन्धमा थप अनुसन्धान भइरहेको जिल्ला प्रहरी कार्यालय सप्तरीले जनाएको छ ।
मन्त्रिपरिषद् बैठक : सत्य निरुपण र बेपत्ता आयोगमा ७९ अस्थायी दरबन्दी सिर्जना,"काठमाडौं : सरकारले सत्य निरुपण तथा मेलमिलाप आयोग र बेपत्ता पारिएका व्यक्तिको छानविन आयोगमा ७९ अस्थायी दरबन्दी सिर्जना गर्ने निर्णय गरेको छ। सोमबार बसेको मन्त्रिपरिषद्को बैठकले सत्य निरुपण तथा मेलमिलाप आयोगको केन्द्रीय कार्यालयका लागि ३५ जना र प्रादेशिक मुकाम कार्यालयको लागि २१ जना र बेपत्ता पारिएका व्यक्तिको छानबिन आयोगका लागि २३ जना राजपत्रांकित कर्मचारीको अस्थायी दरबन्दी स्वीकृत गरिएको सरकारका प्रवक्ता ज्ञानेन्द्रबहादुर कार्कीले जानकारी दिए। उनका अनुसार कर्मचारीको अस्थायी दरबन्दी आयोगको म्याद समाप्त भए स्वतः खारेज हुने गरी चालू आव ०७८७९ का लागि स्वीकृत गर्ने निर्णय गरेको हो। बैठकले कोरोना भाइरसको जोखिमको दोस्रो लहर नियन्त्रणका लागि विभिन्न जिल्लाका प्रमुख जिल्ला अधिकारीले जारी गरेको निषेध आदेश लागू हुनुभन्दाअघि वा आदेशको अवधिभित्र सम्झौता भएका, तर काम सम्पन्न हुन नसकेका चालू अवस्था तथा खरिद सम्झौता म्यादसम्बन्धी आपूर्तिकर्ता निर्माण व्यवसायी सेवा प्रदायक वा परामर्शदाताले ६ महिना थप गर्ने निर्णय गरेको छ। यसैगरी विश्व बैंक समूहको अन्तर्राष्ट्रिय विकास संस्थामार्फत आयोजना सञ्चालन गर्न ऋणस्वरूप अमेरिकी ६० मिलियन डलरबराबरको ऋण सहायता स्वीकार गर्ने निर्णय भएको कार्कीले जानकारी दिए।"
गृहमन्त्रीअमेरिकी राजदूत भेट: अमेरिकासँग खोपको अपेक्षा,"काठमाडौँ: गृहमन्त्री बालकृष्ण खाणसँग नेपालका लागि अमेरिकी राजदूत र्याण्डी बेरीले शिष्टाचार भेट गरेका छन् । सोमबार गृह मन्त्रालयमा पुगेर र्याण्डीले गृहमन्त्री खाणलाई भेट गरेका हुन् । गृहमन्त्रीका निजी सचिव नरेन्द्र केसीका अनुसार उनीहरुको छलफल दुई देशीय आपसी सम्बन्धबारे केन्द्रित थियो । गृहमन्त्री खाणले कोभिड १९ महामारी नियन्त्रणका लागि अमेरिकासँग खोप सहयोग गर्न पनि आग्रह गरेका थिए । दुई देशबीचको लामो सम्बन्ध स्मरण गराउँदै गृहमन्त्री खाणले अमेरिकाले महामारीविरुद्ध दिँदैआएको सहयोगलाई निरन्तरता दिन आग्रह गरेका थिए । अमेरिकाले आर्थिक वृद्धि, प्रकोप नियन्त्रण र कोभिड महामारीबाट बच्नका लागि दिँदै आएको सहयोगलाई निरन्तरता दियोस् भन्ने हाम्रो अपेक्षा छ । नागरिकलाई महामारीबाट बचाउन खोप आवश्यक छ । त्यो खोप अमेरिकी सहयोगमा उपलब्ध होस् भन्ने हाम्रो अपेक्षा छ गृहमन्त्री खाणको भनाइ उद्धृत गर्दै केसीले भनेका छन् । राजदूत बेरीले विगतमा भएको सहयोग निरन्तर रहने प्रतिवद्धता व्यक्त गरेका थिए । साथै नेपाललाई सहयोग र सहकार्यका लागि आफूहरु तयार रहेको पनि राजदूत बेरीको प्रतिवद्धता थियो ।"
जसपाको आधिकारिकता: कस्तो छ निर्वाचन आयोगको फैसलाको पूर्णपाठ?,"काठमाडौं : निर्वाचन आयोगले जनता समाजवादी पार्टी (जसपा) को आधिकारिकता उपेन्द्र यादव पक्षलाई दिने फैसला गरेको छ। सोमबार निर्वाचन आयोगको इजलासले उपेन्द्र यादव पक्षका कार्यकारिणी सदस्यको बहुमत देखिएकाले उनैलाई आधिकारिकता दिएको हो। आयोगको मिति साउन ७ गतेको आदेश वमोजिम आइतबार दलको केन्द्रीय कार्यकारिणी समितका पदाधिकारी र सदस्यहरुको कानून तथा राजनीतिक दल व्यवस्थापन महाशाखा प्रमुखको संयोजकत्वमा सनाखत गराउने कार्य सम्पन्न भई इजलास समक्ष पेश हुन आएको सो सनाखत कागजमा जनता समाजवादी पार्टी, नेपालको केन्द्रीय कार्यकारिणी समितिका पदाधिकारी एवम् सदस्यहरुको संख्या ५१ (एकाउन्न) रहेकोमा ५१ (एकाउन्न) जना सबै पदाधिकारी एवम् सदस्य उपस्थित भई निवेदक मागदावीकर्ता उपेन्द्र यादवको सर्मथनको पक्षमा ३४ (चौतीस) जनाले र लिखित जवाफ प्रस्तुतकर्ता महन्थ ठाकुरको सर्मथनको पक्षमा १६ (स्रोह) जनाले सनाखत गरेको देखियो। जारी फैसलामा भनिएको छ, केन्द्रीय कार्यकारिणी समितिमा रहनु भएका एक जना सदस्य आयोगमा उपस्थित भई कुनै पक्षमा सनाखत नगरी तटस्थ रहेको देखियो। लोकतान्त्रिक शासन व्यवस्थामा वहुमतको निर्णयलाई सर्वोपरी मान्नुपर्ने मुल्य मान्यता रहेको आयोगले जनाएको छ। आयोगले महन्थ ठाकुर पक्षलाई राजनीतिक दल सम्बन्धी ऐन,२०७३ को दफा ४४ को उपदफा (६) बमोजिम छुट्टै राजनीतिक दलको रुपमा दर्ता गर्न आएमा प्रचलित कानून बमोजिम छुट्टै राजनीतिक दलको रुपमा मान्यता दिने निर्णय गरेको छ। राजनीतिक दल सम्बन्धी ऐन,२०७३ को दफा ४४ को उपदफा (६) मा आयोगमा दावी पेश गर्नु अघि त्यस्तो दलका तर्फबाट आयोगमा पेश भएको केन्द्रीय समितिका पदाधिकारी र सदस्यहरुमध्ये जुन पक्षसंग त्यस्तो समितिका पदाधिकारी र सदस्यको वहुमत रहेको छ त्यस्तो पक्षलाई विवाद उत्पन्न हुनु अघिको दलको हैसियतमा मान्यता दिई अर्को पक्षलाई छुट्टै राजनीतिक दलको रुपमा मान्यता दिई दर्ता गर्न सक्नेछ भन्ने कानूनी व्यवस्था रहेको छ। फैसलामा भनिएको छ, जनता समाजवादी पार्टी, नेपाल नामक राजनीतिक दलको केन्द्रीय कार्यकारिणी समितिको तत्काल कायम रहेका कुल ५१ सदस्य संख्या मध्ये बहमत सदस्य निवेदक उपेन्द्र यादव पक्षको सर्मथनमा रहेको देखिदा उक्त पक्षले नै दलको मान्यता पाउने देखियो। लिखित जवाफ प्रस्तुतकर्ता अर्को पक्षलाई राजनीतिक दल सम्बन्धी ऐन,२०७३ को दफा ४४ को उपदफा (६) बमोजिम छुट्टै राजनीतिक दलको रुपमा दर्ता गर्न आएमा प्रचलित कानून वमोजिम छुट्टै राजनीतिक दलको रुपमा मान्यता दिई दर्ता गरिदिने ठहर्छ। आयोगले महन्थ ठाकुरले जेठ ३ गतेका दिनदेखि लागु हुने गरी पदाधिकारीको हेरफेर तथा पुर्नगठन गर्ने गरी गरेको निर्णय राजनीतिक दल सम्बन्धी ऐन,२०७३ को दफा ५१बमोजिम भनेर असार १ मा आयोगमा जानकारी गराएको देखिएको तर सो निर्णयको अभिलेख आयोगमा अद्यावधिक नभएको जनाएको छ। फैसलामा भनिएको छ, जनता समाजवादी पार्टी,नेपालको अन्तरिम विधान,२०७७ मा स्पष्टसँग सम्बोधन नभएको व्यवस्थालाई केन्द्रीय कार्यकारिणी समितिले अधिकार प्रत्यायोजन गरी सिर्जना गरेको अधिकार अन्तर्गत भनी अध्यक्ष महन्थ ठाकुरले मिति २०७८२३ गतेका दिनदेखि लागु हुने गरी पदाधिकारीको हेरफेर तथा पुर्नगठन गर्ने गरी गरेको निर्णय राजनीतिक दल सम्बन्धी ऐन,२०७३ को दफा ५१ वमोजिम भनी मिति २०७८३१ मा आयोगमा जानकारी गराएको देखिएको तर सो निर्णयको अभिलेख आयोगमा अद्यावधिक नभएको हुँदा सो निर्णयलाई प्रमाण ऐन,२०३१ को दफा ३ समेतको आधारमा प्रमाणको रुपमा ग्रहण गरी थप विवेचना गरिरहन परेन। यसर्थ सो दलको मिति २०७७९७ को केन्द्रीय कार्यकारिणी समितिबाट भएको भनिएको निर्णय बमोजिम अध्यक्ष महन्थ ठाकुरले प्रत्यायोजित अधिकार प्रयोग गरी मिति २०७८२३ देखि लागु हुने गरी सो दलको केन्द्रीय कार्यकारिणी समितिको हेरफेर तथा पुर्नगठन गर्ने गरी गरेको कार्यलाई राजनीतिक दल सम्बन्धी ऐन,२०७३ को दफा ५१ बमोजिम अद्यावधिक गर्न मिल्ने देखिएन। निर्वाचन आयोगका प्रमुख निर्वाचन आयुक्त दिनेशप्रसाद थपलिया, निर्वाचन आयुक्तहरू ईश्वरीप्रसाद पौड्याल, रामप्रसाद भण्डारी, डा जानकीकुमारी तुलाधर र सगुन शमशेर जबरा रहेको इजलास गठन भएको थियो। फैसलाको पूर्णपाठ"
सिरहा र सप्तरीमा एक वर्षमै २२ हजार बढीले लिए नागरिकता,"राजविराज: एक वर्षमा सप्तरी र सिरहामा २२ हजार भन्दा बढीले नेपाली नागरिकता लिएका छन्। आर्थिक वर्ष २०७७७८ को साउनदेखि असारसम्ममा सप्तरी र सिरहामा २२ हजार २ सय ९७ जनाले नेपाली नागरिकता लिएका हुन् । सिरहाका प्रमुख जिल्ला अधिकारी प्रदीप राज कँडेलका अनुसार सिरहामा मात्र आर्थिक वर्ष २०७७७८ को साउनदेखि असारसम्ममा १२ हजार १ सय २१ जनाले नेपाली नागरिकता लिएका हुन् । उनका अनुसार कोरोना संक्रमणका कारण निषेधाज्ञा लगाए पनि नागरिकता बनाउनेको संख्यामा भने कमी आएन । यस्तै सप्तरीमा १० हजार बढीले नागरिकता लिएका छन् । सप्तरीका प्रमुख जिल्ला अधिकारी जयनारायण आचार्यका अनुसार आर्थिक वर्ष २०७७७८ को साउनदेखि असारसम्म सप्तरीमा १० हजार १ सय ७६ जनाले नेपाली नागरिकता लिएको जानकारी दिए । आचार्यका अनुसार सप्तरीमा पछिल्लो तीन महिनामा दुई सय जनाले वैवाहिक अंगीकृत नागरिकता लिएका छन् । गत वैशाख, जेठ र असार मसान्तमा गरी दुई सय जनाले वैवाहिक अंगीकृत नागरिकता लिएका हुन् । यस्तै यही आर्थिक वर्षमा ४५३ जनाले वैवाहिक अंगीकृत नागरिकता लिएको प्रमुख जिल्ला अधिकारी जयनारायण आचार्यले बताए ।"
कम्पनीको शेयरमा सकारात्मक सर्किट,"काठमाडौं : आइतबार उच्च अङ्कले बढेको धितोपत्र बजारमा शेयर कारोवार मापक नेप्से परिसूचक आज ८।२४ बिन्दुले ओरालो लागेको छ । नेपाल स्टक एक्सचेञ्जका अनुसार नेप्सेमा करेक्सन भई तीन हजार ५०।४२ मा ओर्लेको छ । यस्तै, ठूला कम्पनीको शेयर कारोवार मापन गर्ने सेन्सेटिभ परिसूचक २।९३ बिन्दुले ओरालो लागेर ५७१।१० मा ओर्लेको छ । नेप्से ओरालो लागे पनि कारोबार रकम भने रु १४ अर्बमाथि रहेको छ । कूल २२३ कम्पनीको तीन करोड ७० लाख ६१ हजार ४४७ कित्ता शेयर रु १४ अर्ब १३ करोड ९७ लाख ८५ हजार ४३१ मूल्यमा खरिद बिक्री भए । कारोबार भएका १३ उपसमूहमध्ये पाँच उपसमूहको शेयर ओरालो लागेको छ भने आठ उपसमूहको शेयर मूल्य भने उकालो लागेको छ । बैंकिङ ४३।५, विकास बैंक ३४।३८, अन्य १०।५१, सामूहिक लगानी कोष ०।२६ र लगानी ०।१५ बिन्दुले घटेको छ । व्यापार ५५।०४, होटल तथा पर्यटन १४।१६, जलविद्युत् १०२।६५, वित्त ६५।५३, निर्जीवन बीमा १४।९३, उत्पादन ८४।६८, लघुवित्त ९८।१, जीवन बीमा ६८।०७ बिन्दुले बढेको छ । सोमबारको कारोबारपछि बजार पुँजीकरण रु ४२ खर्ब ४३ अर्ब २९ करोड ४७ लाख १० हजार बराबर पुगेको छ । कारोबारका आधारमा आज ङादी ग्रुप अफ पावर शीर्ष स्थानमा रहेको छ । सा कम्पनीको रु ३९ करोड ३० लाख ३७ हजार ८३२ बराबरको कारोबार भयो । हिमालयन डिस्टिलरी रु ३३ करोड ५६ लाख ५२ हजार ९०९, एनआइसि एशिया बैंक रु ३३ करोड ४१ हजार ६५ हजार ५७५, कृषि विकास बैंक रु ३२ करोड ८५ लाख ९२ हजार ३३३ र नेपाल बैंक रु ३२ करोड ३१ लाख १५ हजार ६७६ बराबरको कारोबार भई शीर्ष स्थानमा रहेको छ । कारोबारका आधारमा विशाल बजार कम्पनी, जानकी फाइनान्स, रिडी हाइड्रो पावर माउण्टेन हाइड्रो नेपाल, ग्रीन लाइफ हाइड्रोपावर, हिमालयन ऊर्जा विकास कम्पनी, ङादी ग्रुप अफ पावरको शेयरमा सकारात्मक सर्किट लागेको छ । एनआइसि एशिया ऋणपत्र ७।२२, पोखरा फाइनान्स ५।२०, सनराइज प्रस्ट म्युचुअल फण्ड ४।०१, सनराइज बैंक ३।९० र लक्ष्मी बैंकका लगानीकर्ताले ३।६७ प्रतिशतले गुमाए ।  रासस"
"बालबालिकालाई लगाउन मिल्ने खोप ल्याउने तयारी, असोज १५ गतेदेखि तेस्रो लहर आउन सक्ने","काठमाडौं : सरकारले आउँदो असोज मसान्तभित्र थप एक करोड पाँच लाख खोप ल्याउने भएको छ। प्रतिनिधिसभाअन्तर्गत शिक्षा तथा स्वास्थ्य समितिको सोमबार बसेको बैठकमा स्वास्थ्य तथा जनसङ्ख्या मन्त्रालयका सचिव लक्ष्मण अर्यालले आउँदो असोज मसान्तसम्म थप एक करोड पाँच लाख ४८ हजार खोप ल्याउने सरकारको तयारी रहेको जानकारी दिए। उनका अनुसार सरकारले आफैं खरिद गरी ल्याउने प्रक्रियामा रहेको, विभिन्न मुलुकहरुले अनुदानमा दिएको र कोभ्याक्स कार्यक्रममार्फत उक्त परिमाणको खोप ल्याउन लागिएको हो। सरकारले चीनसँग खरिद गरेर ६० लाख भेरोसेल खोप आउँदो भदौ मसान्तसम्म र भारतबाट खरिद गरिएको कोभिशिल्ड खोपको १० लाख मात्रा भदौको पहिलो साता नेपाल आइपुग्ने तालिका छ। यसैगरी वैदेशिक अनुदानबाट चीन सरकारबाटै साउन मसान्तभित्रमा भेरोसेल खोपको १६ लाख मात्रा, कोभ्याक्स कार्यक्रममार्फत जापानबाट एष्ट्राजेनिका खोपको १६ लाख मात्रा आउँदो भदौ पहिलो साता र कोभ्याक्समार्फत नै तीन लाख ३८ हजार मात्रा थप खोप नेपाल आउने तालिका छ। मन्त्रालयको नीति योजना तथा अनुगमन महाशाखाका प्रमुख डा गुणराज लोहनीले आज समितिमा कोभिड१९ रोकथाम तथा नियन्त्रणका लागि नेपाल सरकारले गरेका प्रयासहरूको संक्षिप्त विवरण तथा आगामी कार्यदिशा प्रस्तुत गर्दै आउँदो असोजदेखि चैतसम्म नेपालमा थप तीन करोड २३ लाख मात्रा खोप आउने जानकारी दिए। उनका अनुसार कोभ्याक्स कार्यक्रममार्फत निःशुल्क २० प्रतिशत अर्थात एक करोड १३ लाख मात्रा र कोभ्याक्समार्फत लागत सहभागितामा कोभिशिल्ड, मोर्डना, फाइजर, जोन्सन एण्ड जोन्सन र सिनोभ्याक गरी करिब एक करोड ५० लाख मात्रा र बालबालिकाका लागि ६० लाख मात्रा फाइजर खोप ल्याइने छ। सरकारले कूल जनसङ्ख्याको ७२ प्रतिशत अर्थात पहिलो प्राथमिकतामा रहेका दुई करोड १५ लाख र पछिल्लो समय १२ वर्षदेखि १८ वर्ष उमेर समूहका ४९ लाख गरी दुई करोड ६५ लाखमा खोप लगाउने लक्ष्य लिएको छ। यसका लागि दुई मात्रा खोपका हिसावले कूल पाँच करोड ३५ लाख मात्रा खोप आवश्यक हुने सचिव अर्यालले जानकारी दिनुभयो। उनका अनुसार आउँदो असोज मसान्तभित्रमा खोप लगाउने लक्ष्यमध्ये ३३ प्रतिशतलाई खोप लगाइने र चैत मसान्तभित्र सबै लक्षित समूहलाई खोप लगाउने लक्ष्य सरकारको छ। अब बालबालिकाका लागि पनि खोप आउने महाशाखा प्रमुख डा लोहनीले १२ वर्षमाथि उमेर समूहका बालबालिकालाई समेत लगाउन मिल्ने खोप प्राप्त गर्ने प्रक्रिया अगाडि बढेको जानकारी दिए। उनका अनुसार बालबालिकाका लागि सरकारले करिब ६० लाख फाइजर खोप ल्याइने तयारी गरेको छ। अहिलेसम्म खोपको पहिलो मात्रा १५८ प्रतिशत अर्थात ३४ लाख पाँच हजार १५४ र दोस्रो मात्रा ६६ प्रतिशत अर्थात १४ लाख ३० हजार ४१६ जनाले खोप लगाइसकेको मन्त्रालयले जनाएको छ। हालसम्म नेपालमा ९७ लाख ८२ हजार ८५० मात्रा खोप आइसकेको छ। तीमध्ये कोभ्याक्स सुविधामार्फत १८ लाख ८२ हजार ८५० (भारतबाट कोभिशिल्ड तीन लाख ४८ हजार र अमेरिकाबाट जोन्सन एण्ड जोन्सन १५ लाख ३४ हजार ८५० मात्रा), वैदेशिक अनुदानबाट २९ लाख, चीनबाट १८ लाख र भारतबाट ११ लाख मात्रा रहेका छन्। यसैगरी सरकारले खरिद गरेर ५० लाख मात्रा ल्याएको छ। भारतबाट कोभिशिल्ड १० लाख मात्रा र चीनबाट भेरोसेल ३२ लाख मात्रा रहेको छ। सरकारले कोभिड१९ को उपचारका लागि १५७ सरकारी र नीजि अस्पताल सूचिकृत गरी सञ्चालनमा ल्याएको छ। यसैगरी कोभिड१९ को उपचारका लागि मन्त्रालयले तीन हजार सघन उपचार कक्ष (आइसियु) पुर्याएको छ भने ६३० थप गर्ने प्रक्रियामा रहेको मन्त्रालयका सचिव अर्यालले जानकारी दिए। यस्तै भेन्टिलेटरको सङ्ख्या ९०० रहेको र १८० थप गर्ने प्रक्रियामा छ। मन्त्रालयले सरकारी अस्पतालमा हाई डिपेन्डेन्सी युनिट (एचडियु) दुई हजार ७५ र निजीमा ७७८ सञ्चालनमा रहेका छन् भने एक हजार ४०० थप गर्ने प्रक्रियामा रहेको मन्त्रालयले जनाएको छ। मन्त्रालयका अनुसार कोभिड१९ को तेस्रो लहरलाई मध्यनजर गरी बच्चाका लागि १८० भेन्टिलेटरसहित २७५ आइसियु शय्या थप्ने प्रक्रियामा छ। अक्सिजन मन्त्रालयले अहिले अक्सिजनको आपूर्ति समेत बढाएको छ। स्वास्थ्य सचिव अर्यालका अनुसार अहिले दैनिक १२० मेट्रिक टन अक्सिजन आपूर्ति भइरहेको छ। यसअघि १५ मेट्रिक टन मात्र अक्सिजन आपूर्ति हुने गरेको थियो। मन्त्रालयले सङ्क्रमणको दोस्रो लहर चलिरहेकै बेला पाँच हजार अक्सिजन सिलिण्डर थप र पाँच हजार ५०० अक्सिजन कन्सट्रेटरको व्यवस्था गरेको छ। थप तीन हजार ५०० अक्सिजन कन्सट्रेटर आउने प्रक्रियामा रहेको मन्त्रालयले जनाएको छ। यसैगरी २७ वटा तरल अक्सिजन टङ्याक थप गर्ने योजनाअन्तर्गत दुई सम्पन्न, चार निर्माण प्रक्रियामा र १० वटा निर्माणका लागि सूचना प्रकाशित गरिएको छ। नेपालमा कोरोना भाइरस सङ्क्रमितको मृत्यु दर १३ प्रतिशत र निको हुने दर ९४५ प्रतिशत छ। नेपालमा अहिले सङ्क्रमणको दोस्रो लहर चलिरहेको छ। २०७७ चैतको पहिलो सातादेखि २०७८ वैशाखको अन्तिम सातासम्म दोस्रो लहर उच्च विन्दुमा रहेको थियो। गत वैशाख २७ गते सङ्क्रमण दर सबैभन्दा बढी ५१८ प्रतिशत रहेको थियो। जेठ ६ गते सबैभन्दा बढी एक हजार ७४८ जना आइसियुमा र जेठ ८ गतेसबैभन्दा बढी ५२३ जना सङ्क्रमित भेन्टिलेटरमा रहेका थिए। यसैगरी सङ्क्रमणको पहिलो लहर २०७६ माघ ९ गतेदेखि २०७७ साउन ३ गतेसम्म चलेको थियो। उक्त अवधिमा सङ्क्रमण दर ५६ प्रतिशत रहेको थियो। पहिलो लहरमा सबैभन्दा बढी सङ्क्रमित असार १९ गते देखिएकोमा सङ्क्रमण ओरोलो लाग्दै गत साउन ३ गते ५२ जना पुगेका थिए। तेस्रो लहर असोज १५ गतेदेखि मन्त्रालयको नीति योजना तथा अनुगमन महाशाखाका प्रमुख डा गुणराज लोहनीले आउँदो असोज १५ गतेदेखि सङ्क्रमणको तेस्रो लहर आउने प्रक्षेपण रहेको बताए। उनले अहिलेको निषेधाज्ञा खुकुलो र जनस्वास्थ्य मापदण्डलाई प्रभावकारी रुपमा लागू नगरिएकाले आउँदो असोज १५ गतेदेखि सङ्क्रमणको तेस्रो लहर आउने बताए। तेस्रो लहर सङ्क्रामक र बालबालिकालाई बढी असर गर्ने उनको भनाइ छ। उनका अनुसार आगामी पाँच महिनामा एक लाख ९३ हजार ८५६ नयाँ सङ्क्रमित थपिने अनुमान गरिएको छ। यसअघि मन्त्रालयले सङ्क्रमणको तेस्रो लहर आउने भन्दै सचेत रहन निर्देशन समेत दिइसकेको छ।"
"महासेठको चेतावनी: राष्ट्रपतिमाथि महाभियोग लगाएर त हेर, त्यसपछि के हुन्छ !","काठमाडौं: नेकपा (एमाले) का स्थायी कमिटी सदस्य तथा पूर्व उपप्रधानमन्त्री रघुवीर महासेठले राष्ट्रपति विद्यादेवी भण्डारीमाथि महाभियोग लगाउने हल्ला चलेको भन्दै यस्तो सपना कसैले नदेख्न चेतावनी दिएका छन् । राष्ट्रपतिमाथि महाभियोग लगाउने हल्ला प्रोपोगाण्डा मात्रै हो । यो सम्भव छैन । महाभियोग लगाउन त्यति सजिलो छैन । त्यति सजिलो भएको भए महाभियोग पहिल्यै आउँथ्यो महासेठले भने । सोमबार रिपोर्टर्स क्लबमा नेता महासेठले यस्तो बताएका हुन् । उनले कांग्रेस, माओवादी केन्द्रलगायत दलका नेताहरुलाई राष्ट्रपतिमाथि महाभियोग लगाएर मात्रै हेर्न चूनौती दिए । उनले भने,महाभियोग लगाएर मात्रै हेर्नुहोस्, त्यसपछिको स्थिति के हुन्छ ? छोएर त हेर, लगाएर त हेर ? म चुनौती दिन चाहन्छु । हुन त उहाँहरुसँग संख्या पनि पुग्दैन । महाभियोग लगाएर मात्रै के गर्नु ? त्यो पारित हुन संख्या पनि पुग्नुपर्यो नि । पास नै हुँदैन । नेता महासेठले आगामी चुनावसम्म केपी ओली, माधव नेपाल र प्रचण्ड एकै ठाउँमा उभिने जिकिर गरे । उनले भने,उहाँहरु मिल्नुको विकल्प छैन । कम्युनिष्टहरु मिल्नुपर्छ । हेर्नुहोस, हिजो माओवादी केन्द्रलाई त हामीले जीवनदान दिएका हौँ । त्यो कुरा उहाँहरुलाई राम्रोसँग थाहा छ । त्यसैले हामी सबै कम्युनिष्ट एक ठाउँमा उभिनुको विकल्प छैन । हामी चाहन्छौं कि सबै कम्युनिष्टहरु एक हौँ ।"
विदेशमा बेखर्ची भइ फर्किएका नेपालीको क्वारेन्टाइन खर्च सरकारले गर्ने,"काठमाडौँ: विभिन्न देशबाट बेखर्ची भइ स्वदेश फर्किएका, जेलमुक्त भइ आएका तथा डिपोर्टेसन सेन्टरमार्फत फिर्ता भएका नेपालीहरुको क्वारेन्टाइन खर्च सरकारले गर्ने भएको छ । सोमबार अपराह्न बसेको मन्त्रिपरिषद् बैठकले यस्तो निर्णय गरेको हो । सरकारका प्रवक्ता तथा कानूनमन्त्री ज्ञानेन्द्रबहादुर कार्कीका अनुसार डिपोर्टेसन सेन्टरमार्फत फिर्ता भएका, जेलमुक्त भएका र बेखर्ची भइ फर्किएका नेपाली कामदारहरुका लागि लाग्ने क्वारेन्टाइन खर्च सरकारले व्यहोर्नेछ । श्रम मन्त्रालयले यसको प्रबन्ध गर्नेछ । यस्तै राष्ट्र ऋण पाँचौँ संशोधन नियमावली, २०७८ र ऋणको प्राथमिकता तथा दोस्रो बजार तेस्रो संशोधन नियमावली, २०७८ स्वीकृत गर्ने निर्णय सरकारले गरेको छ । सिंहदरबारस्थित प्रधानमन्त्री तथा मन्त्रिपरिषद्को कार्यालयमा बसेको मन्त्रिपरिषद् बैठकले विभिन्न पाँच निर्णय गरेको थियो । जसमध्ये विभिन्न जिल्लामा जारी गरिएका निषेधाज्ञा लागू हुनुअघि वा आदेशको अवधिभित्र सम्झौता भएका तर काम सम्पन्न हुन नसकेका चालू अवस्था तथा खरिद सम्झौता म्यादसम्बन्धी आपूर्तिकर्ता निर्माण व्यवसायी सेवा प्रदायक वा परामर्शदाताले ६ महिना थप गर्ने मन्त्रिपरिषदले निर्णय गरेको छ । मन्त्रिपरिषदका पाँच निर्णय: १ डिपोर्टेसन सेन्टरमार्फत फिर्ता भएका, जेलमुक्त भएका र बेखर्ची भई नेपाल फर्किएका नेपाली नागरिकहरूका लागि लाग्ने क्वारेन्टिन खर्च नेपाल सरकारले व्यहोर्ने । यसका लागि आवश्यक प्रबन्ध श्रम मन्त्रालयले गर्ने । २ राष्ट्र ऋण पाँचौँ संशोधन नियमावली, २०७८ र ऋणको प्राथमिकता तथा दोस्रो बजार तेस्रो संशोधन नियमावली, २०७८ स्वीकृत गर्ने । ३ विश्व बैंक समूहको अन्तर्राष्ट्रिय विकास संस्थामार्फत आयोजना सञ्चालन गर्न ऋणस्वरूप अमेरिकी ६० मिलियन डलरबराबरको ऋण सहायता स्वीकार गर्ने । ४ विभिन्न जिल्लाका प्रमुख जिल्ला अधिकारीले जारी गरेको निषेधाज्ञा लागू हुनुअघि वा आदेशको अवधिभित्र सम्झौता भएका, तर काम सम्पन्न हुन नसकेका चालू अवस्था तथा खरिद सम्झौता म्यादसम्बन्धी आपूर्तिकर्ता निर्माण व्यवसायी सेवा प्रदायक वा परामर्शदाताले ६ महिना थप गर्ने । ५ सत्य निरुपण तथा मेलमिलाप आयोगको केन्द्रीय कार्यालयका लागि ३५ जना, सोही आयोगको प्रादेशिक मुकाम कार्यालयका लागि २१ जना र बेपत्ता पारिएका व्यक्तिको छानविन आयोगका लागि २३ जना राजपत्रांकित कर्मचारीको अस्थायी दरबन्दी आयोगको म्याद समाप्त भए स्वतः खारेज हुने गरी चालू आव ०७८७९ का लागि स्वीकृत गर्ने ।"
सागका विजेता खेलाडी सम्मानित,"काठमाडौं : नेपालमा आयोजना भएको १३ औँ दक्षिण एशियाली खेलकूद (साग)अन्तर्गत एथ्लेटिक्स खेलका पदक विजेता खेलाडी आज नगदसहित सम्मानित भएका छन् । नेपाल एथलेटिक्स सङ्घद्वारा सोमबार आयोजित कार्यक्रममा एथ्लेटिक्सका आठ पदकधारी तथा खेलाडी सम्मानित भएका हुन् । १३औँ सागअन्तर्गत एथ्लेटिक्समा नेपालले तीन स्वर्णसहित कूल आठ पदक जितेको थियो । सागमा सन्तोषी श्रेष्ठ, गोपीचन्द्र पार्की र किरणसिंह बोगटीले नेपाललाई स्वर्णपदक दिलाएका थिए । सन्तोषीले १० हजार मिटर, गोपीचन्द्र्रीले पाँच हजार मिटर र किरणले म्याराथनमा स्वर्ण जितेका थिए । महिलाको म्याराथनमा पुष्पा भण्डारीले रजत जितेकी थिइन् । त्यस्तै सोमबहादुर कुमालले आठ सय मिटर, टङक कार्कीले १५ सय मिटर, हरिकुमार रिमालले पाँच हजार मिटर र दीपक अधिकारीले १० हजार मिटरमा कास्य पदक जितेका थिए। कार्यक्रममा स्वर्ण विजेता खेलाडीले जनही रु एकएक लाख प्राप्त गरे । त्यस्तै रजत पदक विजेता खेलाडीले रु ३५ हजार पाउँदा कास्य पकद विजेताले रु २० हजार प्राप्त गरे । पदक विजेता खेलाडीलाई एथलेटिक्स सङ्घका अध्यक्ष राजिवविक्रम शाहलगायतले पुरस्कार प्रदान गरे । रासस"
"संग्रौलालाई बस्नेतको जवाफ : धम्काउने, थर्काउने मेरो शैली होइन","काठमाडौं : नेकपा एमालेका नेता महेश बस्नेतले धम्काउने थर्काउने आफ्नो शैली नभएको बताएका छन्। आइतबार ट्वीटरमार्फत लेखक खगेन्द्र संग्रौलाले बस्नेतबाट धम्की आएको सार्वजनिक गरेपछि उनले फेसबुकमार्फत सोमबार जवाफ फर्काएका हुन्। असल संस्कार युक्त परिवारमा हुर्केको बताउँदै बस्नेतले सेवा र आदरभावका साथ प्रस्तुत हुनु आफ्नो स्वभाव भएको प्रस्ट्याएका छन्। खगेन्द्र संग्रौला बाजेले आज फेरि अर्को गफ दिएछन्।गाली शिरोमणिको उपमा पाएका बाजे अरुलाई होच्याउन र अपमान गर्न निकै सिपालु मानिन्छन्। उनले लेखेका छन्, म भक्तपुरको असल संस्कार युक्त परिवारमा हुर्केको मान्छे हुँ। राजनीतिक रुपमा पनि जेष्ठ नागरिक र अग्रजहरुको सम्मान गर्ने एमाले उक्त पार्टीका नेताहरु मनमोहन अधिकारी र केपी ओलीको अनुयायी हुँ। सेवा र आदरभावका साथ प्रस्तुत हुनु मेरो स्वभाव हो। धम्काउने थर्काउने मेरो शैली होइन। उनले उपत्यका युथ फोर्स कमाण्ड घोषणा सभामा खगेन्द्रलाई धम्की नदिएको, माधव नेपाल कमरेडलाई नथर्काएको बताएका छन्। जहाँसम्म अस्ति ९ गते उपत्यका युथ फोर्स कमान्ड घोषण सभामा मैले बोलेको बिषय छ। न खगेन्द्र बाजेलाई धम्की दिएको छ। न माधव नेपाल कमरेडलाई थर्काएको छ। न तेसो गर्न आवस्यक नै छ। उनले भनेका छन्,युथ फोर्सले जाई कटक नगर्नु झिकि कटक गर्नु भन्ने पृथ्वीनारायण शाहको दिव्य उपदेशको फलो गर्नेछ। सहज ढंगले आफ्नो लक्ष्यमा हिँड्नेछ। बाधा अड्चन आइपरे मात्र हटाउनेछ। बस्नेतले एमालेको पक्ति र जनतनसँग सत्रुता साँध्ने शक्तिबाहेक कोही त्रसित हुन आवश्यक नभएको बताएका छन्। उनले युथ फोर्सको गठनले असाहाय, पीडित, गरिब, देशभक्त, प्रगतिशील र जनवादी शक्ति उत्साहित भएको धारणा राखेका छन्। लेखक संग्रौलाले भने: महेश बस्नेतबाट धम्की आयो !"
"संघीयताको खारेजी, धर्मनिरपेक्षताबारे जनमत संग्रहको पक्षमा उठेको आवाज सकारात्मक : थापा","काठमाडौं : राष्ट्रिय प्रजातन्त्र पार्टी (राप्रपा)का अध्यक्ष कमल थापाले राप्रपा एक्लैले उठाउँदै आएको एजेण्डाको पक्षमा जनमत बढ्दै गएको दाबी गरेका छन् । सोमबार उनले संघीयताको खारेजी, धर्मनिरपेक्षताबारे जनमत संग्रह र राजसंस्था पुनःस्थापनाका सम्बन्धमा विभिन्न पक्षबाट उठिरहेको आवाज सकारात्मक भएको धारणा राखेका छन्। पार्टीको आन्तरिक छलफल र बहसका लागि भन्दै मार्ग परिवर्तन : विचारभन्दा माथि देशशीर्षकको अवधारणा पत्रमार्फत सोमबार विवेकशील साझा पार्टीका अध्यक्ष रवीन्द्र मिश्रले स्थानीय निकायलाई पुनर्संरचना, संघीयता खारेज र धर्मनिरपेक्षताबारे जनमत संग्रहमा जानुपर्ने धारणा अगाडि सारेका थिए। सोही विषयमा बहस सुरु भएपछि थापाले यस्तो बताएका हुन्। उनले आफूहरु सही बाटोमा छौँ भन्ने प्रमाणित हुँदै गएको बताएका छन्। संघीयताको खारेजी, धर्मनिरपेक्षताबारे जनमत संग्रह र राजसंस्था पुनःस्थापनाका सम्बन्धमा विभिन्न पक्षबाट उठिरहेको आवाज सकारात्मक छ।थापाले भनेका छन्, विगतमा राप्रपा एक्लैले उठाउँदै आएको एजेण्डाको पक्षमा जनमत बढ्दै जानु र ति विषयमा राष्ट्रिय बहस हुनु राप्रपाको सफलता हो। हामी सही बाटोमा छौँ भन्ने प्रमाणित हुँदैछ। मिश्रले संघीयता देशमा थप भ्रष्टाचार र आर्थिक भारको स्रोत, नेपालको अखण्डताको लागि घातक भएको उल्लेख गरेका छन्। नेपालमा शिशु अवस्थामै रहेको संघीयता यो देशले राजनीतिक, आर्थिक र भूराजनैतिक कुनै पनि दृष्टिकोणबाट धान्न सक्दैन भन्ने विज्ञ तथा आम सर्वसाधारणको कमी छैन। मिश्रले भनेका छन्, संविधान निर्माण हुनुअघि संघीयताको पक्षमा देखिएका कयौँ नेता तथा सर्वसाधारणहरू समेत संघीयताले सिंहदरबारको भ्रष्टाचार गाउँगाउँसम्म पुर्याएको, अनावश्यकरूपमा जनप्रतिनिधि तथा कर्मचारीको संख्या बढाएको, शासकीय दृष्टिकोणबाट झन् भाँडभैलो फैलाएको, संघीयताको आर्थिक बोझ अर्थतन्त्रले धान्न नसक्ने देखिदै गएको र दीर्घकालमा यसले देशको अखण्डतामाथि समेत प्रश्न सृजना गर्ने सम्भावना बढेको भन्दै आलोचना गर्न थालेका छन्। मिश्रले धर्मनिरपेक्षताको एजेन्डा ६२६३ को जनआन्दोलन र मधेस आन्दोलनमा नउठेको स्मरण गरेका छन्। उनले पछिल्ला वर्षहरुमा धर्म निरपेक्षता यो देशको धर्म र संस्कृति मास्नका लागि जस्केलाबाट घुसाइएको हो भन्ने धारणा प्रबल बन्दै गएको बताएका छन्। धर्म र संस्कृति देशको पहिचान, स्वाभिमान र स्वाधीनतासँग पनि जोडिएको हुनाले त्यसलाई केवल सैद्धान्तिक आँखाबाट हेरेर हल्कासँग लिन नमिल्ने मिश्रको तर्क छ। रवीन्द्र मिश्रको प्रस्ताव : संघीयता खारेजी, धर्मनिरपेक्षताबारे जनमत संग्रह (पूर्णपाठ)"
चिनियाँ नेतृत्वविरूद्ध बद्नाम नगर्न बेइजिङद्वारा अमेरिकालाई आग्रह,बेइजिङ : अमेरिकामा जो बाइडन राष्ट्रपति निर्वाचित बनेपछि उनको सरकारका एक वरिष्ठ प्रतिनिधिसँगको उच्चस्तरीय वार्तामा बेइजिङले अमेरिकालाई चिनियाँ नेतृत्वको बद्नाम गर्ने काम रोक्न आग्रह गरेको छ। चीनका उपविदेशमन्त्री शी फङले अमेरिकाले चीनलाई कल्पित शत्रुका रूपमा हेरेको हुनाले दुई देशबीचको सम्बन्धमा तिक्तता बढेको बताएका हुन्। अमेरिकी उपविदेशमन्त्री वेन्डी शर्मनसँगको वार्तामा चिनियाँ नेताले उक्त कुरा बताएका हुन्। उनी नयाँ सरकार गठनपछिको धेरै महिनापछि चीन भ्रमण गर्ने वरिष्ठ अमेरिकी अधिकारी छन्। बाइडनले चीनप्रति विशेषतः मानवाधिकार र प्रतिबन्धजस्ता विषयमा कडा नीति अवलम्बन गरेका छन्। चीनको विदेश मन्त्रालयले प्रकाशित गरेको विज्ञप्तिका अनुसार शीले अमेरिकाले आफ्नै संरचनागत समस्याका लागि पनि चीनलाई दोष दिने गरेको दावी गरे। सोमबार सम्पन्न हुने दुईदिने भ्रमणका क्रममा शर्मनले दुवै दिन चीनको उत्तरपूर्वमा रहेको तियानजिन सहरमा बिताएका छन्। धेरैले अमेरिकाचीनको यो वार्तालाई बाइडन र सी चिनफिङबीच हुन सक्ने भेटको तयारीका रूपमा लिएका अर्थ्याएका छन्। रासस
वहुमत सदस्यको साथ पाएपछि उपेन्द्र यादवले भने: छिट्टै सरकारमा जान्छौँ,काठमाडौँ: जनता समाजवादी पार्टी (जसपा) का अध्यक्ष उपेन्द्र यादवले आफ्नो पार्टी अब छिट्टै शेरबहादुर देउवा नेतृत्वको सरकारमा सहभागी हुने बताएका छन्। आधिकारिकताको विवाद टुंगिएसँगै नेता यादवले सोमबार यस्तो प्रतिक्रिया दिएका हुन् । निर्वाचन आयोगले जसपाको केन्द्रीय कार्यकारिणी समितिका सदस्यहरुको सनाखत गराएसँगै जसपाको विवाद लगभग टुंगिएको छ । सोमबार आयोगमा पुगेका संचारकर्मीहरुसँग नेता यादवले आफ्नो पक्षमा बहुमत कार्यकारिणी सदस्यको हस्ताक्षर जुटेको भन्दै महन्थ ठाकुर पक्षले आत्मालोचना गरेर आए पार्टीले बिचार गर्ने बताएका थिए । निर्वाचन आयोगमा उपस्थित भएका ५१ सदस्यीय कार्यकारिणी समितिका सदस्यमध्ये ३४ जनाले उपेन्द्र पक्षमा सनाखत गरेका थिए । यससँगै जसपामा ठाकुर पक्ष कमजोर देखिएको छ । निवर्तमान प्रधानमन्त्री केपी ओलीलाई समर्थन दिएका ठाकुर पक्षका कतिपय नेताहरु समेत यसबीचमा यादव समूहमा उभिएका छन् । यादव समूहले भने ओली सरकारलाई विश्वासको मत दिएको थिएन ।
रेशम चौधरी सनाखत गर्न निर्वाचन आयोग जाने,"काठमाडौं : जेलजीवन बिताइरहेका जसपा नेता रेशम चौधरी निर्वाचन आयोगमै उपस्थित भएर सनाखत गर्ने भएका छन्। यसअघि उनले हस्ताक्षर जेलबाटै लिने तयारी गरेका थिए। तर, निर्वाचन आयोगमै गएर सनाखत गर्ने अडान लिएपछि उनी त्यहाँ आउन लागेका हुन्। नेता उपेन्द्र यादवका अनुसार रेशम चौधरी यादव समूहकै पक्षमा उपस्थित हुनेछन् । निर्वाचन आयोगले जसपाको आधिकारिकतासम्बन्धी विवादको टुंगो लगाउन पार्टीको केन्द्रीय कार्यकारिणी समितिका सदस्यलाई नागरिकतासहित सशरीर आयोगमा बोलाएको छ।अध्यक्षद्वय उपेन्द्र यादव र महन्थ ठाकुर पक्षका नेताहरु आयोगमा पुगेर हस्ताक्षर गरिसकेका छन्। यादव पक्षमा ३४ जनाले हस्ताक्षर गरेका छन् । जवकि निर्वाचन आयोगले ५१ जनाको सनाखत गरेको थियो ।साथै यादव समूहले आफ्नो पक्षमा अझै अरु नेताहरुले हस्ताक्षर गर्न बाँकी नै रहेकाले आफूहरुको पक्षमा वहुमत रहेको दावी गरेका छन् । हालसम्म उपेन्द्र यादवको पक्षमा ३४ र ठाकुर पक्षमा १६ जनाले हस्ताक्षर गरेका छन् ।"
हतियार खरिदबिक्रीमा संलग्न ३ जना पेस्तोलसहित पक्राउ,वीरगन्ज : वीरगन्जमा प्रहरीले हतियारको खरिद बिक्रीमा संलग्न तीनजनालाई पक्राउ गरेको छ । पक्राउ पर्नेहरुमा पर्साको वीरगन्ज महानगरपालिका २५ का २२ वर्षीय अनिल पटेल र २० वर्षीय रक्की पटेल तथा पर्साकै पोखरीया नगरपालिका २ का २० वर्षीय विक्रान्ता पटेल रहेका छन् । उनीहरुको साथबाट एक थान कटुवा पेस्तोल पनि प्रहरीले बरामद गरेको प्रहरीले जनाएको छ । वीरगन्ज १५ लक्ष्मणवा चोकस्थित एक होटलमा बसेर ३ जनाले हतियार खरिद बिक्री गरिरहेको सूचना प्रहरीले पाएको थियो । त्यहि सूचनाका आधारमा जिल्ला प्रहरी कार्यालय पर्साबाट खटिएको प्रहरी टोलीले उक्त होटेलमा बसेर खाजा खाइरहेका तीन जनामध्ये अनिलको शरीर खानतलासी गर्दा एक थान कटुवा पेस्तोल बरामद भएको पर्साका प्रहरी नायव उपरीक्षक ओम प्रकाश खनालले जानकारी दिए । पेस्तोलसहित तीनैजना युवक र उनीहरुको साथमा रहेको २ वटा मोटरसाइकल नियन्त्रणमा लिइएको खनालले बताए । तीनैजनालाई जिल्ला प्रहरी कार्यालय पर्साको हिरासतमा राखेर हातहतियारसम्बन्धी कसूरमा अनुन्धान अगाडि बढाइएको खनालले जानकारी दिए ।
शिवालय बन्द : भक्तजन अलपत्र,"काठमाडौं : साउन महिनाको दोस्रो सोमबार पशुपतिनाथलगायत देशभरका शिवालय बाहिर भक्तजनको भीड लागे पनि धेरैले मन्दिरभित्र प्रवेश गरेर दर्शन एवं पूजा आराधना गर्न पाएनन्। पशुपतिनाथ मूल मन्दिर भक्तजनका लागि खुला नगरिएपछि भक्तजन बाहिरी क्षेत्रका शिवालयमा दर्शन एवं पूजा आराधना गरेर फर्किएका छन्। नयाँ भेरियन्टसहितको कोरोना महामारी कम हुँदै गएको भन्दै सार्वजनिक यातायातलगायत अन्य सबैजसो क्षेत्र खुला गरिसकिएको अवस्थामा मन्दिर पनि खुला गरिनुपर्ने भक्तजनको माग छ। साउन महिना र सोमबार शिवको महिना एवं बार भएकाले दर्शन तथा आराधनाका लागि दैनिक लाखौँ भक्तजन पशुपति क्षेत्र आउने परम्परा छ। गत वर्ष र यस वर्ष पनि साउन महिनामा पशुपतिनाथ मन्दिर नखुल्दा बाहिरबाट दर्शन गर्न बाध्य हुनुपरेको चन्द्रागिरि नगरपालिकाबाट दर्शनका लागि आउनुभएका श्यामप्रसाद भुर्तेलले सुनाए। पशुपतिनाथ मूल मन्दिरको दक्षिणी भागस्थित मुख्य ढोकाबाट मूलभट्ट एवं भट्टलाई भेट्न जाने जनाउँदै केही मानिस भित्रिने तर अरुलाई छिर्न नदिने गरेको अनुभव भोग्नुपरेको उनको गुनासो छ। शङ्करका मन्दिरमा पनि यस्तो व्यवहार हुँदा दुःखी हुनुपरेको पशुपति क्षेत्र आउने भक्तजनको भनाइ छ। पशुपति क्षेत्र विकास कोषले मूल मन्दिरका सबै ढोका बन्द गरेर साउनमा सुन्दरीजलबाट पशुपतिनाथसम्म बोल बम काँवर यात्रासमेत स्थगन गरेको छ। कोषले यात्रा स्थगन गरे पनि केही बोलबम यात्री भने सुन्दरीजलबाट सवारी साधन प्रयोग गरी जल लिएर पशुपति क्षेत्र प्रवेश गरेको देखिन्छ। कोषका सदस्य सचिव डा प्रदीप ढकाल मूलभट्टलाई भेट्न आउने आगन्तुक पञ्चदेवलसँगैको दक्षिणी ढोकाबाट प्रवेश गर्न दिइए पनि मूल मन्दिरमा प्रवेश गर्न सुरक्षाकर्मीले रोकेको बताउँछन्। आइतबारदेखि बढी भीडभाड हुने मन्दिरलगायत क्षेत्रका लागि १० ठाउँमा निषेधाज्ञा थपिएकाले पनि साउनभर नै मन्दिर खुला गर्न सकिने अवस्था नदेखिएको उनले बताए। पशुपतिनाथ मन्दिर गत वैशाख पहिलो सातादेखि नै भक्तजनका लागि बन्द गरिएको थियो। त्यसैबेलादेखि विशेष पूजा पनि रोकिएको छ। मूल मन्दिरमा साउनमा प्रत्येक वर्ष हुने अन्य पूजा भने जारी रहेको जनाइएको छ। गोकर्णेश्वर मन्दिर बाहिर भीड राजधानीको उत्तरी भेगस्थित गोकर्णेश्वर महादेव मन्दिरको बाहिरी क्षेत्रमा पनि भक्तजनको भीड लागेको छ। पशुपतिनाथ मन्दिर बन्द भएपछि केही दर्शनार्थी गोकर्णेश्वर मन्दिरमा दर्शन गर्न पाइने आशामा जम्मा भएकामा बाहिरैबाट फर्कनुपरेको दुःखेसो पोख्छन्। पशुपतिनाथमा श्रीयन्त्र र गोकर्णेश्वर मन्दिरमा बालयन्त्रको पूजा आराधना हुने भएकाले दुवैको उत्तिकै शास्त्रीय महत्व रहेको धर्मशास्त्रविद् प्रा डा रामचन्द्र गौतम बताउँछन्। असारको अन्तिम साता गोकर्णेश्वर नगरपालिका ४ का वडाध्यक्ष श्रीकुमार श्रेष्ठले विज्ञप्ति निकाली यस वर्ष साउनमा मन्दिर बन्द रहने जानकारी गराएका थिए। गोकर्णेश्वर मन्दिरमा नित्य पूजा, आरतीबाहेकका सबै गतिविधि बन्द गरिएको नगरपालिकाले जनाएको छ। नगरवासीको स्वास्थ्य सुरक्षाका कारण साउनमा पनि बाध्य भएर मन्दिर बन्द गर्नुपरेको नगरपालिकाका प्रवक्ता मनोजकुमार ढुङ्गानाले बताए। बाहिरी भागमा जम्मा भएका भक्तजन भने भौतिक दूरी कायम गरी स्वास्थ्य सुरक्षाका मापदण्ड पालना गरेर छिर्न पाउने व्यवस्था गर्नुपर्ने माग गर्छन्। वाग्मतीको वारिपारि दूरी कायम गरी बस्न सकिने प्रशस्त स्थान भएकाले त्यस्तो व्यवस्था गर्न दर्शनार्थी पार्वती पुडासैनीले माग गरे। नागेश्वरमा दर्शन व्यवस्था काठमाडौँ उपत्यकाका अन्य शिवालयमा पनि भक्तजनको भीड लागेको छ। काठमाडौँ महानगरपालिका ३२ स्थित पेप्सीकोलाको नागेश्वर महादेव मन्दिरको बाहिरी क्षेत्रमा पनि भक्तजनको भीड लागेको छ। गत हप्ता भक्तजनलाई दूरी कायम गरी स्वास्थ्य सुरक्षाका मापदण्ड पूरा गरेर दर्शन एवं पूजा आराधनाको व्यवस्था मिलाइएकामा यस हप्ता भने कोरोना सङ्क्रमितको सङ्ख्या बढ्न थालेकाले मूल ढोका बन्द गरी बाहिरबाट पूजा गर्ने व्यवस्था मिलाइएको मन्दिर व्यवस्थापन समितिका अध्यक्ष प्रकाश रायमाझीले जानकारी दिए। काठमाडौँ उपत्यका र बाहिर पनि शहरी क्षेत्रका ठूला मन्दिर कोरोना जोखिमका कारण बन्द गरिएका छन्। भक्तजनलाई बन्द गरिए पनि मन्दिरमा नित्य पूजा एवं आरती भने हुने गरेको छ। सार्वजनिक यातायातलाई भीड गर्न दिने तर मन्दिर नखोल्ने नीतिप्रति भक्तजनले आपत्ति जनाएका छन्।"
"सामाजिक सुरक्षा कोषमा सूचीकृत हुने बढे, अटेर गर्नेको बैंक खाता रोक्का","काठमाडौं : सरकारको घोषणालाई अटेर गर्दै बसेका ठूला रोजगारदाता पछिल्लो समय सामाजिक सुरक्षा कोषमा धमाधम आबद्ध हुन थालेका छन्। कोष योजनाको कार्यान्वयनमा आक्रामक रुपमा अघि बढ्न थालेपछि रोजगारदाताको कोषमा आबद्धता हुने क्रम बढेको हो। गत असार मसान्तसम्म कोषमा ठूला औद्योगिक घराना, बहुर्राष्ट्रिय कम्पनी, बैंक तथा वित्तीय संस्था, हजारौँ श्रमिक कार्यरत ठूला कम्पनी सूचीकृत भएका छन्। आइतबारसम्म १५ हजार ३६ रोजगारदाता र दुई लाख ७४ हजार ६२८ श्रमिक आबद्ध भएका छन्। कोषमा आबद्ध हुन वाहनावाजी गरिरहेका बैंक तथा वित्तीय संस्था पनि पछिल्ला केही दिनयता सूचीकृत हुन थालेका कोषका सहप्रवक्ता रोहित रेग्मीले जानकारी दिए। हालसम्म ७१ बैंक तथा वित्तीय संस्था कोषमा आबद्ध भइसकेका छन्। आधाभन्दा बढी बैंक तथा वित्तीय संस्था कोषमा सूचीकृत भएका छन्। नेपाल राष्ट्र बैंकको गत चैत मसान्तसम्मको तथ्याङ्कअनुसार नेपालमा १३९ वटा बैंक तथा वित्तीय संस्था सञ्चालनमा छन्। तीन वटा वाणिज्य बैंकसहित ४० वित्तीय संस्थाले योगदान रकम दाखिला गर्न थालिसकेका छन्। कोषमा नौ वाणिज्य बैंक, तीन विकास बैंक, १३ वित्त कम्पनी र ४६ वटा लघुवित्त कम्पनी सूचीकृत भएका छन्। कोषमा सूचीकृत भएका वाणिज्य बैंक मध्ये स्टाण्र्र्डर्ड चाटर्ड, लक्ष्मी र नेपाल एसविआइ बैंकले योगदान रकम दाखिला गर्न शुरु गरिसकेका छन्। ३४ बीमा कम्पनी पनि कोषमा सूचीकृत भएका छन्। सूचीकृतमध्ये १३ वटाले योगदान रकम जम्मा गर्न थालेका कोषले जनाएको छ। यसैगरी बुहराष्ट्रिय कम्पनी, ठूला औद्योगिक घराना पनि सूचीकृत भइसकेको कोषका सहप्रवक्ता रेग्मीले जानकारी दिनुभयो। वरुण वेभरेज, बोटलर्स नेपाल, बोटलर्स नेपाल तराई, एनसेल, डाबर, युनिलिभरलगायत बहुराष्ट्रिय कम्पनी कोषमा सूचीकृत भएका छन्। बहुराष्ट्रिय कम्पनीमा हजारौं श्रमिक आबद्ध छन्। चौधरी ग्रुप, एफवान सफ्ट (आइटी कम्पनी), इन्टरनेट सेवा प्रायक, लक्ष्मी ग्रुप, केएल दुगड, अम्बे ग्रुप, यति एयरलाइन्सलगायत ठूला औद्योगिक घराना पनि कोषमा आबद्ध भएका छन्। सबैभन्दा बढी वाग्मती प्रदेशबाट १० हजार १९२, प्रदेश नं १ बाट एक हजार ८६०, लुम्बिनीबाट १ हजार २८१, गण्डकीबाट ६८४, प्रदेश नं २ बाट ६३५, सुदूरपश्चिमबाट २०८ र कर्णाली प्रदेशबाट १७६ रोजगारादता आबद्ध भएको कोषले जनाएको छ। कोषमा रु छ अर्ब ९० करोड योगदान रकम संकलन भएको छ। विभिन्न योजनाको दाबी भुक्तानीबापत कोषले रु १४ करोड ७३ लाख योगदानकर्तालाई भुक्तानी गरेको छ। कोषले विभिन्न चार प्रकारका योजना सञ्चालन गरेको छ। सामाजिक सुरक्षा योजना सञ्चालन कार्यविधि संशोधन गरी योगदानकर्ता मैत्री बनाएसँगै सूचीकृत हुने रोजगारदाता र योगदानकर्ताको संख्या वृद्धि भएको कोषका सहप्रवक्ता रेग्मीले बताए। कोषले गत माघ २९ गते कार्यविधिको दोस्रो संशोधन गरेको थियो। कार्यविधि संशोधन गर्दै कोषले अवकाश सुविधामा जम्मा भएको रकम अवकाश हुँदा वा रोजगारीबाट अलग भएको अवस्थामा निकाल्न पाउने तथा रोजगारीमा हुँदै ८० प्रतिशतसम्म विशेष सापटीका रुपमा पाउने व्यवस्था गरेको थियो। यस्तै आश्रित परिवार सुविधा योजनाअन्तर्गत विदेशी नागरिकरको मृत्यु भएमा निजको हकवालाले पाउने रकम एकमुष्ट लिन चाहेमा रु सात लाखसम्म लिन सक्ने, मातृत्व सुरक्षाअन्तर्गत योगदानकर्ताको पत्नी प्रसूति भएपश्चात छ हप्तासम्मको उपचार खर्च पाउने व्यवस्था गरिएको छ। कोषले सूचीकृत हुन अटेर गर्ने रोजगारदाताप्रति कठोर हुने संकेत गरेको छ। कोषमा सूचीकृत हुन बारम्बार आग्रह गरेपनि अटेर गर्ने रोजगारदाताको बैंक खाता रोक्का, सम्बन्धित व्यक्तिको चलअचल सम्पत्ति रोक्का, रोजगारदाताको अनुमतिपत्र वा इजाजत पत्र निलम्बन र सम्बन्धित व्यक्तिको राहदानी रोक्का राख्नेसम्मका प्रक्रिया अगाडि बढाउने कोषको तयारी छ। योगदानमा अधारित सामाजिक सुरक्षा ऐन, २०७४ को दफा ९ ले कोषमा सूचीकृत हुन अटेर गर्ने रोजगारदतालाई कारबाही गर्ने आधार दिएको छ। नेपालको संविधान, ऐन, कानूनबमोजिम तोकिएको सयमभित्र कोषमा सूचीकृत हुन नआउने रोजगारदातप्रति कारबाही प्रक्रिया अघि बढ्ने सहप्रवक्ता रेग्मीले बताए। योगदानमा आधारित सामाजिक सुरक्षा ऐन, २०७४ को दफा १७ र नियमावली, २०७५ को नियम १२ अनुसार कोषले कारबाही प्रक्रियालाई अगाडि बढाउँछ, उनले भने। सामाजिक सुरक्षा ऐनको दफा १७ मा तोकिएको अवधिभित्र कोषमा सूचीकरण नभएमा वा रोजगारदाताले नियुक्त गरेको श्रमिकलाई कोषमा सूचीकरण नगरेमा तत्काल कोषमा सूचीकरण गर्न आदेश दिन सक्ने व्यवस्था छ। यस्तै रोजगारदाता र श्रमिकबीच रोजगारसम्बन्ध कायम भएको मितिदेखि ऐनअनुसार जम्मा गर्नुपर्ने योगदान र सोको व्याजसमेत कोषमा दाखिला गर्न, रोजगारदाता र श्रमिबीच रोजगार सम्बन्ध समाप्त भइसकेको अवस्था देखिएमा रोजगार सम्बन्ध कायम रहेको अवधिको श्रमिकले पाउनुपर्ने सुविधा बराबरको रकम तोएिको अवधिभित्र श्रमिकलाई उपलब्ध गराउन आदेश दिनसक्ने व्यवस्था छ। रोजगारदताले सामाजिक सुरक्षाबापतको रकम श्रमिकलाई उपलब्ध नगराएमा कोषले त्यस्तो रकम रोजगारदाताबाट असूल उपर गरी सम्बन्धित श्रमिकलाई प्रदान गर्ने ऐनमा व्यवस्था छ। कोषले यसअघि दुर्घटनाबाट मृत्यु भएका ग्लोबल आइएमई बैंक, सनराइज बैंक र गोर्खा ब्रुअरीमा कार्यरत श्रमिकको परिवारलाई सामाजिक सुरक्षा योजनाअन्तर्गत पाउने दाबीबापतको रकम भुक्तानी गर्न सम्बन्धित रोजगारदातालाई निर्देशन दिएको थियो। योगदान रकम फिर्ता गर्न जिफार्सलाई निर्देशन यसैबीच निषेधाज्ञाका समयमा रोजगारदाता र श्रमिकको योगादनबापत हुने आउने रकम सरकारले नै जम्मा गरिदिएको भएपनि योगदानकर्ताको पारिश्रमिकबाट ११ प्रतिशत रकम कट्टी गरेको पाइएपछि कोषले उक्त रकम तत्काल श्रमिकलाई फिर्ता गर्न जिफोर्स सेक्युरिटी कम्पनी प्रालिलाई निर्देशन दिएको छ। उक्त कम्पनीले गत जेठ र असार महिनाको योगदानकर्ताको ११ प्रतिशत रकम कट्टा गरेको भन्दै कोषमा उजुरी परेको थियो। सरकारले बजेट वक्तव्यमार्फत जेठ र असार महिनाको योगदान रकम सरकार स्वयम्ले व्यहोर्ने घोषणा गरेको थियो। बजेट वक्तव्यमा उल्लेख भएअनुुसार सम्बन्धित योगदानकर्ताको खातामा रकम जम्मा गर्न कोषले अर्थ मन्त्रालयसँग रु १ अर्ब ४८ करोड निकासा माग गरेको छ। अघिल्लो वर्ष पनि निषेधाज्ञाका समयमा चार महिनाको योगदान रकम सरकारले भुक्तानी गरिदिएको थियो। रासस"
इजरायलद्धारा युएइका लागि पहिलो राजदूत नियुक्त,"इजरायलले संयुक्त अरब इमिरेट्स (युएइ)का लागि पहिलो पटक राजदूत नियुक्त गरेको छ । दुई देशबीचको सम्बन्ध सामान्य हुदै गएकाले राजदूत नियुक्त गरिएको इजरायलका विदेश मन्त्रीले आइतबार जानकारी दिएका छन् । इजरायली विदेश मन्त्री याइर लापिडले इजरायलको तर्फबाट युएइका लागि राजदूतमा अमिर हइकलाई नियुक्त गरिएको जानकारी दिए । राजदूतमा नियुक्त भएका हइकले यसअघि उद्योग, व्यापार र रोजगार मन्त्रालयका निर्देशकका रुपमा काम गरेका थिए । उनी राम्रो अर्थशास्त्रीका रुपमा पनि परिचित छन् । 'हइकसँग अर्थतन्त्र र पर्यटनको क्षेत्रका बारेमा पर्याप्त अनुभव र ज्ञान छ, त्यसलाई उनले सदुपयोग गर्नुहुनेछ भन्ने अपेक्षा गरेका छौँ,' विदेश मन्त्री लापिडले भने । उनको अनुभव, क्षमता, योग्यता र विज्ञताले दुई देशको सम्वन्धलाई राम्रो बनाउदै दुबै पक्षको हितका कामहरु हुने आशाा गरिएको बताए ।"
विवाद निरुपणमा हस्ताक्षर गर्न कारागारबाट सिधै निर्वाचन आयोग पुगे रेशम चौधरी,काठमाडौँ: डिल्लीबजार कारागारमा रहेका जसपाका नेता रेशम चौधरी पार्टीको आधिकारिकता विवाद समाधानका लागि हस्ताक्षर गर्न निर्वाचन आयोग पुगेका छन् । जसपाका केन्द्रीय कार्यकारिणी सदस्य चौधरीले उपेन्द्र यादव समूहका लागि हस्ताक्षर गर्ने बुझिएको छ । यसअघि आयोगले सनाखतका लागि जसपाका ५१ जना केन्द्रीय कार्यकारिणी सदस्यहरुलाई आयोगमा उपस्थित हुन आग्रह गरेको थियो । नेता चौधरी सोमबार दिउँसो कडा सुरक्षाका बीच आयोग पुगेका थिए । अध्यक्ष उपेन्द्र यादव समूहका नेताहरुले चौधरी आफ्नै समूहमा रहेको प्रतिक्रिया दिँदैआएका छन् । कैलाली घटनामा चौधरीलाई अदालतले मुख्य दोषी ठहर गरेपछि उनको सांसद पद खारेज भएको हो ।
तेस्रो भेरियन्टको कोरोना रोकथामको तयारीमा जाजरकोट,"जाजरकोट : कोरोना महामारीको संभावित तेस्रो लहरबाट बच्न जाजरकोटमा प्रतिकार्ययोजना तयार गरिएको छ । जिल्ला प्रशासन कार्यालयका प्रशासकिय अधिकृत हरिप्रसाद देवकोटको नेतृत्वमा बनेको कार्यदलले प्रतिकार्य योजना तयार गरेको हो । स्वास्थ्य मन्त्रालयले असोजपछि तेस्रो लहर आउन सक्ने भन्दै सचेत गराएको छ । उक्त कार्यदलले तयार गरेको प्रतिकार्य योजना जिल्ला विपद व्वस्थापन समितिको बैठकले पारित समेत गरिसकेको छ । हालको जनशक्ति र तयारीको अवस्थाको विश्लेषण गरि आगामी दिनमा गर्नुपर्ने तयारीको बारे प्रति कार्ययोजनामा समेटिएको छ । जिल्लामै हालसम्म पिसिआर मेसिन नभएकाले परीक्षणमा निकै ढिलाइ र सास्ती खेप्नु परेको उल्लेख गदै तीन महिनाभित्र पिसिआर मेसिन खरिद गर्ने, तीन महिना भित्र अक्सिजन प्लान्ट स्थापना गर्ने, जिल्लाका चार स्थानमा तत्काल औषधीको बफर स्टक गर्ने, जिल्ला अस्पतालमा अलपत्र परेको भेन्टिलेटर सेवा सुचारु गर्न एक महिनाभित्र विशेषज्ञ जनशक्तिको व्यविस्थापन गर्ने, अस्पतालमा बालरोग विशेषज्ञलगायतका पदहरुमा तत्काल पदपूर्ति गर्न पहल गर्ने, जनचेतनामुलक प्रचारप्रसार गर्ने, लकडाउनको पालना गराउने, वडाध्यक्षको संयोजकत्वमा ५ सदस्यीय निगरानी समुह मार्फत महामारी नियन्त्रणमा सघाउने प्रतिकार्य योजनामा उल्लेख छ । साथै सवारी साधनलाई बेलाबेला सेनिटाइज गर्ने, ६ महिना भित्र सवै नागरिकलाई कोरोना विरुद्धको खोप लगाउने ब्यवस्था मिलाउने, संस्थागतत आइसोलसन बनाइ तयारी अवस्थामा राख्ने, कोरोना संक्रमितलाई मनोपरामर्श सेवा प्रदान गर्ने, जिल्लामै ब्लड बैक नभएको हुँदा दुई महिना भित्र ब्लड बैकको स्थापना गर्ने, सबै स्वास्थ्य संस्थामा अक्सिजन सिलिन्डर, अक्सिमिटर र अक्सिजन कन्सन्टेटर स्थापना गर्ने कार्ययोजनामा समेटिएको प्रमुख जिल्ला अधिकारी प्रेमप्रसाद देवकोटाले बताए । पहिलो र दोस्रो लहरको कोभिडको सामना गरिसकेको र धेरै कुरा अनुभव भएकोले सोही आधारमा संभावित तेस्रो लहरबाट बच्न चाल्नु पर्ने कदम बारे कार्ययोजनामा समेटिएको प्रजिअ देवकोटाले बताए । प्रतिकार्ययोजना कार्यान्वयनका लागि वडादेखि स्थानिय सरकार हुँदै प्रदेश सरकार र संघिय सरकारले दायित्व लिनु पर्ने कुराहरु छन् । त्यस्तै स्थानीय प्रशासन, सुरक्षा निकाय, स्वास्थ्य संस्था, रेडक्रस, उद्योग बाणिज्य संघ, संचारमाध्याम लगायतले गर्नुपर्ने र खेल्नुपर्ने भुमिका बारे किटानका साथ जिम्मेवारी बाँडफाँड गरिएको प्रजिअ देवकोटाले बताए । प्रतिकार्ययोजना निर्माणमा प्रहरी, सेना, सशस्त्र प्रहरी, रेडक्रस, स्वास्थ्य कार्यालय, नगरपालिका लगायतको संलग्नता रहेको थियो । स्वास्थ्य मन्त्रालयले असोज १५ मा कोरोनाको तेस्रो लहर आउन सक्ने र मंसिरमा संक्रमण पुनः बढ्न सक्ने प्रक्षेपण गरेको अवस्थामा जाजरकोटले पूर्वतयारी थालेको हो ।"
प्रदेश सरकार परिवर्तनको कुरा निराधार : मुख्यमन्त्री भट्ट,"धनगढी : सुदूरपश्चिम प्रदेशका मुख्यमन्त्री त्रिलोचन भट्टले प्रदेश सरकारको नेतृत्व परिवर्तनको कुरा निराधार भएको बताएका छन् । उनले अहिले सरकारको नेतृत्व परिवर्तन गर्ने बेला नभएको बताए। उनले भने, 'प्रदेश सरकार तथा नेतृत्व परिवर्तनको कुनै कुरा उठेको छैन, सरकार परिवर्तनको हल्ला निराधार हो ।' पछिल्लो समय प्रदेशका कैलालीलगायत जिल्लामा पुनःकोरोना सङ्क्रमितको सङ्ख्या थपिँदै गएकाले आफूहरु रोकथाम तथा नियन्त्रणमा बढी केन्द्रित भएको उनले जानकारी दिए। 'हामी हाम्रो प्रदेशमा कसरी कोरोना नियन्त्रण तथा रोकथाम गर्ने भन्ने प्रयासमा छौँ, उनले थप भने, 'काम नपाएकाहरु सरकार परिवर्तन हुँदैछ भन्ने हल्ला फिँजाउँदैछन् ।' साथै मुख्यमन्त्री भट्टले सरकार परिवर्तन हुने भन्ने निराधार हल्ला तथा भ्रमका पछि नलाग्न र विकासका योजना तथा महामारी नियन्त्रणका क्षेत्रमा लाग्न सबैमा आग्रह गरे। उनले अहिले देशकै राजनीतिक समीकरण परिवर्तन भएकाबेला प्रदेश सरकार हेरफेर भए पनि नौलो कुरा नहुने जानकारी दिए । दुई तिहाइको सङ्घीय सरकार आफ्नै कारणले विघटन भए पनि सुदूरपश्चिम सरकारले एमालेसँगको गठबन्धन प्राथमिकतामा राखेको र यो कुनै पनि हालतमा नटुट्ने उनले जिकिर गरे। अन्य प्रदेश सरकारभन्दा कम काम नगरेको जनाउँदै मुख्यमन्त्री भट्टले देशमा सुशासन, जनआकाङ्क्षाको सम्बोधन, भौतिक तथा सामाजिक विकासलगायत सूचकमा दोब्बर वृद्धि गरेको बताए । यहाँका अधिकांश जिल्ला सदरमुकाम जोड्ने सडक कालोपत्र नभएका बेला गठन भएको प्रदेश सरकारले तीन वर्षभित्रै प्रत्येक जिल्लाका पालिका जोड्ने सडक कालोपत्र गर्न सफल भएको र कतिपय यहाँका धार्मिक, पर्यटकीय क्षेत्रका सडकसमेत कालोपत्रको तयारीमा रहेको उनको जिकिर थियो । रासस"
सडक नबन्दा सास्ती,"परासी : ४ वर्ष बितिसक्दा पनि पश्चिम नवलपरासीको जिल्ला सदरुमकाम परासीको सडक अझै बन्न सकेको छैन । झरहीखोलादेखि बुद्धचोकसम्मको सडक बन्न नसक्दा स्थानीय धुलो र हिलाम्मेबाट सास्ती खेप्नु परेको छ । संघीय सरकारको बजेटमा उक्त सडक बनाउन ४ वर्षअघि ठेक्का आव्हानसमेत गरी सकिएको छ । ठेक्का आव्हान भइसकेकाले नगरपालिकाले समेत बजेट छुट्टाउन नमिल्ने भएकाले सडक अहिलेसम्म अलपत्र छ । जसका कारण स्थानीयहरुले सास्ती व्यहोर्नु परेको हो । सडक बनाउनका लागि वडा कार्यालयदेखि नगरपालिकासम्म पुग्दासमेत सुनुवाई नभएको भन्दै स्थानीयहरु जनप्रतिनिधिहरुसँग आक्रोशित छन् । सडक नबन्दा सदरमुकामकै सौन्दर्य कुरुपहुँदै गएको रामग्राम नगरपालिकाका प्रमुख नरेन्द्र कुमार गुप्ताले बताए । संघीय सरकारको बजेटले सडक निर्माणको ठेक्का निकालिएको छ । स्थानीय तहहले बजेट छुट्टाउन मिलेन । यो ठेक्का रद्ध हुने बित्तिकै तत्काल नगरपालिकाले आफ्नै लगानीमा काम सुरु गर्छ,'नगर प्रमुख गुप्ताले भने । लामो समय बितिसक्दा पनि काम नगर्ने निर्माण कम्पनीलाई सरकारले कालो सूचीमा राखेर कारबाही गर्नुपर्ने नगर प्रमुख गुप्ताले माग गरे । भैरहवाभूमही सडक खण्डको वाइपास रोडदेखि सदरमुकाम जोड्ने यो प्रमुख सडक हो । नगरपालिकासँग जोडिने यो सडकमा सवारी चाप अधिक हुने गरेको छ । चापका कारण अत्याधिक धुँलो भएपछि सवारीसाधनहरु दिउँसै लाइट बालेर हिँड्नुपर्ने अवस्था छ । सडक धुलाम्मे भएका कारण पसल बन्द गर्नु परेको व्यवसायी अनिस अग्रहरीले बताए । धुलोका कारण पसल व्यवसायलाई मात्र नभई स्वास्थ्यमा समेत प्रतिकुल असर पुगेको अर्का स्थानीय श्यामराज कालिकोटाले बताए । सडक निर्माणका लागि आव २०७३७४ मा सघन शहरी तथा भवन निर्माण आयोजना चितवनले ठेक्का आव्हान गरेको थियो । जसअनुसार निर्माण कार्यको जिम्मेवारी पाएको गौरी पार्वती निर्माण सेवा सामाखुसी काठमाण्डौंले अहिलेसम्म सडक बनाउने कार्य सुरुवात समेत गरेको छैन् । २ पटकसम्म म्याद थप गर्दासमेत सडक नबनेपछि असार १५ गते ठेक्का तोड्नका लागि सूचना निकालेको आयोजना कार्यालयका प्रमुख इन्जिनियर प्रकाश अर्यालले बताए । सडक निर्माणमा व्यवसायीले चरम लापारबारही नै गरेको हो । साउनको दोस्रो सातादेखि काम सुरु गरेर ४ महिनाभित्र सम्पन्न गर्छौं भनेर लिखित प्रतिबद्धता आएको छ, 'अर्यालले भने । नयाँ प्रक्रियामा जाँदा समय लाग्ने भएकाले निर्माण व्यवसायीले दिएको उक्त अवधि पनि हेर्ने मनसायमा रहेको इन्जिनियर अर्यालले बताए । झरहीखोलादेखि बुद्धचोकहुँदै मञ्जरिया जोड्ने सडक र पोखरापालीसम्मको सडक, नाली र फुटपाथ निर्माणका लागि निर्माण कम्पनीले १६ करोड ९४ लाखमा ठेक्का लिएको हो ।"
आधुनिक कृषियन्त्र पाउँदा शंकरपुरका किसान दंग,"मलंगवा : मकै खेतीका लागि पकेट क्षेत्र मानिएका बागमती १० शंकरपुरका किसानले खेती गर्नका लागि आधुनिक कृषि यन्त्र पाउँदा हर्षित भएका छन्। चर्को मूल्य तिरेर हलो गोरु र ट्याक्टरका भरमा खेती गर्दै आएका किसानले कृषि यन्त्र पाएपछि खेती गर्न सजिलो हुने भन्दै खुसी भएका छन्। कृषि कार्यमा लागत कम लाग्ने, उत्पादित वस्तुको सुरक्षित भण्डारण हुने र कृषि पेशा मर्यादित एंव व्यवसायिक हुने भएपछि किसान खुसी बनेको स्थानियबासीहरुले जनाएका छन्। स्थानिय साना किसान कृषि सहकारी संस्थाले किसानलाई खेतपाती गर्नमा सहयोग पुगोस् भनेर कष्टम ह्यारिङ्ग सेन्टरको स्थापना गरेपछि आफुहरुलाई सहज भएको शंकरपुरका किसान महेन्द्र महतोले बताएका छन्। सहकारीले सेन्टरमा आधुनिक कृषि यन्त्रहरु ल्याएको छ। अब किसानहरुलाई मंहगोमा मजदुर खोज्नु पर्दैन। किसानले ट्याक्टरलाई तिर्दै आएको चर्को पैसाको पनि बचत हुने भएको छ। धान खेतीमा एक कट्ठा रोपाईंका लागि ४ सय तिर्नुपर्छ। मकैमा मात्रै प्रति कट्ठा ५ सय मजदुरी दिनुपर्छ। धान र मकै खेत्न जोत्नका लागि प्रति घण्टा १४ सयको दरले ट्याक्टर साहुलाई पैसा तिर्नुपर्छ। सहकारीले चलन चल्तीको रेटभन्दा २० प्रतिशत कम मूल्य निर्धारण गरेको छ। हाल धान रोप्न प्रति बिगहा खाना र खाजासहित करिब १० हजार खर्च हुन्छ। मलको छुट्टै खर्च लाग्छ, स्थानिय राजेन्द्र महतोले भने, धान रोप्ने मेशिन आएपछि अब ६ हजारमा काम हुन्छ। धान कटाई र दाउनी गर्दा प्रति बिगहा १२ हजार खर्च हुन्छ। सहकारीले ल्याएको कम्बाइन्डबाट ८ हजारमै दाउनी हुने भएपछि किसान दंग छन्। मकै काट्न, ढुवानी गर्न र दाउनी गर्न प्रति बिगहा २५ हजार पर्छ। आधुनिक यन्त्र आएपछि १० देखि १२ हजार मात्रै लागत लाग्ने भएको छ। किसानको खेतीपातीमा सहुलियत होस् भन्ने उदेश्यले प्रदेश २ सरकर कृषि विकास निर्देशनालय नक्टाझिज धनुषाबाट ५० प्रतिशत अनुदानमा १७ ओटा आधुनिक कृषि यन्त्र ल्याएको सहकारकी अध्यक्ष कमल कुमारी पोख्रेलले जानकारी दिइन्। २ करोड ७० लाख २२ हजार ९ सय ८४ रुपैया ७४ पैसाको लागतमा यन्त्र खरिद गरि कष्टम ह्यारिङ्ग सेन्टर स्थापना गरेको अध्यक्ष पोख्रेलले बताइन्। जसमा निर्देशनालयले १ करोड ४० लाख २३ हजार ३ सय २५ रुपैया ६९ पैसा अनुदान दिएको छ। संस्थाले बाँकी रकम १ करोड २९ लाख ९९ हजार ६ सय ५९ रुपैया ५ पैसा लगानी गरेको उनको भनाई छ। सेन्टरमा ६ थान ट्याक्टर, २ थाल पावर टेलर, २ थान माटो मिलाउने, २ थान मिनी टेलर, ५ थान मकै रोप्ने मेशिन, ५ थान ट्रली, १ थान कम्बाइन्ड हाबेष्टर, २ थान बोरा सिलाउने मेशिन, ४ थान रोटा भेटर, १ थान एम्बी प्लग, ४ थान डिक्स ड्यारो, ६ थान कल्टी भेटर, १ थान धानको बिउ राख्ने मेशिन, २ हजार थान प्लाष्टिक ट्रे, १ थान स्टार रिपर, १ थान धान रोप्ने मेशिन, १ थान रिपर एक र एउटा मेशिन राख्ने ट्रस्ट छ। कष्टम ह्यारिङ्ग सेन्टरको उद्घाटन प्रदेश नं २ का भूमी व्यवस्था कृषि तथा सहकारी मन्त्री शैलेन्द्रप्रसाद साहले गरेका छन्।"
'कोरोना महामारी नियन्त्रणमा अमेरिका गलत दिशामा' : एन्थोनी फाउची,अमेरिकाका एक प्रमुख स्वास्थ्य विज्ञ डाएन्थोनी फाउचीले कोरोना भाइरसका मामिलामा अमेरिका गलत दिशामा हिँडिरहेको बताएका छन्। उनले कोरोनाको खोप लगाइने दर कम भएका क्षेत्रमा डेल्टा भेरियन्ट बढिरहेको बताएका हुन्। फाउचीले स्वास्थ्य अधिकारीहरूले स्थितिलाई नियन्त्रणमा लिनका निम्ति खोप लगाएका अमेरिकीहरूमा पनि मास्क अनिवार्य गर्ने कुराबारे विचार गरिरहेको बताएका छन्। खोप नलगाएकाहरूका बीचमा अमेरिकामा कोरोना भाइरस एउटा महामारी बनेको उनको भनाइ छ । यसका साथै कमजोर व्यक्तिहरूलाई प्रतिरक्षा बढाउने खोप दिने कुरा पनि समीक्षाका क्रममा रहेको बताएका छन्। अमेरिकामा हालसम्म त्यहाँको जनसंख्याको ४९ प्रतिशतले पूर्ण रूपमा खोप लगाइसकेको आधिकारिक विवरण छ । अमेरिकामा एप्रिलदेखि खोप लगाउने दरमा कमी देखिएको छ। त्यसबेलासम्म कोरोनाविरुद्ध खोप लगाउनेमा अमेरिका सबैभन्दा अगाडि थियो। विशेषगरी अमेरिकाका दक्षिणी राज्यहरूमा खोप लगाउने दर कम देखिएको छ।
"छुरा प्रहारबाट मोरङमा एकजनाको हत्या, एक गम्भीर","विराटनगर : मोरङको उर्लाबारी नगरपालिका८ राजघाटमा छुरा प्रहार गरेर सोमबार दिउँसो एक किशोरको हत्या गरिएको छ । प्रहरीका अनुसार छुरा प्रहार गरेर १७ वर्षीय अभिशेक चौधरीको हत्या गरिएको हो । स्थानीय भुरन चौधरीको घरमा बसिरहेका बेला छसातजनाको समूहमा आएका युवाहरुले अभिशेकमाथि दिउँसो १ : १५ बजेतिर छुरा हानेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार ढाडमा गरिएको छुरा प्रहारबाट गम्भीर घाइते भएपछि उपचारका लागि झापाको बिर्तामोडस्थित बी एन्ड सी अस्पताल पुर्याउनेवित्तिकै उनलाई चिकित्सकले मृत घोषित गरेका हुन् । उक्त समूहको आक्रमणमा परेर अभिशेषसँगै रहेका २१ वर्षीय सुशन धामी घाइते भएका छन् । शरीरका विभिन्न भागमा छुरा प्रहार गरिएको चोट रहेका धामीको उर्लाबारीस्थित अरनिको अस्पतालमा उपचार भइरहेको जानकारी डीएसपी श्रेष्ठले दिए । घटनास्थलमा पुगेर इलाका प्रहरी कार्यालय उर्लाबारीका प्रहरी निरीक्षक राजाराम खड्का नेतृत्वको टोलीले घटनाको अनुसन्धान थालेको छ । खड्का नेतृत्वकै टोलीले घटनामा संलग्न भएको आशंकामा १८ वर्षीय निशान राई र पवन कार्कीलाई नियन्त्रणमा लिएको छ । घटनामा संलग्न अरु युवा फरार रहेका कारण खोजी तीव्र पारिएको डीएसपी श्रेष्ठले बताए । उनका अनुसार फुटबल खेल्ने क्रममा दुई पक्षबीच विवाद भएको खुलेको छ । फुटबल खेल्दा विवाद भएर दुई पक्षबीच सामान्य भनाभन र झगडा पनि भएको रहेछ । तर त्यो विवाद त्यतिबेरै दुई पक्षीय सहमतिमा मिलाइएको पनि रहेछ, श्रेष्ठले भने, तर त्यही रिसईबी साँधेर बसेको एउटा समूहले भने ज्यानै लिने घटना गराएको पुष्टि भयो । घटनाका बारेमा गम्भीर ढंगले अनुसन्धान सुरु गरिएको छ ।"
"रवीन्द्र मिश्रको प्रस्ताव : संघीयता खारेजी, धर्मनिरपेक्षताबारे जनमत संग्रह (पूर्णपाठ)","काठमाडौं : विवेकशील साझा पार्टीका अध्यक्ष रवीन्द्र मिश्रले संघीयता खारेज र जनमत संग्रह गर्नुपर्ने प्रस्ताव राखेका छन्। पार्टीको आन्तरिक छलफल र बहसका लागि भन्दै मार्ग परिवर्तन : विचारभन्दा माथि देश शीर्षकको अवधारणा पत्रमार्फत स्थानीय निकायलाई पुनर्संरचना, संघीयता खारेज र धर्मनिरपेक्षताबारे जनमत संग्रहमा जानुपर्ने धारणा अगाडि सारेका छन्। सोमबार सार्वजनिक भएको उक्त प्रस्तावमा उनले संघीयता देशमा थप भ्रष्टाचार र आर्थिक भारको स्रोत, नेपालको अखण्डताको लागि घातक भएको उल्लेख गरेका छन्। नेपालमा शिशु अवस्थामै रहेको संघीयता यो देशले राजनीतिक, आर्थिक र भूराजनैतिक कुनै पनि दृष्टिकोणबाट धान्न सक्दैन भन्ने विज्ञ तथा आम सर्वसाधारणको कमी छैन। मिश्रले भनेका छन्, संविधान निर्माण हुनुअघि संघीयताको पक्षमा देखिएका कयौँ नेता तथा सर्वसाधारणहरू समेत संघीयताले सिंहदरबारको भ्रष्टाचार गाउँगाउँसम्म पुर्याएको, अनावश्यकरूपमा जनप्रतिनिधि तथा कर्मचारीको संख्या बढाएको, शासकीय दृष्टिकोणबाट झन् भाँडभैलो फैलाएको, संघीयताको आर्थिक बोझ अर्थतन्त्रले धान्न नसक्ने देखिदै गएको र दीर्घकालमा यसले देशको अखण्डतामाथि समेत प्रश्न सृजना गर्ने सम्भावना बढेको भन्दै आलोचना गर्न थालेका छन्। मिश्रले धर्मनिरपेक्षताको एजेन्डा ६२६३ को जनआन्दोलन र मधेस आन्दोलनमा नउठेको स्मरण गरेका छन्। उनले पछिल्ला वर्षहरुमा धर्म निरपेक्षता यो देशको धर्म र संस्कृति मास्नका लागि जस्केलाबाट घुसाइएको हो भन्ने धारणा प्रबल बन्दै गएको बताएका छन्। धर्म र संस्कृति देशको पहिचान, स्वाभिमान र स्वाधीनतासँग पनि जोडिएको हुनाले त्यसलाई केवल सैद्धान्तिक आँखाबाट हेरेर हल्कासँग लिन नमिल्ने मिश्रको तर्क छ। यो दस्तावेजको शीर्षक पढ्ने बित्तिकै समाजको एउटा तप्काबाट केही शब्दहरू बर्षिने छन्: प्रतिगामी, पश्चगामी, प्रतिक्रियावादी, सामन्ती, सामन्तवादको पृष्ठपोषक, दक्षिणपन्थी, जनविरोधी, प्रगतिशीलता के हो बुझ्न नसक्ने, परिवर्तन आत्मसात गर्न नसक्ने, राजनीतिक सुझबुझ नभएको, नेपाली समाज र त्यसका संरचनागत समस्याबारे ज्ञान नभएको, धमिलो पानीमा माछा मार्न खोज्ने, बल्ल आफ्नो असली रुप उजागर गर्न मुखुण्डो खोलेको ढोगी, मैले त भनेकै थिएँ नि बल्ल चिन्नुभयो!"" आदि इत्यादी। उनले अवधारणा पत्रको सुरुमै लेखेका छन्, ती शब्दावलीहरू प्रयोग गर्नु पूर्व लोकतन्त्र र नेपालको संविधान २०७२ ले दिएको अधिकारभित्र रहेर, सोही संविधानको पालना गर्ने प्रतिवद्धताका साथ भद्र र शान्तिपूर्णरूपमा यहाँ अभिव्यक्त मेरा विचारलाई सक्नुहुन्छ भने एकपटक पढिदिन विनम्र, आग्रह गर्दछु। तत्पश्चान व्यक्त हुने सबै भद्र असहमतिहरूलाई सदा झै सम्मान गर्ने नै छ। उनले देशको वाह्य र आन्तरिक सुरक्षा, सद्भाव तथा देशको अखण्डता र अस्तित्वमाथि नै बढ्दै गएको गम्भीर खतराबारे आवश्यक गम्भीरता नदेखिएको र गम्भीर हुँदा ढिलो भइसकेको हुनसक्ने धारणा राखेका छन्। मिश्रले यस्तो अवधारणा ल्याउँदा अग्रगामी समाजले पश्चगामीको छाप लगाइदिएपनि केही फरक नपर्ने बताएका छन्। उनले लेखेका छन्, मान्छे मारेर आएका, हर दिन भ्रष्टाचार र देश दोहन गरेर अप्रत्यक्षरुपमा गरिब र विपन्नहरूको हत्या गरिरहेका, यो देशको स्वाभिमानमा आँच पुऱ्याइरहेकाहरूलाई कसैले अग्रगामी भन्छन् र तिनका पछि लागेर मेरो अहिंसात्मक, इमानदार, संविधानसम्मत र पूर्णत: लोकतान्त्रिक विचारकै आधारमा मलाई दानवीकृत गर्छन् भने तिनका लागि म दानव नै देखिन तयार छु। दस्तावेजका उपखण्ड संघीयता थप भ्रष्टाचार र आर्थिक भारको स्रोत संघीयता नेपालको अखण्डताको लागि घातक नेपालका प्रमुख संस्थाहरूलाई क्षयीकृत गर्ने अर्को कडी किन एकजना धर्म निरपेक्षतावादी धर्म निरपेक्षताबारे जनमत संग्रहको माग गर्दैछ? कहाँबाट आयो धर्म निरपेक्षताको एजेण्डा? हिन्दु राष्ट्र र हिन्दु राष्ट्रवादबीचको अन्तर गणतन्त्रमाथिको खतरा महिला, मधेशी, जनजाती लगायत अल्पसंख्यक, सीमान्तकृतहरूको हकहितको सुनिश्चितता मार्ग परिवर्तनको प्रकृया वैकल्पिक राजनीतिकल्याणकारी लोकतन्त्र के हो, के होइन? राजनीतिकसामाजिक एजेण्डा राजनीतिकआर्थिक एजेण्डा परिशिष्ट: भावना र भूमिका पूर्णपाठ"
जसपा आधिकारिकता यादव समूहले पाउने सम्भावना: कुन नेता कता ? (नामावलीसहित),काठमाडौँ: जसपाभित्र आधिकारिकता विवाद निर्वाचन आयोगले सोमबार टुंग्याउँदैछ । यसका लागि जसपाका सबै ५१ जना केन्द्रीय कार्यकारिणी सदस्यहरु आयोगमा उपस्थित भएका छन् । जसमध्ये ३४ जनाले उपेन्द्र यादव पक्षमा हस्ताक्षर गरे भने १६ जना महन्थ ठाकुरको पक्षमा उभिए । आयोगले यसअघि नै जसपा केन्द्रीय कार्यकारिणी समितिमा रहेका सदस्यहरुलाई सनाखतका लागि बोलाएको थियो । आयोगमा जसपाको ५१ जना केन्द्रीय कार्यकारिणी सदस्यको नामावली छ । सोमबार दिउँसो उनीहरु सबै सनाखतका लागि आयोग पुगेका थिए । कारागारमा रहेका जसपा केन्द्रीय कार्यकारिणी सदस्य रेशम चौधरी समेत हस्ताक्षरका लागि आयोगमा पुगेका छन् । उपेन्द्र समूहका नेताहरुका अनुसार चौधरीले पनि यादव समूहका लागि नै हस्ताक्षर गर्दैछन् । यससँगै अब जसपाको विवाद निरुपण भएको छ । अध्यक्ष यादवले महन्थ ठाकुरलाई सच्चिएर आत्मालोचना गरेर आएमा पार्टीमा समेट्न सकिने प्रतिक्रिया दिएका छन् । जवकि ठाकुर आयोगको यो सनाखत प्रक्रियाको विपक्षमा थिए । उनले यस निर्णयविरुद्ध अदालतमा रिट समेत दायर गरेका थिए । आयोगको यो निर्णयसँगै जसपाको आधिकारिकता उपेन्द्र यादव समूहले पाएको छ । उनको पक्षमा दुईतिहाइ केन्द्रीय कार्यकारिणी सदस्य उभिएका छन् । कुन नेता कुन समूहमा ? १ उपेन्द्र यादव २ अशोक राई ३ डाबाबुराम भट्टराई ४ महेन्द्रराय यादव ५ राजकिशोर यादव ६ गोविन्द चौधरी ७ मृगेन्द्रकुमार सिंह यादव ८ नवलकिशोर शाह ९ अमृतादेवी अग्रहरी १० रामनरेश राय यादव ११ राजेन्द्रप्रसाद श्रेष्ठ १२ नवराज सुवेदी १३ परशुराम खापुङ १४ युवराज कार्की १५ रकम चेम्जोङ १६ रेणुकमारी यादव १७ मो।लालबाबु राउत १८ हिसिला यमी १९ हेमराज राई २० गंगानारायण श्रेष्ठ २१ रणध्वज कन्दङ्वा २२ रामसहाय प्रसाद यादव २३ डम्मरु बल्लभ खतिवडा २४ प्रकाश अधिकारी २५ मोईस्तियाक राई २६ दुर्गा सोब २७ परशुराम बस्नेत २८ प्रसान्त सिंह २९ भक्तबहादुर शाह ३० शुशिला श्रेष्ठ ३१ विजयकुमार यादव ३२ रमेशप्रसाद यादव ३३ गजाधर रोहिता यादव ३४ मनिषकुमार सुमन महन्थ ठाकुर समूह १ महन्थ ठाकुर २ राजेन्द्र महतो ३ शरत् सिंह भण्डारी ४ अनिलकुमार झा ५ सर्वेन्द्रनाथ शुक्ल ६ वृषेशचन्द्र लाल ७ जितेन्द्रप्रसाद सोनार ८ उमाकान्त झा ९ चन्दा चौधरी १० लक्ष्मणलाल कर्ण ११ राजकुमार लेखी १२ केशबकुमार झा १३ अकवाल अहमद शाह १४ दानबहादुर विश्वकर्मा १५ निर्जला राउत १६ सुनीलकुमार झा
मजदुरलाई उपचार गर्ने अस्पताल ५७ वर्षमा,"नुवाकोट : विदुर नगरपालिका९ वागटारमा रहेको त्रिशूली अस्पताल सोमबार स्थापनाको ५७ औं वबर्षमा प्रवेश गरेको छ। अस्पतालमा हाल नुवाकोट, रसुवा र धादिङका उत्तरी भेगका सर्वसाधारणको उपचार हुँदै आएको छ। गत २०२१ सालमा त्रिशूली जलविद्युत केन्द्रका कर्मचारीहरुको स्वास्थ्य उपचारको लागि अस्थायी रुपमा खोलिएको साधारण स्वास्थ्य केन्द्रको विकसित रुप नै अहिलेको नुवाकोट जिल्ला अस्पताल त्रिशूली हो। स्थापनाको एक दशपछि २०३२ सालमा उक्त स्वास्थ्य केन्द्र आम नागरिकको लागि पनि खुल्ला गरिएसँगै त्रिशूली अस्पताल नुवाकोट, रसुवा र धादिङका जनताको स्वास्थ्य उपचारको लागि उपयुक्त गन्तव्य बन्दै आएको अस्पतालका अध्यक्ष अर्जुनप्रसाद न्यौपानेले वताए। सो अस्पतालमा हाल कोरोना संक्रमितहरुको उपचार हुदै आएको छ। पहिले १५ शैय्याबाट सेवा दिन थालिएपनि आवश्यकता अनुसार २०६९ सालमा यो अस्पताल ५० शैय्यामा स्तरोन्नती भएको हो । २०७२ सालको विनासकारी भुकम्पमा परी पुर्णरुपमा क्षति हुँदापनि अस्थायी टेन्ट प्रयोग गरेर त्यहाँका जनताको स्वास्थ्य उपचार र जीवन रक्षामा सो अस्पतालले नुवाकोट, रसुवा र धादिङ तिनै जिल्लाका नागरिकहरुलाई उपलब्ध गराएको उपचार सेवा दिइरहेको स्थानीयवासी बताउँछन्। अस्पतालमा हाल उच्च आधुनिक एउटासहित अन्य चार वटा सानाठुला भवनहरु रहेका छन्। २०७३ सालमा अस्पताल परिसरमा वनाइएको प्रिफ्याबको भवनबाट अस्पतालको सम्पुर्ण सेवा दिदै आएकोमा अहिले कोरियन सहयोग संस्था कोइकाको सहयोगमा नवनिर्मित अत्याधुनिक भवनबाट अस्पतालले सेवा सन्चालन गरिरहेको छ। देश संघीयतामा गएपछि बागमती प्रदेश सरकार मातहत रहेको त्रिशूली अस्पताललाई गत वर्ष एक सय शैय्यामा स्तरोन्नति गर्ने घोषणा भएसँगै अस्पतालको सांगठनिक पुनर्संरचनाको लागि ओएनएम सर्भे गर्न सामाजिक विकास मन्त्रालयले पहल गरेको छ। अस्पताललाई चाहिने थप जग्गा प्राप्तिको लागि नेपाल सरकार मन्त्रीपरिषदसम्म माग पुगेको अस्पतालका प्रमुख डा दीपेन्द्र पाण्डेले बताए। उनका अनुसार कुल ५९ जना स्थायी दरवन्दी भएको त्रिशूली अस्पतालमा २६ जना मात्र दरबन्दी परिपुर्ती भएको प्रतिकुल अवस्थामा पनि अस्पताल संचालन तथा व्यवस्थापन समितिबाट थप कर्मचारीको व्यवस्थापन गरी करिब एकसय ९० जना कर्मचारीले सेवा दिइरहेका छन्। स्वास्थ्य मन्त्रालयको न्युनतम सेवा मापदण्ड अनुसार ५० बेडका अस्पतालमध्ये उत्कृष्ट ठहरिएको यस अस्पतालले कोभिड महामारीको बिचमा आफ्नै अक्सिजन प्लान्ट, आफ्नै पिसिआर प्रयोगशाला, ६० बेडको कोभिड वार्ड र १२ वटा भेन्टिलेटरसहित २० बेडको आईसियुएचडियु संचालनमा ल्याई नुवाकोट, रसुवा र धादिङ जिल्लाका जनताको सेवामा अनवरत खटिएर उदाहरणीय कार्य गरेको छ। अस्पतालले हाल नुवाकोटसहित रसुवा र धादिडका सर्वसाधारणलाई स्वास्थ्य सेवा दिँदै आएको छ। दैनिक एकसय जनाभन्दा बढीले आकस्मिक र वहिरंग सेवामार्फत उपचार लिँदै आइरहेका छन्।"
जनता केन्द्रित शासन स्थापित गर्न नसक्दा ओली सरकारको बर्हिगमन : डा महत,"गुल्मी : नेपाली काँग्रेसका सहमहामन्त्री डा प्रकाशशरण महतले ओली सरकारको ज्यादतिका कारण नेपाली काँग्रेसलाई अहिले अनपेक्षितरुपमा सरकार सञ्चालनको अवसर प्राप्त भएको बताएका छन् । उनले नेपाली काँग्रेसको नेतृत्वको सही समयमा सही निर्णय गर्ने सुझबुझ र परिपक्वताले मुलुकमा विधिको शासनलाई स्थापित गर्न मद्दत पुगेको धारणा राखे । नेपाली काँग्रेस गुल्मीले आज बिपी स्मृति भवन तम्घासमा आयोजना गरेको पाटी कार्यकर्ता भेटघाट कार्यक्रममा नेता महतले लोकतान्त्रिक मूल्यमान्यता, विधिको शासन एवं भ्रष्टाचारमुक्त र जनता केन्द्रित शासन स्थापित गर्न नसकेका कारण ओली सरकार बर्हिगमन हुनुपरेको बताए । सहमहामन्त्री डा महतले भन्नुभयो 'धैर्यता, संयमता र सुझबुझपूर्ण तरिकाबाट जसरी सत्ता सञ्चालनको जिम्मेवारीमा हामी पुगेका छौँ, त्यहीअनुरुप संयमित रुपमा शासन सत्ता सञ्चालन गर्नुपर्छ, कहीँकतै पनि प्रश्न गर्ने ठाउँ दिनुहुँदैन', नेता महतले भने । उनले मुलुक सञ्चालन गर्नका लागि इमान, सीप र समपर्ण चाहिने भन्दै त्यो कुरा नेपालका कम्युनिष्टहरुमा नदेखिएको आरोप पनि लगाए । उनले जनताका चाहना र अपेक्षा बुझेर नै वर्तमान सरकारले काम गर्ने पनि बताए । नेपाली काँग्रेस विधि र संविधानमा विश्वास गर्ने पार्टी भएका कारण जनताले यो सरकारप्रति ठूलो अपेक्षा गरेको भन्दै नेता महतले उक्त अपेक्षालाई पूरा गर्न पनि वर्तमान सरकारलाई कहीँकतै त्रुटि नगरी सजग भएर पाइला चाल्नसमेत आग्रह गरे । कार्यक्रममा नेपाली काँग्रेसका नेता एवं केन्द्रीय सदस्य डा चन्द्र भण्डारीले यो अवस्थामा नेपाली काँग्रेसको काँधमा सरकार सञ्चालनको जिम्मेवारी आउनु भनेको अवसर र चुनौती दुवै उत्तिकै रहेको भन्दै यो अग्नि परीक्षामा खरो उत्रिनुपर्ने बताए । कार्यक्रममा नेपाली काँग्रेस गुल्मीका पार्टी सभापति भुवनप्रसाद श्रेष्ठले व्यक्तिभन्दा माथि उठेर मुलुक र पार्टीका लागि लाग्न नेतृत्व पङ्क्तिलाई सुझाव दिए।  रासस"
"फेरि बढ्यो कोरोना संक्रमण , एकैदिन ३४ सय २१ संक्रमित थपिए ,२५ जनाको मृत्यु",काठमाडौं : पछिल्लो दिनमा कोरोना भाइरस (कोभिड१९) संक्रमण विस्तारै उकालोतिर लागेको छ। सोमबार एकैदिन थप ३४ सय २१ जनामा कोरोना भाइरस (कोभिड१९) संक्रमण पुष्टि भएको छ। १७ हजार २७२ नमूना परीक्षण गराउँदा ३४ सय २१ जनामा संक्रमण पुष्टि भएको स्वास्थ्य तथा जनसंख्या मन्त्रालयलले जनाएको छ। पछिल्लो २४ घन्टामा १२ हजार २४० नमूनाको पीसीआर र ५ हजार ३२ जनामा एन्टिजेन विधिबाट परीक्षण गरिएको थियो। जसमा २३ सय ९१ जनामा पीसीआरबाट र १ हजार ३० जनामा एन्टिजेन विधिबाट संक्रमण देखिएको हो। यस्तै पछिल्लो २४ घन्टामा थप १६ सय ८६ जना कोरोनामुक्त भएका छन्। यो सहित नेपालमा कोरोनाबाट मुक्त हुनेको संख्या ६ लाख ४५ हजार ३०१ पुगेको छ। निको हुने दर ९४५ प्रतिशत हो। मन्त्रालयका अनुसार सोमबार कोरोनाबाट थप २५ जनाको मृत्यु भएको छ।
तिज गीतबाट चर्चा बटुल्दै हाँस्यजोडी (भिडियो),"नुवाकोट : एक दशकदेखि कलाकारितामार्फत् लाखौं दर्शक हसाउँदै आएका हाँस्य कलाकारहरुले कोभिड१९ ले थिलथिलो पारेको मनोरञ्जन बजारलाई उचालेर तताएका छन्। लामो समयदेखि एकैसाथ देखा पर्दै आएका हाँस्य कलाकारहरुले चाडपर्वको मौका छोपेर आफ्नो कलाकारितालाई नयाँ प्रयोगमा उतारेका हुन्। गोरखाका मरिचमान श्रेष्ठ उर्फ बल्छी ध्रुवे र तनहुंका राजु पौडेल उर्फ राजु मास्टरले हास्य जोडी बाँधेको झण्डै डेढ दशक हुन लाग्यो। हाल उनीहरु एकैसाथ हल्का रमाइलो हास्य टेलिश्रृंखला र सामाजिक विषयवस्तु समेटिएको जुठे टेलिफिल्ममा व्यस्त रहेका छन्। कोरोनाको महामारी मत्थर हुन लाग्दा यो जोडीले आफ्नो कलाक्षेत्रमा नयाँ परिचय थपेका छन्। मरिचमानले लोकभाकामा तिज गीत गाएका छन् भने उनीसँगै राजु मास्टरले नाचेका छन्। बल्छी ध्रुवेलाई राजुकी श्रीमती सपना घिमिरे पौडेलले गाएर र सँगै नाचेर साथ दिएकी छन्। यसअघि दर्शक हँसाउदा हंसाउँदै कहिले रुवाउने गर्दै आएका बल्छी ध्रुवेले यस पटकको यो वर्खामा आफ्नो परिचय थपेका छन्गायक बनेर। उनी र सपना घिमिरे पौडेलले गाएको गीतलाई हल्का रमाइलोकै कलाकारहरुले नाचेर सुन्दरता थपेका छन्। पारी बन हरियो सल्लाघारीले, कति राम्रो सुहाको रातो सारीले बोलको तिज गीत गाएर बल्छी ध्रुवेले यस पटक महिला दिदीबहिनीहरुको मन जित्न थालेका छन्। हरितालिका तिजको अवसर पारेर नेपाली संगीत बजारमा एकपछि अर्को गित बजारमा आइरहेका छन्। तर, बल्छी ध्रुवे र सपना घिमिरेले गाएको गीतको मौलिकताले आम नेपाली जनमानस महिला मात्रै नभई पुरुषको पनि मन जित्ने दावी यसै गीतको म्युजिक भिडियोका निर्देशक दीपेन्द्र तिमिल्सिनाले बताए। तिजको यो मेलोमा आएको यो गीतले नेपाली गीत संगीतमा थप आयाम थपेकी छन् सपना घिमिरे पौडेलले। राजु मास्टरकी जीवनसंगिनी सपनाको आफ्नै शब्द र संगीतमापारीबन हरियोबोलको गीतको म्युजिक भिडियो राजु मास्टर टिभीको अफिसियल युटुब च्यानलबाट सार्वजनिक भएको छ। यस गीतमा सपना घिमिरे पौडेल र मरिचमान श्रेष्ठको ग्रामीण भाकायुक्त स्वरमा गुन्जिएको छ। सपना घिमिरेको यो तिज गित पहिलो हो भने यसभन्दा पहिला मेरो रातो गलबन्दीबोलको गित गाइसकेकी छन्। सुदिप सागरको संगीत संयोजन रहेको यस गीतको रेकर्ड वन डिबि रेकर्डिङ स्टुडियोमा भएको हो। अनुभवी निर्देशक दिपेन्द्र तिमिल्सिनाको निर्देशनमा तयार भएको म्युजिक भिडियो सौरभ लामाले छायांकन गरेका हुन्। यस ग्रामीण परिवेश समेटिएको म्युजिक भिडियोमा राजु मास्टर, बल्छि, अनिता बस्नेत, सविना आचार्य तथा राजु मास्टकी पत्नी सपना घिमिरेका साथ निर्देशक दिपेन्द्र तिमिल्सिनालगायत कलाकारको अभिनय रहेको छ। मनोज कार्कीले सम्पादन गरेको सो गीतलाई आम नेपाली भाषी महिला तथा पुरुषहरुले मन पराउन थालेको म्युजिक भिडियोका निर्मातासमेत रहेका कलाकार राजु पौडेलले बताए।"
साउनको दोस्रो सोमबार : बोलबम धाममा भक्तजनको घुइँचो,रुपन्देही : रुपन्देहीको सैनामैना नगरपालिका१ स्थित पर्रोहा परमेश्वर ज्योतिर्लिङ्ग बोलबम धाममा साउन महिनाको दोस्रो सोमबार भक्तजनको घुइँचो । खासगरी गुरु पूर्णिमादेखि सो धाममा चहलपहल वढेको छ । तस्बिर : रासस
वडा अध्यक्षको मृत्युपछि सन्धिखर्क नगरपालिका एक हप्ता सिल,"सन्धिखर्क : अर्घाखाँचीको सन्धिखर्क नगरपालिका वडा नम्बर ८ का वडा अध्यक्ष इश्वरी प्रसाद भुसालको कोरोना संक्रमणबाट मृत्यु भएपछि एक हप्ताको लागि नगरपालिका बन्द गरिएको छ। सन्धिखर्क नगरपालिका ८ किमडाँडा घर भएका वडा अध्यक्ष भुसालको उपचारका क्रममा काठमाडौंको ह्याम्स अस्पतालमा आइतबार मृत्यु भएको थियो । बिरामी परेपछि अर्घाखाँची अस्पतालमा उपचारका लागि भर्ना गरिएको ६१ वर्षीय वडा अध्यक्ष भुसालको अवस्था गम्भीर बनेपछि आज भन्दा ४ दिन अघि हेलिकोप्टरबाट काठमाडौं लगिएको थियो । नगर प्रमुख कमल प्रसाद भुसालको अध्यक्षतामा सोमबार बसेको नगर कार्यपालिकाको बैठकले नगर कार्यपालिकाको कार्यालय तथा १२ वटै वडा कार्यालयका अत्यावश्यक बाहेकका सम्पूर्ण काम श्रावण १७ गते सम्म बन्द गर्ने तथा सबै वडा र नगरमा १३ दिन सम्म शोक पुस्तिका राख्ने निर्णय भएको प्रमुख प्रशासकीय अधिकृत नारायण अर्यालले बताए । उनी शिक्षक पेशाको अवकास पछि वडा अध्यक्ष निर्वाचित भएका थिए । अर्घाखाँचीमा हालसम्म कोरोनाका कारण ७० जनाको ज्यान गएको सहायक प्रमुख जिल्ला अधिकारी बिक्रम थापाले बताए । कोरोनाका कारण सन्धिखर्क नगरपालिकामा २०, भुमिकास्थान नगरपालिकामा १५, शितगंगा नगरपालिकामा १२, मालारानी गाउँपालिकामा १२, पाणिनि गाउँपालिकामा ८, र छत्रदेव गाउँपािलकामा ३ जना गरी ७० जनाको ज्यान गएको हो । हाल सम्म जिल्लाभरमा कुल कोरोना संक्रमितको संख्या ३१ सय १६ पुगेको छ । हाल सम्म कोरोना मुक्त हुनेको संख्या २६ सय ३४ पुगेको छ । अब जिल्लाभरमा सक्रिय कोरोना संक्रमितको संख्या ४ सय १२ पुगेको छ ।"
जसपा विवाद : निर्वाचन आयोगमा नेताहरुको सनाखत सुरु,काठमाडौं : निर्वाचन आयोग पुगेर छुट्टिने सहमति गरेका जनता सामाजवादी पार्टी (जसपा) का दुई पक्षका नेताको सोमबार हेड काउन्ट सुरु भएको छ। जसपाको आन्तरिक विवाद टुंग्याउन आयोगले केन्द्रीय कार्यकारिणी समितिका सदस्यको सनाखत लिन लागेको हो। यसका लागि आयोगले दुवै पक्षका नेतालाई सोमबार नागरिकतासहित सशरीर आयोगमा बोलाएको छ। अध्यक्षद्वय महन्थ ठाकुर र उपेन्द्र यादव पक्षबीच विवाद भएपछि दुवै पक्षले पार्टीको आधिकारिकता दाबी गरिरहेका छन्। यादव पक्षले आफ्नो पक्षमा बहुमत केन्द्रीय कार्यकारिणी समिति सदस्य भएको दाबी गर्दै निर्वाचन आयोग गएको थियो। त्यस्तै ठाकुर पक्षले पनि जसपा आफूहरूको हुनुपर्ने दाबी गरिरहेको छ। विवाद टुंग्याउन आयोगले साउन ११ गते आयोगमा सनाखतका लागि सशरीर उपस्थित हुन भनेको थियो। तर त्यसविरुद्ध ठाकुर पक्षले सर्वोच्च अदालतमा रिट दिएको थियो। यद्यपि अदालतले ठाकुर पक्षको माग बमोजिम आइतबार अन्तरिम आदेश दिन अस्विकार गरेको छ। सोमबार नेताको हेड काउन्ट गरेर आयोगले बहुमत रहेको पक्षलाई आधिकारिकता प्रदान गर्ने अनुमान गरिएको छ।
मेलम्चीवासीका मागप्रति सरकार गम्भीर,"काठमाडौं : प्रधानमन्त्री शेरबहादुर देउवासँग मेलम्ची बाढी प्रभावितले मेलम्ची वरपरका क्षेत्रमा तत्काल तटबन्धको व्यवस्था मिलाउन माग गरेका छन् । मेलम्चीका बाढी प्रभावित सागरकुमार श्रेष्ठको नेतृत्वमा आएको टोलीले सोमबार प्रधानमन्त्री शेरबहादुर देउवालाई प्रधानमन्त्रीको सरकारी निवास बालुवाटारमा भेटेर मेलम्ची बाढी प्रभावित क्षेत्रमा थप क्षति हुन नदिन तत्काल तटबन्धको व्यवस्था गर्न माग गरेका हुन् । बाढी प्रभावितले नदिलाई पुरानै धारमा कायम गर्नुपर्ने, बाढीमा पुरिएका घर र खेत जोगाउन माटो व्यवस्थापन, स्काभेटरमार्फत जमिनको सतह मिलाउने प्रबन्ध गर्नुपर्ने, बाढीले घरबारविहीन भएका र रोजीरोटी गुमाएका, व्यवसायमा क्षति पुगेकालाई उचित आर्थिक प्याकेज ल्याउनुपर्ने बताएका छन् । यस्तै बैंकको ऋणबाट व्यवसाय गरिरहेकालाई व्याज मिनाहा र सहुलियतको व्यवस्था मिलाउनुपर्ने, किसान, उद्योगी, व्यापारी विद्यार्थीका लागि अल्पकालीन र दीर्घकालीन राहत प्याकेज घोषणा गर्नुपर्ने, मेलम्ची र हेलम्बुमा तत्काल बेलिब्रिजको व्यवस्था गर्नुपर्ने, विद्युत् महसुलमा छुटको प्रबन्ध मिलाउनुपर्ने मागसमेत गरेका छन् । उनीहरुले बाढीग्रस्त क्षेत्रको पुनःनिर्माणका लागि बृहत् परियोजनाका लागि सरकारले आवश्यक बजेटको व्यवस्था गर्नुपर्ने, मृतकका परिवारलाई उचित क्षतिपूर्ति, जीवन निर्वाह गर्न रोजगारी र उनीहरुका सन्तानलाई उच्च शिक्षासम्मका लागि सरकारले प्रबन्ध गर्नुपर्ने बताएका छन् । भेटपछि प्रधानमन्त्री देउवाले बाढी र पहिराले मेलम्ची क्षेत्रमा पुर्याएको क्षतिका बारेमा आफू जानकार रहेको बताउँदै मेलम्चीवासीले राखेको मागका बारेमा सरकार गम्भीर रहेको स्पष्ट पारे। २०७२ वैशाख १२ गते गएको गोरखा भूकम्पले सबैभन्दा ठूलो क्षति व्यहोरेको मेलम्चीले २०७८ असार १ गते राति परेको अविरल वर्षासँगै आएको बाढीले ठूलो क्षति पुर्याएको छ । बाढीले सिन्धुपाल्चोकको हेलम्बु गाउँपालिका, मेलम्ची नगरपालिका र पाँचपोखरी थाङपाल गाउँपालिकामा ठूलो क्षति पुर्याएको थियो । रासस"
एनएमसीबाट नक्कली दर्ता नम्बर लिइ काम गरेका डाक्टर पक्राउ,"काठमाडौँ: नेपाल मेडिकल काउन्सिल (एनएमसी)बाट नक्कली दर्ता नम्बर लिइ काम गरिरहेका एक चिकित्सक पक्राउ परेका छन् । नेपाल प्रहरीको अनुसन्धान ब्यूरोले 'लिखत सम्बन्धी कसूर अपराध'मा ललितपुरका स्थायी बासिन्दा विजयश्याम रन्जितलाई पक्राउ गरेको हो । धापासीको ग्राण्डी अस्पतालमा कार्यरत रन्जित त्यहाँ उत्कृष्ट डाक्टरको रुपमा पुरस्कृत समेत भएका थिए । सिआइबीका प्रवक्ता श्यामकुमार महतोका अनुसार 'नक्कली डाक्टर' रन्जितलाई कारवाहीको लागि काठमाडौं जिल्ला अदालतमा म्याद थप गरिएको छ । ललितपुर महानगरपालिका२ का स्थायी बासिन्दा ३६ वर्षीय रन्जितले नेपाल मेडिकल काउन्सिल (एनएमसी) बाट नक्कली दर्ता नम्बर लिइ काम गरेको अनुसन्धानबाट पुष्टि भएपछि सिआइबीले मुद्दा दर्ता गरेको थियो। मुद्दा दर्ता भए पनि उनी केही समयदेखि नै फरार थिए । आइतबार बिहान साढे ९ बजे उनलाई महाराजगन्जबाट प्रहरीले पक्राउ गरेको थियो । प्रहरी अनुसन्धान अनुसार रन्जितले अर्कैको नामको दर्ता नम्बर राखी काम गरेका थिए । लिखत सम्बन्धी कसुरको आरोपमा सिआइबीले काठमाडौं जिल्ला अदालतमा गत फागुनमा मुद्दा दर्ता गरेको थियो। नेपाल प्रहरीले २०७१ सालमा पनि अपरेसन क्वाक अपरेसन मार्फत् सयौँको संख्यामा नक्कली डाक्टरहरुलाई पक्राउ गरेको थियो । रन्जितमाथि पनि सिआइबीले त्यसबेलादेखि नै अनुसन्धान सुरु गरेको जनाएको छ । र त्यसबेला रन्जित पनि अनुसन्धानमा तानिएका थिए। रन्जितले नक्कली दर्ता नम्बर प्रयोग गरी बीएण्डबी, परोपकार प्रसूति तथा स्त्री रोग अस्पताल थापाथली, मानसिक अस्पताल ललितपुर, गणेशमान सिंह मेमोरियल अस्पताल र ह्याम्स अस्पतालमा समेत काम गरेको अनुसन्धानको क्रममा खुलेको छ । उनै 'डाक्टर' रन्जितलाई ग्राण्डी अस्पतालले २०७१ साउनमा ग्राण्डी स्टार अफ दि मन्थका रुपमा पुरस्कृत समेत गरेको थियो। सिआइबीले पछिल्लो समय उनीमाथि निगरानी बढाउन थालेपछि उनी फरार भएर जर्मनी पुगेका थिए। जर्मनीबाट काठमाडौं आएको जानकारी पाएपछि सिआइबीले उनलाई पक्राउ गरेको हो । सरकारी वा सार्वजनिक लिखत कीर्ते गर्नेलाई सात वर्षसम्म कैद र ७० हजार रुपैयाँसम्म जरिवाना हुने व्यवस्था छ। सोही सजाय माग गर्दै सिआइबीले रन्जितविरुद्ध मुद्दा दर्ता गरेको छ।"
विज्ञहरूद्वारा 'एप्याक'को गरीबी निवारणको लागि ग्रामीण क्षेत्रको डिजिटल कनेक्टिभिटी बढाउन आह्वान,"महामारीको समयमा डिजिटल डिभाईड रोक्न र आर्थिक रिकभरीलाई ड्राइभ गर्नको लागि क्रस सेक्टरको सहकार्य आवश्यक छ, जसले ग्रामीण क्षेत्र कनेक्टिभिटीको लागत कम गर्दछ र डिजिटल साक्षरता सुधार गर्दछ। बिहीबार फाइनान्सियल टाइम्स र ह्वावेले आयोजना गरेको 'स्ट्राटेजी फर एड्रेसिंग द एशिया प्यासिफिक डिजिटल डिभाईड इन्क्रिजिङ्ग कनेक्टिभिटि टु ड्राइभ इकोनोमिक रिकभरी (            ) विषयको वेबिनारमा विज्ञहरूले प्रस्तुत गरेको महत्त्वपूर्ण अंश थियो। एसिया प्रशान्त डिजिटल रूपान्तरणको लागि गति बढाइरहेको छ र गतिशील बजार र युवा जनसंख्यामा आधारित छ । डिजिटल पहुँचको महत्वपूर्ण दरारले अझै डिजिटल फाइदाहरूको व्यापक साझेदारीमा बाधा पुर्याउँछ जसले फलस्वरूप महामारीबाट सुस्त रिकभरी निम्त्याउँछ । सूचना प्रविधिले आर्थिक रिबाउन्ड चलाउन आधारभुत तरिकाहरू दिँदैछ। 'यसको सुरुवात डिजिटल सेवाको निष्पक्ष पहुँचबाट हुन्छ विशेष गरी कनेक्ट नभएकोलाई कनेक्ट गर्दै', ह्वावे एसिया प्रशान्तका प्रमुख डिजिटल अधिकारी माइकल म्याकडोनाल्डले यस क्षेत्रमा डिजिटल डिभाईडका लागि तीन प्रमुख स्तम्भहरूलाई सुदृढ गर्ने सम्बन्धमा ह्वावेको एजेन्डा व्यक्त गरेः सूचना प्रविधि कनेक्टिभिटी, ट्यालेन्ट जीवन शक्ति र ग्रीन टेक्नोलोजी । डिजिटल समावेशीकरणको महत्व शांघाई जिओ टोङ्ग विश्वविद्यालयको अन्ताई कलेज अफ इकोनोमिक्स एन्ड म्यानेजमेन्टका प्रोफेसर यिन हाइटाओले प्रतिबिम्बित गरे, जसले हालसालै सार्वजनिक गरेको प्रतिवेदनमा सूचना प्रविधि सोलुसनको प्रयोग मार्फत आर्थिक विकास र गरिबी निवारण गर्न पुर्याउने बताएका थिए। 'डिजिटल समावेशीकरण र गरीबी उन्मूलनः ह्वावेको अप्रोच' नामको उक्त प्रतिवेदन कोर्नल विश्वविद्यालयको समुइल सीं जोनसन कलेजका प्रोफेसर यिन र क्रिस मार्कसद्वारा सहलेखन गरिएको थियो । कर्पोरेट स्थिरताको डोमेनले लामो समयदेखि यस प्रकृतिका परियोजनाहरूलाई आर्थिक रूपमा व्यवहारिक बनाउने चुनौती सामना गरिसकेको छ । रिपोर्ट अनुसार रुरलस्टार कार्यक्रमको उद्देश्य सूचना प्रविधि लागतलाई इनोभेसन मार्फत कम गर्नु हो ताकि स्थानीय क्यारियरहरूले दुर्गम र ग्रामीण क्षेत्रमा व्यावसायिक रूपमा व्यवहारिक डिजिटल कनेक्शन सेवाहरू प्रदान गर्न सक्नेछन् । अविकसित क्षेत्रहरूमा पुग्न र डिजिटल कभरेज सुधार गर्न ह्वावेले २०१७ देखि थाइल्याण्ड र इन्डोनेसिया लगायत विश्वभरका स्थानीय अपरेटरहरूसँगै रुरलस्टार कार्यक्रम आरम्भ गरेको छ। यो सोलुसनले पारम्परिक टावरहरूलाई साधारण पोलहरूले प्रतिस्थापित गर्दछ र डिजेल जेनरेटरको शक्तिबाट सौर्य ऊर्जामा परिवर्तन गर्न सक्षम पार्दछ । २०२० को अन्त सम्ममा, रुरलस्टार कार्यक्रम ६० भन्दा बढी देशहरूमा लागू भइसकेको थियो, ५० मिलियन मानिस यस पहलबाट लाभान्वित भएका थिए । 'रुरलस्टारले मानिसहरु र अविकसित क्षेत्रहरुको संगठनहरुलाई अनलाइनमा उपलब्ध असंख्य स्रोतहरु र अवसरको ट्याप गर्न अनुमति दिन्छ जसले उनीहरुलाई यी क्षेत्रहरुको विकासमा योगदान पुयाउन सशक्त पार्दछ,' यिनले भने। सूचना प्रविधि प्रतिभा अभाव एक प्रमुख क्षेत्र हो जसले डिजिटल डिभाईड प्रकट गर्दछ । डिजिटल पूर्वाधार पहुँचमा ह्वावे जस्ता विक्रेताहरूको अप्रोच सँग सहमत हुनु बाहेक श्रम अर्को प्रमुख चासो हो । यस चासोको विषयमा सिंगापुर युनिभर्सिटी अफ टेक्नोलोजी एन्ड डिजाइन () को ली कुआन यू सेन्टर फर इनोभेटिभ शहरहरूको निर्देशक पून किंग वांगले दीर्घकालीन रणनीति र बिभिन्न पुस्ताका मानिसहरुको उन्नतिलाई टेवा पुर्याउने र डिजिटलमा रुपान्तरणमा श्रमिकको भलाइ सुनिश्चित गर्नका लागि आग्रह गरे। आर्थिक कार्यक्रम, एसिया फाउन्डेशनका निर्देशक सोफिया शाकिलले महिला बेरोजगारीमा महामारीको नकरात्मक प्रभाव र सीप निर्माणमा लगानी गर्नुपर्ने आवस्यक्तालाई सम्बोधन गरे । २०१७ मा ह्वावे, बंगलादेश सरकार (सूचना प्रविधि डिभिजन) र रोबी आजियाटाले संयुक्त रूपमा बंगलादेशको ग्रामीण भागमा महिलामा डिजिटल सीप दिनको लागि डिजिटल ट्रेनिङ्ग बस परियोजना शुरू गरेको थियो । ६०,००० भन्दा बढी महिलाले अहिलेसम्म प्रशिक्षण प्राप्त गरिसकेका छन र २०२३ सम्ममा १६०,००० ले यसबाट फाइदा लिन सक्दछन् । माइकल म्याकडोनाल्डका अनुसार एप्याकमा रहेको श्रम घाटा कम गर्न आगामी पाँच बर्षमा ४००,००० बढी डिजिटल हिसाबले स्किल्ड बनाउन आशा गरिएको छ जुन ह्वावे शैक्षिक फ्लागसीप कार्यक्रमहरू जस्तै सीड्स फर द फ्युचर र आसियान एकेडेमी मार्फत हुनेछ । विभिन्न क्षेत्रहरूबाट आएका वक्ताहरूले डिजिटल समावेशीकरणका लागि सरकार, उद्योग र तेस्रो पक्षका विचारनेतृत्वहरू समाहित रूपमा इकोसिस्टम निर्माणको विचार राखेका छन् । 'अन्ततः हामीले इकोसिस्टममा विभिन्न सरोकारवालाहरुमा विश्वास बढाउनु पर्छ', प्रविधिको फाइदालाई टिकाउ गर्ने कुरामा पुनः किंग वांगले भने।"
"ट्युनिसियाका राष्ट्रपतिद्वारा संसद निलम्बन, प्रधानमन्त्री बर्खास्त","देशभरि हिंसात्मक प्रदर्शनहरू चर्किएपछि ट्यूनिशियाका राष्ट्रपतिले प्रधानमन्त्रीलाई पदमुक्त गर्दै संसद् निलम्बन गरेका छन्। सरकारले प्रभावकारी ढङ्गले कोभिड१९ महामारी नियन्त्रण गर्न नसकेको भन्दै आइतवार दशौँ हजार मानिस प्रदर्शनमा निस्केका थिए र प्रहरीसँग उनीहरूको झडप भएको थियो। देशमा शान्ति ल्याउन चाहेको भन्दै राष्ट्रपति काइस साईदले नयाँ प्रधानमन्त्रीको सहयोगमा आफूले नेतृत्व लिने बताएका छन्। तर विपक्षीहरूले उनको कदमलाई 'कू' अर्थात् सत्तापलटको सङ्ज्ञा दिएका छन्। 'हामीले यी निर्णयहरू लिएका छौँ, ट्यूनिशियामा सामाजिक शान्ति पुनर्बहाल नभएसम्म र हामी राष्ट्रलाई सुरक्षित नतुल्याएसम्मका लागि,' साईदले टेलिभिजनमार्फत् गरेको सम्बोधनका क्रममा भने। राष्ट्रपति कार्यालयमा आपत्कालीन सुरक्षा बैठक गरेपछि उनले टेलिभिजनमार्फत् सम्बोधन गरेका थिए। प्रधानमन्त्री हिसेम मेशीशीलाई बर्खास्त गरिएको खबर आइतवार अबेर राति सार्वजनिक भएपछि मानिसहरूले हर्षोल्लास गर्दै बाहिर निस्किएका थिए। त्यसपछि राजधानी ट्यूनिसमा राष्ट्रपति साईद पनि भिडहरूमा सहभागी भएका थिए। ट्यूनिसहित अन्य थुप्रै सहरमा झडपहरू भएका छन्। त्यस क्रममा प्रहरीले अश्रुग्यास प्रहार गर्नुका साथै थुप्रै प्रदर्शनकारीलाई गिरफ्तार गरेको छ। राष्ट्रपति साईदले थप हिंसाहरू भए त्यसलाई नियन्त्रणमा लिन सेनाको प्रयोग गरिने चेतावनी दिएका छन्। 'म चेतावनी दिन चाहन्छु कि जोसुकैले पनि यदि अस्त्र उठाउनेबारे सोच्छ र जोसुकैले पनि गोली चलाउँछ भने सशस्त्र फौजहरूले गोलीको जबाफ गोलीमार्फत् दिनेछन्,'उनले भने। संसद्माथि सम्भावित खतरा छ भने त्यसलाई निलम्बन गर्ने अधिकार संविधानले आफूलाई प्रदान गरेको राष्ट्रपतिको दाबी छ।तर निलम्बनमा परेको संसद्का सभामुख राशिद गनुशीले ट्यूनिशियाको क्रान्ति र संविधानमाथि कू गरिएको आरोप लगाएका छन्। दश वर्षअघि ट्यूनिशियामा क्रान्तिमार्फत् प्रजातन्त्र स्थापना भएको थियो। त्यहीँबाट सो क्षेत्रमा अरब क्रान्ति आरम्भ भयो। तर त्यसपछि थप रोजगारी तथा अवसरहरू सिर्जना हुने आशा गरिएको थियो। तर त्यसो हुन नसक्दा मानिसहरू निराश देखिन्छन्। क्रान्तिको एक दशक बितिसक्दा ट्यूनिशिया गम्भीर आर्थिक सङ्कटबाट गुज्रिरहेको छ भने उसले अफ्रिकाकै सबैभन्दा नराम्रो कोरोनाभाइरस महामारी झेलिरहेको छ।"
कांग्रेस नेता घिमिरेको निधनप्रति प्रधानमन्त्री देउवाले गरे दु:ख व्यक्त,काठमाडौं : प्रधानमन्त्री शेरबहादुर देउवाले नेपाली कांग्रेस जिल्ला कार्यसमिति ललितपुरका सचिव भीमसेन घिमिरेको निधनप्रति दु:ख व्यक्त गरेका छन्। घिमिरेको असामयिक निधनको खबरले स्तब्ध र दुःखीत बनाएको भन्दै प्रधानमन्त्री देउवाले आत्माको चीर शान्तिको कामना गर्दै शोक सन्तप्त परिवारजनप्रति गहिरो समवेदना प्रकट गरेका छन्। घिमिरेको सोमबार बिहान पाटन अस्पतालमा उपचारका क्रममा निधन भएको थियो। घिमिरे २०७४ को स्थानीय निर्वाचनमा पार्टीका तर्फबाट ललितपुरको महांकाल गाउँपालिकाको अध्यक्ष पदका उम्मेदवार समेत भएका थिए। नेपाल विद्यार्थी संघबाट राजनीतिक जीवन यात्रा प्रारम्भ गरेका घिमिरेले नेपाली कांग्रेसको संगठन निर्माण र नेपालको लोकतान्त्रिक आन्दोलनहरुमा सक्रिय भूमिका निर्वाह गरेको थिए।
चीनमा फेरि भेटिए कोरोना संक्रमित,"कोरोना भाइरसको उद्गमस्थल चीनमा पछिल्लो समयमा नयाँ संक्रमितहरु भेटिने क्रम बढेको बताइएको छ । चीनमा आइतबार कोरोना भाइरसका ४० जना नयाँ संक्रमित भेटिएको नेशनल हेल्थ कमिसन शनिबार जानकारी दिएको छ । ती संक्रमितहरु चीन भित्रैबाट संक्रमणमा परेका पाइएको बताइएको छ । चीनको जाङ्सु र लियानिङमा ती संक्रमित पाइएको बताइएको छ । ती क्षेत्रहरुमा विगतका केही दिनदेखि निरन्तर रुपमा नयाँ नयाँ संक्रमितहरु देखिने गरेका छन् । चीनभित्रै पनि सङ्क्रमणका नयाँ घटना भएका ती अधिकारीहरुले जनाएका छन् । आइतबार मात्र चीनमा कोरोना भाइरसका यी संक्रमित भित्रैबाट देखिएका र अरु ३६ जना बाहिरबाट आएका नागरिकमा पाइएको छ । चीनको युनान प्रान्तमा देखिएका ती ३६ जना बाहिरबाट आएका नागरिक रहेका चिनियाँ अधिकारीहरुले जनाएका छन् । स्थानीय नागरिकमै सङ्क्रमण देखिएपछि नेशनल हेल्थ कमिसनले चिन्ता व्यक्त गरेको छ । सोही कारणले चीनले पछिल्लो समयमा कोरोनाको परीक्षणलाई तीव्रता दिएको छ । चीनले कोरोना निको भएका नागरिकहरुको पुनः स्वास्थ्य जाँच सुरु गरेको छ । यहाँ पछिल्ला हप्ताहरुमा हेलिङजाङ, हेइबेइ, संघाइमा पनि संक्रमित देखिएका छन् । त्यसैले चीनले विशेषगरी ती क्षेत्रहरुमा निको भएका बिरामीमाथि पनि नजर राख्न थालेको छ र उनीहरुको पुनः स्वास्थ्य परीक्षण गर्ने काम केही महिना यतादेखि नै थालेको जनाएको छ । रासस"
बोक्सीको आरोप लगाउने प्रहरी फन्दामा,सिन्धुली : सिन्धुलीमा बोक्सीको आरोप लगाउँदै दुर्व्यवहार गर्ने एकजनालाई प्रहरीले पक्राउ गरेको छ । पक्राउ पर्नेमा दुधौली नगरपालिका १० का नारायण कार्की रहेको प्रहरीले जनाएको छ । जिल्ला प्रहरी कार्यालय सिन्धुलीका प्रवक्ता मनोज कुमार लामाका अनुसार कार्कीले सोहि वडाकी ४० वर्षीया लक्ष्मी कार्कीलाई बोक्सी भनि बेला बेलामा झगडा गर्ने गरेका थिए । कार्कीले आफूमाथि बोक्सीको आरोप लगाउँदै दुर्व्यवहार गरेको भन्दै उजुरी दिएपछि नारायणलाई प्रहरीले आइतबार पक्राउ गरेको हो । उनीमाथि अनुसन्धान भइरहेको प्रहरीले जनाएको छ।
"नेपाल पक्षको स्थायी कमिटी बैठक जारी, सरकारमा सहभागी होला त ?",काठमाडौं : नेकपा एमाले माधवकुमार नेपाल समूहको स्थायी कमिटी बैठक जारी छ। नयाँ बानेश्वरस्थित बुद्धनगरको एक ब्याङ्क्वेटमा बैठक बसिरहेको छ। बैठकमा १० बुँदे प्रस्तावमा छलफल हुने र आगामी रणनीति तय गरिने जनाइएको छ। आइतबारको बैठकमा कार्यदलले सहमति गरेको १० बुँदे प्रस्तावमाथि छलफल भएको थियो । कार्यदलका संयोजकसमेत रहेका नेता भीम रावलले १० बुँदे प्रस्तावबारे जानकारी गराएका थिए । यसअघि सांसद पदबाट राजीनामा दिएका रावलले नेपालसँगको छलफलपछि सभामुखलाई भेटेर राजीनामा पत्र फिर्ता लिएका थिए । आइतबारको बैठकमा केही सांसदहरुले पार्टी एकताका लागि १० बुँदे सहमति कार्यान्वयन गर्न आग्रह समेत गरेका थिए। पार्टीको विवाद समाधानका लागि गठित कार्यदलको १० बुँदे सहमतिपछि एमाले बैठकले कार्यदल भंग गरिसकेको छ। पछिल्लो समय पार्टीभित्र अध्यक्ष केपी शर्मा ओली र वरिष्ठ नेता नेपालबीच विवाद उत्कर्षमा पुगेको छ। तर सत्तारुढ गठबन्धनले यो समूहलाई सरकारमा सहभागी हुन आग्रह गर्दै आएको छ। तर पार्टीभित्र एकता प्रक्रियाको टुंगो लागिनसकेकाले भने यो समूह सरकारमा सहभागी भएको छैन ।
टुंगिदै जसपा विवाद: यादव समूहको पक्षमा वहुमत,काठमाडौँ: जसपामा उपेन्द्र यादव र महन्थ ठाकुर पक्षबीच अधिकारिताको विवाद लगभग सल्टिएको छ । निर्वाचन आयोगले आइतबार सुरु गरेको 'हेड काउन्ट' मा उपेन्द्र यादव पक्षमा वहुमत देखिएको हो । यादव पक्षमा ३४ जनाले हस्ताक्षर गरेका छन् । जवकि निर्वाचन आयोगले ५१ जनाको सनाखत गरेको थियो । साथै यादव समूहले आफ्नो पक्षमा अझै अरु नेताहरुले हस्ताक्षर गर्न बाँकी नै रहेकाले आफूहरुको पक्षमा वहुमत रहेको बताएका छन् । नेता उपेन्द्र यादवका अनुसार रेशम चौधरी यादव समूहकै पक्षमा छन् । जसपामा लामो विवाद देखिएपछि निर्वाचन आयोगले केन्द्रीय कार्यकारिणी सदस्यका ५१ जनालाई निर्वाचन उपस्थित भएर सनाखत गर्न भनेको थियो ।
नक्सालमा इभी नेपाल मोटर्सको सोरुम,"काठमाडौं : इभी नेपाल मोटर्सको सोरुम काठमाडौंस्थित नक्सालमा खुलेको छ। यस सोरुममा जर्मन टेक्नोलोजी द्वारा संचालित लिभ्निंगको विभिन्न मोडेल र रंगहरूका इलेक्ट्रिक स्कूटरहरुका साथै इलेक्ट्रिक साइकल पनि उपलब्ध छ । जस ,, , , , , ,  रहेको छ। सोरुम उत्घाटन समारोहको अवसरमा ग्राहकहरुलाई,रु५,००० रु१०,००० सम्मको नगद छुट, नबिल बैंकसंग कारोबार गर्दा ० ईएमआई रु११,१११ मात्र, छाता, बज्र मास्क बक्स, निःशुल्क हेलमेट, निःशुल्क सर्भिस र कुपनको सुविधा छन्। यो अफर ३० जुलाई, २०२१ सम्म सिमित रहनेछ। सोरुम बिहान ११बजे देखि बेलुका ५ बजे सम्म खुल्ला रहनेछ । इभी नेपाल मोटोर्स नेपाललाई धुवाधुलो रहित बनाउने सोचका साथ अघि बढेको छ ।"
तीन दिन देशका अधिकांश स्थानमा वर्षा हुने,"काठमाडौं : मनसुनी वायुको प्रभावले आगामी तीन दिन देशका अधिकांश स्थानमा वर्षा हुने भएको छ । सोमबारदेखि विस्तारै न्यूनचापीय रेखा नेपालको तराई भू(भाग नजिक आउने देखिएकाले धेरैजसो स्थानमा हल्कादेखि मध्यम वर्षा हुनाका साथै केही स्थानमा भारी वर्षाको सम्भावना रहेको मौसमविद् गङ्गा नगरकोटीले जानकारी दिए उनका अनुसार सो प्रणालीका कारण सोमबार सुदूपश्चिम प्रदेशका थोरै स्थानमा भारी वर्षा, मङ्गलबार राति प्रदेश नं १, बागमती, गण्डकी, कर्णाली र सुदूरपश्चिम प्रदेशका केही स्थानमा भारी वर्षाको सम्भावना रहेको छ । साथै प्रदेश नं १ र बागमती प्रदेशका एकदुई स्थानमा भारी वर्षाको पनि सम्भावना रहेको बताइएको छ । बुधबार देशैभर धेरै स्थानमा हल्कादेखि मध्यम वर्षा भइ केही स्थानमा भारी रधेरै भारी वर्षाको सम्भावना रहेकाले मौसम पूर्वानुमान महाशाखाले आवश्यक सतर्कता अपनाउन आग्रह गरेको छ । हाल देशभर सामान्यदेखि पूर्ण बदली रही गण्डकी, लुम्बिनी, कर्णाली र सुदूरपश्चिम प्रदेशका केही तथा अन्य प्रदेशका थोरै स्थानका हल्कादेखि मध्यम वर्षा भइरहेको छ । मौसम पूर्वानुमान महाशाखाको पछिल्लो विवरणअनुसार सोमबार काठमाडौँ उपत्यकाको न्यूनतम तापक्रम २२ दशमलव शून्य डिग्री र अधिकतम तापक्रम ३१ दशमलव पाँच डिग्री सेल्सियस छ । त्यस्तै सोमबार सबैभन्दा कम जुम्लाको न्यूनतम तापक्रम १७ दशमलव पाँच डिग्री र सबै भन्दा धेरै धनगढीको अधिकतम तापक्रम ३४ दशमलव दुई डिग्री सेल्सियस रहेको छ ।"
"मिस एण्ड मिसेस युनिभर्सलको अडिसन सुरु,प्रतियोगिता भदौमा","काठमाडौं : सौन्दर्य प्रतियोगिता मिस एण्ड मिसेस युनिभर्सल २०७८ भदौमा हुने भएको छ । स्पार्कल इन्टरटेनमेन्टको आयोजनामा हुन लागेको यो प्रतियागिताको यतिबेला अडिसन भइरहेको छ । पहिलो अडिसनबाट १५ जना मिस र १५ जना मिसेस गरी ३० जना छनोट भएका छन् । मिस र मिसेसहरूमा रहेको प्रतिभा निखार्दै उनीहरूको उज्ज्वल भविष्य निर्माणमा सहयोग पुर्याउने उद्देश्यका साथ प्रतियोगिता आयोजना गर्न लागिएको स्पार्कल इन्टरटेनमेन्ट अध्यक्ष अम्बिका अर्याले बताइन् । प्रतियोगिताको अन्तिमस्पर्धा भदौ १९ गते राष्ट्रिय नाचघरमा जमलमा आयोजना हुँदैछ । बाजेको सेकुवा स्पोन्सर रहेको प्रतियोगिताको कोओडिनेटर नितु श्रेष्ठ छिन्। अडिसनबाट छनोट भएका प्रतिस्पर्धीलाई करिब एक महिना लामो प्रशिक्षण दिइने छ । त्यस क्रममा उनीहरूलाई कला, संस्कृति तथा संस्कार विषयमा केन्द्रित भएर प्रशिक्षण दिइनेछ । यसका साथै उनीहरूलाई आत्मविश्वास विकास, लिडरसिप, सेल्फ डिफेन्स जस्ता महत्वपूर्ण विषयमा समेत प्रशिक्षण दिइनेछ। अश्विनीकान्त झा अफिसियल कोरियोग्राफर रहेको यो प्रतियोगिताको मुख्य जजमा रुवी राणा र प्रियारानी रहनेछिन्।प्रतियोगिताका विजेतालाई नगद पुरस्कारसहित विभिन्न गिफ्ट ह्यापर प्रदान गरिनुका साथै म्युजिक भिडियोमा अभिनयको अवसर प्रदान गरिने आयोजकले जनाएको छ । यस्तै विजेता कोरियन ब्राडको द सीम नेपालको एम्बेसडर बन्ने छन् । त्यस्तै फस्र्ट रनर अप तथा सेकेन्ड रनर अपका विजेताले पनि आकर्षक पुरस्कार प्राप्त गर्नेछन् ।"
डुबेर दुई बालकको मृत्यु,विराटनगर : मोरङका अलगअलग स्थानमा पानीमा डुबेर डेढ वर्षे नाबालकसहित दुईजनाको मृत्यु भएको छ । विराटनगर महानगरपालिका१४ जतुवाकी फूलीयादेवी महतोका डेढ वर्षी छोरा राजकुमार महतोको नहरमा डुबेर मृत्यु भएको छ । प्रदेश १ प्रहरी कार्यालय विराटनगरका प्रवक्ता एसपी नवीनराज राईका अनुसार खेल्ने क्रममा घरनजिक रहेको नहरमा डुबेर आइतबार नाबालकको मृत्यु भएको हो । त्यस्तै मोरङे खोलामा डुबेर लेटाङ नगरपालिका५ का १५ वर्षीय समुद्र राईको मृत्यु भएको छ । पौडी खेल्ने क्रममा खोलाको दहमा डुबेर आइतबार दिउँसो समद्रको मृत्यु भएको एसपी राईले बताए । प्रहरीले दुवैघटनाको अनुसन्धान भइरहेको जनाएको छ ।
वीरगन्जमा लागूऔषध सहित युवक पक्राउ,"वीरगन्जः वीरगन्जबाट प्रहरीले ठूलो परिमाणमा लागूऔषध सहित एक युवकलाई पक्राउ गरेको छ । वीरगन्ज महानगरपालिका वडा नम्बर २४ रामगढवाका २६ वर्षीय अफरोज मिया नेपालमा प्रतिबन्धित ६ सय थान लागूऔषध सहित पक्राउ परेका हुन् । भारतको रक्सौलबाट पैदल वीरगन्ज आउँदै गरेका मियालाई वीरगन्ज १९ इनर्वामा प्रहरीले रोकेर चेकजाँच गर्दा मियाले बोकेको तरकारीको झोला भित्रबाट लागूऔषध नुर्फिन २०० एम्पुल, डाइजेपाम २०० एम्पुल र फेनारगन २०० एम्पुल बरामद गरिएको हो । मियालाई जिल्ला प्रहरी कार्यालय पर्साको हिरासतमा राखेर लागूऔषध सम्बन्धी कसूरमा अनुसन्धान अगाडि बढाइएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए ।"
लेखक संग्रौलाले भने: महेश बस्नेतबाट धम्की आयो !,"काठमाडौँ: लेखक तथा नागरिक समाजका अगुवा खगेन्द्र संग्रौलाले नेकपा एमालेका नेता महेश बस्नेतबाट धम्की आएको बताएका छन् । ट्वीटरमार्फत संग्रौलाले यस्तो बताएका हुन् । बस्नेतले आफूलाई 'साइबर सेना लगाएर तह लगाउने' धम्की दिएको लेखक संग्रौलाको भनाइ छ । लेखक संग्रौलाले ट्वीटरमा लेखेका छन्, 'शाही निरङ्कुशतामा मण्डलेका र संकटकालमा शाही सेनाका परोक्ष धम्की झेलेको थिएँ । अहिले गणतन्त्रमा माननीय महेश बस्नेतले साइबर सेना लाएर तह लाउने प्रत्यक्ष धम्की दिए । तह लाउने बदनाम गरेर, कुटेर हो कि मारेर हो ? यो अति उदार र सहिष्णु ओली सरको आदेश बमोजिमको धम्की त होला । धन्य ओली सर !' संग्रौला सत्ताको कडा आलोचना गर्दै नियमित लेखिरहने लेखक तथा अभियन्ताको रुपमा चिनिन्छन् । उनी पछिल्लो समय वृहद् नागरिक अभियानको अगुवामध्ये एक हुन् ।"
सात महिनादेखि सूचना दिएनन् स्थानीय तहका सूचना अधिकारीले !,"राजविराज: स्थानीय तहमा पारदर्शिताको सवाल उठिरहँदा सप्तरकीको राजधानी राजविराज नगरपालिकामै स्थानीयहरुले अझैसम्म सूचनाको हक उपभोग गर्न पाएका छैनन् । जनप्रतिनिधिमाथि भ्रष्टाचार, अपारदर्शी व्यवहार, अनियमितता, बेरुजुलगायत बेथितिको आरोप लाग्दा समेत नगरपालिकाले स्थानीयलाई विभिन्न विकास सम्बन्धी कामको सूचना दिन मानेको छैन । सूचनाको हकसम्बन्धी ऐन २०६४ अनुसार प्रत्येक सार्वजनिक निकायले हरेक तीन महिनामा सूचना अध्यावधिक गर्नुपर्ने व्यवस्था गरेको छ भने हरेक चौमासिकमा सर्वसाधारणलाई जानकारी गराउने उद्देश्यले सार्वजनिक सुनुवाइ पनि गर्नुपर्ने ऐनमा उल्लेख छ । तर, राजविराज नगरपालिकाले सार्वजनिक सुनवाइ गर्नुपर्ने कुरा त परै जाओस्, सूचनाको हकसम्बन्धी ऐन २०६४ र नियमावली २०६५ अनुसार माग गरेका सूचना पनि नदिने गरेको पाइएको हो । राजविराजका एक स्थानीय बासिन्दाले २०७७ मंसिर ११ गते नगरपालिका कार्यालयमा सूचना माग गर्दै निवेदन दर्ता गराएका थिए । सूचना अधिकारी मनोज कुमार यादवले निवेदनमा तोक लगाउँदै एक सातासम्म सूचना उपलब्ध गराइसक्ने बताए । एक सातापछि फोन गरेर आउन उहाँले भन्नु भयो, मैले फोन पनि गरेँ । तर फेरि ३४ दिनमा आउन आग्रह गर्नुभयो । ४ दिनपछि पुगेर कुरा गर्दा उहाँले फेरि अर्को ५ दिन लम्ब्याउनुभयो । सो समय सकिएपछि पनि सूचना अधिकारी यादवको रबैया उस्तै रह्यो । मैले प्रमुख प्रशासकीय अधिकृतलाई पनि सम्पर्क गरेँ, उहाँले पनि सूचना अधिकारीलाई आफ्नो कक्षमा बोलाएरै सूचना उपलब्ध गराउन निर्देशन नै दिनुभयो । सूचना अधिकारीले फेरि केही दिनको समय माग्नु भो, तर सूचना भने अझैसम्म उपलब्ध गराउनु भएको छैनउनले भने । निवेदन दर्ता गराएको केही महिना भइसक्दा निवेदन नै हराएको भन्दै सूचना अधिकारी यादवबाट जवाफ पाएको ती स्थानीयको गुनासो छ । सूचना दिन आलटाल गर्दै तीन महिना बिताएपछि निवेदन नै हराइसकेकोले पुनःअर्को निवेदन नदिए सूचना उपलब्ध गराउन नसकिने जवाफ उनले पाएका छन् । उनले भने मैले फेरि गत फागुन १४ गते निवेदन दर्ता गराएँ, नयाँ निवेदन दर्ता गराए पनि सूचना अधिकारीको शैली भने पुरानै देखियो । उहाँले अझै सूचना दिने सुरसार देखाउनुभएन । पहिलो निवेदनको ७ महिना र दोस्रो निवेदनको पनि ४ महिना भन्दा बढी भइसक्दा सूचना नपाएको उनले गुनासो गरे । स्थानीय सरकारले आफ्ना कार्यक्रम बजेट र वर्षभरी गरेका क्रियाकलापलाई जनता माझ त्रैमासिक रूपमा सार्वजनिक गर्नुपर्ने नीतिगत व्यवस्था भए पनि सूचना माग गर्दासमेत उपलब्ध गराउन आनाकानी गर्नुले गैरजिम्मेवारीपन झल्किएको नागरिक अगुवाहरू बताउँछन् ।"
लागुऔषधसहित युवक पक्राउ,"वीरगन्ज : वीरगन्जबाट प्रहरीले ठूलो परिमाणमा लागु औषधसहित एक युवकलाई पक्राउ गरेको छ । वीरगन्ज महानगरपालिका वडा नम्बर २४ रामगढवाका २६ वर्षीय अफरोज मिया नेपालमा प्रतिबन्धित ६ सय थान लागुऔषधसहित पक्राउ परेका हुन् । भारतको रक्सौलबाट पैदल वीरगन्ज आउँदै गरेका मियालाइ वीरगन्ज १९ इनर्वामा प्रहरीले रोकेर चेकजाँच गर्दा मियाले बोकेको तरकारीको झोला भित्रबाट लागु औषध नुर्फिन २०० एम्पुल, डाइजेपाम २०० एम्पुल र फेनारगन २०० एम्पुल बरामद गरेको हो । लागु औषध सहित पक्राउ परेका मियालाइ जिल्ला प्रहरी कार्यालय पर्साको हिरासतमा राखेर लागु औषध सम्बन्धी कसूरमा अनुसन्धान अगाडि बढाइएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए ।"
एकहप्ताभित्र एकताको छिनोफानो हुन्छ : नेता ज्ञवाली,"तानसेन : नेकपा एमालेका प्रवक्ता प्रदिप कुमार ज्ञवालीले एकहप्ताभित्र पाटी एकताको टुङ्गो लागिसक्ने बताएका छन् । गृह जिल्ला गुल्मीबाट सोमबार काठमाडौ फर्किने क्रममा पाल्पामा पार्टी अगुवा कार्यकर्तालाई सम्बोधन गर्दै प्रवक्ता ज्ञवालीले पाटी एकताको छिनोफानो एकहप्ताभित्र टुङ्गिने बताएका हुन् । कार्यदलले तयार पारेको १० बुँदे आधारमा रहेर पाटी एकता हुने र एकहप्ताभित्र माधव कमरेडलगायतका साथीहरु तत्काल नआए पार्टी एकताको ढोका खुला राख्दै माधव पक्षलाई कुरेर नबस्ने प्रवक्ता ज्ञवालीले बताए । जुन दिन पाटीमा फर्किनुहुन्छ सोही दिन पुरानै जिम्मेवारी दिने तर अब कुरेर बस्ने स्थिति नरहेको प्रवक्ता ज्ञवालीले बताए । विपक्ष दलको नेतालाई सरकार प्रमुख बनाउँदासम्म पनि पार्टी एकता जोगाउन वर्तमान पार्टी अध्यक्षले भूमिका खेल्दासम्म एकतामा नआउनु भनेको एकता नचाहेको अर्थ बुझिने नेता ज्ञवालीले दावी गरे । वर्तमान गठबन्धनले नेकपा एमालेलाई कमजोर बनाउने, फुटाउने, राष्ट्रिय राजनीतिमा भूमिकाविहीन बनाउने, विभिन्न प्रलोभवन दिएर संसाद खरिद बिक्री गर्ने, सांसदलाई निष्किय बनाउने फोहरी अनैतिक काम गरेको एमाले प्रवक्ता ज्ञवालीले आरोप लगाए । सत्तागठबन्धनले दलको एउटै चाहाना एमालेलाई कमजोर बनाएर राष्ट्रिय राजनीतिलाई नै गलत दिशामा लैजान खोजेपनि एमालेले त्यसो हुन नदिने प्रवक्ता ज्ञवालीले बताए । सर्वोच्च अदालतले गरेको फैसला गलत, संविधान विपरित, संविधानको अपव्याख्या भएकाले कार्यकर्तालाई गाउँगाउँमा पुगी भण्डारफोर गर्न पार्टी प्रवक्ता ज्ञवाली आग्रह गरेका छन्। जनताको जनमत लिनु संविधान विपरित, सर्वोच्चका न्यायाधीशबाट प्रधानमन्त्री नियुक्त हुने संविधान संवत भन्ने कुरा भ्रमपूर्ण रहेको प्रवक्ता ज्ञवालीले बताए । संविधानको धारा ७६ को ५ मा राजनीतिक दलमा संसदीय दलको नेताभन्दा, फरक व्यक्तिले सरकारले नेतृत्व गर्ने कुरालाई उल्लेख गरिएपनि, सर्वोच्च अदालतले निर्यणले निर्दलीय व्यवस्था बनाएकाले सच्चाई बहुदलीय व्यवस्था कायम नहुँदासम्म पार्टीले आन्दोलनका कार्यक्रम संचालन गर्ने, भण्डाफोर गर्ने, जनचेतना अभियान संचालन गर्ने प्रवक्ता ज्ञवालीले बताए । 'माधव कमरेडले लोक र दुनियालाई हसाउने काम गर्नुभएको छ, नेकपा एमाले प्रतिपक्षमा छ र एमालेका बरिष्ट नेता सत्तागठबन्धनको प्रमुख नेता हुनुहुन्छ, यो कही नीति, नियम, पार्टी पद्धतिअनुसार हुन्छ ? पाटीका कार्यकतालाई नीतिनियम सिकाउने तर आफैले नीतिनियम विपरित काम गर्ने ? उनले भने,' यस्तो हुँदा पनि पार्टी एकताका लागि अन्तिमसम्म प्रयास जारी रहन्छ।' पाल्पामा नेकपा एमाले अगुवा कार्यकर्तालाई सम्बोधन गर्दै पाटी प्रवक्ता प्रदिप कुमार ज्ञवाली । तस्बिर : कृष्ण पोखरेल"
"निर्मला हत्या प्रकरण : तीन वर्षसम्म टुंगिएन अनुसन्धान, यथेष्ट प्रमाणकै खोजीमा प्रहरी","महेन्द्रनगर : बलात्कारपछि हत्या गरिएकी कञ्चनपुर भीमदत्तनगरपालिका२ उल्टाखामकी १३ वर्षीया बालिका निर्मला पन्त हत्या भएको तीन वर्ष पूरा भएको छ। तीन वर्षको अवधिमा अनुसन्धानका लागि थुप्रै अनुसन्धान अधिकृत परिवर्तन भए तर प्रहरीले घटनाको सत्यतथ्य पत्ता लगाउन सकेको छैन। तीन वर्ष बितिसक्दासमेत प्रहरी यथेष्ट प्रमाणकै खोजीमै छ। अहिले जिल्ला प्रहरी कार्यालय कञ्चनपुरका डीएसपी सिद्धराज न्यौपानेको नेतृत्वमा अनुसन्धान चलिरहेको एसपी उमाप्रसाद चतुर्वेदीले बताए। हामी इमान्दारिताका साथ अनुसन्धान गरिरहेका छौं, उनले भने, अहिले पनि हामी सूक्ष्म रूपमा अनुसन्धान गरिरहेका छौं, ढिलो भए पनि प्रहरीको अनुसन्धान सफल हुन्छ। जिल्ला प्रहरी कार्यालयका मात्रै होइन, केन्द्रीय अनुसन्धान ब्युरो र प्रदेश प्रहरीको टोलीले पनि घटनाको अनुसन्धान गरिरहेको छ। अनुसन्धान निष्कर्षमा पुग्न यथेष्ठ प्रमाण प्राप्त हुन सकेको छैन, एसपी चतुर्वेदीले भने, हामी बलियो प्रमाणको खोजीमा छौं। उनले शंकास्पद केही व्यक्तिलाई निगरानीमा राखिएको समेत बताए। निर्मला घटनालाई पहिलो प्राथमिकतामा राखेर अनुसन्धान गरिरहेको प्रहरीको भनाइ छ। चतुर्वेदी निर्मला घटनाबारे विगतमा केन्द्रीय अनुसन्धान ब्युरोबाट अनुसन्धानका लागि आएका थिए। उता निर्मलाका बुवा यज्ञराज पन्तले सास रहुन्जेल न्यायको आश नर्मने बताए। जबसम्म सास छ, तबसम्म त न्यायको आश रहन्छ नै, उनले भने, अहिले सरकार फेरिएको छ, न्याय दिलाउँछु भन्ने नेताहरू पनि सरकारमा छन्, अब न्याय पाइएला कि भन्ने आशा पलाएको छ। निर्मला प्रकरणको सुरुदेखि आन्दोलनमा रहेका नागरिक समाजका सचिव नरबहादुर साउदले निर्मला पन्तले न्याय पाउनुपर्ने बताए। अहिले सरकार परिवर्तन भएको छ, न्याय पाउने आश छ हामीलाई, उनले भने, अहिलेको सरकारलाई पनि ध्यानाकर्षण गराउन प्रमुख जिल्ला अधिकारीमार्फत ज्ञापनपत्र बुझाएका छौं। २०७५ साउन १० गते बलात्कारपछि हत्या गरिएको अवस्थामा उखुबारीमा निर्मलाको शव फेला परेको थियो। घटना भएको एक महिनापछि भदौ ४ गते जिल्ला प्रहरी कार्यालयले भीमदत्त नगरपालिका१९ बागफाँटाका मानसिक अवस्था ठीक नभएका दिलिप विष्टलाई सार्वजनिक गरेपछि निर्दाेषलाई फसाउन खोजिएको भन्दै कञ्चनपुरमा आन्दोलन चर्किएको थियो। आन्दोलनकै क्रममा भीमदत्त नगरपालिका१८ सालघारीका शनि खुनाको ज्यान गएको थियो। चार प्रतिवेदन वने उपलब्धि शून्य दिलिप विष्टलाई प्रहरीले अभियुक्तका रूपमा सार्वजनिक गरेपछि कञ्चनपुरमा आन्दोलन चर्कियो। प्रहरीको गोली लागेर दर्जनौं घाइते भए भने एक जनाको मृत्यु भयो। तत्कालीन एसपी दिल्लीराज विष्ट र प्रमुख जिल्ला अधिकारी कुमार खड्कालाई सरकारले केन्द्रमा तान्यो। भदौ ८ गते सरकारले गृह मन्त्रालयका सहसचिव हरिप्रसाद मैनालीको संयोजकत्वमा डीआईजीहरू र उच्च तहका सरकारी अधिकारी सम्मिलित छानबिन समिति गठन गयो। समितिले स्थलगत अध्ययनपछि मन्त्रालयमा बुझाएको प्रतिवेदन अहिलेसम्म अलपत्र छ। मैनाली समितिबाहेक निर्मला प्रकरणमा राष्ट्रिय मानव अधिकार आयोग, मानव अधिकार संगठन र प्रहरी प्रधान कार्यालयका तत्कालीन डीआईजी धीरु बस्न्यातको नेतृत्वमा पनि छुट्टाछुट्टै प्रतिवेदनहरू तयार भएका छन्। तर, ती प्रतिवेदनहरू अहिले पनि अलमलमा छन्। फेरिए ६ अनुसन्धान अधिकृत जिल्ला प्रहरी कार्यालय कञ्चनपुरबाट उक्त घटनाको अनुसन्धानका लागि ६ वटा अनुसन्धान अधिकृतहरू फेरिएका छन्। तर, निर्मला हत्याको कुनै टुंगो भने लाग्न सकेको छैन। अनुसन्धान अधिकृत रहने प्रहरी नायव उपरीक्षक पद भने छोटो समयमै परिवर्तन हुने क्रम देखिएको छ। सुरुवातमा घटनाको अनुसन्धान अधिकृतमा जिल्ला प्रहरी कार्यालयका तत्कालीन प्रहरी निरीक्षक एकीन्द्र खड्का खटिएका थिए। निर्मलालाई न्याय माग गर्दै आन्दोलन चर्किएपछि अनुसन्धान अधिकृत खड्कासहित सात जना प्रहरी निलम्बित भए। तत्कालीन जिल्ला प्रहरी कार्यालय कञ्चनपुरका प्रमुख प्रहरी उपरीक्षक डिल्लीराज विष्ट र तत्कालीन वडा प्रहरी प्रमुख प्रहरी निरीक्षक जगदीश भट्टलाई गृह मन्त्रालयले घटनाको केही महिनापछि जागिरबाटै बर्खास्त गयो। निर्मला प्रकरणको दुई वर्ष पुग्नै लाग्दा जिल्ला प्रहरी कार्यालय कञ्चनपुरबाट पाँच जना अनुसन्धान अधिकृत फेरबदल भइसके। सुरुका अनुसन्धान अधिकृत खड्का निलम्बिन भइसकेपछि निर्मला प्रकरण अनुसन्धानको नेतृत्व सम्हालेका प्रहरी नायव उपरीक्षक कृष्णराज ओझा केही महिनामै अन्यत्र सरुवा भए। उनको सरुवापछि जिल्ला प्रहरी कार्यालय कञ्चनपुर पुगेका प्रहरी नायव उपरीक्षक ज्ञानबहादुर विष्टको पनि निर्मला प्रकरणको फाइल अध्ययन गर्दैैगर्दा इलाका प्रहरी कार्यालय अत्तरीया काज सरुवा भयो। त्यसपछि निर्मला प्रकरणमा अनुसन्धानको नेतृत्व गरिरहेका प्रहरी नायव उपरीक्षक गणेश बम केही समय मात्रै कञ्चनपुर बसेर सरुवा भएको जिल्ला प्रहरी कार्यालय कञ्चनपुरले जनाएको छ।"
ए डिभिजन लिगमा सहमति,"काठमाडौं : सहिद स्मारक ए डिभिजन लिग तोकिएकै समयमा गर्न १४ वटै ए डिभिजन क्लब सहमत भएका छन्। अखिल नेपाल फुटबल संघ (एन्फा) ले आइतबार गरेको छलफलमा १४ वटै क्लबले लिगप्रति सहमति जनाएका हुन्। एन्फाले सातदोबाटोस्थित एन्फा कम्प्लेक्समा ए डिभिजनका १४ क्लबका प्रतिनिधिसँग छलफल गरेको थियो। छलफलमा क्लबहरूले लिगलाई व्यवस्थित रुपमा सञ्चालन गर्नका लागि विभिन्न सुझाव दिँदै प्रतियोगितामा सहभागी हुने प्रतिवद्धता जनाएका थिए। एन्फाले ए लिग असोज ३ गतेबाट सुरु गर्ने घोषणा गरेको छ। कोरोना भाइरसको महामारीको कारण देखाउँदै थ्रीस्टार, जावलाखेल, फ्रेन्ड्स र ब्रिगेड ब्वाइज क्लबले लिग रोक्न माग गरेका थिए। क्लबको निर्णयको विरुद्धमा खेलाडीहरूले आवाज उठाएपछि एन्फाले आइतबार १४ वटै क्लबसँग छलफल गरेको थियो। छलफलमा सबै क्लबले लिग खेल्न प्रतिबद्धता जनाएका छन्। तर, उनीहरूले खेलाडीको स्वास्थ्य र सुरक्षामा भने चिन्ता व्यक्त गरेका छन्। एन्फा अध्यक्ष कर्माछिरिङ शेर्पाले कुनै पनि हालतमा लिग नरोकिने जनाउँदै सरकारसँग अनुमति लिएर सबै स्वास्थ्य मापदण्ड अपनाएर लिग सञ्चालन गरिने जानकारी दिएका छन्।"
"सवारी साधनको नम्बर खोज्दै ट्राफिक, सडकमै नयाँ लेखाउने व्यवस्था","विराटनगर: पूर्वपश्चिम लोकमार्गअन्तर्गत मोरङको सुन्दरहरैँचास्थित विराट चोकमा पूर्वबाट पश्चिमतर्फ जाँदै गरेको एउटा ट्रकलाई आइतबार बिहान ट्राफिक प्रहरीले रोक्यो । चुस्तदुरुस्त अवस्थामा ट्रकको कागजपत्र (ब्लुबुक) र आफ्नो सवारी चालक अनुमति पत्र (लाइसेन्स) ट्राफिक प्रहरीलाई देखाएर चालक अघि बढ्न खोजे । तर ट्राफिक प्रहरीका सहायक निरीक्षक (असइ) किशोर निरौला नेतृत्वको टोलीले ट्रकलाई अगाडि बढ्न दिएन । सबै कुरा चुस्तदुरुस्त हुँदा पनि ट्राफिकले अवरोध गरेको भनेर चालक रिसाए । तर निरौलाले सम्झाउँदै भने, तपाईंले चलाएको ट्रकको नम्बर अस्पष्ट छ । नियालेर हेर्दा पनि बुझ्न मुस्किल पर्यो । अस्पष्ट नम्बर प्लेट राखेर सवारी साधन कुदाउन पाइँदैन । यसलाई कानुनले नै निषेध गरेको छ । अबका दिनमा परैबाट हेर्दा नम्बर प्रष्टसँग देख्न सकिने बनाउने प्रतिवद्धता चालकले जनाए । उनले त्यतिमै छुट भने पाएनन् । असइ निरौला नेतृत्वको टोली सवारी साधनको नम्बर लेख्ने पेन्टरसहितको व्यवस्था गरेर सडकमा सवारी चेकजाँचमा खटिएको थियो । उनले तत्कालै पेन्टरलाई बुझिने गरी ट्रकमा नम्बर लेख्न लगाए । नम्बर लेखिदिएवापतको पैसा तिरेर चालक आफ्नो बाटो लागे । निरौलाले लोकमार्गमा अस्पष्ट नम्बर प्लेट राखेर कुदाइएका २० वटाभन्दा बढी सवारी साधन एक घण्टाभित्रमा फेला परेको जानकारी दिए । विराटनगरबाट इटहरीतर्फ जाँदै गरेको एउटा मोटरसाइकललाई कोसी राजमार्गअन्तर्गत मोरङको बूढीगंगामा ट्राफिक प्रहरीको टोलीले रोक्यो । असइ तुलामणि आचार्यलाई चालकले सबै कागजपत्र देखाए । कागजपत्र ठीकठाक रहे पनि पुरानो मोटरसाइकलको नम्बर मधुरो थियो । छेउबाटै हेर्दा पनि ठिम्याउन मुस्किल पर्ने नम्बरकै कारण मोटरसाइकलले अघि बढ्न पाएन । टोलीको नेतृत्व गरिरहेका आचार्य पनि पेन्टरसहित सवारी चेकजाँचमा व्यस्त थिए । पेन्टरले स्पष्ट बुझ्ने गरी सडकमै नम्बर लेखिदिएपछि मोटरसाइकल लिएर चालक गन्तव्यतिर लागे । ट्राफिकको नजर भने अरु सवारी साधनको नम्बरतिर थियो । सडकमा गुड्ने सवारी साधनको नम्बर स्पष्ट नहुने र मधुरो हुँदा प्रष्टसँग बुझ्न गाह्रो पर्न थालेपछि ट्राफिक प्रहरीले मोरङमा चेकजाँच कडा बनाएर लगेको छ । नम्बर अस्पष्ट हुने सवारी साधनलाई सडकमा रोकेर तत्कालै बुझिने गरी नम्बर लेखाएर मात्रै पठाउन थालिएको मोरङ ट्राफिक प्रमुख प्रहरी निरीक्षक चन्द्रबहादुर खड्काले बताए । लोकमार्गमा गुड्ने सवारी साधनको नम्बर प्लेट स्पष्ट नहुने समस्या बढ्दो छ । दुर्घटना गराएर फरार हुँदा पहिचान गर्नै मुस्किल हुन थाल्यो, उनले भने, सवारी साधन फरार हुँदा दुर्घटनाबाट पीडित बनेको पक्ष न्यायबाट बञ्चित भइरहेको हुन्छ । त्यस्ता सवारी साधनलाई सडकमै रोकेर तत्कालै नयाँ नम्बर लेख्न लगाउन थालिएको हो । खड्काका अनुसार सवारी चेकजाँचमा खटिने ट्राफिक टोलीले नम्बर लेख्ने पेन्टरलाई पनि साथमै लैजाने र नम्बर प्लेट स्पष्ट नभएका साधनमा तत्कालै लेखाउने गरेको हो । नम्बर स्पष्ट नभइदिँदा दुर्घटना गराएर सवारी साधन भागिदिन्छन् । सवारी साधन र चालक नभेटिँदा पीडित पक्ष थप पीडामा परिरहेको हुन्छ, उनले भने, त्यस्ता सवारी साधन खोज्दाखोज्दा ट्राफिक प्रहरी हैरान भइसक्छ । त्यो हैरानीबाट मुक्त हुन त्यस्ता सवारीलाई नियन्त्रणमा लिँदै सडकमै नम्बर लेख्न लगाउने कार्यलाई अभियानकै रूपमा अघि बढाइएको छ । नम्बर प्लेट मधुरो हुँदा सवारी साधनको पहिचान मुस्किल पर्ने गरेको जनगुनासो बढेपछि मोरङमा ट्राफिकले शनिबारबाट अभियान सुरु गरेको हो । प्लेटमा नयाँ नम्बर लेखाउने व्यवस्था गरेको पैसा चालक स्वयंले तिर्नुपर्छ । चेकजाँचका क्रममा ट्राफिक प्रहरीले चालकसँग लाइसेन्स र सवारीको ब्लुबुक पनि खोज्ने गरेको छ । खड्काले चालकलाई ट्राफिक नियमका बारेमा सचेत गराउने कामलाई पनि निरन्तरता दिइएको बताए । उनका अनुसार निजी, सार्वजनिक र सरकारी सबै सवारी साधनले नम्बर प्लेट चुस्त नराख्ने गरेको पाइएको छ । सबैभन्दा बढी मोटरसाइकल, स्कुटर, ट्याक्टर, सिटी सफारी, ट्रकसमेतका साधनमा नम्बर प्लेट अस्पष्ट हुने गरेको जानकारी खड्काले दिए । उनका अनुसार शनिबारयता नम्बर स्पष्ट नभएका दुई सयभन्दा बढी सवारी साधनलाई होल्ड गरेर नम्बर लेख्न लगाइएको छ ।"
टोकियो ओलम्पिक : छ स्वर्णसहित चीन शीर्ष स्थानमा कायमै,"काठमाडौं : जापानको राजधानी टोकियोमा जारी ३२औँ ग्रीष्मकालीन ओलम्पिक खेलकुदमा चीन पदक तालिकाको शीर्ष स्थानमा कायमै रहेको छ । चीनले हालसम्म छ स्वर्ण, एक रजत र चार कास्यसहित ११ पदक प्राप्त गरेको छ । प्रतियोगितामा जापान दोस्रो तथा अमेरिका तेस्रो स्थानमा रहेका छन् । जापानले हालसम्म पाँच स्वर्ण र एक रजत तथा अमेरिकाले चार स्वर्ण, दुई रजत र चार कास्य प्रदक प्राप्त गरेको छ । यस्तै दुई स्वर्ण र तीन कास्यसहित कोरिया चौथो तथा एक स्वर्ण, चार रजत र दुई कास्य पदक प्राप्त गर्दै रसियन ओलम्पिक कमिटी पदक तालिकाको पाँचौँ स्थानमा रहेको छ । यसैगरी इटाली, अस्ट्रेलिया, फ्रान्स, हङ्गेरी, ट्युनिसिया, अस्ट्रिया, इक्वेडर, इरान, कोसोभो, नर्वे, थाइल्याण्ड र उज्बेकिस्तानले एक एक स्वर्ण जितेका छन् । टोकियो ओलम्पिकमा सहभागी २०५ देशमध्ये हालसम्म ४२ देशले पदक प्राप्त गर्न सफल भएका छन् । नेपालबाट चार खेलमा पाँच खेलाडी टोकियो ओलम्पिकमा सहभागी भएका छन् । तीमध्ये सुटिङकी कल्पना परियार र जुडोकी सोनिया भट्टले खेलिसकेका छन् । दुवै जना पराजित भइसकेका छन् । परियारले महिला १० मिटर एयर राइफलमा तथा भट्टले महिला ४८ किलो तौल समूहमा प्रतिस्पर्धा गरेका थिए । टोकियो ओलम्पिकमा अब पौडीका गौरिका सिंह र एलेक्स शाह तथा एथलेटिक्सकी सरस्वती चौधरीले प्रतिस्पर्धा गर्न बाँकी छ । सिंहले महिला १०० मिटर फ्रि स्टाइल, शाहले पुरुष १०० मिटर फ्रि स्टाइल तथा चौधरीले महिला १०० मिटर दौडमा प्रतिस्पर्धा गर्नेछ । शाहले मङ्गलबार, सिंहले बुधबार तथा चौधरीले शुक्रबार आआफ्नो खेलमा प्रतिस्पर्धा गर्नेछन् ।"
जसपा विवाद : निर्वाचन आयोगले आज नेताको हेड काउन्ट गर्दै,काठमाडौं : निर्वाचन आयोग पुगेर छुट्टिने सहमति गरेका जनता सामाजवादी पार्टी (जसपा) का दुई पक्षका नेताको सोमबार हेड काउन्ट हुँदैछ। जसपाको आन्तरिक विवाद टुंग्याउन आयोगले केन्द्रीय कार्यकारिणी समितिका सदस्यको सनाखत लिन लागेको हो। यसका लागि आयोगले दुवै पक्षका नेतालाई सोमबार नागरिकतासहित सशरीर आयोगमा बोलाएको छ। अध्यक्षद्वय महन्थ ठाकुर र उपेन्द्र यादव पक्षबीच विवाद भएपछि दुवै पक्षले पार्टीको आधिकारिकता दाबी गरिरहेका छन्। यादव पक्षले आफ्नो पक्षमा बहुमत केन्द्रीय कार्यकारिणी समिति सदस्य भएको दाबी गर्दै निर्वाचन आयोग गएको थियो। त्यस्तै ठाकुर पक्षले पनि जसपा आफूहरूको हुनुपर्ने दाबी गरिरहेको छ। विवाद टुंग्याउन आयोगले साउन ११ गते आयोगमा सनाखतका लागि सशरीर उपस्थित हुन भनेको थियो। तर त्यसविरुद्ध ठाकुर पक्षले सर्वोच्च अदालतमा रिट दिएको थियो। यद्यपि अदालतले ठाकुर पक्षको माग बमोजिम आइतबार अन्तरिम आदेश दिन अस्विकार गरेको छ। सोमबार नेताको हेड काउन्ट गरेर आयोगले बहुमत रहेको पक्षलाई आधिकारिकता प्रदान गर्ने अनुमान गरिएको छ।
प्रधानमन्त्री देउवाले बोलाए मन्त्रिपरिषद् बैठक,काठमाडौं : प्रधानमन्त्री शेरबहादुर देउवाले मन्त्रिपरिषद बैठक बोलाएका छन्। बैठक प्रधानमन्त्री तथा मन्त्रिपरिषद कार्यालय सिंहदरबारमा दिउँसो ३ बजे बस्न लागेको हो। बैठकमा समसामयिक राजनीतिक विषयवस्तु र दैनिक प्रशासनिक काम कारबाहीबारे छलफल हुने जनाइएको छ। आइतबार मात्रै प्रधानमन्त्री देउवाले सांसद उमेश श्रेष्ठलाई राज्यमन्त्रीमा नियुक्त गर्दै मन्त्रिपरिषद् विस्तार गरेका थिए। प्रधानमन्त्री बनेको दुई सातापछि देउवाले राज्यमन्त्री थप्दै मन्त्रिपरिषद विस्तार गरेका हुन्। पाँचदलीय गठबन्धनभित्र मन्त्रीको बाँडफाँट नमिल्दा मन्त्रिपरिषद विस्तार गर्न ढिलाइ भएको हो। प्रधानमन्त्री देउवा र माओवादी केन्द्रका अध्यक्ष पुष्पकमल दाहाल 'प्रचण्ड'ले एमाले माधवपक्षलाई सरकारमा समेट्ने तयारी गरेपनि नेपाल समूहले ठोस निर्णय नगर्दा मन्त्रिपरिषद विस्तारमा ढिलाइ भएको हो।
उदयपुरमा ७३ प्रतिशत रोपाइँ,"उदयपुर : समयमा नै मनसुन सक्रिय भएर नियमित वर्षा भइदिँदा यस वर्ष उदयपुरमा उत्साहजनक रूपमा रोपाइँ भइरहेको छ। हालसम्म ७३ प्रतिशत धान रोपाइँ सकिएको छ। आकाशे भारमा रहेका खेतीयोग्य जमिनमा समेत धमाधम रोपाइँ भइरहेको छ। साउनको पहिलो साता बितिसक्दा तराई क्षेत्रमै लगभग ९० प्रतिशत खेतीयोग्य जमिनमा रोपाइँ भइसकेको कृषि ज्ञान केन्द्रका बालिविकास अधिकृत अनिश मुडभरीले बताए। माथिल्लो भूभागमा पाकिसकेको चैते धान थन्क्याउन समय लाग्ने भएकाले रोपाइँ केही ढिला हुन्छ, उनले भने, ताप्ली, लिम्चुङ्गबुङसमेतका स्थानमा यतिबेला चैते धान थक्याउने बेला हो। केही स्थानमा भने चैते धान थन्क्याइसकेर रोपाइँ थालिसकिएको उनले बताए। मुडभरीका अनुसार बेलैदेखि नियमित वर्षा भइरहेकाले आकाशको भरमा खेती गर्नुपर्ने जमिनमा भने रोपाइँ सकिने चरणमा छ। ज्ञान केन्द्रको तथ्यांकअनुसार उदयपुरमा १३ हजार ३ सय ८० हेक्टर क्षेत्रफलमा धान रोपाइँ हुन्छ। असारको सुरुवातमै रोपाइँ सकिएका मुर्कुची, नेपालटार लगायतका स्थानमा भने गोडमेलकै बेला भइसकेको छ। भित्री मधेसअन्तर्गत रहेको उदयपुरको कटारी, त्रिवेणी, रिस्कु, गाईघाट, नेपालटार, हडिया, जोगिदह, बेल्टार, बसाहा, सुन्दरपुर, रामपुर ठोक्सिला, मुर्कुची लगायतका क्षेत्रमा असारको अन्तिम सातासम्म प्राय रोपाइँ सकिन्छ। उदयपुरमा वार्षिक ५८ हजार नौ सय ५८ मेट्रिक टनभन्दा बढी धान उत्पादन हुँदै आएको छ।"
ओढारमा २२ नाल भरुवा बन्दुक भेटियो,"बागलुङ : बागलुङमा लुकाइराखेको अवस्थामा प्रहरीले २२ नाल भरुवा बन्दुक फेला पारेको छ। आइतबार दिउँसो प्रहरीचौकी बुङ्गादोभान बागलुङबाट खटिएको प्रहरीको गस्ती टोलीले २२ नाल भरुवा बन्दुक फेला पारेको जिल्ला प्रहरी कार्यालय बागलुङका सूचना अधिकारी तथा प्रहरी नायब उपरीक्षक इकवाल हवारीले जानकारी दिए। जिल्लाको तमानखोला गाउँपालिका४ लाममेलास्थित घट्टेखोला नजिकै रहेको ओढारमा एकनाले भरुवा बन्दुक १२ थान र तमानखोला३ मार्के खोलाको ओढारमा एकनाले १० थान बन्दुक फेला परेको हवारीले जानकारी दिए। प्रहरीले भरुवा बन्दुकसहित स्थानीयवासीलाई विभिन्न समयमा पक्राउ गर्दै आएपछि स्थानीयवासीले डराएर ओढारमा लगेर भरुवा बन्दुक लुकाउन थालेको प्रहरीको भनाइ छ। 'बागलुङको पश्चिम क्षेत्रमा भरुवा बन्दुक लुकाउने र शिकार खेल्ने परिपाटी रहेछ, हामी निस्तेज पार्ने अभियानमा छौँ', प्रनाउ हवारीले भने, 'प्रहरीले भरुवा बन्दुक पक्राउमा सक्रियता देखाएपछि आफू फस्ने डरले केहीले ओढारमा त केहीले जङ्गलमा लुकाउन थालेका हुन्।' ओढारमा भरुवा बन्दुक लुकाइछिपाई राख्नेका बारेमा थप अनुसन्धान र खोजतलास भइरहेको प्रहरीको भनाइ छ।"
सांसदको लोभलाग्दो कृषिकर्म,"विराटनगर : चुमनारायण तबदार प्रदेश १ का प्रदेशसभा सदस्य हुन्। राजनीतिसँगै प्रदेश सांसद तबदारले गरिरहेको कृषकर्म निकै लोभलाग्दो छ। उनले मोरङको बूढीगंगा गाउँपालिका६ मा गरिरहेको भुरा उत्पादनले माछाका भुरामा भारतीय परनिर्भरता हटाउन मद्दत पुगिरहेको छ। व्यावसायिक रूपमा माछा पालन गर्न थालिए पनि भुरामा भारतको भर पर्नुपर्ने अवस्था थियो, उनले भने, त्यो अवस्था हटाएर पूर्वका किसानलाई आत्मनिर्भर बनाउन भुरा उत्पादन थालिएको हो। तबदारले २०७१ सालबाट विराट कमर्सियल एग्रीकलचर एण्ड इन्भारमेन्ट प्रालिमार्फत विभिन्न प्राजातिका भुरा उत्पादन गरिरहेको जानकारी दिए। उनका अनुसार भारतीय भुराले उत्पादन सन्तोषजनक नभइरहेको र माछाको विकास पनि सोचेजस्तो नभएपछि कृषकले घाटा बेहोर्नु परिरहेको थियो। तबदारले माछा हेचरी केन्द्रका लागि मात्रै सरकारको १५ लाखसहित ३५ लाख रूपैयाँ लगानी गरेका छन्। उनले आफ्नो फार्ममार्फत व्यवसायिक रूपमा सुरु गरेको माछा, बंगुर, बाख्रा र कुखुरापालन तथा कागती खेती निकै लोभलाग्दो छ। माछा विज्ञ नै राखेर फार्म सञ्चालन गरिरहेका उनले त्यहाँबाट सबै प्रजातिका माछाका भुरा किसानलाई सहज रूपमा उपलब्ध भइरहेको बताए। कोरोना महामारीमा कृषकको माग धान्न सकिएन, तबदार भन्छन्, पोखरीको क्षेत्रफल बढाएर भुरा उत्पादनका लागि लगानी थप्ने योजनामा छु। उनले यसवर्ष मात्रै ३० लाख भुरा उत्पादन गरिएको जानकारी दिए। फार्मनजिक जग्गा भाडामा लिएर दुई करोड रूपैयाँ लगानी थप गर्दै डेढ बिघा क्षेत्रफलमा पोखरी विस्तार गर्न लागिएको उनको भनाइ छ। आवश्यकताअनुसार सरकारले अनुदान नदिँदा भने कृषि फार्म विस्तारमा समस्या भइरहेको तबदारले बताए। जसका कारण कृषिमा नेपाल आत्मनिर्भर बन्न नसकेको उनको तर्क छ। फार्म खोलेको ठाउँमा बिजुली पाउन नै ४ वर्ष लाग्यो, उनले भने, गतवर्ष मात्रै हेचरी केन्द्रका लागि सरकारबाट १५ लाख अनुदान पाएँ। एक वर्ष पाउँदा अर्को वर्ष नदिने सरकारी नीतिका कारण अब आफै लगानी थप गर्ने सोचमा रहेको जानकारी उनले दिए। तबदारले डीप बोरिङमार्फत पानीको समस्या समाधान गर्ने प्रयास भइरहेको सुनाए। तबदारले अहिले १७ वटा पोखरीमा माछा पालन गरिरहेका छन्। झिँगे, लोकल लगायतका माछाको संरक्षण पनि थालिएको उनको भनाइ छ। तबदारका अनुसार रहु, नैनी, भाकुर, सिल्भरकार्प, विगहेडकार्प, ग्रासकार्प, कमनकार्प, पुन्टियस, टिलापिया, पंगासीयस, रेन्बोट्राउटसमेतका स्वदेशी तथा विदेशी माछाका भुरा उत्पादन भइरहेको छ। करिब दुई करोड रूपैयाँमा सुरु गरेको फार्ममा बाख्रा, खुकुरा, टर्की लगायतका विभिन्न प्रजातिका पशुपंक्षीहरू पालिएका छन्। फार्मलाई विस्तार गर्दै अरु कृषकलाई पनि कृषिकर्ममा जोड्ने योजना बनाएको उनले सुनाए। राजनीति, समाजसेवा र कृषिकर्मलाई एकैसाथअघि बढाउँदै छु, उनी भन्छन्, कृषिकर्मका लागि स्थानीय स्तरमा भारतीय परनिर्भरता हटाउने मेरो योजना हो। केही वर्षअघिसम्म पूर्वका बजारमा भारत तथा तेस्रो मुलुकबाट आयात हुने माछाको खपत धेरै थियो। अहिले नेपालमै व्यवसायिक उत्पादन बढेपछि अरु मुलुकको भर पर्नुपर्ने अवस्था नरहेको तबदारले बताए। यसवर्ष मात्रै पाँच टन माछा र एक करोड अण्डा उत्पादन भएको जानकारी उनले दिए।"
बाढीको डरले रातभर जाग्राम,"गुलरिया : गुलरिया नगरपालिका वडा नम्बर ५ बालापुर गाउँका वडघर तिहारबहादुर चौधरी रातभर जाग्राम बस्छन् । बबई नदीको नजिकै रहेको बस्तीमा वर्षादको बेला कतिबेला बाढी आउँछ भन्ने उनलाई सधैं पिरलो छ । पानी परेको दिन त बस्तीका सबै बासिन्दा जाग्राम हुन्छन् । पटक पटक बाढीको चेपेटामा पर्दै आएको सदरमुकाम अवस्थित बालापुर बस्तीका स्थानीय तीन महिना समस्यामा पर्छन् । 'असार, साउन र भदौ महिना हाम्रो लागि अभिषाप भएर आउँछ', वडघर तिहार बहादुरले दुःखेसो पोखे, 'बाढी आउने महिनामा हामीहरु रातभरी निदाउँदैनौं । कतिबेला बाढी आउँछ अनि घर परिवार तहस नहस पार्छ भन्ने हामीलाई सधैं त्रास रहन्छ । पटक पटक राती उठेर नदी हेर्न पुग्छौं । नदी बढेको अवस्थामा गाउँलेलाई खबर गर्छौं ।' उनले भने, 'बस्तीमा बाढी पस्यो भने गाउँ नै ६ फुट डुब्छ । पशुचौपायाहरुको विजोग हुन्छ । हामी त सेल्टर हाउसमा बसौला पशुहरुलाई कहाँ लैजाने चौपायाको समेत विजोग हन्छ ।' बाढीले धेरै धनजनको क्षती ब्यहोर्नु परेको उनले बताए। 'नदीमा तटबन्धको काम त कता कता भैरहेछ । हाम्रो गाउँको नजिकै करिव १२ किलोमिटर क्षेत्रमा कुनै पनि तटबन्धन भएको छैन । खोइ हाम्रो यता किन तटबन्ध भएन', उनले अनभिज्ञता प्रकट गर्दै थपे, 'हामीलाई पनि राज्यले सुरक्षा दिनु पर्ने हो किन लापरवाही गर्यो होला?' तत्कालीन सिंचाई मन्त्री संजयकुमार गौतमले बबई, भादा, औरहीनदी नियन्त्रण आयोजनाको कार्यालय बर्दियामा स्थापना गरी नदी नियन्त्रण कार्य शुचारु गरेपछि गुलरियावासी हौसिएका थिए । गौतमको कार्यकालपछि यतिका वर्ष बितिसक्दा पनि नदी नियन्त्रणको काम नसकिएपछि स्थानीयहरु निरुत्साहित बनेका छन् । बबई, भादा, औरहीनदी नियन्त्रणको काम कछुवाको गतिमा भएको प्रति स्थानियहरु चिन्तित छन् । आयोजनाको काम समयमै सम्पन्न नहुँदा स्थानीय बबईको बाढीबाट त्रासमुक्त हुन सकेका छैनन् । 'हामीलाई बाढीको डरले अझै छोडेको छैन', बालापुर निवासी खुशीराम थारुले भने, ' बबईको सबैतिर ड्याम सहितको तटबन्ध निर्माण हुँदैछ । तर हाम्रो बालापुरको क्षेत्रमा निर्माणको काम सुरु हुने तरखर नै छैन । बाढीका कारण स्थानीयको तरकारी खेती, माछा पालन, पशुचौपाया लगायत अन्नपातहरु नष्ट भएर जान्छ । त्यसको क्षती कसले ब्यहोर्ने?' जसरी हुन्छ हाम्रो बालापुर गाउँ सुरक्षित गर्दिनु पर्यो । ०७१ र ०७४ को बबई नदीमा आएको बाढीले बालापुरवस्ती धेरै प्रभावित भयो । फेरि पनि नहोला भन्न सकिन्न । गुलरिया नगरपालिका र वडाको बजेटले नदि नियन्त्रणमा कुनै उपलब्धी देखिंदैन । तर पनि नगरपालिकासँगको सहकार्यमा बालापुरमा सेल्टर हाउस निर्माण भएको गुलरिया नगरपालिका वडा नम्वर ५ का वडा सदस्य युवराज श्रेष्ठले बताए । 'वडाले समुदायमा बाढीको सचेतना दिने गरेका छौं । बाढीले निर्माण गरिएका सडक समेत बगाउने गर्छ । बालापुरमा बबई नदीको बाढी आए धनजनको ठूलो क्षती हुन्छ', उनले भने।"
मधेसी भविष्यद्रष्टाको उत्खनन,"बाहुन नानी तिमीलाई के चाहियो ? अनसन गरेर किन ज्यान गुमाउन खोजेको ? भन मलाई ! राजा त्रिभुवनले आफ्नो राजपरसादमा बोलाएर भलाकुसारी गरिरहँदा रघुनाथ ठाकुर मधेसी अनसनबाट यति थकित र कमजोर भइसकेका थिए कि उनले महाराजधिराजको प्रश्नलाई लिखित जवाफ मात्र जुनाफमा टक्राए। राजा त्रिभुवनले दरबार प्रवेश गर्न कुनै डर तथा कठिनाई पनि भयो भन्ने अर्को प्रश्न सोध्दा भरखरै जुँगा पलाएका रघुनाथले महाराजलाई भने यसपाली उत्तर दिए, बिल्कुलै होइन महाराज ! बरु दरबार प्रवेश गरेपछि मलाई झन् साहस बढेर आयो। प्राणको आहुति दिने मानिसलाई डर लाग्दैन महाराज। यो प्रसंग २०१० सालको हो अर्थात् राजा त्रिभुवनको देहान्त हुनुभन्दा ठीक एक वर्ष पहिले ! मधेस र मधेसीको हक र अधिकारको प्रत्याभूति कांग्रेसबाट सम्भव हुन नसक्ने देखेपछि नेपाल तराई कांग्रेसको स्थापना गरिएको थियो। नेपाल सरकारका उच्चपदस्थ अधिकारीहरूले सुदूरपहाड र मधेसका शोषित पीडित विद्यार्थीहरूको लागि दिइने छात्रवृत्तिमा घोटाला गर्दै आएको तथ्यगत सुइको पाएपछि सुनसरी हरिनगराका रघुनाथ ठाकुरले राजदरबारको अगाडि अनसन गरेका थिए। फलस्वरूप उनले प्रवीणता प्रमाणपत्र पढ्न भारतको वनारस हिन्दू विश्वविद्यालय (विएचयू) मा छात्रवृत्ति पाए। नेपालको इतिहासमा कुनै मधेसीले विदेशको विश्वविद्यालयमा पाएको सम्भवतः यो नै पहिलो छात्रवृत्ति हो। वनारसमा उनी यही छात्रवृत्तिमा डिप्लोमाको अन्तिम वर्षसम्म अध्ययन गरे। पढ्दा पढ्दै २०१५ सालमा एउटा पुस्तक लेखे जसको नाम थियो, परतन्त्र मधेस और उसकी संस्कृति। त्यतिबेलासम्म मधेसीलाई आफ्नो मुलुकको नागरिकभन्दा भारतीयजस्तो व्यवहार गरेकाले यही फिराद लिएर उनी राजा त्रिभुवनको राजदरबारको अगाडि अनसन गर्न पुगेका थिए। तराईमधेसको राजनीतिक वृत्तमा मात्र होइन, सिंगो नेपालीय लेखन परिवेशमा रघुनाथ ठाकुर थोरै मात्र व्यक्तिमध्ये पर्छन् जसले यतिको गम्भीर प्रकृतिका पुस्तक लेखेका छन्। नेपाली भाषा र राजनीतिक साहित्यमा विलक्षण प्रतिभाहरूले ठूल्ठूला रचनाहरू गरेको देखिन्छ भने तराईमधेसमा एसएलसी पनि हिन्दीमा नै पास गर्नु परेकाले मातृभाषाको साहित्य गौण थिए। मातृभाषाको ठाउँमा हिन्दीले वर्चश्व प्राप्त गरेको थियो। तराईमधेसमा ९० प्रतिशतभन्दा बढी विद्यार्थीहरू भारतमा अध्ययन गर्थे भने थोरैमात्र नेपालमा भर्खर स्थापना हुन लागेका कलेजमा भर्ना हुन्थे। त्यसैले स्वाभाविक रूपमा हिन्दीले वर्चश्व कायम गरेको थियो जसमा रघुनाथ ठाकुर मधेसीले आफ्नो छोटो जीवनकालमा आधा दर्जन जाति पुस्तक लेखे जो आफैंमा एउटा मिसाल हो। उनको लेखनीलाई तुल्नात्मक अध्ययन गर्ने हो भने भारतमा राष्ट्रिय ख्यातिप्राप्त कतिपय हिन्दीका साहित्यकारहरूको समकक्षीय भाषा शैली भेटिन्छ। उनले कोरेका पर्चाहरू पनि उन्नतस्तरको हैसियत प्राप्त गरेको देखिन्छ। अर्थात् रघुनाथ ठाकुर मधेसी उम्दा प्रकारका एक लेखक थिए भन्ने कुरामा कसैको दुई मत हुन सक्दैन। उनले बाँचेको जीवन सन् १९३४ को यही जुलाई महिनामा जन्मेका बेजोड प्रतिभाका धनी रघुनाथ ठाकुर मधेसी धेरै लामो जीवन जिउन सकेन। ४७ वर्षको अल्पायुमै पञ्चायती व्यवस्थाका पृष्ठपोषकहरूले विरोधीहरूलाई यो संसारबाट सिध्याउने अभियानको क्रममा नेपाली कांग्रेसका नेता सरोज कोइरालालाई मारेजस्तै उनलाई पनि हत्या गरे। फरक यति थियो कि कोइरालालाई भारतको मधुवनीमा गोली हानिएको थियो भने रघुनाथ ठाकुरालाई षडयन्त्रमूलक ढंगबाट विष खुवाएर फोरबिसगन्जमा मारिएको थियो। त्यसैले उनले बाँचेको जीवन छोटो भए पनि नवनिर्माणको दृष्टिकोणले मधेसी साहित्यको सिर्जनमा ठूलो योगदान पुर्याएका छन्। सम्भवतः मधेसी राजनीतिक साहित्य लेखनीको सुरुआत नै रघुनाथ ठाकुरबाट भएको हो भन्नुपर्दा कुनै अतिशयोक्ति नहोला। मधेस र मधेसीको हक र अधिकारको प्रत्याभूति नेपाली कांग्रेसबाट सम्भव हुन नसक्ने देखेपछि मधेसका केही कांग्रेसी नेताले २००८ सालमा नेपाल तराई कांग्रेसको स्थापना गरेका थिए। तर स्थापित राजनीतिक पार्टीले सैद्धान्तिक र वैचारिक रूपमा साहित्यको सिर्जन गर्न नसकेकाले मधेसी समाजमा नेपाली कांग्रेस र तराई कांग्रेसबीचको मूलभूत राजनीतिक भिन्नतालाई कोट्याउन सकेनन्। फरक पार्न सकेनन्। फलस्वरूप २०१५ सालको आमनिर्वाचनमा तराईमधेसमा नै तराई कांग्रेसको पत्ता साफ भयो। त्यही वर्ष प्रकाशित रघुनाथ ठाकुर मधेसीको पुस्तक परतन्त्र मधेस और उसकी संस्कृतिले भने प्रष्ट रूपमा निर्वाचन वहिष्कारको पक्षमा वकालत गरेको पाइन्छ। आफ्नो पुस्तक परतन्त्र मधेस और उसकी संस्कृतिमा उनी लेख्छन्, जबसम्म मधेसी समस्याको समाधान हुँदैन त्यतिबेला निर्वाचनमा भाग लिनु मधेसी जनतालाई धोका दिनुसरह हो। वास्तवमा नेपाली कांग्रेसप्रति उनी अत्यन्तै आक्रामक थिए। उनको के सोच थियो भने नेपाली कांग्रेसको कारण मधेसले मुक्ति पाइरहेका छैनन्। यसको सबैभन्दा ठूलो जिम्मेवार कांग्रेस हो। त्यसैले २०१७ सालमा राजा महेन्द्रले नेपाली कांग्रेसको सरकारलाई घोक्रेट्याक लगाए पनि उनी हर्ष न विस्मात्को अवस्थामा थिए। यद्यपि पारिवारिक रूपमा उनको साखै दाजु विष्णुकान्त ठाकुर राज्यसभाको सल्लाहकार समितिका सदस्य थिए। बौद्धिक विद्रोही नेता रघुनाथ ठाकुर मधेसीको सन्दर्भमा नकारात्मक प्रचार प्रसार भएको पाइन्छ। उनले लेखेको पुस्तकमा विखण्डनको गन्ध आउँछ भन्नेहरू पनि छन्। तर वास्तविक रूपमा उनी सच्चा राष्ट्रवादी सोचका व्यक्ति थिए। परिस्थितिले विद्रोही बनाएपछि उनले उग्ररूप धारण गरे। तर जहिले पनि अहिंसात्मक आन्दोलनको पक्षमा नै वकालत गरे। विराटनगरबाट उनको सम्पादनमा प्रकाशित पत्रिका राजहंस यसको ज्वलन्त प्रमाण हो। उनी महामना तथा जैन धर्मका प्रवर्तक महवीर वद्धर्मानको उदाहरण दिँदै भन्थे, महावीरले जहिले पनि अहिंसाको नै वकालत गरेका छन् तर आफ्नै ज्यानमाथि खतरा आएपछि उसले प्रतिरोधको बाटो अपनाउनु पर्छ र त्यो कहिलेकाँही हिंसात्मक पनि हुन जान्छ भन्ने उनको सोच थियो। उनले मधेसी समाजलाई सजग बनाउने क्रममा प्रयोग गरेको गान्धीवादी अस्त्रलाई निरंकुश पञ्चायतका पृष्ठपोषकहरूले पचाउनै सकेनन्। उनको विद्रोही स्वभावलाई जहिले पनि अराष्ट्रिय तŒवको रूपमा हेरेकाले अन्ततोगत्वा उनले ज्यान गुमाउनु पर्यो। आखिर उनले कुनै सेना गठन गरेका थिएन। उनीसँग कलमबाहेक केही थोक थिएन। हरेक कुराको जवाफ उनी पुस्तक वा पुिस्तका लेखेर दिन्थे। तुरुन्ता तुरुन्त दिनु पर्यो भने पर्चा लेख्थे। हतियारको कुरा कहिल्यै गरेनन् किनकि उनी भारतीय नेता डा राममनोहर लोहियाका अनुयायी थिए। जो स्वयं पनि गान्धीवादी भए पनि महाविर वद्र्धमानको सिद्धान्त अनुसरणमा नै आफ्नो र आफ्नो कामको जीत हुने विश्वास गर्थे। उनको कमिजको अगाडिपट्टिको खल्तीमा विभिन्न प्रकारका एक दर्जन कलमले पनि के पुष्टि गर्दछ भने उनी आफ्नो लेखनीबाट नै तत्कालीन सत्ताको निन्द हराम गरेको थियो। उनको तर्कमा दम थियो। उनी भन्थे, मधेसीलाई भारतीय किन भनिन्छ ? पहाडी नेपालीजस्तो व्यवहार किन गरिन्न ? राज्यसत्ताको अंगमा मधेसीको सहभागितालाई किन न्यूनीकरण गरिएको हो (?) जस्ता प्रश्नले तत्कालीन सत्ता आँतिएको थियो। आफ्नो अधिकार माग्नेहरूलाई अराष्ट्रिय तŒवको बिल्ला भिडाउने पञ्चायती सत्ताको अचूक हतियार थियो। यसप्रकारको अस्त्रको प्रयोग उसले आफ्ना प्रायः सबै विरोधीको हकमा गर्थे। अर्थात् पञ्चायती शासनकालमा अराष्ट्रिय तŒव एउटा थेगो नै बनिसकेको थियो। वास्तवमा २०६४ सालमा भएको मधेस जनविद्रोहको भविष्यवाणी उनले आजभन्दा ६ दशक पहिले नै गरेका थिए। उनले लेखेका किताबहरू अध्ययन गर्ने हो भने ती घटित घटनाहरूको भविष्यवाणी पाइन्छ। उनको यसप्रकारको सोचका कारण सरकारले गिरफ्तारीको लागि वारेन्ट जारी गरेको थियो। तर कहिल्यै पनि उनी गिरफ्तार भएनन्। फलस्वरूप स्थानीय प्रशासनले उनीविरुद्ध विभिन्न प्रकारका लान्छना लगाउने दुष्प्रयास गरे। कैयौं साथीलाई हत्यासमेत गरे। हुँदै नभएको वारदातमा दोषी ठहराउने षड्यन्त्रको संरचना गरे। मधेसी मुक्ति परिषद्, मधेसी सेनाजस्ता भ्रामक कुराहरूको प्रचार गरी रघुनाथ ठाकुरालाई आतंकवादी सिद्ध गर्न पञ्चायती सत्ता भरपूर प्रयास गरेका थिए। कतिसम्म भने भारतको पूर्णिया जिल्लाबाट प्रकाशित पत्रिकाहरूमा रघुनाथ ठाकुरसम्बन्धी गलत समाचार सम्प्रेषण गराई बदनाम गराउने दुष्प्रयास भयो। सरकारको यसप्रकारको हकतलाई ठाडै उनले पर्चाको माध्यमबाट जवाफ दिन्थे। अन्त्यमा, मूलतः धरतीपुत्र रघुनाथ ठाकुर मधेसी एउटा यस्तो प्रतिभावान् व्यक्ति थिए जसले सन् साठीको दशकमा गरेको भविष्यवाणी पाँच दशकपश्चात् अक्षरशः नेपाली राष्ट्रिय मुक्ति आन्दोलनको अभिन्न अंग बन्न पुग्यो। उनले गरेको भविष्यवाणीलाई खेलाची बताउनेहरूले रघुनाथलाई पागलसम्म घोषणा गरे। तर आफ्नो पागलपनलाई निरन्तरता दिँदै उनले भनिरहे, नेपालमा एक न एक दिन मधेस जनविद्रोह हुनेछ। २०६४ सालमा भएको मधेस विद्रोह त्यसैको प्रमाण हो। यिनै महान् भविष्यद्रष्टाको जन्म १९३४ जुलाई महिनामै भएको थियो। श्रद्धासुमन !"
सुल्झिएन विवाद,"सुर्खेत : कर्णालीमा तत्काल ठूला जहाज अवतरण गराउने एक मात्र विकल्पका रूपमा लिइएको सुर्खेत विमानस्थल विस्तारको योजना विवादमा परेको छ। विवादका प्रभावित क्षेत्रका बासिन्दा र प्रदेश सरकारबीच कुरा नमिल्दा विमानस्थल विस्तारको योजना नै अलपत्र पर्ने संकेत देखिएको हो। कर्णालीमा हाल सञ्चालनमा रहेका सबै विमानस्थल साँघुरा छन्। विवादका कारण काम अगाडि बढ्न सकेको छैन। भौगोलिक अवस्थाका कारण ती विमानस्थलहरू विस्तार हुने अवस्था छैन। तर, कर्णालीमा ठूला जहाज अवतरण गराउने र संघीय राजधानी काठमाडौंसँग सीधा हवाई उडान गर्ने कसरत जारी नै छ। यसका लागि एक मात्र विकल्पका रूपमा सुर्खेत विमानस्थललाई लिइएको छ। यसैका लागि प्रदेश सरकार र संघीय सरकारले अघिल्लो वर्षदेखि सुर्खेत विमानस्थल विस्तारको योजना अगाडि सारेका छन्। तर, प्रभावित क्षेत्रका बासिन्दासँग कुरा नमिलेका कारण काम हुन सकेको छैन। वीरेन्द्रनगरमा रहेको सुर्खेत विमानस्थल विस्तारका लागि अघिल्लो वर्षको पुस ९ गतेदेखि प्रभावित क्षेत्रमा पर्ने स्थानीय बासिन्दाको जग्गा पनि रोक्का गरिएको छ। तर, सात महिना बितिसक्दा पनि विमानस्थल विस्तारको योजना अगाडि बढ्न सकेको छैन। लामो समयसम्म विमानस्थल विस्तारको कुनै पनि काम सुरु नभएपछि स्थानीयले रोक्का गरेकोे जग्गा तत्काल फुकुवा गर्न चेतावनी दिएका छन्। काम पनि नगर्ने र आफूहरूको जग्गा फुकुवा पनि नगरिएको भन्दै स्थानीयले यसका लागि कानुनी उपचार खोज्ने निर्णय गरेका हुन्। प्रभावित क्षेत्रका बासिन्दाले रोक्का गरिएको आफूहरूको जग्गा तत्काल फुकुवा गर्न माग गरेका छन्। हाम्रो जग्गा रोक्का गरिएको सात महिना बित्यो तर सरकारले हालसम्म विमानस्थल विस्तारको काम अगाडि बढाएन, नागरिक सरोकार समितिका संयोजक टिकाराम आचार्याले भने, अब हामीहरूको जग्गा फुकुवा नभए कानुनी उपचार खोज्छौं। साथै हाल सरकारले ल्याएको विमानस्थल विस्तारको योजनाले दीर्घकालीन समस्या समाधान नहुने स्थानीयको भनाइ छ। स्थानीयले विमानस्थल विस्तारले दीर्घकालीन समस्या समाधान नहुने, विस्तार गर्दा मुअब्जामै राज्यको ठूलो रकम खर्च हुने, विस्तापित हुने विद्यालय र क्याम्पसको भविष्यबारे नसोचिएको, आफूहरूको पुनस्र्थापनाबारे पनि ठोस योजना नल्याइएको र अहिले विस्तार गर्दा पनि विमानस्थल पूर्ण क्षमताको हुनेबारे ग्यारेन्टी नभएको भन्दै अब विमानस्थल विस्तारको विकल्प खोज्नुपर्ने बताउँदै आएका छन्। स्थानीयको पुनस्र्थापना हुनुअघि विस्तापित हुने अमरज्योति नमुना माध्यमिक विद्यालय र अमरदीप क्याम्पसलाई सञ्चालन गर्ने विकल्प दिनुपर्ने स्थानीयको माग छ। यदि विमानस्थल विस्तार नै गर्ने भए तत्काल विद्यालयसहित अन्य सरकारी संरचनाहरूको पुनस्र्थापनाको योजना ल्याउनुपर्ने स्थानीयको माग छ। अहिले ल्याइएको विस्तारको योजनाले दुई चार वर्षपछि फेरि विस्तार गर्नुपर्ने स्थानीयको तर्क छ। विमानस्थल विस्तारका नाममा पटकपटक स्थानीयलाई आतंकित पार्ने, बजेट खर्च गर्ने तर दीर्घकालीन समाधानको विकल्प नल्याइएको भन्दै स्थानीयले विरोध गरिरहेका छन्। विमानस्थल यसअघि पनि पाँच पटकसम्म विस्तार भइसकेको छ। २०२३ सालमा स्थापना भएको सुर्खेत विमानस्थलको धावनमार्ग पाँच पटक विस्तार हुँदा पनि एक हजार दुई सय ५५ मिटर मात्र छ। अब धानवमार्ग विस्तार गरेर एक हजार पाँचसय ५५ मिटर पुयाउने योजना छ। सुर्खेत विमानस्थल विस्तारलाई कर्णाली प्रदेश सरकारले आफ्नो गौरवको आयोजना भनेको छ। तर, विमानस्थलको विस्तारका विषयमा भने प्रदेश सरकार पछिल्लो तीन महिनादेखि मौन छ। तीन महिनायता न प्रदेश सरकारले स्थानीयको माग सम्बोधन गर्ने सम्बन्धमा चासो देखाएको छ, न स्थानीयलाई छलफलमा बोलाएको छ। विमानस्थल विस्तारको विषयमा स्थानीय र सरकारबीच सहमति नजुट्दा गते आर्थिक वर्षमा मात्र एक अर्ब एक करोड रकम फ्रिज भएको छ। विमानस्थल विस्तार गर्न भन्दै प्रदेश सरकारले ५० करोड र संघीय सरकारले ५१ करोड बजेट छुट्याएका थिए। कर्णाली प्रदेश सरकारले भने यस विमानस्थल विस्तारको विकल्प नभएको बताउँदै आएको छ।"
धानमा गबारोको प्रकोप,"विराटनगर : रोपाइँ नसकिँदै धानमा गबारोको प्रकोप देखा पर्न थालेको छ। प्रकोपका कारण मोरङका किसान चिन्तित छन्। केही समयअघि रोपेर हरियो फर्किसकेको धानमा गबारोको प्रकोप देखिन थालेको कृषि विज्ञले जानकारी दिए। उनीहरूका अनुसार लगभग दुई साताअघि तिर रोपिएको बीउ हुर्किंदै गइरहेका बेला गबारोले नष्ट गर्न थालेपछि किसानलाई तनाव हुन थालेको हो। रोपाइँ सकिने चरणमा रहेका बेला मोरङको दक्षिण भेगमा गबारो कीरा धान बालीमा देखिन थालेको कृषि ज्ञान केन्द्रले जनाएको छ। खेतमा भर्खर रोपिएको धान हरियो हुँदैछ। तर फाट्टफुट्ट प्रकोप देखा परिसक्यो, कृषि ज्ञान केन्द्र सुनसरीमोरङ सम्पर्क केन्द्रका प्रमुख रामदेव सिङले भने, विशेष गरेर भारतसँग सीमा जोडिएका स्थानमा गबारोको प्रकोप देखिएको छ। नियन्त्रणका लागि प्रयास गरिरहेका छौं। धानमा गबारो कीराको प्रकोप नियन्त्रण चुनौतीपूर्ण हुने उनले बताए। मोरङको जहँदा, धनपालथान, रंगेली लगायतका स्थानमा धान गबारोले नष्ट गर्न थालेको सिङको भनाइ छ। केही ठाउँमा प्रकोप बढेर जाने अवस्था छ, उनले भने, मौसममा बारम्बार भइरहने परिवर्तनले फैलनलाई मद्दत गर्छ। सिङका अनुसार बादल लाग्ने, पानी पर्ने र लगत्तै घाम लाग्ने हुँदा धानमा गबारोले बढी क्षति गर्छ। महामारीको रूपमा फैलिनसक्ने भएकाले नियन्त्रणका लागि बेलैमा ध्यान दिन थालिएको उनले बताए। फाट्टफुट्ट अवस्थामा देखिएको गबारो नियन्त्रणको प्रयास भइरहेको छ, उनले भने, पानी नियमित परिरहँदा भने गबारोले त्यति असर गर्दैन। सिङले रोपेको २५ दिनसम्म गबारोले सामान्य असर गर्ने बताए। रोपेको केही समयमै यसको असर देखिन थाल्छ, उनले भने, तर २५ दिनबाट ३५ दिनसम्म त्यति प्रभाव पर्दैन। रोपेको ४५ दिनदेखि माथि गइसकेपछि भने गबारो लागेमा धेरै असर गरेर उत्पादनमा ह्रास आउने उनको भनाइ छ। विराटनगर५ का विमल कामतले बल्लबल्ल रोपेको धानमा गबारो देखिएपछि चिन्ता बढेको बताए। रोप्ने बेला पानी र मलको तनाव बेहोर्नु पर्यो, उनले भने, लगाइसकेपछि गबारोको असर देखिन थालेको छ। किसानलाई लगाएको बाली नथन्क्याएसम्म विभिन्न समस्याले पिरोल्ने गरेको गुनासो कामतको छ। अहिले प्रकोप सामान्य छ। बढ्यो भने धान सखापै बनाउँछ, उनले भने, धान उठाउन नपाएसम्म कति कुराको चिन्ता लिनुपर्ने हो भन्ने टुंगो हुँदैन। समस्या समाधानका लागि कृषि विज्ञहरूलाई आग्रह गरिरहेका छौं। रासायनिक मल र पानीको अभाव झेल्दै दुःख गरेर रोपेको धान कीराले मर्न थालेकाले नियन्त्रणका लागि सरकारले सहयोग गर्नुपर्ने कामतको माग छ। किसानको समस्या समाधान गर्न स्थानीय सरकारले चासै नदिने गरेको गुनासो उनले गरे। जहदाका किसान श्याम मण्डलले धानमा प्रत्येक वर्ष गबारोले सताउने गरेको गुनासो पोखे। अहिले गबारोले सामान्य मात्रै क्षति गरिरहेको छ, उनले भने, नियन्त्रण गर्ने तरिका किसानलाई थाहा नहुने भएकाले सरकारले नै सहयोग गर्नुपर्छ। रोप्ने बेला पानी र मल तथा रोपिसकेपछि किराको प्रकोप देखिएमा वा अरू समस्या आएमा सरकारी सहयोगको अभाव हुने गरेको मण्डलले बताए। धानका लागि सहज रूपमा मल र बीउ उपलब्ध नहुने गरेको गुनासो कृषकको छ। आफ्नै मुलुकमा सहज रूपमा उपलब्ध नभएपछि कृषकले भारतीय बजारबाट कमसल मल र बीउ ल्याउनुपर्ने बाध्यता रहेको मण्डलको भनाइ छ। कृषि प्राविधिक भने कमसल मल र बीउकै कारण बालीनालीमा रोगको प्रकोपले धेरै असर गर्ने गरेको बताउँछन्। जाहदा गाउँपालिकाका कृषि प्राविधिक शौरभ सिङले गतवर्षको तुलना यसवर्ष गबारो असर कम देखिए पनि यसको प्रभाव विस्तारै बढ्नसक्ने बताए। गत वर्ष यो समयमा निकै असर गरे पनि अहिले सामान्य मात्रै छ। तर बढ्नसक्छ, उनले भने, बारम्बार गबारोको प्रकोप देखिएपछि किसानलाई माटो परीक्षणका लागि आग्रह गर्दा पनि मान्दैनन्। नेपालमा आभाव हुँदा भारतबाट मल र बीउ ल्याएर रोपाइँ गर्नुपर्ने अवस्था पनि छ। सीमावर्ती क्षेत्रका किसान कमसल भारतीय मल र बीउमा निर्भर हुनु परिरहँदा पनि धानमा गबारोले धेरै दुःख दिने गरेको सिङको भनाइ छ। आवश्यकता परेका बेला किसानलाई उपलब्ध गराउन सकिँदैन। त्यही भएकाले उनीहरू भारत केन्द्रित हुन बाध्य छन्, उनले भने, बेलाबेला माटोको परीक्षण गर्नुपर्ने भए पनि किसानले मान्दैनन्। गबारोसँगै यसवर्ष धानमा डढुवा रोगको अर्को प्रकोप पनि थपिने सम्भावना छ। सिङका अनुसार बाढीले धेरै असर गरेको धानमा डढुवाको असर अधिक पर्छ। गतवर्ष पनि गबारो र डढुवाको प्रकोप देखिएको थियो, उनले भने, तर डढुवाले चैँ धेरै असर गर्यो।"
बैंकमा सुरक्षाकोषको सकस,"सामान्य अन्य कुनै कार्यालयको कर्मचारीको हिसाबले हेर्दा त ठिकै पनि होला तर बैंकले सामाजिक सुरक्षा कोषभन्दा धेरै सेवा सुविधा दिन्छ भने अहिले बैंक तथा वित्तीय संस्थाका कर्मचारी आन्दोलित छन्। उनीहरू आआफ्नो कार्यालय अगाडि विरोध र गुनासो अंकित कालो ब्यानरहरू झुन्ड्याएर विरोध गरिरहेका छन्। नेपाल सरकारले योगदानमा आधारित सामाजिक सुरक्षा कोष ऐन २०७४ जारी गरी ऐन बमोजिमको नियम २०७५ जारी भएपश्चात कोषको सञ्चालन समितिले २०७८ साउन १ गतेदेखि सबै बैंक तथा वित्तीय संस्थाहरू समेत योगदानमा आधारित सामाजिक सुरक्षा कोषमा सूचीकृत हुनुपर्ने व्यवस्था गरेसँगै उनीहरू विरोधमा उत्रिएका हुन्। यसरी सूचीकृत भएका बैंक वित्तीय संस्था अथवा कम्पनीहरूले आफूले रोजगारदाताको रूपमा रोजगारी दिएका सबै कर्मचारीको नामावली सूचीकृत गर्नुपर्ने र त्यसरी सूचीकृत गरिएका कर्मचारीले नियुक्ति पाएदेखि उनीहरूले प्राप्त गर्ने उपदान तथा सञ्चय कोषका रकम, बीमा वापतका रकम अथवा निवृत्त भएपछि प्राप्त गर्ने सबै किसिमका सुविधाहरू यही कोषबाट नै प्राप्त गर्ने गरी सबै रकमलाई कोषमा नै जम्मा गर्नुपर्ने व्यवस्था गरिएको छ। तर, बैंक तथा वित्तीय संस्थाको हकमा सो व्यवस्था उल्टै घाँडो हुने देखिएको छ। ऐनमा भएको व्यवस्था, त्यसको सञ्चालक समितिले निर्धारण गरेको मापदण्ड र निर्देशनले नै बैंकका कर्मचारी आन्दोलित हुन पुगेका छन्। यसरी आन्दोलित हुनुका पछाडि विभिन्न कारण देखिएका छन्। त्यसका लागि कोषको कार्यविधिलाई केलाउनु आवश्यक छ। पहिलो कुरा त सामाजिक सुरक्षा कोषमा जम्मा गरेको रकम जागिर छाडेपछि वा ६० वर्ष पुगेपछि मात्रै एकमुष्ट झिक्न पाउने व्यवस्था छ। अर्थात् सुविधा पाउन उसले ६० वर्षसम्म कुर्नुपर्छ अन्यथा जागिर नै छाड्नुपर्छ। योगदानकर्ताको मृत्यु भएमा उसको पति वा पत्नी जागिरे छ वा कतैबाट पेन्सन पाइरहेको छ भने उसले कोषबाट पेन्सन पाउने अवस्था रहँदैन। अहिलेको अवस्था हेर्दा बैंकका कर्मचारीहरू सबैभन्दा बढी असन्तुष्ट भएको बुँदा नै यही हो। त्यस्तै कोष अन्तर्गतको अर्को व्यवस्था पेन्सन सुरु भएपछि अर्थात् ६० वर्ष पुगेपछि योगदानकर्ताको मृत्यु भएमा उसको पति वा पत्नी जागिर गर्छन् वा पेन्सन लिइरहेका छन् भने त्यस्तो अवस्थामा यो सुविधा पाइँदैन। कार्यविधिको २४(ग) मा पेन्सन पाउन सुरु गरेपछि अर्थात् ६० वर्ष पुगेपछि १८० महिना नपुग्दै अर्थात् ७५ वर्ष उमेरसम्म योगदानकर्ताको मृत्यु भएमा रकम पाउने व्यवस्था छ। जसमा उसको पति वा पत्नीको वैकल्पिक रोजगार नभएको वा पेन्सन पाउने अवस्था नभएमा मात्रै योगदानकर्ताले पाइरहेको निवृत्तिभरणको ५० प्रतिशतले हुन आउने रकम प्रदान हुनेछ भन्ने व्यवस्था गरिएको छ। यसको अर्थ योगदानकर्ताको मृत्यु भएमा उसको पति वा पत्नी जागिरे छ वा कतैबाट पेन्सन पाइरहेको छ भने उसले कोषबाट पेन्सन पाउने अवस्था रहँदैन। अहिलेको अवस्था हेर्दा र सुन्दा बैंकका कर्मचारीहरू सबैभन्दा बढी असन्तुष्ट भएको बुँदा नै यही हो। अर्को कुरा बीचमै सामाजिक सुरक्षा स्थगित हुन सक्ने सम्भावना समेत रहेको छ। कार्यविधिको ३४ नम्बर बुँदामा बीचमै सामाजिक सुरक्षा योजना स्थगित हुन सक्ने व्यवस्था रहेको छ। योजना नै स्थगित भएपछि रकम नपाइने अवस्था आउन सक्ने भएपछि बैंक तथा वित्तीय संस्थाका संगठित कर्मचारीहरू विरोधमा उत्रिनु स्वाभाविक नै हो। साथै कोषमा आबद्ध भएको तीन वर्षपछि मात्रै ८० प्रतिशत रकम सापटी लिन पाउने व्यवस्था छ। यसलाई संशोधन गरी ९० प्रतिशत पुर्याउनुपर्ने मात्र उनीहरूले राखेका छन्। साथै जुनसुकै बेला कर्जा लिन पाउने व्यवस्था हुनुपर्ने उनीहरूले बताइरहेको सुनिन्छ। त्यस्तै कोषले दिने पेन्सन प्रचलित व्याजभन्दा कम हुने र साँवा गुम्ने अवस्था छ भने रोजगार सुरु गरेकै दिनदेखि सामाजिक सुरक्षा कोषमा जम्मा गर्नुपर्ने व्यवस्था छ। अर्को कुरा उनीहरूले कोषको कानुन बमोजिम पाउने सुविधा बैंकबाट पाउने सुविधा भन्दा निकै कम देखिन्छ। त्यसैले पनि उनीहरू आन्दोलित बनेका छन्। बैंकमा बैंकिङ कानुनका आधारमा बैंकले प्रदान गर्ने सुविधा र कोषले दिने सुविधामा धेरै अन्तर छ। जस्तो कि २०५९ सालमा एउटा अधिकृत तह प्रवेश गरेको बैंकको कर्मचारीले अहिलेसम्म काम गरेर अवकाश लिन्छ भने उसले झन्डै एक करोड बराबरको उपदान लिएर निस्किन्छ। तर, सामाजिक सुरक्षा कोषमा सूचीकृत हुन जाँदा पहिलो कुरा उसले रकम पाउन ६० वर्ष उमेर पार गर्नुपर्छ। पार गरिसकेपछि पनि त्यो रकम उसले सिधै निकाल्न पाउँदैन। ६० वर्षको उमेरसम्ममा उसको सामाजिक सुरक्षा कोषमा कति रकम जम्मा भएको छ त्यसलाई १८० ले भाग गरेको रकम उसले प्रत्येक महिना प्राप्त गर्छ। अर्थात् ७५ वर्षसम्म हरेक महिना उसले थोरै थोरै गरेर रकम प्राप्त गर्छ। सामान्य अन्य कुनै कार्यालयको कर्मचारीको हिसाबले हेर्दा त ठिकै पनि होला तर बैंकले सामाजिक सुरक्षा कोषभन्दा धेरै सेवा सुविधा दिन्छ भने। त्यसमा कार्यरत कर्मचारीलाई किन जबरजस्ती योगदानमा आधारित सामाजिक सुरक्षा भत्तामा घिसार्नु ? त्यस विषयमा सरकारले ध्यान पुर्याउन आवश्यक छ। अर्को हिसाबले हेर्ने हो भने बैंक तथा वित्तीय संस्थालाई सामाजिक सुरक्षा कोषमा जानु पर्दैन। बैंक तथा वित्तीय संस्थाहरू नेपाल राष्ट्र बैंकबाट इजाजत प्राप्त गरेर बैंकिङ कारोबार गरिरहेका कम्पनीहरू हुन्। राष्ट्र बैंकले नियमन गर्ने कम्पनीहरू हुन्। श्रम ऐन २०७४ मा भएको व्यवस्थालाई हेर्ने हो भने यस विषयमा प्रष्ट हुन सकिन्छ। श्रम ऐनको दफा १०८ को उपदफा ३ को देहायको खण्ड तर पछि बैंक तथा वित्तीय संस्थाका लागि नेपाल राष्ट्र बैंक र अन्य प्रतिष्ठानको हकमा नियामक निकायले विनियमावली बनाउन बाधा पुर्याएको मानिने छैन भनिएको छ। यस अनुसार बैंकमा श्रम ऐन लागू हुँदैन। बैंक ऐन कानुनले छुट्टै सेवा शर्त उपलब्ध गराएको र नेपाल राष्ट्र बैंकले उपलब्ध गराएको विशेष आर्थिक क्षेत्र र विशेष सुविधा प्रदान गर्ने क्षेत्र भएकाले पनि यो ऐन लागू हुने भन्न सकिन्छ। श्रम ऐनको दफा १८० मा श्रम ऐन नलाग्ने भनेर नेपाली सेना, नेपाल प्रहरी, सशस्त्र प्रहरी बल र राष्ट्रिय अनुसन्धानका सम्बन्धमा यो ऐन लागू हुने छैन भनिएको छ। त्यस्तै निजामती सेवाको हकमा प्रचलित निजामती सेवासम्बन्धी कानुनको व्यवस्था लागू हुनेछ भनिएको छ। उपदफा २ मा हेर्ने हो भने विशेष कानुनद्वारा गठन हुने सेवा र विशेष आर्थिक क्षेत्रको हकमा प्रचलित नेपाल कानुनमा नै सेवाका शर्त र सुविधाहरू उल्लेख भएको रहेछ भने त्यस्तो सेवामा सोही बमोजिम हुनेछ। अब नेपाल सरकारले अत्यावश्यक सेवा क्षेत्र भनेर ऐनमा नै व्यवस्था गरेर बैंक वित्तीय संस्था तथा बीमालाई पनि राखेको छ। नेपाल सरकारको समय समयमा हुने फैसलाले पनि बैंक वित्तीय संस्था र बीमाका क्षेत्रहरूलाई बन्द हड्ताल गर्न नपाइने व्यवस्था गरेको छ। जनतालाई सेवा दिन निरन्तर सुचारु राख्नुपर्ने भनी राजपत्रमा सूचना प्रकाशन गरेको छ। यसरी बुझ्दा बैंक तथा वित्तीय क्षेत्र विषेश आर्थिक क्षेत्रभित्र पर्ने संस्था बुझिन्छ। त्यस्तै विषेश सुविधा प्रदान गर्ने र राष्ट्र बैंकको नियमनभित्र पर्ने, छुट्टै विशेष कानुनद्धारा सेवा सुविधा र शर्त तोकिएका कारण बैंकका कर्मचारीहरूको हकमा श्रम ऐन लागू नहुने र उनीहरू योगदानमा आधारित सामाजिक सुरक्षा ऐन अनिवार्य देखिँदैन।"
तेस्रो भेरियन्टको कोरोना रोकथामको तयारीमा प्रदेश सरकार,"कर्णाली : कर्णाली प्रदेश सरकारका सामाजिक विकासमन्त्री यज्ञबहादुर बुढाक्षेत्रीले तेस्रो भेरियन्टको कोरोना महामारी रोकथामको तयारीमा प्रदेश सरकार लागेको बताएका छन्। कोरोनाको अवस्था र तयारीका विषयमा संवाद समूह सुर्खेतद्वारा आइतबार आयोजित अन्तरक्रियामा मन्त्री बुढाक्षेत्रीले पहिलो र दोस्रो भेरियन्टपश्चात् विश्वमा देखिएको तेस्रो भेरियन्टसहितको कोरोना महामारीको प्रभावबाट कर्णालीका जनतालाई बचाउन प्रदेश सरकार तयारीमा जुटेको बताएका हुन्। 'नागरिकको स्वास्थ्यप्रति गम्भीर रहेको प्रदेश सरकार कोरोना महामारीको दुवै चरण पार गरिसकेपछि तेस्रो भेरियन्टको आवश्यक तयारी जनशक्ति तथा उपकरणको व्यवस्थापनमा प्रदेश सरकार निरन्तर लागिरहेको छ', मन्त्री बुढाक्षेत्रीले भने, 'नागरिकको स्वास्थ्यप्रति हामी गम्भीर छौँ, त्यसैले पनि अहिलेको अवस्थामा पहिलो प्राथमिकतामा स्वास्थ्यलाई राखेका छौँ ।' कोरोना रोकथाम र नियन्त्रणका लागि प्रदेश सरकारले कर्णालीका सबै स्थानीय तहसँग समेत सहकार्य गरेको बताउँदै उनले सामाजिक विकास मन्त्रालयले चौधरी फाउण्डेशनसँगको सहकार्यमा वीरेन्द्रनगर नगर अस्पताल र युएनडिपीको सहकार्यमा मेहेलकुना अस्पतालमा अक्सिजन प्लान्ट स्थापनाको काम अन्तिम चरणमा पुगेको जनाए। कर्णालीका हरेक नागरिकलाई कोरोना खोपको व्यवस्थापन गर्ने प्रतिबद्धता जनाएका मन्त्री बुढाक्षेत्रीले औषधि र जनशक्तिको अभावमा नागरिकले सेवाबाट वञ्चित नहुने भन्दै प्रदेशका विभिन्न नाकामा हेल्प डेस्कसहित आवश्यक जनशक्तिको व्यवस्थापन गरिसकेको बताए।"
गाउँपालिकाद्वारा सबैको निःशुल्क स्वास्थ्य बिमा,"स्याङ्जा : कालीगण्डकी गाउँपालिकाले सबै स्थानीयवासीको स्वास्थ्य बिमा गरिदिने भएको छ। निरोगी कालीगण्डकी कार्यक्रमअन्तर्गत यहाँका नागरिकले निःशुल्क स्वास्थ्य बिमाको सुविधा उपभोग गर्न पाउने भएका हुन्। आर्थिक वर्ष २०८७८९ को नीति तथा कार्यक्रममा समावेश यो कार्यक्रमलाई गाउँसभाले पारित गरेको छ। सोहीबमोजिम ३२ वर्षीया बुद्धिकला दमाईको स्वास्थ्य बिमा गरिएको छ। स्वास्थ्य बिमाबापतको वार्षिक प्रतिपरिवारको १ लाख रुपैयाँ गाउँपालिकाले तिर्ने भएपछि स्थानीयवासी बिमितले पाउने सेवासुबिधा निःशुल्क पाउनेछन्। दलित र एकल महिलाबाट सुरु गरिएको स्वास्थ्य बिमाको सुविधा असोजसम्म सबै परिवारमा पुर्याउने गरी काम अघि बढेको गाउँपालिका अध्यक्ष खिमबहादुर थापाले बताए। गाउँपालिकाका झन्डै ४ हजार ७ सय घरधुरी रहेको र उनीहरूका लागि २ करोड वार्षिक खर्च आउँछ, अध्यक्ष थापाले भने, यो सबै आन्तरिक स्रोतबाट व्यवस्थापन गर्छौं। २०६८ को जनसंख्या विवरणअनुसार यो गाउँपालिकामा २२ हजार ७ सय २५ जना छन्। तर, अहिले झन्डै २८ हजार पुगेको गाउँपालिकाले जनाएकोे छ। स्वास्थ्य बिमाले ५ जनाको परिवारलाई एउटा एकाइ मानेको छ। पाँच जनाभन्दा बढी सदस्य रहेको हकमा प्रतिव्यक्ति थप ७ सय रुपैयाँ थप गर्नुपर्छ। कार्यक्रमअन्तर्गत प्रत्येक नागरिकले सूचीकृत अस्पतालबाट १ लाखसम्मको उपचारका लागि खर्च गर्नुपर्दैन।"
महँगो औषधि,"नयाँ रोग थपिँदै जाँदा नियन्त्रणका लागि औषधिको पनि विकास भइरहेको छ। कोरोना महामारीले विश्वलाईनै गलाएपछि केही देशहरूले खोपको विकास पनि गरे। अहिले तिनै खोप खरिद गरेर नेपालसहितका देशहरूले आफ्ना नागरिकलाई लगाइरहेका छन्। कोरोना नियन्त्रण गर्ने खोपको भने नागरिकले मुल्य तिर्नु परेको छैन। तर, समय अुनुसार थपिदै जाने सर्ने तथा नसर्ने रोगका बिरामीका लागि आवश्यक पर्ने त्यस्ता औषधि छन्, जुन औषधि किनेर प्रयोग गर्नुभन्दा उनीहरू रोग लुकाएरै बस्न चाहन्छन्बाध्य छन्। आर्थिक अवस्था कम्जोर भएका गरिब परिवारले त भएका सबै सम्पत्ति सकेर औषधि प्रयोग गर्दा पनि रोग निको पार्न नसकेका धेरै उदाहरण भेटिन्छ। रोगले धनीगरिब छान्दैन। एकै प्रकृतिका रोग जोसुकैलाई लाग्न सक्छ। जसलाई रोग लागे पनि उपचार पद्धति र औषधि एउटै हुन्छ। तर, अहिले यो अवस्था छैन। पहुँच भएकाले निःशुल्क औषधि र उपचारदेखि शुल्कमा छुट पनि पाउँछन्, जो औषधिको मूल्य तिर्न सक्षम छन्। तर, सामान्य रोगको पनि उपचार र औषधि किन्न नसक्ने गरिब नागरिकको न त पहुँच हुन्छ न त औषधि किन्न सक्ने क्षमता नै। महंगो उपचार सेवा र औषधिका कारण ऊ रोग लुकाएरै आयु छोट्याउन बाध्य हुन्छ। अझै पछिल्लो समय धेरैमा देखिने क्यान्सर रोगका बिरामीले औषधि र उपचार शुल्कको भारी बोक्नै नसक्ने अवस्था छ। एउटै औषधिको २५ करोड रुपैयाँसम्म पर्छ। कोभिडकै उपचारमा प्रयोग हुने औषधि पनि लाखौं मूल्यका छन् जुन सबैको पहुँचमा छैन। कुनै रोग लागे रोगको पहिचान गर्नमै भएका सम्पत्ति सकिन्छ। रोग पहिचान भएपछि आवश्यक पर्ने औषधि र उपचार उनीहरूका लागि आकाशको फल सरह बन्छ। अझै पछिल्लो समय उपचार पद्धति र औषधि महंगो हुँदा यो सबै धान्ने अवस्था धेरै नेपालीमा छैन। स्वदेशमै उत्पादन हुने औषधि हुन् वा विदेशबाट आयात गरिने, सबैमा उत्पादन मूल्यको दाँजोमा १५ गुणा बढी मूल्यसम्ममा बिक्री हुने गरेको छ। औषधिको कालोबजारी र ठगीको चपेटामा पनि तिनै गरिब नागरिक पर्छन्। औषधिको लागत मूल्यमा कति प्रतिशतसम्म थपेर उपभोक्ताका लागि अधिकतम खुद्रा मूल्य निर्धारण गर्ने भन्नेबारे कुनै पनि किसिमको कानुनी व्यवस्था छैन। जसले गर्दा औषधि बिक्रीमा खुलमखुला ठगी हुने गरेको छ। औषधि उत्पादन, बिक्री, वितरण, निकासी, पैठारीलगायतका कार्यको नियमन एवं नियन्त्रण गर्ने निकाय औषधि व्यवस्था विभाग हो। औषधि व्यवस्था ऐन, २०३५ ले परामर्श दिन औषधि परामर्श परिषद्को परिकल्पना पनि गरेको छ। औषधिको अनुसन्धान, विकास र नियन्त्रणसम्बन्धी औषधि सल्लाहकार समिति पनि छ। तर, यस्ता निकायले औषधिमा ठगी र मूल्यवृद्धिलाई अझै नियन्त्रण गर्न सकेको छैन भने नेपालमै उत्पादन गर्नेमा चासो पनि दिएको भेटिँदैन। औषधिमा लेखेको मूल्य हेर्ने र बिक्री गर्न प्रतिबन्ध लगाएकालाई बेलामौका अनुगमन गरेर नियन्त्रण गर्ने बाहेकका उपलब्धि सम्बन्धित निकायको छैन। स्वास्थ्यको क्षेत्रमा कति समस्या छ भन्ने कुरालाई कोरोना महामारीले प्रष्ट देखायो। सरकारी अस्पताल र यसमा जनशक्तिको अवस्था दयनीय हुँदा कोरोना महामारी नियन्त्रण गर्न पनि निजी अस्पतालको भर पर्नुपर्यो। निःशुल्क भनिएका औषधि पनि सर्वसाधारणले पाएनन्। किन्ने औषधिको पनि पाँच गुणा महंगो शुल्क तिर्न नागरिक विवश भए। स्वदेशी कम्पनीको होस् वा विदेशबाट आयातित औषधिको हकमा नै किन नहोस्, प्रोत्साहनका नाममा औषधि प्रस्तावित गर्ने डाक्टर र बिक्री गर्ने होलसेलरदेखि रिटेलरसम्मलाई दिइने अफरले यो समस्याको जरो अझै गाडिँदैछ। डाक्टरलाई विदेश भ्रमण गराउनेदेखि विभिन्न उपहार दिएर औषधि उत्पादकले प्रलोभनमा परेर महँगा औषधि पनि सिफारिस गर्न लगाएका छन्। यस समस्या अझै जटिल बनाएको छ। औषधिलाई सस्तो बनाउन र सर्वसाधारणको उपचार र औषधि खरिदमा पहुँच पुर्याउन धेरै विकल्प छन्। औषधि उत्पादन मूल्य र उपभोक्ताले तिर्ने मूल्यमा देखिएको अत्यधिक अन्तरलाई अध्ययन गरेर बिचौलिया प्रवेशलाई रोक्नुपर्छ। यस्तो अवस्थामा औषधि व्यवस्था विभाग मूल्य नियन्त्रणमा संवेदनशील भए मात्रै पनि आधा समस्या समाधान हुन्छ। औषधि ऐनको दफा २६ ले औषधि व्यवस्था विभागलाई मूल्य निर्धारण गर्ने अधिकार दिएको छ। यसअनुरूपको दायित्व विभागले निर्वाह गर्नुपर्छ। साथै देशमै औषधिको अध्ययन र उत्पादनलाई प्रोत्साहन गर्न सरकारले विषेश योजना ल्याउन जरुरी छ। नत्र, अझै धेरै नेपालीले उपचार र औषधि नपाएर ज्यान गुमाउनु पर्नेछ।"
निर्वाचन आयोगले जसपाको आधिकारिकता टुङ्ग्याउँदै,काठमाडौं : सत्ता समीकरणका दौरानमा दुई समूहमा विभाजन भएको जनता समाजवादी पार्टी (जसपा) ले सोमबार निर्वाचन आयोगबाट आधिकारिकता पाउँदैछ । निर्वाचन आयोगले जसपाको आधिकारिकतासम्बन्धी विवादको टुङ्गो लगाउन आज पार्टीका केन्द्रीय कार्यकारिणी समितिका सदस्यलाई सनाखतका लागि बोलाएको छ । आयोगले जसपाको आधिकारिकता विवाद निरुपणका लागि इजलास गठन गरी यही साउन ७ गते कानूनी बहस सकेर पार्टी एकीकरण बखत संलग्न कागजातसहित उपस्थित हुन आग्रह गरेको थियो । सोहीअनुरुप जसपाका अध्यक्ष उपेन्द्र यादव र अर्का अध्यक्ष महन्थ ठाकुर पक्षका कार्यकारिणी सदस्य सनाखतका लागि आयोगमा बिहान ११ बजे उपस्थिति हुँदैछन् । सनाखतपछि आयोगले आधिकारिकतासम्बन्धी सम्भवतः आजै निर्णय सुनाउनेछ । निर्वाचन आयोगका प्रवक्ता राजकुमार श्रेष्ठले जसपाको विवाद निरुपणका लागि आयोगले नेपाली नागरिकताको प्रमाणपत्रको प्रतिलिपि वा मतदाता परिचयपत्रको प्रतिलिपिसहित बिहान ११ बजे आयोगमा उपस्थिन हुन आग्रह गरेको जानकारी दिए । उपेन्द्र यादव पक्षमा कार्यकारिणी समितिका बहुमत सदस्य भएको दाबी गरिएकाले सोही पक्षले आधिकारिकता पाउने अनुमान गरिएको छ । जसपाका कार्यकारिणी सदस्य मोहम्मद इस्तियाक राइले पार्टी आधिकारिकता लगभग निश्चित भएको र आज कार्यकारिणी सदस्यले सनाखत गरेपछि टुङ्गो लाग्ने बताए । जसपाको ५१ सदस्यीय कार्यकारिणी समिति छ । जसपा २०७७ असार २४ गते निर्वाचन आयोगमा दर्ता भएको थियो । तत्कालीन प्रधानमन्त्री केपी शर्मा ओली नेतृत्वको सरकारमा सत्ता साझेदारी गर्दा जसपा दुई समूहमा विभाजन भएको थियो । ठाकुर पक्ष सरकारमा सहभागी भएको थियो भने यादव पक्ष प्रतिपक्षमा उभिएको थियो । दुवै पक्षले पार्टी आधिकारिकताका लागि दाबी गर्दै आयोगमा गएका थिए । पछिल्लो पटक वर्तमान प्रधानमन्त्री शेरबहादुर देउवाले विश्वासको मत लिँदा दुवै पक्षले पक्षमा मतदान गर्ने निर्णय गरेका थिए । यादव पक्षले सरकारमा सहभागिता जनाउने निश्चित भइसकेको छ । यसैबीच आयोगको निर्णयअघि अध्यक्ष ठाकुरले आधिकारिकता र पार्टी विभाजन रोक्न माग गर्दै सर्वोच्चमा रिट दायर गरेका थिए । उक्त रिटमाथि आइतबार सर्वोच्चले अन्तरिम आदेश दिन अस्वीकार गर्दै साउन १५ गते दुवै पक्षलाई छलफलका लागि बलाउने आदेश दिएको थियो ।
कांग्रेसमा क्रियाशील सदस्यताको किचलो : केन्द्रीय कार्यालयमा धर्नै धर्ना,"काठमाडौं : बारा कांग्रेसका सभापति जयचन्द्र चौरसिया केन्द्रीय कार्यालय परिसर सानेपामा टेन्ट गाडेर धर्नारत छन्। उनको माग छ पार्टी कार्यालयको मुख्य ढोकामा धर्नामा बसेका बाराकै अर्को पक्षका कांग्रेस नेताहरूले राखेका माग पार्टीले खारेज गर्नुपर्यो। केन्द्रीय कार्यालयको निर्देशनअनुसार पार्टीको विधान, निर्देशन र प्रक्रिया पूरा गरी क्रियाशील सदस्यको टुंगो लगाएर केन्द्रमा नामावली पठाएको चौरसियाको दाबी छ। तर, पूर्वसभासद लालबाबु सिंहलगायत नेता जिल्ला सभापति चौरसिया र क्षेत्रीय सभापतिहरूले एकलौटी रूपमा क्रियाशील सदस्यको नामावली केन्द्रमा पठाएको भन्दै उक्त नामावली खारेजीको माग गर्दै १४ दिनदेखि धर्नामा छन्। सभापति चौरसिया वडा, गाउँनगरपालिका, क्षेत्रीय समिति, प्रदेश समिति र जिल्ला समितिले अनुमोदन गरेर सबै प्रक्रिया पूरा गरी केन्द्रमा नामावली पठाइएको दाबी गर्छन्। हामीले थारु, मुस्लिम, दलित, महिला सबैलाई समेटेर समावेशी सिद्धान्तअनुसार वडाबाट सिफारिस भएर आएका नामहरू सबै प्रक्रिया पूरा गरेर केन्द्रमा पठाएका हाैँ, चौरसिया भन्छन्, जजसको नाम सिफारिस गरेर पठाएका छांै, तिनीहरूलाई सदस्यता नदिने हो भने जिल्लामा पार्टीको अवस्था के होला ? पूर्वसभासद सिंह भने क्षेत्रीय सभापति र जिल्ला सभापतिले आफ्नो पक्षका कार्यकर्ताको नाम एकलौटी रूपमा केन्द्रमा सिफारिस गरेको आरोप लगाउँछन्। बारा ४ नम्बर क्षेत्रीय सभापति सुनीलकुमार गुप्ता भने तीन क्षेत्रीय सभापति, प्रदेश सभापति र जिल्ला सभापतिको सहमति र सहकार्यमा सबै प्रक्रिया पूरा गरेर केन्द्रमा नाम सिफारिस गरिएको दाबी गर्छन्। बारा निर्वाचन क्षेत्र नम्बर ४ का महाधिवेशन प्रतिनिधि जयनारायण यादव जिल्लाले पठाएको नामावलीको पोको खोलेर केन्द्रीय छानबिन समितिले सत्यतथ्य बाहिर ल्याइदिनुपर्ने बताउँछन्। उजुरीको बहाना बनाएर पार्टीको १४ औं महाधिवेशनमा बारा जिल्लालाई छुटाउने षड्यन्त्र भइरहेको छ, यादव भन्छन्, केन्द्रीय छानबिन समितिले जिल्लाको सिफारिस हेर्नुपर्छ। प्रक्रिया पुगेका नाम सदर गरोस्, प्रक्रिया पुगेका छैनन् भने बदर गरेर चाँडो निकास देओस्। बारामा चौरसियासहित २ जना केन्द्रीय सदस्य र तीन क्षेत्रीय सभापति पार्टी सभापति शेरबहादुर देउवा पक्षधर छन्। पूर्वसभासद सिंहलगायत नेता रामचन्द्र पौडेल पक्षीय छन्। चौरसिया कोल्हवी नगरपालिकाका१३ वटा वडाबाट सिधै केन्द्रमा नाम सिफारिस गरिएको भन्दै पार्टी विधान र प्रक्रियाविपरीत आएका सिफारिस खारेज हुनुपर्ने बताउँछन। सांसद उमाकान्त चौधरीले वडा, गाउँ, क्षेत्र र जिल्ला समितिबाट कुनै निर्णय नगराई १३ वडाबाट सिधै केन्द्रमा नाम सिफारिस गरेको सभापति चौरसिया पक्षधर नेताहरूको दाबी छ। कांग्रेस केन्द्रीय कार्यालयको मुख्य ढोकामा पूर्वराष्ट्रपति रामवरण यादवका छोरा डा चन्द्रमोहन यादव पनि धर्नामा बसेको ८ दिन भयो। पार्टी विधान, नियमावलीविपरीत क्रियाशील सदस्यता वितरण गरिएको डा यादवलगायत नेता, कार्यकर्ताको दाबी छ। कांग्रेसको १४ औं महाधिवेशनको संघारमा केन्द्रीय कार्यालय भने धर्नास्थल बनेको छ। मुख्य गेटदेखि कार्यालय परिसर बारा, रौतहट, धनुषा, सर्लाहीलगायत जिल्लाका नेता, कार्यकर्ताको अनशन र धर्नाले भरिभराउ छ। केन्द्रीय नेताहरू धर्नास्थल पुग्ने र आआफ्ना पक्षका धर्नाकारीका मागमा ऐक्यबद्धता जनाउने काम हरेक दिनजसो हुने गरेको छ। कांग्रेसमा क्रियाशील सदस्यता वितरणको मुद्दा यति गम्भीर बनेको छ कि छानबिन समितिका सदस्य श्याम घिमिरेलाई कार्यकर्ताले कुटपिट नै गरेका थिए। केन्द्रीय सदस्य घिमिरेमाथि कुटपिट गर्ने सिन्धुपाल्चोक कांग्रेसका कार्यकर्तामाथि कारबाही पनि भइसकेको छ। अन्य पार्टीबाट कांग्रेसमा आएकाहरूलाई क्रियाशील सदस्यता दिने कि नदिने भन्नेमा धेरै विवाद रहेको नेताहरू बताउँछन्। क्रियाशील नटुंगिदा वडा अधिवेशन स्थगित क्रियाशील सदस्यहरूको टुंगो नलाग्दा कांग्रेसले साउन १२ गते पूर्वनिर्धारित सबै जिल्लाका वडा अधिवेशन स्थगन गरेको छ। क्रियाशील सदस्यहरूको नै टुंगो लाग्न नसकेपछि सभापति देउवाको अध्यक्षतामा बसेको पदाधिकारी र पूर्वपदाधिकारीको शुक्रबारको बैठकले देभभरका वडा अधिवेशन स्थगन गर्ने निर्णय गरेको थियो। केन्द्रीय सदस्य रमेश लेखक संयोजकत्वको क्रियाशील सदस्यता छानबिन समितिले सभापति देउवालाई क्रियाशील सदस्यहरूको नामावली बुझाउनुपर्नेछ। देउवाले केन्द्रीय निर्वाचन समिति र उक्त समितिले अन्तिम नामावली सम्बन्धित वडामा पठाएपछि मात्र वडा अधिवेशनहरू हुनेछन्। ६ हजार ७ सय ४३ वडा अधिवेशन गर्न पूर्वनिर्धारित समय अपुग भएको कांग्रेसले जनाएको छ। कांग्रेस प्रवक्ता विश्वप्रकाश शर्मा स्थगित वडा अधिवेशन अब कहिले गर्ने भन्ने टुंगो लागि नसकेको बताउँछन्। वडा अधिवेशनको मिति पर धकेलिँदा क्षेत्र र जिल्ला अधिवेशनहरू तोकिएकै मितिमा सम्पन्न हुनेमा आशंका पैदा भएका छन्। कांग्रेसले भदौ १६ देखि १९ सम्म १४ औं महाधिवेशनको मिति तोकेको छ।"
विकासमा आधुनिक कूटनीति,"मुलुक निर्माणका लागि घरेलु र बाह्य दुवै क्षेत्रको योगदान अपरिहार्य छ साथै मुलुकको स्वतन्त्रता पनि छिमेकी मुलुक चीनले नेपाल प्रतिको व्यापारिक लक्ष्य पूरा गर्ने नीति भिजिवल बनाउनु र भारतको दक्षिण एसियाली क्षेत्रीय विकास नीतिलाई प्राथमिकतामा राख्नु नेपालको विकास कुटनीतिकका निम्ति अवसर मान्न सकिन्छ। पोष्ट मोर्डनिज्मका विद्धान् अर्नोल्डले कुनै एक युनिभर्सल सत्यलाई इन्कार गरेजस्तै विश्वको आर्थिक राजनीतिक ध्रुवीकरण बदलिएको अवश्य हो। वायोपोलार विश्वबाट युनिपोलार विश्वमा ध्रुवीकरण भएपश्चात विश्व कुटनीतिमा परिवर्तन आयो। १९९० को दशकपछि विश्वमा आएको परिवर्तनले आर्थिक, राजनीतिक र वैचारिक स्तरमा नेपाल जस्ता विकासन्मुख राष्ट्र र यसको कुटनीतिक सम्बन्ध र विकासलाई भिन्न ढंगले असर गर्यो। नेपालको कुटनीतिक सम्बन्धलाई विकास र सम्वृद्धशाली बनाउन भूराजनीतिक अवस्था ट्रान्जिट इकोनमी, चाइनीज पर्यटक, डायस्पोरिक क्षेत्रको ज्ञान, विज्ञान, प्रविधि, सीप, पँुजी, लगानी, व्यापारको साझेदार नीति राष्ट्रिय हितको पक्षमा पुनव्र्याख्या र समयअनुकूल बनाउन सक्नु नै आजको आवश्यकता हो। आधुनिक कुटनीतिले नयाँ विश्व परिवेशमा उत्पन्न नयाँ प्रश्नहरूको जवाफ अझ उन्नत र वैज्ञानिक रूपले खोज्छ। नयाँ प्रश्नको पुरानो जवाफले हाम्रा कुटनीतिक सम्बन्धहरू विकासको आधारमा स्थापित हुन सक्दैन। आधुनिक कुटनीतिले नयाँ विश्व परिवेशमा उत्पन्न नयाँ प्रश्नहरूको जवाफ अझ उन्नत र वैज्ञानिक रूपले खोज्छ। नयाँ प्रश्नको पुरानो जवाफले हाम्रा कुटनीतिक सम्बन्धहरू विकासको आधारमा स्थापित हुन सक्दैन। घरेलु राजनीति र कुटनीतिमा यसको प्रभाव कुटनीतिक क्षेत्रलाई अति धेरै महत्व राख्ने गरी नेपालको संसदीय इतिहासमा २०७७ जेष्ठ ३१ गते लिपुलेक, लिम्पियाधुरा र कालापानी भूभागलाई नेपालको नक्सामा अंकित गर्नका लागि संविधान संशोधन गर्न सबै राजनीतिक दलहरूको राष्ट्रिय सहमतीसहितको एकताले ल्याएको तरंग उत्साह र उमंग अहिले पनि सम्झन योग्य छ। हरेक नेपाली नागरिकले आफ्नो राष्ट्रको पक्षमा देखाएको ऐक्यवद्धता राष्ट्रिय चरित्र निर्माण गर्ने दिशातर्फ उन्मुख थियो। नेपालको राष्ट्रियताको पक्षमा प्रस्तुत भएको यो भावनालाई संस्थागत र स्थापित गर्न सकेको भए राष्ट्रिय चरित्र निर्माणमा कोशेढुंगा सावित हुन सक्थ्यो। विडम्वना मुलुकको राजनीतिक कोर्षले फरक मोड लिन पुग्यो आज राजनीतिक दल भित्रको बेमेल र पार्टीहरूको कमजोर उपस्थितिले बैदेशिक कुटनीति कमजोर भएको अनुभूति भएको छ। फलस्वरूप आज कोभिड १९ को दोस्रो लहरबाट मुलुक आक्रान्त भइरहेको बेलामा नागरिकहरूले खोप लगाउन पाउने सुविधा घरेलु अस्थिर राजनीतिक परिदृश्य जिम्मेवार बनेको छ। हाम्रो कुटनीतिक मर्यादा सदावहार आवश्यक हुन्छ भन्ने आज बिर्सन्छौं र भोलि आशा गर्छौं। विगतमा अरूप्रति गरेको व्यवहार र अभिव्यक्ति बिर्सन्छौं। कुटनीतिक मर्यादाका लागि औपचारिकअनौपचारिक रूपमा सरकार पक्ष जिम्मेवार हुनैपर्छ, साथै कुटनीतिमा सफ्ट पावर र हार्ड पावर दुवै शक्तिशाली हुन्छ भन्ने विश्व कुटनीतिले प्रदर्शन गरेकै छ। राज्यका अन्य पक्षजस्तै गैरसरकारी क्षेत्र पनि कुटनीतिका निम्ति उत्तिकै जिम्मेवार हुन्छ। पछिल्लो समयमा खोप कुटनीति हाम्रो उग्रवादी चरित्र कमजोर कुटनीतिक सम्बन्धले समयमा सफल हुन सकेन जुन तपाई हाम्रो सामु जगजाहेर छ। यद्यपि पछिल्लो समयमा खोप कुटनीतिक असफल हँुदै आएको खबरले सकारात्मक संदेश दिएको छ। परम्परागत भर्सेज आधुनिक कुटनीति दोस्रो विश्वयुद्धपश्चात परम्परागत कुटनीतिले शान्तिलाई स्थापित गर्न खोजेको थियो। किनभने तत्कालीन समय युद्धलाई शान्तिमा रूपान्तरण गर्नु नै प्राथमिकतामा थियो। विगतका कुटनीति साझेदारी भन्दा अनुग्रहमा आधारित थियो। आधुनिक कुटनीतिले ठूला राष्ट्र र साना राष्ट्रबीचको दुरी र असमान चालचलन, व्यवहार सन्धिसम्झौता, अनुदान, सहयोगलाई समानताको आधारमा व्याख्या गर्यो। यसमा वहुविषय, बहुतह, बहुसंरचनामा कुटनीति प्रभावको स्पष्टता खोज्न सुरु गर्यो। परम्परागत कुटनीति एक पार्टी एक संस्था, एक व्यक्ति, केन्द्रित कुटनीतिक सम्बन्ध थियो भने आधुनिक कुटनीतिले हरेक संम्भावना र राज्यका हरेक संस्थासँग अन्तरक्रियात्मक सम्बन्धको माग गर्दछ। आर्थिक कुटनीति नेपालमा हुने उत्पादनलाई बजारको अभाव रही उत्पादनमा लगानी गर्न रुची नराख्ने र उत्पादन भएका वस्तुलाई पनि बजारीकरण गर्न नसकेको सुनिँदै आएको छ। अन्तर्राष्ट्रिय बजारीकरणका लागि आर्थिक कुटनीतिलाई रणनीतिक औजार बनाएर उत्पादन गर्न सक्यो भने यसले नाफा दिन सक्छ। अन्तर्राष्ट्रिय स्तरका लगानीसँगको सहकार्यमा स्थानीयस्तरसँगको समन्वयमा मुलुकलाई औद्योगीकरणतर्फ उन्मुख नीतिलाई आर्थिक कुटनीति सफल औजार बन्न सक्दछ। वर्तमान समयमा हरेक मुलुकको साझेदारी व्यापार प्रर्वद्धनबाट मात्र समुन्नत राष्ट्र बनेका धेरै उदाहरण छन्। अमेरिका र चीनको राजनीतिक र आर्थिक व्यापार सबै विषयमा प्रतिस्पर्धा र एक अर्कोको तिब्र आलोचनाका बाबजुद पनि व्यापारिक साझेदारीमा उत्तिकै लगानी, नाफा गर्दै आर्थिक कुटनीतिलाई सबल बनाए। सन् १९७८ मा देङसियाओ पिङले चीनको औद्योगिकीकरणका लागि अमेरिका र युरोपका मोडल, प्रविधि र सीपलाई चीनको आवश्यकताअनुसार प्रयोग गरेका उदाहरण प्रशस्त छन्। तत्कालीन चीनमा समेत आर्थिक कुटनीतिको प्रशस्त प्रयोग भएको पाइन्छ। नेपाल कृषिअर्थतन्त्रमा आधारित मुलुक भनिए पनि कृषिको औद्योगिकीकरणको स्मार्ट योजना, व्यापारिक नाफा र मानवीय आवश्यकतासहित बन्न सकेको छैन। संसारमा धेरै मुलुकमध्ये जापानको कृषिलाई खासगरी किसान केन्द्रित योजनाले नै सफल अर्थतन्त्र भएको मुलुकमा रूपान्तरण गरेको थियो। कृषि क्षेत्र यस्तो क्षेत्र हो, जुन हरपल संसारभर मानवीय आवश्यकताका लागि आवश्यक छ। यसले तत्काल उत्पादन, मूल्य, नाफा प्रदान गर्न सक्दछ तर यसको आधुनिकीकरण र बजारीकरणको आवश्यकता छ। यसका लागि आर्थिक कुटनीतिको दायरालाई फराकिलो पार्न सकियो भने उपयोगी बन्न सक्दछ। नेपालको कुटनीतिक क्षेत्रको चुनौती नेपालको राजनीतिक अस्थिरता कुटनीतिक क्षेत्रको एउटा महत्वपूर्ण चुनौती हो। सरकार बारम्बार परिर्वतन, लगानीका लागि विश्वसनीय र उचित वातावरण नहुनु र आर्थिक सरोकारका विषयहरूमा राजनीतिकरण हुनु थप चुनौतीको रूपमा देखिएको छ। सरकारले पालना गर्नु पर्ने आथिक नीति, विदेश नीति दिगो बनाउन नसक्नु पनि चुनौतीको रूपमा देखिन्छ। विदेश नीति, आर्थिक नीतिबीच सम्बन्ध र सहकार्य नहुनु र नयाँ नीति निर्माण बन्न नसक्नु पनि चुनौतीको रूपमा देखिन्छ। कुटनीति बहुआयामिक विषय र क्षेत्र समेटिएको विधा हो। कुनै अर्को देशसँग राज्यको हरक्षेत्र सम्बन्ध विस्तार गर्ने प्रक्रिया हो। विश्वको कुटनीति, आर्थिक नीति र यसका प्रभावहरूमा बढी केन्द्रित भइरहेको वर्तमान परिवेशमा नेपालले पनि नीतिगत रूपमा सुस्पष्टता प्रदान गर्न सक्नुपर्छ। कतिपय अवस्थामा नीतिगत अवस्थालाई समय सान्दर्भिक रूपमा प्रमाणित गर्न नसक्दा पनि चुनैतीहरू देखिएका छन्। कुटनीतिक नियोगका लागि नियुक्त गरिने राजदूतहरूको नियुक्तिका आधारहरू आर्थिक तथा कुटनीतिक क्षेत्रको ज्ञान सीप भएको व्यक्तिको छनौट नहुनु अर्को चुनौति हो। कुटनीतिक सम्बन्ध स्थापनाका लागि प्रतिनिधित्व गर्ने राजदूत नियुक्ति गर्ने विषय संवेदनशील हो। यस प्रक्रियामा व्यक्तिभन्दा राज्यको प्रतिनिधिका रूपमा उपस्थित हुनुपर्ने भएकाले सम्बन्धित ज्ञान, सीप र कला अपरिहार्य क्षमता हुनुपर्छ। स्वदेशको निजी क्षेत्र र विदेशको निजी क्षेत्रसँगको सहकार्य र नीतिगत व्यवस्था र अध्ययन तथा अनुसन्धानको कमि हुनुु चुनौतिको रूपमा देखिन्छ। कुटनीतिक क्षेत्रका उपलब्धि कुटनीतिक क्षेत्रको पहलका कारण नेपाल टुरिष्ट डेस्टिेनेसनको रूपमा विकसित भएको छ। विश्वभर नेपालका विशिष्टता र सुन्दरताको बारेमा प्रचारप्रसार हुनु महत्वपूर्ण पक्ष हो। बिभिन्न संयुक्त लगानीमा वृद्धि भइरहेको परिस्थितिले भविष्य आशावादी देखिन्छ। वैदेशिक रोजगारीमा वृद्धि हँुदै नेपालको अर्थतन्त्रको खम्बाको रूपमा रेमिटेन्स भित्रनुलाई सकारात्मक मान्न सकिन्छ। यद्यपि वैदेशिक रोजगारीलाई अस्थायी रणनीतिको रूपमा लिन सकिन्छ। विदेशमा रहेका कुटनीतिक नियोगबाट नेपालीहरूको पीरमर्का र अप्ठ्यारोमा कुटनीतिक पहल र प्रयास नै प्रमुख उपलब्धि हो। त्यसैले नेपालीले नियोगबाट प्राप्त गरेको अभिभावकत्व प्रशंंसनीय छ। वर्तमान परिस्थतिमा अन्तर्राष्ट्रिय मञ्चहरूमा नेपालको उपस्थितिसमेत उल्लेखनीय रहँदै आएको छ। जुन नेपालीका निम्ति गर्व गर्न लायक छ। नेपालको पुनर्निर्माणको प्रक्रियामा दातृसंस्थाहरूको अर्थपूर्ण र ठूलो आर्थिक सहयोग र प्रतिवद्धता पनि कुटनीतिक क्षेत्रको सफलता मान्न सकिन्छ। यद्यपि उपलब्धिहरू प्रर्याप्त छैनन्। प्राप्त उपलब्धिलाई रक्षा गर्दै थप उपलब्धिका लागि पहल कदमी आवश्यक छ। निष्कर्ष मुलुक निर्माणका लागि घरेलु र बाह्य दुवै क्षेत्रको योगदान अपरिहार्य हुन्छ। कुनै पनि मुलुकको स्वतन्त्रता महत्वपूर्ण पक्ष हो। मुलुकको राष्ट्रिय हितलाई प्रमुख सिद्धान्तको रूपमा अंगीकार गर्दैं कुटनीतिक पहल र प्रयासलाई जारी गर्नुपर्ने आवश्यकता छ। घरेलु सामाजिक, आर्थिक, राजनीतिक सांस्कृतिक पक्ष बलियो बनाउन र राष्ट्रिय एकता कायम गर्न सकियो भने मात्र बलियो कुटनीति स्थापित गर्न सकिन्छ।"
जो पनि डाक्टर !,"अनिल ढकालचितवन, सीताराम गुरागाईंताप्लेजुङ, भरत खड्काउदयपुर चितवनको राप्ती नगरपालिका१२ स्थित यौरालीटारमा लोथर स्वास्थ्य चौकी छ। बिरामी त्यति नजाने भएकाले सुनसान प्रायः हुन्छ। तर, त्यही स्वास्थ्य चौकीबाट सय मिटर दूरीमा रहेको मेडिकलमा जँचाउन पालो पर्खिनुपर्छ। मेडिकलमा बिहीबार पनि एक जना व्यक्ति स्टेस्थोस्कोप लिएर बिरामी जाँचिरहेका थिए। उनी भनिरहेका थिए छाती हल्का खराब छ, यो एन्टिबायोटिक हो। यहाँसम्म पानी हालेर हल्लाएर खुवाउनु ठीक हुन्छ। बिरामीका आफन्त उनलाई डाक्टर ठानिरहेका थिए। तर, उनी त स्वास्थ्य चौकीकै कार्यालय सहायक कृष्णबहादुर तामाङ पो रहेछन्। बिरामी र उनीहरूका आफन्त कार्यालय सहायक तामाङलाई डाक्टर ठानेर आफ्ना स्वास्थ्य समस्या सुनाइरहेका थिए। तामाङ सेवाग्राहीका कुरा सुन्थे अनि बिरामी जाँच्थे। तामाङले बिरामी जाँच्ने मात्रै होइन, औषधि पनि दिने रहेछन्। यसबारे उनले भने, पढाइ त ८ कक्षा हो। मैले २०५१ सालदेखि स्वास्थ्य चौकीमा काम गरेँ। त्यहाँ सरहरूले सिकाएर बिरामी जाँच्न जानेको हुँ। मैले जाँचेर धेरैलाई ठीक बनाएको छु। स्वास्थ्य चौकीमा लामो समय काम गरेको आधारमा आफूलाई अनुभव भएको उनले बताए। निमोनिया, रुघाखोकी, ज्वरोका बिरामी निको पार्ने गरेको उनको भनाइ छ। रुघाखोकी, ज्वरो, निमोनिया, पखालाको उपचार मैले गर्छु। यो बाहेकका बिरामीलाई मैले सकिनँ भने सरलाई बोलाउने अनि उहाँहरूले रिफर गर्दिनुहुन्छ, उनले भने, हामी पालैपालो आएर चलाउँछौं। अहिले स्वास्थ्य चौकीमा दुई जना मात्रै भएकाले मलाई पठाउनुभएको हो। खासमा उनको काम बिहान स्वास्थ्यचौकी खोल्ने, सरसफाइ गर्ने र पानी भर्ने हो। त्यसपछि अर्को ड्युटी रहेछ, मेडिकलमा गएर बिरामी जाँच्ने। स्वास्थ्य चौकीकै कर्मचारीले उनलाई त्यता पठाउँछन्। मेडिकलमा बिरामी आएको खबर आउनासाथ उनी दौडिहाल्छन्। जँचाउन पुग्नेहरूलाई उनी डाक्टर हुन् कि पियन भन्ने थाहा हुँदैन। बिरामीसँग सोधपुछ गरेर अनुमानका भरमा औषधि दिन्छन्। स्वास्थ्य चौकीमा गए पनि औषधि लिन फेरि आउनुपर्ने भएकाले सोझै मेडिकल आएको बिरामीका आफन्त बताउँछन्। त्यहाँ गए पनि यही पठाउँछन्, ज्वरो आएको छोरालाई जँचाउन दुई घण्टा हिँडेर आएका राम प्रजाले भने, सबै औषधि यही लिन आउने भएप्छि त्यहाँ नगएको। उनले स्वास्थ्यकर्मीसँग मिलेर उक्त मेडिकल सञ्चालन गरेको खुलेको छ। मेडिकलमा तामाङसहित स्वास्थ्यचौकीका इन्चार्ज महेश भट्टराई, अहेव समीक्षा श्रेष्ठ, सिनियर अनमी सुनिता गुरुङ, अनमी सुस्मिता थापाको लगानी रहेछ। तामाङले दिनभर मेडिकलको व्यापार बढाउँछन्। हरेक महिना आएको नाफा बराबर बाँड्छन्। उनले आफ्नै घरमा मेडिकल राखेका छन्। त्यसबापत उनले घर भाडा लिँदैनन्। पालो लगाएर मेडिकलमा बिरामी जाँच्छन्। अहेव श्रेष्ठले एक जनाले १० हजार रुपैयाँ लगानी गरेको बताइन्। उनीहरूले बिरामीलाई सकेसम्म मेडिकलमा बोलाउँछन्। स्वास्थ्य चौकीमा जानेहरूलाई बिरामी पुर्जी पनि दिँदैनन्। कागजको टुक्रामा औषधिको नाम मात्रै लेखेर औषधि किन्न पठाउने गरेको पाइएको छ। अहेव श्रेष्ठले चेपाङहरूले च्यातेर फाल्ने हुनाले बिरामी पुर्जा नदिएको बताइन्। यहाँबाट मेडिकलसम्म पुग्दा च्यातिहाल्छन् भनेर पुर्जा नदिएको, उनले भनिन्, औषधी लिने त हो। त्यसैले चिटमा औषधीको नाम लेखेर दिन्छौं। यसअघि आउनेहरूले यही गरेको भएर आफूहरूले यस्तै गरेको उनले बताइन्। पूर्वपश्चिम राजमार्गको भण्डाराबाट करिब ३५ किलोमिटर उत्तरतर्फ पर्छ यौरालीटार। राप्ती नगरपालिकाका वडा नम्बर १२ र १३ चितवन जिल्लाकै विकट भेग हुन्। छिमेकी जिल्ला मकवानपुरको राकसिराङबाट पनि बिरामी उपचारका लागि यहाँ आउँछन। पियनसँग स्वास्थ्य जाँच गराएर फर्किन्छन्। अधिंकाश चेपाङको बसोबास भएको क्षेत्रमा स्वास्थ्यकर्मीले ठगी धन्दा चलाउँदै आएको देखिन्छ। स्वास्थ्य चौकीमा मुस्किलले १० जना पुग्छन्। त्यसको दोब्बरभन्दा बढी मेडिकल जान्छन्। स्वास्थ्य चौकी आएका बिरामीलाई स्वास्थ्यकर्मीले नै मेडिकल पठाउँछन्। सबै औषधि स्वास्थ्य चौकीमा पाइँदैन पनि। केही बाहिर किन्नुपर्छ। यौरालीटारको मेडिकलमा नगए गाडी चढेर दुई घण्टामा भण्डारा पुग्नुपर्छ। यसको मौका छोपेर दर्ता नै नगरी औषधि पसल चलाइरहेका छन्। यसको नियमन हुन सकेको छैन। स्वास्थ्य चौकीका इन्चार्ज भट्टराईले सुरुमा कुरा लुकाउन खोजे। तर, प्रमाण नै देखाएपछि आफूहरूले लगानी गरेर बिनादर्ता सञ्चालन गरेको भट्टराईले स्वीकार गरे। तर, पियनले बिरामी जाँच गरेको कुरा उनले स्वीकार गरेनन्। हामीले दिएको प्रेस्क्रिप्सनअनुसार औषधि दिने हो। बिरामीले दर्ता नगरी औषधि मागे भने सामान्य चिटमा लेखेर दिन त पर्यो नि, भट्टराईले भने, कतिपय कुरा तपाईंले भनेको कुरा सत्य होला। म त्यहाँ जानुभन्दा अघि पनि त्यसरी नै चलेको रहेछ, हामीले पनि चलाएका हौ। स्वास्थ्य चौकीमा बिरामीको उपचार गर्न सुविधासम्पन्न भवन छ। विद्युत् अभावमा ल्याब सञ्चालन गरिएको छैन। भौतिक पूर्वाधार भए पनि उपकरण पर्याप्त छैन। राप्ती नगरपालिका प्रमुख प्रभा बरालले यो विषयमा छानबिन गर्ने बताइन्। मेडिकल दर्ता नगरी चलाउनु र स्वास्थ्यकर्मीको काम कार्यालय सहायकले गर्नु दुवै गलत हुन्, बरालले भनिन्, तपाईंहरू प्रमाणसहित आएको कुरालाई हामी बुझेर अघि बढ्छौं। यसलाई सामान्य रूपमा लिँदैनौं। डाक्टर पाउनै मुस्किल ताप्लेजुङको मैवाखोला गाउँपालिकास्थित तेम्बे प्राथमिक स्वास्थ्य केन्द्र तीन वर्षदेखि डाक्टरविहीन छ। यहाँको स्वास्थ्य सेवा एचए, अहेव र अनमीका भरमा चलिरहेको छ। डाक्टर नहुँदा सामान्य बिरामी पर्दा पनि जिल्ला अस्पताल र तराईका अस्पताल जानुपर्ने बाध्यता छ। रेडियोलोजी एक्सरे, ल्याब र यूएसजी, शल्यक्रियासहितको प्रसूति सेवा प्रदान गर्नुपर्नेमा स्थानीयले आधारभूत सेवा नै पाउन मुस्किल छ। कोरोना महामारीले आक्रान्त बनाइरहेका बेला पनि गाउँपालिकाले डाक्टरको व्यवस्था गर्न नसकेको स्थानीय बिमला लिम्बूले बताइन्। कोरोनाको सामान्य लक्षण देखिँदा पनि स्वास्थ्य परीक्षणका लागि महँगो रकम तिरेर बाहिर जानुपरेको छ, लिम्बूले भनिन्, प्राथमिक स्वास्थ्य केन्द्र नाम मात्रैको भयो। कोरोनाका बिरामी र सुत्केरी, गर्भवतीलाई धेरै समस्या भइरहेको उनले सुनाइन्। शवको पोस्टमार्टमका लागि पनि सदरमुकाम पुग्नुपरिरहेको अर्का स्थानीय किरण लिम्बूले सुनाए। पटकपटक प्रयास गर्दा पनि डाक्टर राख्न नसकिएको मैवाखोला२ का वडाध्यक्ष सुरेन्द्र लिम्बूले बताए। मैले सकेजति प्रयास गरेँ। तर, गाउँपालिकाले साथ नदिएपछि सकिनँ, वडाध्यक्ष लिम्बूले भने। गाउँपालिकाले नै डाक्टर ल्याउन चासो नदेखाएको उनको गुनासो थियो। सिदिङ्वा र मिक्वाखोला गाउँपालिकाले पनि कोभिड अस्पतालमा डाक्टर राख्न सकेका छैनन्। नर्सका भरमा अस्पताल सञ्चालन गर्नुपर्ने अवस्था छ। डाक्टर भेट्न सदरमुकाम फुङलिङ आइपुग्नुपर्छ। सिरिजंघा, आठराई त्रिवेणी, पाथीभरा याङ्वरक, मेरिङ्देन र फक्ताङलुङ गाउँपालिकाले भने पाँचपटक विज्ञापन खुलाएर डाक्टर राखेका छन्। तलब स्केलमा मासिक ५० हजार रुपैयाँ र प्रोत्साहन भत्तासमेत थपेर डाक्टर राखेको आठराई त्रिवेणीका अध्यक्ष विश्वनाथ सिटौलाले बताए। जिल्ला अस्पतालसहित ताप्लेजुङमा ५३ स्वास्थ्य संस्था छन्। अधिकांशमा करारका स्वास्थ्यकर्मी कार्यरत छन्। दुर्गम भन्दै स्थायीमा आउन नमानेपछि करारमा राखेर काम चलाइरहेका छौं, सिटौलाले भने, सर्वसाधारणले उपचारका लागि राम्रा डाक्टर भेट्न सदरमुकाम पुग्नुपर्ने अवस्था छ। यस्तै, प्रशासनिक हिसाबले उदयपुर जिल्ला क श्रेणीमा छ। तर, स्वास्थ्य सेवा भने निकै कमजोर छ। ५ बिघा क्षेत्रफल ओगटेको १५ बेडको जिल्ला अस्पताल स्थापनाको ३२ वर्षपछि २०७० सालमा तत्कालीन मन्त्रिपरिषद्को निर्णयबाट ५० बेडमा परिणत भयो। क्षमता वृद्धिसँगै आवश्यक जनशक्तिका लागि दरबन्दी सिर्जना गरे पनि मन्त्रालय र विभागले दक्ष प्राविधिक कर्मचारी पठाउन नसक्दा अस्पतालको विशेषज्ञ सेवा प्रभावकारी हुन नसकेको कर्मचारीले बताए। अस्पतालमा ११ औं तह प्रमुख कन्सल्टेन्ट १, विशेषज्ञ ९, मेडिकल अफिसर ४ र अन्य प्राविधिक र कर्मचारी गरी ५९ जनाको दरबन्दी रहेको अस्पतालका सूचना अधिकारी विर्षबहादुर खत्रीले बताए। उनका अनुसार दरबन्दी धेरै भए पनि अस्पतालमा स्थायी नियुक्तिका विशेषज्ञ हालसम्म एकै जना पनि छैनन्। विशेषज्ञ चिकित्सक नआएपछि अध्ययन सकेर प्राक्टिकल (सिकाई अभ्यास) गर्न आएका दुई जना विशेषज्ञ चिकित्सकको भरमा अस्पताल छ। माथिल्लो तहका स्थायी चिकित्सक नआएपछि मेडिकल अधिकृत डाक्टर जीवनारायण मण्डललाई निमित्त मेडिकल सुपरिटेन्डेन्टको जिम्मेवारी दिइएको छ। छात्रवृत्ति पाएर अभ्यासका लागि आएका मेडिकल अधिकृत पनि अभ्यास शिक्षणको समय सकिएकाले रिक्त रहेको खत्रीले बताए। विशेषज्ञ ल्याउनका लागि प्रदेश र संघीय सरकारमा पटकपटक कुरा उठाए पनि आश्वासन मात्रै पाएको अस्पताल व्यवस्थापन समितिका अध्यक्ष तथा जिल्ला समन्वय समितिका प्रमुख खड्गबहादुर परियारले बताए।"
कर्णाली नदी छेउछाउका बस्ती बाढी पहिरोको उच्च जोखिममा,"मान्म : कर्णाली नदीको छेउछाउमा रहेका कालीकोटका केही बस्ती बाढी पहिरोको उच्च जोखिममा रहेका छन्। जिल्लाको नरहरिनाथ गाउँपालिका१ को लालीघाट, शुभकालीका गाउँपालिका१ जितेबजार, सान्नी त्रिवेणी गाउँपालिकाको शान्तिघाट बजार, महावै गाउँपालिकाको पादमघाट, तिलागुफा नगरपालिकाको नाग्म बजार, पचालझरना गाउँपालिकाको भुराबगर वर्षायाममा बाढी पहिरोको उच्च जोखिममा रहेका छन्। कर्णाली राजमार्ग र कर्णाली करिडोर आसपासमा बनेका यी बस्ती राजमार्ग आएपछि बनेका नयाँ बस्ती हुन्। कर्णाली राजमार्ग र कर्णाली करिडोर बनेपछि बनेका बस्ती कर्णाली नदी किनारमा रहेकाले बाढी पहिरोको उच्च जोखिममा रहेको नरहरिनाथ गाउँपालिकाका अध्यक्ष धीरबहादुर विष्टले बताए। 'कर्णाली नदी किनारमा बनेका बजार विकासको गतिसँगै बनेका हुन्', उनले भने, 'जुन ठाउँमा नदीमा जोखिमका बस्ती छन्। यी पहिला थिएनन्। नयाँ बस्ती नदी किनारमा भएका कारणले उच्च जोखिममा रहेका छन्।' कर्णाली नदी र तिला नदीको किनार फेदमा रहेको जिते बजार र लालीघाट बजार बाढीको उच्च जोखिममा रहेकाले ती बस्ती अयन्त्र सार्न धेरै प्रयास गर्दा पनि उनीहरुले नमानेको अध्यक्ष विष्टले बताए। 'विसं २०७३ मा बाढी पहिरोले लालीघाटमा आठ जनाको ज्यान गएको थियो', उनले भने, 'तर पनि उच्च जोखिममा रहेका नागरिक बस्ती सर्न मान्दैनन्।' कालीकोटमा उच्च जोखिममा रहेका यी ठाउँका बजारवासी वर्षौंदेखि बसिरहेका कर्णाली करिडोरमा यातायात सञ्चालन भएपछि नदीको छेउछाउमा अहिले कयौँ ठाउँमा बजार बनेको नरहरिनाथ१ लालीघाटका स्थानीय व्यापारी नेत्र विष्टले बताए। 'लालीघाट बजार र नदी किनारको दूरी पहिले २५ मिटर थियो तर नदीमा आइतबार रातिदेखि पानीको बहाव बढेर नदीको छालले बजार छोइसकेको छ। यही गतिमा नदीमा पानीको बहाव बढ्दै गएपछि कुन बेला बजार डुब्छ थाहा छैन', उनले भने, 'यी नदी किनारमा बनेका बस्ती नयाँ हुन्। नागरिकहरू रोजीरोटीका लागि पनि जोखिम मोलेर नै व्यापार व्यवसाय गरिरहेका छन्।' कालीकोटको पचालझरना गाउँपालिकाको भुराबगर बजार पनि बाढी पहिरोको उच्च जोखिममा रहेको गाउँपालिकाका अध्यक्ष खड्कराज सेजुवालले बताए। 'बस्तीका नागरिकलाई अन्यन्त्र जानका लागि कयौँ पटक भनिसक्यौं तर, उहाँहरू मान्नु हुन्न', उनले भने, 'बजार नै बनाएर बसेको कारणले उहाँहरुले मान्नुभएको छैन। भोलि ठूलो जोखिम निम्तिन सक्छ।' जिल्लामा बाढी पहिरोको उच्च जोखिममा रहेका बस्ती तथा बजारहरु अन्यन्त्र सार्न आग्रह गरिएको कालीकोटका प्रमुख जिल्ला अधिकारी कृष्णप्रसाद आचार्यले बताए। 'जिल्ला विपद् व्यवस्थापन समितिको बैठकले वैशाख महिनादेखि नै जोखिममा रहेका बस्तीका नागरिकलाई सुरक्षित स्थानमा रहन तथा बस्ती नै सार्न आग्रह गरेका छौँ', उनले भने, 'अटेरी गरेर बसेको ठाउँमा अहिले पनि जोखिमका विषयमा जानकारी दिएर सचेत गराइरहेको छौँ।' कालीकोटमा गत वर्षमा बाढी पहिरोमा परी ५३ जनाले ज्यान गुमाउनुका साथै करोडौँको धनमाल नष्ट भएको थियो। एक हजार घरपरिवार विस्थापित भएका थिए। यस वर्ष वर्षायाम शुरु भएयता बाढी पहिरोमा परेर तीन जनाको ज्यान गइसकेको जिल्ला प्रहरी कार्यालय कालीकोटले जनाएको छ।"
मधेसी भविष्यद्रष्टाको उत्खनन,"बाहुन नानी तिमीलाई के चाहियो ? अनसन गरेर किन ज्यान गुमाउन खोजेको ? भन मलाई ! राजा त्रिभुवनले आफ्नो राजपरसादमा बोलाएर भलाकुसारी गरिरहँदा रघुनाथ ठाकुर मधेसी अनसनबाट यति थकित र कमजोर भइसकेका थिए कि उनले महाराजधिराजको प्रश्नलाई लिखित जवाफ मात्र जुनाफमा टक्राए। राजा त्रिभुवनले दरबार प्रवेश गर्न कुनै डर तथा कठिनाई पनि भयो भन्ने अर्को प्रश्न सोध्दा भरखरै जुँगा पलाएका रघुनाथले महाराजलाई भने यसपाली उत्तर दिए, बिल्कुलै होइन महाराज ! बरु दरबार प्रवेश गरेपछि मलाई झन् साहस बढेर आयो। प्राणको आहुति दिने मानिसलाई डर लाग्दैन महाराज। यो प्रसंग २०१० सालको हो अर्थात् राजा त्रिभुवनको देहान्त हुनुभन्दा ठीक एक वर्ष पहिले ! मधेस र मधेसीको हक र अधिकारको प्रत्याभूति कांग्रेसबाट सम्भव हुन नसक्ने देखेपछि नेपाल तराई कांग्रेसको स्थापना गरिएको थियो। नेपाल सरकारका उच्चपदस्थ अधिकारीहरूले सुदूरपहाड र मधेसका शोषित पीडित विद्यार्थीहरूको लागि दिइने छात्रवृत्तिमा घोटाला गर्दै आएको तथ्यगत सुइको पाएपछि सुनसरी हरिनगराका रघुनाथ ठाकुरले राजदरबारको अगाडि अनसन गरेका थिए। फलस्वरूप उनले प्रवीणता प्रमाणपत्र पढ्न भारतको वनारस हिन्दू विश्वविद्यालय (विएचयू) मा छात्रवृत्ति पाए। नेपालको इतिहासमा कुनै मधेसीले विदेशको विश्वविद्यालयमा पाएको सम्भवतः यो नै पहिलो छात्रवृत्ति हो। वनारसमा उनी यही छात्रवृत्तिमा डिप्लोमाको अन्तिम वर्षसम्म अध्ययन गरे। पढ्दा पढ्दै २०१५ सालमा एउटा पुस्तक लेखे जसको नाम थियो, परतन्त्र मधेस और उसकी संस्कृति। त्यतिबेलासम्म मधेसीलाई आफ्नो मुलुकको नागरिकभन्दा भारतीयजस्तो व्यवहार गरेकाले यही फिराद लिएर उनी राजा त्रिभुवनको राजदरबारको अगाडि अनसन गर्न पुगेका थिए। तराईमधेसको राजनीतिक वृत्तमा मात्र होइन, सिंगो नेपालीय लेखन परिवेशमा रघुनाथ ठाकुर थोरै मात्र व्यक्तिमध्ये पर्छन् जसले यतिको गम्भीर प्रकृतिका पुस्तक लेखेका छन्। नेपाली भाषा र राजनीतिक साहित्यमा विलक्षण प्रतिभाहरूले ठूल्ठूला रचनाहरू गरेको देखिन्छ भने तराईमधेसमा एसएलसी पनि हिन्दीमा नै पास गर्नु परेकाले मातृभाषाको साहित्य गौण थिए। मातृभाषाको ठाउँमा हिन्दीले वर्चश्व प्राप्त गरेको थियो। तराईमधेसमा ९० प्रतिशतभन्दा बढी विद्यार्थीहरू भारतमा अध्ययन गर्थे भने थोरैमात्र नेपालमा भर्खर स्थापना हुन लागेका कलेजमा भर्ना हुन्थे। त्यसैले स्वाभाविक रूपमा हिन्दीले वर्चश्व कायम गरेको थियो जसमा रघुनाथ ठाकुर मधेसीले आफ्नो छोटो जीवनकालमा आधा दर्जन जाति पुस्तक लेखे जो आफैंमा एउटा मिसाल हो। उनको लेखनीलाई तुल्नात्मक अध्ययन गर्ने हो भने भारतमा राष्ट्रिय ख्यातिप्राप्त कतिपय हिन्दीका साहित्यकारहरूको समकक्षीय भाषा शैली भेटिन्छ। उनले कोरेका पर्चाहरू पनि उन्नतस्तरको हैसियत प्राप्त गरेको देखिन्छ। अर्थात् रघुनाथ ठाकुर मधेसी उम्दा प्रकारका एक लेखक थिए भन्ने कुरामा कसैको दुई मत हुन सक्दैन। उनले बाँचेको जीवन सन् १९३४ को यही जुलाई महिनामा जन्मेका बेजोड प्रतिभाका धनी रघुनाथ ठाकुर मधेसी धेरै लामो जीवन जिउन सकेन। ४७ वर्षको अल्पायुमै पञ्चायती व्यवस्थाका पृष्ठपोषकहरूले विरोधीहरूलाई यो संसारबाट सिध्याउने अभियानको क्रममा नेपाली कांग्रेसका नेता सरोज कोइरालालाई मारेजस्तै उनलाई पनि हत्या गरे। फरक यति थियो कि कोइरालालाई भारतको मधुवनीमा गोली हानिएको थियो भने रघुनाथ ठाकुरालाई षडयन्त्रमूलक ढंगबाट विष खुवाएर फोरबिसगन्जमा मारिएको थियो। त्यसैले उनले बाँचेको जीवन छोटो भए पनि नवनिर्माणको दृष्टिकोणले मधेसी साहित्यको सिर्जनमा ठूलो योगदान पुर्याएका छन्। सम्भवतः मधेसी राजनीतिक साहित्य लेखनीको सुरुआत नै रघुनाथ ठाकुरबाट भएको हो भन्नुपर्दा कुनै अतिशयोक्ति नहोला। मधेस र मधेसीको हक र अधिकारको प्रत्याभूति नेपाली कांग्रेसबाट सम्भव हुन नसक्ने देखेपछि मधेसका केही कांग्रेसी नेताले २००८ सालमा नेपाल तराई कांग्रेसको स्थापना गरेका थिए। तर स्थापित राजनीतिक पार्टीले सैद्धान्तिक र वैचारिक रूपमा साहित्यको सिर्जन गर्न नसकेकाले मधेसी समाजमा नेपाली कांग्रेस र तराई कांग्रेसबीचको मूलभूत राजनीतिक भिन्नतालाई कोट्याउन सकेनन्। फरक पार्न सकेनन्। फलस्वरूप २०१५ सालको आमनिर्वाचनमा तराईमधेसमा नै तराई कांग्रेसको पत्ता साफ भयो। त्यही वर्ष प्रकाशित रघुनाथ ठाकुर मधेसीको पुस्तक परतन्त्र मधेस और उसकी संस्कृतिले भने प्रष्ट रूपमा निर्वाचन वहिष्कारको पक्षमा वकालत गरेको पाइन्छ। आफ्नो पुस्तक परतन्त्र मधेस और उसकी संस्कृतिमा उनी लेख्छन्, जबसम्म मधेसी समस्याको समाधान हुँदैन त्यतिबेला निर्वाचनमा भाग लिनु मधेसी जनतालाई धोका दिनुसरह हो। वास्तवमा नेपाली कांग्रेसप्रति उनी अत्यन्तै आक्रामक थिए। उनको के सोच थियो भने नेपाली कांग्रेसको कारण मधेसले मुक्ति पाइरहेका छैनन्। यसको सबैभन्दा ठूलो जिम्मेवार कांग्रेस हो। त्यसैले २०१७ सालमा राजा महेन्द्रले नेपाली कांग्रेसको सरकारलाई घोक्रेट्याक लगाए पनि उनी हर्ष न विस्मात्को अवस्थामा थिए। यद्यपि पारिवारिक रूपमा उनको साखै दाजु विष्णुकान्त ठाकुर राज्यसभाको सल्लाहकार समितिका सदस्य थिए। बौद्धिक विद्रोही नेता रघुनाथ ठाकुर मधेसीको सन्दर्भमा नकारात्मक प्रचार प्रसार भएको पाइन्छ। उनले लेखेको पुस्तकमा विखण्डनको गन्ध आउँछ भन्नेहरू पनि छन्। तर वास्तविक रूपमा उनी सच्चा राष्ट्रवादी सोचका व्यक्ति थिए। परिस्थितिले विद्रोही बनाएपछि उनले उग्ररूप धारण गरे। तर जहिले पनि अहिंसात्मक आन्दोलनको पक्षमा नै वकालत गरे। विराटनगरबाट उनको सम्पादनमा प्रकाशित पत्रिका राजहंस यसको ज्वलन्त प्रमाण हो। उनी महामना तथा जैन धर्मका प्रवर्तक महवीर वद्धर्मानको उदाहरण दिँदै भन्थे, महावीरले जहिले पनि अहिंसाको नै वकालत गरेका छन् तर आफ्नै ज्यानमाथि खतरा आएपछि उसले प्रतिरोधको बाटो अपनाउनु पर्छ र त्यो कहिलेकाँही हिंसात्मक पनि हुन जान्छ भन्ने उनको सोच थियो। उनले मधेसी समाजलाई सजग बनाउने क्रममा प्रयोग गरेको गान्धीवादी अस्त्रलाई निरंकुश पञ्चायतका पृष्ठपोषकहरूले पचाउनै सकेनन्। उनको विद्रोही स्वभावलाई जहिले पनि अराष्ट्रिय तŒवको रूपमा हेरेकाले अन्ततोगत्वा उनले ज्यान गुमाउनु पर्यो। आखिर उनले कुनै सेना गठन गरेका थिएन। उनीसँग कलमबाहेक केही थोक थिएन। हरेक कुराको जवाफ उनी पुस्तक वा पुिस्तका लेखेर दिन्थे। तुरुन्ता तुरुन्त दिनु पर्यो भने पर्चा लेख्थे। हतियारको कुरा कहिल्यै गरेनन् किनकि उनी भारतीय नेता डा राममनोहर लोहियाका अनुयायी थिए। जो स्वयं पनि गान्धीवादी भए पनि महाविर वद्र्धमानको सिद्धान्त अनुसरणमा नै आफ्नो र आफ्नो कामको जीत हुने विश्वास गर्थे। उनको कमिजको अगाडिपट्टिको खल्तीमा विभिन्न प्रकारका एक दर्जन कलमले पनि के पुष्टि गर्दछ भने उनी आफ्नो लेखनीबाट नै तत्कालीन सत्ताको निन्द हराम गरेको थियो। उनको तर्कमा दम थियो। उनी भन्थे, मधेसीलाई भारतीय किन भनिन्छ ? पहाडी नेपालीजस्तो व्यवहार किन गरिन्न ? राज्यसत्ताको अंगमा मधेसीको सहभागितालाई किन न्यूनीकरण गरिएको हो (?) जस्ता प्रश्नले तत्कालीन सत्ता आँतिएको थियो। आफ्नो अधिकार माग्नेहरूलाई अराष्ट्रिय तŒवको बिल्ला भिडाउने पञ्चायती सत्ताको अचूक हतियार थियो। यसप्रकारको अस्त्रको प्रयोग उसले आफ्ना प्रायः सबै विरोधीको हकमा गर्थे। अर्थात् पञ्चायती शासनकालमा अराष्ट्रिय तŒव एउटा थेगो नै बनिसकेको थियो। वास्तवमा २०६४ सालमा भएको मधेस जनविद्रोहको भविष्यवाणी उनले आजभन्दा ६ दशक पहिले नै गरेका थिए। उनले लेखेका किताबहरू अध्ययन गर्ने हो भने ती घटित घटनाहरूको भविष्यवाणी पाइन्छ। उनको यसप्रकारको सोचका कारण सरकारले गिरफ्तारीको लागि वारेन्ट जारी गरेको थियो। तर कहिल्यै पनि उनी गिरफ्तार भएनन्। फलस्वरूप स्थानीय प्रशासनले उनीविरुद्ध विभिन्न प्रकारका लान्छना लगाउने दुष्प्रयास गरे। कैयौं साथीलाई हत्यासमेत गरे। हुँदै नभएको वारदातमा दोषी ठहराउने षड्यन्त्रको संरचना गरे। मधेसी मुक्ति परिषद्, मधेसी सेनाजस्ता भ्रामक कुराहरूको प्रचार गरी रघुनाथ ठाकुरालाई आतंकवादी सिद्ध गर्न पञ्चायती सत्ता भरपूर प्रयास गरेका थिए। कतिसम्म भने भारतको पूर्णिया जिल्लाबाट प्रकाशित पत्रिकाहरूमा रघुनाथ ठाकुरसम्बन्धी गलत समाचार सम्प्रेषण गराई बदनाम गराउने दुष्प्रयास भयो। सरकारको यसप्रकारको हकतलाई ठाडै उनले पर्चाको माध्यमबाट जवाफ दिन्थे। अन्त्यमा, मूलतः धरतीपुत्र रघुनाथ ठाकुर मधेसी एउटा यस्तो प्रतिभावान् व्यक्ति थिए जसले सन् साठीको दशकमा गरेको भविष्यवाणी पाँच दशकपश्चात् अक्षरशः नेपाली राष्ट्रिय मुक्ति आन्दोलनको अभिन्न अंग बन्न पुग्यो। उनले गरेको भविष्यवाणीलाई खेलाची बताउनेहरूले रघुनाथलाई पागलसम्म घोषणा गरे। तर आफ्नो पागलपनलाई निरन्तरता दिँदै उनले भनिरहे, नेपालमा एक न एक दिन मधेस जनविद्रोह हुनेछ। २०६४ सालमा भएको मधेस विद्रोह त्यसैको प्रमाण हो। यिनै महान् भविष्यद्रष्टाको जन्म १९३४ जुलाई महिनामै भएको थियो। श्रद्धासुमन !"
विकासमा आधुनिक कूटनीति,"मुलुक निर्माणका लागि घरेलु र बाह्य दुवै क्षेत्रको योगदान अपरिहार्य छ साथै मुलुकको स्वतन्त्रता पनि छिमेकी मुलुक चीनले नेपाल प्रतिको व्यापारिक लक्ष्य पूरा गर्ने नीति भिजिवल बनाउनु र भारतको दक्षिण एसियाली क्षेत्रीय विकास नीतिलाई प्राथमिकतामा राख्नु नेपालको विकास कुटनीतिकका निम्ति अवसर मान्न सकिन्छ। पोष्ट मोर्डनिज्मका विद्धान् अर्नोल्डले कुनै एक युनिभर्सल सत्यलाई इन्कार गरेजस्तै विश्वको आर्थिक राजनीतिक ध्रुवीकरण बदलिएको अवश्य हो। वायोपोलार विश्वबाट युनिपोलार विश्वमा ध्रुवीकरण भएपश्चात विश्व कुटनीतिमा परिवर्तन आयो। १९९० को दशकपछि विश्वमा आएको परिवर्तनले आर्थिक, राजनीतिक र वैचारिक स्तरमा नेपाल जस्ता विकासन्मुख राष्ट्र र यसको कुटनीतिक सम्बन्ध र विकासलाई भिन्न ढंगले असर गर्यो। नेपालको कुटनीतिक सम्बन्धलाई विकास र सम्वृद्धशाली बनाउन भूराजनीतिक अवस्था ट्रान्जिट इकोनमी, चाइनीज पर्यटक, डायस्पोरिक क्षेत्रको ज्ञान, विज्ञान, प्रविधि, सीप, पँुजी, लगानी, व्यापारको साझेदार नीति राष्ट्रिय हितको पक्षमा पुनव्र्याख्या र समयअनुकूल बनाउन सक्नु नै आजको आवश्यकता हो। आधुनिक कुटनीतिले नयाँ विश्व परिवेशमा उत्पन्न नयाँ प्रश्नहरूको जवाफ अझ उन्नत र वैज्ञानिक रूपले खोज्छ। नयाँ प्रश्नको पुरानो जवाफले हाम्रा कुटनीतिक सम्बन्धहरू विकासको आधारमा स्थापित हुन सक्दैन। आधुनिक कुटनीतिले नयाँ विश्व परिवेशमा उत्पन्न नयाँ प्रश्नहरूको जवाफ अझ उन्नत र वैज्ञानिक रूपले खोज्छ। नयाँ प्रश्नको पुरानो जवाफले हाम्रा कुटनीतिक सम्बन्धहरू विकासको आधारमा स्थापित हुन सक्दैन। घरेलु राजनीति र कुटनीतिमा यसको प्रभाव कुटनीतिक क्षेत्रलाई अति धेरै महत्व राख्ने गरी नेपालको संसदीय इतिहासमा २०७७ जेष्ठ ३१ गते लिपुलेक, लिम्पियाधुरा र कालापानी भूभागलाई नेपालको नक्सामा अंकित गर्नका लागि संविधान संशोधन गर्न सबै राजनीतिक दलहरूको राष्ट्रिय सहमतीसहितको एकताले ल्याएको तरंग उत्साह र उमंग अहिले पनि सम्झन योग्य छ। हरेक नेपाली नागरिकले आफ्नो राष्ट्रको पक्षमा देखाएको ऐक्यवद्धता राष्ट्रिय चरित्र निर्माण गर्ने दिशातर्फ उन्मुख थियो। नेपालको राष्ट्रियताको पक्षमा प्रस्तुत भएको यो भावनालाई संस्थागत र स्थापित गर्न सकेको भए राष्ट्रिय चरित्र निर्माणमा कोशेढुंगा सावित हुन सक्थ्यो। विडम्वना मुलुकको राजनीतिक कोर्षले फरक मोड लिन पुग्यो आज राजनीतिक दल भित्रको बेमेल र पार्टीहरूको कमजोर उपस्थितिले बैदेशिक कुटनीति कमजोर भएको अनुभूति भएको छ। फलस्वरूप आज कोभिड १९ को दोस्रो लहरबाट मुलुक आक्रान्त भइरहेको बेलामा नागरिकहरूले खोप लगाउन पाउने सुविधा घरेलु अस्थिर राजनीतिक परिदृश्य जिम्मेवार बनेको छ। हाम्रो कुटनीतिक मर्यादा सदावहार आवश्यक हुन्छ भन्ने आज बिर्सन्छौं र भोलि आशा गर्छौं। विगतमा अरूप्रति गरेको व्यवहार र अभिव्यक्ति बिर्सन्छौं। कुटनीतिक मर्यादाका लागि औपचारिकअनौपचारिक रूपमा सरकार पक्ष जिम्मेवार हुनैपर्छ, साथै कुटनीतिमा सफ्ट पावर र हार्ड पावर दुवै शक्तिशाली हुन्छ भन्ने विश्व कुटनीतिले प्रदर्शन गरेकै छ। राज्यका अन्य पक्षजस्तै गैरसरकारी क्षेत्र पनि कुटनीतिका निम्ति उत्तिकै जिम्मेवार हुन्छ। पछिल्लो समयमा खोप कुटनीति हाम्रो उग्रवादी चरित्र कमजोर कुटनीतिक सम्बन्धले समयमा सफल हुन सकेन जुन तपाई हाम्रो सामु जगजाहेर छ। यद्यपि पछिल्लो समयमा खोप कुटनीतिक असफल हँुदै आएको खबरले सकारात्मक संदेश दिएको छ। परम्परागत भर्सेज आधुनिक कुटनीति दोस्रो विश्वयुद्धपश्चात परम्परागत कुटनीतिले शान्तिलाई स्थापित गर्न खोजेको थियो। किनभने तत्कालीन समय युद्धलाई शान्तिमा रूपान्तरण गर्नु नै प्राथमिकतामा थियो। विगतका कुटनीति साझेदारी भन्दा अनुग्रहमा आधारित थियो। आधुनिक कुटनीतिले ठूला राष्ट्र र साना राष्ट्रबीचको दुरी र असमान चालचलन, व्यवहार सन्धिसम्झौता, अनुदान, सहयोगलाई समानताको आधारमा व्याख्या गर्यो। यसमा वहुविषय, बहुतह, बहुसंरचनामा कुटनीति प्रभावको स्पष्टता खोज्न सुरु गर्यो। परम्परागत कुटनीति एक पार्टी एक संस्था, एक व्यक्ति, केन्द्रित कुटनीतिक सम्बन्ध थियो भने आधुनिक कुटनीतिले हरेक संम्भावना र राज्यका हरेक संस्थासँग अन्तरक्रियात्मक सम्बन्धको माग गर्दछ। आर्थिक कुटनीति नेपालमा हुने उत्पादनलाई बजारको अभाव रही उत्पादनमा लगानी गर्न रुची नराख्ने र उत्पादन भएका वस्तुलाई पनि बजारीकरण गर्न नसकेको सुनिँदै आएको छ। अन्तर्राष्ट्रिय बजारीकरणका लागि आर्थिक कुटनीतिलाई रणनीतिक औजार बनाएर उत्पादन गर्न सक्यो भने यसले नाफा दिन सक्छ। अन्तर्राष्ट्रिय स्तरका लगानीसँगको सहकार्यमा स्थानीयस्तरसँगको समन्वयमा मुलुकलाई औद्योगीकरणतर्फ उन्मुख नीतिलाई आर्थिक कुटनीति सफल औजार बन्न सक्दछ। वर्तमान समयमा हरेक मुलुकको साझेदारी व्यापार प्रर्वद्धनबाट मात्र समुन्नत राष्ट्र बनेका धेरै उदाहरण छन्। अमेरिका र चीनको राजनीतिक र आर्थिक व्यापार सबै विषयमा प्रतिस्पर्धा र एक अर्कोको तिब्र आलोचनाका बाबजुद पनि व्यापारिक साझेदारीमा उत्तिकै लगानी, नाफा गर्दै आर्थिक कुटनीतिलाई सबल बनाए। सन् १९७८ मा देङसियाओ पिङले चीनको औद्योगिकीकरणका लागि अमेरिका र युरोपका मोडल, प्रविधि र सीपलाई चीनको आवश्यकताअनुसार प्रयोग गरेका उदाहरण प्रशस्त छन्। तत्कालीन चीनमा समेत आर्थिक कुटनीतिको प्रशस्त प्रयोग भएको पाइन्छ। नेपाल कृषिअर्थतन्त्रमा आधारित मुलुक भनिए पनि कृषिको औद्योगिकीकरणको स्मार्ट योजना, व्यापारिक नाफा र मानवीय आवश्यकतासहित बन्न सकेको छैन। संसारमा धेरै मुलुकमध्ये जापानको कृषिलाई खासगरी किसान केन्द्रित योजनाले नै सफल अर्थतन्त्र भएको मुलुकमा रूपान्तरण गरेको थियो। कृषि क्षेत्र यस्तो क्षेत्र हो, जुन हरपल संसारभर मानवीय आवश्यकताका लागि आवश्यक छ। यसले तत्काल उत्पादन, मूल्य, नाफा प्रदान गर्न सक्दछ तर यसको आधुनिकीकरण र बजारीकरणको आवश्यकता छ। यसका लागि आर्थिक कुटनीतिको दायरालाई फराकिलो पार्न सकियो भने उपयोगी बन्न सक्दछ। नेपालको कुटनीतिक क्षेत्रको चुनौती नेपालको राजनीतिक अस्थिरता कुटनीतिक क्षेत्रको एउटा महत्वपूर्ण चुनौती हो। सरकार बारम्बार परिर्वतन, लगानीका लागि विश्वसनीय र उचित वातावरण नहुनु र आर्थिक सरोकारका विषयहरूमा राजनीतिकरण हुनु थप चुनौतीको रूपमा देखिएको छ। सरकारले पालना गर्नु पर्ने आथिक नीति, विदेश नीति दिगो बनाउन नसक्नु पनि चुनौतीको रूपमा देखिन्छ। विदेश नीति, आर्थिक नीतिबीच सम्बन्ध र सहकार्य नहुनु र नयाँ नीति निर्माण बन्न नसक्नु पनि चुनौतीको रूपमा देखिन्छ। कुटनीति बहुआयामिक विषय र क्षेत्र समेटिएको विधा हो। कुनै अर्को देशसँग राज्यको हरक्षेत्र सम्बन्ध विस्तार गर्ने प्रक्रिया हो। विश्वको कुटनीति, आर्थिक नीति र यसका प्रभावहरूमा बढी केन्द्रित भइरहेको वर्तमान परिवेशमा नेपालले पनि नीतिगत रूपमा सुस्पष्टता प्रदान गर्न सक्नुपर्छ। कतिपय अवस्थामा नीतिगत अवस्थालाई समय सान्दर्भिक रूपमा प्रमाणित गर्न नसक्दा पनि चुनैतीहरू देखिएका छन्। कुटनीतिक नियोगका लागि नियुक्त गरिने राजदूतहरूको नियुक्तिका आधारहरू आर्थिक तथा कुटनीतिक क्षेत्रको ज्ञान सीप भएको व्यक्तिको छनौट नहुनु अर्को चुनौति हो। कुटनीतिक सम्बन्ध स्थापनाका लागि प्रतिनिधित्व गर्ने राजदूत नियुक्ति गर्ने विषय संवेदनशील हो। यस प्रक्रियामा व्यक्तिभन्दा राज्यको प्रतिनिधिका रूपमा उपस्थित हुनुपर्ने भएकाले सम्बन्धित ज्ञान, सीप र कला अपरिहार्य क्षमता हुनुपर्छ। स्वदेशको निजी क्षेत्र र विदेशको निजी क्षेत्रसँगको सहकार्य र नीतिगत व्यवस्था र अध्ययन तथा अनुसन्धानको कमि हुनुु चुनौतिको रूपमा देखिन्छ। कुटनीतिक क्षेत्रका उपलब्धि कुटनीतिक क्षेत्रको पहलका कारण नेपाल टुरिष्ट डेस्टिेनेसनको रूपमा विकसित भएको छ। विश्वभर नेपालका विशिष्टता र सुन्दरताको बारेमा प्रचारप्रसार हुनु महत्वपूर्ण पक्ष हो। बिभिन्न संयुक्त लगानीमा वृद्धि भइरहेको परिस्थितिले भविष्य आशावादी देखिन्छ। वैदेशिक रोजगारीमा वृद्धि हँुदै नेपालको अर्थतन्त्रको खम्बाको रूपमा रेमिटेन्स भित्रनुलाई सकारात्मक मान्न सकिन्छ। यद्यपि वैदेशिक रोजगारीलाई अस्थायी रणनीतिको रूपमा लिन सकिन्छ। विदेशमा रहेका कुटनीतिक नियोगबाट नेपालीहरूको पीरमर्का र अप्ठ्यारोमा कुटनीतिक पहल र प्रयास नै प्रमुख उपलब्धि हो। त्यसैले नेपालीले नियोगबाट प्राप्त गरेको अभिभावकत्व प्रशंंसनीय छ। वर्तमान परिस्थतिमा अन्तर्राष्ट्रिय मञ्चहरूमा नेपालको उपस्थितिसमेत उल्लेखनीय रहँदै आएको छ। जुन नेपालीका निम्ति गर्व गर्न लायक छ। नेपालको पुनर्निर्माणको प्रक्रियामा दातृसंस्थाहरूको अर्थपूर्ण र ठूलो आर्थिक सहयोग र प्रतिवद्धता पनि कुटनीतिक क्षेत्रको सफलता मान्न सकिन्छ। यद्यपि उपलब्धिहरू प्रर्याप्त छैनन्। प्राप्त उपलब्धिलाई रक्षा गर्दै थप उपलब्धिका लागि पहल कदमी आवश्यक छ। निष्कर्ष मुलुक निर्माणका लागि घरेलु र बाह्य दुवै क्षेत्रको योगदान अपरिहार्य हुन्छ। कुनै पनि मुलुकको स्वतन्त्रता महत्वपूर्ण पक्ष हो। मुलुकको राष्ट्रिय हितलाई प्रमुख सिद्धान्तको रूपमा अंगीकार गर्दैं कुटनीतिक पहल र प्रयासलाई जारी गर्नुपर्ने आवश्यकता छ। घरेलु सामाजिक, आर्थिक, राजनीतिक सांस्कृतिक पक्ष बलियो बनाउन र राष्ट्रिय एकता कायम गर्न सकियो भने मात्र बलियो कुटनीति स्थापित गर्न सकिन्छ।"
बैंकमा सुरक्षाकोषको सकस,"सामान्य अन्य कुनै कार्यालयको कर्मचारीको हिसाबले हेर्दा त ठिकै पनि होला तर बैंकले सामाजिक सुरक्षा कोषभन्दा धेरै सेवा सुविधा दिन्छ भने अहिले बैंक तथा वित्तीय संस्थाका कर्मचारी आन्दोलित छन्। उनीहरू आआफ्नो कार्यालय अगाडि विरोध र गुनासो अंकित कालो ब्यानरहरू झुन्ड्याएर विरोध गरिरहेका छन्। नेपाल सरकारले योगदानमा आधारित सामाजिक सुरक्षा कोष ऐन २०७४ जारी गरी ऐन बमोजिमको नियम २०७५ जारी भएपश्चात कोषको सञ्चालन समितिले २०७८ साउन १ गतेदेखि सबै बैंक तथा वित्तीय संस्थाहरू समेत योगदानमा आधारित सामाजिक सुरक्षा कोषमा सूचीकृत हुनुपर्ने व्यवस्था गरेसँगै उनीहरू विरोधमा उत्रिएका हुन्। यसरी सूचीकृत भएका बैंक वित्तीय संस्था अथवा कम्पनीहरूले आफूले रोजगारदाताको रूपमा रोजगारी दिएका सबै कर्मचारीको नामावली सूचीकृत गर्नुपर्ने र त्यसरी सूचीकृत गरिएका कर्मचारीले नियुक्ति पाएदेखि उनीहरूले प्राप्त गर्ने उपदान तथा सञ्चय कोषका रकम, बीमा वापतका रकम अथवा निवृत्त भएपछि प्राप्त गर्ने सबै किसिमका सुविधाहरू यही कोषबाट नै प्राप्त गर्ने गरी सबै रकमलाई कोषमा नै जम्मा गर्नुपर्ने व्यवस्था गरिएको छ। तर, बैंक तथा वित्तीय संस्थाको हकमा सो व्यवस्था उल्टै घाँडो हुने देखिएको छ। ऐनमा भएको व्यवस्था, त्यसको सञ्चालक समितिले निर्धारण गरेको मापदण्ड र निर्देशनले नै बैंकका कर्मचारी आन्दोलित हुन पुगेका छन्। यसरी आन्दोलित हुनुका पछाडि विभिन्न कारण देखिएका छन्। त्यसका लागि कोषको कार्यविधिलाई केलाउनु आवश्यक छ। पहिलो कुरा त सामाजिक सुरक्षा कोषमा जम्मा गरेको रकम जागिर छाडेपछि वा ६० वर्ष पुगेपछि मात्रै एकमुष्ट झिक्न पाउने व्यवस्था छ। अर्थात् सुविधा पाउन उसले ६० वर्षसम्म कुर्नुपर्छ अन्यथा जागिर नै छाड्नुपर्छ। योगदानकर्ताको मृत्यु भएमा उसको पति वा पत्नी जागिरे छ वा कतैबाट पेन्सन पाइरहेको छ भने उसले कोषबाट पेन्सन पाउने अवस्था रहँदैन। अहिलेको अवस्था हेर्दा बैंकका कर्मचारीहरू सबैभन्दा बढी असन्तुष्ट भएको बुँदा नै यही हो। त्यस्तै कोष अन्तर्गतको अर्को व्यवस्था पेन्सन सुरु भएपछि अर्थात् ६० वर्ष पुगेपछि योगदानकर्ताको मृत्यु भएमा उसको पति वा पत्नी जागिर गर्छन् वा पेन्सन लिइरहेका छन् भने त्यस्तो अवस्थामा यो सुविधा पाइँदैन। कार्यविधिको २४(ग) मा पेन्सन पाउन सुरु गरेपछि अर्थात् ६० वर्ष पुगेपछि १८० महिना नपुग्दै अर्थात् ७५ वर्ष उमेरसम्म योगदानकर्ताको मृत्यु भएमा रकम पाउने व्यवस्था छ। जसमा उसको पति वा पत्नीको वैकल्पिक रोजगार नभएको वा पेन्सन पाउने अवस्था नभएमा मात्रै योगदानकर्ताले पाइरहेको निवृत्तिभरणको ५० प्रतिशतले हुन आउने रकम प्रदान हुनेछ भन्ने व्यवस्था गरिएको छ। यसको अर्थ योगदानकर्ताको मृत्यु भएमा उसको पति वा पत्नी जागिरे छ वा कतैबाट पेन्सन पाइरहेको छ भने उसले कोषबाट पेन्सन पाउने अवस्था रहँदैन। अहिलेको अवस्था हेर्दा र सुन्दा बैंकका कर्मचारीहरू सबैभन्दा बढी असन्तुष्ट भएको बुँदा नै यही हो। अर्को कुरा बीचमै सामाजिक सुरक्षा स्थगित हुन सक्ने सम्भावना समेत रहेको छ। कार्यविधिको ३४ नम्बर बुँदामा बीचमै सामाजिक सुरक्षा योजना स्थगित हुन सक्ने व्यवस्था रहेको छ। योजना नै स्थगित भएपछि रकम नपाइने अवस्था आउन सक्ने भएपछि बैंक तथा वित्तीय संस्थाका संगठित कर्मचारीहरू विरोधमा उत्रिनु स्वाभाविक नै हो। साथै कोषमा आबद्ध भएको तीन वर्षपछि मात्रै ८० प्रतिशत रकम सापटी लिन पाउने व्यवस्था छ। यसलाई संशोधन गरी ९० प्रतिशत पुर्याउनुपर्ने मात्र उनीहरूले राखेका छन्। साथै जुनसुकै बेला कर्जा लिन पाउने व्यवस्था हुनुपर्ने उनीहरूले बताइरहेको सुनिन्छ। त्यस्तै कोषले दिने पेन्सन प्रचलित व्याजभन्दा कम हुने र साँवा गुम्ने अवस्था छ भने रोजगार सुरु गरेकै दिनदेखि सामाजिक सुरक्षा कोषमा जम्मा गर्नुपर्ने व्यवस्था छ। अर्को कुरा उनीहरूले कोषको कानुन बमोजिम पाउने सुविधा बैंकबाट पाउने सुविधा भन्दा निकै कम देखिन्छ। त्यसैले पनि उनीहरू आन्दोलित बनेका छन्। बैंकमा बैंकिङ कानुनका आधारमा बैंकले प्रदान गर्ने सुविधा र कोषले दिने सुविधामा धेरै अन्तर छ। जस्तो कि २०५९ सालमा एउटा अधिकृत तह प्रवेश गरेको बैंकको कर्मचारीले अहिलेसम्म काम गरेर अवकाश लिन्छ भने उसले झन्डै एक करोड बराबरको उपदान लिएर निस्किन्छ। तर, सामाजिक सुरक्षा कोषमा सूचीकृत हुन जाँदा पहिलो कुरा उसले रकम पाउन ६० वर्ष उमेर पार गर्नुपर्छ। पार गरिसकेपछि पनि त्यो रकम उसले सिधै निकाल्न पाउँदैन। ६० वर्षको उमेरसम्ममा उसको सामाजिक सुरक्षा कोषमा कति रकम जम्मा भएको छ त्यसलाई १८० ले भाग गरेको रकम उसले प्रत्येक महिना प्राप्त गर्छ। अर्थात् ७५ वर्षसम्म हरेक महिना उसले थोरै थोरै गरेर रकम प्राप्त गर्छ। सामान्य अन्य कुनै कार्यालयको कर्मचारीको हिसाबले हेर्दा त ठिकै पनि होला तर बैंकले सामाजिक सुरक्षा कोषभन्दा धेरै सेवा सुविधा दिन्छ भने। त्यसमा कार्यरत कर्मचारीलाई किन जबरजस्ती योगदानमा आधारित सामाजिक सुरक्षा भत्तामा घिसार्नु ? त्यस विषयमा सरकारले ध्यान पुर्याउन आवश्यक छ। अर्को हिसाबले हेर्ने हो भने बैंक तथा वित्तीय संस्थालाई सामाजिक सुरक्षा कोषमा जानु पर्दैन। बैंक तथा वित्तीय संस्थाहरू नेपाल राष्ट्र बैंकबाट इजाजत प्राप्त गरेर बैंकिङ कारोबार गरिरहेका कम्पनीहरू हुन्। राष्ट्र बैंकले नियमन गर्ने कम्पनीहरू हुन्। श्रम ऐन २०७४ मा भएको व्यवस्थालाई हेर्ने हो भने यस विषयमा प्रष्ट हुन सकिन्छ। श्रम ऐनको दफा १०८ को उपदफा ३ को देहायको खण्ड तर पछि बैंक तथा वित्तीय संस्थाका लागि नेपाल राष्ट्र बैंक र अन्य प्रतिष्ठानको हकमा नियामक निकायले विनियमावली बनाउन बाधा पुर्याएको मानिने छैन भनिएको छ। यस अनुसार बैंकमा श्रम ऐन लागू हुँदैन। बैंक ऐन कानुनले छुट्टै सेवा शर्त उपलब्ध गराएको र नेपाल राष्ट्र बैंकले उपलब्ध गराएको विशेष आर्थिक क्षेत्र र विशेष सुविधा प्रदान गर्ने क्षेत्र भएकाले पनि यो ऐन लागू हुने भन्न सकिन्छ। श्रम ऐनको दफा १८० मा श्रम ऐन नलाग्ने भनेर नेपाली सेना, नेपाल प्रहरी, सशस्त्र प्रहरी बल र राष्ट्रिय अनुसन्धानका सम्बन्धमा यो ऐन लागू हुने छैन भनिएको छ। त्यस्तै निजामती सेवाको हकमा प्रचलित निजामती सेवासम्बन्धी कानुनको व्यवस्था लागू हुनेछ भनिएको छ। उपदफा २ मा हेर्ने हो भने विशेष कानुनद्वारा गठन हुने सेवा र विशेष आर्थिक क्षेत्रको हकमा प्रचलित नेपाल कानुनमा नै सेवाका शर्त र सुविधाहरू उल्लेख भएको रहेछ भने त्यस्तो सेवामा सोही बमोजिम हुनेछ। अब नेपाल सरकारले अत्यावश्यक सेवा क्षेत्र भनेर ऐनमा नै व्यवस्था गरेर बैंक वित्तीय संस्था तथा बीमालाई पनि राखेको छ। नेपाल सरकारको समय समयमा हुने फैसलाले पनि बैंक वित्तीय संस्था र बीमाका क्षेत्रहरूलाई बन्द हड्ताल गर्न नपाइने व्यवस्था गरेको छ। जनतालाई सेवा दिन निरन्तर सुचारु राख्नुपर्ने भनी राजपत्रमा सूचना प्रकाशन गरेको छ। यसरी बुझ्दा बैंक तथा वित्तीय क्षेत्र विषेश आर्थिक क्षेत्रभित्र पर्ने संस्था बुझिन्छ। त्यस्तै विषेश सुविधा प्रदान गर्ने र राष्ट्र बैंकको नियमनभित्र पर्ने, छुट्टै विशेष कानुनद्धारा सेवा सुविधा र शर्त तोकिएका कारण बैंकका कर्मचारीहरूको हकमा श्रम ऐन लागू नहुने र उनीहरू योगदानमा आधारित सामाजिक सुरक्षा ऐन अनिवार्य देखिँदैन।"
सागका विजेता खेलाडी सम्मानित,"काठमाडौं : नेपालमा आयोजना भएको १३ औँ दक्षिण एशियाली खेलकूद (साग)अन्तर्गत एथ्लेटिक्स खेलका पदक विजेता खेलाडी आज नगदसहित सम्मानित भएका छन् । नेपाल एथलेटिक्स सङ्घद्वारा सोमबार आयोजित कार्यक्रममा एथ्लेटिक्सका आठ पदकधारी तथा खेलाडी सम्मानित भएका हुन् । १३औँ सागअन्तर्गत एथ्लेटिक्समा नेपालले तीन स्वर्णसहित कूल आठ पदक जितेको थियो । सागमा सन्तोषी श्रेष्ठ, गोपीचन्द्र पार्की र किरणसिंह बोगटीले नेपाललाई स्वर्णपदक दिलाएका थिए । सन्तोषीले १० हजार मिटर, गोपीचन्द्र्रीले पाँच हजार मिटर र किरणले म्याराथनमा स्वर्ण जितेका थिए । महिलाको म्याराथनमा पुष्पा भण्डारीले रजत जितेकी थिइन् । त्यस्तै सोमबहादुर कुमालले आठ सय मिटर, टङक कार्कीले १५ सय मिटर, हरिकुमार रिमालले पाँच हजार मिटर र दीपक अधिकारीले १० हजार मिटरमा कास्य पदक जितेका थिए। कार्यक्रममा स्वर्ण विजेता खेलाडीले जनही रु एकएक लाख प्राप्त गरे । त्यस्तै रजत पदक विजेता खेलाडीले रु ३५ हजार पाउँदा कास्य पकद विजेताले रु २० हजार प्राप्त गरे । पदक विजेता खेलाडीलाई एथलेटिक्स सङ्घका अध्यक्ष राजिवविक्रम शाहलगायतले पुरस्कार प्रदान गरे । रासस"
ए डिभिजन लिगमा सहमति,"काठमाडौं : सहिद स्मारक ए डिभिजन लिग तोकिएकै समयमा गर्न १४ वटै ए डिभिजन क्लब सहमत भएका छन्। अखिल नेपाल फुटबल संघ (एन्फा) ले आइतबार गरेको छलफलमा १४ वटै क्लबले लिगप्रति सहमति जनाएका हुन्। एन्फाले सातदोबाटोस्थित एन्फा कम्प्लेक्समा ए डिभिजनका १४ क्लबका प्रतिनिधिसँग छलफल गरेको थियो। छलफलमा क्लबहरूले लिगलाई व्यवस्थित रुपमा सञ्चालन गर्नका लागि विभिन्न सुझाव दिँदै प्रतियोगितामा सहभागी हुने प्रतिवद्धता जनाएका थिए। एन्फाले ए लिग असोज ३ गतेबाट सुरु गर्ने घोषणा गरेको छ। कोरोना भाइरसको महामारीको कारण देखाउँदै थ्रीस्टार, जावलाखेल, फ्रेन्ड्स र ब्रिगेड ब्वाइज क्लबले लिग रोक्न माग गरेका थिए। क्लबको निर्णयको विरुद्धमा खेलाडीहरूले आवाज उठाएपछि एन्फाले आइतबार १४ वटै क्लबसँग छलफल गरेको थियो। छलफलमा सबै क्लबले लिग खेल्न प्रतिबद्धता जनाएका छन्। तर, उनीहरूले खेलाडीको स्वास्थ्य र सुरक्षामा भने चिन्ता व्यक्त गरेका छन्। एन्फा अध्यक्ष कर्माछिरिङ शेर्पाले कुनै पनि हालतमा लिग नरोकिने जनाउँदै सरकारसँग अनुमति लिएर सबै स्वास्थ्य मापदण्ड अपनाएर लिग सञ्चालन गरिने जानकारी दिएका छन्।"
टोकियो ओलम्पिक : छ स्वर्णसहित चीन शीर्ष स्थानमा कायमै,"काठमाडौं : जापानको राजधानी टोकियोमा जारी ३२औँ ग्रीष्मकालीन ओलम्पिक खेलकुदमा चीन पदक तालिकाको शीर्ष स्थानमा कायमै रहेको छ । चीनले हालसम्म छ स्वर्ण, एक रजत र चार कास्यसहित ११ पदक प्राप्त गरेको छ । प्रतियोगितामा जापान दोस्रो तथा अमेरिका तेस्रो स्थानमा रहेका छन् । जापानले हालसम्म पाँच स्वर्ण र एक रजत तथा अमेरिकाले चार स्वर्ण, दुई रजत र चार कास्य प्रदक प्राप्त गरेको छ । यस्तै दुई स्वर्ण र तीन कास्यसहित कोरिया चौथो तथा एक स्वर्ण, चार रजत र दुई कास्य पदक प्राप्त गर्दै रसियन ओलम्पिक कमिटी पदक तालिकाको पाँचौँ स्थानमा रहेको छ । यसैगरी इटाली, अस्ट्रेलिया, फ्रान्स, हङ्गेरी, ट्युनिसिया, अस्ट्रिया, इक्वेडर, इरान, कोसोभो, नर्वे, थाइल्याण्ड र उज्बेकिस्तानले एक एक स्वर्ण जितेका छन् । टोकियो ओलम्पिकमा सहभागी २०५ देशमध्ये हालसम्म ४२ देशले पदक प्राप्त गर्न सफल भएका छन् । नेपालबाट चार खेलमा पाँच खेलाडी टोकियो ओलम्पिकमा सहभागी भएका छन् । तीमध्ये सुटिङकी कल्पना परियार र जुडोकी सोनिया भट्टले खेलिसकेका छन् । दुवै जना पराजित भइसकेका छन् । परियारले महिला १० मिटर एयर राइफलमा तथा भट्टले महिला ४८ किलो तौल समूहमा प्रतिस्पर्धा गरेका थिए । टोकियो ओलम्पिकमा अब पौडीका गौरिका सिंह र एलेक्स शाह तथा एथलेटिक्सकी सरस्वती चौधरीले प्रतिस्पर्धा गर्न बाँकी छ । सिंहले महिला १०० मिटर फ्रि स्टाइल, शाहले पुरुष १०० मिटर फ्रि स्टाइल तथा चौधरीले महिला १०० मिटर दौडमा प्रतिस्पर्धा गर्नेछ । शाहले मङ्गलबार, सिंहले बुधबार तथा चौधरीले शुक्रबार आआफ्नो खेलमा प्रतिस्पर्धा गर्नेछन् ।"
