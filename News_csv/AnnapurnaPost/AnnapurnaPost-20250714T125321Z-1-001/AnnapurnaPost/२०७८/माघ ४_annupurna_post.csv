शीर्षक,विवरण
गौशालाका मुसहरलाई आन्तरिक मामिला मन्त्रीले बाँडे कम्बल,"महोत्तरी : शितलहर तथा बाक्लो हुस्सुको कारण जनजीवन प्रत्यक्षरुपले प्रभावित भएपछि गौशालाका मुसहरलाई कम्बल प्रदान गरिएको छ। मधेश सरकारका आन्तरिक मामिला तथा संचारमन्त्री भरतप्रसाद साहले गौशाला नगरपालिका६ फुलकाहाका ५० घरपरिवारलाई राहतस्वरुप कम्बल वितरण गरेका हुन्। प्रदेश सरकारको विपद व्यवस्थापन समितिको सहयोगमा उक्त घरपिरवारलाई जनही ११ थानका दरले कम्वल प्रदान गरेका हुन्। मंगलबार वस्तिमा पुगि मन्त्री साहले मुसहर समुदायलाई कम्बल वितरण गरेका थिए । विगत केही दिनयता निरन्तररुपले बढेको चिसोले जनजीवन प्रत्यक्षरुपले प्रभावित हुँदा राहतस्वरुप उनीहरुलाई कम्बल प्रदान गरिएको मन्त्री साहले बताए। सोहीविच मन्त्री साहले चिसोको समयमा विशेष सावधानी अपनाई कामकाज गर्नका लागि सर्वसधारणसमक्ष आग्रह गरेका छन। कार्यक्रमकाबीच गौशाला६ का वडाअध्यक्ष नथुनी राउत, वडा नं ७ का वडाअध्यक्ष किशुनदेव कुमर लगायतकाको उपस्थिति रहेको थियो ।"
अबुधाबीमा भएको ड्रोन आक्रमणको नेपालद्वारा निन्दा,काठमाडौं: सरकारले संयुक्त अरब इमिरेट्सको अबुधाबीका विभिन्न स्थानमा हिजो भएका आतंकवादी हमलाको नेपालले निन्दा गरेको छ। परराष्ट्र मन्त्रालयले आज एक विज्ञप्ति जारी गरी मृतकका परिवारजनमा गहिरो समवेदना प्रकट गर्दै घाइतेहरुको शीघ्र स्वास्थ्य लाभको कामना गरेको छ। व्यावसायिक एवं पर्यटन केन्द्रको राजधानी अबुधाबी विमानस्थल नजिक सोमबार भएको आतंकवादी आक्रमण इन्धन ट्रकमा हुँदा तीन जनाको मृत्यु हुनाका साथै अन्य छ जना घाइते भएका थिए।
खोप अभियान सञ्चालन गर्न चार दिन विद्यालय खुल्ने,"काठमाडौं: सरकारले खोप अभियान सञ्चालन गर्नका लागि माघ १५ गतेपछि चार दिन विद्यालय खोल्ने निर्णय गरेको छ। गृह मन्त्रालयको विपद व्यवस्थापन महाशाखाका प्रमुख प्रदीप कोइरालाले खोप अभियानका लागि माघ १६ देखि २० गतेसम्म विद्यालय खोल्ने निर्णय भएको बताए। यही माघ १६ गतेदेखि २० गतेसम्म विद्यालय कोभिडविरुद्धको खोप लगाउने प्रयोजनका लागि खोल्ने निर्णय भएको छ। त्यो समयमा हामीले विद्यालयमा खोप अभियान चलाउने निर्णय गरेका छौँ। हामीले निर्णय गरेका छौँ सम्बन्धित मन्त्रालयले सूचना जारी गर्छन् र कार्यान्वयनमा जान्छ, उनले भने। सरकारले महामारीको चेनब्रेक गर्न भन्दै २५ पुसमा सीसीएमसीसीले गरेको सिफारिस अनुसार १५ माघसम्म विद्यालय बन्द गर्ने निर्णय गरेको थियो।"
गण्डकी रत्न सम्मानका लागि निवेदन आह्वान,"पोखरा : गण्डकी प्रदेश सरकारले विशिष्ट व्यक्ति सम्मानका लागि निवेदन आह्वान गरेको छ। आन्तरिक मामिला मन्त्रालयले मंगलबार सूचना प्रकाशित गरी निवेदन मागेको हो। यसअघि सरकारले विशिष्ट व्यक्ति सम्मान गर्ने सम्बन्धी कार्यविधि बनाएको थियो। उक्त कार्यविधि बमोजिम प्रदेशका विशिष्ट व्यक्तिलाई सम्मान गर्ने उद्देश्यले सरकारले निवेदन मागेको हो। गण्डकी प्रदेशको श्रीवृद्धि र गौरव बढाउनेगरी विभिन्न क्षेत्रमा विशिष्ट योगदान पुयाएका व्यक्तिहरुलाई प्रदेश सरकारद्वारा विशिष्ट व्यक्ति सम्मान प्रदान गर्ने गरी कार्यविधि बनेको छ। उत्कृष्ट कार्यगरी प्रदेशको श्रीवृद्धि र गौरव बढाउन विशिष्ट योगदान पुयाएको छु भन्ने लागेमा आफूले पुयाएको योगदानको विवरण १५ दिनभित्र आन्तरिक मामिला मन्त्रालय, गण्डकी प्रदेशमा पेश गर्नु हुन, मंगलबार प्रकाशित सूचनामा भनिएको छ। विशिष्ट व्यक्ति सम्मान गर्ने सम्बन्धी कार्यविधि २०७८ मुख्यमन्त्री तथा मन्त्रिपरिषद्को कार्यालय, गण्डकी प्रदेशको वेबसाइटमा रहेको समेत जनाइएको छ। गण्डकी प्रदेश सरकारले विभिन्न क्षेत्रमा उल्लेख योगदान गर्ने व्यक्तित्वलाई गण्डकी रत्न पुरस्कार प्रदान गर्ने कार्यविधि हालै पारित गरेको थियो। प्रदेशभित्र शिक्षा, स्वास्थ्य, खेलकुद, कृषि, उद्योग, विज्ञान, पर्यटन, पूर्वाधार, विज्ञान, प्रविधि, समाजसेवा लगायतमा क्षेत्रमा उल्लेख्य योगदान गरी प्रदेशको गरिमा बढाउने व्यक्तित्वलाई सम्मान गर्ने कार्यविधिमा उल्लेख छ। पुस २६ गते बसेको मन्त्रिपरिद् बैठकले विशिष्ट व्यक्ति सम्मान गर्ने कार्यविधि २०७८ स्वीकृत गरेको थियो। गण्डकी रत्न प्रदेशकै सर्वाधिक ठूलो हुने सरकारको भनाइ छ। निवेदकमध्येबाट सिफारिस गर्नका लागि क्याबिनेटले समिति पनि बनाएको छ। समितिले सिफारिस गरेपछि यसलाई मन्त्रिपरिषद्ले अनुमोदन गर्ने छ। प्रदेशबाट विशिष्ट व्यक्ति छनोट गर्न सिफारिस समिति अध्यक्षमा मन्त्रिपरिषद्का वरिष्ठ मन्त्री अध्यक्ष रहने व्यवस्था छ। सदस्यमा अर्थ र आन्तरिक मामिला मन्त्री, प्रमुख सचिव र आन्तरिक मामिलाका सचिव सदस्य सचिव रहने गरी समिति बनेको हो। समितिले बढीमा ३ जनालाई छनोट गर्ने छ। यो सम्मान प्राप्त भएपछि राज्यले प्रमाणपत्र, तक्मा तत्कालका लागि दिन्छ। सम्मानितले सार्वजनिक सभा, समारोहमा प्रदेश सभा सदस्य सांसद सरह मर्यादाक्रम पाउनेछन्। प्रदेश अस्पतालमा प्राप्त सुविधा निःशुल्क उपलब्ध गराइनेछ। गण्डकी रत्न प्राप्त व्यक्ति संरक्षणविहीन बन्नुपर्ने अवस्था आएमा संरक्षणको दायित्व राज्यले लिनेछ। गण्डकी रत्न पाउनेले प्रदेशभित्र रहेका विमानस्थलको अति विशिष्ठ कक्ष प्रयोग गर्न पाउने छन्।"
"इन्डोनेसियाले राजधानीको नाम र स्थान परिवर्तन गर्दै, अबुधावी प्रवेश गर्न बुस्टर डोज अनिवार्य","विदेशी सामान नभित्राउन चीनको सिफारिस बेइजिङ : चीनको राजधानी बेइजिङ सहरमा विदेशी सामान नभित्र्याउन स्थानीय सरकारले सिफारिस गरेको छ । विदेशबाट पठाइएका सामानहरु सहरमा नभित्र्याउन सरकारले सोमबार सिफारिस गरेको हो । बेइजिङ शहरकी एक स्थानिय महिलाले विदेशबाट पठाएको सामान खोल्दा आफू ओमिक्रोन संक्रमित भएको अभिव्यक्ति दिएपछि बेइजिङका सरकारी अधिकारीहरुले विदेशी सामान र चिठ्ठी पत्र नभित्र्याउन सिफारिस गरेका हुन् । चिनियाँ पक्षले अझैपनि कोभिड १९ संक्रमित मुलुकबाट पठाएका सामान खानेकुरा र अन्य सामानबाट फैलिएको तर्क गरिरहेका छन् । चिनियाँ पक्षको सो तर्कप्रति वैज्ञानिकहरुले प्रश्न गरिरहेको अन्र्तराष्ट्रिय मिडियामा खबर छ । बेइजिङमा आयोजित शीतकालिन ओलम्पिक्स सुरु हुनुभन्दा करिब तीन हप्ताअघि बेइजिङमा ओमिक्रोन फेला परेको छ । ओमिक्रोन संक्रमण रोक्न सरकारले सोमबार सो खेलकुदमा सर्वसाधारणहरुले सहभागी हुन नपाउने घोषणा गरेको थियो । भारतीय मुस्लिमहरुको नरसंहार गर्ने बताउँदै आएका बाबा पक्राउ नयाँ दिल्ली : भारतीय मुस्लिमहरुको नरसंहार गर्ने बताउँदै आएका बाबा पुन पक्राउ परेका छन् । देशमा धार्मिक हिंसा निम्त्याउने अभिव्यक्ति दिएको भन्दै भारतीय प्रहरीले बाबा यति नरसिंहानन्द गिरीलाई पुन पक्राउ गरेको हो । ती बाबालाई यसअघि गएको शनिबार पक्राउ गरिएको थियो । भारतका वरिष्ठ प्रहरी अधिकारी स्वतन्त्र कुमारका अनुसार बाबा नरसिंहानन्दलाई उनकै आश्रमबाट पक्राउ गरिएको हो । उनले सार्वजनिक रुपमा भारतीय मुस्लिमको नरसंहार गर्नुपर्ने अभिव्यक्ति दिएको आरोपमा पुन पक्राउ गरिएको प्रहरीले जनाएको छ । पक्राउपछि उनलाई १४ दिनको लागि हिरासतमा राखिएको बताइएको छ । बाबा नरसिंहानन्दविरुद्ध कारबाहि हुनेसमेत प्रहरीले जनाएको छ । यदि उनको अभिव्यक्ति सहि साबित भएमा ५ वर्षसम्मको जेल सजाय हुन सक्ने बताइएको छ । बाबा नरसिंहानन्दले हरिद्धारमा आयोजित एक कार्यक्रममा भारतिय मुस्लिमविरुद्ध नरसंहार गर्नुपर्ने अभिव्यक्ति दिएको र महिलाविरुद्ध अपाच्य शब्द बोलेको अभियोग लागेको थियो । मोदीसँगको भेटपछि रुसद्वारा भारतमा आणविक रियाक्टर निर्माण सुरु तमिलनाडु : भारतीय प्रधानमन्त्री नरेन्द्र मोदी र रुसी राष्ट्रपति भ्लाद्मिर पुटिनबीच गएको डिसेम्बरमा भएको भेटवार्तापछि रुसले भारतमा आणविक (न्युक्लियर) रियाक्टर निर्माण कार्य सुरु गरेको छ । रुसले भारतको तमिलनाडुस्थित कुडनकुलाममा छैठौं आणविक रियाक्टर निर्माण कार्य सुरु गरेको हो । रुसले तामिलानाडुमा अवस्थित कुडनकुलाम न्युक्लियर पावर प्लान्टमा हालै छैठौं आणविक रियाक्टर निर्माण थालेको भारतीय मिडियामा खबर छ । भारतीय मिडियाकाअनुसार रुसको न्युक्लियर इन्जिनिरिङ कम्पनी अटोमास र रोसाटोमले छैठौं आणविक रियाक्टर निर्माणको काम थालेको हो । सो आणविक रियाक्टर १ हजार मेगावाट इलेक्ट्रिक क्षमताको रहेको बताइएको छ । युक्रेन सीमा नजिकै सैन्य अभ्यास गर्न रुसले बेलारुसमा सैनिक पठायो मस्को : रुसले युक्रेनको छिमेकी मुलुक बेलारुसमा आफ्ना सैनिक पठाउन सुरु गरेको छ । युक्रनेको सीमानजिकै संयुक्त सैन्य अभ्यास गर्न रुसले सोमबारदेखि आफ्ना सैनिक बेलारुस पठाउन सुरु गरेको हो । रुसले सो संयुक्त सैन्य अभ्यासको नाम युनाइटेड रिजल्भ अर्थात् संयुक्त समाधान राखेको छ । रुसको सो कदमले पश्चिमा मुलुकमा द्वन्द्व निम्त्याउने र युक्रेनमाथि त्रास खडा गर्ने विश्लेषकहरुले बताएका छन् । बेलारुसका सरकारी अधिकारीहरुले मंगलबार रुसी सेनाहरु हातहतियार र सैन्य सवारी साधानसहित बेलारुस पुगिसकेको बताएका छन् । रुसले फेब्रुअरीमा युक्रनेको सीमा नजिकै संयुक्त सैन्य अभ्यास गर्ने तालिका तय गरेको छ । बेलायतले युक्रेनको रक्षा गर्न हातहतियार पठाउने लण्डन : बेलायत सरकारले युक्रेनको रक्षा गर्ने भएको छ । सरकारले रुसविरुद्ध युक्रेनको रक्षा गर्ने भएको हो । युक्रेनको रक्षाका लागि बेलायतले सर्ट रेन्ज मिसाइल र आत्मरक्षाका लागि विभिन्नखाले हातहतियारहरु युक्रेन पठाइरहेको बेलायती रक्षा सचिव बेन वालेसले बताएका छन् । हाल सरकारले युक्रेन सैनिकलाई तालिम दिन बेलायती सैनिकको समूह युक्रेन पठाउने तयारीसमेत भइरहेको वालेसले बताएका छन् । हामी रुसको वास्तविक कारण खोजिरहेका छौं । युक्रनेमाथि रुसले हमला गर्न सक्ने हुँदा हाम्रो चिन्ता बढेको थियो बीबीसीसँग उनले भनेका छन्, रुसले युक्रेनको सीमा नजिकै तैनाथ गरेका लाखौ सैनिकले युक्रेनमाथि आक्रमण गर्ने चिन्ता छदैछ । त्यो चिन्ता हटाउन हामीले युक्रेनको रक्षा गर्नेछौं । युक्रेनको रक्षाका लागि हामीले बेलायती सेना र हातहतियार पठाउँदैछौं । रुसले युक्रेनमाथि तत्काल आक्रमण गर्ने कुनै सम्भावना नभएको बताउँदै आएको छ । पश्चिमा मुलुककै कारण युक्रेनमाथि तनाव बढेको रुसले आरोप लगाउँदै आएको छ । इन्डोनेसियाले राजधानीको नाम र स्थान परिवर्तन गर्दै जर्काता : दक्षिणपूर्वी एसियाली मुलुक इन्डोनेसियाले वर्तमान राजधानी जर्काताको नाम र स्थान परिवर्तन गर्ने योजना बनाएको छ । इन्डोनेसियाको सरकारले मंगलबार वर्तमान राजधानी जर्कातालाई स्थानान्तरण गर्ने र नयाँ राजधानीको नाम नुसान्तरा राख्ने योजना बनाएको हो । इन्डोनेसियाली शब्द नुसान्तराको अर्थ द्धिपसमूह हो । सरकारी कार्यालयहरु पूर्वी प्रान्त कालिमान्तानमा सारिएपछि राजधानी जर्काताको नाम नुसान्तारा राख्ने निर्णय गरेको बताइएको छ ।यसअघि इन्डोनेसियाका राष्ट्रपति जोको विडोडोले सन् २०१९ मा पहिलो पटक इन्डोनेसियाको राजधानी अन्यत्रै सारिने सरकारको योजना रहेको बताएका थिए ।बर्तमान राजधानी जर्कातामा वातावरणीय चुनौती बढ्दै गएका कारण देशको राजधानी स्थानान्तरण गर्ने उनले बताएका थिए । तर, कोभिड महामारीका कारण सरकारको योजना सफल भएको थिएन । मंगलबार त्यहाँको कानुनले राजधानी सार्न मिल्ने बनाएपछि नयाँ राजधानी सन् २०२४ सम्ममा जर्काताबाट सर्ने र नुसान्तारा नाम राखिने बताइएको छ । टोङ्वा ज्वालामुखी विस्फोटमा पुरियो समुदाय, क्षतिको विवरण अझै अस्पष्ट वेलिङटनः टोङ्वा ज्वालामुखी विस्फोट भएको चार दिन वितिसक्दा पनि विस्फोटबाट भएको क्षतिको विवरण अझै अस्पष्ट बनेको छ । ज्वालामुखी विस्फोटपछि त्यहाँको सञ्चार र अन्य सेवा अवरुद्ध हुँदा क्षतिको विवरण अझै खुलेको छैन। ज्वालामुखी विस्फोटमा परि टोङबामा मंगलबारसम्म दुईजनाको मृत्यु भएको पुष्टि भएको छ । ज्वालामुखी विस्फोटबाट निस्केको खरानीका कारण क्षतिको बाँकी विवरण भने आँकलन गर्न नसकिएको बताइएको छ । टोङ्वा टापुमा भएको बस्तीको अवस्था र त्यहाँको क्षतिबारे बुझ्न सोमबार प्रभावित क्षेत्रमा न्युजिल्याण्ड र अष्ट्रेलियाले आफ्नो विमान पठाएको थियो । ज्वालामुखी विस्फोटपछि सो क्षेत्र खरानीले ढाकेको हुँदा सो विमान प्रभावित क्षेत्रमा पुग्न नपाउँदै फर्किएको थियो । विभिन्न निकायहरुले सो क्षेत्रको वास्तविक क्षतिको विवरणबारे बुझ्न खोज्दा अझै एकिन विवरण प्राप्त नभएको अन्र्तराष्ट्रिय मिडियामा खबर छ । सो क्षेत्रमा अतुलनिय क्षती पुगेको हुन सक्ने अनुमान गरिएको छ । शनिबार टोङ्वा टापुनजिकै समुद्री ज्वालामुखी विस्फोट भएको थियो । सो ज्वालामुखी विस्फोटको आवाज अमेरिकासम्म सुनिएको थियो । ज्वालामुखी विस्फोटपछि सो समुद्र आसपासका क्षेत्रमा सुनामी गएको थियो । सो ज्वालामुखी पछिल्लो ३० वर्षयताकै शक्तिशाली ज्वालामुखी भएको विज्ञहरुले बताएका छन् । सो ज्वालामुखी विस्फोटले वर्षौसम्म नकारात्मक वातावरणीय असर पुग्ने चेतावनी वैज्ञानिकहरुले दिएका छन् । अबुधावी प्रवेश गर्न बुस्टर डोज अनिवार्य दुवई : युनाईटेड अरब एमिराट्स युएईको राजधानी अबुधावी सहर प्रवेश गर्न सरकारले कोभिड १९ विरुद्धको बुस्टर डोज अनिवार्य गराएको छ । युएई सरकारको स्वास्थ्य विभागले मंगलबार अबुधावी प्रवेश गर्न चाहने जुनसुकै मानिसले बुस्टर डोज अनिवार्य लगाउनुपर्ने नियम लागु गरेको हो । यसअघि त्यहाँको सरकारले सो शहर प्रवेश गर्न खोप कार्ड अर्थात् ग्रिन पास अनिवार्य गराएको थियो । पछिल्लो समय सरकारले ओमिक्रोन संक्रमितको संख्या बढेको भन्दै बुस्टर डोज अनिवार्य गराएको अन्र्तराष्ट्रिय मिडियामा खबर छ । एसोसियटेड प्रेसकाअनुसार अबुधावी प्रवेश गर्न चाहने मानिसको कोरोना रिपोर्ट नेगेटिभ भएको हुनुपर्ने र उनीहरुले बुस्टर डोज अनिवार्य रुपमा लगाएको हुनुपर्नेछ । यमनमा साउदी नेतृत्वको घातक हमलामा १२ बढीको मृत्यु साना : साउदी नेतृत्वको गठबन्धनले यमनमा गरेको हवाई हमलामा कम्तीमा १२ जनाको ज्यान गएको छ । गठबन्धनले यमनको राजधानी सानामा मंगलबार बिहानै गरेको घातक आक्रमणमा परि कम्तीमा १२ मानिसको ज्यान गएको हो । इरान नेतृत्वको पूर्व सेनाको गृह क्षेत्रलाई लक्षित गरी सो आक्रमण गराएको बताइएको छ । सो आक्रमणमा करिब १४ मानिसको ज्यान गएको प्रारम्भिक रिपोर्टले देखाएको छ । हुथी बिद्रोहीले युनाइटेड अरब एमिराट्स युएईको आबुधामीमा ड्रोन आक्रमण गरेको भोलीपल्ट साउदी नेतृत्वको गठबन्धनले सो क्षेत्रमा घातक हमला गरको हो । सन् २०१४ को अन्त्यमा हुथी बिद्रोहीले यमको राजधानी र उत्तरी यमनमा कब्जा जमाएपछि यमनका राष्ट्रपति अब्द रब्बु मानसौर हादीले सरकार छोडेका थिए । हादीको सरकार पुनस्र्थापना गराउन साउदी अरबिया र युएईले सन् २०१५ मा यमनको युद्धमाथि हस्तक्षप गरेका थिए । युएईले सन् २०१९ मा यमनमा आफ्ना सैनिक तैनाथ गराएको थियो ।"
कोभिड१९ विरुद्धको खोप लगाएको कार्ड हराएमा के गर्ने ?,"काठमाडौं : यदि तपाई कोरोनाविरुद्धको खोप लगाएको कार्ड हराएर चिन्तित हुनुहुन्छ। अब चिन्ता नगर्नुहोस्। तपाईंले खोप लगाएको कार्ड फेरि पनि बनाउन सक्नुहुन्छ। त्यसका लागि पहिला जुन केन्द्रमा खोप लगाएको हो सोही केन्द्र वा स्वास्थ्य शाखामा गएर खोप कार्डको प्रतिलिपि बनाउन सक्नुहुन्छ। स्वास्थ्य तथा जनसंख्या मन्त्रालयले कोरोना१९ विरुद्धको खोप कार्ड हराएमा खोप लगाएको खोप केन्द्र वा स्वास्थ्य संस्था भएको पालिकाबाट प्रतिलिपि निकाल्न सकिने जनाएको छ। मन्त्रालयका अनुसार दुवै मात्रा खोप लगाइसकेको भए दोस्रो मात्रा लगाएको खोप केन्द्र वा खोप लगाएको स्वास्थ्य संस्था भएको पालिकाको स्वास्थ्य शाखाबाट खोप कार्डको प्रतिलिपि लिने सकिन्छ। यस्तै, जोन्सन एन्ड जोन्सन खोप लगाएको भए सोही केन्द्र वा लगाएको स्वास्थ्य संस्था भएको पालिकाको स्वास्थ्य शाखाबाट लिन सकिन्छ। यदि पहिलो मात्रा लगाएकाले खोप लगाएकै केन्द्र वा खोप लगाएको स्वास्थ्य संस्था भएको पालिकाको स्वास्थ्य शाखाबाट सो कार्डको प्रतिलिपि लिन सकिन्छ। बढ्दो कोरोना संक्रमणका कारण नेपालमा सरकारले २०७८ माघ ७ गतेदेखि सार्वजनिक स्थल प्रवेश गर्न र सेवा लिन जाँदा खोप कार्ड अनिवार्य गरेको छ। नेपालमा कोरोना भाइरसको नयाँ भेरियन्ट ओमिक्रोनदेखिसँगै कोरोना संक्रमण तीव्ररुपमा फैलिरहेको छ। कोरोना रोकथाम तथा नियन्त्रणका लागि सरकारले विभिन्न सूचना जारी गर्दै आएको छ।"
कोसी अस्पतालमा कार्यरत ४६ जनालाई कोरोना संक्रमण,"विराटनगर : विराटनगरस्थित कोसी अस्पतालमा कार्यरत ४६ जनालाई कोरोना भाइरसको संक्रमण पुष्टि भएको छ। संक्रमित हुनेमा चिकित्सकसहित २५ जना स्वास्थ्यकर्मी छन्। अरु २१ जना कर्मचारीमा संक्रमण देखिएको हो। एकै पटक धेरै जनामा कोरोना देखिँदा अस्पतालको सेवा प्रवाहमा समस्या भएको छ। अस्पतालका मेडिकल सुपरिटेन्डेन्ट डा चुमनलाल दासले मंगलबारसम्म अस्पतालमा कार्यरत चिकित्सक, स्वास्थ्यकर्मी र कर्मचारी गरेर ४६ जनामा कोरोनाको संक्रमण पुष्टि भएको जानकारी दिए। उनका अनुसार संक्रमित हुनेमा ८ जना डाक्टर, १७ जना नर्ससहित परामेडिक्स, सफाई कर्मचारी लगायत छन्। सामान्य अवस्थाका संक्रमितहरु अहिले होम आइसोलेसनमा छन्। अस्पतालमा तीव्र रूपमा संक्रमण फैलिए पनि सबै उपचार विभाग खुलाछन्। तर कर्मचारीलाई कोरोना भएका कारण व्यवस्थापन गर्न समस्या भइरहेको छ, डादासले भने,काम गर्न जनशक्ति अभाव हुन थाल्यो। अब स्वास्थ्य सेवा प्रभावित हुनसक्छ। अस्पतालको जनशक्ति नै संक्रमित भएपछि सेवा सञ्चालन गर्न कठिनाइ भइरहेको उनको भनाइ छ। परीक्षणसँगै संक्रमित हुने संख्या पनि बढ्दो क्रममा रहेको उनले बताए। अझै संक्रमित थपिन सक्ने भएकाले अस्पताललाई कसरी नियमित सञ्चालन गर्नेभन्ने बारेमा छलफल भइरहेको जानकारी दासले दिए।"
राष्ट्रिय सभाका अध्यक्ष तिमिल्सिनालाई कोरोना संक्रमण,काठमाडौं: राष्ट्रिय सभाका अध्यक्ष गणेशप्रसाद तिमिल्सिनालाई कोरोना संक्रमण पुष्टि भएको छ। पीसीआर परीक्षण गर्दा उनलाई संक्रमण पुष्टि भएको उनका प्रेस सल्लाहकार अशोक पौडेलले जानकारी दिए। पौडेलका अनुसार राष्ट्रिय सभाका अध्यक्ष तिमिल्सिनाको स्वास्थ्य अवस्था सामान्य रहेको छ। तिमिल्सिना अहिले बालुवाटारस्थित सरकारी निवासमा स्वास्थ्यलाभ गरिरहेका पौडेलले जानकारी दिए।
सर्वोच्चले गर्यो सेवा कटौती : ६ प्रकारका सेवा मात्रै उपलब्ध हुने,"काठमाडौं : कोरोना संक्रमण तीव्र फैलिएपछि सर्वोच्च अदालतले सेवा कटौती गरेको छ। मंगलबार बसेको अदालतको फूलकोर्ट बैठकले यस्तो निर्णय गरेको हो। अदालतले माघ ५ देखि १८ गतेसम्म सेवा कटौती गर्ने निर्णय गरेको हो। सेवा कटौतीसँगै अदालतले ६ प्रकारका सेवा मात्रै दिने भएको हो। बन्दीप्रत्यक्षीकरण तथा कोभिड१९ महामारीसँग सम्बन्धित जरुरी प्रकृतिका निवेदनको सुनुवाइ, मुद्दा फिर्ता, तामेली एवं मिलापत्रसम्बन्धी निवेदनको सुनुवाइ हुनेछ । यस्तै फौजदारी मुद्दामा पनि सुनुवाइ हुनेछ । यसैगरी हेर्दाहेर्दै र निर्णय सुनाउने भनी मिति तोकिएका, सरकारले दर्ता गरेका तर अर्को पक्ष झिकाउने भन्ने आदेश नभएका पुनरावेदनको पनि सुनुवाइ हुनेछ । मुद्दानिवेदन दर्ता गर्ने, पेशी र अन्य तारेख दिने काम नियमित हुनेछ। यस्तै अदालतमा अनावश्यक भीडभाड हुन नदिन अत्यावश्यक र न्यून संख्याको जनशक्तिबाट आलोपालो मिलाइ अदालतको काम कारबाही गर्ने र टेलिवर्क वा अ न्य तरिकाबाट निकास वा स्टेसनमा रही अदालतको कार्य सम्पादन गर्न मुख्य रजिस्ट्रारले आवश्यक व्यवस्था मिलाउने निर्णय गरेको छ। उच्च र जिल्ला अदालत, अरु न्यायाधीकरण कार्यालयले पनि आवश्यकता अनुसार सेवा कटौतीको निर्णय लिन सक्ने निर्णय बैठकले गरेको छ । सर्वोच्च अदालतका न्यायाधीशसहित ३१ कर्मचारीमा कोरोना संक्रमण देखिएको छ। न्यायाधीशसहित कर्मचारीमा कोरोना देखिएपछि सेवा कटौती गरेको हो ।"
"सप्तरीमा तीव्र रुपमा फैलियो कोरोना, ७५ जनाको परीक्षणमा ६५ जना संक्रमित","राजविराज : तीव्र रुपमा कोरोना फैलिन थालेको सप्तरीमा ७५ जनाको पीसीआर परीक्षण गर्दा ६५ जना संक्रमित देखिएका छन्। कोरोनाको नयाँ भेरियन्ट ओमिक्रोन फैलिएसँगै सप्तरीमा संक्रमितको संख्या तीव्र बढेको छ। गजेन्द्रनारायण सिंह अस्पतालको प्रयोगशालाबाट मङ्गलबार आएको रिपोर्टमा ७५ मध्ये ६५ जनामा कोरोना संक्रमण देखिएको अस्पतालले जनाएको छ। संक्रमित हुनेमा प्रहरी अत्यधिक रहेको स्वास्थ्य कार्यालय सप्तरीका निमित्त प्रमुख दुनियालाल यादवले जानकारी दिए। संक्रमित ६५ जनामा सबैभन्दा बढी राजविराजमा ९ महिला र ४८ पुरुष छन्। यसैगरी तिलाठी कोइलाडी गाउँपालिकामा १ महिला र १ पुरुष, रुपनी गाउँपालिकामा १ पुरुष र अन्य जिल्लाका १ महिला ४ पुरुष छन्। यो समेत सप्तरीमा कोभिडको तेस्रो लहरमा संक्रमित हुनेको सङ्ख्या १०५ पुगेको छ। जसमा २३ महिला र ८२ पुरुष छन्। संक्रमितमध्ये रुपनी गाउँपालिका१ की ७५ वर्षीया महिलाको मृत्यु भएको छ। स्वास्थ्यमा समस्या देखिएपछि गजेन्द्रनारायण सिंह अस्पतालमा शनिबार भर्ना भएकी उनको सोमबार गरिएको परीक्षणमा रिपोर्ट पोजिटिभ आएको थियो। यो समेत सप्तरीमा कोभिडका कारण मृत्यु हुनेको सङ्ख्या १४० पुगेको छ। तेस्रो लहर सुरु भएयता सप्तरीमा १६९ जनाको स्वाब परीक्षण गरिएकोमा १०५ जनाको रिपोर्ट पोजिटिभ आएको छ। जसमध्ये राजविराजमा १६ महिला र ५३ पुरुष गरी ६९ जना संक्रमित देखिएका छन्। संक्रमित १०४ जना होम आइसोलेशनमा रहेको स्वास्थ्य कार्यालय सप्तरीले जनाएको छ। राजविराजस्थित सप्तरी जिल्ला अदालत र उच्च अदालत जनकपुर राजविराज इजलासका न्यायाधीश र कर्मचारीहरूमा पनि कोरोना संक्रमण तिब्रताका साथ बढेको छ। सप्तरी जिल्ला अदालतका ४ जना न्यायाधीश र ४ जना कर्मचारीमा संक्रमण देखा परेको छ। यसैगरी उच्च अदालत जनकपुर राजविराज इजलासका ३ जना न्यायाधीश र ४ जना कर्मचारी गरी ७ जनामा संक्रमण देखिएको छ। जिल्लामा कोरोनाको संक्रमण तीव्र रुपमा फैलिए पनि स्वास्थ्य सुरक्षामा सतर्कता अपनाइएको छैन।"
विद्यार्थी नियमित गराउन टिफिन बक्स वितरण,"ताप्लेजुङ : जिल्लाको फक्ताङ्लुङ र सिरिजंघा गाउँपालिकाका करिब ३ हजार विद्यार्थीलाई टिफिन बक्स (खाजा बोक्ने भाँडा) वितरण गरिएको छ। ग्रामीण शिक्षा तथा वातावरण विकास केन्द्र्(रिड नेपाल)ले विद्यार्थीलाई विद्यालयमा नियमित गराउने उद्देश्य राखेर यस क्षेत्रका सामुदायिक विद्यालयमा अध्ययनरत विद्यार्थीलाई टिफिन बक्स वितरण गरेको हो। तीनवर्षको अवधीमा १५ लाख ४४ हजार रुपैयाँको लागतमा २ हजार ९७० विद्यार्थीलाई वितरण गरिएको रिड नेपालका शिक्षा विकास अधिकृत रोमा मावोले जानकारी दिईन्। पहिलो वर्ष २०७६ सालमा ५७० थान, दोस्रो वर्ष २०७७ सालमा १५०० थान र यसवर्ष ९०० थान टिफिन बक्स वितरण गरिएको हो। संस्थाको कार्यक्षेत्र रहेको फक्ताङलुङ गाउँपालिकाका भित्रका २२ वटा विद्यालय र सिरीजंघाको १३ वटा विद्यालयगरी हालसम्म ३५ ओटा विद्यालयहरुमा स्वास्थ्य सामाग्री र टिफिन बक्स वितरणगरी सकिएको मावोले बताईन्। हामीले हालसम्म दुई स्थानीय तहको ३५ वटा सामुदायिक विद्यालयमा सामग्री वितरण गरिसकेका छौँ । अन्य विद्यालयमा पनि पुर्याउने लक्ष्य रहेको छ। माबोले भनिन् विद्यालयमा बिहान कक्षा सुरुहुँदा कोठाभरी रहने विद्यार्थी दिउँसो टिफिनको समयपछि ह्वात्तै घट्ने गरेको पाइएपछि विद्यार्थीलाई टिफिन बक्स वितरण गर्ने योजना बनेको हो। दिउँसो टिफिन समयपछि विद्यार्थी घरमा खाजा खान जाने गरेका र त्यसपछि उनीहरु विद्यालय नआउने गरेको पाइएकाले दिवा खाजा विद्यालयमै लिएर आउनलाई सहज हुनेगरी टिफिनबक्सको योजना अघि सारिएको रिडका जिल्ला प्रवन्धक राजेन्द्र पन्तले बताए। पहिले सरहरुले विद्यार्थी विद्यालयमा टिकाउनै सकिएन भनेर विद्यालयमा तारबारको माग गर्नुभयो। हामीले त्यो पनि दियौँ, तर विद्यार्थी तारबार तोडरै भाग्न थाले। जिल्ला प्रबन्धक पन्तले भने त्यसपछि थाहा भयो, विद्यार्थीहरु भोकका कारणले भाग्ने गरेका रहेछन्। अनि टिफिन बक्स वितरणको योजना बन्यो। टिफिनबक्स वितरण गरेसँगै हाल विद्यार्थी बिहान १० बजेदेखि विद्यालय विदा हुने समय दिउँसो ४ बजेसम्म नै रहन थालेका सामुदायिक विद्यालयका प्रधानाध्यापकहरुको अनुभव छ। यता कोभिड १९ को महामारीको जोखिमबाट जोगिनका लागि संस्थाले विद्यालयमा स्वास्थ्य सामाग्री समेत वितरण गरेको छ। विद्यालयमा आवश्यक पर्ने सावुन, फिनायल, सेनिटाइजर, माक्स, ट्वाइलेट ब्रस, टावल आदि वितरण गरिएको मावोले जानकारी दिईन्। माबोका अनुसार अघिल्लो वर्ष २ लाख ८५ हजार र यो वर्ष ३ लाख ६ हजार ५०० गरि जम्मा ६ लाख ५० हजार बराबरको स्वास्थ्य सामग्री वितरण गरिएको हो। हिमालयन ट्रस्ट युकेको आर्थिक सहयोगमा सन् २००७ देखि शैक्षिक क्षेत्रमा लगानी गर्दै आएको ग्रामीण शिक्षा तथा वातावरण विकास केन्द्र(रिड)ले विद्यालयमा विद्यार्थीलाई सिकाउन र टिकाउन पहल गर्दै आएको छ। संस्थाले शिक्षक तथा अभिभावकलाई तालिम, शैक्षिक सामग्री र छात्रवृत्ति प्रदान गर्ने गरेको छ।"
उपचारमा खटिने स्वास्थयकर्मी नै संक्रमणमा,"चितवन : अस्पतालमा कार्यरत चिकित्सक र स्वास्थ्यकर्मीहरु धमाधम कोरोना संक्रमणमा परेका छन्। जिल्लाको विभिन्न अस्पतालमा कार्यरत उपचारमा खटिएकाहरु नै धमाधम संक्रमित भएका हुन्। जिल्लामा पुष्टि भएका करिब एक हजार जनामध्ये ११७ जनालाई चिकित्सक, स्वास्थ्यकमी र कर्मचार्रीहरु छन्। संक्रमित भएका उनीहरु सबै होम आइसोलेसनमा छन्। जिल्लामा पछिल्लो केही दिनयता कोरोना संक्रमितको संख्या उकालो लागेको छ। दैनिक सय जनाको दरले बढेको छ। भरतपुर अस्पतालमा मात्रै ३७ जना संक्रमित भएका छन्। यीमध्ये सातजना चिकित्सकसहित २० जना स्वास्थ्यकर्मी कोरोना संक्रमणको फेला परेका हुन्। यो संख्या अझै बढ्न सक्ने आंकलन गरिएको छ। यसले गर्दा भरतपुर अस्पतालमा जनशक्ति अभावको हुन थालेको छ। स्वास्थ्यकर्मी र कर्मचारी नै संक्रमित हुन थालेपछि कसले काम गर्ने भन्ने समस्या भएको छ अस्पतालका मेडिकल सुपरिटेण्डेन्ट प्रा डा कृष्णप्रसाद पौडेलले भने अहिलेसम्म सबै सेवा सुचारु छन्। अब पनि बढ्यो भने केही सेवा सुस्त बनाउनैपर्छ। कलेज अफ मेडिकल साइन्सेस शिक्षण अस्पताल (पुरानो मेडिकल कलेज)मा सात चिकित्सकसहित १० जनामा कोरोना सङ्क्रमण देखिएको छ। भरतपुरको बिपी कोइराला मेमोरियल क्यान्सर अस्पतालमा तीन जना चिकित्सकसहित ४० जनालाई कोरोना संक्रमण भएको छ। चितवन मेडिकल कलेजमा कार्यरत चिकित्सकसहित ३० जनालाई कोरोना संक्रमण भएको छ। यी मध्ये १२ जना चिकित्सक मात्रै छन्। उपचार गराउन आएकाहरुबाटै उनीहरुमा संक्रमण फैलिएको हो। अस्पतालका अप्रेसन म्यानेजर पारस अधिकारीले अवस्था सामान्य नरहेको बताए। उपचारमा आउने विरामीबाटै संक्रमणमा परेको देखिन्छ। जसले उपचार गर्ने हो उनीहरु नै संक्रमित हुनु भनेको समुदायमा भित्रि रुपमा फैलिएको भन्ने देखिएको छ, उनले भने, जुन अनुपातमा बढेको छ यो अवस्था खतराको सुचकको रुपमा देखिन्छ। समुदायमा कोरोना तीब्र रुपमा फैलिएको छ। अत्यावश्यक नपरेसम्म परिक्षण भएको छैन। समुदायमा भित्रिरुपमा अनुमान गरिएको छ। परिक्षण गरे समुदायमा संक्रमितको संख्या बढ्ने आशंका छ। अस्पतालमा स्वास्थ्य उपचारका लागि अस्पताल जानेहरुबाट चिकित्सक र स्वास्थ्यकर्मीमा कोरोना सरेको अस्पतालको भनाइ छ। विरामीको उपचार गर्नेहरु नै संक्रमित भएपछि जनशक्ति अभावको खतरा देखिएको छ। अस्पतालहरुले अत्यावश्यक बाहेकको अवस्थामा अस्पताल नआउन आग्रह गरेका छन्। संक्रमण दर उच्च भएपछि खतरा बढेको भन्दै संयमता अपनाउन भनेका छन्। चिकित्सक र स्वास्थ्यकर्मी संक्रमण दर यही अवस्थामा रहे अवस्था जटिलताको खतरा हुने अस्पतालका वरिष्ठ प्रशासक गृहिनारायण महतोले बताए। जिल्ला प्रशासन कार्यालय चितवनले स्थानीय तहलाई कोभिड विरुद्ध अभियान संलाचनको लागी सजग गराएको छ। जोखिम न्यूनिरकरणका लागि मंगलबारदेखि लागूहुने गरी चौविस बुँदे निर्देशन जारी गरेको छ। सार्वजनिक सेवाको लागि खोप कार्ड अनिवार्य गरेको छ। प्रशासनले जारी गरेको आदेशमा होटल, रेष्टुरेन्ट, रंगशाला, सिनेमा हल र सार्वजनिक सेवाका विभिन्न क्षेत्रमा प्रवेश गर्दा कोरोनाविरुद्धको खोप लगाएको कार्ड अनिवार्य गरेको छ। त्यस्तै वैवाहिक कार्यक्रम, पूजा लगाएतको काम गर्न पूर्व स्विकृति लिनुपर्नेछ। जनस्वास्थ्यको मापदण्ड पालन गरेको हकमा बढीमा पचास जना मात्रै जम्मा हुन पाउने नियम राखेको छ। सपिङ मल, डिपार्टमेन्टल स्टोर सञ्चालन गर्दा स्वास्थ्य मापदण्ड पालना गर्दै बढीमा २५ जना भन्दा बढी प्रवेश गर्न नपाइने जनाएको छ। माघ १५ सम्म मनोरञ्जन र शैक्षिक गतिविधिको काम पूर्ण रुपमा रोक लगाएको छ।"
काठमाडौं उपत्यकामा मात्रै थपिए ५१ सय ८९ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा ५१ सय ८९ जना कोरोना संक्रमित थपिएका छन्। काठमाडौंमा ३ हजार ७२३, ललितपुरमा ९१६ र भक्तपुरमा ५५० जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। कोरोनाबाट काठमाडौंमा एकजनाको मृत्यु भएको छ। मन्त्रालयका अनुसार परीक्षण गरिएकामध्ये ४४९३ प्रतिशतमा कोरोना पुष्टि भएको छ। यस्तै पछिल्लो २४ घण्टामा २२ हजार ८२८ जनामा कोरोना परीक्षण गर्दा १० हजार २५८ जनामा संक्रमण पुष्टि भएको छ। मन्त्रालयका अनुसार सोही अवधिमा ५६२ जना संक्रमणमुक्त भएका छन्। हाल देशभर सक्रिय संक्रमितको कुल संख्या ३९ हजार ४४ पुगेको छ।"
कोरोना जोखिम बढेपनि रोकिएन घुम्ती स्कुलको पढाई,"जोमसोम : कोरोनाको तेश्रो लहरसंगै देशभरका शैक्षिक संस्था यतिबेला बन्द छन्। तर उपल्लो मुस्ताङका घुम्ती स्कुलको पठनपाठन रोकिएको छैन। अत्यधिक चिसो र हिमपातका कारण पोखरा झरेका उपल्लो मुस्ताङका घुम्ती स्कुलहरुको पढाई नरोकिने बताईएको छ। पछिल्लो समय कोरोनाको तेश्रो भेरियन्ट बढेको र शैक्षिक संस्था समेत सरकारले बन्द गर्ने निर्णय गरेपनि मुस्ताङबाट बेसी झरेका घुम्ती स्कुलहरुको शैक्षिक पठनपाठन यथावत राखिने सम्बन्धित स्थानीय तहले जनाएका छन्। उपल्लो मुस्ताङको दुई पालिका गरी ११ सामुदायिक स्कुलको पढाई पोखरामा जारी छ। कोरोना जोखिमका कारण शिक्षा विज्ञान तथा प्रविधि मन्त्रालयले देशभरका विद्यालय बन्द गर्ने निर्णय गरेको थियो। तर सरकारले यसप्रकारको निर्णय गरेपनि घुम्ती कक्षाको पढाई यथावत राख्ने लोमान्थाङ गाउँपालिकाका प्रशासन अधिकृत विकास केशीले जानकारी दिए। उनले उपल्लो मुस्ताङबाट झरेका स्कुल बन्द सत्र भित्र रहेर पढाई सञ्चालन भएको र यसले गर्दा समुदाय र स्कुलमा कोरोनाको जोखिम नरहेको उनको भनाई छ। उपल्लो मुस्ताङको लोमान्थाङ गाउँपालिकाबाट ३ सामुदायिक, ४ गुम्बा र २ निजी स्कुल घुम्ती कक्षा सञ्चालनका लागि पोखरा झरेका थिए। यस्तै उपल्लो मुस्ताङकै अर्को गाउँपालिका लोघेकर दामोदरकुण्डबाट ८ वटा सामुदायिक र गुम्बा स्कुल पोखरा झरेका थिए। लोमान्थाङ गाउँपालिकाबाट दिव्यदीप मावि छोसेर, राष्ट्रिय आधारभूत लोमान्थाङ र छोनुप झिन्जु आधारभूत स्कुल घुम्ती कक्षाका लागि पोखरा झरेका हुन्। लोमान्थाङको महाकरुणा शाक्यापा गुम्बा,मञ्जुश्री गुम्बा ,लो निफुक गुम्बा र पाल नाम्ग्याल गुम्बा स्कुल पोखरा झरेका हुन्। योसंगै लोृमान्थाङबाट करिव १ सय ६० जना बिद्यार्थी पोखरा झरेका थिए। यस्तै लोघेरक दामोदरकुण्ड गाउँपालिकाबाट चराङ, मराङ, ढाक्मर, शालिग्राम आधारभूतका २४ जना स्कुले बालबालिकालाई अत्यधिक चिसो र हिमपातका कारण पोखरा स्थान्तरण गरिएको थियो। लोमान्थाङको दिव्यदीप माविका करिव ८२ जना बालबालिका पोखराको बिजयपुरमा स्थान्तरण गरिएको हो भने राष्ट्रिय र छोनुप झिन्जु आधारभूत स्कुलका बालबालिकालाई पोखराको हेम्जा सुईखेतमा राखिएको छ। यस्तै लोघेकर दामोदरकुण्ड गाउँपालिकाका बालबालिकालाई पोखराको हेम्जामा राखेर पठनपाठन गरिएको छ। उपल्लो मुस्ताङको स्कुलहरु कार्तिक अगावै घुम्तीमा झरेपनि तल्लो मुस्ताङका ३ दर्जन स्कुल भने अत्यधिक चिसो र हिमपातका कारण पुस १ गते देखि बन्द भएका छन्। उनीहरुलाई हिउँदे बिदा दिईएको हो। मुस्ताङमा फागुनको पहिलो साता नयाँ शैक्षिक सत्रको पढाई सुरु हुने गर्थ्याे।"
मधेश प्रदेश घोषणा गरेको विरोधमा सांसदको पुतला दहन,"जनकपुरधाम : प्रदेश २ को नाम मधेश प्रदेश राखेको विरोधमा जनकपुरधाममा युवाहरुले प्रदर्शन गरेका छन्। प्रदेशसभामा भएको गोप्य मतदानबाट दुई तिहाई भन्दा बढी मतसहित मधेश प्रदेश नामाकरण भएपछि मंगलबार त्यसको विरोधमा यहाँका युवाहरुले सांसदहरुको पुतला दहन गरेका हुन्। २२ जिल्लाको मधेश रहेपनि ८ जिल्लालाई मधेश नामाकरण गरिएकोमा आपत्ति जनाउँदै विरोध गरिएको छ। युवा अभियन्ता सुशील कर्णको अगुवाइमा जनकपुरधामस्थित जानकी चोकमा युवाहरुले ८ जिल्लालाई मधेश प्रदेश मान्दैनौँ, प्रदेशको नाम मिथिला भोजपुरा कायम गर भन्दै पुतला जलाएका छन्। कर्णले आफुपनि मधेश आन्दोलनमा अग्रपंक्तिमा रहेको र त्यसकै कारण पाँच वर्षभन्दा बढी समयसम्म मुद्दा खेपेको भन्दै उनले ८ जिल्ला मधेश प्रदेश मान्य नहुने बताए। उनले ८ जिल्लाको पहिचान मिथिला भोजपुरा रहेकाले सोही पहिचानको आधारमा प्रदेशको नाम हुनुपर्ने माग गरे। कर्णले २२ जिल्लालाई मधेश प्रदेश कायम गरे मात्र आफुहरुलाई स्वीकार्य हुने हुने बताए। उनले मधेशको भुगोललाई मधेश आन्दोलनको नाममा खुम्च्याउन खोजेको समेत आरोप लगाए।"
"कोरोना सक्रिय संक्रमितको संख्या ३९ हजार नाघ्यो, कहाँ कति ?","काठमाडौं : नेपालमा कोरोना संक्रमण दर ह्वात्तै बढेको छ। पछिल्लो २४ घन्टामा देशभर १० हजार २५८ जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा २२ हजार ८२८ नमूना परीक्षण गराएको थियो जसमध्ये सो संख्यामा संक्रमण देखिएको हो। पछिल्लो २४ घन्टामा कोरोनाबाट एकजनाको मृत्यु भएको छ। योसहित कोरोनाबाट मृत्यु हुनेको संख्या पुगेको छ। हाल सक्रिय संक्रमितको संख्या ३९ हजार ४४ पुगेको छ । प्रदेश १ मा मोरङ,सुनसरी र झापामा ५ सय बढी सक्रिय संक्रमित रहेका छन्। बागमती प्रदेशका ट जिल्लामा ५ सय बढी सक्रिय संक्रमित छन्। काठमाडौं, ललितपुर, भक्तरपुर, चितवन, मकवानपुर र काभ्रेपलान्चोकमा ५ सय बढी सक्रिय संक्रमित रहेको मन्त्रालयले जनाएको छ। यस्तै, गण्डकीको कास्की, लुम्बिनकीको रुपन्देही र सुदूरपश्चिमको कैलालीमा कोरोनाका सक्रिय संक्रमितको संख्या ५ सय बढी रहेको छ। ४ जिल्लामा २ सय बढी सक्रिय संक्रमित रहेका छन्। धनुषा,पर्सा, नवलपरासी पूर्व, बाँकै, दाङ र कञ्चनपुरमा २ सय बढी कोरोना संक्रमित रहेका छन्। देशभर कोरोना फैलिएसँगै सम्बन्धित जिल्ला प्रशासनहरुले कोरोना रोकथामसम्बन्धी आदेश जारी गरेका छन्। यसैक्रममा काठमाडौं उपत्यकाका तीनवटै जिल्ला प्रशासन कार्यालयहरुले मंगलबार कोरोना रोकथामसम्बन्धी अर्को आदेश जारी गरेका छन्। कोरोना संक्रमण बढ्दै गएपछि उपत्यकाका तीनवटै जिल्ला प्रशासन कार्याल य(ललितपुर,भक्तपुर र काठमाडौं)ले एकै प्रकारका आदेश जारी गर्दै आज मध्यरातदेखि लागू हुनेगरी माघ मसान्तसम्म आमसभा, जुलुस,सभा, भेलालगायतका गतिविधिमा रोक लगाएका छन्। नेपालमा पनि कोरोना भाइरसको नयाँ भेरिअन्ट ओमिक्रोन फेला परेपछि सङ्क्रमितको सङ्ख्या दिनप्रतिदिन बढ्दो क्रममा छ।"
"फेरि ओरालोतिर सेयर बजार : कुन कम्पनीको मूल्य बढ्यो, कसको घट्यो ?","काठमाडौं : सेयर कारोबारको तेस्रो दिन मंगलबार नेप्से परिसूचक ओरालो लागेको छ। कारोबारको दुई दिन आइतबार र सोमबार लगातार उकालो लागेको नेप्से मंगलबार फेरि ओरालो लागेको हो। यसदिन नेप्से १०७८ अंकले घटेर २९ सय ३६ दशमलव ६६ विन्दुमा बन्द भएको छ। सेन्सेटिभ इण्डेक्स भने ११० अंकले बढेको छ। नेप्से घटेपनि यसदिन कारोबार रकम भने बढेको छ। सोमबार १ करोड ४४ लाख ७४ हजार कित्ता सेयर ७ अर्ब ९० करोड १८ लाख ९० हजार रुपैयाँ बराबरमा खरिदबिक्री भएको थियो। मंगलबार १ करोड ६० लाख ४ हजार ५३० कित्ता सेयर ८ अर्ब ३४ करोड १९ हजार ५६१ रुपैयाँ बराबरमा कारोबार भयो। यसदिन कारोबारमा आएका १३ समूहमा ४ उपसमूहको मात्र सूचक सकारात्मक देखिएको । बाँकी ७ समूहको सूचक घटेको छ। यस्तै यसदिन सामलिङ्ग पावरको सेयरमूल्य सबैभन्दा बढी ९४९ प्रतिशतले बढ्दा मध्य भोटेकोशी जलविद्युतको ८११ प्रतिशत, बुद्धभुमि हाइड्रोपावरको ६०८ प्रतिशत, प्रभु बैंकको ५५६ प्रतिशत र बरुण हाइड्रोपावरको ४६६ प्रतिशतले बढेको हो। यसदिन मानुषी लघुवित्तको सेयरमूल्य सबैभन्दा धेरै ५ प्रतिशतले घटेको छ। कर्पोरेट डेभलपमेन्ट बैंकको ४६२ प्रतिशत, पञ्चकन्या माइ हाइड्रोपावरको ४४७ प्रतिशत, खानी खोला हाइड्रोपावरको ४४० प्रतिशत र सिन्धु विकास बैंकको ४२१ प्रतिशतले घटेको छ। मंगलबार अपि पावरको सबैभन्दा धेरै २८ करोड ११ लाख रुपैयाँ बराबरको सेयर कारोबार भयो।"
वीरगन्जका डाक्टर भन्छन् : सावधानी अपनाइएन भने अवस्था भयवाह हुन्छ,"वीरगन्ज : पर्सामा पछिल्लो हप्तादेखि कोरोना संक्रमण दर निरन्त बढ्दै गएको छ। भारतसंग खुल्ला सीमा जोडिएको पर्सा जिल्लामा एकहप्ता यता निरन्तर संक्रमणदर ६० प्रतिशत भन्दाबढी नै देखिएको छ। पर्सामा कोरोनाको परिक्षण वीरगन्ज नाका र नारायणी अस्पतालगरी दुई स्थानमा हुँदै आएको छ। नारायणी अस्पतालको प्रयोगशालामा हुँदै आएको पीसीआर परिक्षणमा संक्रमण दर ६५ प्रतिशतभन्दा बढी नै रहेको प्रयोगशाला प्रमुख सुक्ष्मजीव विज्ञ डाक्टर प्रभाकर पाण्डले बताए। उनका अनुसार सोमबार बेलुकी मात्रै नारायणी अस्पतालको प्रयोगशालामा ५३ जनाको पीसीआर परिक्षण गर्दा ६८ प्रतिशतमा अर्थात ३६ जनामा संक्रमण पुष्टि भएको छ। यसअघि आइतबार बेलुकीपनि नारायणी अस्पतालकै प्रयोगशालामा ६२ जनाको पीसीआर परीक्षण गर्दा ६० प्रतिशतमा अर्थात ३७ जनामा संक्रमण पुष्टि भएको थियो। गत शुक्रबार पनि नारायणीकै प्रयोगशालमा ६४ जनाको परिक्षण गर्दा ६७ प्रतिशतमा अर्थात ४३ जनामा संक्रमण भेटिएको थियो। गत बिहीबार ४७ जनाको परिक्षण गर्दा ६५ प्रतिशतमा अर्थात ३१ जनामा संक्रमण पुष्टि भएको थियो। गत बुधबार ९५ जनाको परिक्षणमा ५३ प्रतिशतमा अर्थात ५१ जनामा संक्रमण पुष्टि भएको थियो। गत बुधबार देखि सोमबार सम्मगरी अस्पतालमा ३ सय २१ जनाको पीसीआर परिक्षण गर्दा ६१ प्रतिशत अर्थात १९८ जनामा संक्रमण भेटिएको प्रयोगशाला प्रमुख डाक्टर पाण्डेले जानकारी दिए। यस्तै भारतबाट प्रवेश गर्ने वीरगन्ज नाकास्थित हेल्थ डेस्कमा हुँदै आएको एन्टिजेन परिक्षणमा पनि संक्रमितहरुको संख्या ह्वात्तै बढेको छ। हेल्थ डेस्क इन्चार्ज डाक्टर अनिषा महत्तोका अनुसार नाकाको हेल्थ डेस्कमा पुष १५ सम्म दैनिक १२ जनामा मात्र संक्रमण भेटिने गरेका थिए। त्यसपिछ पुष मसान्तसम्म दैनिक औसतमा १५ जनामा संक्रमण देखिने गरेको थियो। तर माघ सुरुभए यता दैनिक औसतमा २५ जना संक्रमित भेटिने गरेको डाक्टर महत्तोले बताइन्।नाकामा मङगलबार दिउसोसम्म मात्रै ३०० जनाको एन्टिजेन परिक्षण गर्दा ३१ जनामा संक्रमण भेटिएको उनले बताइन्। यसअघि सोमबार ३०२ जनाको परिक्षण गर्दा ४४, आइतबार ३५८को परिक्षणमा ३० र माघ १ गते शनिबार ४५३ को परिक्षणगर्दा ३३ जनामा संक्रमण भेटिएको थियो। माघ १ देखि मङगलबार माघ ४ गते मङगलबारसम्म १ हजार ४ सय १३ जनाको परिक्षण गर्दा ती मध्ये १ सय ३८ जनामा संक्रमण पुष्टि भएको डाक्टर महत्तोले बताइन्। त्यसअघि पुष महिनाभर नाकामा १५६ जनामा मात्र संक्रमण पुष्टि भएको उनले जानकारी दिइन्। स्वास्थ्य कार्यालय पर्साका अनुसार पर्सामा हाल सकृय संक्रमितको संख्या १ सय ९१ जना रहेको छ। वीरगन्जमा भइरहेको परिक्षणमा पर्सा जिल्लाका साथै अन्य जिल्ला घर भएका र भारतीयहरुमा पनि संक्रमण पुष्टि भइरहेको छ। तर पर्साभन्दा बाहिर घर भएका संक्रमितको विवरण कार्यालयले नराख्ने गरेकोले जिल्लामा सकृय संक्रमितको संख्या कम देखिएको स्वास्थ्य कार्यालयका जनस्वास्थ्य अधिकृत जयमोद ठाकुरले बताए। उनका अनुसार सोमबार बेलुकीसम्म पर्सामा सकृय संक्रमित १ सय ९१ जना मात्रै रहेको र ती मध्ये १ सय ८७ जना होमआइशोलेनमा छन्। बाँकी ४ जना संक्रमित भने नारायणी अस्पतालमा उपचाररत छन्। पर्सा फेरि बन्यो कोरोनाको हटस्पट पर्सा र यसको सदरमुकाम वीरगन्जमा संक्रमण दर समग्र देशको भन्दा निक्कै बढी रहेकाले पर्साफेरि कोरोनाको हटस्पट बनेको यहाँका चिकित्सकले बताएका छन्।परिक्षणको दायरा अझै बढाउने हो भने संक्रमण दर अझ धेरै पुग्ने नारायणी अस्पतालका कोभिड संयोजक डाक्टर उदयनारायण सिंहले बताए। उनले भने,यहाँ संक्रमण समुदायमा नभइ घरघरमै पुगिसकेको छ, अधिकांशले स्वास्थ्यमा समस्या भएर पनि परिक्षण गराइरहेका छैनन् यदि परिक्षण गराउने हो भने संक्रमण दर अझ धेरै पुग्छ। पर्सामा संक्रमण दर अन्य स्थानको भन्दा बढी हुनुमा चार।पाँच वटा कारणहरु रहेको यहाँका चिकित्सक बताउछन्। डाक्टर सिंह भन्छन्,एक त अहिलेको भेरियन्ट पहिलेको भन्दा धेरै संक्रामक छ, अर्को मुख्य कारण विश्व स्वास्थ्य संगठनले निर्धारण स्वास्थ्य सुरक्षाका उपायहरु प्रभावकारी रुपमा अपनाइएको छैन। संक्रमण समुदायस्तरमा फैलिसक्दा पनि वीरगन्जमा भिडभाडका कार्यक्रम, प्रदर्शन, गोष्ठी, अधिवेशन, सभासम्मेलन इत्यादि भइनै रहेको छ। सर्वसाधरणले पनि मास्क र सेनीटाइजरको प्रयोग गरेका छैनन्।अर्को कारण समुदायमा संक्रमण फैलिसकेको भएपनि परिक्षणको दायरा बढाउन नसकिएकाले संक्रमण दर बढ्दै गएको उनी बताउछन्। उनी भन्छन्,यदि परिक्षणको दायरा बढाउने हो भने संक्रमण रोकथाम गर्न सकिन्छ तर त्यो हुन सकेको छैन। यसका साथै भारतबाट वीरगन्ज नाका हुँदै प्रवेश गर्ने सबैको परिक्षण नभइरहेकाले पनि त्यसलेपनि संक्रमण थप भित्र्याइरहेको डाक्टर सिंहको भनाइ छ। उनी भन्छन्,वीरगन्ज देशकै प्रमुख नाका हो, त्यहाँबाट दैनिक कम्तिमा पनि ५ हजार मानिसको नेपाल भारत आउजाउ हुन्छ, तर नाकाको हेल्थ डेस्कमा भने दैनिक औसतमा साढे ३ सय जनाको मात्रै परिक्षण भइरहेको छ। सरोकारवाला निकायले यी सबै कुरामा अझै पनि ध्यान नदिने हो भने वीरगन्ज र पर्साको अवस्था पहिलो र दोश्रो लहरको भन्दापनि चिन्ताजनक अवस्थामा पुग्ने डाक्टर सिंह बताउछन्।"
स्वास्थ्य मन्त्रालय तत्काल बन्दाबन्दी गर्ने पक्षमा छैन,"काठमाडौं : स्वास्थ्य तथा जनसङ्ख्या मन्त्रालयले आफू तत्काल बन्दाबन्दी गर्ने पक्षमा नभएको स्पष्ट पारेको छ। प्रतिनिधिसभा, शिक्षा तथा स्वास्थ्य समितिको मंगलबार बसेको बैठकमा मन्त्रालयका सचिव डा रोशन पोखरेलले मन्त्रालय बन्दाबन्दीको विरुद्धमा रहेको बताए। देशमा बल्लबल्ल अलिअलि उकालो लागेको अर्थतन्त्र फेरि नबिग्रियोस् भन्नेमा मन्त्रालय प्रष्ट रहेको उनले बताए। उनले भने, कतिपय क्षेत्र बन्द गर्नुपर्ने हो भने दुईतीन हप्ता बन्द गरेर पुनः सञ्चालन गर्न सकिन्छ। १८ वर्षमुनिका बालबालिकाका लागि खोप सञ्चालन गरिरहे पनि विद्यालय बन्द भएकाले व्यवस्थापन केही असहज भएको सचिव पोखरेलको भनाइ छ। केही समय पहिले शीतलहरका कारण तराईमा लगाउन नसकिएको खोप ल्याएर भक्तपुरमा लगाइएको उनले जानकारी दिए। अहिले खोप केन्द्रमा भइरहेको भीड व्यवस्थापनमा अरु निकायले पनि ध्यान दिनुपर्नेमा उनको जोड छ। उनले भने, खोप केन्द्रमा रहेका कर्मचारीले खोप लगाउने, दर्ता गर्नेलगायतका काममा लाग्ने भएकाले प्रशासन र स्थानीय तहले भीड व्यवस्थापनमा लाग्नुपर्छ । स्वास्थ्य तथा जनसङ्ख्या राज्यमन्त्री भवानीप्रसाद खापुङले तीन तहको सरकारको अभ्यासमा हामी छौं भन्दै कतिपय सन्दर्भमा प्रदेश र स्थानीय तहबीचमा तालमेल नमिलेर कामले तीव्रता पाउनमा समस्या देखिएको बताए। कतिपय ठाउँमा पुग्दा तथ्याङ्क नमिल्ने पनि पाइएको उनको भनाइ छ। उनले भने, हिजोको तुलनामा अहिले तथ्याङ्क नमिलेको हुनसक्छ । समितिका सदस्य मानबहादुर विश्वकर्माले अहिले खोप लगाउने नागिरकमा कोरोनाको नयाँ भेरियन्ट ओमिक्रोनले स्वास्थ्य जटिलता कम देखिएकाले सरकारले छिटोभन्दा छिटो सबैलाई खोप लगाउनुपर्नेमा जोड दिए। समितिका सदस्य योगेश भट्टराईले दैनिक पाँच लाख खोप लगाउने भने पनि दैनिक डेढ लाखभन्दा बढीलाई खोप दिन नसिकएको औल्याए। खोपको कभरेज बढाउनका लागि ठाउँठाउँमा घुम्ती सेवा सञ्चालन गर्नुपर्नेमा उनको जोड थियो। समितिका सदस्य हितबहादुर तामाङले खोप केन्द्र विस्तार र जनशक्ति बढाउन सरकार गम्भीर हुन नसकेको अरोप लगाए। भविष्यमा अरु भेरियन्ट पनि आउन सक्ने सम्भावना हुँदा सरकार तयारी अवस्थामा रहनुपर्नेमा उनले जोड दिए। अर्का सदस्य खगराज अधिकारीले एमबीबीएस पढिरहेका विद्यार्थीलाई पनि तालिम दिएर उपचारमा लगाउन सकिने बताउँदै बालबालिकालाई खोप लगाएर विद्यालयमा पठनपाठन नियमित गर्नुपर्ने धारणा व्यक्त गरे। समिति सदस्य जीवनराम श्रेष्ठले सीमाबाट प्रवेश गरेका नागरिकले सिधै गाउँमा जाँदा सङ्क्रमण फैलिएको उल्लेख गर्दै सरकारले विगतका अनुभवबाट सिकेर र हिजोका कमीकमजोरी हटाउन लाग्नुपर्नेमा जोड दिए। अर्का सदस्य विद्या भट्टराईले अशक्त र अपाङ्गलाई घरमै खोप लगाउनेमा सरकारको ध्यान जानुपर्ने बताउँदै चैतसम्म सबैलाई खोप दिने लक्ष्य पूरा गर्नेतर्फ सरकार अग्रसर हुनुपर्ने आवश्यकता औँल्याए। समितिका सदस्य चित्रलेखा यादवले सरकारले एक सातासम्म ओमिक्रोन सप्ताह का रूपमा मनाएर यसबाट बच्न सक्ने उपायका बारेमा व्यापक जनचेतना जगाउनुपर्ने उल्लेख गर्दैै ग्रामीण क्षेत्रका नागरिकमा अझै पनि कोभिडबारे जानकारी नभएकाले स्वास्थ्यका सामान्य मापदण्डसमेत पालना नगरेको बताए ।"
कोरोना खोप बेच्ने र किनेर लगाउने दुवैलाई कडा कारबाही हुने,"काठमाडौं : सरकारले कोरोनाविरुद्धको खोप अवैधरुपमा बिक्री गर्ने र किनेर लगाउने दुवैजनालाई कडा कारबाही गर्ने भएको छ। स्वास्थ्य तथा जनसंख्या मन्त्रालयले अबैधरुपमा खोप बेच्ने र किनेर लगाउने दुवैलाई प्रचलित कानुन बमोजिम कडा कारबाही गर्ने जनाएको हो। कोभिड१९ विरुद्धको खोप सरकारले निशुल्क उपलब्ध गराउँदै आएको छ। बजारमा लुकिछिपी बेच्न राखिएका खोपहरु नक्कली हुनसक्ने भन्दै मन्त्रालयले खोप बेचबिखन भएको थाहा पाउने जो कोहीले स्थानीय प्रशासन,प्रहरी कार्यालय, पालिका वा स्वास्थ्य कार्यालयमा यर्थाथ जानकारी गराउन पनि अनुरोध गरेको छ। यस्तै मन्त्रालयले खोप लगाउन जाँदा भौतिक दूरी कायम गर्न,अनिवार्य मास्क प्रयोग गर्न र अनावश्यक भीडभाडमा नजान आग्रह गरेको छ। पछिल्लो समय कोभि१९ को नयाँ भेरियन्ट ओमिक्रोन देखिएसँगै कोरोना संक्रमितको संख्या दिनप्रतिदिन बढिरहेको छ। आजै मात्र १० हजार बढीमा कोरोना संक्रमण पुष्टि भएको छ। नेपालमा हाल सक्रिय संक्रमितको संख्या ३९ हजार नाघेको छ। कोरोना संक्रमण बढेसँगै सम्बन्धित जिल्ला प्रशासनहरुले कोरोना रोकथाम तथा नियन्त्रणका लागि आदेश जारी गरेका छन्। आजै मात्र काठमाडौं उपत्यकाका तीनवटै जिल्ला प्रशासनले कोरोना रोकथाम तथा नियन्त्रणसम्बन्धी आदेश जारी गरेका छन्। उपत्यकाका तीनवटै जिल्ला प्रशासन कार्यालय (ललितपुर,भक्तपुर र काठमाडौं) ले एकै प्रकारका आदेश जारी गर्दै आज मध्यरातदेखि लागू हुनेगरी माघ मसान्तसम्म आमसभा, जुलुस,सभा, भेलालगायतका गतिविधिमा रोक लगाएका छन्। सरकारले देशभर कोरोनाविरुद्धको 'बुस्टर डोज' अभियान सञ्चालनमा ल्याएको छ। पूर्णखोप लगाएको ६ महिना पुगेकाहरुलाई कोरोनाविरुद्धको 'बुस्टर डोज' दिन थालेको हो।"
पशुपतिनाथ मन्दिर बन्द हुने,"काठमाडौं : पशुपति क्षेत्र विकास कोषले बुधबारदेखि पशुपतिनाथ मन्दिरमा पूजाआजाका लागि भक्तजनलाई प्रवेशमा रोक लगाएको छ। विश्वव्यापी महामारी ओमिक्रोन बढेपछि जिल्ला प्रशासन कार्यालय काठमाडौंले मन्दिरमा नित्य पूजा मात्र गर्ने गरी आदेश जारी गरेपछि कोषले पूजामा रोक लगाएको हो। ओमिक्रोनको संक्रमण बढ्दै गएको सन्दर्भमा २०७८ माघ ४ गते राति १२ बजेदेखि अर्को सूचना नभएसम्म लागू हुने गरी आदेश भएबमोजिम पशुपतिनाथ मन्दिरमा भक्तजनलाई पूजाआजामा रोक लगाएका हौं, कोषका सदस्यसचिव डा मिलनकुमार थापाले भने। उनका अनुसार प्रशासनबाट जारी विज्ञप्तिको बुँदा नम्बर ६ बमोजिम मन्दिर, मस्जिद, गुम्बा, चर्च लगायतका धार्मिक स्थलमा जनस्वास्थ्यका मापदण्ड पालना गरेर नित्य पूजा, ध्यान र प्रार्थना मात्र गराउने भनिएको छ। प्रशासनले माघ मसान्तसम्मका लागि रोक लगाउने जानकारी दिएको छ। डा थापाले माघ ५ गतेदेखि मसान्तसम्म पाशुपत क्षेत्रका सबै मठमन्दिरमा सम्पूर्ण क्रियाकलाप बन्द गराइएको जानकारी दिए।"
एकैदिन थपिए १० हजार २५८ जना कोरोना संक्रमित,काठमाडौं : पछिल्लो २४ घन्टामा कोरोना भाइरस (कोभिड१९) बाट थप १० हजार २५८ जना संक्रमित देखिएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण गराइएका २२ हजार ८२८ नमूनामध्ये सो संख्यामा संक्रमण देखिएको हो। यस्तै कोरोनाबाट थप १ जनाको मृत्यु भएको छ। पछिल्लो २४ घन्टामा कोरोनाबाट थप १ जनाको मृत्यु भएको छ। मन्त्रालयका अनुसार थप ५६२ जना कोरोनामुक्त भएका छन्। हाल कोरोना सक्रिय संक्रमितको संख्या ३९ हजार ४४ छ। मन्त्रालयका अनुसार पछिल्लो २४ घन्टामा २ लाख १३ हजार १४८ जनाले कोरोनाविरुद्धको खोप लगाएका छन्।
बर्दियामा श्रृंखलाबद्ध लुटपाट मच्चाउने गिरोह उपर कारवाहीको मागगर्दै ज्ञापनपत्र,गुलरिया : सुनचाँदी पसल लुटपाट गर्ने गिरोह पत्ता लगाई कारवाहीको मागगर्दै बर्दियाका सुनचाँदी ब्यवसायीले जिल्ला प्रशासन कार्यालय बर्दियामा ज्ञापनपत्र बुझाएका छन्। बर्दिया सुनचाँदी ब्यवसायी संघको नेतृत्वमा जिल्लाका व्यवसायीहरुले दोषी माथि कडाभन्दा कडा कारवाहीको मागगर्दै प्रमुख जिल्ला अधिकारी समक्ष ज्ञापनपत्र बुझाएका हुन्। ज्ञापनपत्र बुझाउँदै बर्दिया सुनचाँदी व्यवसायी संघका अध्यक्ष हर्के सुनारले पुष २२ गते बर्दियाको ठाकुरबाबा नगरपालिका९ बग्नाहास्थित शिव सुनारको नारायण सुनचाँदी पसलबाट राती १ बजेको समयमा सटर फोडी घरभित्र पसी १३ लाख ७१ हजार रुपैयाँ बराबरको सुनचाँदी तथा नगद लुटपाट भएको बताए। ठाकुरबाबामा भएको घटना एकसाता नबित्दै बढैयाताल गाउँपालिका८ शितला बजारस्थित र्दिया सुनचाँदी पसलको घरमा पसी घरका परिवारलाई कुटपिटगरी बन्धक बनाई ४ लाख ५५ हजार रुपैयाँ बराबरको नगद तथा गरगहना लुटपाट भएको घटनाले आफूहरु मर्माहत भएको बताए। जिल्लामा लुटपाटका घटना श्रृखलाबद्ध हुनु जिल्लाको शान्ति सुरक्षा कमजोर भएको ठहरगर्दै अविलम्ब आपराधिक कृयाकलाप नियन्त्रणसँगै घटनामा संलग्नलाई पक्राउ गरी कारवाहीको माग ब्यवसायीहरुको छ। आफूहरुको माग सम्बोधन नभए कडा भन्दा कडा आन्दोलन गर्ने चेतावनी ज्ञापन पत्रमा दिईएको छ। ज्ञापन पत्र बुझ्दै बर्दियाका प्रमुख जिल्ला अधिकारी सन्तबहादुर सुनारले अपराधी गिरोह पत्ता लगाउन पहल गर्ने प्रतिवद्धता ब्यक्तगर्दै यस्ता कृयाकलाप नियन्त्रणका लागि मिडियालगायत आम नागरिकलाई सहयोग गर्न अपिल गरेका छन्।
वीरगन्जमा राष्ट्रिय महिला हक्की प्रतियोगिता सुरु,"वीरगन्ज : वीरगञ्जमा मङगलबारदेखि चौथो सहाना प्रधान स्मृती राष्ट्रिय महिला हक्की प्रतियोगिता सुरु भएको छ। प्रतियोगितामा नेपाल आर्मीले विजयी शुरुवात गरेको छ। आदर्शनगर रंगशालामा मङगलबार भएको उद्घाटन खेलमा नेपाल आर्मीले मधेश प्रदेशलाई ५० ले पराजित गरेको हो। आर्मीका लागि सीतामाया बलले २ तथा कमला चन्द, सिमा खड्का र नीलीमा पाण्डे ११ गोल गरेका हुन्। नेपाल हक्की संघको सहकार्यमा सामाजिक संस्था सानो पाइलाले आयोजना गरेको प्रतियोगितामा मधेस प्रदेश, प्रदेश नम्बर १, गण्डकी प्रदेश, लुम्बिनी प्रदेश, सुदूरपश्चिम प्रदेश र नेपाली सेनागरी ६ टिमको सहभागिता छ। प्रतियोगिताको फाइनल खेल माघ ८ गते हुनेछ। प्रतियोगिताको उद्घाटन कांग्रेस पर्सा क्षेत्र नम्बर २का सभापति मोहमद सहाबुद्धिनले गरेका हुन्। उद्घाटनमा बोल्दै साहबुद्धिनले हक्की खेलेको विकासका लागि र खेलाडीको प्रोत्साहनका लागि प्रतियोगिताले महत्वपूर्ण भूमिका निर्वाह गर्ने बताए। उनले राष्ट्रिय स्तरका प्रतियोगिता वीरगञ्जमा हुनु वीरगञ्जवासीका लागि खुशीको कुरा भएको पनि बताए। नेपाली कांग्रेसका युवा नेता कञ्चन झाले खेल क्षेत्रमा आवद्ध भएका महिलाहरु सशक्त र सचेत हुने भएकाले महिला हिंसा एवम् घरेलु हिंसा सहनु नपर्ने र अरुलाई पनि सचेत बनाउने भएकाले सामाजिक रुपान्तरणको माध्यम खेल क्षेत्र भएकोे बताए। नेपाल हक्की संघका केन्द्रीय सदस्य मनोज शर्माको अध्यक्षतामा भएको उद्घाटन समारोहमा नेपाल पत्रकार महासंघ पर्साका उपाध्यक्ष अनुप तिवारी, नेपाली कांग्रेसका युवा नेता सरोज चौरसिया, वीरगञ्ज महानगरपालिका वडा नम्बर ६ की वडा सदस्य कनिका कौशिक लगायतको पनि सहभागीता रहेको थियो।"
"राजधानी नपाएपछि वीरगन्जमा प्रदर्शन जारी, मुख्यमन्त्रीको घरमा ढुङगा प्रहार","वीरगन्ज : मधेस प्रदेशको स्थायी राजधानी जनकपुरकायम गरिएपछि त्यसको विरोधमा मङ्गलबार पनि वीरगन्जमा प्रदर्शन गरिएको छ। वीरगन्जलाई राजधानी बनाइएको विरोधमा मङगलवार नेपाली काँग्रेसले प्रदर्शन गरेको हो। काँग्रेसले कालो झण्डासहित मोटरसाइकल जुलुश निकालेर प्रदर्शन गरेको छ। कांग्रेस वीरगन्ज महानगर कार्यसमितिको अगुवाइमा घण्टाघर चोकबाट निस्किएको कालो झण्डासहितको मोटरसाइकल जुलुशले आदर्शनगर, माइस्थान, घण्टाघर हुँदै नगरको परिक्रम गर्ने क्रममा वीरगन्ज१३ तेजारथ टोलस्थित मुख्यमन्त्री लालबाबु राउतको घर अगाडि पुगेर पनि नाराबाजी गरेको थियो। त्यसक्रममा जुलुशमा सहभागीले मुख्यमन्त्री राउतको घरमा ढुंगा पनि प्रहार गरेका थिए। ढुङगा प्रहारबाट मुख्यमन्त्री राउतको घरको दुई वटा सिसा फुटेको छ। प्रदर्शनमा सहभागीहरूले वीरगन्जलार्ई मुख्यमन्त्री चाहिँदैन, हाम्रो वीरगन्जलार्ई कुर्सीसँग बेच्न पाइँदैन, मुख्यमन्त्री लालबाबु राउत मुर्दावाद लगायतका नारा पनि लगाएका थिए। जुलुशको अगुवाइ गरेका काँग्रेस नगरसभापति वीरगन्जलाई प्रादेशिक राजधानी बनाउनका लागि कांग्रेसले आन्दोलनको विगुल फुकिसकेकाले वीरगन्ज राजधानी नबने सम्म आफुहरुको आन्दोलन जारी नै रहने बताए। यस्तै वीरगन्जलार्ई राजधानी नबनाइएको विरोधमा पर्साको पोखरीयामा पनि मङगलवार प्रदर्शन गरिएको छ। एमाले पोखरीया नगर कमिटीको आयोजना भएको प्रदर्शनमा मुख्यमन्त्री लालबाबु राउतको पुत्ला दहन पनि गरिएको छ। प्रदर्शनपछि आयोजित कोणसभामा बोल्दै एमाले केन्द्रीय सदस्य राजकुमार गुप्ताले वीरगन्जलार्ई राजधानी बनाएर घोर अन्याय गरिएको बताए। उनले अब पर्सा जिल्लालार्ई बागमति प्रदेशमा मिसाउनका लागि आन्दोलन थालिने चेतावनी पनि दिए। मङगलवार नै लोकतान्त्रिक समाजवादी पार्टी (लोसपा) पर्साले पनि एक विज्ञप्ति जारी गर्दै वीरगन्जलाइ प्रदेशको राजधानी नबनाइएको भन्दै आपत्ति जनाएको छ। लोसपा पर्साका अध्यक्ष पुरुषोत्तमलाल झाले जारी गरेको विज्ञप्तिमा मधेस आन्दोलनमा वीरगन्जले गरेको योगदानको अवमुल्यन गर्दै जनकपुरलार्ई राजधानी बनाएकोमा भत्र्सना गर्दै राजधानीका विषयमा प्रदेशसभाले गरेको निर्णय सच्याउन माग गरिएको छ। यसअघि सोमबार बेलुकी पनि वीरगन्जमा युवाहरुको एक समुहले प्रदर्शन गर्दै मुख्यमन्त्री लालबाबु राउतको पुत्ला पनि जलाएका थिए। प्रदेशसभाले सोमबार मतदान मार्फत जनकपुरलाई स्थायी राजधानी कायम गरेपछि वीरगन्ज प्रति अन्याय भएको भन्दै यहाका प्रदेशसांसद, युवा र सर्वसाधरणले विरोध जनाउँदै आक्रोश पोखेका छन्। सामाजिक सन्जालमा पनि वीरगन्जसंग धोखा भएको भन्दै सर्वसाधरणले पनि आक्रोश पोखेका हुन्। पर्साबाट प्रदेशसभामा प्रतिनिधित्व गर्ने विभिन्न दलका प्रदेश सांसदहरुले पनि राजधानी नबनाएर वीरगन्जसंग अन्याय गरिएको प्रतिक्रिया दिएका छन्। वीरगन्जमै गरिएको मधेस आन्दोलनकै बलमा मुलुकले संघीयता पाएको र मधेस आन्दोलनका बेला मधेसी दलका शीर्ष नेताहरुले पनि राजधानी वीरगन्ज नै बन्छ भनेर भाषण गरेको तर अहिले वीरगन्जलाई उपेक्षा गरिएर जनकपुरलाई राजधानी बनाइएको भन्दै आक्रोश र असन्तुष्टि व्यक्त भइरहेको हो। मधेस आन्दोलनलाई वीरगन्जले नै उत्कर्षमा पुरयाएको र ६ महिने नाकाबन्दीको मार वीरगन्ज र वीरगन्जवासीले खेपेको भएपनि अहिले वीरगन्जसंग धोखा गरिएको यहाँका सर्वसाधरणको भनाइ छ। वीरगन्जलाई प्रदेशको राजधानी नबनाएपछि अब पर्सा र बारा जिल्ला, बागमति प्रदेशमा मिसिनु पर्ने आवाज पनि उठ्न थालेको छ।यस्तै पर्सा, बारा, रौतहट र सर्लाहीगरी ४ जिल्लाको छुट्टै भोजपुरा प्रदेश बनाउनु पर्ने आवाज पनि सामाजिक सन्जाल मार्फत आइरहेको छ। जसपाका नेतृ एंव प्रदेश सांसद करिमा बेगमले वीरगन्जसंग अन्याय भएको भन्दै यसपछि चाल्ने कदमका बारेमा आफुूरुले तयारी गरिरहेको बताइन्। उनले मधेस आन्दोलनमा वीरगन्जले गरेको योगदानको अवमुल्यन गरिएको भन्दै आफूहरु चुप लागेर नबस्ने चेतावनी पनि दिइन्। आवश्यक परे प्रदेशसांसद पदबाट राजीनामा दिन पनि तयार रहेको भन्दै प्रदेशसांद बेगमले भनिन्,पर्सा, बारा र रौतहटका प्रदेश सांसदहरुको छिट्टै बैठक बसेर एउटा ठोस निष्कर्षमा पुग्छौ।'"
स्याङ्जा कांग्रेस प्रवक्ताको जिम्मेवारी लम्साललाई,स्याङ्जा : नेपाली कांग्रेस स्याङ्जाले भरतप्रसाद लम्साललाई प्रवक्ताको जिम्मेवारी दिएको छ। कांग्रेस सभापति तथा संविधानसभा सदस्य राजु थापाले लम्साललाई मंगलबार प्रवक्ताको जिम्मेवारी दिएको जनाए। जिल्लाको १४ औं महाधिबेशनबाट स्याङ्जाको सभापतिमा निर्वाचित थापाले औपचारिक रुपमा लम्साललाई प्रवक्ता चयन गरेका हुन। नेपाली कांग्रेसको विधान २०१७ को नवौं संशोधनको अधिकार उपयोगगरी सभापति थापाले महाधिबेशन प्रतिनिधि लम्साललाई जिल्ला सदस्यमा मनोनित गरेर प्रबक्ताको जिम्मेवारी दिएको बताइएको छ। लम्सालले राजनीतिक शास्त्र र अर्थशास्त्रमा एमए उत्र्तीण गरेका छन्। २०३६ सालदेखि विद्यार्थी राजनीतिमा होमिएका लम्साल हाल नेपाल शिक्षक संघको केन्द्रीय उपाध्यक्ष हुन्।
महामारीमा बेलायतमा मदिरा पिउने बढे,"लण्डन : बेलायतमा मदिरा सेवन गर्नेको संख्या ह्वात्तै बढेको एक सर्वेक्षणले देखाएको छ। कोभिड १९ महामारीको समयमा मात्राभन्दा बढी मदिरा सेवन गर्ने बेलायती नागरिकको संख्या ह्वात्तै बढेको त्यहाँको सरकारी तथ्यांकले देखाएको हो। सरकारको स्वास्थ्य सुधार तथा असमानता विभागको नयाँ तथ्यांकअनुसार कोभिड १९ महामारी सुरु भएपछि करिब ८० लाख बेलायती युवाहरुले मात्र दैनिक एवम् सप्ताहन्तमा वाइन, बियर र ह्विस्कीजस्ता मध्यपान गर्दै आएका छन्। महामारीले अधिकांश बेलायती मानिसहरुमा मदिरा पानको लत बढाएको छ। जुन विगतभन्दा १८१ प्रतिशतले बढी हो। महामारी सुरु हुनुअघि अर्थात् सन् २०२० अघि त्यहाँका युवापुस्ताले करिब ११ प्रतिशत मात्र मदिरा सेवन गर्ने गर्थे। सो सर्वेक्षणपछि अनावश्यक मात्रामा मदिरा पिउनाले खतरनाक रोग निम्तीने विज्ञहरुले चेतावनी दिएका छन्।"
यमनमा साउदी नेतृत्वको घातक हमलामा १२ बढीको मृत्यु,साना : साउदी नेतृत्वको गठबन्धनले यमनमा गरेको हवाई हमलामा कम्तीमा १२ मानिसको ज्यान गएको छ । गठबन्धनले यमनको राजधानी सानामा मंगलबार बिहानै गरेको घातक आक्रमणमा परि कम्तीमा १२ मानिसको ज्यान गएको हो । इरान नेतृत्वको पुर्व सेनाको गृह क्षेत्रलाई लक्षित गरी सो आक्रमण गराएको बताइएको छ । सो आक्रमणमा करिब १४ मानिसको ज्यान गएको प्रारम्भिक रिपोर्टले देखाएको छ । हुथी बिद्रोहीले युनाइटेड अरब एमिराट्स युएईको आबुधामीमा ड्रोन आक्रमण गरेको भोलीपल्ट साउदी नेतृत्वको गठबन्धनले सो क्षेत्रमा घातक हमला गरको हो । सन् २०१४ को अन्त्यमा हुथी बिद्रोहीले यमको राजधानी र उत्तरी यमनमा कब्जा जमाएपछि यमनका राष्ट्रपति अब्द रब्बु मानसौर हादीले सरकार छोडेका थिए । हादीको सरकार पुनर्स्थापना गराउन साउदी अरबिया र युएईले सन् २०१५ मा यमनको युद्धमाथि हस्तक्षप गरेका थिए । युएईले सन् २०१९ मा यमनमा आफ्ना सैनिक तैनाथ गराएको थियो ।
स्थानीय तहको निर्वाचन वैशाखमा गर्ने सहमति,"काठमाडौं : स्थानीय तहको निर्वाचन वैशाख महिनाभित्रै गर्ने बारे सत्ता गठबन्धनबीच सहमति भएको छ। मंगलबार बिहान बालुवाटारमा बसेको राजनीतिक समन्वय समितिको बैठकमा वैशाख महिनाभित्रै स्थानीय तहको निर्वाचन गर्ने बारे छलफल भएको हो। सरकारका प्रवक्ता ज्ञानेन्द्रबहादुर कार्कीले बैठकमा स्थानीय तहको निर्वाचन, आसन्न राष्ट्रिय सभाको निर्वाचन लगायत सरकार सञ्चालनका विषयमा छलफल भएको बताए। निर्वाचन आयोगले वैशाखमा नै स्थानीय तहको निर्वाचन गर्न सरकारलाई सुझाव दिएको थियो। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न निर्वाचन आयोग र एमालेले दबाब दिंदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ। आयोगले माघको पहिलो हप्ताभित्र स्थानीय तहको निर्वाचनको मिति तोक्नुपर्ने प्रस्ताव गरेको छ। आयोगले आगामी वैशाख १४ गते बुधबारका दिन एकै चरणमा स्थानीय तहको निर्वाचन गर्ने गरी मिति तोक्न सरकारसँग यसअघि नै प्रस्ताव गरिसकेको छ। एकै चरणमा सम्भव नभए वैशाख १४ गते पहिलो र वैशाख २२ गते दोस्रो चरणको निर्वाचन मिति तोक्ने आयोगको प्रस्ताव छ। पाँच दलीय गठबन्धनको बैठकले कांग्रेस नेता रामचन्द्र पौडेलको संयोजकत्वमा कृष्ण सिटौला, नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड' र नारायणकाजी श्रेष्ठ, नेकपा (एकीकृत समाजवादी)का अध्यक्ष माधवकुमार नेपाल, जसपा अध्यक्ष उपेन्द्र यादव र राष्ट्रिय जनमोर्चाका अध्यक्ष चित्रबहादुर केसी र दुर्गा पौडेल सदस्य रहेको समिति गठन गरेको थियो। मन्त्रिपरिषद्बाट सञ्चार मन्त्री ज्ञानेन्द्र कार्की पनि कार्यदलका सदस्यका रुपमा रहेका छन्।"
काठमाडौंमा कहाँ कहाँबाट दिँइदै छ बूष्टर डोज,"काठमाडौं : सरकारले सोमबारदेखि काठमाडौँका विभिन्न १६ ठाउँबाट बुष्टर डोजको खोप लगाइरहेको छ। यसरी खोप लगाइने ठाउँहरुमा नेपाली सेनाको अस्पताल(छाउनी), नेपाल प्रहरी अस्पताल(महाराजगञ्ज) सशस्त्र प्रहरी अस्पताल(बलम्बु) रहेकाछन् । यस्तै त्रिवि शिक्षण अस्पताल, वीर अस्पताल, परोपकार प्रसूति तथा स्त्री रोग अस्पताल,शहीद शुक्रबार अस्पताल, निजामती कर्मचारी अस्पताल, सुभेक्षा अस्पताल, जनमैत्री अस्पताल, पिपुल्स डेन्टल कलेज, नर्भिक अस्पताल, नोभेल अस्पताल, बयोधा अस्पताल, शहीद मेमोरियल अस्पताल र एपेक्स पोलिक्लिनिक रहेका छन्। ककसले पाउँछन् बूस्टर डोज लगाउन? स्वास्थ्य मन्त्रालयका अनुसार बुष्टर डोजको पहिलो चरणमा अग्रपङ्क्ति खटिएर काम गर्ने, दीर्घरोगीलाई तत्काल र ज्येष्ठ नागरिकहरूलाई माघ दोस्रो साताबाट बूस्टर मात्रा खोप दिने तयारी पनि मन्त्रालयले अघि सारेको छ। अन्यलाई पनि केही समयपछि दिने तयारी भइरहेको स्वास्थ्य मन्त्रालय जनाएको छ। बूस्टर डोज भनेको के हो? कोरोनाभाइरसविरुद्ध दिइने खोपबाट शरीरमा विकसित हुने प्रतिरक्षात्मक क्षमता घट्दै गएपछि त्यसलाई पुनः सक्रिय बनाउन दिइने खोपको मात्रालाई बूस्टर डोज भनिन्छ। एन्टिबडी भनिने रोगप्रतिरोधका लागि शरीरमा बन्ने तत्त्व बिस्तारै क्षीण हुँदै जाने र थप खोप नदिए फेरि रोग लाग्न सक्ने सम्भावना बढ्दै जाने भएकाले बूस्टर डोज लगाउनुपर्ने चिकित्सकहरु बताउँछन्। साधारणतया दोस्रो मात्रा खोप लगाएको छ महिनापछि बूस्टर मात्रा दिनु उपयुक्त हुने विशेषज्ञहरूको सुझाव रहेकोछ।"
के विश्वविद्यालयहरुको विकल्प चिकित्सा शिक्षा आयोग हो ?,"विश्वविद्यालयहरूले शिक्षाको जिम्मेवारी उठाउन सक्छन्। तर, यो अवस्थामा होइन। मेडिकल शिक्षा नेपालको उत्कृष्ट शिक्षा हो। यस देशमा जन्मिएका प्रायः बालबालिकाहरू डाक्टर बन्ने सपना लिएर बाँचेका हुन्छन्। बाबाआमा आफ्ना कलिला सन्तानका निधारमा डाक्टर बनेर सेतो कोट लगाएको सपना देख्छन्। कोही बिरामी बनोस् मेरो छोरो औषधि लिएर जीवन दिन पुगोस्। कसैलाई चोट पटक लागोस् मेरी छोरीको उपचार उसको मलम बनोस्। कसका बगैंचामा फुल्दैछन् त यी बाबाआमाका सपनाहरू ? कसको बगैंंचामा मलिलो माटो छ र फूल फुल्दैछ। कुनै दिन फल बन्ने आशामा। कहाँ छ त्यो सपना ? कहाँ छ भविष्यको आँगन ? कुनै समय त्यो मलिलो माटो विश्वविद्यालयहरूको आँगनमा थियो। त्यहाँ सिर्जनाहरू फुल्थे फल्थे। त्यहाँ सपनाहरू अंकुरण हुन्थे, कामनाहरू पलुवा बन्थे। त्यहाँ वृक्ष उम्रन्थ्यो र पूर्ण जवान बन्थ्यो। तर आज लाग्छ ती सपनाहरू निमोठिन लागेको छ। लाग्छ आजका सपनाहरू नाबालकमै वयस्कको जिम्मेवारी लिएर परदेशको आँगन टेक्दैछन्। कहाँ छ मेरो शिक्षा जो मेरो देशले मलाई दिन सकेन ? को हुँ म ? के नेपालीको छोरो भएर मैले मेरो मन परेको शिक्षा मेरो देशको आँगनमा पाउन सक्दिनँ ? के नेपालीको छोरी भएर म बिरानो देशमा मेरो भविष्य खोज्दै भौंतारिन पर्ने हो ? डागोविन्द केसी तपार्इंं धेरै कुरामा सही हुनुहुन्छ। म तपाईंको समर्थक पनि हो। तर के साँच्चै यो कुरा तपाईंले ठिक गर्नुभयो त ? के ती चिकित्सा शिक्षा आयोगमा अनुत्तीर्ण भएका करिब ५० प्रतिशत विद्यार्थीले राम्रो शिक्षा आफ्नो देशमा नपाउने नै हो ? के उनीहरूको नेपालमा पढ्ने अधिकार छैन। उनीहरू कता जाने ? कताको बाटो देखाउँदै हुनुहुन्छ तपाईं ? के तपाईंले ती आमाको खुट्टामा उभिएर हेर्नु भएको छ जो बसपार्कको छेउमा उभिएर छोरीलाई रात्रिबसमा देश बाहिर पढ्न जान बिदाइ गर्दै छिन्। के तपाईं त्यो छोराको मालामा उनिएर हवाईजहाज चढ्नु भएको छ। जो बिरानो देशमा आफंैं बिरानो हुन उड्दै छ। त्यो छोरोलाई आफ्नो विडम्बना थाहा छैन। ऊ आफ्नै माटोमा आमाको काखमा आमालाई घुर्काउँदै कलेज जान पाउथ्यो। त्यो एयरपोर्टको छिडीमा थुप्रै आँसुहरू खाडीतिर जाँदै छन्। कमसेकम शिक्षाका लागि त एयरपोर्टमा आँसु बगाउन नपरोस्। हो बनाउन सक्छ यहाँका विश्वविद्यालयहरूले विदेशको कल्पले नदेखेको वृक्ष। यहाँ उत्कृष्ट विद्यार्थीहरू उत्कृष्ट चिकित्सक बन्न सक्छन्। यहाँका विश्वविद्यालयहरूमा मेरी छोरी उत्कृष्ट नर्स बन्न सक्छे। मेरो टिचिङ अस्पताल विदेशको अक्सफोर्ड र क्याम्ब्रिज बन्न सक्छ। बनेको पनि छ। यहाँ उत्पादित विद्यार्थी ती विदेशका नमुना विद्यालयहरूमा उत्कृष्ट बनेका छन्। उता क्याम्ब्रिज हल्लाउन सक्ने विद्यार्थी उत्पादन गर्न सक्ने संंस्थाले के आफैं उनीहरू सरह बन्न नसक्ला ? के तपाईं हाम्रो क्षमतामा प्रश्न गर्दै हुनुहुन्छ ? के तपाईं आफ्नै क्षमतामा प्रश्न गर्दै हुनुहुन्छ ? के तपाईं बनाउन सक्नु हुन्न तपाईंको टिचिङ अस्पताल एक नमुना अक्सफोर्ड युनिभर्सिटी ? म सक्छु। म बनाउँदै छु। म उठ्दैछु भुइँचालोले जर्जर पारेपछिको सहर जस्तै। कोरोनाले आक्रान्त पारेको संसार जस्तै। मेरो गल्ती औंल्याइदिनुस््। म अझ सुधार गर्छु। म उकालो चढ्दै छु शिखरको बाटो। मेरो भरोसालाई तुहाउन नखोज्नु। मसँग मेरो नाउँमा हजारौं विद्यार्थीको जीवन गासिएको छ। म उनीहरूलाई खोला पार गराउन चाहन्छु। महँगो शिक्षा भयो। हो सस्तो गर्नुपर्छ। मैले क्षमताले भ्याएको सस्तो बनाएको छु। अझ सस्तो बनाउँदै छु। हो बेथिति छ। बेथितिहरू हटाउनुपर्छ। म हटाउँदै छु। मैले हजारौं विद्यार्थीको सपना फुलाएको छु। मलाई सहयोग गर्नुस्। मलाई लाग्छ शिक्षामा विश्वविद्यालयहरूको अर्को विकल्प छैन। अरू देशहरूको जस्तै नेपालमा पनि विश्वविद्यालयहरूले मात्र शिक्षाको जिम्मेवारी उठाउन सक्छन्। विश्वविद्यालयहरूमा युवाहरू परिपक्व भएर जवान बन्छन्। विश्वविद्यालयहरूले विद्यार्थीलाई स्वतन्त्रताको अनुभूति दिन्छन्, विद्यार्थी र शिक्षकहरूको क्षमताको अभिवृद्धि गराउँछन्। समग्रमा विश्वविद्यालयहरूले असल नागरिक बनाउन सिकाएका हुन्छन्। तर यस्तो लाग्छ यी त विस्तार कुरामा मात्र सीमित भइरहेको छ। देशको राजनीति जस्तै। हरेक क्षेत्रलाई छोएको छ। ढिलो चाँडो छुुन्छ। आयोगलाई जस्तै। यस्तो लाग्छ नयाँ खेलौना पाएर पुरानो खेलौना अन्योलमा छ। आयोग सायद अन्योलमा छ। सायद सरकार अन्योलमा छ। या सायद म अन्योलमा छु। अन्योल नै सही म ती विद्यार्थीको तर्फबाट बोलिरहेको छु जो पढ्न चाहन्छ। जो तीन, चार घण्टाको परीक्षामा आफूलाई अभिव्यक्त गर्न नसकेर विवश छन्। के उनीहरूको मेहनत ती नर्भस क्षणहरूले निक्र्याेल गर्ने हो ? तपाईंले गुणस्तरमा नियन्त्रण र अनुगमन गर्ने हो। शिक्षाको विस्तारमा लगाम लाउन तपाईंलाई कुनै अधिकार छैन। धन्य तपाईं ती अभिभावकहरूमा पर्नु भएन जो आफ्नो छोराछोरीका लागि कन्सलटेन्सीहरू धाइरहेका छन्। अभिभावक हुनुको पीडा पनि अनेकन हुन्छन् हजुर। म आज मेरा छोराछोरीहरूको अनुहार नियालेर दुःखी छु। आफैंलाई प्रश्न गर्छु। के सिर्जनाहरू फुल्न अधिकार छैन ? सिर्जनाहरूको फल्ने अधिकार छैन ? अरूको सिर्जनाहरू तुहाएर हावामा महल बनाउने कि सिर्जनाहरूको व्यवस्थापन गरेर नायक बन्ने हो ? तपाईंले सोचेको औचित्य के हो ? चिकित्सा शिक्षा आयोगले के गर्ने क्षमताको आशा गर्नु भएको छ जो यी भएका विश्वविद्यालयहरूले गर्न सक्दैनन्। जो नेपाल मेडिकल काउन्सिलले गर्न सक्दैन। नेपाली चिकित्सा शिक्षा उत्कृष्टमा पर्छ। तपाईंलाई पनि थाहा छ। थाहा नभएको भए काउन्सिलमा जाँच दिन आएका विद्यार्थीलाइै सोध्नुस् जो नेपालमा पढेका छन् र जो नेपाल बाहिर पढेर आएका छन्। के यी भइआएका संंस्थाहरूले गर्न सकेनन् र एक लहडको भरमा नयाँ संंस्था बन्दै छ। के यहाँ विद्यालयहरूले बनाउन सकेका थिएनन्। उत्कृष्ट नर्सहरू जो तपाईं आयोगले उत्कृष्ट बनाउँछु भनेर लहडमा लाग्नु भएको छ। के मन्त्री, प्रधानमन्त्रीहरूबाट स्वतः नियुक्ति पाएकाहरू सक्षम हुन्छन् कमसेकम तिनीहरूभन्दा जो आफ्नै बलमा आफ्नो विद्यालय बनाएका हुन्। जसले आफ्नो धरातल आफैं सिर्जना गरेका छन्। राजनीतिक भागबन्डामा चिकित्सा शिक्षालाई मुछिन हुँदैन। कि राजनीतिक भागबन्डा नै उच्चतम प्रजातान्त्रिक अभ्यास हो भन्नुपर्छ। के तपाईंहरू तिनीहरू पढाउन चाहनुहुन्न जो पढ्न चाहन्छन् र पढ्न सक्छन् ? के तपाई आजसम्म कयौंको रगत पसिना बगेर बनेको शिक्षामा विश्वास गर्नुहुन्न ? किन विस्तारामा लगाम लगाउन चाहनु भएको छ ? के साँच्चै हामीले बनाएका विश्वविद्यालयहरू सक्षम छैनन् त ? के अनुभवले खारिएका विश्वविद्यालयहरू भन्दा एक लहडले बनेको संंस्थाको गुणात्मक उच्चता हुन्छ ? साँच्चै हुन्छ भने उत्तर दिनुस् ती अभिभावकहरूलाई जसका छोराछोरी विदेश जानलाई कन्सल्ट्यान्सीहरू धाइरहेका छन्। जो एयरपोर्टको कोरिडोरमा लामबद्ध छन्। भन्नुस् ती विश्वविद्यालयहरूलाई तिमी असक्षम छौ। भन्नु ती मेडिकल काउन्सिलमा पास गर्ने डाक्टरहरूलाई तिमीहरूले झेला गरेर, चोरेर पास गरेका हौ। के नेपालका डाक्टर, नर्स कमसल छन् तपाईंले जानी नजानी परदेश पठाएर पर्केकाहरू भन्दा ? कि आयोगले देशको राजनीति जस्तै बन्द हडताल सुन्न चाहेको हो ? के सरकार भोट मागेर नेतृत्वमा आउने प्रवृत्तिको प्रोत्साहन गर्दै छ ? अरूले दिएको अधिकार दुरुपयोग हुन सक्छ। राजनीतिक भागबन्डामा चिकित्सा शिक्षालाई मुछिन हँुदैन। कि राजनीतिक भागबन्डा नै उच्चतम प्रजातान्त्रिक अभ्यास हो ? समस्या के हो ? आफैंंलाई मेडिकल शिक्षाको अग्रणी भन्न रुचाउने अनि अरू अस्पताल, मेडिकल कलेजको अभिभावक भनेर चिनिएका विश्वविद्यालयहरू आफैं महामारीको मारमा परिरहेका छन्। यस्तो समयमा अरू कलेजहरूको अभिभावकत्व ग्रहण गर्न गाह्रो हुनु स्वाभाविक नै भयो। मेडिकल कलेजहरूको लगानी, क्षमता र अन्य विकृतिहरू समयसमयमा बाहिर नआउने होइनन्। कति कलेजहरूले बिरामी र विद्यार्थीबाट लिने अनावश्यक शुल्कहरू प्रश्नका दायरामा छन् तर हरेकलाई एकै डालोमा राख्न जायज पक्कै हुँदैन। कति कलेजहरू आजकोे परिस्थितिमा ठूलो समस्याबाट गुज्रिरहेका छन्। विद्यार्थी पढाउन नपाउनु नै कलेजको मुख्य समस्या हो। ढिलै सही चिकित्सा शिक्षा आयोगले मेडिकल कलेजहरूमा विद्यार्थी पठाउन थालेको छ। तर यसमा पनि केही समस्या देखिएको छ। काठमाडौं विश्वविद्यालयमा मात्र डाक्टरी विषयबाहेक डेन्टल, फिजियोथेरापी, बीएससी, बीएन, ल्याबोरेटरी मेडिसिनलगायतका विषयहरू पढाइने गरिन्छ। एमबीबीएस र केही हदमा बीडीएस र बीएनएस नर्सिङ बाहेकका प्रायः विषयहरूमा विद्यार्थी यथेष्ट मात्रामा भर्ना भइरहेका छैनन्। धेरै सिटहरू खाली गइरहेका छन्। उता सरकारले छात्रवृत्तिका विद्यार्थी पठाइसकेको छ। ४० जना फिजियोथेरापीका विद्यार्थीलाई पढाउन जिम्मेवारी पाएको धुलिखेल अस्पतालमा पहिलो चरणमा जम्मा आठ जना विद्यार्थीहरू भर्ना भएका छन्। त्यस्तै अवस्था बीएस्सी नर्सिङको पनि छ। ३० जना विद्यार्थी पढाउने जिम्मेवारी पाएको काठमाडौं विश्वविद्यालयमा यो लेख लेख्दासम्म आठ जना विद्यार्थीमात्र पढ्न आएका छन्। थप विद्यार्थी आउने सम्भावना कम छ। उता सरकारले छात्रवृत्तिका विद्यार्थी पठाइसकेको छ। काठमाडौं विश्वविद्यालयको आफ्नै अस्पतालको यस्तो हालत भएको छ। विश्वविद्यालयसँग आबद्ध अरू कलेजहरूको योभन्दा नराम्रो स्थिति छ। अरू विषयहरूमा मात्र नभएर नेपालका विद्यार्थीमाझ बढी रुचि भएको एमबीबीएस र एमडी विषयमा पनि समस्या देखिएको छ। मेडिकल कलेजहरूलाई ३५ प्रतिशतसम्म विदेशी विद्यार्थी पढाउने जिम्मेवारी दिइएको थियो। यो वर्ष १० प्रतिशतभन्दा कम विदेशी विद्यार्थी भर्ना भएको तथ्यांक छ। यसका लागि कोरोना र अन्य क्षमताको कमी कारण मान्न सकिन्छ तर यसको अर्को कारण एकेडेमिक क्यालेन्डर समयमा कार्यान्वयन नहुनु हो जुन पहिला विश्वविद्यालयहरूले जाँच लिँदा नियमित भइरहेको थियो। जाँच लिएको ६ महिनामा समेत नतिजा नआएकाले विद्यार्थी नेपालमा पढ्न नआएका हुन्। त्यसका साथसाथै विदेशी विद्यार्थीको हकमा एक चोटीमात्र चयन (म्याचिङ) को व्यवस्था थियो जबकि नेपाली विद्यार्थीको हकमा तीन, चार चोटीसमेत विद्यार्थीलाई भर्नाको लागि आह्वान गरिएको थियो। यसका कारणले नेपाली विद्यार्थीलाई थप अवसर त मिलेकै हो तर अन्तर्राष्ट्रिय बजारमा नेपाली मेडिकल शिक्षाको दृष्टिकोण कस्तो हुन्छ त ? यो कुरामा पनि विचार पुर्याउन आवश्यक छ। यो वर्ष ब्याचलर विषयहरूभन्दा पहिला मास्टर्सका विषयहरूमा जाँच लिइएको थियो। तर त्यस विषयमा पनि काठमाडौंं विश्वविद्यालयमा मात्र २० वटा सिट खाली गएको छ। त्रिविको पनि उस्तै अवस्था छ। आयोगले तीन चोटी भर्नाका लागि आह्वान गरेकै हो तर त्यसले पनि नपुगेको अवस्था छ। एकातर्फ एमडी पढ्न आतुर विद्यार्थीको संख्या कयौंं छ। पढ्न नपाएकाले धेरैमा निराशा छ अर्कोतर्फ सिट खाली जानु दुर्भाग्य हो। यस समस्याको सामाधानका लागि अन्य के उपाय लगाउनुपर्ने हो आयोगको यसमा ध्यान जानु जरुरी छ। संस्थाहरूको भविष्य गुणस्तरीय चिकित्सा शिक्षा, अभिभावकहरूको लगानी र अपेक्षा विद्यार्थीको समय र भविष्यको बारेमा चिकित्सा शिक्षा आयोगले कसरी मनन् गरेको छ त ? यो प्रश्नमा आयोग प्रस्ट हुनुपर्छ। अझ प्रस्ट सरकार हुनपर्छ। के विश्वविद्यालयहरूको विकल्प चिकित्सा शिक्षा आयोग हो ? कि यी दुई संस्था एकअर्काका पूरक भएर काम गर्न सक्छन् ? (ढकाल धुलिखेल अस्पताल, काठमाडौंं विश्वविद्यालय अस्पतालमा कार्यरत छन्।)"
मोबाइल ब्लड बैंक बस हस्तान्तरण,"काठमाडौं : गैरआवासीय नेपाली संघ (एनआरएनए)ले सुदूरपश्चिम प्रदेशका लागि मोबाइल ब्लड बैंक बस हस्तान्तरण गरेको छ। संघका अध्यक्ष कुमार पन्तले धनगढी उपमहानगरपालिकाका मेयर नृप ओड मार्फत कैलाली रेडक्रस अध्यक्ष उत्तम जोशीलाई बस हस्तान्तरण गरे। गैरआवासीय नेपालीको सहयोगमा खरिद गरिएको बसको कुल लागत ६० लाख रहेको संघले जनाएको छ। मोबाइल ब्लड बस परियोजनामा हालका सचिव गौरीराज जोशी संयोजक र अफ्रिकाबासी आइसिसी पूर्व कोषाध्यक्ष हिक्मत थापा सहसंयोजक थिए। आधुनिक प्रविधिसहितको बसबाट लामो दूरीका रक्त संकलन स्थलमा गएर बसभित्रै रक्तदान गर्ने, संकलन गर्ने र सुरक्षितरुपमा ब्लड बैंकसम्म ल्याउन सक्ने सुविधा छ। एनआरएनएले नेपालमा मानव कल्याणकारी योजना अन्तर्गत पहिलो घुम्ती रगत बस भरतपुर महानगरपालिकामार्फत् चितवन रेडक्रसलाई हस्तान्तरण गरिसकेको छ। हस्तान्तरण कार्यक्रममा एनआरएनएका संरक्षक जीवा लामिछाने, उपाध्यक्ष डा बद्री केसी, महासचिव डा हेम राज शर्मा, प्रवक्ता डिवी क्षेत्री, मानार्थ सदस्य धर्मराज अधिकारी, शनिकुमार ओली र सल्लाहकार कुल आचार्य, लगायत एनआरएन अभियन्ता सहभागी थिए।"
१० लाख अमेरिकी डलर पुरस्कारसँगै हल्टको पुन: आगमन,"काठमाडौं : 'गेटिङ द वर्ल्ड ब्याक टु वर्क' भन्ने थिमसँगै हल्टको पुन: आगमन भएको छ। वार्षिक रुपमा आयोजना गरिने यस कार्यक्रममा सामाजिक समस्यालाई मूल धारामा उभ्याएर समाधानको लागि उचित विश्लेषण र पहिचान गरिन्छ। वस्तुत: खाद्यान्न, सुरक्षा, उर्जा, स्वास्थ्य आदि क्षेत्रमा भएको समस्याको अनुकूल समाधानका निमित्त अन्तिम उद्यम योजना कार्यान्वयन गर्दै समाधानका पाइलाअघि सारिन्छ। 'वान मिलियन डलर च्यालेनज' पनि भनिने यो प्रतियोगितामा आफ्ना विचार कार्यन्वयन गर्नका लागि विजेताले दश लाख डलर प्राप्त गर्नेछ। २०१६ मा सुरु गरि अहिले २०२२ सम्म आइपुग्दा हल्ट प्राइजको छत्रछायामा १४ आंगिक क्याम्पस रहेका छन्। बिगतमा नेपालबाटै पहिलो पटक 'ग्लोबल एक्सेय्लेरेटर' हुँदै 'मशुर' विश्वभर आफ्नो विचारलाई चिनाउँदै टप२० सम्म पुग्न सफल भएको थियो। हल्ट प्राइज अहिले क्याम्पस निर्देशक श्री विशाल बस्यालको नेतृत्वमा अग्रगामी रुपमा चलिरहेको छ। विश्वव्यापी कोविड१९ को लहरले शिक्षा, स्वास्थ्य, खाद्यान्न मात्र नभइ रोजगारी क्षेत्रलाई पनि प्रभाव पारेको छ। यसले संसारभर करिब १६० करोड जनसंख्यालाई असर गरेको छ। प्रतियोगीले यसपालि स्थानीय रुपमा समस्याका लागि उचित पहल गर्न सक्नुपर्ने छ। क्याम्पस निर्देशक र आयोजक समितिले सबै दर्ता समूहहरूलाई सहयोग गर्नेछ। यस वर्ष पनि टोलीमा ३ वा ४ जना हुनुपर्नेछ र थिम अनुसार आफ्नो व्यावसायिक मोडल बनाउनुपर्नेछ। 'हल्ट प्राइज'ले प्रतिस्पर्धाको निमित्त दर्ता खुलाइसकेको छ। पुल्चोक क्याम्पसको लगतै बाँकी अंगिक क्याम्पस गर्दै थापाथली, सगरमाथा, कथ्फोर्ड आदि क्याम्पसमा २००ं दर्शकहरुको संलग्नतामा हल्टले प्रथम चरण का सम्पूर्ण अभिमुकीकरण कार्यक्रम भब्य रुपमा सम्पन्न गरेको छ। भर्खरै हल्टले प्रथम चरणमा उद्यमशील वार्तालाप श्रृंखला सम्पन्न गरेको छ जसमा 'हाम्रो पात्रो' का प्रमुख कार्यकारी अधिकृत शंकर उप्रेती ,अर्जेन्टिनाबाट रणनीति प्रबन्धक फियोना फुर्लोंग र अन्तर्राष्ट्रय मिस नेपाल एसिया प्यासिफिक साहारा बस्नेत संगैको अन्तरक्रियात्मक कार्येक्रम, सम्पूर्ण ११० सहभागीका लागि एक नवीन अनुभब बन्न पुग्यो। हल्टले दोश्रो चरणमा 'फर्मिंग अ ड्रिम टिम' भन्ने उद्यमशील वार्तालाप श्रृंखला शनिबार माघ २ मा आयोजना गरेको थियो। जसमा यु जी बजार र अर्बन गिर्ल रयु जी केक्सका सहसंस्थापक, प्रमुख कार्यकारी अधिकृत किरण तिम्सिना, 'प्याड २ गो' कि सहसंस्थापक शुबांगी राना र क्षितिज राज लोहनीको संलग्नता थियो। हल्टले डिस्कोर्डमा प्रतिस्पर्धा सम्बन्धी सबै प्रकारका जिज्ञाशाको प्रतिक्रिया दिने गर्दछ। सबै चरण पूर्ण रुपमा पार गर्दै हल्टका उद्यमशील शृंखलाहरु आयोजना हुन्छन्।"
कोरोनाको निःशुल्क परीक्षण गर्न माग,"काठमाडौं : राष्ट्रिय उपभोक्ता मञ्चले कोभिड१९ को निःशुल्क परीक्षण हुनुपर्ने माग गरेको छ । मञ्चले आज प्रधानमन्त्री तथा मन्त्रिपरिषद्को कार्यालय सिंहदरबारमा पत्र पठाउँदै कोभिडको पीसीआर तथा एन्टीजेन परीक्षण निःशुल्क गर्न माग गरेको हो । मञ्चका अध्यक्ष प्रेमलाल महर्जनले हस्ताक्षर गरेको पत्रमा नेपालका सरकारी तथा निजी अस्पतालले पीसीआर तथा एन्टीजेन परीक्षण गर्दा लागतभन्दा बढी मूल्य लिएको उपभोक्ता तथा चिकित्सकले गुनासो गर्न थालेको भन्दै निःशुल्क बनाउन माग गरिएको जनाइएको छ । 'निजी अस्पतालले ऐन्टीजेन टेस्ट गरेबापत न्यूनतम पाँच सय लिएको र पीसीआर परीक्षण शुल्क निजी अस्पतालमा न्यूनतम दुई हजार र सरकारी अस्पतालमा एक हजार लिइरहेको गुनासो छ,' उनले भने, 'सम्पूर्ण परीक्षण गर्न टेस्टकिटको अधिकतम साइज ९६ प्रयोग गर्दासमेत अधिकतम ६ अमेरिकी डलर मात्र खर्च हुने आधारमा रु ८०० भन्दा बढी पर्दैन।' 'सरकार आफैँले पनि प्रत्येक नागरिकलाई शंका लागेमा पीसीआर र एन्टीजेन परीक्षण गर्न अनुरोध गर्दै आएको छ भने सार्वजनिकस्थल, समारोह आदि ठाउँहरुमा जान पीसीआर गरेको वा एन्टीजेन परीक्षण गरेको प्रमाणपत्र तथा खोप लिएको प्रमाणपत्र अनिवार्य गरेको छ,' महर्जनले जारी गरिएको पत्रमा भनिएको छ । रासस"
विदेशबाट आएका व्यक्तिलाई बन्धक बनाउने पक्राउ,"काठमाडौं : विदेशबाट फर्किएका सिराहाका रामेश्वर रामलाई अपहरणगरी बन्धक बनाउने तीन जना पक्राउ परेका छन्। महानगरिय प्रहरी परिसर काठमाण्डौका प्रवक्ता दिनेशराज मैनालीका अनुसार सिराहाका ३० वर्षीय रामेश्वर गत असोज ८ गते विहान ७ बजे दुबईबाट फर्किएका थिए। उनी बल्खुस्थित होटल कन्चनजङ्गामा बसेका थिए। होटलमै बसेको अवस्थामा नचिनेका व्यक्ति आई उनलाई अपहरणगरी काठमाडौं२७ ज्याठामा रहेको होटल प्लेजर होमको कोठामा लगेर कुटपिट गरेका थिए। ज्यान मार्ने धम्की दिँदै चुरोटका ठुटाले पोलेर यातना दिएका थिए। उनको झोला र मोबाइलसमेत लिगेका थिए। उनी होटलबाट भागेर प्रहरीको सम्पर्कमा गएर जाहेरी दिएका थिए। घटनाको अनुसन्धान गर्ने क्रममा अपहरण तथा बन्धक कार्यमा संग्लन काठमाण्डौ तारकेश्वर८ का संजोग राई, सोहि ठाउँका रमेश अर्याल र मकवानपुरगढी५ घर भै हाल कामनपा१६का गोकुल घिमिरे पक्राउ परेका छन्।"
अबको अधिवेशनबाट प्रदेश १ को नाम टुंगो लाग्छ : मुख्यमन्त्री राई,"विराटनगर : प्रदेश १ का मुख्यमन्त्री राजेन्द्रकुमार राईले अबको अधिवेशनबाट प्रदेशको नामको टुंगो लाग्ने बताएका छन् । माघ २० गतेभित्र प्रदेशको नवौं तथा हिउँदे अधिवेशन सुरु हुन्छ,'उनले भने, त्यही अधिवेशनबाट नामको टुंगो लगाउने तयारी छ । मुलुकका ७ मध्ये ६ वटा प्रदेशले नाम र राजधानी टुंगो लगाइसकेका छन् । यसअघि नै राजधानी टुंगो लगाएको प्रदेश १ ले प्रदेशको नाम भने राख्न सकिरहेको छैन । प्रदेश २ ले पनि नाम र राजधानी टुंगो लगाएपछि प्रदेश १ लाई दबाब परेको छ । विराटनगरस्थित मुख्यमन्त्री कार्यालयमा मंगलबार सार्वजनिक प्रतिक्रिया दिँदै मुख्यमन्त्री राईले अबको अधिवेशनबाट जसरी भए पनि नामको विषय टुंगोमा पुर्याइने बताए । प्रदेशको नामाकारणको विषय सरकारको प्राथमिकतामा छ । नयाँ सरकार गठन भएपछि संसद बसेको छैन,' उनले भने, माघ २० गतेभित्र हिउँदे अधिवेशन आरम्भ गरेर प्रदेशको नामको प्रस्तावलाई अघि बढाउँछौँ । यही अधिवेशनले नामको टुंगो लाग्छ । राईले नाम प्रदेशसभाले टुंगो लगाउने विषय भएको बताए । उनले भने, प्रदेश सरकारका तर्फबाट नामको विषयमा सक्रिय सजकर्ताको भूमिका खेलिने छ ।"
हिमआँधीका कारण अमेरिका र क्यानडाका ८ करोड मानिस अन्धकारमा,"जर्जिया : क्यानडा र अन्य अमेरिकी राज्यहरुमा आएको हिम आँधीका कारण ८ करोडभन्दा बढी मानिस अन्धकारको चपेटामा परेका छन्। हिम आँधीपछि परेको भारी हिमपात र बरफ जम्दा क्यानडा र अमेरिकाका विभिन्न राज्यमा सो संख्यामा मानिसहरु अन्धकारको चपेटामा परेका हुन्। आइतबार सो क्षेत्रमा हिमआँधीसँगै भारी हिमपात भएको थियो। हिम आँधीपछि विद्युत कटौती हुँदा क्यानडा र अमेरिका विभिन्न राज्यहमा अन्धकार छाएको बताइएको छ। हिम आँधीपछि अमेरिकी राज्य भर्जिनिया, जर्जिया, नर्थ एण्ड साउथ क्यारोलिनामा आपतकाल घोषणा गरिएको छ। हिमआँधीपछि प्रभावित क्षेत्रका ३ हजारभन्दा बढी उडानसमेत रद्ध गरिएको बीबीसीमा समाचार छ। हिमआँधीसँगै विभिन्न क्षेत्रमा परेको १ फिट उचाइको हिमपातका कारण विद्युत अवरुद्ध हुनुका साथै सवारी दुर्घटनासमेत बढेको अन्तर्राष्ट्रिय मिडियामा उल्लेख छ।"
"आयल निगमले भन्यो  संचित रकम सकियो, तेल किन्न ऋण लिनु पर्ने अवस्था आयो","काठमाडौं : नेपाल आयल निगमले संचित रकम सकिएपछि तेल किन्न ऋण लिनुपर्ने अवस्था आएको जनाएको छ। निगमले तेल व्यवस्थापनका लागि ऋण लिनुपर्ने वा मूल्य स्थिरीकरण कोषमा बाँकी भएको रकम प्रयोग गर्नुपर्ने स्थिति देखिएको बताएको छ। निगमले विज्ञप्ति जारी गर्दै अन्तराष्ट्रिय बजार मूल्य अनुरुप नेपालमा तेलको मूल्य समायोजन गर्न नसक्ने स्थिति आएको बताएको छ। 'निगमसँग संचित बचत शू्न्यको अवस्थामा पुगेकाले इण्डियन आयल कर्पोरेशनलाई आगामी २३ जनवरी २०२२ मा गर्नुपर्ने भुक्तानीका लागि करिब २ अर्ब अपुग हुने स्थित देखिएको छ,'विज्ञप्तिमा उल्लेख छ। 'यसको व्यवस्थापनका लागि निगमले ऋण लिनुपर्ने वा मूल्य स्थिरीकरण कोषमा बाँकी भएको रकम प्रयोग गर्नुपर्ने स्थिति देखिएको छ। आउँदा दिनमा केही मूल्य समायोजन गरिए तापनि महिनाको करिब ४ अर्ब रुपैयाभन्दा बढी मासिक घाटा रहि रहने देखिएको हुँदा आगामी घ महिनासम्मको लागि देशभर पेट्रोलियम पदार्थको आपूर्ति व्यवस्था सहज बनाइ राख्न हालको खरिद मूल्य अनुसार निगमलाई न्यूनतम करिब १२ अर्ब रुपैयाँको आवश्यकता पर्ने देखिको छ,'विज्ञप्तिमा उल्लेख छ। यस्तै निगमले चालु आर्थिक वर्षको पुस मसान्तसम्मको ६ महिनाको अवधिमा अनुमानित १९ अर्ब २६ करोड घाटा ब्यहोरेको जनाएको छ।"
नायिका स्वेता खड्कालाई कोरोना संक्रमण,"काठमाडौं : नायिका स्वेता खड्कालाई कोरोना भाइरस संक्रमण भएको छ। नायिका खड्काले मंगबालर सामाजिक सञ्जालमार्फत् आफूलाई कोरोना संक्रमण भएको जानकारी गराएकी छन्। उनले स्वाब परीक्षण गराउँदा कोरोना पोजिटिभ देखिएको र आफू चाँडै निको भएर फर्किने बताएकी छन्। ' म कोरोना संक्रमित भएँ। निको भएर चाँडै फर्केने छु। सबैजना सुरक्षित रहनुहोला,'उनले फेसबुकमा लेखेकी छन्। पछिल्लो समय नेपालमा कोरोना भाइरस संक्रमण तीव्ररुपमा फैलिरहेको छ। सोमबार देशभर ६ हजार ७३४ जना संक्रमित थपिएका थिए। काठमाडौं उपत्यकामा मात्रै ४ हजार जनामा संक्रमण देखिएको हो।"
साउदीमा ४५ सय वर्ष पुरानो राजमार्ग फेला,दुवई : पुरातत्वविद्हरुले ४५ सय वर्ष पुरानो राजमार्ग सञ्जाल फेला पारेका छन् । अष्ट्रेलियाका पुरातत्वविद्हरुले साउदी अरेवियामा ४५ सय वर्ष पुरानो राजमार्ग सञ्जाल फेला पारेका हुन् । वेस्टर्न अष्ट्रेलियाको विश्वविद्यालयका अन्वेषक एवम् पुरातत्वविद्हरुले लामो र फराकिलो अनुसन्धानपछि सो राजमार्ग फेला पारेका हुन् । सो राजमार्ग संरक्षित रुपमा राखिएको प्राचिन चिहानसँग जोडिएको अन्वेषकहरुले बताएका छन् । यसअघि गएको डिसेम्बरमा प्रकाशित एक जर्नलमा अन्वेषकहरुले उत्तर पश्चिमी अरबिया क्षेत्र अल उलामा प्राचीन चिहानहरु फेला पारेको उल्लेख गरेका थिए । हाल भने सो चिहानहरुसँग जोडिएको खयबर क्षेत्रमा करिब ४५ सय वर्ष पुरानो राजमार्ग फेला परेको अन्वेषकहरुले बताएका छन् । सो क्षेत्रमा आफूहरुले करिब १८ हजार वटा प्राचीन चिहानहरु फेला पारेको पुरातत्वविद्हरुले दाबी गरेका छन् ।
काठमाडौं उपत्यकामा कोरोना रोकथाम सम्बन्धी अर्को आदेश जारी,"काठमाडौं : काठमाडौं उपत्यकाका जिल्ला प्रशासन कार्यालयहरुले कोरोना रोकथाम सम्बन्धी अर्को आदेश जारी गरेका छन्। कोरोना संक्रमण बढ्दै गएपछि उपत्यकाका तीन वटै जिल्ला प्रशासन कार्यालय(ललितपुर,भक्तपुर र काठमाडौं)ले एकै प्रकारका आदेश जारी गरेका हुन्। मंगलबार मध्यरातदेखि लागू हुने आदेशमा माघ मसान्तसम्म आमसभा, जुलुस, सभा, भेलालगायतका गतिविधि गर्न रोक लगाएको छ।"
दराजको नयाँ लोगो : नेपाल प्रबन्ध निर्देशकमा कुँवर,"काठमाडौँ : दक्षिण एसियाको अग्रणी ईकमर्स प्लेटफर्म दराजले आफ्नो नयाँ ब्रान्ड लोगो अनावरण गरेको छ। दराज समूहका संस्थापक र सीईओ बियार्के मिक्केलसनले आजको नयाँ ब्रान्डको सुरुवातले व्यवसायको लागि एक रोमाञ्चक पाइला सुरु भएको बताएका छन् । ब्रान्डको नयाँ रूप र अनुभूतिले अझै पनि हाम्रो डिएनए प्रगति, नवीनता, अन्वेषण, र आविष्कारको अंश रहेको तत्वहरूलाई प्रतिनिधित्व गर्दछ। एकै समयमा, यसले व्यक्तिगत अनुभवमा परिवर्तनको सङ्केत गर्छ जसले हामीलाई हाम्रो प्लेटफर्ममा खरिदकर्ता र बिक्रेता दुवैसँग अझ बढी कनेक्टिभिटी सिर्जना गर्न अनुमति दिनेछ मिक्केलसनले भने। दक्षिण एसियाका पाँचवटा बजारहरू : पाकिस्तान, बंगलादेश, श्रीलंका, नेपाल र म्यानमारमा इकमर्सलाई मानिसहरूको दैनिक जीवनको मुख्य भाग बनाउने दराजको महत्वाकांक्षा यो नयाँ ब्रान्डको मुख्य चालकहरू मध्ये एक हो। रिब्रान्डिङका साथै दराज नेपालले आँचल कुँवरलाई नयाँ प्रबन्ध निर्देशक (एमडी) नियुक्त गरेको छ। वर्तमान एमडी लिनो अहलेरिङ यस महिनाको अन्त्यमा सिंगापुरको दराज मुख्यालयमा क्षेत्रीय भूमिकामा सर्ने बित्तिकै आँचलले पदभार ग्रहण गर्नेछन्।"
खेलकुद मन्त्री गहतराजद्धारा श्रेष्ठलाई 'वर्ल्ड बुक अफ रेकर्ड' को प्रमाणप्रत्र हस्तान्तरण,काठमाडौं : विश्वमै पहिलो पटक लामो समय पानीमाथि पद्माशन गरेर नेपाली युवाले विश्व किर्तिमान राख्न सफल भएका छन्। बागमती प्रदेशका विकर्णकुमार श्रेष्ठले १ घण्टा ३० मिनेट लगातार पानीमाथी बसेर शिक्षा सम्बन्धि कार्यक्रम संचालनगरी वल्र्ड बुक अफ रेकर्डमा किर्तिमान दर्ता गराउन सफल भएका हुन्। सोमबार युवा तथा खेलकुद मन्त्री महेश्वर गहतराजले श्रेष्ठलाई वल्र्ड बुक अफ रेकर्डको प्रमाण पत्र हस्तान्तरण गरेका हुन्। मन्त्री निवास पुल्चोकमा गरिएको संक्षिप्त कार्यक्रममा श्रेष्ठलाई मन्त्री गहतराजले विश्व रेकर्डको प्रमाण पत्र हस्तान्तरण गरेका हुन्। त्यसक्रममा मन्त्री गहतराजले रेकर्ड कायम राख्न सफल श्रेष्ठलाई बधाई तथा शुभकामना दिएका थिए। साथै आगामी दिनमा समेत युवाहरुलाई प्रेरीत गर्ने खालका यस्तै गतिविधिमा क्रियाशिल रहन समेत मन्त्री गहतारजले आग्रह गरेका छन्। सन २०२१ अगष्ट २ मा स्कोलाष्टिक फाउण्डेशनले आयोजना गरेको शिक्षा सम्बन्धि कार्यक्रमको संचालनका दौरान श्रेष्ठले ९० मिनेटसम्म पानीमाथी पद्माशन गरेका थिए। यो रेकर्ड विश्वमा नै पहिलो पटक कायम भएको स्कोलाष्टिक फाउण्डेशनका अध्यक्ष प्रज्वल भण्डारीले जानकारी दिए।
नवलपरासीबाट ठूलो परिमाणमा प्रतिबन्धित जडीबुटी बरामद,"परासी : नवलपरासी पश्चिमबाट ठूलो परिमाणमा प्रतिबन्धित जडीबुटी बरामद गरिएको छ । भारतको सिमावर्ती क्षेत्र सरावल गाउँपालिका७ स्थित भूजहवाबाट सुनाखरी र झ्याउ नामका बहुमुल्य जडीबुटी बरामद गरिएको हो । स्थानीय एक कवाड (पुराना फलाम, तामा, तारलगायतका सामान संकलन गर्ने स्थान ) संकलन स्थानबाट उक्त जडीबुटी बरामद भएको डिभिजन वन कार्यालय परासीका निमित्त डिभिजनल वन अधिकृत डिलाराम पौडेलले जानकारी दिए। बरामद भएका जडीबुटीमा ५१ क्विन्टल सुनाखरी र २१ क्विन्टल झ्याउ रहेको छ । विशेष सुराकीको आधारमा प्रहरीले जानकारी गराएपछि वन कार्यालयको टोली सोमबार बरामदका लागि पुगेको थियो । नेपालमा उक्त जडीबुटी बिक्री वितरण, ओसारपसार र संकलनमा रोक लगाइएको छ । प्रतिबन्ध भएका कारण नेपालमा त्यसको बजार मूल्य कायम गरिएको छैन । अन्तराष्ट्रिय बजारमा महंगोमा बिक्री हुने भएकाले भारतततर्फ चोरी गर्ने उद्देश्यले उक्त जडीबुटी त्यहाँ लुकाएर राखिएको वन कर्मचारीहरुले बताएका छन् । भारत पुर्याउँदा उक्त जडीबुटी करडौंमा बिक्री हुने अनुमान वन कर्मचारीले गरेका छन् । नेपालमा उक्त जडीबुटी प्रतिबन्धित छ । अवैधरुपमा फेला परेमा वन नियमावलीअनुसार सुनाखरीको प्रतिकेजी २ सय र झ्याउको २५ रुपैयाँ राजश्व लिएर प्रकृया अगाडी बढाउने उल्लेख छ,'निमित्त वन अधिकृत पौडेलले भने । यो जडीबुटीको नेपालमा अन्तराष्ट्रिय बजार मूल्य नरहेको वन तथा भूःसंरक्षण विभागकी सूचना अधिकारी सवनम पाठकले बताइन् । देशभित्रै किनबेचमा प्रतिबन्ध छ । त्यसैले अन्तराष्ट्रिय मूल्यसँग नेपाल जोडिएको छैन, 'पाठकले भनिन् । जडीबुटी बरामद भएको कवाड संकलन स्थल प्रतापपुर गाउँपालिका८ का शोभा दमाईको साई ट्रेडर्स कवाड नाउँको फर्ममा रहेको जिल्ला प्रहरी कार्यालयका उपरीक्षक मनोज कुमार यादवले बताए । संकलन स्थलमा भारतको महाराजगञ्ज जिल्ला ठूठीबारी बस्ने राजु पासवानले सामान संकलन गर्ने गरेको यादवले जानकारी दिए । कवाड सामान मुनी बोरामा लुकाएको अवस्थामा जडीबुटी बरामद भएको हो । जडीबुटी बरामद भएपनि कारोबारमा संलग्न कोही पनि पक्राउ परेका छैनन् । बरामद जडीबुटी सोमबार राति वन कार्यालयमा ल्याइएको र आवश्यक अनुसन्धान भइरहेको पौडेलले जानकारी दिए । कारोबारमा संलग्न व्यक्तिको खोजी गरि आवश्यक कारबाही प्रक्रिया अघि बढाइने उनले बताए । बरामद जडीबुटी धेरै प्रकारका हुन्छन् । कुन प्रजाती हो भनेर पत्ता लगाउन राष्ट्रिय हर्वेनियम तथा वनस्पति प्रयोगशालामा पठाइन लागिएको छ,'निमित्त वन अधिकृत पौडेलले भने। यति ठूलो परिमाणमा जडीबुटी बरामद भएको घटना जिल्लामा पहिलो हो । यसअघि पनि सीमावर्ती नाकाबाट झार जस्तो देखिने ठूलो परिमाणका बोराहरु साइकल र टेक्टरमा लोड गरेर लैजाने गरेको स्थानीयले बताएका छन् । संकलन केन्द्र शसस्त्र प्रहरी पोष्ट अगाडी छ । दुवै जातीका जडीबुटी पहाडी र उच्च पहाडी क्षेत्रमा पाइने गरेको छ । यी जडीबुटी ठूलो रुखामा नभइ बुट्यानमा हुने गरेको छ । पौष्टिक तत्व, आयुर्वेद्धिकलगायत ठूला रोगहरुको उपचारका लागि बनाइने औषधिमा यसको प्रयोग हुने गरेको बताइएको छ । डिभिजनल वन कार्यालयमा राखिएका प्रतिबन्धित जडीबुटी । तस्बिर : हरि शर्मा"
"भारतमा कोरोना संक्रमण घट्यो, निको हुने दर बढ्यो",नयाँ दिल्ली : भारतमा कोरोना भाइरस (कोभिड१९) संक्रमण दर दुई दिनयता कम देखिएको छ। पछिल्लो २४ घन्टामा २ लाख ३८ हजार १८ जनामा संक्रमण देखिएको छ। सोमबार २ लाख ५८ हजार बढीमा संक्रमण देखियो थियो। सोमबारको तुलनामा मंगलबार २० हजार कम संख्यामा संक्रमण देखिएको हो। आइतबार २ लाख ७१ हजार बढीमा संक्रमण पुष्टि भएको थियो। संक्रमणदर घटेसँगै निको हुनेको संख्यामा वृद्धि भएको छ। पछिल्लो २४ घन्टामा थप १ लाख ५७ हजार ४२१ जना कोरोनामुक्त भएका छन्। यो सहित भारतमा निको हुनेको संख्या ३ करोड ५३ लाख ९४ हजार ८८२ पुगेको हो। सोमबार मात्रै १ लाख ५१ हजार ७४० जना कोरोनामुक्त भएका थिए। स्वास्थ्य मन्त्रालयका अनुसार पछिल्लो २४ घन्टामा कोरोनाबाट ३१० जनाले ज्यान गुमाएका छन्। सोमबार कोरोनाबाट ३८५ जनाको मृत्यु भएको थियो।भारतमा हाल सक्रिय संक्रमितको संख्या १७ लाख छ। मन्त्रालयका अनुसार भारतमा कोरोनासँगै नयाँ भेरियन्ट ओमिक्रोन संक्रमण तीव्ररुपमा फैलिरहेको छ। हालसम्म ८ हजार ८९१ जना ओमिक्रोनबाट संक्रमित भएका छन्। पछिल्लो २४ घन्टामा ओमिक्रोन संक्रमण ८३१ प्रतिशतले बढेको हो।
चिसो बढ्यो : बालबालिका र जेष्ठनागरिकलाई न्यानो कपडा,"उदयपुर : बाक्लो हुस्सु र चिसो बतासले बालबालिका र जेष्ठ नागरिकको स्वास्थ्यमा असर पुग्न थालेपछि उदयपुरको त्रियुगा नगरपालिक१२ ले न्यानो कपडा वितरण सुरु गरेकोछ। केही दिन यता दिनभरजसो हुस्सु लाग्ने र चिसो बतास चल्न थालेपछि बालबालिका र जेष्ठ नागरिक जोगाउन वडा कार्यालयले दलित तथा मुसहर बस्तिलाई लक्षितगरी न्यानो कपडा वितरण गरेको हो। वडाध्यक्ष जयविक्रम राईका अनुसार वडा भित्रका सोनापुर र विसनपुरका विपन्न दलित, मुसहर बस्तिका १ सय ५० जना बालबालिकालाई घरघरमै पुगेर न्यानो कपडा वितरण गरिएको हो। विपन्न दलित, अनाथ, असाह्य बालबालिकालक्षित कार्यक्रमबाट १ लाख रुपैयाँको लागतमा जाडोमा लगाउने कपडा खरिदगरी वितरण गरिएको उनले बताए। त्यसैगरी चिसोबाट बचाउन जेष्ठनागरिक लक्षित कार्यक्रमबाट १ लाख रुपैयाँको न्यानो कपडा ब्ल्यान्केट खरिदगरी वितरण गरिएको वडासचिव निरु कार्कीले बताईन्। वडाभित्रका करिब ३ सय जेष्ठ नागरिकमध्ये आर्थिक अवस्था कमजोर भएका २ सय जनालाई ब्ल्यान्केट वितरण गरिएको उनले बताईन्। जाडो बढेसँगै जेष्ठ नागरिक र बालबालिका धमाधम बिरामी हुन थालेपछि जोगाउन न्यानो कपडा वितरण गरिएको सचिव कार्कीको भनाई छ। उनले भनिन, चिसोकाकारण बालबालिका र जेष्ठनागरिक रुघाखोकी, ज्वरो आएर घर भित्र बस्न बाध्य भएको टोल विकास संस्थाहरुबाट जानकारी आएपछि जनप्रतिनिधिहरुको अनुगमन पछि न्यानो कपडा वितरण गरेका हौ। सदरमुकाम आसपासका क्षेत्रमा बाक्लो हुस्सु लाग्न थालेपछि सर्वसाधरण घर बाहिर निस्कन सकेका छैनन्। न्यानो कपडाको अभावमा घर भित्रै आगो तापेर बस्न बाध्य भएका छन्। स्थानीय सरकारले जेष्ठनागरिक र बालबालिकालाई लक्षितगरी कार्यक्रमहरु अघि सार्न निर्देशन दिएसँगै वडाहरुमा धमाधम न्यानो कपडा वितरण सुरु गरेका हुन्।"
१० वर्षमा पनि बनेन पुल,"हेटौंडा : निर्माण कम्पनीले सम्झौता सकेको १० वर्ष बिते पनि अझै मकवानपुर र सिन्धुली जोड्ने पक्की पुल निर्माण सकिएको छैन। मदन भण्डारी लोकमार्गअन्तर्गत मकवानपुरको बागमती गाउँपालिका४ र सिन्धुलीको हरिहरपुरगढी गाउँपालिका३ जोड्ने पुल निर्माण सम्पन्न नभएको हो। २०६८ असार २९ गते पाँच वर्षभित्र पुल निर्माण गर्नेगरी स्वच्छन्द भैरव निर्माण कम्पनीले तत्कालिन धरानचतरासिन्धुलीहेटौंडा सडक आयोजना (हाल मदन भण्डारी लोकमार्ग सडक आयोजना)सँग सम्झौता गरेको थियो। तर, पाँच पटक म्याद थपेर कम्पनीले बल्ल पुल निर्माण अन्तिम चरणमा पुर्याएको छ। अझै पुलसम्म पुग्ने सडक निर्माणको काम बाँकी छ। २३ करोड लागत रहेको यसको लम्बाइ ४ सय १३ मिटर र चौडाइ ७ दशमलव ७० मिटर रहेको छ। निर्माण कम्पनीका सञ्चालक जयराम लामिछानेले २०७८ चैत मसान्तसम्म सबै काम सकाउने र वैशाख १५ भित्र नेपाल सरकारलाई हस्तान्तरण गरिसक्ने प्रतिबद्धता व्यक्त गरेका छन्। उक्त पुल नबन्दा मकवानपुर र सिन्धुलीका मात्र नभई प्रदेशको मुकामसँगको सम्पर्कमा सामेत असर परेको छ। सम्झौता अवधिमा पुल निर्माण हुन नसकेपछि २०७५ असोजसम्म म्याद थप गरिएको थियो। उक्त अवधिमा पनि काम नसकेपछि सडक विभागमा २०७७ जेठसम्मको म्याद थपिएको। २०७७ जेठभित्र पुल हस्तान्तरण नभएपछि थप दुई पटक सडक निर्माणको म्याद थपिएको मदन भण्डारी सडक आयोजनाले जनाएको छ। हाललाई २०७८ चैत्र मसान्तसम्म म्याद थप भएको छ। ठेक्का लिएपछि निर्माण कम्पनीले क्यानन गौतम जेभीलाई पेटी ठेक्कामा काम दिएको थियो। तर, सात वर्षको बीचमा १२ वटा पिल्लर हालेर पेटी ठेकेदार बेपत्ता भएपछि स्वच्छन्द भैरव आफैले तीन वर्षदेखि निर्माण गरिरहेको सञ्चालक लामिछानेले बताए। दुईपटक डिजाइन परिवर्तन गर्नुपर्र्यो, पिलर मुनी ढुङ्गा भेटिएकाले पनि केही समय काम प्रभावित भयो, उनले भने। कम्पनीले पर्याप्त जनशक्ति राखेर काम गर्न नसक्दा पनि ढिलाई भएको बागमती गाउँपालिकाका अध्यक्ष सर्केश घलानले बताए। निर्माण कार्यमा कम्पनीले लापरबाही गरेको भन्दै सडक आयोजनाले काम सम्पन्नताको आधारमा पहिलो चरणमा ३५ प्रतिशत, दोश्रो चरणमा १५ प्रतिशत र निर्माण पूरा सम्पन्न भएपछि बाँकी ५० प्रतिशत भुक्तानी दिने सम्झौता गरेको छ। हालसम्म आयोजनाले सम्झौता रकमको ८० प्रतिशत निर्माण कम्पनीलाई भुक्तानी गरिसकेको छ। बाजुराका अधिकांश पुल जोखिममा विकासलाई गिज्याउने दुई पुल १५ पुल बन्दै ८ वर्षमा पनि बनेन पुल सडक र पुलले फेरिँदै ऐतिहासिक गौशाला सम्झौता अगावै पुल ठेक्का सम्झौताको दुई वर्ष : किन रोकियो कोवाङसौरु पुल निर्माणको काम ? सडक बन्यो, पुल बाँकी मदन भण्डारीमा बनेनन् पुल पक्की पुल हेर्दै झोलुंगे पुलबाट तर्दै मोटरेबल पुल निर्माणपछि महाकाली नदीमाथिका ज्यानमारा तुइन विस्थापित होला? १० वर्षसम्म अधुरै लुमुघाट पुल दुई वर्षमा बन्नुपर्ने पुल साँढे ६ वर्षमा आधा मात्रै यसकारण भत्किन्छन् पुल"
"किन समयसमयम मात्तिन्छन् ध्रुवे, रोनाल्डो र गोविन्दे हात्ती?","चितवन : समूहबाट निकालिएका ध्रुवे, रोनाल्डो र गोविन्दे नामले चिनिने मत्ता (भाले) हात्ती समयसमयमा मात्तिने गरेका छन्। यी तीन भाइले धेरै जिउधनको क्षति गरिसकेका छन्। मुख्यरूपमा वर्षमा दुईपटक यी मात्तिने गर्दछन्। हात्तीका विषयमा विद्यावारिधि गरिरहेका अशोक राम पुसमाघ र जेठअसार गरी वर्षमा दुईपटक भाले हात्ती मात्तिने बताउँछन्। मात्तिएकै बेलामा हात्तीले धेरै जिउधनको क्षति गराउने गरेका छन्। उनको भनाइमा रोनाल्डोले २२, धुव्रेले १९ र गोविन्देले तीन जनाको ज्यान लिइसकेका छन्। ती तीनवटै हात्ती यतिबेला चितवन राष्ट्रिय निकुञ्जको सौराहा र कसरा आसपासको क्षेत्रमा छन्। गत एक महिनायता गोविन्दे र ध्रुवेले एकएक जनाको ज्यान लिइसकेका छन्। यो मौसममा ती हात्तीले जनधनको क्षति बनाउन सक्ने भन्दै सावधानी अपनाउन विज्ञहरूको सुझाव छ। निकुञ्जका सूचना अधिकारी गणेशप्रसाद तिवारीका अनुसार ध्रुवे यतिबेला टाइगरटप्स क्षेत्रको रिउ र राप्तीको सङ्गमस्थलतिर छ। गोविन्दे र रोनाल्डो पनि सौराहा र कसरा आसपासमा समयसमयमा देखिने गरेका छन्। तिवारीको भनाइमा ध्रुवेलाई रेडियो कलर जडान गरेकाले यकिन ठाउँ थाहा हुन्छ भने रोल्नाडोलाई रेडियो कलर जडान गरिएको भए पनि अहिले नरहेका कारण यकिन ठाउँ थाहा हुन सक्दैन। तर समयसमयमा यी तीनै हात्ती देखिने गरेको तिवारी बताउँछन्। निकुञ्जले पालेका हात्ती प्रजननमा यी हात्ती प्रयोग हुँदै आएका छन्। पछिल्ला वर्षहरूमा अधिकांश छावा यिनै तीन मत्ता हात्तीबाट जन्मिएका छन्। यो मौसममा कुहिरो लाग्ने भएकाले निकुञ्ज आसपास क्षेत्रमा हिँड्डुल गर्दा सावधानी अपनाउनुपर्ने देखिन्छ। तिवारीले भने, 'यो हात्तीको आक्रमण हुनसक्ने समय भएकाले जोगिएर हिँड्डुल गर्नुपर्दछ।' निकुञ्ज बाहिर खानाका लागि हात्ती आउन सक्ने समय पनि यो हो। तिवारीले अगाडि भने, 'यतिबेला निकुञ्जमा राम्रो घाँस हुँदैन, बाहिर लगाएको खेतीबाली हरियाली देखेपछि हात्ती बाहिर आउन सक्छ।' निकुञ्ज संरक्षणमा लामो अनुभव संगालेका संरक्षणकर्मी वेदबहादुर खड्का हात्ती बस्तीमा आइहालेमा होहल्ला गरेर नलखेट्न सुझाव दिन्छन्। धेरैजसो घटना हात्ती लखेट्ने क्रममा हुने गरेको उनी बताउँछन् । कतिपयले मादक पदार्थ सेवन गरेर राँको बाल्दै हात्ती लखेट्ने गर्दछन्। यो आफैँमा जोखिम रहेको खड्काको भनाइ छ। हात्ती आइहालेमा निकुञ्जका अधिकारी र सुरक्षाकर्मीलाई खबर गरेर धपाउनुपर्ने उनको सुझाव छ। अशोक रामका अनुसार ५०० मिटरभित्र हात्ती छ भने त्यस क्षेत्रका रुखका हाँगा भाँचेका हुन्छन्। यस्तै ३०० मिटरभित्र हात्तीको शरीरको गन्ध आउँछ भने हात्तीले नार्रनुर्र गरेको आवाज र सय मिटरको दूरीमा हात्तीले सुँड बजारेको आवाज आउँछ। हात्तीले मानिसमाथि आक्रमण गर्दा डराएर आत्तिएर गर्ने बताउँदै रामले भने, 'हात्ती शाकाहारी जनावर हो, उसले मान्छे मारेर के पाउँछ र ?' आफूलाई खतरा महसुस गरेर नै हात्तीले आक्रमण गर्ने उनको भनाइ छ। चितवनमा अहिले भइरहेका ती हात्तीमध्ये ध्रुवे रौतहटसम्म पुग्ने गर्दछ भने गोविन्दे र रोनाल्डो चितवन र पर्सा क्षेत्रमा घुम्ने गरेका छन्। ध्रुवे र रोनाल्डो नेपालको पूर्वी क्षेत्रबाट आएको अनुमान गरिएको छ। गोविन्दे भने यसै क्षेत्रमा समूहबाट छुट्टिएको हुनसक्ने रामको अनुमान छ। समूहमा बस्ने हात्ती नियमविपरीत काम गरेमा निष्कासित हुने गर्दछ। समूहबाट निकालिएपछि झनै अराजक हुने र मातेर जनधनको क्षति गर्ने गरेको रामले बताए। वर्षको दुईपटक प्रजननको समयमा भाले हात्ती मात्तिने गर्दछन्। रासस"
मोलार प्रिग्नेन्सी : निको हुन्छ प्रजनन प्रिक्यान्सर,"मोलार प्रिग्नेन्सी भएका महिलालाई सन्तानका रहर हुन सक्छ । यस अवस्थामा पूर्ण उपचारपछि गर्भवती हुन सक्ने हुन्छन् । विराटनगरकी सविता केसीको विवाहको तीन वर्षपछि महिनावारी रोकियो। केसी दम्पतीले विवाहको लगत्तै सन्तानको चाहना नभएकाले परिवार नियोजनका प्राकृतिक उपाय र कहिलेकाहीँ अस्थायी साधन रोजेका थिए। तर करिब एक वर्षदेखि सन्तानका चाहना राखेका सविताको गर्भ रहिरहेको थिएन। परिवार नियोजनका साधनले असर पो गयो कि भन्ने चिन्तामा रहेको बेला महिनावारी रोकिँदा उनीहरू खुसी भए। पहिलो अनि लामो प्रतीक्षापछिको भएकाले गर्भ परीक्षणका लागि समयमा नै उनी अस्पताल पुगिन्। चिकित्सकले सुझाएका गर्भावस्थाका सम्पूर्ण परीक्षणहरू उनले गराइन्। तर उनको अल्ट्रासाउन्ड (भिडियो एक्सरे) गर्दा भ्रूण नदेखिएर मोलार प्रिग्नेन्सी देखियो। सुनसरीकी ३२ वर्षीया रञ्जना चौधरीको कथा पनि उस्तै छ। तीन सन्तानका आमा भइसकेकी चौधरीको नियमित रहेको महिनावारी रोकियो। महिनावारी रोकिएपछि पिसाब परीक्षण गराउँदा गर्भवती भएको थाहा भयो। सन्तानका रहर पुगिसकेका रञ्जनाले गर्भपतन गर्न बाध्य भइन्। उनले नेपाल सरकारले सूचीकृत गरेको स्वास्थ्य संंस्थामा गएर परामर्शसहित औषधिको प्रयोगले गर्भपतन रोजिन्। गर्भपतन पछि ढुक्क भएकी सरिताको एक महिना नबित्दै पुनः रक्तस्राव हुन थाल्यो। सुरुमा महिनावारी भएको होला जस्तो लागे पनि रक्तस्राव अत्यधिक हुने भएपछि पिसाब जाँच गरियो। जसमा पुनः गर्भ रहेको ठहर गरेपछि पुनः सोही संस्थामा निःशुल्क पाठेघर सफा (एमभीए) गराइन्। पाठेघर सफा गरे पनि उनको अलिअलि रक्तस्राव भईनै रह्यो। त्यसपछि उनी आत्तिन्। उनले अल्ट्रासाउन्ड गरेपछि मोलार प्रिग्नेन्सी (जेस्टेस्नल ट्रोफोब्लास्टिक डिजिज) भएको थाहा भयो। मोलार प्रिग्नेन्सी अर्थात् जेस्टेस्नल ट्रोफोब्लास्टिक डिजिज महिलाहरूमा हुने एक प्रकारको प्रजनन प्रिक्यान्सर हो। युरोपियन मुलुकहरूमा ०६ देखि ११ प्रतिहजार गर्भमा मोलार प्रिग्नेन्सी हुने गरेको पाइएको छ। यो समस्या एसियन मुलुकहरूमा अलिक बढी छ। गर्भको साल (प्लासेन्टा) बाट जन्म लिने यस क्यान्सरमा एक किसिमको कोष (ट्रोफोब्लास्ट) को अनियन्त्रित वृद्धि भएको हुन्छ। एक पटक जेस्टेस्नल ट्रोफोब्लास्टिक डिजिज भएका महिलामा यो दोहरिने सम्भावना बढिरहेको हुन्छ। जुनसुकै उमेरका महिलामा यो हुन सक्ने भए पनि कम उमेर (१५ वर्ष) वा बढी उमेर (३५ वर्ष) मा गर्भवती भएकाहरूमा जेस्टेस्नल ट्रोफोब्लास्टिक डिजिज हुने सम्भावना बढी रहन्छ। त्यस्तै धूमपान सेवन गर्ने, भिटामिन एको कमी भएका, महिनावारी अनियमित हुनेहरूमा तथा गर्भपतन भएका महिलामा यो देखिने सम्भावना बढी रहेको पाइन्छ। यसको उत्पत्ति नै ट्रोफोब्लास्ट अर्थात् निषेचन भएको जाइगोटबाट हुने भएकाले गर्भ नै नबसी मोलार हँुदैन। त्यसैले मोलारलाई मोलार प्रिग्नेन्सी भनिएको हो। जेस्टेस्नल ट्रोफोब्लास्टिक डिजिज भएका महिलामध्ये करिब ८४ प्रतिशत महिलामा अनियमित रक्तस्राव हुने गरेको पाइएको छ। उनीहरूमा अत्यधिक रक्तस्राव हुने हुन्छ। लामो समयसम्म महिनावारी (रक्तस्राव) भइरहने भएकाले कमजोर हुने, शरीर पहेंलो हुने, चक्कर लाग्नेजस्ता समस्याहरू आउन सक्छन्। यस अवस्थामा ह्युमान कोरियोनिक गोनाडोट्रोपिन (एचसीजी) हर्मोन बढी हुने हुन्छ। त्यसैले पिसाबमा गर्भ परीक्षण गर्दा पोजेटिभ देखिने हुन्छ। एकातिर रक्तस्राव हुने र अर्कातिर पिसाब परीक्षणमा गर्भ देखिनाले गर्भको बच्चा खेर गएको हुन सक्ने अनुमान अधिकांशले गर्ने गर्छन्। त्यसैले यस अवस्थामा कतैकतै पाठेघर सफा (क्युरेट, एमभीए) गरेर बिरामीलाई घर पठाउने गरिन्छ। तर रोग पहिचानका लागि परीक्षणहरू गरिँदैन। त्यसैले रोग पत्ता लगाउन ढिला हुने गरेको घटनाहरू पनि देखिन्छन्। जेस्टेस्नल ट्रोफोब्लास्टिक डिजिज भएका महिलाको पाठेघर ठूलो हुने, अत्यधिक वान्ता हुने गरेको पाइन्छ। यस अवस्थामा योनि मार्गबाट रक्तस्राव हँुदा रगतसँगै सेता सानासाना अंंगुरका दानाहरू जस्तै देखिने हुन सक्छ। यस अवस्थामा कसैकसैलाई उच्च रक्तचाप हुने, खुट्टा सुन्निनेजस्ता समस्या थपिन सक्छ। यो रोग फोक्सो, कलेजो, मस्तिष्क, पेटजस्ता अन्य अंगहरूमा फैलिन सक्ने सम्भावना रहन्छ। रोग फैलिसकेपछि अन्य जटिलताहरू देखिन सक्छ। रोगका लक्षणका आधारमा मात्र जेस्टेस्नल ट्रोफोब्लास्टिक डिजिज भएको ठोकुवा गर्न सकिँदैन। यसका लागि बिरामीलाई पूर्ण परीक्षण गर्नुका साथै रगतमा एचसीजीको मात्रा, रगतका अन्य परीक्षणहरू, छातीको एक्सरे, भिडियो एक्सरे, तथा पाठेघर सफा गर्दा निकालिएका कोषहरूको परीक्षण गर्नुपर्ने हुन सक्छ। क्यान्सर भन्नेबित्तिकै सबैलाई डर लाग्ने गर्छ। जेस्टेस्नल ट्रोफोब्लास्टिक डिजिज एक किसिमको क्यान्सर हो भन्नेबित्तिकै निको त हुन्छ नि ? भन्ने प्रश्न धेरैको रहन्छ। यस किसिमका बिरामी र बिरामीका आफन्तहरू निकै आत्तिने गर्छन्। तर समयमा नै रोगको निदान गर्न सकिए यो अन्य क्यान्सरहरू जस्तो चाँडै फैलिने र धेरै जटिलताहरू यसबाट हुँदैनन् भन्दा फरक नपर्ला। त्यसैले धेरै आत्तिनु वा डराउनु पर्दैन। तर पूर्ण उपचारका लागि नियमित परीक्षण र उपचारमा समय खर्चिनुपर्छ। प्रारम्भिक अवस्थामा मोलार प्रिग्नेन्सीका बिरामीलाई लठ्याएर पाठेघर सफा गर्ने (सक्सन एन्ड इभ्याकुएसन्) गर्नु पर्छ। यस अवस्थामा अत्यधिक रक्तस्राव हुन सक्ने सम्भावना भएकाले रगतको व्यवस्थासमेत गर्नु उपयुक्त हुन्छ। पाठेघरमा रहेको मोलार तन्तुहरू राम्रोसँग सफा गरिनु अर्थात् पुर्णरूपले निकाल्न सक्नु नै यसको प्रमुख उपचार हो। यस्ता बिरामीहरूको नियमित रगतमा एचसीजीको मात्रा परीक्षण गर्दै फलोअप गर्नुपर्छ। कम्तीमा महिना दिनको अन्तरमा गरिएको तीन वटा रगतमा एचसीजीको मात्राको रिपोर्ट राम्रो आएमा मात्र उपचार सकिएको सम्झनुपर्छ भन्ने मान्यता रहेको छ। तर यसरी गरिएको एचसीजीको मात्रा नघटेमा जस्ताको त्यस्तै वा बढेमा) केमोथेरापी (क्यान्सरविरुद्धको औषधि) चलाउनुपर्ने हुन्छ। कम्पलिट मोल किसिमका मोलार प्रिग्नेन्सी कुनै किसिमको शल्यक्रिया नगरी र पाठेघर नफाली पूर्णरूपले निको बनाउन सकिन्छ। अधिकांश मोलार प्रिग्नेन्सीमा केमोथेरापी चाहिँदैन। तर सक्सन एन्ड इभ्याकुएसन गरेर एचसीजीको मात्रा घट्दै नगएमा तथा मोलार अन्य अंंगहरू (फोक्सो, कलेजो, आदि) मा फैलिएको अवस्थामा केमोथेरापी अनिवार्य हुन्छ। रोगको अवस्था, बिरामीको उमेर, क्यान्सर फैलिएको अवस्था तथा रगतमा एचसीजीको मात्राका आधारमा कम खतरनाक वा बढी खतरनाक समूहमा छुट्ट्याएर केमोथेरापी सुरु गरिन्छ। कम खतरनाक समूहमा परेका बिरामीलाई एक मात्र औषधि रहेको केमोथेरापी चलाउने भएकोले यो सस्तो पर्ने हुन्छ। यस समूहका बिरामीलाई एक पटकको उपचारमा औषधिको खर्च २ हजारदेखि २५ सय मात्र पर्ने भएकोले यसलाई सबैभन्दा सस्तो केमोथेरापी पनि भन्न सकिन्छ। बढी खतरनाक समूहमा परेका बिरामीहरूको केमोथेरापीमा धेरै किसिमका औषधिहरू प्रयोग गर्नुपर्ने भएकोले केही बढी झन्झटिलो र महँगो पर्ने हुन्छ। तर यस अवस्थामा पनि निको हुने सम्भावना अन्य क्यान्सरहरू भन्दा राम्रो रहेको पाइन्छ। मोलार प्रिग्नेन्सीकै कारण कसैको मृत्यु भने हुँदैन। तर यसका जटिलता अर्थात् रक्तस्रावको कारण मृत्युसमेत हुन सक्छ। मोलार प्रिग्नेन्सी प्रिमेलिग्नेन्ट अर्थात् क्यान्सर हुनुभन्दा अगाडिको अवस्था हो। यसमा पनि कम्पलिट मोल किसिमका मोलार प्रिग्नेन्सीमा करिब २० प्रतिशत जेस्टेसनल ट्रोफोब्लाष्टिक न्यु प्लासिया अर्थात् क्यान्सर हुने सम्भावना हुन्छ। तर यस अवस्थामा पनि कुनै किसिमको शल्यक्रिया नगरी र पाठेघर नफाली पूर्णरूपले निको बनाउन सकिन्छ। मेमौर गुयै र साथीहरूले एरिस्टाइड लि डान्टेक शिक्षण अस्पताल सेनेगलमा २००६ जनवरी देखि ३१ डिसेम्बर २०१४ सम्म गरेका लामो अध्ययनमा १ हजार ४४ मोलार प्रिग्नेन्सी बिरामीहरूको भर्ना गरिएको थियो। यसमध्ये १६४ अर्थात् १५ दशमलव ७ प्रतिशत जेस्टेसनल ट्रोफोब्लास्टिक न्यु प्लासिया अर्थात् क्यान्सर भएका देखाएका छन्। यीमध्ये २१ जना अर्थात् क्यान्सर नै भएकामध्ये १२ दशमलव ८ प्रतिशतको मृत्यु भएको थियो। केमोथेरापी समयमा सुरु नगरेका र पूरा नगरेकाहरूको मात्र मृत्यु भएको सो अध्ययनले पुष्टि गरेको छ। पहिलो गर्भ पनि मोलार प्रिग्नेन्सी हुन सक्छ। मोलार प्रिग्नेन्सी भएका महिलालाई सन्तानका रहर हुन सक्छ। यस अवस्थामा पूर्ण उपचारपछि गर्भवती हुन सक्ने हुन्छन्। तर यस अवस्थामा मोलार दोहोरिने सम्भावना भएकाले चिकित्सकीय परामर्श र आवश्यक परीक्षण गरेर मात्र गर्भको योजना बनाउनु पर्छ।"
बसबाट खसेर एक यात्रुको मृत्यु,उदयपुर : उदयपुरको उदयपुरगढी गाउँपालिका ५ मा मंगलबार बिहान गुडिरहेको बसबाट खस्दा एक यात्रुको मृत्यु भएको छ।वर्रेबाट सदरमुकाम गाईघाटतर्फ आउँदै गरेको ना३ख७९४४ नम्बरको बसबाट अकास्मात झर्दा वडा५ भोगटेनीका ५० वर्षीय कृष्ण राईको मृत्यु भएको हो। जिल्ला प्रहरी कार्यालयका डीएसपी बेदप्रसाद गौतमका अनुसार स्थानीय चौकमा गाडी रोक्नेक्रममा अकस्मात बसबाट झर्दा पछाडिको टायरले किचेर राईको मृत्यु भएको हो। घटनालगत्तै प्रहरी चौकी उदयपुरगढीबाट खटिएको प्रहरीको टोलीले चालक र बसलाई नियन्त्रणमा लिएको उनले बताए।घटनाको थप अनुसन्धान सुरु गरिएको डीएसपी गौतमले जानकारी दिए।स्थानीय ढकबहादुर राउतका अनुसार राई तरकारी लिएर नेपालटार बजार बिक्रीका लागि बसबाट आउँदै थिए।
समयको महत्त्व,"एक जना किशोर वनमा गएका थिए। शीतलमा बसेर झारपात नियालिरहेको समयमा एउटा पुतलीको कोकुन देखे। कोकुन भित्र बच्चा हल्लिरहेको प्रस्ट थाहा हुन्थ्यो। उनलाई लाग्यो यसलाई बाहिर निस्कन प्रयास गरिरहेको छ। उसलाई नरमाइलो लाग्यो र हातमा निकालेर कोकुनबाट बच्चा निकाल्ने प्रयास गरे। केही समयमा नै कोकुन फुटाएर बच्चालाई बाहिर निकाले। उनले जतनका साथ बच्चालाई हातमा लिए। उनी निकै खुसी भए। तर, त्यो कोकुनबाट निकालिएको बच्चा पुतली उड्न सकेन। ती किशोरलाई माया लाग्यो। पुतलीलाई घरमा लिएर गए। उसलाई सुरक्षित राखे र पुतली उड्ने दिन पर्खिन थाल्यो। तर, पुतलीका पखेटा विकसित भएनन्। त्यो पुतली कहिल्यै उड्न सक्ने भएन। घस्रिएर नै हिँडिरह्यो। कुनै दिन त उड्ला भनेर अपेक्षा भने गरे। तर, उनको इच्छा पूरा भएन। किशोरले पुतलीलाई सजिलो र राम्रो जीवन दिने प्रयास गरे। तर, उड्ने पुतलीको जीवन घस्रिएर बित्यो। वास्तवमा, पुतली त आफ्नै संघर्षले पखेटा निकाल्छ। कोकिन फुटाउँछ र उड्न थाल्छ। किशोरले बाहिर निकालिदिएपछि न त उसले पखेटा उमार्ने मौका पायो न त उड्न नै सिक्यो। हतारमा गरेको किशोरको निर्णयले पुतलीको जीवन बर्बाद भयो। नैतिक शिक्षा : हामी सजिलो खोज्दैछौं। आफ्ना बच्चाहरूलाई हरसम्भव सजिलो वातावरण दिँदैछौं। उड्ने क्षमता भएका हामी अरू माथि परनिर्भर हुन्छौं। सजिलो मात्र खोजेका कारण, घस्रिएर जीवन बिताइरहेका त छैनौं ? या हाम्रा बालबालिकालाई सुरक्षा तथा सुविधाका नाममा परनिर्भर बनाएर पखेटा उमार्नबाट रोकिरहेका छौं ? हामीले यो कथाबाट पाठ सिक्नुपर्छ।"
"बोलेरो दुर्घटनामा १ को मृत्यु, ५ घाइते","उदयपुर : उदयपुरको कटारी नगरपालिका ८ सोमबार साँझ बोलेरो दुर्घटना हुँदा एक जनाको ज्यान गएको छ। दुर्घटनामा अन्य ५ जना घाइते भएका छन्। सिद्धिचरण राजमार्ग अन्तरगत कटारीबजारबाट मरुवातर्फ जाँदै गरेको बा१०च ४१८८ नम्बरको बोलेरो विजुलेमा दुर्घटना हुँदा कटारी नगरपालिका८ पाखाटोलका ३८ वर्षीय विक्रम राना मगरको ज्यान गएको हो। दुर्घटनालगत्तै स्थानीयको सहयोगमा प्रहरीले उद्धार गरी कटारी अस्पतालमा पुर्याएकोमा उपचारको क्रममा ज्यान गएको जिल्ला प्रहरी कार्यालयका डिएसपी बेदप्रसाद गौतमले जानकारी दिए। उनका अनुसार बोलेरो आफैँ अनियन्त्रित भइ सडकबाट तल खसेको हो। प्रहरीका अनुसार दुर्घटनामा सोही वडाको पट्नाभज्याङका ३० वर्षीया दिलमाया मगर, १७ वर्षीय मनोज खड्का, घुम्तिका ७ वर्षीय दिबश श्रेष्ठ, ४८ वर्षीया बुद्धमाया श्रेष्ठ र ३६ वर्षीया बेदकुमारी थापा मगर घाइते भएका छन्। घाइते सबैको स्थानीय कटारी अस्पतालमा उपचार भइरहेको र सबै खतरामुक्त रहेको डिएसपी गौतमले बताए। दुर्घटनालगत्तै फरार रहेका बोलेरो चालक प्रेमबहादुर श्रेष्ठको खोजी कार्य जारी रहेको प्रहरीले जनाएको छ।"
पाकिस्तानका प्रधानमन्त्री र रुसका राष्ट्रपति बीच टेलिफोनवार्ता,"इस्लामावाद : पाकिस्तानी प्रधानमन्त्री इमरान खानले सोमबार रूसी राष्ट्रपति भ्लादिमिर पुटिनसँग टेलिफोनवार्ता गरेका छन्। सो अवसरमा उनीहरू बीच दुई देश बीचको व्यापार र अन्य पारस्परिक लाभका विषयमा कसरी अगाडि बढ्ने भन्ने विषयमा छलफल भएको छ। प्रधानमन्त्री खानले सोमबार ट्वीटमा लेखेका छन्, राष्ट्रपति पुटिनसँग भर्खरै कुरा भयो। उहाँ (पुटिन) पहिलो पश्चिमी नेता हुनुहुन्छ जसले आफ्नो प्यारो पैगम्बरप्रति मुस्लिम भावनाप्रति सहानुभूति र संवेदनशीलता देखाउनुहुन्छ।' दुई नेताबीच दुई देशबीचको व्यापार र सहकार्यका विषयमा छलफल केन्द्रित भएको जनाइएको छ। खानले भने, 'हामीले हाम्रा दुई देशबीचको व्यापार र अन्य पारस्परिक लाभका विषयमा अगाडि बढ्ने तरिकाहरूबारे पनि छलफल गर्यौं र हामीले एकअर्कालाई आफ्ना देशमा भ्रमणको निम्तो पनि आदानप्रदान गर्यौँ।' सोमबार भएको टेलिफोन वार्ताका क्रममा प्रधानमन्त्री खान र राष्ट्रपति पुटिनले गत वर्षको आफ्नो वार्तालापको स्मरण गर्दै द्विपक्षीय सहयोगका साथै आपसी हितका क्षेत्रीय र अन्तरराष्ट्रिय मुद्दाहरूमा पनि विचार आदानप्रदान गरेका पाकिस्तानी प्रधानमन्त्री कार्यालयले जनाएको छ। रासस"
मित्रता टिकाउने आत्मीयता,"भेटघाट र कुराकानीको बीचको खालिठाउँ भित्र दूषित वायु पस्न दिनु हुँदैन। यदि पसेको अनुभूति भए तुरुन्तै भेटघाट तथा कुराकानीबाट हटाउन सकिन्छ। मित्रता र सम्बन्धको सुरुआत कुराबाटै हुन्छ र त्यसको अन्त्य कुराबाटै हुन्छ। बस फरक त्यसको प्रस्तुति, लय, ग्रहण र बुझाइमै हुन्छ। जबसम्म हामी कसैसँग दोहोरो कुरा गर्दैनौं वा भेटघाट गर्दैनौं त्यहाँ मित्रता र सम्बन्ध स्थापित हुनै सक्दैन यदि अरूले स्थापित गराइदिन्छ भने पनि त्यो सम्बन्ध टिक्दैन। बिग्रिएका सम्बन्ध बनाउने एकसाथ बसेर गर्ने भेटघाट वा कुरा नै हुन् र बनेका सम्बन्ध बिगार्ने पनि अरू कसैसँग गर्ने भेटघाट वा कुरा नै हुन्। जब हामी समयसमयमा खाना खाँदैनौं पेटमा दूषित ग्यास भरिन्छ र त्यो ग्यास सहज होइन असहज रूपमा बाहिर निस्किएर वातावरण नै दूषित बनाउन सक्छ । यदि पेटबाट निस्कन पाएन भने आफूलाई नै असहज भई लामो समय बिरामी बनाउन सक्छ। भेटघाट र कुराहरू पनि त्यस्तै हुन्छन्। सम्बन्धभित्र समयसमयमा भेटघाट वा कुराहरू भएन भने मनभित्रै कुरा खेलेर चिन्ताले ग्रस्त बनाएर दुःखी बनाउन सक्छ, बिरामी बनाउन सक्छ । ती भेटघाटको अभावमा कुरा बाहिर निस्किए भने असहज रूपमा निस्किन पनि सक्छन् जसले वातावरण नै दूषित बनाउन सक्छ। मित्रतामा पनि जब हामी निरन्तर भेटघाट हुन्छौं वा फोनमै कुराकानी गर्छौं । आत्मीयता बढेको महसुस गर्छौं । चाहे धेरै लामो समयको अन्तराल किन होस् संवादबाटै ती पुराना यादहरू स्नेहहरू फर्केर आउने गर्छन् र उसप्रति सकारात्मक सोचको झन् बढेर गइरहेको अनुभूति हुन्छ । तर, हामीमा निरन्तर संवाद भेटघाट हुँदैन उसप्रति ध्यान जाँदैन र कहीँ कतै उसका नकारात्मक कुराहरू सुन्दा पनि विश्वास लाग्न सक्छ । हामीभित्र त्यो विश्वास र अविश्वासको ग्याप बसिसकेको हुन्छ। त्यसैले त्यो भेटघाट र कुराकानीको बीचको ग्यापभित्र दूषित बायु पस्न दिनु हुँदैन यदि दूषित बायु पसेको अनुभूति भए तुरुन्तै भेटघाट तथा कुराकानीबाट हटाउन सकिन्छ। चाहे घर परिवार होस् या आपसी सम्बन्धहरू या मित्रता नै किन नहोस् परिप्रेक्ष्य रूपमा एकआपसमा गरिएका कुराकानी तथा भेटघाटका क्रममा व्यक्त गरिएका एउटै शब्द तथा भावको पनि त्यसको लय, स्वर, कुरा गर्दाको बखत गरिने आई कन्ट्याक्ट, बडिल्याङ्ग्वेज आदिले महत्वपूर्ण भूमिका खेल्न सक्छन्। ती कुराहरूले थप घनिष्टता आत्मीयता ल्याउन सक्छ कहिलेकाहीँ नकारात्मकतर्फ मोडिन पनि सक्छन्। तथापि ग्याप भएर दूषित वायु पेटमा मडारिनुभन्दा भेटघाट कुराकानीले क्षणिक असहज भए पनि भरिएको ग्यास निकालेर असहजताबीच सहजताको विकास बढ्न सक्छ ती ग्यापहरू भरिन सक्छन्। कुराकानीको क्रममा केही उदारता भने हुनै पर्छ हरेक भावको अर्थ नकारात्मक होइन सकारात्मक रूपमा विश्लेषण गरिनु पर्छ। एकआपसका कुराहरूप्रति रिस, आवेग र अहँकार होइन प्रेमपूर्वक, धैर्य र सहनशील भएर सुन्नु पर्छ। देखिएका असमझदारीहरूलाई सहजरूपमा ग्रहण गरेर भ्रम र यथार्थलाई चिर्न सक्नु पर्छ। अनौपचारिक रूपमा गरिने हरेक कुराकानी तथा गफगाफहरू परिस्थितिजन्य उपज हुन्छन् जुन प्रसंग र सन्दर्भका साथ जोडिएका हुन्छन्। यस्ता कुराकानी आलोचना र प्रशंसाका साथ आत्मीयतासँग जोडिएका पनि हुन्छन्। त्यसैगरी निहित स्वार्थ तथा चालबाट गरिने कुराकानी र गफगाफ नियोजित हुन्छन् रिस, राग र द्वेषले भरिएका हुन्छन्। क्षणिक उत्तेजना र नकारात्मक भावले आत्मीयता र मित्रतामा गहिरो प्रभाव पार्न सक्छन्। यथार्थभन्दा आशंका यसको प्रमुख स्रोत हुन्छ। समाजमा मान्छेका धेरै चरित्रहरू हुन्छन्। धेरै विषयमा भेटघाट कुराकानीहरू भइरहेका हुन्छन् तर त्यसलाई कसरी ग्रहण गर्ने भन्ने मान्छेको स्वभाव र चरित्रमै भर पर्ने गर्छ। कहिलेकाहीँ सानो कुराले पनि विशाल रूप लिन सक्छ भने गम्भीर कुराहरू पनि स्वाभाविक रूपमा स्वीकार गरिएको हुन्छ। यसमा मान्छेको इगो र चरित्रले महत्वपूर्ण भूमिका खेलिरहेको हुन्छ। यथार्थमा मित्रता र आत्मीयताको निरन्तरता भावनात्मक भेटघाट र कुराकानी नै हो भने यथार्थता र स्विकार्यता त्यसको प्राण हो। जबसम्म यथार्थतालाई स्वीकार गरिँदैन आत्मीयता प्राणबिना छटपटीमै रहन्छ। भावनाले मात्र आत्मीयताको प्राण भर्न सकिँदैन। व्यवहार र परिस्थितिको विश्लेषणबाटै यथार्थताको पुष्टि गर्न सकिन्छ भने सकारात्मक सोच, चेत र चाहनाले व्यवहारलाई आत्मीय बनाउन सक्छ। त्यस्तै उमेर, समय र अनुभवले मान्छेको स्वभाव परिवर्तन हुँदै जान्छ, असीमित आवश्यकता र चाहना घट्दै जान्छन्। द्वेष, रिस, राग पनि कम हुँदै जान्छ र पारिवारिक तथा समाजप्रतिको जिम्मेवारी बढदै जान्छ। जसले गर्दा मनमस्तिष्कमा रहेको धेरै कटुतालाई आत्मीयतातर्फ बढाउँदै लैजान्छ तर यसको जड तत्व भनेको भेटघाट, कुराकानी, यथार्थता स्वीकार्यता नै हुन्।"
धनुष र ऐश्वर्या अलग हुँदै : १८ वर्षअघि रजनीकान्तकी छोरीसँग गरेका थिए विवाह,"एजेन्सी : साउथ इन्डियन सुपरस्टार धनुषले आफ्नी श्रीमती ऐश्वर्यासँग अलग हुने घोषणा गरेका छन्। सामाजिक सञ्जालमा एक बयान जारी गर्दै धनुषले आफू र ऐश्वर्या अब अलग हुने बताएका हुन्। धनुषले १८ वर्षअघि सन् २००४ मा रजनीकान्तकी छोरी ऐश्वर्यासँग विवाह गरेका थिए। धनुषले ट्विटरमा लेखेका छन्, साथी, दम्पती र आमाबुवा, एकअर्काका शुभचिन्तकका रूपमा १८ वर्ष सँगै बिताएका छौं। यो यात्रामा हामीले एकअर्कालाई बुझ्ने, सम्झिने र एडजस्ट गर्ने प्रयास गर्यौं। आज हाम्रो बाटो फरक भएको छ। ऐश्वर्या र मैले बाटो अलग गर्ने निर्णय गरेका छौं। हामीलाई हामी अलगअलग बस्दा नै राम्रो हुन्छ भन्ने बुझ्न समय समय लाग्यो। हाम्रो निर्णयको सम्मान गर्नुहोस् र यो निर्णय गर्न हामीलाई गोपनीयता दिनुहोस्।' ऐश्वर्या र धनुषको विवाह हुँदा धनुष २१ वर्षका थिए भने ऐश्वर्या २३ वर्षकी थिइन्। दुबैले तमिल रितीरिवाज अनुसार विवाह गरेका थिए। विवाहपछि दुबैको भव्य रिसेप्शन भएको थियो। उनीहरुका दुई छोरा छन्, यात्रा राजा र लिङ्ग राजा। धनुष र ऐश्वर्याको ब्रेकअपको खबरले फ्यान निकै निराश भएका छन्। सामाजिक सञ्जालमा दुःख व्यक्त गरिरहेका छन्।"
संस्कृति मन्त्रीको सचिवालयका थप दुईमा कोरोना सङ्क्रमण,"काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेको निजी सचिवालयमा कार्यरत थप दुई जनामा कोरोना सङ्क्रमण पुष्टि भएको छ। मन्त्री आलेका प्रेस संयोजक विमलबहादुर विष्ट तथा प्रशासन सहायक भक्तबहादुर आलेलाई कोरोना सङ्क्रमण पुष्टि भएको सचिवालयले जनाएको छ। सोमबार गरिएको कोरोना परीक्षणमा उनीहरू दुवै जनालाई कोरोना सङ्क्रमण पुष्टि भएको सचिवालयले जनाएको छ। मन्त्री आलेसहित उनका स्वकीयसचिव हेमन्त रेग्मीलाई सोमबार नै कोरोना सङ्क्रमण पुष्टि भएको थियो। पोजिटिभ देखिएकाहरूको अवस्था सामान्य रहेको र मन्त्री आलेसहित सबै होमआइसोलेशनमा रहेका बताइएको छ। रासस"
"चन्द्रागिरिमा धारिलो हतियार प्रयोग गरी एकको हत्या, दुई पक्राउ","काठमाडौं : चन्द्रागिरिमा चुच्चो हतियार प्रयोग गरी एक जनाको हत्या गरेको आरोपमा नेपाल प्रहरीले दुई जनालाई पक्राउ गरेको छ। चन्द्रागिरि नगरपालिका१२ गुर्जुधाराका २५ वर्षीय रोशन रिजालको हत्यामा संलग्न रहेको भन्दै मकवानपुर थाहा नगरपालिका१० का २१ वर्षीय अभिषेक बस्नेत र १९ वर्षीय अनुज बस्नेतलाई सोमबार प्रहरीले पक्राउ गरेको हो। महानगरीय प्रहरी परिसर काठमाडौँका प्रवक्ता प्रहरी उपरीक्षक दिनेशराज मैनालीले फलामको दाउ र कैँचीको प्रयोग गरेर रिजालको हत्या गरेको अनुसन्धानमा खुल्न आएको जानकारी दिए। हत्या गरेलगत्तै फरार रहेका अनुजलाई चन्द्रागिरिबाट र अभिषेकलाई धादिङ प्रहरीको सहयोगमा धादिङको नीलकण्ठ नगरपालिकाबाट पक्राउ गरिएको हो। घटनापछि गम्भीर घाइते भएका रिजालको सशस्त्र प्रहरी अस्पताल बलम्बुमा उपचारका क्रममा मृत्यु भएको प्रहरीले जनाएको छ। उक्त घटनामा चन्द्रागिरि नगरपालिका१ दहचोक बस्ने २२ वर्षीय नीरज मगर घाइते भएका छन्। उनको सशस्त्र प्रहरी अस्पतालमा उपचार भइरहेको प्रवक्ता मैनालीले बताए। घटनालगत्तै महानगरीय प्रहरी प्रभाग बलम्बु, महानगरीय प्रहरी वृत्त थानकोट र महानगरीय प्रहरी परिसर काठमाडौँको टोली अनुसन्धानमा खटिएको थियो। पक्राउ दुवै जनालाई सोमबार काठमाडौँ जिल्ला अदालतबाट पाँच दिनको म्याद थप अनुमति लिएर अनुसन्धान भइरहेको छ।"
"सुडानमा सैनिक कु विरुद्ध भएको प्रदर्शनमा गोली प्रहार, ७ जनाको मृत्यु",सुडान : सुडानको सेनाले प्रदर्शनकारीमाथि गोली प्रहार गर्दा कम्तीमा ७ जनाको मृत्यु भएको छ। सैनिकले सत्ता हत्याएपछि त्यसको विरोधमा दैनिकजसो सुडानमा प्रर्दशन भइरहेको छ। सैनिक कुविरुद्ध सडकमा उत्रिएका प्रदर्शनकारीमाथि सोमबार सुडानका सुरक्षाकर्मीले अन्धाधुन्ध गोली प्रहार गरेको अन्तर्राष्ट्रिय संचारमाध्यमहरुमा समाचार छ। प्रदर्शनकारीहरुले राष्ट्रपति कार्यालय अगाडि प्रर्दशन गर्दा सुरक्षाकर्मीले दर्जनौ अश्रुग्यास प्रहार गरेका थिए। गत अक्टुबरमा सैनिक कु भएपछि सुडानमा ७१ जना प्रदर्शनकारीको मृत्यु भएको अलजजीरामा समाचार छ। प्रजातन्त्र पक्षिय प्रदर्शनकारीलाई लक्षित गर्दै सुडानका सुरक्षाकर्मीले उनीहरुमाथि दमन गर्दै आएका छन्। जसको अन्तराष्ट्रिय समुदायले चर्को आलोचना गरेको छ।
"निक्षेप न्यून, कर्जा अधिक","काठमाडौं : कर्जा प्रवाहमा आक्रामक देखिएका बैंकहरूको निक्षेप संकलनमा भने अपेक्षाकृत सुधार हुन सकेको छैन। कर्जा ४ खर्ब २२ अर्ब १७ करोड थप वृद्धि हुँदा निक्षेप संकलन भने १ खर्ब २२ अर्ब ९५ करोड रुपैयाँ मात्रै वृद्धि भएको छ। नेपाल बैंकर्स संघले सोमबार यो तथ्यांक सार्वजनिक गरेको हो। २७ वाणिज्य बैंकले चालू आवको पुससम्म ४३ खर्ब २४ अर्ब ३४ करोड रूपैयाँ निक्षेप संकलन गरेका छन्। यो असारको तुलनामा २९३ प्रतिशतले मात्रै बढी हो। तर कर्जाको वृद्धि अधिक छ। पुससम्म ४१ खर्ब ४२ अर्ब ९२ करोड रुपैयाँ कर्जा लगानी गरेका छन्। असारको तुलनामा यो ११३५ प्रतिशतले बढी हो। कर्जा वृद्धिको अनुपातमा बैंकले स्रोत अर्थात् निक्षेप बढाउन सकेका छैनन्। राष्ट्र बैंकले चालू वर्ष कर्जा वृद्धिदर २० प्रतिशतसम्म तोकेको छ। निक्षेप बढ्न नसक्दा लगानीयोग्य पुँजी अभाव (तरलता समस्या) को स्थिति आएको बैंकविज्ञ अनलराज भट्टराई बताउँछन्। नेपालमा खपत हुनेभन्दा बढी वस्तु आयात भएकाले अनौपचारिक अर्थतन्त्र फस्टाएको हो कि भन्ने आशंका गर्न सकिने उनको भनाइ छ। कोभिडका कारण करिब दुई वर्ष कारोबार नहुँदा असारदेखि उपभोक्ताको माग ह्वात्तै बढ्यो। बैंकको निक्षेप घट्यो। धेरै कर्जा वस्तु आयातमै गयो, उनले भने, तर पनि बैंकहरू स्रोतको जोहोमा कमजोर देखिए। बैंकहरू आन्तरिक स्रोतको मात्रै भर परेको उनको ठहर छ। प्रत्यक्ष वैदेशिक लगानीजस्ता बाह्य स्रोत जोहोमा अझै कमजोर देखिएका छन्। यद्यपि कोभिडले शिथिल भएको अर्थतन्त्र उठ्न खोज्दा बैंंकमा तरलता दबाबको स्थिति देखिनु सामान्य पनि हो, उनले थपे। राष्ट्र बैंकले कर्जा निक्षेप अनुपातको सीमा ९० प्रतिशत तोकेको छ। अहिले बैंकहरू सोही सीमामा छन्। जसले थप कर्जा दिने क्षमता केही बैंकबाहेक अरूको छैन। अधिक निक्षेप बटुल्ने र कर्जा प्रवाह गर्नेमा एनआईसी एसिया पहिलो र ग्लोबल आईएमई बैंक दोस्रो स्थानमा छ। एनआईसी एसियाले २ खर्ब ९९ अर्ब ३४ करोड निक्षेप संंकलन र २ खर्ब ७३ अर्ब ८६ करोड रुपैयाँ कर्जा प्रवाह गरेको छ। बैंकको शाखा कार्यालय तथा एक्सटेन्सन काउन्टर संख्या बढेकाले कर्जा लगानी बढेको एनआईसी बैंकको भनाइ छ। २ खर्ब ८० अर्ब ८१ करोड निक्षेप संकलन गरेको ग्लोबल आईएमईले २ खर्ब ७१ अर्ब २० करोड रुपैयाँ कर्जा लगानी गरेको छ। राष्ट्रिय वाणिज्य बैंकले २ खर्ब ४४ करोड निक्षेप संंकलन र २ खर्ब १३ अर्ब ७७ करोड लगानी गरेको छ। नबिल बैंकले २ खर्ब ३५ अर्ब २८ करोड निक्षेप संकलन र २ खर्ब २१ अर्ब ३३ करोड रुपैयाँ कर्जा प्रवाह गरेको छ। अरु बैंकहरूको निक्षेप र कर्जा प्रवाह २ खर्ब रुपैयाँभन्दा कम छ। थप कर्जा विस्तारमा ग्लोबल आईएमई अगाडि देखिएको छ। यस अवधिमा ग्लोबलले २८ अर्ब ७० करोड थप कर्जा प्रवाह गरेको छ। नेपाल बैंकले २७ अर्ब ९६ करोड, हिमालयन बैंकले २६ करोड २८ लाख, कृषि विकास बैंकले २३ अर्ब ७२ करोड, सनराइज बैंकले २१ करोड ७८ लाख र एनएमबी बैंकले २१ अर्ब १९ करोड रुपैयाँ थप लगानी बढाएका छन्। चालू आवको ६ महिनामा सन्राइज बैंकले सबैभन्दा बढी निक्षेप थप्न सफल भएको छ। बैंकले २१ अर्ब ४४ करोड निक्षेप बढाएर १ खर्ब ३१ अर्ब ६८ करोड रुपैयाँ पुर्याएको छ। यसपछि नेपाल बैंकले १९ अर्ब ७९ करोड रुपैयाँ निक्षेप थपेको छ। यसबाहेक क्रमशः हिमालयनले १८ अर्ब ४८ करोड, एनएमबीले १६ अर्ब ३२ करोड र एनसीसी बैंकले १५ अर्ब ३२ करोड निक्षेप उठाएको छ। यस्तै सानिमाले १४ अर्ब ७६ करोड र लक्ष्मी बैंकले १४ अर्ब ७० करोड रुपैयाँ थप निक्षेप संकलन गरेका छन्। बाँकी ११ बैंकको निक्षेप घटेको बैंकर्स संघको तथ्यांकमा उल्लेख छ।"
जाडोमा स्वास्थ्य सावधानी,"मधुमेह र मुटुका बिरामीहरूले जाडोयाममा आफ्नो विशेष ख्याल गर्नुपर्छ। कोरोनाको समयमा आम मानिस पनि आफ्नो स्वास्थ्यप्रति सचेत भइसकेका छन् तर कोरोनाको खतरा कम हुनेबित्तिकै हाम्रो लापरबाहीले स्वास्थ्यमा धेरै खतरा निम्त्याउन सक्छ। जाडो याममा ब्रेन स्ट्रोक र हृदयाघातको जोखिमबाट बच्न वयस्कहरूले पनि आफ्नो जीवनशैलीमा केही अत्यावश्यक कुरामा ध्यान दिनुपर्ने हुन्छ। सामान्यतया हामी जाडोको दिनमा जे खान्छौं, पिउँछौं, सबै पच्छ भन्ने विश्वास गर्छौं र यही विश्वासका कारण हामीहरूको खानपान अनियमित वा असन्तुलित हुन्छ। यो निश्चितताको कारण, धेरै पटक हामी सानातिना स्वास्थ्य समस्याहरूलाई बेवास्ता गर्छौं। जुन कहिलेकाहीँ गम्भीर अवस्थाको संकेत पनि हुन सक्छ। जाडो याममा हामी कम पानी पिउने गर्छौं, शरीरमा वाष्पीकरणको प्रक्रिया जारी रहन्छ, त्यसैले पानी र गर्मी नियन्त्रण गर्ने कार्यले गर्दा रगत केही बाक्लो हुन्छ, जसका कारण रक्तचाप बढ्ने सम्भावना रहन्छ। साथै, स्वास्थ्य बढाउनको लागि धेरै बोसो र क्यालोरीयुक्त खाना उपभोग गर्दा कोलेस्ट्रोल धेरै छिटो बढ्न सक्छ। जसले रक्तको प्रवाहलाई अवरुद्ध उत्पन्न गर्न सक्छ। त्यस्तो अवस्थामा यदि तपाईंलाई अचानक शरीरको कुनै भाग केही बेरको लागि सुन्न वा कमजोर भएको महसुस भयो भने चक्कर लाग्ने वा टाउको दुख्ने, आँखा अगाडि अँध्यारो हुन्, वा बोल्दा आवाज लर्बराउनु वा अनुहारको कुनै भाग बांगो भयो। यी सबै वा यीमध्ये कुनै पनि लक्षण एक या दुई मिनेटको लागि देखिन्छ। त्यसपछि फेरि सबै सामान्य देखिन्छ भने, तिनीहरूलाई बेवास्ता गर्नु हुँदैन। किनकि यो मस्तिष्कको कुनै पनि भागमा भएको हलचलको संकेत हुन सक्छ,। यस्तो स्थितिमा तुरुन्तै चिकित्सकको सल्लाह लिनुपर्छ। हाम्रो मस्तिष्कको कुनै पनि रक्तनलीमा क्लट (रगत जम्नु) भएमा वा त्यो भागमा रगतको सञ्चार कम भएमा त्यस भागसँग जोडिएको शरीरको अंगको काम पनि प्रभावित हुन जान्छ। मेडिकल भाषामा यसलाई ब्रेनस्ट्रोक भनिन्छ, यसबाट गर्मीमा भन्दा जाडोयाममा धेरै मानिस प्रभावित हुन्छन्। ब्रेन स्ट्रोक अर्थात् मस्तिष्कमा प्रहार मस्तिष्कभित्र रक्तनलीमा आएको परिवर्तनको प्रभाव हो न कि बाहिरी कुनै चोट वा दुर्घटना, त्यसैले प्रायःजसो जानकारीको अभावमा यसका संकेतहरूलाई अक्सर बेवास्ता गरिन्छ। व्यक्तिको शरीरको कुनै एक भागमा (लकवा) पक्षघात जस्तो अवस्था हुन सक्छ, ब्रेन स्ट्रोक भएपछि बिरामी अशक्त (विकलांग) हुन सक्छ वा देख्ने वा सुन्न सक्ने क्षमता गुमाउन सक्छन्। मधुमेह र मुटुका बिरामीहरूले जाडोयाममा आफ्नो विशेष ख्याल गर्नुपर्छ। रक्तनलीको भित्री पर्खालमा अत्यधिक बोसो जम्मा भएर त्यहाँ रगत प्रवाहमा अवरोध उत्पन्न भएमा हुने, इस्केमिक वा रक्तचाप बढेपछि ब्रेनभित्रको नलीहरू लिकेज हुनाले ब्रेन हेमरेज हुन सक्छ। यी दुवै अवस्थामा व्यक्तिलाई एक घण्टाभित्र अस्पताल लैजानु आवश्यक छ र बिरामीको सीटी स्क्यान परीक्षण आवश्यक हुन्छ ताकि उसलाई थप क्षतिबाट प्रभावकारी रूपमा सुरक्षित गर्न सकिन्छ। त्यस्ता बिरामीहरूका लागि २ देखि ३ दिनसम्म सम्बन्धित चिकित्सकको निगरानीमा नियमित चिकित्सा निकै महत्वपूर्ण हुन्छ। जानकारीको अभावमा मानिसले यसलाई हृदयाघात जत्तिकै गम्भीर रूपमा लिँदैनन्, जबकि यो त्योभन्दा गम्भीर समस्या हो। एक अध्ययनले पत्ता लगाएको छ कि प्रत्येक छैटौं सेकेन्डमा एक व्यक्तिको (मस्तिष्कघात) ब्रेनस्ट्रोकबाट मृत्यु हुन्छ। छिमेकी मुलुक भारतमा हरेक वर्ष करिब १६ लाख मानिस यस रोगको सिकार हुन्छन्। के के सावधानी अपनाउने ? उच्च रक्तचाप, मधुमेह, उच्च कोलेस्ट्रोलका बिरामीहरूले नियमितरूपले औषधिहरूको सेवन गर्नपर्छ। समय समयमा चेकअप गराउनुपर्छ। साथै तनावमुक्त रहनुपर्छ। सही एवं सन्तुलित आहार लिनुपर्छ। नियमित व्यायाम गर्नुका साथै शारीरिक गतिविधिमा जोड दिनुपर्छ। चुरोटसूर्ति, रक्सी वा अन्य नशालु पदार्थको बानीबाट टाढा रहनुपर्छ। खानामा तारेको, भुटेको वा स्याचुरेटेड फ्याटजस्तै वनस्पति घिउ आदि खानामा प्रयोग गर्नु हुँदैन। पर्याप्त पानी, कमसेकम १२ गिलास पानी पिउनु पर्छ। जाडोमा मनतातो पानी पनि पिउन सकिन्छ। अत्यधिक चिसो वा बिहानबिहान सबेरै हिँड्ने नगर्नुहोस्। घाम लागेमा बाहिर निस्कनुहोस्। कान छोप्नुहोस्। किनकि नाक र कानबाट चिसोको प्रभाव प्रत्यक्ष हुन्छ। नुहाउँदा मनतातो पानी मात्र प्रयोग गर्नुहोस्। धेरै चिसो वा तातो दुवै पानीले नुहाउँदा शरीरको तापक्रम नियन्त्रण गर्न केही समय लाग्छ। नुहाउँदा पहिले खुट्टामा, त्यसपछि शरीरको माथिल्लो भागमा र अन्त्यमा टाउकोमा क्रमशः पानी हालेर नुहाउनुहोस्। त्यसैगरी, बिहान ओछ्यानबाट तुरुन्तै नउठ्नुहोस्। केही बेर बस्नुहोस्। हातखुट्टा माडेर अनुहारमा हात राख्नुहोस् र केही समयपछि मात्र ओछ्यानबाट बाहिर निस्कनुहोस्।"
बक्सिङको साधारणसभा रोक्न माग,"काठमाडौं : नेपाल बक्सिङ संघको नेतृत्व विगत लामो समयदेखि एलौटी, स्वेच्छाचारी र तानाशाही ढंगबाट चल्दै आएको र बहुसंख्यक पदाधिकारीलाई पत्तो नै नदिई यही माघ १५ गते साधारणसभा आह्वान गरेको भन्दै रोक्न माग गरिएको छ। नेपाल बक्सिङ संघका महासचिव सविन भट्टाचार्य र कोषाध्यक्ष गौतम सुजखुले माघ १५ गते ललितपुरको क्लासिक बेङ्क्वेटमा आह्वान गरेको वार्षिक साधारणसभा रोक्न माग गरेका हुन्। महासचिव भट्टाचार्य र कोषाध्यक्ष सुजखुले वार्षिक साधारणसभा रोक्न माग गर्दै युवा तथा खेलकुद मन्त्रालय र राष्ट्रिय खेलकुद परिषद्मा छुट्टाछुट्टै निवेदन पनि दिएका छन्। हामीलाई थाहै नदिई आफू नजिकका २४ जना व्यक्तिलाई भेला पारेर बैठक बोलाउने अनि आफूखुसी निर्णय गरेर पूर्ण कार्यसमितिको बिल्ला भिराउने काम निमार्थ स्वीकार्य छैन। नेतृत्वको यस प्रकारको स्वेच्छाचारी प्रवृत्तिप्रति हामी घोर आपत्ति जनाउन चाहन्छौं, निवेदनमा भनिएको छ, त्यसैले माघ १५ गतेका लागि बोलाइएको साधारणसभा रोक्न जोडदार रुपमा माग गर्दछौं। निवेदनमा नेपाल बक्सिङ संघका अध्यक्ष राम अवालेबाट कार्यसमितिको नेतृत्व गरेदेखि नै महासचिव र कोषाध्यक्ष पदको अवमूल्यंन गर्दै बैठकको सूचना पनि जानकारी नगराई आफ्नै नजिकका व्यक्तिहरू बसेर एकलौटी निर्णयहरू गर्दै आएको उल्लेख गरिएको छ। यसैगरी गत भदौंमा राष्ट्रिय खेलकुद परिषद्का सदस्यसचिवसँग भएको बैठकमा संस्थापन पक्षले सबैलाई समेटेर सामूहिक निर्णय लिने सहमति विपरीत संस्थापन पक्ष अहिले पनि पेलेरै जाने मनस्थितिबाट प्रेरित भएको निवेदनमा उल्लेख गरिएको छ। यसैगरी नेपाल बक्सिङ संघले जबरजस्ती विभिन्न जिल्ला संघ थपेको र थप गरिएका जिल्लालाई वैधानिकता साधारणसभाले दिने भए पनि विगत ६ वर्षदेखि साधारणसभा नै आयोजना गर्न नसकेको आरोप महासचिव र कोषाध्यक्षको छ। यस्तै नेपाल बक्सिङ संघको वर्तमान कार्यसमिति विधानसम्मत नरहेको र चार वर्षको कार्यकाल सकिएको संघमा विधान विपरीत सदस्यहरू मनोनीत गरिएको र पहिले संघबाट राजीनामा दिएका व्यक्तिलाई पुनः सदस्य बनाइएको जिकिर छ।"
अफगानिस्तानमा भुकम्प : २६ जनाको मृत्यु,काबुल : सोमबार पश्चिमी अफगानिस्तानमा भुकम्प गएको थियो । भुकम्पमा परी २६ जनाको मृत्यु भएको छ। भूकम्पमा ज्यान गुमाउने २६ जनामध्ये पाँच महिला र चार बालबालिका छन्। त्यहाँका स्थानीय अधिकारीहरुका अनुसार भुकम्पले सयौं घरहरु भग्नावशेष भएका छन्। तुर्कमेनिस्तानको सिमानामा रहेको पश्चिमी प्रान्त बाडघिसमा सोमबार दिउँसो ५६ म्याग्निच्युटको भुकम्प गएको थियो। त्यहाँ इँटाले बनेका घरहरुमा धेरै क्षति पुगेको स्थानीय सञ्चार माध्यममा राखिएका तस्बिरहरुमा देखिन्छ। उक्त क्षेत्रमा भीषण वर्षा पनि भएको थियो। राज्यको आपतकालीन मामिला मन्त्रालयको आपतकालीन अपरेशन सेन्टरका प्रमुख मुल्लाह जनान साकेले मृत्यु हुनेको संख्या पुष्टि गर्दै ७०० भन्दा बढी घरमा क्षति पुगेको बताएका सीएनएन समाचारमा उल्लेख छ। भूकम्पको केन्द्रबिन्दु ३० किलोमिटर (लगभग १९ माइल) गहिराइमा रहेको युरोपेली भूमध्यसागरीय भूकम्प विज्ञान केन्द्रले जनाएको छ । एजेन्सी
राजनीतिक समन्वय समितिको बैठक बालुवाटारमा जारी,"काठमाडौं : सरकार सञ्चालन गर्न गठित राजनीतिक समन्वय समितिको बैठक जारी रहेको छ। प्रधानमन्त्री निवास बालुवाटारमा मंगलबार बिहान गठबन्धनको राजनीतिक समन्वय समितिको बैठक बसेको हो। बालुवाटार स्रोतका अनुसार स्थानीय तहको निर्वाचन, संसद्को गतिरोध, राष्ट्रिय सभा निर्वाचन, नयाँ मन्त्री चयन मुख्य एजेण्डा रहेका छन्। यस अगाडि सोमबार प्रधानमन्त्री शेरबहादुर देउवा र नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड'बीच भेटवार्तापछि गठबन्धनको बैठक बोलाइएको हो। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न निर्वाचन आयोग र एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ। आयोगले माघको पहिलो हप्ताभित्र स्थानीय तहको निर्वाचनको मिति तोक्नुपर्ने प्रस्ताव गरेको छ। आयोगले आगामी वैशाख १४ गते बुधबारका दिन एकै चरणमा स्थानीय तहको निर्वाचन गर्ने गरी मिति तोक्न सरकारसँग यसअघि नै प्रस्ताव गरिसकेको छ। एकै चरणमा सम्भव नभए वैशाख १४ गते पहिलो र वैशाख २२ गते दोस्रो चरणको निर्वाचन मिति तोक्ने आयोगको प्रस्ताव छ। माघ १२ मा हुने निर्वाचनबाट महिला सात, दलित तीन, अपांगता भएका व्यक्ति वा अल्पसंख्यक दुई र अन्य समूह सात जना निर्वाचित हुनेछन्। राष्ट्रियसभा निर्वाचनका लागि मंगलबार १९ पदमा ९ दलका ४३ जनाले उम्मेदवारी दिएका छन्। प्रतिपक्षी एमालेले १९ वटै सिटमा उम्मेदवारी दिएको छ। प्रमुख पतिपक्ष दल एमालेविरुद्ध सत्तारुढ गठबन्धनमा आबद्ध दलले साझा उम्मेदवार उठाएका छन्। कांग्रेसले ६, माओवादी केन्द्र र एकीकृत समाजवादीले ५५ सिट पाएका छन्। जसपाले २ र राजमोले एक सिटमा उम्मेदवारी दिएका छन्। नेपाल मजदुर किसान पार्टीले दुई र लोकतान्त्रिक समाजवादी पार्टीले एक उम्मेदवार उठाएका छन्। पाँच दलीय गठबन्धनको बैठकले कांग्रेस नेता रामचन्द्र पौडेलको संयोजकत्वमा कृष्ण सिटौला, नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड' र नारायणकाजी श्रेष्ठ, नेकपा (एकीकृत समाजवादी)का अध्यक्ष माधवकुमार नेपाल, जसपा अध्यक्ष उपेन्द्र यादव र राष्ट्रिय जनमोर्चाका अध्यक्ष चित्रबहादुर केसी र दुर्गा पौडेल सदस्य रहेको समिति गठन गरेको थियो। मन्त्रिपरिषद्बाट सञ्चार मन्त्री ज्ञानेन्द्र कार्की पनि कार्यदलका सदस्यका रुपमा रहेका छन्। राष्ट्रिय सभामा गठबन्धनलाई जिताउन समन्वय समितिको आग्रह देउवा र प्रचण्डबीच भेटवार्ता, राजनीतिक समन्वय समितिको बैठक बोलाउनेबारे छलफल"
कर्मचारीबाट स्थानीय तह सञ्चालन गर्न चाहने सरकारको सोचाई गलत : थापा,"काठमाडौं : राप्रपाका नेता कमल थापाले कर्मचारीबाट स्थानीय तह सञ्चालन गर्न चाहने सरकारको सोचाई गलत भएको टिप्पणी गरेका छन्। मंगलबार उनले स्थानीय तहको पदावधि सकिनुभन्दा दुई महिना अघि निर्वाचन गर्नुपर्ने स्पष्ट कानुनी व्यवस्थालाई उपेक्षा गर्दै चुनाव पर सार्नु गलत भएको बताएका हुन्। थापाले प्रजातन्त्रको मेरुदण्ड मानिने स्थानीय सरकारको चुनाव समयमै सम्पन्न गर्नुपर्ने धारणा राखेका छन्। उनले लेखेका छन्, स्थानीय तहको पदावधि सकिनु भन्दा दुई महिना अघि निर्वाचन गर्नुपर्ने स्पष्ट कानुनी व्यवस्थालाई उपेक्षा गर्दै चुनाव पर सार्ने र कर्मचारीबाट स्थानीयतह संचालन गर्न चाहने सरकार र गठबन्धनको सोचाई गलत छ। प्रजातन्त्रको मेरुदण्ड मानिने स्थानीय सरकारको चुनाव समय मै सम्पन्न गरिनुपर्छ। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न निर्वाचन आयोग र एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको प्रतिपक्ष दलको आरोप छ। आयोगले माघको पहिलो हप्ताभित्र स्थानीय तहको निर्वाचनको मिति तोक्नुपर्ने प्रस्ताव गरेको छ। आयोगले आगामी वैशाख १४ गते बुधबारका दिन एकै चरणमा स्थानीय तहको निर्वाचन गर्ने गरी मिति तोक्न सरकारसँग यसअघि नै प्रस्ताव गरिसकेको छ। एकै चरणमा सम्भव नभए वैशाख १४ गते पहिलो र वैशाख २२ गते दोस्रो चरणको निर्वाचन मिति तोक्ने आयोगको प्रस्ताव छ।"
'मधेस' नामकरणले मधेस आन्दोलनलाई सम्मान मिलेको छ : अध्यक्ष यादव,"जनकपुर : जनता समाजवादी पार्टी (जसपा)का अध्यक्ष उपेन्द्र यादवले मधेस प्रदेशको नामकरणले मधेस आन्दोलनप्रति सम्मान मिलेको बताएका छन्। प्रदेशसभाको बैठकले प्रदेश नं २ को नाम मधेस प्रदेश र राजधानी जनकपुरधाम दुईतिहाइ बहुमतले पारित गरेपछि गए राति आयोजित खुशीयालीसभालाई सम्बोधन गर्दै अध्यक्ष यादवले मधेस प्रदेशको नामकरणसँगै मधेस आन्दोलनले सम्मान पाएको बताए। 'मधेसी जनताले जुन बलिदान दिए, ती सहिदहरूको एउटा सपना मधेस प्रदेशको स्थापना थियो', अध्यक्ष यादवले भने, 'त्यो सपना सफल भएको छ, यसबाट मधेस आन्दोलनले एउटा सम्मान पाएको हामीले महसुस गरेका छौँ।' मधेस प्रदेशको घोषणाले पहिचानको प्रतिनिधित्व गर्ने बताउनुहुँदै अध्यक्ष यादवले अब असम्मान र असमनता, विभेद र शोषण, जातीय, सांस्कृति विभेदको अन्त्यका लागि अगाडि बढ्ने बताए। मधेस आन्दोलनकै बलमा प्रदेशका आठवटै जिल्लाका स्थानीय तहसम्मै मधेस प्रदेश स्थापना भएको उल्लेख गर्दै उनले मधेस प्रदेश स्थापनामा सहयोग गर्ने सबै प्रदेशसभा सदस्य, राजनीतिक दलका नेतालगायतमा धन्यवादसमेत ज्ञापन गरे। सो सभामा भौतिक पूर्वाधार तथा यातायातमन्त्री रेणुकुमारी यादवले वर्षौँदेखि विभेदमा रहेको मधेसीलाई अब सम्मानको अनुभूति हुने बताए। 'मधेस आन्दोलनमा सहिद भएकाको बलिदानीबाट मधेस प्रदेश स्थापना भएको छ', मन्त्री यादवले भने, 'हामीले मधेस प्रदेशका लागि लडाइँ लड्यौँ, त्यो आज पूरा भएको छ, यसबाट मधेस आन्दोलन र सहिदप्रति सम्मान भएको छ।' मधेस आन्दोलनकै कारण शोषित वर्गहरु राज्यका हरेक अङ्गमा आरक्षण पाएको उल्लेख गर्दै जसपाका नेत्रीसमेत रहेका मन्त्री यादवले मधेसी, जनजाति, दलित, महिलालगायत उत्पीडित समुदायलाई आफ्नो पार्टीले मात्र अधिकार दिलाउने सक्ने दाबी गरे।"
"पोखरामा डाक्टर, नर्सहरु नै धमाधम संक्रमित","पोखरा : कास्कीमा आइतबार १५८ जनामा कोरोना भाइरस (कोभिड१९) संक्रमण देखापर्यो। त्यसमध्ये गण्डकी प्रदेशको स्वास्थ्य मन्त्रालय र प्रदेश स्वास्थ्य निर्देशनालयका ८ जना कर्मचारी एवं स्वास्थ्यकर्मी थिए। प्रदेश स्वास्थ्य निर्देशक डा खिम खड्काका अनुसार सेवामा खटिने कर्मचारी तथा स्वास्थ्यकर्मी नै संक्रमित भएका छन्। प्रदेशकै सबैभन्दा ठूलो पश्चिमाञ्चल क्षेत्रीय अस्पतालका १५ जना चिकित्सक एवं स्वास्थ्यकर्मी संक्रमित भएका अस्पतालका निर्देशक डा भरतबहादुर खत्रीले जानकारी दिए। अस्पतालको माउ संस्था पोखरा स्वास्थ्य विज्ञान प्रतिष्ठानमा पढिरहेका केही विद्यार्थी पनि संक्रमित भएका छन्। डा खत्रीका अनुसार स्त्री रोग विभागका स्वास्थ्यकर्मीको संख्या संक्रमितमध्येमा धेरै छ। स्रोतका अनुसार कोभिड उपचारमा खटिएका एक चिकित्सकसहित संक्रमित सबैजसो होम आइसोलेसनमा छन्। उनीहरु उपचारमा खटिन आउन नसक्दा बिरामीहरुको सेवा केही न केही प्रभावित भएको छ। प्रदेश स्वास्थ्य निर्देशक डा खड्का भन्छन्, यही हिसाबले संक्रमित हुने हो भने सेवा दिने मानिस नै अभाव हुने देखिन्छ। एम्बुलेन्स सेवा, हेलो डक्टर र चालकहरु लगायत पनि संक्रमित हुँदा आफूहरुको कार्यालयमा सेवा प्रभावित हुन थालेको उनले जनाए। पोखरा ३० स्थित संक्रामक तथा सरुवा रोग अस्पतालका ३ जनामा संक्रमण देखिएको जानकारी अस्पतालका कार्यकारी निर्देशक डा विकास गौचनले दिए। उनकै भनाइमा अहिले उक्त अस्पतालमा उपचारका लागि कोभिडका १० जना बिरामी पनि छन्। गण्डकी शिक्षण अस्पताल पृथ्वीचोकका ८ जना स्वास्थ्यकर्मी संक्रमित भएको जानकारी मेडिकल सुपरिटेन्डेन्ट डा टुमाया घलेले जानकारी दिइन्। उनकै भनाइमा गण्डकी मेडिकल कलेजले विद्यार्थीको पढाइ अनलाइन सुरु गरिसकेको छ। डा घलले संक्रमित स्वास्थ्य तथा चिकित्साकर्मीहरुलाई कति दिन विदा दिने हो भन्नेबारे अहिलेसम्म नेपाल सरकारले कुनै निर्णय नदिँदा अप्ठेरो परेको पनि सुनाइन्। डा घलेले तेस्रो लहर सुरु भएपछि मात्रै अहिले थुप्रैजना खोप लगाउन आइरहेको जानकारी पनि दिइन्। दिनमै हजारजना आउनुभएको छ, उनले भनिन्, त्यो पनि युवाहरुको संख्या धेरै छ, अहिलेसम्म नडराइ बस्नुभएको रहेछ। बाटोघाटोमा हिँडडुल गर्दा मास्क नलगाउने, लगाए पनि चिउँडोमा राख्ने, मान्छे भेटिए झन् मास्क खोलेर बोल्ने प्रवृत्ति देखिएको डा घलले बताइन्। प्रदेश स्वास्थ्य निर्देशक डा खड्काका अनुसार सामान्य रुघाखोकी त हो भन्दै धेरैले हेलचक्र्याइँ गरेको पाइएको छ। सर्वसाधारणहरु संक्रमित हुने दर बढ्नाले नै चिकित्सक र स्वास्थ्यकर्मी पनि संक्रमित हुन पुगेको उनको भनाइ छ। संक्रमित भएर आउने अस्पतालै हो, एक मिटरको पनि दुरी हुँदैन बिरामीसँग अनि हामी संक्रमित भइहाल्यौं, पश्चिमाञ्चल क्षेत्रीय अस्पतालका एक चिकित्सकले भने। नेपाल मेडिकल एसोसिएसन गण्डकीका पूर्वअध्यक्ष डा निर्मल लामिछाने फ्रन्टलाइनर भएकैले चिकित्सा र स्वास्थ्यकर्मीहरु संक्रमितको जोखिममा रहेको बताए। डा खड्का संक्रमण समुदायमा फैलिसकेको र यसपालिको फैलनेदर निकै तीब्र रहेको जानकारी दिए। ओमिक्रोन नै हो भनेर पुष्टि गरिएको छैन, उनले भने, त्यतातिर लाग्नुभन्दा पनि कोरोना हो भनेरै रोकथाम गर्नुपर्यो। अहिलेको संक्रमण धेरैलाई सर्ने खालको छ। उता, कास्कीमा थुप्रै एमाले नेताहरु पनि कोभिड १९ को संक्रमित भएका छन्। पूर्व मुख्यमन्त्री पृथ्वीसुब्बा गुरुङलाई कोरोना भाइरस रोग (कोभिड १९) संक्रमण भएको छ। प्रदेश संक्रामक तथा सरुवा रोग अस्पतालमा सोमबार गरिएको परीक्षण नतिजाले उनलाई कोरोना संक्रमण पुष्टि भएको हो। संक्रमणपछि गुरुङ पोखरा १२ स्थित निवासको आइसोलेसनमा छन्। उनको स्वास्थ्यमा खास अप्ठेरो नदेखिएको उनका प्रेस संयोजक विक्रम न्यौपानेले जानकारी दिए। गुरुङलाई दोस्रोपटक संक्रमण भएको हो। उनी मुख्यमन्त्री छँदै २०७८ जेठमा पहिलोपटक संक्रमण भएको थियो। त्यति बेला ४२ दिनमा उनी निको भएका थिए। नेकपा एमाले कास्कीको अधिवेशन २३ पुसमा सुरु भएको थियो। अधिवेशन सकिँदा २९ गते भयो। नवनिर्वाचित पदाधिकारीको पदस्थापन ३० गते भयो। त्यो अधिवेशनले एउटा राजनीतिक नतिजामात्रै निकालेन, धेरैको कोभिड १९ परीक्षणमा पोजेटिभ रिपोर्टको परिणाम पनि ल्यायो। उक्त अधिवेशनमा भाग लिइ नवनिर्वाचितमध्ये सचिव बैनबहादुर अधिकारी अहिले कोभिड १९ संक्रमण भएर घरमै आइसोलेसनमा छन्। जिल्ला समन्वय समिति कास्कीका संयोजक अधिकारीमात्रै होइन अधिवेशनका अर्का सहभागी मादी गाउँपालिकाका अध्यक्ष वेदबहादुर गुरुङ श्याम, पोखरा महानगरपालिकाका मेयर मानबहादुर जिसी, प्रदेश कमिटी उपसचिव रश्मि आचार्य पनि संक्रमित भएका छन्। उनीहरुले आफूहरुलाई कोभिड संक्रमण भएको आफैंले सार्वजनिक गरेका हुन्। पोखरा २० का वडाध्यक्ष सिम गुरुङ पनि संक्रमित भएका छन्। एमालेका अर्का नेता झपट रानाभाट पनि संक्रमित भएर होम आइसोलेसनमा छन्। गण्डकी प्रदेशमा पुसदेखि यता कोरोना संक्रमणको ग्राफ उकालो लागेको छ। प्रदेशका ११ मध्ये सबैभन्दा धेरै संक्रमित कास्कीमा छन्। कास्कीमा ४ माघसम्म सक्रिय संक्रमितको संख्या ८ सयको हाराहारीमा रहेको प्रदेश स्वास्थ्य निर्देशनालयले जनाएको छ। कास्कीमा संक्रमणदर वृद्धि भएपछि जिल्ला प्रशासन कार्यालयले २५ जनाभन्दा बढी भेला हुन रोक लगाएको छ। तर त्यस्ता भेलाहरु भइरहेको देखिन्छ। अनौपचारिक छलफल, भेला र भिडभाड थुप्रै भइरहेका छन्। गण्डकी प्रदेश स्वास्थ्य निर्देशनालयका प्रादेशिक स्वास्थ्य आपतकालीन कार्य सञ्चालन केन्द्रका संयोजक नवराज शर्मा संक्रमणदर बढ्नुको कारण स्वास्थ्य मापदण्ड पालनामा भएको हेलचेक्र्याइँ मान्छन्। ओमिक्रोन त केही रहेनछ भन्ने ठान्ने, भिडभाडमा जाने सर्वसाधारणदेखि सबैजसोको मनोवृत्ति र प्रवृत्ति देखिएको उनी बताउँछन्। त्यसो त गण्डकी प्रदेशको राजधानी पोखराका प्रमुख अस्पतालका चिकित्सक र स्वास्थ्यकर्मीहरु पनि धमाधम संक्रमित भइरहेका छन्। संयोजक शर्माले स्वास्थ्य कार्यालयहरुका कर्मचारी र स्वास्थ्यकर्मीहरु संक्रमित भइरहेको बताए। ती १५ मध्ये ८ जना चिकित्सक छन्। प्रतिष्ठानमा पढिरहेका विद्यार्थी पनि संक्रमित भएको एक चिकित्सकले सुनाए। प्रदेशभरका साधारण बेडमा १३ जना, हाई डिपेन्डेन्सी युनिटमा १५ जना, आइसियुमा ७ जना, भेन्टिलेटरमा १ जना संक्रमित छन्।"
न्याय माग्दै कोरोना बिमापीडित,"कोरोना बिमा पोलिसी (करार)मा महत्त्वपूर्ण सर्तहरू स्पष्ट पढ्न पाइन्छ। त्यसमा भुक्तानी पाउने अवस्थाको सर्त यस्तो छ यो बिमालेख कायम रहेको अवधिमा या बिमालेख परिभाषित कोरोना भाइरस रोगको पीसीआर परीक्षण भई संक्रमित भएको प्रमाणित भएमा तालिकामा उल्लेख भएबमोजिमको बिमांक रकम बिमकले भुक्तानी दिनेछ। यो बुँदाले भुक्तानी लिन असहज पटक्कै देखाउँदैन। अझै करारपत्रमा कतै पनि होम आइसोलेसनको सर्त र नेगेटिभ रिपोर्ट पनि चाहिने कुरा लेखिएको भेटिँदैन। जुन पछि अनिवार्य नै गरियो। यो सर्त पनि बिमा गर्नेले पालना गरे। सर्तमाथि सर्त थपियो। भुक्तानीमा अल्झन सुरु भयो। केहीले भुक्तानी पाए। धेरैले पाएनन्। कोरोना बिमा गर्ने कम्पनीको अहिले फोन उठ्दैन। केही समय अघिसम्म बिमितलाई आश्वासन दिने उनीहरूको अब दिने उत्तर छैन। जवाफ वा रकम खोज्न पानी पीडितले अदालत पुग्नु परेको छ। नेपालमा कोरोना संक्रमण सुरु भएसँगै सरकारले कोरोना बिमाको योजना ल्यायो। कम्पनीहरूले भटाभट बिमा पनि गराए। तर, लामो समयसम्म बिमितले उक्त बिमाको भुक्तानी पाएनन्। जसका कारण सर्वसाधारण अदालतदेखि नियामक निकाय धाउन बाध्य छन्। पहिलो चरणको कारोना महामारीमा गरेको बिमाको सुविधा नयाँ भेरियन्ट ओमिक्रोन आउँदासम्म पनि नपाउनु लाजमर्दो कुरा हो। बिमा गर्ने कम्पनीहरूको लाचारीपन हो। दीर्घकालीन सोच नहुनुको परिणाम हो। नेपालगन्ज र विराटनगरका बिमितले अदालतमा मुद्दा हालेकाले यसको फैसला अदालतले गर्नुपर्ने भएको छ। नेपालको बिमा व्यवस्थालाई यो कर्मले गिज्याएको छ। विश्वास गुमाएको छ। बिमा गर्ने कम्पनी पनि ठग हुन् भन्ने प्रमाणित गर्न खोजेको छ। यो विषयमा त्यस्ता कम्पनी गम्भीर बन्नुपर्छ। जिम्मेवार हुनुपर्छ। नेपालमा पहिलो पटक नयाँ प्रकारको बिमालेख २०७७ वैशाख ७ गतेदेखि सुरु भएको हो। सुरुआतमा व्यापक चर्चा गरेर बिमा गरियो। केही समयमै कोरोना संक्रमण भई भुक्तानी दाबी बढेपछि जेठ १७ मा रोक्ने निर्णय भयो। अर्थ मन्त्रालयको निर्देशनमा पुनः जेठ २३ बाट बिमा सुरु भयो। अन्त्यमा बिमाको भुक्तानी गर्न कम्पनीले सकेनन्। समस्याको समाधान गर्न सरकार अझै असफल छ। कोरोना संक्रमण कम हुने आशंंकामा पहिले हौसिएर बिमा गर्न तम्सिएका बिमा कम्पनीको कच्चा खेल देखिएको छ। नेपालमा बिमा पोलिसी बिमितको पक्षमा छैन कि भन्ने शंका उब्जाएको छ। विश्वले नेपालको बिमाको अवस्थालाई हेर्ने दृष्टिकोण फरक बनाउनुपर्ने बाध्यता खडा गरेको छ। यसलाई चोख्याउन सरकार कठोर बन्नुपर्छ, बिमा कम्पनी जिम्मेवार। कोरोना बिमा मात्रै होइन अन्य बिमामा पनि नागरिक ठगिएका छन्। नेपालीले पचाउँछन्, बिमा गरे पनि दाबी गर्ने कम हुन्छन् र नाफा हुन्छ भन्ने बिमा कम्पनीको मानसिकता कोरोना बिमामा पनि देखियो। यो पुरानै रोग हो। सुरु भएको एक महिनामा नै बिमा कम्पनीले पुँजीभन्दा दायित्व धेरै भएको भन्दै खुट्टा कमाएका थिए। सरकारको निर्देशनमा बिमा गरे पनि भुक्तानी गर्न सकेनन्। यो घटनामा सरकार पनि मुछियो। विकल्प र समाधानको सहज बाटो नराखी सरकार निर्देशन दिने, कम्पनीहरू समस्या हुन सक्ने कुरा नराखी हवस् भन्नले नागरिकले दुःख पाए। ठगिए। यो समस्याको समाधान चाँडै होस्। अहिले कम्पनीले देखाउने मुख्य समस्या सरकारले पैसा दिएन भन्ने हो। सरकार बिमाबापतको दिनुपर्ने रकम देखेर तर्सिएको छ। भुक्तानीमा दोष देखाउने र आलटाल गर्ने क्रम अझै चलिरहेको छ। अब अदालतले पीडितको पक्षमा फैसला गर्नुपर्छ। बिमा गर्नेले न्याय पाउनुपर्छ। सरकारले दायित्व बहन गर्ने कुरामा कञ्जुस्याइँ गर्नु हुँदैन। नागरिकलाई सुरक्षित राख्नुपर्ने दायित्व सरकारको हो। ऋणमा उपचार गरेर कोरोनाबाट ज्यान बचाएकाले बिमाबापतको रकम पाए भने धेरै राहत मिल्छ। बिमाको सबै अवधारणा राम्रा छन्। यसलाई सही सदुपयोग गर्न सके आगामी दिनमा कुनै पनि समस्या आउने छैन।"
नेपाल आइडल : उत्कृष्ट १२ को दमदार भिडन्त,"काठमाडौं : नेपाल आइडल४ को कार्यक्रममा गत बिहीबार र शुक्रबार उत्कृष्ट १२ प्रतियोगीले दमदार प्रस्तुति दिएका छन्। नेपाल आइडलको भब्य मञ्चमा दोस्रो समूहका प्रतियोगीहरूको बेग्लै उत्साह देखिन्थ्यो। कार्यक्रमको सुरुवातमै गल्ती हजार हुन्छन् भन्दै सुरेश लामाले मनोरञ्जन दिएका थिए। सेतो कोटमा कालो पाइन्टको ड्रेसले उनको प्रस्तुतिलाई निकै आर्कषक बनाएको थियो। उनले आइडलको मञ्च नै प्रेमिल बनाएका थिए। उनको प्रस्तुतिपछि तीनै जना जजहरूले उभिएर ताली बजाइरहे। उपस्थित सहभागीले पनि उनको गायकीको प्रशंसा गरिरहे। गत मंसिर २३ गतेदेखि एपीवान टेलिभिजनमा प्रशारण भएको नेपाल आइडल४ गाला राउन्डमा प्रवेशसँगै टप १२ ले उत्कृष्ट प्रस्तुति दिँदै आएका छन्। बिहीबारको कार्यक्रममा ६ जनाले प्रस्तुति दिएका थिए भने शुक्रबार बाँकी ६ जनाले गाएका थिए। सुरेशपछि उपस्थित भइन्, बेनिसा पौडेल। गुन्यूचोलीमा सजिएकी उनले फूलफूलमा पात पातमा पोखुजस्तो लाग्छ जोवन बोलको गीत गाएकी थिइन्। नेपाल आइडलमा सहभागी हुनु अघि नै उनले ३५ वटा गीत रेकर्ड गराइसकेकी छन्। यस्तै परानै दिन्छु बोलको गीत गाएर कार्यक्रमलाई नै प्रेमिल बनाए, राजकुमार परियारले। सुमिन पाख्रिनले सधैँसधैँ बोलको गीतलाई न्याय गरिन्। भूपेन्द्र थापाले यो मन त मेरो नेपाली हो भन्दै देशभक्तिले ओतप्रोत भएको गीत सुनाए। उनको प्रस्तुतिले पनि वाहवाही कमायो। सम्बोधन तिमीलाई बोलको गीतमा विश्वास उप्रेतीले वजनदार आवाज दिए। निर्णायकहरूले प्रतियोगीको कला र गलाको प्रशंसासँगै कमीकमजोरी पनि औंल्याएका थिए। हरेकको प्रस्तुतिसँगै उनीहरूको सांगीतिक संघर्ष र परिचय पनि प्रस्तुत गरिएको थियो। कार्यक्रममा नेपाल आइडल३ की विजेता सज्जा चौलागाई पनि उपस्थित थिइन्। उनले पनि कार्यक्रममा छोटो गीत प्रस्तुत गरिन्। अर्को सातादेखि उत्कृष्ट १२ मध्ये सबैभन्दा कम भोट पाउने प्रतियोगी बाहिरिने नेपाल आइडलका प्रोजेक्ट हेड सुरेश पौडेलले जानकारी दिए। गाला राउन्डमा हरेक हप्ता एक जना बाहिरिन्छन्। अबको निर्णय दर्शकको भोटमा नै निर्भर रहने छ, उनले भने, जसले उत्कृष्ट प्रदर्शन गरेर दर्शकको मन जित्छ ऊ नै नेपाल आइडल४ को विजेता बन्नेछ।"
सत्तारूढ गठबन्धनको बैठक बस्दै : केके छन् एजेण्डा ?,"काठमाडौं : सत्तारूढ गठबन्धनको बैठक मंगलबार बस्दैछ। बिहान ९ बजे प्रधानमन्त्री निवास बालुवाटारमा गठबन्धनका शीर्ष नेताहरुबीच छलफल हुने भएको हो। बालुवाटार स्रोतका अनुसार स्थानीय तहको निर्वाचन, संसद्को गतिरोध, राष्ट्रिय सभा निर्वाचनको विषयमा छलफल हुन लागेको हो। यस अगाडि सोमबार प्रधानमन्त्री शेरबहादुर देउवा र नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड'बीच भेटवार्तापछि गठबन्धनको बैठक बोलाइएको हो। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न निर्वाचन आयोग र एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ। आयोगले माघको पहिलो हप्ताभित्र स्थानीय तहको निर्वाचनको मिति तोक्नुपर्ने प्रस्ताव गरेको छ। आयोगले आगामी वैशाख १४ गते बुधबारका दिन एकै चरणमा स्थानीय तहको निर्वाचन गर्ने गरी मिति तोक्न सरकारसँग यसअघि नै प्रस्ताव गरिसकेको छ। एकै चरणमा सम्भव नभए वैशाख १४ गते पहिलो र वैशाख २२ गते दोस्रो चरणको निर्वाचन मिति तोक्ने आयोगको प्रस्ताव छ। राष्ट्रियसभा निर्वाचनका लागि मंगलबार १९ पदमा ९ दलका ४३ जनाले उम्मेदवारी दिएका छन्। माघ १२ मा हुने निर्वाचनबाट महिला सात, दलित तीन, अपांगता भएका व्यक्ति वा अल्पसंख्यक दुई र अन्य समूह सात जना निर्वाचित हुनेछन्। प्रतिपक्षी एमालेले १९ वटै सिटमा उम्मेदवारी दिएको छ। प्रमुख पतिपक्ष दल एमालेविरुद्ध सत्तारुढ गठबन्धनमा आबद्ध दलले साझा उम्मेदवार उठाएका छन्। कांग्रेसले ६, माओवादी केन्द्र र एकीकृत समाजवादीले ५५ सिट पाएका छन्। जसपाले २ र राजमोले एक सिटमा उम्मेदवारी दिएका छन्। नेपाल मजदुर किसान पार्टीले दुई र लोकतान्त्रिक समाजवादी पार्टीले एक उम्मेदवार उठाएका छन्। यसैबीच नेपाली भूमि लिपुलेक क्षेत्रमा भारतीय पक्षले सडकलगायतका संरचना बनाउँदा पनि सरकार र सत्ता गठबन्धन मौन बसेको भन्दै चर्को आलोचना भइरहेको छ। काठमाडौंस्थित भारतीय दूतावासले वक्तव्य जारी गर्दै नेपालभारत सीमा विवादबारे आफ्नो धारणा नेपाल सरकारलाई जानकारी गराइसकेको बताएको छ। भारतनेपाल सीमाका सम्बन्धमा भारत सरकारको धारणा सार्वजनिक रुपमा यथावत र स्पष्ट रहेको जनाएको छ। तर गठबन्धनले संयुक्त रुपमा यसबारे औपचारिक रुपमा आफ्नो धारणा सार्वजनिक गरेको छैन। ओली नेतृत्वको सरकारको पालामा २०७७ जेठ ७ मा लिम्पियाधुरासहित नक्सा जारी भएको थियो।"
वरिष्ठ गीतकार डा बराललाई सम्मान,"काठमाडौं : नेपाली प्रतिभा प्रतिष्ठान, बेलायतले सन् २०२१ का लागि सम्मान तथा पुरस्कार घोषणा गरेको छ। प्रतिष्ठानका अध्यक्ष गणेश राईको अध्यक्षतामा बसेको बैठकले वरिष्ठ गीतकार प्राडा कृष्णहरि बराललाई प्रतिभा सम्मान र युवा संगीतकार गणेश गुरुङलाई प्रतिभा पुरस्कार प्रदान गर्ने निर्णय गरेको हो। सम्मानको राशि नगद ५० हजार छ भने पुरस्कार एक लाख रुपैयाँ राशिको रहेको प्रतिष्ठानका महासचिव देवेन्द्र खेरेसले जानकारी दिए। विसं २०१० साल कार्तिकमा सिन्धुलीको हतपतेमा जन्मिभएका डा बरालले स्कुले जीवनबाट गीत तथा गजल लेख्न थालेका हुन्। उनका दर्जनौं गीत तथा गजल चर्चित र लोकप्रिय छन्। उनलाई नेपाली गीत तथा गजलका क्षेत्रमा विशिष्ट योगदान दिएवापत प्रतिभा सम्मान प्रदान गरिन लागेको हो। यसैगरी विसं२०३० वैशाख १५ गते पाँचथरको रानीटारमा जन्मिएका गणेश गुरुङले २०४७ सालमा रेडियो नेपालबाट गायन सुरु गरेका हुन्। एक सयभन्दा बढी गीतहरूमा संगीत संयोजन गरेका गुरुङको सयकै हाराहारी एल्बममा संगीतसमेत रहेको छ। गुरुङलाई संगीत सिर्जना तथा एरेन्जका साथै संगीत प्रशिक्षणसमेत गरेर नेपाली गीतसंगीत क्षेत्रमा महत्वपूर्ण योगदान दिएवापत प्रतिभा पुरस्कार प्रदान गरिन लागिएको हो। सन् २००८ मा बेलायतमा स्थापित यस संस्थाबाट स्व ईश्वर मानन्धर, स्व अम्बर गुरुङ, जीवी लुगुन, भक्तराज आचार्य, प्राडा गोविन्दराज भट्टराई, बुँद राना, टेकवीर मुखिया, प्रद्युम्न श्रेष्ठ (सिक्किम), भागीरथी श्रेष्ठ, वेणु आचार्य, दावा ग्याल्मो (दार्जिलिङ) का साथै गोपाल पराजुली र डा राजेन्द्र विमल सम्मानित भइसकेका छन्। यसैगरी प्रतिभा पुरस्कारबाट नवीन विभास, कुवेर राई, उपेन्द्र सुब्बा, श्रवण मुकारुङ, मोमिला जोशी, राजकुमार दिक्पाल, भूपाल राई, बीबी अनुरागी, टीका चाम्लिङ, फूलमान वल, बलराम अधिकारी, शुभ मुकारुङ र विमला तुम्खेवा पुरस्कृत भइसकेका छन्।"
ए डिभिजन लिग : एनआरटीको सहज जित,"काठमाडौं : न्युरोड टिम एनआरटीले सहिद स्मारक ए डिभिजन लिग फुटबलमा सहज जित निकालेको छ। सोमबार त्रिपुरेश्वरस्थित दशरथ रंगशालामा भएको खेलमा एनआरटीले जावलाखेल युथ क्लबलाई २० गोलले पराजित गरेको हो। निकै प्रतिस्पर्धात्मक खेलमा एनआरटीलाई जित दिलाउन कप्तान दर्शन गुरुङले दुवै गोल गरे। एनआरटीले दुवै गोल दोस्रो हाफमा गरेको हो। पहिलो हाफ गोलरहित बराबरी भएको खेलको ६९औं मिनेटमा दर्शनले गोल गर्दै एनआरटीलाई अग्रता दिलाएका थिए। मेसुके ओलोमोउको पासलाई सदुपयोग गर्दै उनले गोल गरेका थिए। त्यसपछि ७३औं मिनेटमा दर्शनले नै व्यक्तिगत दोस्रो गोल गर्दै एनआरटीलाई २० गोलको जित दिलाए। उनले स्टेफन समिरको पासमा गोल गरेका थिए। जावलाखेलले पनि गोलका थुप्रै अवसर बनाएको थियो। तर, त्यसलाई सदुपयोग गर्न नसक्दा हार खेप्न बाध्य भयो। जितसँगै एनआरटीले नौ खेलमा १३ अंक जोडेको छ। लिगको छैटौं स्थानमा उक्लिएको एनआरटीले तीन जित, चार बराबर र दुई हारको नतिजा निकालेको छ। जावलाखेलको नौ खेलमा आठ अंक छ। जावलाखेल लिगको १०औं स्थानमा छ। कतार एयरवेजको मुख्य प्रायोजनमा सञ्चालन भइरहेको सहिद स्मारक ए डिभिजन लिग फागुन १४ गतेसम्म सञ्चालन हुनेछ। लिगको विजेताले ७५ लाख रुपैयाँ नगद पुरस्कार पाउने छ। यसैगरी उपविजेताले ५० लाख र तेस्रो हुने टोलीले २५ लाख पुरस्कार पाउने छन्। १४ टोली सहभागी लिगको पुछारमा रहने दुई टोली रेलिगेसनमा पर्नेछन्।"
"कोरोनामा धनीको सम्पत्ति दोब्बर, ठूलो जनसंख्या चरम गरिबीतर्फ","कोरोना महामारी लागेयता विश्वका धनाढ्यहरू झन् धनी बनेका छन्। विपन्नहरू भने झन् गरिबीमा धकेलिएका छन्। सबैभन्दा गरिबको न्यून आय भएकै कारण प्रत्येक दिन २१ हजार जनाले ज्यान गुमाउनुपरेको परोपकारी संस्था अक्सफामको प्रतिवेदनले देखाएको छ। विश्वका १० धनाढ्यले भने सन् २०२० मार्चदेखि २०२१ नोभेम्बरसम्म आफ्नो कुल सम्पत्ति दोब्बरभन्दा पुर्याएको इनइक्वालिटी किल्स प्रतिवेदनमा उल्लेख छ। अक्सफामले उद्धृत गरेको फोब्र्सको तथ्यांकअनुसार विश्वका १० धनाढ्यमा इलोन मस्क, जेफ बेजोस, बर्नाड आर्नोल्ट तथा परिवार, बिल गेट्स, ल्यारी एलिसन, ल्यारी पेज, सर्गेइ ब्रिन, मार्क जुकरबर्ग, स्टिभ बाल्मर र वारेन बफेट छन्। समग्र रूपमा उनीहरूको सम्पत्ति ७ सय अर्ब अमेरिकी डलरबाट १५ खर्ब डलरसम्म पुगेको छ। उनीहरूबीच केही महत्वपूर्ण भिन्नता रहेको जनाइएको छ। मस्कको सम्पत्ति १ हजार प्रतिशतभन्दा बढीले बढेको छ। गेट्सको सम्पत्ति ३० प्रतिशतले मात्रै बढेको जनाइएको छ। अक्सफामले डाभोसमा विश्व आर्थिक मञ्चको बैठक सुरु हुँदा विश्वव्यापी असमानताबारे रिपोर्ट जारी गर्दै आएको छ। उक्त बैठकमा हजारौंको संख्यामा कर्पोरेट र राजनीतिज्ञ, सेलिब्रेटी, अभियानकर्ता, अर्थशास्त्री र पत्रकार भेला भएर छलफलहरू गर्ने गर्छन्। स्विट्जरल्यान्डस्थित स्की रिसोर्टमा हुने उक्त बैठकमा खानपिनका साथै रमाइला भेटघाट र पार्टीमा सहभागी रमाउने गर्छन्। यद्यपि, यसै साताका लागि तय गरिएको बैठक कोरोनाको नयाँ भेरियन्ट ओमिक्रोनका कारण लगातार दोस्रो वर्ष पनि भर्चुअल माध्यमबाटै हुँदै छ। कार्यक्रममा महामारीपछिको भविष्यको सम्भावित बाटो, खोप असमानता र ऊर्जा संक्रमणका विषयमा छलफल गरिने जनाइएको छ। काठमाडौंको भद्रकाली मन्दिर परिसरमा हालै एक रात म्याट ओछ्याएर सुतिरहेको अवस्थामा भेटिएका एक मजदुर । कोरोना महामारीका कारण रोजगारी गुमेपछि सयौं मजदुर सडकमा पुगेका छन् । विश्वका १६ करोडभन्दा बढी व्यक्ति दैनिक ५५० डलरभन्दा कममा काम गरिरहेका अक्सफामको अध्ययनले देखाएको छ । लकडाउनका कारण विश्व जनसंख्याको ९९ प्रतिशत झन् नाजुक अवस्थामा रहेको जनाइएको छ । तस्बिर : दीपेन श्रेष्ठ संस्थाले आर्थिक, व्यापारिक तथा राजनीतिक क्षेत्रका धनाढ्य वर्गको ध्यानाकर्षण गर्न प्रत्येक वर्ष आफ्नो प्रतिवेदनलाई डाभोसको तालिकासँग मिलाउन समय निर्धारण गर्ने गरेको अक्सफाम ग्रेट ब्रिटेनका प्रमुख कार्यकारी ड्यानी श्रीशकन्दराजाले बताए। यस वर्ष जे भइरहेको छ, त्यो मापनबाहिर छ, उनले भने, यस महामारीको समयमा प्रत्येक दिन एक नयाँ अर्बपति थपिएका छन्। यसबीच विश्वको जनसंख्याको ९९ प्रतिशत लकडाउनका कारण झन् नाजुक अवस्थामा छन्। अन्तर्राष्ट्रिय व्यापार र पर्यटनको क्षेत्रमा कमी आएको छ। यसको परिणामस्वरूप १६ करोड जनसंख्या झन् गरिबीतर्फ धकेलिएका छन्। हाम्रो आर्थिक प्रणालीमा केही ठूलो समस्या छ, उनले भने। यसरी निकालियो तथ्यांक अक्सफामको प्रतिवेदन फोब्र्सका अर्बपतिहरूको सूची र वार्षिक क्रेडिट सुइस ग्लोबल वेल्थ रिपोर्टको तथ्याकंमा आधारित छ। फोब्र्सको सर्वेक्षणले व्यक्तिको सम्पत्ति प्रयोग गर्छ। यसमा मुख्यतया सम्पत्ति र जग्गामा उसको ऋण घटाइन्छ। जसले गर्दा उसको स्वामित्वमा रहेको कुल सम्पत्ति निर्धारण गर्न सजिलो हुन्छ। तथ्यांकमा ज्याला वा आय समावेश गरिँदैन। यस पद्धतिको विगतमा आलोचना भएको थियो। किनभने, उदाहरणका लागि धेरै ऋण भएको तर भविष्यमा धेरै कमाउने सम्भावना भएको विद्यार्थी यस मापदण्डअन्तर्गत गरिब मानिनेछ। विश्व बैंकको तथ्यांकमा पनि आधारित रहेको अक्सफामको प्रतिवेदनले स्वास्थ्य सेवामा पहुँचको अभाव, भोकमरी, लैंगिक हिंसा र जलवायु परिवर्तनका कारण प्रत्येक चार सेकेन्डमा एक जनाको मृत्यु हुने गरेको बताएको छ। तथ्यांकका अनुसार १६ करोड व्यक्ति दैनिक ५५० डलरभन्दा कममा काम गरिरहेका छन्। कोरोना नभइदिएको भए त्यसो हुने थिएन भनेर तथ्यांकले देखाएको छ। विश्व बैंकले उच्चमध्यम आय भएका देशहरूमा ५५० डलरको कमाइको आधारलाई गरिबीको मापन गर्न प्रयोग गर्छ। प्रतिवेदनमा के छ ? महामारीले विकासोन्मुख देशहरूलाई राष्ट्रिय ऋण बढ्दै जाँदा सामाजिक खर्च घटाउन बाध्य पारिरहेको छ। लैंगिक असमानता बढाएको छ। सन् २०१९ को तुलनामा अहिले १ करोड ३० लाख कम महिला काममा छन्। २ करोडभन्दा बढी किशोरी कहिल्यै विद्यालय नफर्किने जोखिममा छन्। जातीय अल्पसंख्यक समूहहरू कोरोनाबाट सबैभन्दा बढी प्रभावित छन्। जसमा बेलायत, बंगलादेश र अमेरिकाका कालो वर्णका जनसंख्या समावेश छन्। राजनीतिक नेताहरूले यस्ता आर्थिक रणनीतिहरूलाई परिवर्तन गर्ने ऐतिहासिक अवसर पाएका श्रीशकन्दराजाले बताए। यसमा गुणस्तरीय विश्वव्यापी स्वास्थ्य सेवा र सबैका लागि सामाजिक सुरक्षामा खर्च हुने राजस्वसँगै पूँजी र सम्पत्तिमा उच्च शुल्क लगाउने थप प्रगतिशील कर व्यवस्थाहरू समावेश गर्नुपर्ने उनले बताए। कोरोना भाइरसविरुद्धको खोप लिन बुबालाई पिठ्यूँमा बोकेर लैजाँदै गरेका ब्राजिलको अमेजनका आदिवासी युवक तावी। २४ वर्षीय तावीले ६७ वर्षीय बुबालाई खोप स्थलसम्म पुर्याउन जंगलमा घण्टौं हिँड्नुपरेको उक्त तस्बिर भाइरल भएको छ। तस्बिर : बीबीसी अक्सफामले खोपहरूमा बौद्धिक सम्पत्ति अधिकारहरू हटाएर व्यापक उत्पादन र द्रुत गतीमा वितरणमा आह्वान गरिरहेको छ। यस महिनाको सुरुमा विश्व बैंकका अध्यक्ष डेभिड मालपासले विश्वव्यापी असमानता बढेकोमा चिन्ता ब्यक्त गरेका थिए। मुद्रास्फीतिको प्रभाव र यसलाई समाधान गर्ने उपायहरूले गरिब देशहरूलाई थप क्षति पुर्याउने सम्भावना रहेको तर्क उनले गरे। यस्ता छन् सुझाव  नयाँ सम्पत्ति कर लगाएर अर्बपतिहरूले कमाएको लाभलाई फिर्ता लिने  यी करबाट उठाइएका खर्बौं रकमलाई स्वास्थ्य सेवा र सामाजिक सुरक्षा, जलवायु परिवर्तन अनुकूलन र लैंगिक हिंसा रोकथामका कार्यक्रममा खर्च गर्ने  महिला र जातीय भेदभाव गर्ने लैंगिक र जातिवादी कानूनहरूलाई सम्बोधन गर्ने  समाजका सबै क्षेत्रहरूले तुरुन्तै नीतिहरू परिभाषित गरी निर्णय गर्ने ठाउँहरूमा महिला, जातीय र अन्य उत्पीडित समूहहरूको प्रतिनिधित्व सुनिश्चित गर्ने  मजदुरहरूको युनियन बनाउने र हड्ताल गर्ने अधिकारलाई कमजोर बनाउने कानुनहरू अन्त्य गर्ने। उनीहरूको सुरक्षाका लागि बलिया कानुनी मापदण्डहरू तय गर्ने  धनी राष्ट्रका सरकारहरूले महामारीको अन्त्यका लागि थप देशहरूलाई सुरक्षित र प्रभावकारी खोपहरू उत्पादन अनुमति दिन कोरोना खोपमाथिको बौद्धिक सम्पत्ति अधिकार तुरुन्तै खारेज गर्ने जसका सम्पत्ति महामारीमै दोब्बर इलन मस्क दक्षिण अफ्रिकामा जन्मिएका मस्कले अधिकांश समय क्यानडामा बिताए। उनले पेन्सिलभेनिया विश्वविद्यालयमा भौतिकशास्त्रमा शिक्षा हासिल गरे। प्रविधिको उद्यमीका रूपमा जिप टु र एक्स डट कमजस्ता कम्पनीमा प्रारम्भिक सफलता प्राप्त गरे। पेपाल कम्पनी बनाउन पनि उनको महत्वपूर्ण भूमिका रह्यो। अन्तरिक्षसम्बन्धी अनुसन्धान गर्ने र अन्तररिक्षयान निर्माण गर्ने कम्पनी स्पेस एक्स उनकै हो। उनी विद्युतीय कार निर्माता कम्पनी टेस्लाका प्रमुख कार्यकारी अधिकृतका साथै प्रमुख लगानीकर्ता पनि हुन्। जेफ बेजोस उनको पूरा नाम जेफ्री प्रिसटन बेजोस हो। सन् १९६४ जनवरी १२ मा अमेरिकाको न्यूमेक्सिको राज्यको अल्बुकर्कमा जन्मिएका बेजोस अमेरिकी उद्यमी हुन्। उनले अमाजोन डटकमको संस्थापक र प्रमुख कार्यकारी अधिकृतका रूपमा ईवाणिज्यको विकासमा महत्वपूर्ण भूमिका निभाएका छन्। उनकै मार्गनिर्देशनमा अमेजन वल्र्डवाइड वेबमा सबैभन्दा ठूलो रिटेलर बन्न पुग्यो। बर्नाड आर्नोल्ट फ्रान्सेली व्यवसायी बर्नाड आर्नोल्ट फ्रान्सेली समूह एलभीएमएच मोयट हेनेस्सी लुइस भुइट्टन एसएका अध्यक्ष र प्रमुख कार्यकारी अधिकृतका रूपमा चिनिन्छन्। यो विश्वकै सबैभन्दा ठूलो लक्जरी उत्पादन कम्पनी हो। उनले पेरिसको इकोले पोलिटेक्निकबाट इन्जिनियरिङमा स्नातक गरे। सन् १९७१ मा आफ्नो बुबाको निर्माण कम्पनी फेरेट साभिनेलमाथि आर्नोल्टले नियन्त्रण लिए। आठ वर्षपछि कम्पनीको नाम फेरिनेल इंक बनाएर उनी घरजग्गा व्यवसायमा केन्द्रित भए। बिल गेट्स बिल गेट्सको पूरा नाम विलियम हेनरी गेट्स हो। उनी एक प्राविधिक एवं परोपकारी हुन्। उनी सिएटल वासिंगटनमा हुर्किए। परिवारले सानै उमेरमा उनको कम्प्युटर प्रतिको रुचिलाई प्रोत्साहित गर्यो। उनले बाल्यकालीन साथी पल एलेनसँग माइक्रोसफ्ट सुरु गर्न कलेज छाडे। अमेरिकी कम्प्युटर प्रोगामर एवं उद्यमी गेट्स संसारको सबैभन्दा ठूलो व्यक्तिगत कम्प्युटर सफ्टवेयर कम्पनी माइक्रोसफ्टको सहसंस्थापकको रूपमा चिनिन्छन्। उनले पहिलो सफ्टवेयर प्रोग्राम १३ वर्षको उमेरमा बनाएका थिए। उनी हाल बिल एन्ड मेलिन्डा गेट्स फाउन्डेसनका सहअध्यक्ष हुन्। यस संस्थामार्फत विभिन्न सामाजिक काम गर्छन्। ल्यारी एलिसन ल्यारी एलिसन अर्थात् लरेन्स जोसेफ एलिसनको जन्म सन् १९४४ अगस्ट १७ मा अमेरिकाको न्युयोर्कमा भएको हो। उनी सफ्टवेयर कम्पनी ओरेकल कर्पोरेसनका सहसंस्थापक एवं प्रमुख कार्यकारी अधिकृत रहेर सन् १९७७ देखि २०१४ सम्म रहे। आमा फ्लोरेन्स स्पेलम्यान १९ वर्षकी एकल अभिभावक थिइन्। उनले ९ महिनाको उमेरमा निमोनिया भएका एलिसनलाई काकाकाकीसँग बस्न सिकागो पठाएकी थिइन्। उनीहरूले एलिसनलाई धर्मपुत्रका रूपमा हुर्काएका हुन्। ल्यारी पेज ल्यारी पेज अर्थात् लरेन्स एडवर्ड पेजको जन्म अमेरिकाको मिसिगनमा सन् १९७३ मार्च २६ मा भएको हो। उनी अमेरिकी कम्प्युटर वैज्ञानिक र उद्यमीका रूपमा चिनिन्छन्। विश्वको सबैभन्दा लोकप्रिय साइटमध्येको अनलाइन सर्च इन्जिन गुगल उनले सिर्जना गरेका हुन्। पेजका बुबा मिसिगन स्टेट युनिभर्सिटीका कम्प्युटर विज्ञानका प्राध्यापक थिए। उनले पनि सन् १९९५ मा सोही विश्वविद्यालयबाट कम्प्युटर इन्जिनियरिङमा डिग्री हात पारेका थिए। सर्गेई ब्रिन सर्गेई ब्रिन अमेरिकी कम्प्युटर वैज्ञानिक एवं उद्यमी हुन्। उनको जन्म सन् १९७३ अगस्ट २१ मा रुसको मस्कोमा भएको हो। उनले ल्यारी पेजसँग मिलेर अनलाइन खोज इन्जिन गुगल सिर्जना गरेका थिए। ब्रिनको परिवार सन् १९७९ मा मस्कोबाट अमेरिका सरेको थियो। मेरिल्यान्ड विश्वविद्यालयबाट कम्प्युटर विज्ञान र गणितमा डिग्री प्राप्त उनले स्ट्यानफोर्ड विश्वविद्यालयबाट स्नातक गरे। मार्क जुकरबर्ग मार्क जुकरबर्ग अर्थात् मार्क इलियट जुकरबर्ग अमेरिकी कम्प्युटर प्रोग्रामर हुन्। उनी लोकप्रिय सामाजिक सञ्जाल फेसबुकका सहसंस्थापक एवं प्रमुख कार्यकारी अधिकृत हुन्। फिलिप्स एक्सेटर एकेडेमीमा पढाइ सकिएपछि सन् २००२ मा उनी हार्वर्ड विश्वविद्यालयमा भर्ना भए। उनले सन् २००४ फेब्रुअरी ४ मा दफेसबुक डटकम सुरु गरे। जसलाई सन् २००५ मा नाम परिवर्तन गरेर फेसबुक बनाए। प्रयोगकर्ताले प्रोफाइल सिर्जना गर्न, तस्बिर र अन्य मिडिया अपलोड गर्न तथा साथीहरूसँग सम्पर्कमा रहन सक्ने भएकाले फेसबुक चाँडै नै लोकप्रिय भयो। स्टिभ बाल्मर स्टिभ एन्थोनी बाल्मरको जन्म सन् १९५६ मार्च २४ मा अमेरिकाको मिसिगनमा भएको हो। अमेरिकी व्यापारी बाल्मर कम्प्युटर सफ्टवेयर कम्पनी माइक्रोसफ्ट कर्पोरेसनका प्रमुख कार्यकारी अधिकृत रहेर काम गरिसके। बाल्मरले सन् १९७७ मा हार्वर्ड विश्वविद्यालयबाट गणित र अर्थशास्त्रमा स्नातक गरे। उत्पादन प्रबन्धकका रूपमा प्रोक्टर एन्ड ग्याम्बलमा दुई वर्ष काम गरेपछि उनले स्ट्यानफोर्ड विश्वविद्यालयबाट स्नातक गरे। सन् १९८० मा उनले हार्वर्डका साथी बिल गेट्सका लागि व्यवसाय प्रवन्धका रूपमा काम गर्न विश्वविद्यालय छाडे र माइक्रोसफ्टको स्थापना गरे। वारेन बफेट अमेरिकाको नेब्रास्कास्थित ओमाहामा सन् १९३० अगस्टमा जन्मिएका वारेन बफेट २०औं शताब्दीका सबैभन्दा सफल लगानीकर्ता मानिन्छन्। ओमाहाको ओरेकल भनेर चिनिने बफेट नेब्रास्काका अमेरिकी प्रतिनिधि हावर्ड होमन बफेटका छोरा थिए। उनले नेब्रास्का विश्वविद्यालयबाट स्नातक र कोलम्बिया विश्वविद्यालयबाट स्नातकोत्तर गरे। उनले सन् १९६५ मा कपडा कम्पनी बर्कसायर हाथावे इंकको बहुमत सेयर लिए। उनी बर्कसायर हाथावेका प्रमुख कार्यकारी छन्।  एजेन्सीको सहयोगमा"
प्रदेशको नाम र राजधानी तोकिएको खुसियालीमा आज सार्वजनिक बिदा,"जनकपुरधाम : चार वर्षसम्मको रस्साकस्सीपछि सोमबार प्रदेश २ को नाम मधेस र स्थायी राजधानी जनकपुर तय भएको छ। प्रदेशसभा बैठकले मतदानमार्फत नाम र राजधानीको टुंगो लगाएको हो। बैठकमा पहिला राजधानी, त्यसपछि नामसम्बन्धी प्रस्तावमाथि मतदान भएको थियो। १ सय ४ सांसदमध्ये ९९ जना मतदानमा सहभागी थिए। जनकपुर राजधानी हुनुपर्ने पक्षमा ७८ मत खसेको थियो। सभामुख सरोज यादवले यो प्रस्ताव दुईतिहाइभन्दा बढी मतले पारित भएको घोषणा गरेका थिए। सभामुख यादव नेतृत्वको संसदीय समितिले राजधानीका लागि जनकपुरधाम उपमहानगरपालिकालाई केन्द्रमानी प्रस्ताव अघि बढाएको थियो। त्यसमा उत्तरमा ढल्केवर र राजमार्ग, पूर्वमा कमला नदी हुँदै दक्षिणमा नेपालको सीमासम्म र पश्चिममा मिथिला माध्यमीकी परिक्रमाको बृहत्तर क्षेत्रसहितको भूभाग समेटिएको छ। प्रदेशसभामा रहेका सबै दलले यसलाई साझा रूपमा प्रस्ताव गरेका थिए। बारा र पर्साबाट प्रतिनिधित्व गर्ने सांसदले भने जनकपुरको विपक्षमा मतदान गरेका थिए। उनीहरूले वीरगन्ज क्षेत्रलाई नै राजधानी बनाउनुपर्ने प्रस्ताव गरेका थिए। यस्तै, प्रदेशको नाम मधेस हुनुपर्ने प्रस्ताव पनि दुईतिहाइभन्दा बढी मतले पारित भएको हो। मतदानमा सहभागी ९९ सांसदमध्ये ८० जनाले यो प्रस्तावको पक्षमा मत दिएका थिए। जनता समाजवादी पार्टी, लोकतान्त्रिक समाजवादी पार्टी र माओवादी केन्द्रले यसलाई साझा प्रस्तावका रूपमा दर्ता गरेका थिए। जसलाई एमाले र नेकपा (एस)का सांसदले समर्थन गरेका थिए। कांग्रेसका १९ सांसदले पार्टी निर्णयअनुसार विपक्षमा मतदान गरेका थिए। कांग्रेसले मिथिलाभोजपुरा नाम राख्नुपर्ने प्रस्ताव दर्ता गरेको थियो। बारा र पर्साका केही सांसदले भने मध्य मधेस भनेर छुट्टै प्रस्ताव गरेका थिए। राजधानी र नामसम्बन्धी पहिलो प्रस्तावमै दुईतिहाइभन्दा बढी मत जुटेपछि अन्य प्रस्ताव स्वतः खारेज भएको सभामुख यादवले बताए। संविधानको धारा २९५ (२) मा प्रदेशको नामकरण सम्बन्धित प्रदेशसभाको सम्पूर्ण सदस्य संख्याको दुईतिहाइ बहुमतबाट हुने उल्लेख छ। प्रदेशसभाको सोमबार बसेको बैठकले प्रदेश २ को नाम मधेस र राजधानी जनकपुर तोकेपछि जनकपुरधाममा साँझ खुसियालीमा दीप प्रज्वलन गर्दै युवा। तस्बिर : मनिका झा यो समग्र प्रदेशवासीका लागि खुसियालीको अवसर हो, सभामुख यादवले अन्नपूर्ण पोस्ट्सित भने, मेरो लागि थप खुसीको विषय हो। किनकि, मेरो अध्यक्षतामा बसेको प्रदेशसभाको बैठकबाट नाम र राजधानीको टुंगो लगाई घोषणा गर्न सकेको छु। नाम र राजधानी तय भएको खुसियालीमा मधेस प्रदेश सरकारले मंगलबार सार्वजनिक बिदा दिएको छ। प्रदेशभरि उत्सव मनाउन बिदा दिने घोषणा गरिएको सरकारका प्रवक्तासमेत रहेका अर्थमन्त्री शैलेन्द्रप्रसाद साहले बताए। मधेस प्रदेशको म्यान्डेट बोकेर मधेसवादी दललाई जनताले प्रदेशको सदनमा पठाएको लोकतान्त्रिक समाजवादी पार्टीको संसदीय दलका नेता जितेन्द्र सोनलले बताए। त्यसकारण यस नामाकरणले न्याय भएको नेता सोनलको भनाइ छ। प्रदेशको राजधानी जनकपुर नै हुनुपर्ने हाम्रो पहिलादेखिकै मान्यता थियो, सोनलले भने, ऐतिहासिक, धार्मिक, सांस्कृतिक रूपमा आफ्नो पहिचान बनाएको जनकपुर सबैलाई पायक पर्ने थलो रहेको हुँदा मधेस प्रदेश नाम र राजधानी जनकपुर उत्तम छनोट छ। जनता समाजवादी पार्टीका सांसद रामअशिष यादवले मधेस आन्दोलनको सम्मान स्वरूप अन्ततः मधेस प्रदेशको स्थापना भएको बताए। यो सम्पूर्ण मधेसी जनताको जित हो, सांसद यादवले भने, राजधानी जनकपुर होस् भन्ने धारणा सबै दलको थियो। तर, मधेस प्रदेश कायम गराउनकै लागि केही अड्चनहरू आएको हो। तर, अन्तमा हामी सफल भएका छौं। प्रदेशसभामा करिब डेढ वर्षअघि पनि नाम र राजधानी तय गर्न मतदान भएको थियो। त्यस बेला दुईतिहाइ बहुमत नजुट्दा प्रस्तावहरू अस्वीकृत भएका थिए। नाम मधेस, जानकी र मिथिलाभोजपुरा तथा राजधानी जनकपुर वा वीरगन्ज भन्ने प्रस्ताव थियो। प्रदेशसभाको पहिलो बैठकले नाम र राजधानीको टुंगो लगाउने निर्णय गरेको थियो। मधेसको पक्षमा सहमति जुट्न नसक्दा चार वर्षसम्म विवाद थियो। २०७६ चैत ३ गते प्रदेशसभामा निर्वाचन भएको थियो। तर, दुईतिहाइ मत नपुगेपछि असफल भयो। नामकरणका लागि ४ र राजधानीका लागि ३ प्रस्ताव गरिएको थियो। तर, कुनैमा पनि दुईतिहाइ मत आएको थिए। राजधानी जनकपुरधामका लागि विशेष अध्ययन समितिमा सर्वसम्मति जुटेको थियो। तर, मतदानमा अस्वीकृत भएको थियो। तत्कालीन सत्तापक्ष मधेसकेन्द्रित दलहरूबाट मधेस प्रदेश नाम प्रस्तावित गरिएको थियो। कांग्रेस र सत्तारुढ दलका केही सांसदले मध्य मधेस, कांग्रेसको मिथिला भोजपुरा र नेकपाको जानकी बहुमतले अस्वीकृत भएको थियो। सत्तारुढ दल र प्रतिपक्षबीच राजधानी जनकपुरधाम राख्ने सहमति भए पनि सत्तारुढले नाम मधेस प्रदेशमा अडान राखेपछि बहुमत पुगेको थिएन। दुईतिहाइका लागि ७२ मत आउनुपथ्र्यो। नाम र राजधानीको विषय टुंगो लगाउन प्रदेश २ सरकारले सुरुवातमा डा हरिवंश झाको संयोजकत्वमा ३ सदस्यीय संवाद तथा सुझाव आयोग गठन गरेको थियो। आयोगले प्रदेशका आठवटै जिल्लामा जनस्तरबाट सुझाव संकलन गरी २०७३ वैशाख १९ गते प्रतिवेदन सरकारलाई बुझाएको थियो। जनकपुर बन्यो प्रदेश २ को स्थायी राजधानी प्रदेश २ को नाम मधेस, राजधानी जनकपुर"
जाडोमा स्वास्थ्य सावधानी,"मधुमेह र मुटुका बिरामीहरूले जाडोयाममा आफ्नो विशेष ख्याल गर्नुपर्छ। कोरोनाको समयमा आम मानिस पनि आफ्नो स्वास्थ्यप्रति सचेत भइसकेका छन् तर कोरोनाको खतरा कम हुनेबित्तिकै हाम्रो लापरबाहीले स्वास्थ्यमा धेरै खतरा निम्त्याउन सक्छ। जाडो याममा ब्रेन स्ट्रोक र हृदयाघातको जोखिमबाट बच्न वयस्कहरूले पनि आफ्नो जीवनशैलीमा केही अत्यावश्यक कुरामा ध्यान दिनुपर्ने हुन्छ। सामान्यतया हामी जाडोको दिनमा जे खान्छौं, पिउँछौं, सबै पच्छ भन्ने विश्वास गर्छौं र यही विश्वासका कारण हामीहरूको खानपान अनियमित वा असन्तुलित हुन्छ। यो निश्चितताको कारण, धेरै पटक हामी सानातिना स्वास्थ्य समस्याहरूलाई बेवास्ता गर्छौं। जुन कहिलेकाहीँ गम्भीर अवस्थाको संकेत पनि हुन सक्छ। जाडो याममा हामी कम पानी पिउने गर्छौं, शरीरमा वाष्पीकरणको प्रक्रिया जारी रहन्छ, त्यसैले पानी र गर्मी नियन्त्रण गर्ने कार्यले गर्दा रगत केही बाक्लो हुन्छ, जसका कारण रक्तचाप बढ्ने सम्भावना रहन्छ। साथै, स्वास्थ्य बढाउनको लागि धेरै बोसो र क्यालोरीयुक्त खाना उपभोग गर्दा कोलेस्ट्रोल धेरै छिटो बढ्न सक्छ। जसले रक्तको प्रवाहलाई अवरुद्ध उत्पन्न गर्न सक्छ। त्यस्तो अवस्थामा यदि तपाईंलाई अचानक शरीरको कुनै भाग केही बेरको लागि सुन्न वा कमजोर भएको महसुस भयो भने चक्कर लाग्ने वा टाउको दुख्ने, आँखा अगाडि अँध्यारो हुन्, वा बोल्दा आवाज लर्बराउनु वा अनुहारको कुनै भाग बांगो भयो। यी सबै वा यीमध्ये कुनै पनि लक्षण एक या दुई मिनेटको लागि देखिन्छ। त्यसपछि फेरि सबै सामान्य देखिन्छ भने, तिनीहरूलाई बेवास्ता गर्नु हुँदैन। किनकि यो मस्तिष्कको कुनै पनि भागमा भएको हलचलको संकेत हुन सक्छ,। यस्तो स्थितिमा तुरुन्तै चिकित्सकको सल्लाह लिनुपर्छ। हाम्रो मस्तिष्कको कुनै पनि रक्तनलीमा क्लट (रगत जम्नु) भएमा वा त्यो भागमा रगतको सञ्चार कम भएमा त्यस भागसँग जोडिएको शरीरको अंगको काम पनि प्रभावित हुन जान्छ। मेडिकल भाषामा यसलाई ब्रेनस्ट्रोक भनिन्छ, यसबाट गर्मीमा भन्दा जाडोयाममा धेरै मानिस प्रभावित हुन्छन्। ब्रेन स्ट्रोक अर्थात् मस्तिष्कमा प्रहार मस्तिष्कभित्र रक्तनलीमा आएको परिवर्तनको प्रभाव हो न कि बाहिरी कुनै चोट वा दुर्घटना, त्यसैले प्रायःजसो जानकारीको अभावमा यसका संकेतहरूलाई अक्सर बेवास्ता गरिन्छ। व्यक्तिको शरीरको कुनै एक भागमा (लकवा) पक्षघात जस्तो अवस्था हुन सक्छ, ब्रेन स्ट्रोक भएपछि बिरामी अशक्त (विकलांग) हुन सक्छ वा देख्ने वा सुन्न सक्ने क्षमता गुमाउन सक्छन्। मधुमेह र मुटुका बिरामीहरूले जाडोयाममा आफ्नो विशेष ख्याल गर्नुपर्छ। रक्तनलीको भित्री पर्खालमा अत्यधिक बोसो जम्मा भएर त्यहाँ रगत प्रवाहमा अवरोध उत्पन्न भएमा हुने, इस्केमिक वा रक्तचाप बढेपछि ब्रेनभित्रको नलीहरू लिकेज हुनाले ब्रेन हेमरेज हुन सक्छ। यी दुवै अवस्थामा व्यक्तिलाई एक घण्टाभित्र अस्पताल लैजानु आवश्यक छ र बिरामीको सीटी स्क्यान परीक्षण आवश्यक हुन्छ ताकि उसलाई थप क्षतिबाट प्रभावकारी रूपमा सुरक्षित गर्न सकिन्छ। त्यस्ता बिरामीहरूका लागि २ देखि ३ दिनसम्म सम्बन्धित चिकित्सकको निगरानीमा नियमित चिकित्सा निकै महत्वपूर्ण हुन्छ। जानकारीको अभावमा मानिसले यसलाई हृदयाघात जत्तिकै गम्भीर रूपमा लिँदैनन्, जबकि यो त्योभन्दा गम्भीर समस्या हो। एक अध्ययनले पत्ता लगाएको छ कि प्रत्येक छैटौं सेकेन्डमा एक व्यक्तिको (मस्तिष्कघात) ब्रेनस्ट्रोकबाट मृत्यु हुन्छ। छिमेकी मुलुक भारतमा हरेक वर्ष करिब १६ लाख मानिस यस रोगको सिकार हुन्छन्। के के सावधानी अपनाउने ? उच्च रक्तचाप, मधुमेह, उच्च कोलेस्ट्रोलका बिरामीहरूले नियमितरूपले औषधिहरूको सेवन गर्नपर्छ। समय समयमा चेकअप गराउनुपर्छ। साथै तनावमुक्त रहनुपर्छ। सही एवं सन्तुलित आहार लिनुपर्छ। नियमित व्यायाम गर्नुका साथै शारीरिक गतिविधिमा जोड दिनुपर्छ। चुरोटसूर्ति, रक्सी वा अन्य नशालु पदार्थको बानीबाट टाढा रहनुपर्छ। खानामा तारेको, भुटेको वा स्याचुरेटेड फ्याटजस्तै वनस्पति घिउ आदि खानामा प्रयोग गर्नु हुँदैन। पर्याप्त पानी, कमसेकम १२ गिलास पानी पिउनु पर्छ। जाडोमा मनतातो पानी पनि पिउन सकिन्छ। अत्यधिक चिसो वा बिहानबिहान सबेरै हिँड्ने नगर्नुहोस्। घाम लागेमा बाहिर निस्कनुहोस्। कान छोप्नुहोस्। किनकि नाक र कानबाट चिसोको प्रभाव प्रत्यक्ष हुन्छ। नुहाउँदा मनतातो पानी मात्र प्रयोग गर्नुहोस्। धेरै चिसो वा तातो दुवै पानीले नुहाउँदा शरीरको तापक्रम नियन्त्रण गर्न केही समय लाग्छ। नुहाउँदा पहिले खुट्टामा, त्यसपछि शरीरको माथिल्लो भागमा र अन्त्यमा टाउकोमा क्रमशः पानी हालेर नुहाउनुहोस्। त्यसैगरी, बिहान ओछ्यानबाट तुरुन्तै नउठ्नुहोस्। केही बेर बस्नुहोस्। हातखुट्टा माडेर अनुहारमा हात राख्नुहोस् र केही समयपछि मात्र ओछ्यानबाट बाहिर निस्कनुहोस्।"
मित्रता टिकाउने आत्मीयता,"भेटघाट र कुराकानीको बीचको खालिठाउँ भित्र दूषित वायु पस्न दिनु हुँदैन। यदि पसेको अनुभूति भए तुरुन्तै भेटघाट तथा कुराकानीबाट हटाउन सकिन्छ। मित्रता र सम्बन्धको सुरुआत कुराबाटै हुन्छ र त्यसको अन्त्य कुराबाटै हुन्छ। बस फरक त्यसको प्रस्तुति, लय, ग्रहण र बुझाइमै हुन्छ। जबसम्म हामी कसैसँग दोहोरो कुरा गर्दैनौं वा भेटघाट गर्दैनौं त्यहाँ मित्रता र सम्बन्ध स्थापित हुनै सक्दैन यदि अरूले स्थापित गराइदिन्छ भने पनि त्यो सम्बन्ध टिक्दैन। बिग्रिएका सम्बन्ध बनाउने एकसाथ बसेर गर्ने भेटघाट वा कुरा नै हुन् र बनेका सम्बन्ध बिगार्ने पनि अरू कसैसँग गर्ने भेटघाट वा कुरा नै हुन्। जब हामी समयसमयमा खाना खाँदैनौं पेटमा दूषित ग्यास भरिन्छ र त्यो ग्यास सहज होइन असहज रूपमा बाहिर निस्किएर वातावरण नै दूषित बनाउन सक्छ । यदि पेटबाट निस्कन पाएन भने आफूलाई नै असहज भई लामो समय बिरामी बनाउन सक्छ। भेटघाट र कुराहरू पनि त्यस्तै हुन्छन्। सम्बन्धभित्र समयसमयमा भेटघाट वा कुराहरू भएन भने मनभित्रै कुरा खेलेर चिन्ताले ग्रस्त बनाएर दुःखी बनाउन सक्छ, बिरामी बनाउन सक्छ । ती भेटघाटको अभावमा कुरा बाहिर निस्किए भने असहज रूपमा निस्किन पनि सक्छन् जसले वातावरण नै दूषित बनाउन सक्छ। मित्रतामा पनि जब हामी निरन्तर भेटघाट हुन्छौं वा फोनमै कुराकानी गर्छौं । आत्मीयता बढेको महसुस गर्छौं । चाहे धेरै लामो समयको अन्तराल किन होस् संवादबाटै ती पुराना यादहरू स्नेहहरू फर्केर आउने गर्छन् र उसप्रति सकारात्मक सोचको झन् बढेर गइरहेको अनुभूति हुन्छ । तर, हामीमा निरन्तर संवाद भेटघाट हुँदैन उसप्रति ध्यान जाँदैन र कहीँ कतै उसका नकारात्मक कुराहरू सुन्दा पनि विश्वास लाग्न सक्छ । हामीभित्र त्यो विश्वास र अविश्वासको ग्याप बसिसकेको हुन्छ। त्यसैले त्यो भेटघाट र कुराकानीको बीचको ग्यापभित्र दूषित बायु पस्न दिनु हुँदैन यदि दूषित बायु पसेको अनुभूति भए तुरुन्तै भेटघाट तथा कुराकानीबाट हटाउन सकिन्छ। चाहे घर परिवार होस् या आपसी सम्बन्धहरू या मित्रता नै किन नहोस् परिप्रेक्ष्य रूपमा एकआपसमा गरिएका कुराकानी तथा भेटघाटका क्रममा व्यक्त गरिएका एउटै शब्द तथा भावको पनि त्यसको लय, स्वर, कुरा गर्दाको बखत गरिने आई कन्ट्याक्ट, बडिल्याङ्ग्वेज आदिले महत्वपूर्ण भूमिका खेल्न सक्छन्। ती कुराहरूले थप घनिष्टता आत्मीयता ल्याउन सक्छ कहिलेकाहीँ नकारात्मकतर्फ मोडिन पनि सक्छन्। तथापि ग्याप भएर दूषित वायु पेटमा मडारिनुभन्दा भेटघाट कुराकानीले क्षणिक असहज भए पनि भरिएको ग्यास निकालेर असहजताबीच सहजताको विकास बढ्न सक्छ ती ग्यापहरू भरिन सक्छन्। कुराकानीको क्रममा केही उदारता भने हुनै पर्छ हरेक भावको अर्थ नकारात्मक होइन सकारात्मक रूपमा विश्लेषण गरिनु पर्छ। एकआपसका कुराहरूप्रति रिस, आवेग र अहँकार होइन प्रेमपूर्वक, धैर्य र सहनशील भएर सुन्नु पर्छ। देखिएका असमझदारीहरूलाई सहजरूपमा ग्रहण गरेर भ्रम र यथार्थलाई चिर्न सक्नु पर्छ। अनौपचारिक रूपमा गरिने हरेक कुराकानी तथा गफगाफहरू परिस्थितिजन्य उपज हुन्छन् जुन प्रसंग र सन्दर्भका साथ जोडिएका हुन्छन्। यस्ता कुराकानी आलोचना र प्रशंसाका साथ आत्मीयतासँग जोडिएका पनि हुन्छन्। त्यसैगरी निहित स्वार्थ तथा चालबाट गरिने कुराकानी र गफगाफ नियोजित हुन्छन् रिस, राग र द्वेषले भरिएका हुन्छन्। क्षणिक उत्तेजना र नकारात्मक भावले आत्मीयता र मित्रतामा गहिरो प्रभाव पार्न सक्छन्। यथार्थभन्दा आशंका यसको प्रमुख स्रोत हुन्छ। समाजमा मान्छेका धेरै चरित्रहरू हुन्छन्। धेरै विषयमा भेटघाट कुराकानीहरू भइरहेका हुन्छन् तर त्यसलाई कसरी ग्रहण गर्ने भन्ने मान्छेको स्वभाव र चरित्रमै भर पर्ने गर्छ। कहिलेकाहीँ सानो कुराले पनि विशाल रूप लिन सक्छ भने गम्भीर कुराहरू पनि स्वाभाविक रूपमा स्वीकार गरिएको हुन्छ। यसमा मान्छेको इगो र चरित्रले महत्वपूर्ण भूमिका खेलिरहेको हुन्छ। यथार्थमा मित्रता र आत्मीयताको निरन्तरता भावनात्मक भेटघाट र कुराकानी नै हो भने यथार्थता र स्विकार्यता त्यसको प्राण हो। जबसम्म यथार्थतालाई स्वीकार गरिँदैन आत्मीयता प्राणबिना छटपटीमै रहन्छ। भावनाले मात्र आत्मीयताको प्राण भर्न सकिँदैन। व्यवहार र परिस्थितिको विश्लेषणबाटै यथार्थताको पुष्टि गर्न सकिन्छ भने सकारात्मक सोच, चेत र चाहनाले व्यवहारलाई आत्मीय बनाउन सक्छ। त्यस्तै उमेर, समय र अनुभवले मान्छेको स्वभाव परिवर्तन हुँदै जान्छ, असीमित आवश्यकता र चाहना घट्दै जान्छन्। द्वेष, रिस, राग पनि कम हुँदै जान्छ र पारिवारिक तथा समाजप्रतिको जिम्मेवारी बढदै जान्छ। जसले गर्दा मनमस्तिष्कमा रहेको धेरै कटुतालाई आत्मीयतातर्फ बढाउँदै लैजान्छ तर यसको जड तत्व भनेको भेटघाट, कुराकानी, यथार्थता स्वीकार्यता नै हुन्।"
के विश्वविद्यालयहरुको विकल्प चिकित्सा शिक्षा आयोग हो ?,"विश्वविद्यालयहरूले शिक्षाको जिम्मेवारी उठाउन सक्छन्। तर, यो अवस्थामा होइन। मेडिकल शिक्षा नेपालको उत्कृष्ट शिक्षा हो। यस देशमा जन्मिएका प्रायः बालबालिकाहरू डाक्टर बन्ने सपना लिएर बाँचेका हुन्छन्। बाबाआमा आफ्ना कलिला सन्तानका निधारमा डाक्टर बनेर सेतो कोट लगाएको सपना देख्छन्। कोही बिरामी बनोस् मेरो छोरो औषधि लिएर जीवन दिन पुगोस्। कसैलाई चोट पटक लागोस् मेरी छोरीको उपचार उसको मलम बनोस्। कसका बगैंचामा फुल्दैछन् त यी बाबाआमाका सपनाहरू ? कसको बगैंंचामा मलिलो माटो छ र फूल फुल्दैछ। कुनै दिन फल बन्ने आशामा। कहाँ छ त्यो सपना ? कहाँ छ भविष्यको आँगन ? कुनै समय त्यो मलिलो माटो विश्वविद्यालयहरूको आँगनमा थियो। त्यहाँ सिर्जनाहरू फुल्थे फल्थे। त्यहाँ सपनाहरू अंकुरण हुन्थे, कामनाहरू पलुवा बन्थे। त्यहाँ वृक्ष उम्रन्थ्यो र पूर्ण जवान बन्थ्यो। तर आज लाग्छ ती सपनाहरू निमोठिन लागेको छ। लाग्छ आजका सपनाहरू नाबालकमै वयस्कको जिम्मेवारी लिएर परदेशको आँगन टेक्दैछन्। कहाँ छ मेरो शिक्षा जो मेरो देशले मलाई दिन सकेन ? को हुँ म ? के नेपालीको छोरो भएर मैले मेरो मन परेको शिक्षा मेरो देशको आँगनमा पाउन सक्दिनँ ? के नेपालीको छोरी भएर म बिरानो देशमा मेरो भविष्य खोज्दै भौंतारिन पर्ने हो ? डागोविन्द केसी तपार्इंं धेरै कुरामा सही हुनुहुन्छ। म तपाईंको समर्थक पनि हो। तर के साँच्चै यो कुरा तपाईंले ठिक गर्नुभयो त ? के ती चिकित्सा शिक्षा आयोगमा अनुत्तीर्ण भएका करिब ५० प्रतिशत विद्यार्थीले राम्रो शिक्षा आफ्नो देशमा नपाउने नै हो ? के उनीहरूको नेपालमा पढ्ने अधिकार छैन। उनीहरू कता जाने ? कताको बाटो देखाउँदै हुनुहुन्छ तपाईं ? के तपाईंले ती आमाको खुट्टामा उभिएर हेर्नु भएको छ जो बसपार्कको छेउमा उभिएर छोरीलाई रात्रिबसमा देश बाहिर पढ्न जान बिदाइ गर्दै छिन्। के तपाईं त्यो छोराको मालामा उनिएर हवाईजहाज चढ्नु भएको छ। जो बिरानो देशमा आफंैं बिरानो हुन उड्दै छ। त्यो छोरोलाई आफ्नो विडम्बना थाहा छैन। ऊ आफ्नै माटोमा आमाको काखमा आमालाई घुर्काउँदै कलेज जान पाउथ्यो। त्यो एयरपोर्टको छिडीमा थुप्रै आँसुहरू खाडीतिर जाँदै छन्। कमसेकम शिक्षाका लागि त एयरपोर्टमा आँसु बगाउन नपरोस्। हो बनाउन सक्छ यहाँका विश्वविद्यालयहरूले विदेशको कल्पले नदेखेको वृक्ष। यहाँ उत्कृष्ट विद्यार्थीहरू उत्कृष्ट चिकित्सक बन्न सक्छन्। यहाँका विश्वविद्यालयहरूमा मेरी छोरी उत्कृष्ट नर्स बन्न सक्छे। मेरो टिचिङ अस्पताल विदेशको अक्सफोर्ड र क्याम्ब्रिज बन्न सक्छ। बनेको पनि छ। यहाँ उत्पादित विद्यार्थी ती विदेशका नमुना विद्यालयहरूमा उत्कृष्ट बनेका छन्। उता क्याम्ब्रिज हल्लाउन सक्ने विद्यार्थी उत्पादन गर्न सक्ने संंस्थाले के आफैं उनीहरू सरह बन्न नसक्ला ? के तपाईं हाम्रो क्षमतामा प्रश्न गर्दै हुनुहुन्छ ? के तपाईं आफ्नै क्षमतामा प्रश्न गर्दै हुनुहुन्छ ? के तपाईं बनाउन सक्नु हुन्न तपाईंको टिचिङ अस्पताल एक नमुना अक्सफोर्ड युनिभर्सिटी ? म सक्छु। म बनाउँदै छु। म उठ्दैछु भुइँचालोले जर्जर पारेपछिको सहर जस्तै। कोरोनाले आक्रान्त पारेको संसार जस्तै। मेरो गल्ती औंल्याइदिनुस््। म अझ सुधार गर्छु। म उकालो चढ्दै छु शिखरको बाटो। मेरो भरोसालाई तुहाउन नखोज्नु। मसँग मेरो नाउँमा हजारौं विद्यार्थीको जीवन गासिएको छ। म उनीहरूलाई खोला पार गराउन चाहन्छु। महँगो शिक्षा भयो। हो सस्तो गर्नुपर्छ। मैले क्षमताले भ्याएको सस्तो बनाएको छु। अझ सस्तो बनाउँदै छु। हो बेथिति छ। बेथितिहरू हटाउनुपर्छ। म हटाउँदै छु। मैले हजारौं विद्यार्थीको सपना फुलाएको छु। मलाई सहयोग गर्नुस्। मलाई लाग्छ शिक्षामा विश्वविद्यालयहरूको अर्को विकल्प छैन। अरू देशहरूको जस्तै नेपालमा पनि विश्वविद्यालयहरूले मात्र शिक्षाको जिम्मेवारी उठाउन सक्छन्। विश्वविद्यालयहरूमा युवाहरू परिपक्व भएर जवान बन्छन्। विश्वविद्यालयहरूले विद्यार्थीलाई स्वतन्त्रताको अनुभूति दिन्छन्, विद्यार्थी र शिक्षकहरूको क्षमताको अभिवृद्धि गराउँछन्। समग्रमा विश्वविद्यालयहरूले असल नागरिक बनाउन सिकाएका हुन्छन्। तर यस्तो लाग्छ यी त विस्तार कुरामा मात्र सीमित भइरहेको छ। देशको राजनीति जस्तै। हरेक क्षेत्रलाई छोएको छ। ढिलो चाँडो छुुन्छ। आयोगलाई जस्तै। यस्तो लाग्छ नयाँ खेलौना पाएर पुरानो खेलौना अन्योलमा छ। आयोग सायद अन्योलमा छ। सायद सरकार अन्योलमा छ। या सायद म अन्योलमा छु। अन्योल नै सही म ती विद्यार्थीको तर्फबाट बोलिरहेको छु जो पढ्न चाहन्छ। जो तीन, चार घण्टाको परीक्षामा आफूलाई अभिव्यक्त गर्न नसकेर विवश छन्। के उनीहरूको मेहनत ती नर्भस क्षणहरूले निक्र्याेल गर्ने हो ? तपाईंले गुणस्तरमा नियन्त्रण र अनुगमन गर्ने हो। शिक्षाको विस्तारमा लगाम लाउन तपाईंलाई कुनै अधिकार छैन। धन्य तपाईं ती अभिभावकहरूमा पर्नु भएन जो आफ्नो छोराछोरीका लागि कन्सलटेन्सीहरू धाइरहेका छन्। अभिभावक हुनुको पीडा पनि अनेकन हुन्छन् हजुर। म आज मेरा छोराछोरीहरूको अनुहार नियालेर दुःखी छु। आफैंलाई प्रश्न गर्छु। के सिर्जनाहरू फुल्न अधिकार छैन ? सिर्जनाहरूको फल्ने अधिकार छैन ? अरूको सिर्जनाहरू तुहाएर हावामा महल बनाउने कि सिर्जनाहरूको व्यवस्थापन गरेर नायक बन्ने हो ? तपाईंले सोचेको औचित्य के हो ? चिकित्सा शिक्षा आयोगले के गर्ने क्षमताको आशा गर्नु भएको छ जो यी भएका विश्वविद्यालयहरूले गर्न सक्दैनन्। जो नेपाल मेडिकल काउन्सिलले गर्न सक्दैन। नेपाली चिकित्सा शिक्षा उत्कृष्टमा पर्छ। तपाईंलाई पनि थाहा छ। थाहा नभएको भए काउन्सिलमा जाँच दिन आएका विद्यार्थीलाइै सोध्नुस् जो नेपालमा पढेका छन् र जो नेपाल बाहिर पढेर आएका छन्। के यी भइआएका संंस्थाहरूले गर्न सकेनन् र एक लहडको भरमा नयाँ संंस्था बन्दै छ। के यहाँ विद्यालयहरूले बनाउन सकेका थिएनन्। उत्कृष्ट नर्सहरू जो तपाईं आयोगले उत्कृष्ट बनाउँछु भनेर लहडमा लाग्नु भएको छ। के मन्त्री, प्रधानमन्त्रीहरूबाट स्वतः नियुक्ति पाएकाहरू सक्षम हुन्छन् कमसेकम तिनीहरूभन्दा जो आफ्नै बलमा आफ्नो विद्यालय बनाएका हुन्। जसले आफ्नो धरातल आफैं सिर्जना गरेका छन्। राजनीतिक भागबन्डामा चिकित्सा शिक्षालाई मुछिन हुँदैन। कि राजनीतिक भागबन्डा नै उच्चतम प्रजातान्त्रिक अभ्यास हो भन्नुपर्छ। के तपाईंहरू तिनीहरू पढाउन चाहनुहुन्न जो पढ्न चाहन्छन् र पढ्न सक्छन् ? के तपाई आजसम्म कयौंको रगत पसिना बगेर बनेको शिक्षामा विश्वास गर्नुहुन्न ? किन विस्तारामा लगाम लगाउन चाहनु भएको छ ? के साँच्चै हामीले बनाएका विश्वविद्यालयहरू सक्षम छैनन् त ? के अनुभवले खारिएका विश्वविद्यालयहरू भन्दा एक लहडले बनेको संंस्थाको गुणात्मक उच्चता हुन्छ ? साँच्चै हुन्छ भने उत्तर दिनुस् ती अभिभावकहरूलाई जसका छोराछोरी विदेश जानलाई कन्सल्ट्यान्सीहरू धाइरहेका छन्। जो एयरपोर्टको कोरिडोरमा लामबद्ध छन्। भन्नुस् ती विश्वविद्यालयहरूलाई तिमी असक्षम छौ। भन्नु ती मेडिकल काउन्सिलमा पास गर्ने डाक्टरहरूलाई तिमीहरूले झेला गरेर, चोरेर पास गरेका हौ। के नेपालका डाक्टर, नर्स कमसल छन् तपाईंले जानी नजानी परदेश पठाएर पर्केकाहरू भन्दा ? कि आयोगले देशको राजनीति जस्तै बन्द हडताल सुन्न चाहेको हो ? के सरकार भोट मागेर नेतृत्वमा आउने प्रवृत्तिको प्रोत्साहन गर्दै छ ? अरूले दिएको अधिकार दुरुपयोग हुन सक्छ। राजनीतिक भागबन्डामा चिकित्सा शिक्षालाई मुछिन हँुदैन। कि राजनीतिक भागबन्डा नै उच्चतम प्रजातान्त्रिक अभ्यास हो ? समस्या के हो ? आफैंंलाई मेडिकल शिक्षाको अग्रणी भन्न रुचाउने अनि अरू अस्पताल, मेडिकल कलेजको अभिभावक भनेर चिनिएका विश्वविद्यालयहरू आफैं महामारीको मारमा परिरहेका छन्। यस्तो समयमा अरू कलेजहरूको अभिभावकत्व ग्रहण गर्न गाह्रो हुनु स्वाभाविक नै भयो। मेडिकल कलेजहरूको लगानी, क्षमता र अन्य विकृतिहरू समयसमयमा बाहिर नआउने होइनन्। कति कलेजहरूले बिरामी र विद्यार्थीबाट लिने अनावश्यक शुल्कहरू प्रश्नका दायरामा छन् तर हरेकलाई एकै डालोमा राख्न जायज पक्कै हुँदैन। कति कलेजहरू आजकोे परिस्थितिमा ठूलो समस्याबाट गुज्रिरहेका छन्। विद्यार्थी पढाउन नपाउनु नै कलेजको मुख्य समस्या हो। ढिलै सही चिकित्सा शिक्षा आयोगले मेडिकल कलेजहरूमा विद्यार्थी पठाउन थालेको छ। तर यसमा पनि केही समस्या देखिएको छ। काठमाडौं विश्वविद्यालयमा मात्र डाक्टरी विषयबाहेक डेन्टल, फिजियोथेरापी, बीएससी, बीएन, ल्याबोरेटरी मेडिसिनलगायतका विषयहरू पढाइने गरिन्छ। एमबीबीएस र केही हदमा बीडीएस र बीएनएस नर्सिङ बाहेकका प्रायः विषयहरूमा विद्यार्थी यथेष्ट मात्रामा भर्ना भइरहेका छैनन्। धेरै सिटहरू खाली गइरहेका छन्। उता सरकारले छात्रवृत्तिका विद्यार्थी पठाइसकेको छ। ४० जना फिजियोथेरापीका विद्यार्थीलाई पढाउन जिम्मेवारी पाएको धुलिखेल अस्पतालमा पहिलो चरणमा जम्मा आठ जना विद्यार्थीहरू भर्ना भएका छन्। त्यस्तै अवस्था बीएस्सी नर्सिङको पनि छ। ३० जना विद्यार्थी पढाउने जिम्मेवारी पाएको काठमाडौं विश्वविद्यालयमा यो लेख लेख्दासम्म आठ जना विद्यार्थीमात्र पढ्न आएका छन्। थप विद्यार्थी आउने सम्भावना कम छ। उता सरकारले छात्रवृत्तिका विद्यार्थी पठाइसकेको छ। काठमाडौं विश्वविद्यालयको आफ्नै अस्पतालको यस्तो हालत भएको छ। विश्वविद्यालयसँग आबद्ध अरू कलेजहरूको योभन्दा नराम्रो स्थिति छ। अरू विषयहरूमा मात्र नभएर नेपालका विद्यार्थीमाझ बढी रुचि भएको एमबीबीएस र एमडी विषयमा पनि समस्या देखिएको छ। मेडिकल कलेजहरूलाई ३५ प्रतिशतसम्म विदेशी विद्यार्थी पढाउने जिम्मेवारी दिइएको थियो। यो वर्ष १० प्रतिशतभन्दा कम विदेशी विद्यार्थी भर्ना भएको तथ्यांक छ। यसका लागि कोरोना र अन्य क्षमताको कमी कारण मान्न सकिन्छ तर यसको अर्को कारण एकेडेमिक क्यालेन्डर समयमा कार्यान्वयन नहुनु हो जुन पहिला विश्वविद्यालयहरूले जाँच लिँदा नियमित भइरहेको थियो। जाँच लिएको ६ महिनामा समेत नतिजा नआएकाले विद्यार्थी नेपालमा पढ्न नआएका हुन्। त्यसका साथसाथै विदेशी विद्यार्थीको हकमा एक चोटीमात्र चयन (म्याचिङ) को व्यवस्था थियो जबकि नेपाली विद्यार्थीको हकमा तीन, चार चोटीसमेत विद्यार्थीलाई भर्नाको लागि आह्वान गरिएको थियो। यसका कारणले नेपाली विद्यार्थीलाई थप अवसर त मिलेकै हो तर अन्तर्राष्ट्रिय बजारमा नेपाली मेडिकल शिक्षाको दृष्टिकोण कस्तो हुन्छ त ? यो कुरामा पनि विचार पुर्याउन आवश्यक छ। यो वर्ष ब्याचलर विषयहरूभन्दा पहिला मास्टर्सका विषयहरूमा जाँच लिइएको थियो। तर त्यस विषयमा पनि काठमाडौंं विश्वविद्यालयमा मात्र २० वटा सिट खाली गएको छ। त्रिविको पनि उस्तै अवस्था छ। आयोगले तीन चोटी भर्नाका लागि आह्वान गरेकै हो तर त्यसले पनि नपुगेको अवस्था छ। एकातर्फ एमडी पढ्न आतुर विद्यार्थीको संख्या कयौंं छ। पढ्न नपाएकाले धेरैमा निराशा छ अर्कोतर्फ सिट खाली जानु दुर्भाग्य हो। यस समस्याको सामाधानका लागि अन्य के उपाय लगाउनुपर्ने हो आयोगको यसमा ध्यान जानु जरुरी छ। संस्थाहरूको भविष्य गुणस्तरीय चिकित्सा शिक्षा, अभिभावकहरूको लगानी र अपेक्षा विद्यार्थीको समय र भविष्यको बारेमा चिकित्सा शिक्षा आयोगले कसरी मनन् गरेको छ त ? यो प्रश्नमा आयोग प्रस्ट हुनुपर्छ। अझ प्रस्ट सरकार हुनपर्छ। के विश्वविद्यालयहरूको विकल्प चिकित्सा शिक्षा आयोग हो ? कि यी दुई संस्था एकअर्काका पूरक भएर काम गर्न सक्छन् ? (ढकाल धुलिखेल अस्पताल, काठमाडौंं विश्वविद्यालय अस्पतालमा कार्यरत छन्।)"
मोलार प्रिग्नेन्सी : निको हुन्छ प्रजनन प्रिक्यान्सर,"मोलार प्रिग्नेन्सी भएका महिलालाई सन्तानका रहर हुन सक्छ । यस अवस्थामा पूर्ण उपचारपछि गर्भवती हुन सक्ने हुन्छन् । विराटनगरकी सविता केसीको विवाहको तीन वर्षपछि महिनावारी रोकियो। केसी दम्पतीले विवाहको लगत्तै सन्तानको चाहना नभएकाले परिवार नियोजनका प्राकृतिक उपाय र कहिलेकाहीँ अस्थायी साधन रोजेका थिए। तर करिब एक वर्षदेखि सन्तानका चाहना राखेका सविताको गर्भ रहिरहेको थिएन। परिवार नियोजनका साधनले असर पो गयो कि भन्ने चिन्तामा रहेको बेला महिनावारी रोकिँदा उनीहरू खुसी भए। पहिलो अनि लामो प्रतीक्षापछिको भएकाले गर्भ परीक्षणका लागि समयमा नै उनी अस्पताल पुगिन्। चिकित्सकले सुझाएका गर्भावस्थाका सम्पूर्ण परीक्षणहरू उनले गराइन्। तर उनको अल्ट्रासाउन्ड (भिडियो एक्सरे) गर्दा भ्रूण नदेखिएर मोलार प्रिग्नेन्सी देखियो। सुनसरीकी ३२ वर्षीया रञ्जना चौधरीको कथा पनि उस्तै छ। तीन सन्तानका आमा भइसकेकी चौधरीको नियमित रहेको महिनावारी रोकियो। महिनावारी रोकिएपछि पिसाब परीक्षण गराउँदा गर्भवती भएको थाहा भयो। सन्तानका रहर पुगिसकेका रञ्जनाले गर्भपतन गर्न बाध्य भइन्। उनले नेपाल सरकारले सूचीकृत गरेको स्वास्थ्य संंस्थामा गएर परामर्शसहित औषधिको प्रयोगले गर्भपतन रोजिन्। गर्भपतन पछि ढुक्क भएकी सरिताको एक महिना नबित्दै पुनः रक्तस्राव हुन थाल्यो। सुरुमा महिनावारी भएको होला जस्तो लागे पनि रक्तस्राव अत्यधिक हुने भएपछि पिसाब जाँच गरियो। जसमा पुनः गर्भ रहेको ठहर गरेपछि पुनः सोही संस्थामा निःशुल्क पाठेघर सफा (एमभीए) गराइन्। पाठेघर सफा गरे पनि उनको अलिअलि रक्तस्राव भईनै रह्यो। त्यसपछि उनी आत्तिन्। उनले अल्ट्रासाउन्ड गरेपछि मोलार प्रिग्नेन्सी (जेस्टेस्नल ट्रोफोब्लास्टिक डिजिज) भएको थाहा भयो। मोलार प्रिग्नेन्सी अर्थात् जेस्टेस्नल ट्रोफोब्लास्टिक डिजिज महिलाहरूमा हुने एक प्रकारको प्रजनन प्रिक्यान्सर हो। युरोपियन मुलुकहरूमा ०६ देखि ११ प्रतिहजार गर्भमा मोलार प्रिग्नेन्सी हुने गरेको पाइएको छ। यो समस्या एसियन मुलुकहरूमा अलिक बढी छ। गर्भको साल (प्लासेन्टा) बाट जन्म लिने यस क्यान्सरमा एक किसिमको कोष (ट्रोफोब्लास्ट) को अनियन्त्रित वृद्धि भएको हुन्छ। एक पटक जेस्टेस्नल ट्रोफोब्लास्टिक डिजिज भएका महिलामा यो दोहरिने सम्भावना बढिरहेको हुन्छ। जुनसुकै उमेरका महिलामा यो हुन सक्ने भए पनि कम उमेर (१५ वर्ष) वा बढी उमेर (३५ वर्ष) मा गर्भवती भएकाहरूमा जेस्टेस्नल ट्रोफोब्लास्टिक डिजिज हुने सम्भावना बढी रहन्छ। त्यस्तै धूमपान सेवन गर्ने, भिटामिन एको कमी भएका, महिनावारी अनियमित हुनेहरूमा तथा गर्भपतन भएका महिलामा यो देखिने सम्भावना बढी रहेको पाइन्छ। यसको उत्पत्ति नै ट्रोफोब्लास्ट अर्थात् निषेचन भएको जाइगोटबाट हुने भएकाले गर्भ नै नबसी मोलार हँुदैन। त्यसैले मोलारलाई मोलार प्रिग्नेन्सी भनिएको हो। जेस्टेस्नल ट्रोफोब्लास्टिक डिजिज भएका महिलामध्ये करिब ८४ प्रतिशत महिलामा अनियमित रक्तस्राव हुने गरेको पाइएको छ। उनीहरूमा अत्यधिक रक्तस्राव हुने हुन्छ। लामो समयसम्म महिनावारी (रक्तस्राव) भइरहने भएकाले कमजोर हुने, शरीर पहेंलो हुने, चक्कर लाग्नेजस्ता समस्याहरू आउन सक्छन्। यस अवस्थामा ह्युमान कोरियोनिक गोनाडोट्रोपिन (एचसीजी) हर्मोन बढी हुने हुन्छ। त्यसैले पिसाबमा गर्भ परीक्षण गर्दा पोजेटिभ देखिने हुन्छ। एकातिर रक्तस्राव हुने र अर्कातिर पिसाब परीक्षणमा गर्भ देखिनाले गर्भको बच्चा खेर गएको हुन सक्ने अनुमान अधिकांशले गर्ने गर्छन्। त्यसैले यस अवस्थामा कतैकतै पाठेघर सफा (क्युरेट, एमभीए) गरेर बिरामीलाई घर पठाउने गरिन्छ। तर रोग पहिचानका लागि परीक्षणहरू गरिँदैन। त्यसैले रोग पत्ता लगाउन ढिला हुने गरेको घटनाहरू पनि देखिन्छन्। जेस्टेस्नल ट्रोफोब्लास्टिक डिजिज भएका महिलाको पाठेघर ठूलो हुने, अत्यधिक वान्ता हुने गरेको पाइन्छ। यस अवस्थामा योनि मार्गबाट रक्तस्राव हँुदा रगतसँगै सेता सानासाना अंंगुरका दानाहरू जस्तै देखिने हुन सक्छ। यस अवस्थामा कसैकसैलाई उच्च रक्तचाप हुने, खुट्टा सुन्निनेजस्ता समस्या थपिन सक्छ। यो रोग फोक्सो, कलेजो, मस्तिष्क, पेटजस्ता अन्य अंगहरूमा फैलिन सक्ने सम्भावना रहन्छ। रोग फैलिसकेपछि अन्य जटिलताहरू देखिन सक्छ। रोगका लक्षणका आधारमा मात्र जेस्टेस्नल ट्रोफोब्लास्टिक डिजिज भएको ठोकुवा गर्न सकिँदैन। यसका लागि बिरामीलाई पूर्ण परीक्षण गर्नुका साथै रगतमा एचसीजीको मात्रा, रगतका अन्य परीक्षणहरू, छातीको एक्सरे, भिडियो एक्सरे, तथा पाठेघर सफा गर्दा निकालिएका कोषहरूको परीक्षण गर्नुपर्ने हुन सक्छ। क्यान्सर भन्नेबित्तिकै सबैलाई डर लाग्ने गर्छ। जेस्टेस्नल ट्रोफोब्लास्टिक डिजिज एक किसिमको क्यान्सर हो भन्नेबित्तिकै निको त हुन्छ नि ? भन्ने प्रश्न धेरैको रहन्छ। यस किसिमका बिरामी र बिरामीका आफन्तहरू निकै आत्तिने गर्छन्। तर समयमा नै रोगको निदान गर्न सकिए यो अन्य क्यान्सरहरू जस्तो चाँडै फैलिने र धेरै जटिलताहरू यसबाट हुँदैनन् भन्दा फरक नपर्ला। त्यसैले धेरै आत्तिनु वा डराउनु पर्दैन। तर पूर्ण उपचारका लागि नियमित परीक्षण र उपचारमा समय खर्चिनुपर्छ। प्रारम्भिक अवस्थामा मोलार प्रिग्नेन्सीका बिरामीलाई लठ्याएर पाठेघर सफा गर्ने (सक्सन एन्ड इभ्याकुएसन्) गर्नु पर्छ। यस अवस्थामा अत्यधिक रक्तस्राव हुन सक्ने सम्भावना भएकाले रगतको व्यवस्थासमेत गर्नु उपयुक्त हुन्छ। पाठेघरमा रहेको मोलार तन्तुहरू राम्रोसँग सफा गरिनु अर्थात् पुर्णरूपले निकाल्न सक्नु नै यसको प्रमुख उपचार हो। यस्ता बिरामीहरूको नियमित रगतमा एचसीजीको मात्रा परीक्षण गर्दै फलोअप गर्नुपर्छ। कम्तीमा महिना दिनको अन्तरमा गरिएको तीन वटा रगतमा एचसीजीको मात्राको रिपोर्ट राम्रो आएमा मात्र उपचार सकिएको सम्झनुपर्छ भन्ने मान्यता रहेको छ। तर यसरी गरिएको एचसीजीको मात्रा नघटेमा जस्ताको त्यस्तै वा बढेमा) केमोथेरापी (क्यान्सरविरुद्धको औषधि) चलाउनुपर्ने हुन्छ। कम्पलिट मोल किसिमका मोलार प्रिग्नेन्सी कुनै किसिमको शल्यक्रिया नगरी र पाठेघर नफाली पूर्णरूपले निको बनाउन सकिन्छ। अधिकांश मोलार प्रिग्नेन्सीमा केमोथेरापी चाहिँदैन। तर सक्सन एन्ड इभ्याकुएसन गरेर एचसीजीको मात्रा घट्दै नगएमा तथा मोलार अन्य अंंगहरू (फोक्सो, कलेजो, आदि) मा फैलिएको अवस्थामा केमोथेरापी अनिवार्य हुन्छ। रोगको अवस्था, बिरामीको उमेर, क्यान्सर फैलिएको अवस्था तथा रगतमा एचसीजीको मात्राका आधारमा कम खतरनाक वा बढी खतरनाक समूहमा छुट्ट्याएर केमोथेरापी सुरु गरिन्छ। कम खतरनाक समूहमा परेका बिरामीलाई एक मात्र औषधि रहेको केमोथेरापी चलाउने भएकोले यो सस्तो पर्ने हुन्छ। यस समूहका बिरामीलाई एक पटकको उपचारमा औषधिको खर्च २ हजारदेखि २५ सय मात्र पर्ने भएकोले यसलाई सबैभन्दा सस्तो केमोथेरापी पनि भन्न सकिन्छ। बढी खतरनाक समूहमा परेका बिरामीहरूको केमोथेरापीमा धेरै किसिमका औषधिहरू प्रयोग गर्नुपर्ने भएकोले केही बढी झन्झटिलो र महँगो पर्ने हुन्छ। तर यस अवस्थामा पनि निको हुने सम्भावना अन्य क्यान्सरहरू भन्दा राम्रो रहेको पाइन्छ। मोलार प्रिग्नेन्सीकै कारण कसैको मृत्यु भने हुँदैन। तर यसका जटिलता अर्थात् रक्तस्रावको कारण मृत्युसमेत हुन सक्छ। मोलार प्रिग्नेन्सी प्रिमेलिग्नेन्ट अर्थात् क्यान्सर हुनुभन्दा अगाडिको अवस्था हो। यसमा पनि कम्पलिट मोल किसिमका मोलार प्रिग्नेन्सीमा करिब २० प्रतिशत जेस्टेसनल ट्रोफोब्लाष्टिक न्यु प्लासिया अर्थात् क्यान्सर हुने सम्भावना हुन्छ। तर यस अवस्थामा पनि कुनै किसिमको शल्यक्रिया नगरी र पाठेघर नफाली पूर्णरूपले निको बनाउन सकिन्छ। मेमौर गुयै र साथीहरूले एरिस्टाइड लि डान्टेक शिक्षण अस्पताल सेनेगलमा २००६ जनवरी देखि ३१ डिसेम्बर २०१४ सम्म गरेका लामो अध्ययनमा १ हजार ४४ मोलार प्रिग्नेन्सी बिरामीहरूको भर्ना गरिएको थियो। यसमध्ये १६४ अर्थात् १५ दशमलव ७ प्रतिशत जेस्टेसनल ट्रोफोब्लास्टिक न्यु प्लासिया अर्थात् क्यान्सर भएका देखाएका छन्। यीमध्ये २१ जना अर्थात् क्यान्सर नै भएकामध्ये १२ दशमलव ८ प्रतिशतको मृत्यु भएको थियो। केमोथेरापी समयमा सुरु नगरेका र पूरा नगरेकाहरूको मात्र मृत्यु भएको सो अध्ययनले पुष्टि गरेको छ। पहिलो गर्भ पनि मोलार प्रिग्नेन्सी हुन सक्छ। मोलार प्रिग्नेन्सी भएका महिलालाई सन्तानका रहर हुन सक्छ। यस अवस्थामा पूर्ण उपचारपछि गर्भवती हुन सक्ने हुन्छन्। तर यस अवस्थामा मोलार दोहोरिने सम्भावना भएकाले चिकित्सकीय परामर्श र आवश्यक परीक्षण गरेर मात्र गर्भको योजना बनाउनु पर्छ।"
वीरगन्जमा राष्ट्रिय महिला हक्की प्रतियोगिता सुरु,"वीरगन्ज : वीरगञ्जमा मङगलबारदेखि चौथो सहाना प्रधान स्मृती राष्ट्रिय महिला हक्की प्रतियोगिता सुरु भएको छ। प्रतियोगितामा नेपाल आर्मीले विजयी शुरुवात गरेको छ। आदर्शनगर रंगशालामा मङगलबार भएको उद्घाटन खेलमा नेपाल आर्मीले मधेश प्रदेशलाई ५० ले पराजित गरेको हो। आर्मीका लागि सीतामाया बलले २ तथा कमला चन्द, सिमा खड्का र नीलीमा पाण्डे ११ गोल गरेका हुन्। नेपाल हक्की संघको सहकार्यमा सामाजिक संस्था सानो पाइलाले आयोजना गरेको प्रतियोगितामा मधेस प्रदेश, प्रदेश नम्बर १, गण्डकी प्रदेश, लुम्बिनी प्रदेश, सुदूरपश्चिम प्रदेश र नेपाली सेनागरी ६ टिमको सहभागिता छ। प्रतियोगिताको फाइनल खेल माघ ८ गते हुनेछ। प्रतियोगिताको उद्घाटन कांग्रेस पर्सा क्षेत्र नम्बर २का सभापति मोहमद सहाबुद्धिनले गरेका हुन्। उद्घाटनमा बोल्दै साहबुद्धिनले हक्की खेलेको विकासका लागि र खेलाडीको प्रोत्साहनका लागि प्रतियोगिताले महत्वपूर्ण भूमिका निर्वाह गर्ने बताए। उनले राष्ट्रिय स्तरका प्रतियोगिता वीरगञ्जमा हुनु वीरगञ्जवासीका लागि खुशीको कुरा भएको पनि बताए। नेपाली कांग्रेसका युवा नेता कञ्चन झाले खेल क्षेत्रमा आवद्ध भएका महिलाहरु सशक्त र सचेत हुने भएकाले महिला हिंसा एवम् घरेलु हिंसा सहनु नपर्ने र अरुलाई पनि सचेत बनाउने भएकाले सामाजिक रुपान्तरणको माध्यम खेल क्षेत्र भएकोे बताए। नेपाल हक्की संघका केन्द्रीय सदस्य मनोज शर्माको अध्यक्षतामा भएको उद्घाटन समारोहमा नेपाल पत्रकार महासंघ पर्साका उपाध्यक्ष अनुप तिवारी, नेपाली कांग्रेसका युवा नेता सरोज चौरसिया, वीरगञ्ज महानगरपालिका वडा नम्बर ६ की वडा सदस्य कनिका कौशिक लगायतको पनि सहभागीता रहेको थियो।"
बक्सिङको साधारणसभा रोक्न माग,"काठमाडौं : नेपाल बक्सिङ संघको नेतृत्व विगत लामो समयदेखि एलौटी, स्वेच्छाचारी र तानाशाही ढंगबाट चल्दै आएको र बहुसंख्यक पदाधिकारीलाई पत्तो नै नदिई यही माघ १५ गते साधारणसभा आह्वान गरेको भन्दै रोक्न माग गरिएको छ। नेपाल बक्सिङ संघका महासचिव सविन भट्टाचार्य र कोषाध्यक्ष गौतम सुजखुले माघ १५ गते ललितपुरको क्लासिक बेङ्क्वेटमा आह्वान गरेको वार्षिक साधारणसभा रोक्न माग गरेका हुन्। महासचिव भट्टाचार्य र कोषाध्यक्ष सुजखुले वार्षिक साधारणसभा रोक्न माग गर्दै युवा तथा खेलकुद मन्त्रालय र राष्ट्रिय खेलकुद परिषद्मा छुट्टाछुट्टै निवेदन पनि दिएका छन्। हामीलाई थाहै नदिई आफू नजिकका २४ जना व्यक्तिलाई भेला पारेर बैठक बोलाउने अनि आफूखुसी निर्णय गरेर पूर्ण कार्यसमितिको बिल्ला भिराउने काम निमार्थ स्वीकार्य छैन। नेतृत्वको यस प्रकारको स्वेच्छाचारी प्रवृत्तिप्रति हामी घोर आपत्ति जनाउन चाहन्छौं, निवेदनमा भनिएको छ, त्यसैले माघ १५ गतेका लागि बोलाइएको साधारणसभा रोक्न जोडदार रुपमा माग गर्दछौं। निवेदनमा नेपाल बक्सिङ संघका अध्यक्ष राम अवालेबाट कार्यसमितिको नेतृत्व गरेदेखि नै महासचिव र कोषाध्यक्ष पदको अवमूल्यंन गर्दै बैठकको सूचना पनि जानकारी नगराई आफ्नै नजिकका व्यक्तिहरू बसेर एकलौटी निर्णयहरू गर्दै आएको उल्लेख गरिएको छ। यसैगरी गत भदौंमा राष्ट्रिय खेलकुद परिषद्का सदस्यसचिवसँग भएको बैठकमा संस्थापन पक्षले सबैलाई समेटेर सामूहिक निर्णय लिने सहमति विपरीत संस्थापन पक्ष अहिले पनि पेलेरै जाने मनस्थितिबाट प्रेरित भएको निवेदनमा उल्लेख गरिएको छ। यसैगरी नेपाल बक्सिङ संघले जबरजस्ती विभिन्न जिल्ला संघ थपेको र थप गरिएका जिल्लालाई वैधानिकता साधारणसभाले दिने भए पनि विगत ६ वर्षदेखि साधारणसभा नै आयोजना गर्न नसकेको आरोप महासचिव र कोषाध्यक्षको छ। यस्तै नेपाल बक्सिङ संघको वर्तमान कार्यसमिति विधानसम्मत नरहेको र चार वर्षको कार्यकाल सकिएको संघमा विधान विपरीत सदस्यहरू मनोनीत गरिएको र पहिले संघबाट राजीनामा दिएका व्यक्तिलाई पुनः सदस्य बनाइएको जिकिर छ।"
खेलकुद मन्त्री गहतराजद्धारा श्रेष्ठलाई 'वर्ल्ड बुक अफ रेकर्ड' को प्रमाणप्रत्र हस्तान्तरण,काठमाडौं : विश्वमै पहिलो पटक लामो समय पानीमाथि पद्माशन गरेर नेपाली युवाले विश्व किर्तिमान राख्न सफल भएका छन्। बागमती प्रदेशका विकर्णकुमार श्रेष्ठले १ घण्टा ३० मिनेट लगातार पानीमाथी बसेर शिक्षा सम्बन्धि कार्यक्रम संचालनगरी वल्र्ड बुक अफ रेकर्डमा किर्तिमान दर्ता गराउन सफल भएका हुन्। सोमबार युवा तथा खेलकुद मन्त्री महेश्वर गहतराजले श्रेष्ठलाई वल्र्ड बुक अफ रेकर्डको प्रमाण पत्र हस्तान्तरण गरेका हुन्। मन्त्री निवास पुल्चोकमा गरिएको संक्षिप्त कार्यक्रममा श्रेष्ठलाई मन्त्री गहतराजले विश्व रेकर्डको प्रमाण पत्र हस्तान्तरण गरेका हुन्। त्यसक्रममा मन्त्री गहतराजले रेकर्ड कायम राख्न सफल श्रेष्ठलाई बधाई तथा शुभकामना दिएका थिए। साथै आगामी दिनमा समेत युवाहरुलाई प्रेरीत गर्ने खालका यस्तै गतिविधिमा क्रियाशिल रहन समेत मन्त्री गहतारजले आग्रह गरेका छन्। सन २०२१ अगष्ट २ मा स्कोलाष्टिक फाउण्डेशनले आयोजना गरेको शिक्षा सम्बन्धि कार्यक्रमको संचालनका दौरान श्रेष्ठले ९० मिनेटसम्म पानीमाथी पद्माशन गरेका थिए। यो रेकर्ड विश्वमा नै पहिलो पटक कायम भएको स्कोलाष्टिक फाउण्डेशनका अध्यक्ष प्रज्वल भण्डारीले जानकारी दिए।
ए डिभिजन लिग : एनआरटीको सहज जित,"काठमाडौं : न्युरोड टिम एनआरटीले सहिद स्मारक ए डिभिजन लिग फुटबलमा सहज जित निकालेको छ। सोमबार त्रिपुरेश्वरस्थित दशरथ रंगशालामा भएको खेलमा एनआरटीले जावलाखेल युथ क्लबलाई २० गोलले पराजित गरेको हो। निकै प्रतिस्पर्धात्मक खेलमा एनआरटीलाई जित दिलाउन कप्तान दर्शन गुरुङले दुवै गोल गरे। एनआरटीले दुवै गोल दोस्रो हाफमा गरेको हो। पहिलो हाफ गोलरहित बराबरी भएको खेलको ६९औं मिनेटमा दर्शनले गोल गर्दै एनआरटीलाई अग्रता दिलाएका थिए। मेसुके ओलोमोउको पासलाई सदुपयोग गर्दै उनले गोल गरेका थिए। त्यसपछि ७३औं मिनेटमा दर्शनले नै व्यक्तिगत दोस्रो गोल गर्दै एनआरटीलाई २० गोलको जित दिलाए। उनले स्टेफन समिरको पासमा गोल गरेका थिए। जावलाखेलले पनि गोलका थुप्रै अवसर बनाएको थियो। तर, त्यसलाई सदुपयोग गर्न नसक्दा हार खेप्न बाध्य भयो। जितसँगै एनआरटीले नौ खेलमा १३ अंक जोडेको छ। लिगको छैटौं स्थानमा उक्लिएको एनआरटीले तीन जित, चार बराबर र दुई हारको नतिजा निकालेको छ। जावलाखेलको नौ खेलमा आठ अंक छ। जावलाखेल लिगको १०औं स्थानमा छ। कतार एयरवेजको मुख्य प्रायोजनमा सञ्चालन भइरहेको सहिद स्मारक ए डिभिजन लिग फागुन १४ गतेसम्म सञ्चालन हुनेछ। लिगको विजेताले ७५ लाख रुपैयाँ नगद पुरस्कार पाउने छ। यसैगरी उपविजेताले ५० लाख र तेस्रो हुने टोलीले २५ लाख पुरस्कार पाउने छन्। १४ टोली सहभागी लिगको पुछारमा रहने दुई टोली रेलिगेसनमा पर्नेछन्।"
