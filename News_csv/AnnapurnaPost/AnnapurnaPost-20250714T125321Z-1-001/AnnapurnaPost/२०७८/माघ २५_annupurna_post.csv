शीर्षक,विवरण
राष्ट्र बैंकले भन्यो क्रिप्टोकरेन्सी र नेटवर्किङमा लाग्दै नलाग्नू,"काठमाडौं : नेपाल राष्ट्र बैंकले नेपालमा गैरकानुनी रहेकाले क्रिप्टोकरेन्सी र नेटवर्किङसम्बन्धी कारोबारमा सचेत रहन सबैलाई आग्रह गरेको छ । पछिल्ला दिनहरुमा नेटवर्किङ मार्केटिङ र क्रिप्टोकरेन्सीको कारोबार बढ्दै गएको पाइएपछि केन्द्रीय बैंकले मंगलबार सार्वजनिक सन्देशमार्फत त्यस्ता कारोबार र गतिविधि देशको अर्थतन्त्रका लागि मात्र नभई लगानी गर्नेका लागि पनि जोखिम रहेको जनाएको हो । यसको प्रकृति नै गैर नियमन भएकाले धेरै सचेत रहन नेपाल राष्ट्र बैंकले अनुरोध गरेको छ । क्रिप्टोकरेन्सीको कारोबारमा सम्पत्ति शुद्धीकरण तथा आतङ्ककारी क्रियाकलापमा लगानीसम्बन्धी उच्च जोखिम हुने देखिन्छ भन्दै केन्द्रीय बैंकले त्यस्तो कारोबारबाट सम्पत्ति शुद्धीकरण तथा आतङ्कवादी क्रियाकलापमा लगानीसम्बन्धी जोखिमबारे एफएटीएफले जुन २०१४ मा नै प्रतिवेदन प्रकाशन गरेको स्मरण गराएको छ । क्रिप्टोकरेन्सीको प्रयोगबाट अवैधानिक क्रियाकलाप, विशेषगरी ठगी तथा कर छलीलगायतका कार्य हुन सक्ने उल्लेख गर्दै केन्द्रीय बैंकले एउटा निजी फर्मको अनुसन्धानले सन् २०२० मा आपराधिक बिटक्वाइन ठेगनाबाट मात्र अमेरिकी डलर तीन अर्ब ५० करोड पठाएको पाइएकाले नेटवर्किङ मार्केटिङको व्यवसाय पनि अवैधानिक आर्थिक क्रियाकलाप भएकाले राजस्वमा नकारात्मक असर पर्ने उल्लेख गरेको छ । क्रिप्टोकरेन्सीको कारोबारबाट उपभोक्ता संरक्षणमा पनि असर गर्ने देखिन्छ भन्दै केन्द्रीय बैंकले नेपालजस्तो वित्तीय साक्षरता कम भएका मुलुकमा वित्तीय सेवाका उपभोक्ता असुरक्षित हुने बढी सम्भावना रहने स्पष्ट पारेको छ । क्रिप्टोकरेन्सीको प्रयोगबाट पूँजी पलायनको नियमनमा पनि असर गर्ने स्पष्ट पार्दै केन्द्रीय बैंकले नेपाल जस्तो सीमित पूँजी भएको र स्वदेशी पूँजी विदेश लैजान बन्देज लगाइएको मुलुकमा क्रिप्टोकरेन्सीमार्फत पूँजी पलायन हुनबाट जोगाउनु नै मुख्य चुनौती रहेको जनाएको छ । नवीन प्रविधिको सहयोगमा अन्तरदेशीयरूपमा सञ्चालित नेटवर्किङ मार्केटिङ व्यवसायबाट अवैधानिक माध्यम वा हुण्डीमार्फत पैसा विदेशिने र पूँजी पलायन हुन सक्ने सूचनामा उल्लेख छ । क्रिप्टोकरेन्सीको बढ्दो प्रयोगबाट समस्त वित्तीय स्थायित्वमा नै असर पर्ने तथा अन्तर्राष्ट्रिय मुद्राकोषले अक्टोबर २०२१ मा जारी गरेको ग्लोबल फाइनान्सियल स्टेबिलिटी रिपोर्टमा क्रिप्टोकरेन्सीलाई विश्वव्यापी वित्तीय स्थायित्वको तीन वटा प्रमुख चुनौतीमध्येको एक भनेर उल्लेख गरिएको जनाएको छ । क्रिप्टोकरेन्सी निजी क्षेत्रबाट सञ्चालित हुने भएको र केन्द्रीय बैंकको नियन्त्रणबाहिर भएकोले यसको व्यापक प्रयोग भएमा मुद्रा प्रदायमा गणना नभई मौद्रिक नीतिको प्रभावकारितामा असर पर्न सक्ने सूचनामा जनाइएको छ । क्रिप्टोकरेन्सीको कारोबारलगानी तथा नेटवर्किङ व्यवसायबाट पूँजी पलायन हुन सक्ने र विदेशमा रहेका नेपालीबाट नेपाल आउन सक्ने विप्रेषण विदेशमै लगानी हुन सक्ने भएकोले विदेशी सञ्चितिमा समेत नकारात्मक प्रभाव पर्न सक्ने भएकाले त्यस्ता गतिविधमा संलग्न नहुन अनुरोध गरिएको छ । क्रिप्टोकरेन्सी तथा यससँग सम्बन्धित कोषमा लगानी गर्ने तथा नेटवर्किङ मार्केटिङमा आबद्ध हुने जस्ता क्रियाकलापमा युवा जनशक्ति आकर्षित हुन सक्ने भएकोले त्यस्तो अवैधानिक आर्थिक क्रियाकलापमा संलग्न हुँदा व्यक्तिगत जीवन र मुलुकको आर्थिक सामाजिक व्यवस्थामा समेत नकारात्मक असर पर्ने भएकाले ध्यान दिन आग्रह गरिएको छ । रासस"
एमसीसी सकस : संसद बैठक एक साताका लागि स्थगित,"काठमाडौं : प्रतिनिधिसभाको बैठक एक साताका लागि स्थगित भएको छ । सभामुख अग्निप्रसाद सापकोटाले भोलि बुधबार दिउँसो १ बजे बस्नेगरी बोलाएको बैठक मंगलबार राति स्थगित भएको हो । अमेरिकी सहायता परियोजना एमसीसी सम्झौता पारित गर्ने विषय उत्कर्षमा पुगेका बेला बैठक स्थगित भएको हो । संघीय संसद् सचिवालयले भने सूचना टाँसेर विशेष कारणले बस्न नसक्ने उल्लेख गरेको छ । सभामुख सापकोटाले अर्को बैठक फागुन २ गते दिउँसो १ बजे आह्वान गरेको सचिवालयका महासचिव डा भरतराज गौतमले जानकारी दिएका छन् । एमसीसी टेबल गर्न सभामुख सापकोटाले राष्ट्रिय सहमति खोजेको, सभामुखको भूमिकालाई लिएर प्रमुख प्रतिपक्षी एमालेले संसदमा अवरोध गरिरहेको र एमसीसी अन्योलमा परेका बेला बैठक स्थगित हुनुलाई अर्थपूर्ण रुपमा हेरिएको छ । यसअघि पनि एमसीसीकै कारण १० दिनका लागि बैठक सारिएको थियो ।"
"अमेरिकामा हरिणमा पनि ओमिक्रोन संक्रमण, भारतका विद्यालयमा हिजाब प्रतिबन्ध","न्युयोर्क : अमेरिकामा जंगली जनावर हरिणमा पनि कोभिड १९ को नयाँ भेरियन्ट ओमिक्रोन संक्रमण पुष्टि भएको छ । अमेरिकाका विभिन्न १५ वटा राज्यमा सेतो पुच्छर भएको हरिणमा ओमिक्रोन संक्रमण पुष्टि भएको हो । जंगली जनावरमा पहिलोपटक ओमिक्रोन भेरियन्ट पुष्टि भएको मंगलबार प्रकाशित न्युयोर्क टाइम्समा खबर छ । कोभिडको उत्परिवर्तित भेरियन्ट जंगली जनावरमा फेला परेको अमेरिकी कृषि विभागको अनुसन्धानले पुष्टि गरेको हो । मानवबाट हरिणहरुमा ओमिक्रोन संक्रमण भएको समेत सो अध्ययनले जनाएको छ । सो भेरियन्ट अर्कान्सस, इलिनोइस, कन्सास, मेइन, म्यासाच्युत्स, न्यु जर्सी, न्युयोर्क, नर्थ क्यारोलिना, ओक्लाहोमा, टेनेसी र भर्जिनिया लगायत १५ वटा अमेरिकी राज्यमा सेतो पुच्छर भएका हरिणमा फेला परेको बताइएको छ । यसअघि अनुसन्धानकर्ताहरुले सन् २०२१ को सुरुवातमा अमेरिकाको ओहायोको लोवा क्षेत्रमा एउटा हरिणमा कोरोना संक्रमण फेला परेको पत्ता लगाएका थिए । तर पछिल्लो समय डिसेम्बर देखि जनवरीमा मात्र १५ प्रतिशत हरिणमा ओमिक्रोन संक्रमण पुष्टि भएको छ । १३१ वटा हरिणबाट लिइएको नमुना परिक्षणमध्ये १५ प्रतिशतमा ओमिक्रोन संक्रमण पुष्टि भएको बताइएको छ । अमेरिकाले ताइवानलाई १० करोड डलरको सैन्य उपकरण बिक्री गर्दै ताइपेई : ताइवानलाई करिब १० करोड (१ सय मिलियन) डलर बराबरको सैन्य उपकरण बिक्रि गर्ने सम्झौता अमेरिकाले स्वीकार गरेको छ । अमेरिकाले ताइवानलाई सो रकम बराबरको सैन्य उपकरण विक्रि गर्ने सम्बन्धमा सोमबार सो सम्झौता स्वीकार गरेको हो । अमेरिकी रक्षा विभागका अनुसार अमेरिकाले सो रकम बराबरको सैन्य उपकरण ताइवानको रक्षाका लागि उपलब्ध गराउन लागेको हो । ताइवानको सैन्य उपकरणअन्र्तगत इन्जिनियरिङ सेवा, रक्षा क्षेप्यास्त्र र प्रतिरक्षा हातहतियारहरु रहेका छन् । अमेरिकाले ताइवानलाई बिक्री गरेका सो सैन्य उपकरणहरुले ताइवानको सुरक्षा सुधार गर्ने अमेरिकी रक्षा विभागले जनाएको छ । अमेरिकाले उत्पादन गरेका प्रतिरक्षा क्षेप्यास्त्र र अन्य हतियारहरु बिक्रि सम्बन्धमा अमेरिकाले दिएको स्वीकृतीबारे आफुहरुलाई आधिकारीक सुचना प्राप्त भइसकेको मंगलबार ताइवानको विदेश मन्त्रालयले जनाएको छ । अष्ट्रेलियाको तापक्रम एकैपटक दशकयताकै तातो र चिसो सिड्नी : अष्ट्रेलियाको तापक्रम एक वर्षमा एकैपटक दशकयताकै तातो र चिसो भएको छ । सन् २०२१ मा अष्ट्रेलियाको तापक्रम दशकयताकै चिसो र तातो मापन भएको हो । मंगलबार मौसमसम्बन्धी वार्षिक विवरण सार्वजनिक गर्दै अष्ट्रेलियाको मौसम विज्ञान ब्युरोले सो जानकारी दिएको हो । हावापानी र मौसम अवस्थाको लागि सन् २०२१ सबैभन्दा विपरित वर्ष भएको सो ब्युरोले जनाएको छ । सन् २०२१ मा अष्ट्रेलियाको हावापानी र मौसममा निकै उतारचढाव देखा परेको मौसम ब्युरोद्वारा जारी रिपोर्टमा उल्लेख छ । रिपोर्टका अनुसार अष्ट्रेलियामा गएको वर्ष ०५६ डिग्री सेल्सियसले तापक्रम वृद्धि भएको थियो भने गएकै वर्ष सन् २०१२ यताकै चिसो वर्षको रुपमा पनि मापन भएको छ । भारतका विद्यालयमा हिजाब प्रतिबन्ध भोपाल : भारतको मध्य प्रदेशका शिक्षा मन्त्रीले विद्यालयमा हिजाब प्रतिबन्ध गराउनुपर्ने बताएका छन् । हिजाव विद्यार्थीको पोसाकअन्र्तगत नपर्ने भन्दै शिक्षा मन्त्री इनदर सिंह पार्मरले मंगलबार हिजाबमा प्रतिबन्ध लगाउनुपर्ने बताएका हुन् । मध्य प्रदेश सरकारले आगामी शैक्षिक सत्रदेखि विद्यालयमा हिजाब प्रतिबन्ध लगाउने घोषणा समेत शिक्षामन्त्री सिंहले गरेको बताइएको छ । कर्नाटकमा मुस्लिम समुदायले लगाउन हिजाब सम्बन्धमा विवाद उत्पन्न भएको सन्दर्भमा बोल्दै उनले सो बताएको हिन्दुस्तान टाइम्समा खबर छ । कर्नाटकस्थित युडुपी जिल्लास्थित सरकारी विद्यालयले हिजाव लगाएका मुस्लिम छात्राहरुलाई कक्षाकोठाबाट निस्कासन गरिएको थियो । त्यसको विरोधमा कर्नाटनक मुस्लिम छात्राहरुले प्रदर्शन गरिरहेका छन् । जापानमा कोभिड १९ का विरामीलाई चार दिनमै अस्पताल छोड्न अनुमति टोक्यो : अस्पताल भर्ना भएका कोभिड १९ का बिरामीलाई जापानले चार दिनमै अस्पताल छोड्न अनुमति दिने भएको छ । कोभिड १९ का कारण अस्पताल भर्ना भएका विरामीलाई जापानले सो अनुमति दिन लागेको हो । अक्सिजन दिनु नपर्ने तथा जटिल अवस्था नभएका कोभिड १९ का विरामीलाई चार दिनमा अस्पताल छोड्न अनुमति दिन जापानको स्वास्थ्य मन्त्रालयले अस्पताललाई निर्देशन दिएको जापान टाइम्समा खबर छ । अस्पताल भर्ना भएको चार दिनपछि कोभिड १९ का विरामीले अस्पतालमा बस्नु नपर्ने त्यहाँको स्वास्थ्य मन्त्रालयले जनाएको छ । त्यसो गरेमा अस्पतालमा विरामी चाप कम हुनेसमेत बताइएको छ । एक वर्षे युद्धका कारण १ लाख यमनी नागरिक विस्थापित कायरो : यमनी सहर मारिबमा एक वर्ष लामो युद्धका कारण करिब १ लाख यमनी नागरिक विस्थापित बनेका छन् । युद्धले तितरवितर बनेको मारिब सहरबाट सो संख्यामा मानिसहरु विस्थापित बनेका हुन् । मंगलबार अन्तर्राष्ट्रिय परोपकारी समूह अक्सफामले एक रिपोर्ट जारी गर्दै सो जानकारी दिएको हो । मारिबमा मानवीय अवस्था जटिल भएका कारण सो संख्यामा मानिसहरु विस्थापित बनेको अक्सफामले जनाएको छ । यमनको विद्रोही समूह हुथीले गएको वर्ष ऐतिहासिक सहर मारिबमा आक्रमण गरेको थियो भने आक्रमणपछि सो सहर आफ्नो कब्जामा लिएको थियो । सो क्षेत्रमा हुथी विद्रोही र सरकार पक्षविच लामो समयदेखि युद्ध जारी छ । युक्रेनको तनावका बीच म्याक्रोन र पुटिनबीच भेटवार्ता पेरिस : युक्रेनमा जारी तनावका बीच फ्रान्सेली राष्ट्रपति इमयानुअल म्याक्रोन र रुसी राष्ट्रपति भ्लाद्मिर पुटिनबीच भेटवार्ता भएको छ । युक्रेनमा जारी तनाव अन्त्य गर्न दुई देशका राष्ट्रपतिबीच सोमबार भेटवार्ता भएको हो । दुवै राष्ट्रपतिले सोमबार रुसको राजधानी मस्कोमा भेटवार्ता गरेका हुन् । उनीहरुले युरोपेली सुरक्षाको लागि भेटवार्ता गरेको अन्र्तराष्ट्रिय मिडियामा खबर छ । फ्रान्सेली राष्ट्रपति म्याक्रोनले पुटिनसँगको भेटमा समग्र युरोपको सुरक्षा एवम् स्थायित्व तय गर्न पहल जरुरी रहेको बताएका छन् । सो भेटमा युक्रेनमा युद्धको त्रास अन्त्य गर्न र आपसी सम्बन्धलाई बलियो बनाउन म्याक्रोनले रुसी राष्ट्रपति पुटिनसँग आग्रह गरेका छन् । यता पुटिनले भने युक्रेनलाई कुनैपनि हालतमा नाटोमा सामेल गराउने रुसको आशंका हटाएपछि मात्र सो त्रास अन्त्य गर्ने बताएका छन् । पुटिनसँगको भेटवार्तापछि म्याक्रोन यतिबेला युक्रेनको राजधानी किभ पुगेका छन् । युक्रेनको विषयलाई लिएर पछिल्लो समय पश्चिमा मुलुकमा तनाव बढिरहेको छ । भारतको आतंकवाद विरोधी कानुनअन्तर्गत कास्मिरी पत्रकार पक्राउ श्रीनगर : भारत नियन्त्रित कास्मिरस्थित एक स्वतन्त्र समाचार वेबसाइटका सम्पादक पक्राउ परेका छन् । भारतको आतंकवाद विरोधी कानुनअन्र्तगत दी कास्मिर वाल्लाका संस्थापक सम्पादक फहाद शाह पक्राउ परेका हुन् । प्रहरीले उनलाई कास्मिरको पुल्वामा शहरबाट पक्राउ गरेको हो । सम्पादक शाहमाथि भारतको राज्यद्रोह गरेको र उनले भारतको आतंकवाद विरोधी कानुनको उल्लंघन गरेको आरोप लागेको छ । सो सम्बन्धमा प्रहरीले अनुसन्धान अघि बढाएको सीएनएन न्युजमा खबर छ । दी कास्मिर वाल्लाद्धारा जारी विज्ञप्तीअनुसार सम्पादक शाहले सन् २०२० मा प्रहरीले मारेको छापासम्बन्धी श्रृंखलाबद्ध रुपमा समाचार प्रकाशित गरेका थिए । सो समाचार भारतको आतंकवाद विरोधी कानुनअन्र्तगत भएको र भारतको राज्यद्रोहसम्बन्धी भएको आरोप लागेको छ । शाहमाथि हालसम्म कुनैपनि किसिमको कारबाहि प्रक्रिया अघि नबढाइएपनि सो सम्बन्धमा अनुसन्धान अघि बढेको बताइएको छ । कोभिडका कारण १२ सय वर्षभन्दा बढी पुरानो पब बन्द लण्डन : सबैभन्दा पुरानो पब दाबी गरिएको बेलायतको एक पब बन्द भएको छ । झन्डै १२२९ वर्ष पुरानो बेलायतको पब कोभिड १९ महामारीका कारण बन्द भएको हो । बेलायतकै पुरानो दाबी गरिएको ये ओल्डी फाइटिङ कक्स नामक पब कोभिड १९ का कारण आर्थिक समस्या आउँदा बन्द हुन लागेको अन्र्तराष्ट्रिय मिडियामा खबर छ । बेलायतको राजधानी लण्डनस्थित सेन्ट अल्बान्समा रहेको सो पब एडि ७९३ देखि सञ्चालनमा आएको पबको वेबसाइटमा उल्लेख छ । शुक्रबार सामाजिक सञ्जाल फेसबुकमार्फत स्टाटस लेख्दै सो पब सञ्चालक क्रिस्टो टोफाल्लीले सो जानकारी दिएका हुन् । कोभिड महामारीले निम्त्याएको अत्यन्तै चुनौतीपुर्ण व्यापारिक अवस्थापछि यस पबले आफ्नो ढोका बन्द गरेको छ,' पबको आधिकारीक फेसबुकमार्फत सञ्चालक क्रिस्टोले भनेका छन्, 'यो पब मेरो लागि विजनेस मात्र नभई विजनेसभन्दा माथि थियो । बेलायतको राष्ट्रिय तथ्यांक विभागका अनुसार बेलायतमा सन् २००८ देखि २०१८ सम्ममा ११ हजारभन्दा पबहरु बन्द भएका छन् । संयोजन : अस्मिता खड्का"
"माओवादी केन्द्रले बोलायो केन्द्रीय समिति बैठक, एमसीसीबारे छलफल हुने","काठमाडौं : नेकपा माओवादी केन्द्रले केन्द्रीय समितिको बैठक बोलाएको छ । आठौं महाधिवेशनबाट चुनिएको केन्द्रीय समितिको बैठक माघ २८ गते विहान ११ बजे प्रज्ञा प्रतिष्ठानमा बस्ने केन्द्रीय कार्यालयका मुख्य सचिव श्रीराम ढकालले जानकारी दिए । उनकाअनुसार दुई दिन चल्ने बैठकमा अमेरिकी सहायता परियोजना एमसीसी सम्झौता, संसदको गतिरोधलगायत समसामयिक राजनीतिक विषयमाथि छलफल हुनेछ । त्यसैगरी सांगठनिक कामअन्तर्गत केन्द्रीय कमिटी, पोलिटब्यूरो, स्थायी समितिलाई पूर्णता, पदाधिकारी चयन गर्ने पनि एजेण्डा रहेको छ । बैठकले स्थानीय तहको निर्वाचनको तयारीबारे पनि छलफल गर्ने मुख्यसचिव ढकालले बताए ।"
कर्णालीमा मन्त्रिपरिषद् गठनविरुद्ध उच्च अदालतमा रिट दायर,"सुर्खेत : कर्णालीमा मन्त्रिपरिषद् गठन समावेशी नभएको भन्दै उच्च अदालतमा रिट दर्ता भएको छ । मुख्यमन्त्री जीवनबहादुर शाहीले आइतबार मन्त्रिपरिषद् विस्तार गरेका थिए । तर, मन्त्रिपरिषद्मा महिला र दलितको प्रतिनिधित्व नै नभएको भन्दै उच्च अदालत सुर्खेतमा मंगलबार रिट दर्ता भएको हो । अधिवक्ता शेरबहादुर खत्री र अधिकारकर्मी टिका विष्टले कर्णाली प्रदेश सरकार र मुख्यमन्त्री तथा मन्त्रिपरिषद् कार्यालयविरुद्ध अदालतमा रिट दर्ता गरेका हुन् । उच्च अदालतमा दायर भएको उक्त रिटमा नेपालको संविधानको धारा १६८ (९) बमोजिम मन्त्रिपरिषद् गठन नभएको उल्लेख छ । संविधानको धारा १६८ (९) मा समावेशी सिद्धान्त बमोजिम प्रदेश मन्त्रिपरिषद् गठन हुने उल्लेख छ । तर कर्णालीमा गठन भएको आठ सदस्यीय मन्त्रिपरिषद्मा एकजना पनि महिला र दलितको सहभागिता गराइएको छैन । मन्त्रिपरिषद्मा महिला र दलितको प्रतिनिधित्व नगराएर समावेशी सिद्धान्तलाई लत्याइएको र संविधानको भावनाविपरितको काम भएको भन्दै आफूहरुले रिट दायर गरेको अधिवक्ता शेरबहादुर खत्रीले बताए । रिटमा प्रदेशको मन्त्रिपरिषद् समावेशी सिद्धान्त विपरित गठन गरिएको भन्दै महिला र दलितको प्रतिनिधित्वसहित पुनः मन्त्रिपरिषद् गठन गर्नुपर्ने माग गरिएको छ । साथै मन्त्रिपरिषद् पुनर्गठन गर्दा समावेशी सिद्धान्तलाई आत्मसात गर्नुपर्ने र रिटको टुंगो नलाग्दासम्म आइतबार नियुक्त भएका पाँच जना मन्त्रीलाई मन्त्रीको हैसियतमा काममा रोक लगाउन माग गरिएको छ । उच्च अदालतमा दर्ता भएको यो रिटको सुनुवाइ बुधबार हुनेछ । आइतबार मात्र कर्णालीमा मन्त्रिपरिषद्ले पूर्णता पाएको थियो । नेपाली कांग्रेस, नेकपा माओवादी केन्द्र र एकिकृत समाजवादीले कर्णालीमा प्रदेश सरकार संचालन गरिरहेका छन् । गठबन्धनले मन्त्रिपरिषद्लाई पूर्णता दिए पनि महिला र दलितको सहभागिता नभएको भन्दै आलोचना भइरहेको छ । यहीक्रममा समावेशी सिद्धान्त बमोजिम पुनः मन्त्रिपरिषद् गठन गर्नुपर्ने मागसहित उच्च अदालतमा मुद्दा दर्ता भएको हो । संविधानको मर्मविपरित मन्त्रिपरिषद् गठन भएको छ अधिवक्ता खत्रीले भने,संविधानले नै समावेशीताको आधारमा मन्त्रिपरिषद् गठन गर्नुपर्ने व्यवस्था गरेको छ, तर महिला र दलितको प्रतिनिधित्व नै नगराइएकाले हामीले पुनः मन्त्रिपरिषद् गठनको मागसहित अदालतमा रिट दायर गरेका हौं । गत कार्तिकमा मुख्यमन्त्री नियुक्त भएका जीवनबहादुर शाहीले तीन महिना लगाएर आइतबार मात्र मन्त्रिपरिषद्लाई पूर्णता दिएका थिए । मन्त्रिपरिषद्मा कांग्रेका मुख्यमन्त्रीसहित तीन, माओवादीका तीन र एकिकृत समाजवादीका दुई मन्त्री छन् । तिमध्ये एकजना पनि महिला र दलित छैनन् । गैरसांसद कार्चेन लामालाई मन्त्री बनाइएको तर महिला र दलितको प्रतिनिधित्व नगराइएको भन्दै प्रदेश सरकार गठनप्रति सर्वत्र आलोचना भइरहेको छ । विपक्षी एमालेले प्रदेशसभामै यसको विरोध गरेको छ । आइतबार मात्र कांग्रेसका यज्ञबहादुर बुढाक्षेत्री सामाजिक विकास मन्त्री, हिमबहादुर शाही आन्तरिक मामिला तथा कानुन मन्त्री, माओवादीका गणेशप्रसाद सिंह जलस्रोत तथा उर्जा विकास मन्त्री, छिरीङ डम्डुल लामा (कार्चेन लामा) उद्योग, पर्यटन, वन तथा वातावरण मन्त्री र एकिकृत समाजवादीका पदमबहादुर रोकाया भौतिक पूर्वाधार तथा सहरी विकास मन्त्री नियुक्त भएका थिए । रिटमा उनीहरु पाँचैजनालाई मुद्दाको टुंगो नलाग्दासम्म मन्त्रीको हैसियतमा काममा नलगाउन माग गरिएको छ । मुख्यमन्त्री शाहीले दुई चरणमा गरेर सरकारलाई पूर्णता दिएका थिए । मन्त्रालय भागबण्डामा सहमति नजुट्दा मुख्यमन्त्री शाहीले पहिलो चरणमा माओवादीका विन्दमान विस्टलाई आर्थिक मामिला तथा योजना मन्त्री र एकिकृत समाजवादीका चन्द्रबहादुर शाहीलाई भूमि व्यवस्था, कृषि तथा सहकारी मन्त्रीमा नियुक्त गरेका थिए । गठबन्धनमा सहमति जुटेपछि आइतबार पाँच जना मन्त्री थपेर सरकारलाई पूर्णता दिइएको थियो । तर महिला र दलितको प्रतिनिधित्व नगराइएको भन्दै मन्त्रिपरिषद् विस्तारको आलोचना भइरहेको छ ।"
"एमसीसीमा प्रचण्डमाधव तगारो बनेपछि विकल्प खोज्दै देउवा, ओली र ठाकुरसँग निरन्तर सम्वाद","काठमाडौं : झण्डै दुई महिनाअघि प्रधानमन्त्री शेरबहादुर देउवाले सभामुख अग्निप्रसाद सापकोटालाई बालुवाटारमा बोलाएर अमेरिकी सहायता परियोजना एमसीसी सम्झौता संसदमा टेबल गर्न आग्रह गरे । तर, सभामुख सापकोटाले राष्ट्रिय सहमति नभई आफूले कुनै हालतमा एमसीसी टेबल नगर्ने जवाफ दिए । प्रधानमन्त्री देउवानिकट नेपाली कांग्रेसका एक नेताकाअनुसार एमसीसी टेबल गर्ने विषयमा प्रधानमन्त्री देउवा र सभामुख सापकोटाबीच त्यो दिन सवाल जवाफकै स्थिती बनेको थियो । 'प्रधानमन्त्रीको हैसियतले म भन्दै छु, तपाईले एमसीसी टेबल गर्नुहोस्, प्रधानमन्त्री देउवा र सभामुख सापकोटाबीच भएको संवादलाई उद्धृत गर्दै कांग्रेसका ती नेताले अन्नपूर्णसँगले भने । जवाफमा सभामुख सापकोटाले माओवादी केन्द्रका अध्यक्ष पुष्पकमल दाहालबाट आज्ञा भए तत्काल एमसीसी टेबल गर्ने जवाफ दिए । तर, त्यसका लागि राष्ट्रिय सहमति पूर्वशर्त रहेको सापकोटाले बताए । सभामुख सापकोटाले एमसीसी टेबल गर्न असहयोग गर्ने संकेत प्रधानमन्त्री देउवाले झण्डै दुई महिनाअघि नै बुझिसकेका थिए । प्रधानमन्त्री देउवानिकट एक नेताकाअनुसार एमसीसी टेबल गर्ने विषयमा प्रधानमन्त्री देउवा र सभामुख सापकोटाबीच त्यो दिन सवाल जवाफकै स्थिती बनेको थियो, 'प्रधानमन्त्रीको हैसियतले म भन्दै छु, तपाईले एमसीसी टेबल गर्नुहोस् । त्यसपछि देउवा विपक्षी दलहरु नेकपा एमालेका अध्यक्ष केपी शर्मा ओली र लोकतान्त्रिक समाजवादी पार्टीका अध्यक्ष महन्थ ठाकुरसँग प्रत्यक्षअप्रत्क्ष रुपमा निरन्तर संवादमा रहे । प्रधानमन्त्री देउवाले कहिले टेलिफोनमा त कहिले आफ्ना दूतमार्फत ओली र ठाकुरसँग निरन्तर संवाद गरिरहे । प्रधानमन्त्रीको दूत बनेर सञ्चारमन्त्रीसमेत रहेका कांग्रेस नेता ज्ञानेन्द्रबहादुर कार्की एमाले अध्यक्ष ओलीसँग कुरा गर्न पटक पटक बालकोट गए । अहिले पनि प्रधानमन्त्री देउवा एमसीसी पारित गराउन एमाले अध्यक्ष ओली र लोसपा अध्यक्ष ठाकुरसँग निरन्तर संवादमा रहेको बालुवाटार स्रोतले बताएको छ । लोसपा अध्यक्ष ठाकुरलाई गत साता प्रधानमन्त्री देउवाले बालुवाटारमा बोलाएर एमसीसीमा सहयोग गर्न आग्रह गरे । ठाकुरले प्रधानमन्त्री देउवालाई सकारात्मक जवाफ दिएका थिए । ठाकुर संसदका ज्येष्ठ सदस्य हुन् । सभामुख सापकोटाले एमसीसी टेबल गर्न असहयोग गरिरहे विकल्पमा संसदको ज्येष्ठ सदस्यको हैसियतमा त्यो भूमिका अध्यक्ष ठाकुरले लिनुपर्नेतर्फ प्रधानमन्त्री देउवाले संकेत गरेका थिए । संसद सूचारु गर्ने वातवरण बनाउन प्रधानमन्त्री देउवाले एमाले अध्यक्ष ओलीसँग पटक पटक आग्रह गरिरहेका छन् । तर ओली सभामुख सापकोटाको राजीनामा नआएसम्म संसदमा अवरोध जारी रहिरहने अडानमा छन् । आफू प्रधानमन्त्री भएका बखत नै एमाले अध्यक्ष ओलीले एमसीसी टेबल गर्न खोजेका थिए । त्यसबेला सभामुख सापकोटा नै बाधक बने । अहिले पनि प्रधानमन्त्री देउवाले एमसीसी टेबल गर्न भन्दैछन्, तर सभामुख सापकोटा टसकोमस भएका छैनन् । सभामुख सापकोटा हटे संसद पनि खोल्ने र एमसीसी पारित गर्नसमेत प्रधानमन्त्री देउवालाई साथ दिने पक्षमा एमाले छ । तर सभामुख हटाउनेबारे कांग्रेसले सार्वजनिक रुपमा केही बोलेको छैन । अमेरिकासँग गरेको लिखित प्रतिबद्धता पूरा गर्न नसके अन्तर्राष्ट्रिय स्तरमा नेपालको छवी धुमलिने चिन्तामा त छन् नै, त्यो भन्दा पनि बढी अमेरिकाले एमसीसी फिर्ता लाने अवस्था आए त्यसपछि उत्पन्न हुने विविध परिस्थितिको सामना कसरी गर्ने भन्ने तनावमा पिरोलिएका छन् प्रधानमन्त्री देउवा । प्रधानमन्त्री देउवा र नेकपा माओवादी केन्द्रका अध्यक्ष दाहालले एमसीसी मुख्यालयलाई दिएको समयसीमा घर्किँदै गर्दा प्रधानमन्त्री देउवा एमसीसी पारित गर्नैपर्ने दबाबमा छन् । देउवा र दाहालले संयुक्त हस्ताक्षर गर्दै एमसीसी पास गर्ने प्रतिबद्धतासहितको पत्र गत असोजमा वाशिङ्टन डिसीस्थित एमसीसी मुख्यालयमा पठाएका थिए । सोही प्रतिबद्धतालाई आधार मान्दै एमसीसी मुख्यालयले संसदबाट एमसीसी पारित गराउन ताकेता गर्दैछ । एमसीसी पारित गराउँछु भन्दै पत्रमा हस्ताक्षर गर्ने तर आफ्नै हस्ताक्षरको स्वामित्व लिन प्रचण्ड तयार नभएपछि प्रधानमन्त्री देउवा विकल्प खोज्न थालेका हुन् । प्रधानमन्त्री देउवा जसै एमसीसी पारित गर्नुपर्ने बाध्यतामा छन, चाहे गठबन्धन रहोस् वा टुटोस् । कांग्रेसका वरिष्ठ नेता रामचन्द्र पौडेललगायत अधिकांश नेता गठबन्धनको पक्षमा छैनन् । अमेरिकासँग गरेको लिखित प्रतिबद्धता पूरा गर्न नसके अन्तर्राष्ट्रिय स्तरमा नेपालको छवी धुमलिने चिन्तामा त छन् नै, त्यो भन्दा पनि बढी अमेरिकाले एमसीसी फिर्ता लाने अवस्था आए त्यसपछि उत्पन्न हुने विविध परिस्थितिको सामना कसरी गर्ने भन्ने तनावमा पिरोलिएका छन् प्रधानमन्त्री देउवा । गत साता बालुवाटारमा बसेको पाँच दलीय गठबन्धन बैठकमा प्रचण्ड र एकीकृत समाजवादी पार्टीका अध्यक्ष माधवकुमार नेपालले एमसीसी पारित गर्ने विषयबारे निर्वाचनपछि छलफल गरौं भन्ने प्रस्ताव राखेका थिए । तर प्रधानमन्त्री देउवाले उनीहरुको सो प्रस्ताव ठाडै अस्वीकार गरिदिएका थिए । प्रचण्डकै शैलीमा एमसीसीबारे अभिव्यक्ति दिन थालेपछि प्रधानमन्त्री देउवा नेकपा एसका अध्यक्ष माधव नेपालसँगसमेत सशंकित भएका छन् ।"
"नागरिक अगुवाले दलहरुलाई भने, 'सभामुखले निष्पक्ष भूमिका निर्वाह गर्न सकेनन्, निकास खोज'","काठमाडौं: नागरिक अगुवाहरुले सभामुख अग्निप्रसाद सापकोटालाई महाभियोग लगाउन राजनीतिक दलहरुलाई अपील गरेका छन् । सापकोटाले सभामुख पदमा बसेर निष्पक्ष र निर्विवाद भूमिका निर्वाह नगरेको, संविधान र कानुनका व्यवस्थाभन्दा बाहिरबाट कार्यकारी अधिकारको अभ्यास गर्न खोजेको, सरकारले प्रतिनिधिसभालाई सुम्पेको विधेयक सदनमा पेश गर्नबाट दुई वर्षभन्दा बढी समयसम्म रोक्ने कार्य गैरसंवैधानिक अभ्यास गरेको र दलहरूप्रति पूर्वाग्रह राखेको भन्दै १४ जना नागरिक अगुवाले संयुक्त विज्ञप्ति जारी गर्दै यथोचित निर्णय लिई हटाउन माग गरेका हुन् । 'प्रमुख राजनीतिक दलहरूले अग्नि सापकोटाका गतिविधिका सन्दर्भमा यथोचित निर्णय लिई संसदीय प्रणालीका मूल्य मान्यताको रक्षा गर्न तत्काल अग्रसरता लिनुपर्दछ,' विज्ञप्तिमा भनिएको छ, 'यसका लागि नागरिक खबरदारी निरन्तर जारी राख्नुपर्दछ ।' विज्ञप्तिमा सापकोटा हत्यामा किटानी जाहेरी गरिएका आरोपित भएको र उनीविरुद्ध काभ्रे जिल्ला प्रहरीदेखि सर्वोच्च अदालतको संवैधानिक इजलास र नियमित इजलासमासमेत हत्या आरोप तथा अनैतिक आचरणसम्बन्धी गम्भीर उजुरी र मुद्दाहरू विचाराधीन रहेको स्मरण गराउँदै पदको दुरुपयोगबाट न्यायमा अवरोध गरेकाले पदबाट हट्नुपर्ने माग गरिएको छ । 'अग्नि सापकोटा नैतिक रूपमा स्खलित, तटस्थ व्यवहार देखाउन सर्वथा असफल एवं वर्षौंदेखि हत्याको आरोप खेपिरहेका तथा प्रहरीको फरार सूचीमा रहेका व्यक्ति हुन् । यस्तो गम्भीर चारित्रिक कमजोरी भएका व्यक्तिबाट प्रतिनिधि सभाको सभामुख जस्तो गरिमामय पद अनुकूलको आचरण प्रस्तुत हुने सम्भावना थिएन र छैन,' विज्ञप्तिमा भनिएको छ, 'निजलाई सभामुख पदमा निर्वाचित गरेयता प्रतिनिधि सभाको कार्यसम्पादनमा गम्भीर ह्रास आएको देखिन्छ । अत: अग्नि सापकोटालाई आफ्ना व्यवहार सच्याउन, कानुनी राज कायम गर्नका लागि नेपाल प्रहरीलाई मद्दत गर्न तथा आफ्ना गलत क्रियाकलापको आधार जनतासामु प्रस्तुत गर्न चुनौती पेश गर्दछौं ।' विज्ञप्तिमा हस्ताक्षर गरेका एक नागरिक अगुवा इन्द्रप्रसाद अर्यालले संविधान र ऐन नियमले दिएको तटस्थ भूमिका निर्वाह नगरेकाले सापकोटा पदमा बस्न लायक नरहेको तर्क गरे । 'उहाँ राजीनामा दिएर संसद सदस्य भएर बस्न सक्नुहुन्छ । तर सभामुख भइसकेपछि कुनै दलको सदस्यजस्तो भूमिका स्वीकार्य छैन । संसदको कुनै प्रस्तावमा बराबरी भएमा उहाँको निर्णायक भूमिका हुने हो । तर पहिले नै सरकारलाई यो गर्छु यो गर्दिन भन्न पाइँदैन । उहाँ एंकरजस्तो हो । जसरी न्यायाधीशलाई एक पक्षीय कुरा सुन्न मिल्दैन त्यसैगरी सभामुख एक दलको मात्र कुरा सुन्ने हुनुहुँदैन । त्यस्तो मान्छेलाई पदमा बस्ने अधिकार छैन' उनले भने । विज्ञप्तिमा अर्यालसहित पूर्णीमाया लामा, कनकमणि दीक्षित, केदार नर्सिगं केसी, बद्री प्रसाद भूषाल, भागिराम चौधरी, महामुनिश्वर आचार्य, मैना कार्की, राजन कुइकेल, सावित्री श्रेष्ठ, सुमन अधिकारी, सूर्यबहादुर अधिकारी, सुशील प्याकुरेल र यज्ञराज थापाले हस्ताक्षर गरेका छन् ।"
नेको इन्सुरेन्सद्वारा समता स्कूललाई सहयोग,काठमाडौँ : नेको इन्सुरेन्स लिमिटेडले समता स्कूललाई सहयोग गरेको छ। नेको इन्सुरेन्सका अध्यक्ष रोहितकुमार भटृराईले समता शैक्षिक गुठीका निर्देशक दीपक सन्जेललाई पाँच लाखको चेक हस्तान्तरण गरेका छन्। समता स्कूलले देशका ७७ वटै जिल्लामा मासिक एक सय शुल्कमा नर्सरीदेखि स्नातकोत्तर तहसम्मको शिक्षा अंग्रेजी माध्यमबाट प्रदान गर्दै आएको छ। सहयोग हस्तान्तरण समारोहमा समताका निर्देशक सन्जेलले नेको इन्सुरेन्सले आर्र्थिक कमजोर भएका वर्गका वालवालिकाहरुलाई शिक्षा प्रदानगर्ने महान कार्यमा सहयोग गरेकोमा कम्पनीको प्रशंसा गर्दै कृतज्ञता ब्यक्त गरेका छन्। कम्पनीका अध्यक्ष भटृराईले नेको इन्सुरेन्स आफ्नो ब्यवसाय बृद्धिको साथै समाजप्रतिको आफ्नो दायित्व निर्वाह गर्न प्रतिवद्ध रहेको बताए।
काठमाडौं उपत्यकामा मात्रै थपिए ४५१ जना कोरोना संक्रमित,"काठमाडौं : काठमाडौं उपत्यकामा थप ४५१ जनामा कोरोना भाइरस (कोभिड१९) संक्रमण पुष्टि भएको छ। संक्रमित हुनेमा काठमाडौंका ३३८,ललितपुरका ७० र भक्तपुरका ४३ जना रहेको स्वास्थ्य तथा जनसंख्या मन्त्रालयले जनाएको हो। यस्तै, देशभर पछिल्लो २४ घन्टामा थप १९ सय ५७ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयले मंगलबार पछिल्लो २४ घन्टाको कोभिड १९ विवरण सार्वजनिक गर्ने क्रममा यसको पुष्टि गरेको हो। यस्तै सोही अवधिमा कोरोनाबाट ११ जनाले ज्यान गुमाएका छन्। १२ हजार ६९२ नमूना परीक्षण गराउँदा १९ सय ५७ जनामा कोरोना संक्रमण देखिएको हो। सोमबार कोरोनाबाट १३ जनाको मृत्यु भएको थियो भने १५ सय ७० जनामा संक्रमण देखिएको थियो। मन्त्रालयका अनुसार मंगलबार थप ५१०३ जना कोरोनामुक्त भएका छन्। योसहित नेपालमा कोरोनाबाट निको हुनेको संख्या ९ लाख २० हजार ५९२ पुगेको छ। पछिल्लो २४ घन्टामा २ लाख ७३ हजार ३४९ जनाले कोरोनाविरुद्धको खोप लगाएका छन्। हाल कोरोना सक्रिय संक्रमितको ३६ हजार १८२ संख्या रहेको छ।"
बैंकिङ कसुर मुद्दाका फरार प्रतिवादी पक्राउ,काठमाडौं : ललितपुरको भैसीपाटीबाट बैंकिङ कसुर मुद्दाका फरार एक प्रतिवादीलाई प्रहरीले पक्राउ गरेको छ। पक्राउ पर्नेमा काठमाडौंको टोखा नगरपालिका३का ४१ वर्षीय अम्बीका बुढाथोकी रहेका छन्। उच्च अदालत पाटनले उनीविरुद्ध कार्तिक २३गते बैंकिङ कसुर मुद्दामा ६ दिन कैद र १७ लाख ४२ हजार ८ सय ८७रुपैयाँ जरिवाना हुने फैसला सुनाएको थियो। अदालतको फैसलापछि फरार रहेका बुढाथोकीलाई भैँसीपाटी क्षेत्रमा लुकिछिपी बसेको अवस्थामा केन्द्रीय अनुसन्धान व्युरोको टोलीले नियन्त्रणमा लिएको हो।
"शताब्दी पुरुष सत्यमोहन जोशी अस्पताल भर्ना, स्वास्थ्य सुधारोन्मुख","काठमाडौं : वाङ्मय शताब्दी पुरुष डासत्यमोहन जोशी अस्पताल भर्ना भएका छन् । शरीरमा अक्सिजन कमी भएपछि जोशीलाई सोमबार ललितपुरको इमाडोलस्थित किस्ट अस्पतालमा भर्ना गरिएको थियो । उनको स्वास्थ्य अवस्था सुधारोन्मुख रहेको चिकित्सकले बताएका छन् । परिवारका सदस्य अजरमान जोशीले भने, 'स्वास्थ्य ठिक छ। आज सिटी स्क्यान गरिएको छ । अरु पनि परीक्षण भइरहेको छ । उहाँले किताब पढ्दै हुनुहुन्छ । अघिभन्दा एकदम फ्रेस हुनुहुन्छ ।' जोशीलाई अझै एकसाता अस्पतालमा बस्नुपर्ने अस्पतालका चिकित्सकले बताएका छन् । डा जोशी आउँदो वैशाख ३० देखि १०३ वर्षमा प्रवेश गर्दैछन् ।"
लुकाएर राखेको जीवीत सालकसहित पक्राउ,कैलाली : प्रहरीले दुर्लभ वन्यजन्तु जीवित सालकसहित एक जनालाई पक्राउ गरेको छ। लम्कीचुहा नगरपालिका४ छोट्की बलियास्थित चोरी खोलाबाट दुर्लभ वन्यजन्तु जीवित सालकसहित सोही नगरपालिका१ का जनक चौधरीलाई सोमबार दिउँसो प्रहरीले पक्राउ गरेको हाे। चौधरीले सालक नामको दुर्लभ वन्यजन्तु लुकाई राखेको भन्ने सूचनाको आधारमा प्रदेश प्रहरी कार्यालय धनगढी र ईलाका प्रहरी कार्यालय लम्कीबाट खटिएको संयुक्त टोलीले उनलाई उक्त जीवित सालकसहित फेला पारी पक्राउ गरेको हो। चौधरीलाई उक्त सालकसहित आवश्यक अनुसन्धानको लागि सब डिभिजन वन कार्यालय लम्की पठाइएको छ।
व्यवसायीक कृषकलाई विद्युतीय घास काट्ने मेसिन र प्रेसर वासर,"सन्धिखर्क : अर्घाखाँचीको सन्धिखर्क नगरपालिकाले व्यवसायीक पशुपालक कृषकहरुलाई विद्युतीय घास काट्ने मेसिन तथा प्रेसर वासर वितरण गरेको छ। व्यवसायीक पशुपालनमा लागेका कृषकहरुलाई आधुनिक तथा प्रविधिमैत्री बनाउन घास काट्ने मेसिन तथा भकारो सफा गर्न प्रेसर वासर वितरण गरेको सन्धिखर्क नगरपालिकाका नगर प्रमुख कमल प्रसाद भु्सालले बताएका छन्। नगरपालिका भित्रका १२ वडाका १२ जना कृषकहरुलाई च्याप कटर तथा प्रेसर वासर २३ जना कृषकहरुलाई ७५ प्रतिशत अनुदानमा वितरण गरिएको हो। ७५ प्रतिशतमा घास काट्ने च्याप कटर तथा भकारो सफा गर्न प्रेसर वासर पाएपछि स्थानीय कृषकहरु खुशी भएका छन्। छिटो छरितो काम सम्पन्न गरी कृषकहरुले पालन गरेका पशुहरुबाट दुध तथा मासु उत्पादनमा बृद्धि गर्ने उद्धेश्यले चयाप कटर र प्रेसर वासर मेसिन वितरण गरिएको हो। कृषकहरुको मागका आधारमा स्थलगत अनुगमन गरी व्यवसायीक पशुपालक कृषकहरुलाई सामाग्री वितरण गरिएको नगरपालिकाका प्रमुख प्रशासकीय अधिकृत नारायण अर्यालले बताए। कृषि पेशालाई प्रविधिमैत्री बनाउदा कम समयमा उत्पादन बढी हुने उत्पादन बढी हुनेभएपछि आम्दानी बढ्ने जस्का कारण आर्थिक समृद्धि गर्ने उद्धेश्यका साथ कृषि र पशुपालनलाई पहिलो पहिलो प्राथमिकतामा राखेर काम गरिरहेको नगर उप प्रमुख ठाकुर कुमार बिकले बताए। आर्थिक उपार्जन भएपछि घर परिवारमा खुशीयाली पनि छाउने बिकको भनाई छ। ७५ प्रतिशतमा घास काट्ने च्याप कटर तथा भकारो सफा गर्न प्रेसर वासर पाएपछि स्थानीय कृषकहरु खुशी भएका छन्। व्यवासयीक पशुपालन गरिरहेका कृषकहरुलाई अनुदानमा विभिन्न सामाग्री दिएकोमा आफूहरुलाई सहयोग तथा हौसला प्राप्त भएको सन्धिखर्क८ किमडाडाका कृषक नेत्र पराजुलीले बताए। सन्धिखर्क नगरपालिकाका पशु शाखा प्रमुख नारायण खनालको सञ्चालनमा सम्पन्न भएको कार्यक्रममा सन्धिखर्क नगरपालिकाका शाखा अधिकृत मञ्जु खनाल, वडा नम्वर १ का कार्यबहाक वडा अध्यक्ष लक्ष्मण पराजुली, कृषि शाखा प्रमुख राजेन्द्र भट्टराइ, पशु शाखाका विजय खनाल लगायतको उपस्थिति रहेको थियो।"
सौर्य उर्जा उत्पादन गर्न अध्ययन अनुमति,"काठमाडौँ : सौर्य उर्जा उत्पादन गर्न संभाव्यता अध्ययन हुने भएको छ। लगानी बोर्डको मंगलबार बसेको ४९ औं बैठकले ३ सय ५० मेगावाट क्षमताको सौर्य उर्जा उत्पादनका लागि संभाव्यता अध्ययन गर्न एमएस सेन्ट्रल इलेक्ट्रोनिक लिमिटेडलाई अनुमति दिने निर्णय गरेको छ। सुदूरपश्चिम प्रदेशको डोटी जिल्लाको दिपायल सिलगढी नगरपालिका १ सय २५ र र डडेल्धुरा जिल्लाको अमरगढी नगरपालिकामा २ सय २५ मेगावाट गरी ३ सय ५० मेगावाट सौर्य उर्जा उत्पादन गर्नका लागि २३ अर्ब नेपाली रुपैयाँ लगानी हुने अनुमान छ। बैठकले डावर नेपाल प्रालि उद्योगको क्षमता अभिवृद्धि तथा उत्पादन विविधिकरणका लागि ९ अर्ब ६८ करोड ६३ लाख ४२ हजार रुपैयाँ लगानी स्वीकृत गरेको छ। त्यसैगरी बैठकले तल्लो अरुण जलविद्युत परियोजनाको निर्माण, स्वमित्वकरण, सञ्चालन तथा हस्तान्तरण तरिकाबाट विकास गर्न छनौट भएको प्रस्तावक कम्पनी एसजेभिएन लिमिटेड इन्डियाले पेश गरेको प्रारम्भिक प्रतिवेदन इन्सिपेटेन्ट रिपोर्ट स्वीकृत गर्ने निर्णय गरेको छ। बैठकले लगानी प्रवद्र्धन गर्न विभिन्न संघ संस्थासँग समझदारीपत्र गर्न कार्यालयलाई अख्तियारी दिएको छ। जेनेभास्थित वल्र्ड एसोसिएसन अफ पीपीडि युनिट एण्ड प्रोफेसन (डब्लुएपीपीपी) संस्थाको सदस्यता ग्रहण गर्न समेत स्वीकृति प्रदान गरेको छ। बैठकले लगानी बोर्डको कार्यालयबाट तयार गरिएको नेपालमा रासायनिक मल कारखाना स्थापना गर्ने प्रविधिको तुलनात्मक अध्ययन सम्बन्धी प्रतिवेदन सार्वजनिक गर्ने निर्णय गरेको छ। बैठकमा प्रधानमन्त्री शेरबहादुर देउवाले लगानीकर्तालाई आकर्षित गर्न आवश्यक नीतिगत तथा कानूनी सुधार गर्न लागिएको बताए। लगानीमैत्री वातावरण तयार गर्न सरकार प्रतिवद्ध रहेको उनको भनाइ थियो। आर्थिक विकासका लागि लगानी बोर्डको कार्यालय तथा नेपाल सरकारका सम्बन्धित निकायले पूर्वाधार संरचनामा विविधिकरण गरी सम्भाव्यता अध्ययन सम्बन्धी कार्यलाई तीव्र रुपमा अगाडि बढाउँदै परियोजना निर्माणमा जोड दिनका लागि निर्देशन दिए। प्रमुख कार्यकारी अधिकृत सुशील भट्टले परियोजना कार्यान्वयन, सहजीकरण तथा विकास एवं संस्थागत सुधारका सम्बन्धमा भएका प्रगति र गतिविधिहको बारेमा जानकारी गराएका थिए।"
राप्रपा छोड्ने निर्णयमा पुनर्विचार गर्न कमल थापालाई राजेन्द्र लिङ्देनको आग्रह,"काठमाडौं: राष्ट्रिय प्रजातन्त्र पार्टीका अध्यक्ष राजेन्द्र लिङ्देनले पार्टी परित्याग गर्ने निर्णय फिर्ता लिन पूर्वअध्यक्ष कमल थापालाई आग्रह गरेका छन् । आफूलाई महाधिवेशनमा हराउने निर्मल निवासमाथि छानविन गर्नुपर्ने माग सुनुवाइ नभएको भन्दै थापाले मंगलबार दिउँसो गृहजिल्ला हेटौंडा पुगेर आफू राप्रपाबाट अलग भएको घोषणा गरेका थिए । 'पार्टीभित्र देखा पर्न थालेको सैद्धान्तिक विचलन तथा गलत प्रवृत्तिलाई सुधार गरेर मेरो बाँकी क्रियाशील राजनीतिक जीवन पार्टीभित्रै बिताउने र पार्टीमै रमाउने उत्कट चाहना भएता पनि आफ्नो कुराको सुनुवाइ नहुने भएपछि मैले यो अप्रिय निर्णय लिन बाध्य भएको हुँ,' थापाले भनेका छन् । थापाको यो निर्णयलाई अनपेक्षित र आश्चर्यजनक भन्दै लिङ्देनले पुनर्विचार गर्न आग्रह गरेका हुन् । 'हामी उहाँसँग निरन्तर सम्वादमा थियौं । ट्रयाक वान, ट्रयाक टु सम्वाद भइराखेको अवस्थामा उहाँले अनायासै यस्तो निर्णय गर्दा दुखी भएका छौं । उहाँले आफ्नो निर्णयमा पुनर्विचार गर्नुपर्छ,' अध्यक्ष लिङ्देनको भनाइ उद्धृत गर्दै प्रवक्ता मोहन श्रेष्ठले भने ।"
"राप्रपा पदाधिकारी बैठक : निर्णयमा पुनर्विचार गर्न थापालाई अनुरोध, विलचित नहुन कार्यकर्तालाई आह्वान","काठमाडौं : राष्ट्रिय प्रजातन्त्र पार्टी (राप्रपा)ले पार्टी परित्याग गर्ने निर्णयमा पुनर्विचार गर्न पूर्वअध्यक्ष कमल थापालाई अनुरोध गरेको छ । राप्रपा पदाधिकारीको मंगलबार अपराह्न बसेको आकस्मिक बैठकले एकता महाधिवेशनपछि राप्रपाको लोकप्रियतामा वृद्धि तथा राष्ट्रिय शक्तिका रूपमा उदय र विकास भइरहेको समयमा थापाबाट अनपेक्षित तथा अप्रत्यासित रूपमा व्यक्तिगत तवरले पार्टीबाट अलग हुने घोषणाप्रति दुःख प्रकट गर्दै पुनर्विचार गर्न अनुरोध गरेको हो । पार्टी स्थापनाको उद्देश्य तथा हालै सम्पन्न महाधिवेशनले तय गरेको राजसंस्था र हिन्दुराष्ट्रको पुनःस्थापना लगायतका सैद्धान्तिक अवधारणा र कार्यदिशामा अविचलित रहेको निष्कर्ष निकाल्दै बैठकले यो घटनाबाट दुविधामा नपर्न र विचलित नहुन नेता, कार्यकर्ता तथा शुभेच्छुकलाई आग्रह गरेको छ । साथै आसन्न स्थानीय तहको निर्वाचनको तयारीमा जुट्न पार्टीका सबै तहलाई आह्वान गरेको प्रवक्ता मोहन श्रेष्ठले जानकारी दिए ।"
"एमाले अध्यक्ष ओली र अमेरिकी राजदूत बेरीबीच भेट, एमसीसीबारे छलफल",काठमाडौं : नेकपा एमालेका अध्यक्ष केपी शर्मा ओली र नेपालका लागि संयुक्त राज्य अमेरिकाका राजदूत र्याण्डी बेरीबीच भेटवार्ता भएको छ । प्रमुख प्रतिपक्षी दलका नेता ओली भेट्न राजदूत बेरी आज विहान बालकोट पुगेका थिए । भेटमा अमेरिकी सहायता परियोजना एमसीसी सम्झौतालगायत विषयमा छलफल भएको बालकोट स्रोतले जनाएको छ । एमसीसी सम्झौता निर्णायक मोडमा पुगेका बेला ओली र बेरीबीच झण्डै एक घण्टा छलफल चलेको थियो । एमसीसी मुख्यालयलसँग प्रधानमन्त्री शेरबहादुर देउवा र सत्ता गठबन्धनका नेता पुष्पकमल दाहाल प्रचण्डले १६ फागुनसम्म समयसीमा मागेका थिए । समय घर्किँदै गर्दा नेताहरुको दौडधुप बढेको छ । एमसीसीमा सभामुख अग्नीप्रसाद सापकोटा राष्ट्रिय सहमति आवश्यक पर्ने भन्दै संसदमा टेबल गर्न मानेका छैनन् । त्यसैगरी प्रचण्ड र नेकपा एसका अध्यक्ष माधवकुमार नेपालले संशोधन हुनुपर्ने अडान लिएका छन् । सभामुखको भूमिकालाई लिएर एमालेले लामो समयदेखि संसदमा अवरोध गरेको र एमसीसी अन्योलमा परेका बेला राजदूत बेरी प्रतिपक्षी नेता ओली भेटेका हुन् । राजदूत बेरीपछि कांग्रेस केन्द्रीय सदस्य शेखर कोइरालाले बालकोट पुगेर मंगलबार साँझ ओलीसँग भेट गरेका थिए ।
संसद बैठकको सम्भावित कार्यसूची सार्वजनिक,काठमाडौं: संघीय संसद सचिवालयले प्रतिनिधिसभा बैठकको सम्भावित कार्यसूची सार्वजनिक गरेको छ । सभामुख अग्निप्रसाद सापकोटाले भोलि मंगलबार दिउँसो १ बजे प्रतिनिधिसभा बैठक आह्वान गरेका छन् । बैठकको सम्भावित कार्यसूचीमा प्रधानमन्त्री शेरबहादुर देउवाले थारु आयोगको तेस्रो वार्षिक प्रतिवेदन २०७७०७८ पेश गर्ने उल्लेख छ । त्यसैगरी संविधानसभा सदस्य जगतबहादुर ताजपुरियाको निधनमा शोक प्रस्ताव प्रस्तुत गर्ने कार्यतालिका संसद सचिवालयका महासचिव डा भरतराज गौतमले सार्वजनिक गरेका छन् । एमालेको अवरोधका कारण नियमित कामकारवाही अघि बढाउन नसकेको प्रतिनिधिसभा पछिल्लो समय एमसीसीको विषयले १० दिन स्थगित भएको थियो । सभामुख सापकोटाले एमसीसी टेबल गर्न राष्ट्रिय सहमतिको शर्त अघि सारेका छन् ।
एमाले अध्यक्ष ओली भेट्न शेखर कोइराला बालकोटमा,"काठमाडौं: नेकपा एमालेका अध्यक्ष केपी शर्मा ओली र नेपाली कांग्रेसका केन्द्रीय सदस्य डा शेखर कोइरालाबीच भेटवार्ता भएको छ । ओली भेट्न कोइराला मंगलबार साँझ ओली निवास बालकोट पुगेका हुन् । भेटमा समसामयिक राजनीतिक परिस्थितिअन्तर्गत एमसीसी सम्झौता, स्थानीय तहको निर्वाचन तथा संसदको गतिरोध अन्त्य गर्ने विषयमा छलफल भएको बताइएको छ । फागुन १६ भित्र एमसीसी पारित गर्नुपर्ने समयसीमा घर्किँदै गर्दा कांग्रेस नेताहरुले दौडधुप बढाएका छन् । यसअघि प्रधानमन्त्री शेरबहादुर देउवाको दूत बनेर सञ्चारमन्त्री ज्ञानेन्द्रबहादुर कार्कीले ओलीसँग भेट गरेका थिए । एमालेले माधव नेपालसहित १४ सांसदको कारवाही रोकेको भन्दै सभामुखको भूमिकामाथि प्रश्न उठाएर निरन्तर संसद अवरोध गरिरहेको छ । अर्कोतिर सत्ता गठबन्धनका माओवादी केन्द्र र एकीकृत समाजवादीले एमसीसी सम्झौता संशोधनको कुरा उठाएका छन् । यस्तो अन्योलका बीच प्रधानमन्त्री र कांग्रेसका नेताहरु वातावरण बनाउन प्रतिपक्ष गुहारिरहेका छन् ।"
"थप १९ सय ५७ जनामा कोरोना संक्रमण पुष्टि, ११ को मृत्यु",काठमाडौं : पछिल्लो २४ घन्टामा थप १९ सय ५७ जनामा कोरोना भाइरस (कोभिड१९) संक्रमण भएको पुष्टि भएको छ। स्वास्थ्य तथा जनसंख्या मन्त्रालयले मंगलबार पछिल्लो २४ घन्टाको कोभिड १९ विवरण सार्वजनिक गर्ने क्रममा यसको पुष्टि गरेको हो। यस्तै सोही अवधिमा कोरोनाबाट ११ जनाले ज्यान गुमाएका छन्। १२ हजार ६९२ नमूना परीक्षण गराउँदा १९ सय ५७ जनामा कोरोना संक्रमण देखिएको हो। सोमबार कोरोनाबाट १३ जनाको मृत्यु भएको थियो भने १५ सय ७० जनामा संक्रमण देखिएको थियो। मन्त्रालयका अनुसार मंगलबार थप ५१०३ जना कोरोनामुक्त भएका छन्। योसहित नेपालमा कोरोनाबाट निको हुनेको संख्या ९ लाख २० हजार ५९२ पुगेको छ। पछिल्लो २४ घन्टामा २ लाख ७३ हजार ३४९ जनाले कोरोनाविरुद्धको खोप लगाएका छन्। हाल कोरोना सक्रिय संक्रमितको संख्या ३६ हजार १८१ रहेको छ।
"कमल थापाले तोडे गीता छोएर खाएको कसम, के भन्छ धर्मशास्त्र ?","काठमाडौं : राष्ट्रिय प्रजातन्त्र पार्टीका पूर्वअध्यक्ष कमल थापाले मंगलबार पार्टी परित्याग गरे । आफूलाई महाधिवेशनमा हराउने निर्मल निवासमाथि छानविन गर्नुपर्ने माग सुनुवाइ नभएको भन्दै थापाले मंगलबार दिउँसो गृहजिल्ला हेटौंडा पुगेर आफू राप्रपाबाट अलग भएको घोषणा गरेका हुन् । 'अत्यन्त भारी मन तथा पीडाबोधका साथ मैले राष्ट्रिय प्रजातन्त्र पार्टीबाट अलग हुने निर्णय लिएको छु,' उनले भनेका छन्, 'पार्टीभित्र देखा पर्न थालेको सैद्धान्तिक विचलन तथा गलत प्रवृत्तिलाई सुधार गरेर मेरो बाँकी क्रियाशील राजनीतिक जीवन पार्टीभित्रै बिताउने र पार्टीमै रमाउने उत्कट चाहना भएता पनि आफ्नो कुराको सुनुवाइ नहुने भएपछि मैले यो अप्रिय निर्णय लिन बाध्य भएको हुँ ।' थापा अलग भएसँगै उनको समूहले नै राप्रपा छोड्ने चर्चा भइरहेको छ । नयाँ पार्टी दर्ताको तयारीमा रहेका थापाले समग्रतामा राप्रपा फुटाएका छन् । यता वर्तमान अध्यक्ष राजेन्द्र लिङ्देनले निर्णयमा पुनर्विचार गर्न आग्रह गरेका छन् । थापा टिम तयार गरेर अघि बढिसकेका छन् । थापाले पार्टी परित्याग गरेसँगै उनले दुई वर्षअघि गरेको प्रतिज्ञाको चर्चा भइरहेको छ । 'परापूर्वकालमा गीतालाई सत्यको प्रतिक मानिन्थ्यो । सत्य बोल्नु धर्म मानिन्थ्यो । त्यतिबेला अदालत नहुँदा धर्मलाई सर्वपरी मानिन्थ्यो । गीतामा छोएर कसम खानु भनेको सत्यभन्दा अरु केही बोल्दिन भन्ने थियो,' ज्योतिषी शास्त्रीले भने, 'धर्तीमा धर्म छ भने असत्य बोल्यो भने २१ कुलसम्म नास हुन्छ, नर्कमा बास हुन्छ भन्ने मान्यता हो ।' २०७६ फागुन २७ मा राष्ट्रिय प्रजातन्त्र पार्टी र राष्ट्रिय प्रजातन्त्र पार्टी (संयुक्त)को एकता घोषणासभामा तिनै थापाले गीतामा हात राखेर अब कहिल्यै पार्टी नफुटाउने प्रतिज्ञा गरेका थिए । प्रतिज्ञा गरेको दुई वर्ष नवित्दै मंगलबार थापाले सनातन धर्मको पवित्र ग्रन्थ गीताको कसम तोडेका छन् । दुई वर्षअघि थापाले आफै गीता बोकेर एकता घोषणासभामा हात राखेर कसम खाएका थिए । साथै अर्का दुई अध्यक्ष पशुपति शम्शेर जबरा र डा प्रकाशचन्द्र लोहनीलाई पनि गीतामा हात राखेर पार्टी नफुटाउने कसम खान लगाएका थिए । पार्टीलाई माया गर्ने साथीलाई साक्षी राखेर प्रतिज्ञा गर्दछु, म कहिल्यै पनि पार्टी फुटाउने छैन । तपाईंहरूलाई विश्वास लागेन ? मैले गीता ल्याएको छु,' खल्तीबाट गीताको पुस्तक निकाल्दै थापाले भनेका थिए, 'यो गीता हातमा राखेर म भन्छु, राप्रपा अब कहिले फुट्दैन ।' पटक पटक मिल्दै र पार्टी फुट्दै गरेको इतिहास सम्झदै गीताको पुस्तक हातमा लिएर पार्टी नफुटाउने र फुट्न नदिने कसम खाएका थापाले गत मंसिरमा सम्पन्न एकता महाधिवेशनमा अध्यक्षमा पराजित भएसँगै आफ्नो प्रतिज्ञा तोडेर आफ्नै वचनको उपहास गरेका छन् । गीता छोएर खाएको कसम तोड्दा के हुन्छ भनेर हामीले ज्योतिषी डा वासुदेव कृष्ण शास्त्रीलाई जिज्ञासा राख्दा उनले सत्यको नाश हुने बताए । 'परापूर्वकालमा गीतालाई सत्यको प्रतिक मानिन्थ्यो । सत्य बोल्नु धर्म मानिन्थ्यो । त्यतिबेला अदालत नहुँदा धर्मलाई सर्वपरी मानिन्थ्यो । गीतामा छोएर कसम खानु भनेको सत्यभन्दा अरु केही बोल्दिन भन्ने थियो,' शास्त्रीले भने, 'धर्तीमा धर्म छ भने असत्य बोल्यो भने २१ कुलसम्म नास हुन्छ, नर्कमा बास हुन्छ भन्ने मान्यता हो ।'"
"एमसीसीविरुद्ध नयाँ बानेश्वरमा युवाहरुको राँके जुलुस, ७ जना पक्राउ",काठमाडौं: अमेरिकी सहायता परियोजना एमसीसी सम्झौताविरुद्ध राजधानीको नयाँ बानेश्वर चोकमा प्रदर्शन भएको छ । एमसीसी खारेज गर भन्दै १०१५ जना युवाहरुको समूहले हात हातमा राँके जुलुससहित बानेश्वर चोकमा प्रदर्शन गरेको हो । मंगलबार साँझ साढे ६ बजेतिर आफूलाई आम युवा र देशभक्त युवाको नामबाट चिनाउने समूहले बानेश्वर चोकमा १० मिनेटसम्म राँको बालेर एमसीसीविरुद्ध नाराबाजी गरेका थिए । युवाहरुको राँके जुलुस प्रदर्शन हुँदा बानेश्वर चोकमा ट्राफिक बाहेक अन्य प्रहरी युनिट उपस्थित थिएन । १०१५ मिनेटपछि प्रहरी आएर समूहका ६७ जना समातेर प्रहरीले लगेको प्रत्यक्षदर्शीले बताएका छन् । प्रहरीले धरपकड गरेर प्रदर्शनकारीलाई त्यहाँबाट हटाएको हो ।
"सात समूहको परिसूचक घट्यो, ६ अर्बको सेयर कारोबार","काठमाडौं : सेयर कारोबारको अघिल्लो दिन अर्थात् सोमबार १५६९ अंकले बढेको नेप्से मंगलबार १६३० अंकले ओरालो लागेको छ। नेप्से २८३५५८ मा बन्द हुँदा कारोबार रकम भने सोमबारको तुलनामा बढेको छ। यसदिन २३० कम्पनीको १ करोड २० लाख ५३ हजार ७५१ कित्ता सेयर ६ अर्ब २८ करोड २१ लाख ७ हजार ९८५ रुपैयँमा किनबेच भयो। यसअघि सोमबार २२४ कम्पनीको ९५ लाख १२ हजार ५८० कित्ता सेयर ५ अर्ब २ करोड २० लाख १७ हजार १८१ रुपैयाँमा खरिदबिक्री भएको थियो। यसदिन सेन्सेटिभ इन्डेक्स पनि ओरालो लागेको छ। सेन्सेटिभ इन्डेक्स २८२ अंकले घटेर ५३२४९ विन्दुमा अडेको छ। कारोबारमा आएका १३ समूहमध्ये ५ को मात्र सूचक सामान्य बढेको छ। सामूहिक लगानीको ०४७,निर्जीव विमाको ०४३,उत्पादन समूहको ०३८, होटल तथा पर्यटनको ०१२ र व्यापारको ००९ प्रतिशतले सूचक बढेको हो। यस्तै लगानीको १५४,जीवन विमाको १०७,जलविद्युतको १५४, डेभलपमेन्ट बैंकको १०२ प्रतिशतले सूचक घटेको हो। बाँकी अन्य समूहको सूचक ०९ देखि ०६५ प्रतिशतसम्म ओरालो लागेको हो। यसदिन कुनै पनि कम्पनीको सेयर सकारात्मक सर्किट लेभलमा कारोबार भएन। कारोबार रकमका आधारमा अरुण हाइड्रो पावर अग्रस्थानमा रह्यो । सो कम्पनीको ३५ करोड बढीको सेयर कारोबार भयो। अपी पावर कम्पनीको ३३ करोड मूल्य बराबरको सेयर खरिदबिक्री भयो।"
एमसीसी अमेरिकाले फिर्ता लैजानु नेपालको हितमा : वामदेव गौतम,"काठमाडौं : नेकपा एकता राष्ट्रिय अभियानका संयोजक तथा राष्ट्रियसभा सदस्य वामदेव गौतमले मिलेनियम च्यालेञ्ज कर्पोरेशन (एमसीसी) परियोजना फिर्ता लैजान संयुक्त राज्य अमेरिकालाई अनुरोध गरेका छन् । गौतमले मंगलबार विज्ञप्ति जारी गरेर एमसीसी अमेरिकाले फिर्ता लैजानु नै अहिलेको परिस्थितिमा नेपाल हितमा हुने उल्लेख गरेका छन् । 'एमसीसी परियोजनाले नेपालको हितभन्दा पनि जनमतकद्द विभाजनका कारण गम्भीर अहित हुने अवस्था सिर्जना हुने देखिएको छ । नेपालमा अहिलेको जटिल अवस्थामा जुन सरकार बनेको छ र जस्तो अवस्थामा संसद रहेको छ, नेपाल सरकारले र संसदले पनि अनुमोदन गर्न सक्ने अवस्था देखिन्न,' गौतमले भनेका छन्, 'यस्तो अवस्थामा नेपाल र अमेरिकी सरकारलाई एमसीसी परियोजना फिर्ता गर्न विनम्र अनुरोध गर्दछु ।' गौतमले एक पक्षीय रुपमा भए पनि फिर्ता लगेर नेपालको हित प्रवर्द्धन गर्न अमेरिकालाई विशेष अनुरोध गरेका छन् । नेपाल र अमेरिकाबीच १९४७ मा दौत्य सम्बन्ध कायम भएदेखि आजसम्म घनिष्ट र मित्रतापूर्ण सम्बन्ध रहेको र नेपालको विकासमा सघाएको भन्दै गौतमले एमसीसी सम्झौतापछि नेपाली जनता अमेरिकाप्रति गम्भीर रुपमा संशकित भएको, नेपालको स्वतन्त्र र सार्वभौमिकतामा आँच पुग्ने शंका गरेकाले परियोजना फिर्ता नै दुबैको हितमा रहेको जिकिर गरेका छन् ।"
नेपालको सीमामा चीनले 'स्थायी नहर' बनाउन खोजेको खुलासा,"काठमाडौं : चीनले नेपालको सीमा अतिक्रमणको प्रयास गरेको खुलेको छ । नेपाल सरकारको गोप्य प्रतिवेदनले सो खुलासा गरेको हो । नेपाल सरकारको गोप्य प्रतिवेदनअनुसार चीन सरकारले हुम्ला जिल्लास्थित दुई देशको सीमामा पर्ने नेपाली भूमिमा 'स्थायी नहर' बनाउन लागेको छ । नेपाल सरकारले पहिलो पटक आधिकारिकरुपमा चीनले नेपाली भूमिमाथि अतिक्रमण प्रयास गरेको दाबी गरेको हो । मध्य पश्चिमाञ्चलको सो क्षेत्रमा चीनले अतिक्रमण गरेको दाबी गरेपछि सरकारले गएको सेप्टेम्बरमा सो प्रतिवेदन तयार पारेको बीबीसी न्युजले जनाएको छ । हुम्लाको किट खोला क्षेत्रमा चीनले दिर्घकालिन रुपमा नहर बनाउने र सो क्षेत्रलाई नियन्त्रण गर्ने भएकाले सो क्षेत्रको संरक्षणका लागि कुटनैतिक समाधान आवश्यक रहेको समेत सो प्रतिवेदनमा उल्लेख रहेको बीबीसीमा समाचार छ । सो रिपोर्ट भने हालसम्म नेपाल सरकारले सार्वजनिक गरेको छैन । यद्यपि, काठमाडौस्थित चिनियाँ दूतावासले चीनले नेपालको भूमि अतिक्रमण नगरेको दाबी गरेको बताइएको छ । यता नेपाल सरकारले पछिल्लो समय चीनसँग दुईपक्षीय सम्बन्धलाई थप सुधार बनाइरहेको छ । नेपाल र चीनको सीमा क्षेत्र करिब १४ किलोमिटरसम्म फैलिएको छ । दुई देशबीच सन् १९६० को सुरुवातमा सीमासम्बन्धी सन्धी भएको थियो । सो सन्धीअनुसार दुई देशबीचको सीमा क्षेत्रको बाँडफाड भएको हो।"
राप्रपाबाट अलग हुने कमल थापाको घोषणा,"हेटौंडा : राष्ट्रिय प्रजातान्त्र पाटी (राप्रपा) का निवर्तमान अध्यक्ष कमल थापाले राप्रपाबाट अलग हुने घोषणा गरेका छन् । मंगलबार गृहनगर हेटौंडामा सञ्चारकर्मीसँग कुरा गर्दै पाटीबाट अलग हुने घोषण गरेका हुन् । 'अत्यन्त भारी मन तथा पीडाबोधका साथ मैले पार्टीबाट अलग हुने निर्णय गरेको छु, 'उनले भने । पाटीभित्र आफ्नो कुरा सुनुवाइ नहुने भएपछि बाँकी क्रियाशिल जीवन पाटीमै बिताउने मन हुँदाहुँदै अप्रिय निर्णय गर्न बाध्य भएको उनले बताए । साथै उनले नयाँ दल खोल्न सक्ने संकेत पनि गरेका छन् ।"
देशी विदेशीले माओवादीलाई सिध्याउन खोज्दैछन् : प्रचण्ड,"काठमाडौं : नेपाल कम्युनिष्ट पार्टी (माओवादी केन्द्र) का अध्यक्ष पुष्पकमल दाहाल प्रचण्डले माओवादी शक्तिहरु एकजुट हुन आवश्यक भएको बताएका छन्। खुमलटारमा मंगलबार पार्टी प्रवेश कार्यक्रमलाई सम्बोधन गर्दै उनले ढिलोछिटो माओवादी क्रान्तिका सहयात्रीहरु एक ठाउँमा हुनुको कुनै विकल्प नभएको बताएका हुन्। देशभित्रका र देशबाहिरका प्रतिक्रियावादीहरु कसरी घेरा हालेर माओवादीलाई सखाप पार्न सकिन्छ भनेर लागिरहको छन्। उनले भने, हामी यति ठूलो परिवर्तनका बहाकहरु विघटन वा विभाजनतिर जाँदा प्रतिक्रियावादीलाई धेरै ठूलो फाइदा हुन्छ। पूर्वप्रधानमन्त्री समेत रहेका प्रचण्डले परिवर्तनबाट प्राप्त उपलब्धीलाई रक्षा गर्न र नेपाली जनताको भाग्य भविष्यका लागि अझै लड्न एकजुट हुन आवश्यक भएको धारणा राखे। उनले अहिले विस्तारै विभाजनका घाउहरु बिर्सिदै र देशको वस्तुगत अवस्थालाई मनन गर्दै माओवादीहरु एक ठाउँमा केन्द्रित हुँदै गएको धारणा राखे। प्रचण्डले भने, जनतासँग जोडिएर र माओवादी आन्दोलनलाई केन्द्रित गरेर हामी विजयी हुन्छौं । हामीलाई कसैले परास्त गर्न सक्दैन। विप्लवनेतृत्वको नेकपाका जुम्ला जिल्ला इञ्चार्ज चन्द्रबहादुर तिरुवा रविकिरणसहितको सिङ्गो जिल्ला कमिटीका सदस्यहरु माओवादी केन्द्रमा समाहित भएको प्रचण्डका स्वकीय सचिव रमेश मल्लले जानकारी दिए। विप्लव नेतृत्वका जुम्ला जिल्ला ईञ्चार्ज रविकिरणसहित जिल्ला सदस्य माओवादी प्रवेश"
"ओमान जाने नेपाली क्रिकेट टोलीको बिदाइ, को को छन् त टोलीमा ?","काठमाडौं : ओमान जान लागेको नेपाली राष्ट्रिय क्रिकेट टोलीलाई बिदाई गरिएको छ। आईसीसी टी२० विश्वकप ग्लोबल क्वालिफायरमा सहभागिता जनाउन ओमान जान लागेको नेपालीटोलीलाई बिदाई गरीएको हो। युवा तथा खेलकुद मन्त्री महेश्वर गहतराजले मंगलबार ओमान जान लागेको नेपाली टोलीलाई बिदाइ गरेका हुन्। गहतराजले भर्चुअल माध्यमबाट खेलाडीहरुलाई बिदाइ गरेका हुन्। कोरोना संक्रमण जोखिमका कारण नेपाल क्रिकेट संघ (क्यान)ले भर्चुअल माधयमद्धारा बिदाइ कार्यक्रम आयोजना गरेको हो। विश्वकपमा छनोटका लागि हुने खेलका लागि नेपाली टोली आज मंगलबार साँझ ६:३० बजे ओमान प्रस्थान गर्ने तालिका रहेको छ। खेलाडीहरुलाई बिदाइ गर्दै मन्त्री गहतराजले विश्वकपका लागि ग्लोबल छनोट भएर आउन शुभकामना दिएका छन्। नेपाली क्रिकेट क्षेत्रले छोटो समयमै उल्लेख्य प्रगती गरेको भन्दै मन्त्री गहतराजले यस पटक विश्वकपकालागि नेपाली टोली छनौट हुनेमा आफू विश्वस्त रहेको बताए। नेपाली विरता सम्झीएर खेल्न समेत मन्त्री गहतराजले खेलाडीहरुलाई आग्रह गरे। क्यानका अध्यक्ष चतुर बहादुर चन्दले बिगतमा देखिएका कमिकमजोरीलाई सच्याउँदै क्रिकेटको विकासका लागि सबै एक हुनुपर्नेमा जोड दिए। साथै खेलाडीहरुलाई उच्च मनोवलकासाथ उत्कृष्ट खेल प्रदर्शनकालागि समेत शुभकामना दिएका छन्। बिदाइ कार्यक्रममा युवा तथा खेलकुद मन्त्रालयका सचिव डा दामोदर रेग्मी, नेपाली राष्ट्रिय क्रिकेट टोलीका प्रशिक्षक पुबुदु दासानायके, राष्ट्रिय खेलकुद परिषदका उपाध्यक्ष शिव कोईराला लगायतको उपस्थिती रहेको थियो। ओमान जाने नेपाली टोली : खेलाडी : सन्दीप लामिछाने (कप्तान), कुशल भुर्तेल, ज्ञानेन्द्र मल्ल, दिपेन्द्र सिंह ऐरी, शरद भेषवाकर, करण केसी, आरिफ शेख, कुशल मल्ल, आसिफ शेख, कमल सिंह ऐरी, शाहब आलम,अविनाश बोहरा, प्रदिप ऐरी, जितेन्द्र कुमार मुखिया, विवेक यादव, लोकेश बम, सागर ढकाल अफिसियल : सुमन राज कार्की  टिम म्यानेजर पुबुदु दसानायके  मुख्य प्रशिक्षक धम्मिका प्रसाद  बलिङ कन्सल्टेन्ट प्रशिक्षक रमण सिवाकोटी  टेक्निकल एनालिस्ट बिक्रम न्यौपाने  फिजियो"
राष्ट्र उत्थान लघुवित्तको आठ लाख ५० हजार कित्ता आइपिओ आउँदै,काठमाडौं : राष्ट्र उत्थान लघुवित्त वित्तीय संस्थाले सर्वसाधारणका लागि साधारण सेयर (आइपीओ) बिक्री खुला गर्ने भएको छ । कम्पनीले प्रतिकित्ता एक सय अङ्कित मूल्यमा आठ करोड ५० लाख मूल्य बराबरको आठ लाख ५० हजार कित्ता प्रारम्भिक सार्वजनिक निष्कासन बिक्री खुला गर्ने लागेको हो । कम्पनीले निष्काशन गर्ने साधारण शेयरमा कूल निष्काशनको पाँच प्रतिशत अर्थात् ४२ हजार ५०० कित्ता सामूहिक लगानी कोषलाई बाँडफाँड गरिएको र जारी पूँजी २६ करोडको शून्य दशमलव पाँच प्रतिशत अर्थात् १३ हजार कित्ता सेयर कर्मचारीलाई सुरक्षित गरी बाँकी रहने सात लाख ९५ हजार ५०० कित्ता सेयर बिक्रीका लागि राखेको हो। सेयर खरिदका लागि सर्वसाधारणले आगामी फागुन ४ गतेदेखि आवेदन दिन पाउने कम्पनीले जनाएको छ। सर्वसाधारणले फागुन ८ गतेसम्म न्यूनतम १० कित्तादेखि अधिकतम एक हजार कित्तासम्मका लागि आवेदन दिन सक्नेछन्। सो अवधिसम्म माग गरिए बमोजिम आवेदन नआए आगामी फागुन १८ सम्म निष्काशन खुला रहने कम्पनीले जनाएको छ । सर्वसाधारणले नेपाल धितोपत्र बोर्डबाट सिआस्वा सुविधा प्रदान गर्न अनुमति पाएका बैंक तथा वित्तीय संस्था र तिनका शाखा कार्यालयका साथै अनलाइनमार्फत मेरोसेयर प्रयोग गरेर पनि सेयर खरिदका लागि आवेदन दिन सकिनेछ। कम्पनीको धितोपत्र निष्काशन तथा बिक्री प्रबन्धकमा एनआइबिएल एस क्यापिटल लिमिटेड रहेको छ। कम्पनीको पूँजीको संरचनामा अधिकृत पूँजी ५० करोड र हालको जारी पूँजी २६ करोड तथा चुक्तापूँजी १७ करोड ५० लाख छ ।
भारतमा सङ्क्रमितको सङ्ख्या घट्ने क्रममा,नयाँ दिल्ली : भारतमा कोरोना भाइरसबाट दैनिक सङ्क्रमितको सङ्ख्या घट्न थालेको छ। संघीय स्वास्थ्य मन्त्रालयले मङगलबार बिहान सार्वजनिक गरेको विवरणअनुसार पछिल्लो २४ घण्टामा भारतमा ६७ हजार ५९७ जना सङ्क्रमित भएका छन्। यसैसँगै भारतमा कोरोनाका कुल सङ्क्रमितको संख्या चार करोड २३ लाख ३९ हजार ६११ पुगेको छ। महामारीको तेस्रो चरण सुरु भएपछिको पछिल्लो एक महिनापछि दैनिक सङ्क्रमितको सङ्ख्या एक लाखभन्दा कम भएको दोस्रो दिन हो। कोरोना भाइरसको नयाँ भेरियन्टको रुपमा देखिएको ओमिक्रोन फैलिन थालेपछि सङ्क्रमितहरुको सङ्ख्या एकाएक बढेको थियो। पछिल्लो एक दिनमा भारतमा कोरोनाकै कारणले मात्रै एक हजार १८८ जनाको मृत्यु भएको छ। यसैसँगै कोरोना सुरु भएयता हालसम्म पाँच लाख ४ हजार ६२ जनाको मृत्यु भएको पनि समाचारमा जनाइएको छ। सोही अवधिमा कोरोना भाइरसबाट सङ्क्रमणमुक्त भएकाहरुको सङ्ख्या भने एक लाख ८० हजार ४५६ रहेको छ। यसैसँगै हालसम्म कोरोना भाइरसबाट चार करोड ८४ हजार ६५८ जना निको भएका छन्। एउटै अवधिमा नयाँ सङ्क्रमितको सङ्ख्याभन्दा सङ्क्रमणमुक्त भएकाहरुको सङ्ख्या दोब्बरभन्दा बढी रहेको छ। त्यसैले सक्रिय सङ्क्रमितहरुको सङ्ख्या पनि घट्दै गएको छ। भारतमा अहिले सङ्क्रमित अवस्थामै रहेकाहरुको कुल सङ्ख्या ९ लाख ९४ हजार ८९१ रहेको मन्त्रालयले जनाएको छ।
कांग्रेस पदाधिकारी बैठक : स्थानीय निर्वाचनसहित तीनवटा एजेण्डा,"काठमाडौं: सत्तारुढ नेपाली कांग्रेसको केन्द्रीय पदाधिकारीको बैठक आज बस्दैछ । सभापति एवम् प्रधानमन्त्री शेरबहादुर देउवा भने बैठकमा सहभागी नहुने बताइएको छ। बैठक केन्द्रीय कार्यालय सानेपामा मंगलबार दिउँसो बस्न लागेको हो । कांग्रेसका प्रवक्ता डाप्रकाशशरण महतले अनौपचारिक रुपमा सभापति देउवाको अनुपस्थितिमा बैठक बस्न लागेको जानकारी दिए । उनले अन्नपूर्णसँग भने, स्थानीय तहको निर्वाचन तयारी, सहमहामन्त्री मनोनितका विषयमा छलफल गर्दैछौं । बिहीबार बस्ने कार्यसम्पादन समितिको बैठकका विषयमा एजेण्डा तय गर्नेछ ।' सभापति देउवाले आगामी बिहीबारका लागि केन्द्रीय कार्यसम्पादन समितिको बैठक बोलाएका छन् । कार्यसम्पादन समिति बैठकमा म्याद समाप्त भएका भ्रातृ एवम् शुभेच्छुक संस्थाहरू र जिल्ला अधिवेशन हुन बाँकी रहेका जिल्लाहरूका छलफल हुने जनाइएको छ।"
सभामुखलाई महाभियोग लगाउने तयारीमा छौं : महेश बस्नेत,"काठमाडौं : नेकपा (एमाले)का पोलिटब्यूरो सदस्य तथा पूर्वमन्त्री महेश बस्नेतले सभामुख अग्निप्रसाद सापकोटाविरुद्ध महाभियोगको प्रस्ताव पनि दर्ताको तयारी भइरहेको बताएका छन् । मंगलबार राजधानीमा आयोजित साक्षात्कारमा बस्नेतले सभामुखविरुद्ध महाभियोग आउने परिस्थिति सिर्जना हुन लागेको बताए । महाभियोग कांग्रेसले पनि चाहेको र सदनलाई सूचारु गर्ने कुरामा एउटा सेफ ल्याण्डिङका रुपमा प्रयोग गर्नेगरी परिस्थिति बनेको उनको दाबी छ । यद्यपि एमालेले अहिलेसम्म कुनै ठोस निर्णय नगरिसकेको भन्दै बस्नेतले महाभियोगको परिस्थिति भने बन्दै गएको जिकिर गरे । नेता बस्नेतले सभामुखविरुद्ध महाभियोग प्रस्ताव अघि बढाउन आफूहरु सय जना सांसद जुनसुकै बेला हस्ताक्षर गर्न तयार रहेको पनि स्पष्ट पारे । 'हामी सय जना स्ट्याण्डबाई छौं। जुनबेला पनि सही गर्न तयार नै छौं । त्यसलाई संख्या पुर्याउने कुरामा एमालेले पहल गरेर त्यो परिस्थिति सिर्जना गर्यो भने त्यो हुन पनि सक्छ ।' सभामुखले संसदमा दलीयभन्दा अभिभावकको भूमिका खेल्नुपर्नेमा नेता बस्नेतले जोड दिए । सभामुखसामू तीन विकल्प रहेको उनको तर्क छ । पहिलो विकल्प भनेको हामीले कारबाही गरेका सांसदहरुको कारबाही पत्र सदर गर्ने, अनि दोस्रो विकल्प भनेको आफ्नो पदबाट राजीनामा दिएर परिस्थिति सहजीकरण गर्ने र तेस्रो विकल्प भनेको अदालतले छिटो फैसला गर्ने हो । यो भन्दा फरक विषय एमालेले अहिले सोचेको छैन । यी तीन कुरा नभएसम्म संसदमा एमालेको अवरोध कायमै रहन्छ,' उनले भने । वैशाख ३० गते स्थानीय तहको निर्वाचन गर्ने सरकारी निर्णयको स्वागत गर्दै बस्नेतले एमालेले कसैसँग पनि गठबन्धन नगर्ने दाबी गरे । आफ्नो पार्टीको भविष्य अन्धकार देखेको कारण प्रचण्ड र माधव नेपालले स्थानीय तहको निर्वाचन टार्ने षड्यन्त्र गरेको उनले आरोप लगाए ।"
क्यान्सरबाट आम्चीको निधन,"जोमसोम : आम्ची छम्ब ङहवाङ गुरुङको ७३ वर्षको उमेरमा क्यान्सरबाट निधन भएको छ। उनी मुस्ताङको घरपझोङ५ ढुम्बामा बस्दै आएका थिए। उनले तिब्बती थेरापी र आयुर्वेदिक पद्धतिबाट उपचार गरी सयौंको ज्यान बचाएका थिए। आयुर्वेद शिक्षा र कला, संस्कृतिको उत्थानमा योगदान दिएबापत उनी २०७५ सालमा जनसेवा पदकबाट विभूषित भएका थिए। दुर्गममा कार्यरत एक आम्ची चिकित्सक गुमाउनुपरेकामा मुस्ताङबासी शोकमा छन्। आम्ची गुरुङले परम्परागत र विभिन्न विश्वविद्यालमा आयुर्वेद शिक्षा हासिल गरेका थिए। आम्चीको शाब्दिक अर्थ हो डाक्टर। आयुर्वेद चिकित्सा क्षेत्रमा दक्षता हासिल गर्ने उनी नवौं पुस्ताका हुन्। उनका आठौं पुस्ताले यही विधा पछ्याएका थिए। उनले आफ्नो निधनअघि ११औं पुस्ता सम्हाल्न कान्छा छोरा घ्युर्मी गुरुङलाई अघि सारेका थिए। उनले आम्ची शिक्षा ७ वर्षको उमरेदेखि बुवाबाटै सिकेको पारिवारिक स्रोतले जनाएको छ। त्यसपछि तिब्बत र भारतका विश्वविद्यालयबाट थप ज्ञान आर्जन गरेका थिए। आफूले लिएको शिक्षा पुस्तान्तरण मात्र होइन अन्यलाई बाँडे। उनी आयुर्वेद पद्धतिबाट पशुचौपायाको उपचारसमेत गर्थे। उनले मौलिक कला, संस्कृति संरक्षण तथा प्रवद्र्धनमा उत्तिकै योगदान दिए। मुस्ताङका अधिकांश गुम्बा, छोर्तेन, माने आदिमा कलात्मक भित्ते लेखन अर्थात् थान्का बनाएका थिए। प्राचीन चिकित्सा पद्धतिबाट बिरामीको उपचार गरिने सेवालाई सोवा रिक्पा अर्थात् आम्ची भनिन्छ। भर्जिनिया टेक युनिभर्सिटीमा सन् २००१ मा एसियाली संस्कृतिबारे अध्यापन गर्न उनलाई निम्तो आएको जनाइएको छ। उनले त्यहाँ झन्डै ६ महिना पढाएको पारिवारिक स्रोतले जनाएको छ। उक्त विश्वविद्यालयकी धर्म, संस्कृतिसम्बन्धी अध्यापक जेन लिलियन भेन्सले नेपाल आउँदा आम्ची ङहवाङलाई भेटेकी थिइन्। ङहवाङसँगै अन्नपूर्ण पदयात्रामा जाँदा भेन्सले तिब्बती र मुस्ताङी संस्कृतिबारे जानकारी लिएको जनाइएको छ। उनकै पहलमा गुरुङ भिजिटिङ प्रोफेसरका रूपमा अमेरिका गएका थिए। बिदाइका बेला कलाकार भिन्सले ङहवाङको जीवनयात्रा थांकामा उतारेको जनाइएको छ। उक्त थांका सन् २००७ जुनमा कलाकारसहितको टोली भर्जिनियाबाट मुस्ताङ आएर आम्चीकै घरमा हस्तान्तर गरिएको घरपझोङ३ का शेरबहादुर गुरुङ सुनाउँछन्। उनका अनुसार आम्ची गुरुङकै पहलमा मुस्ताङमा स्याउ खेती सुरु गरिएको हो। यस्तै उनकै पहलमा जोमसोममा ईको संग्रहालय स्थापना गरिएको थियो। उनी वारागुङ मुक्तिक्षेत्रको उत्थानका लागि वारागुङ सेवा समितिका संस्थापक हुन्। को हुन् आम्ची ? प्राचीन चिकित्सा पद्धतिबाट बिरामीको उपचार गरिने सेवालाई सोवा रिक्पा अर्थात् आम्ची भनिन्छ। प्राकृतिक विधिबाट बिरामीको उपचार गरिने भएकाले सोवा रिक्पा अर्थात् आम्चीको काम गर्ने व्यक्तिलाई प्राकृतिक चिकित्सकको उपमा दिइएको हो। सोवा रिक्पा शिक्षा पढेर डिग्री हासिल गर्ने व्यक्ति आम्ची बन्न योग्य हुन्छन्।"
नयाँ धान उन्मोचनको तयारी,"जनकपुरधाम : थोरै मल हाल्दा पनि राम्रो उत्पादन हुने प्रजातिको धान उन्मोचनको तयारी भएको छ। पीआर १२६ नयाँ जातको धान उन्मोचन गर्ने अन्तिम तयारी भएको राष्ट्रिय धानबाली अनुसन्धान कार्यक्रमका सूचना अधिकारी चेतन ज्ञवालीले बताए। ज्ञवालीका अनुसार चीनबाट उत्पत्ति भएको पीआर १२६ धानमा कम नाइट्रोजनयुक्त मलको आवश्यकता पर्छ। १ सय २५ दिनमा पाक्ने धानको बोट अन्तिम अवस्थासम्म हरियो नै हुन्छ, धानको अनुसन्धान केन्द्रमा अनुसन्धानपश्चात् नामकरणको तयारी गरिरहेका छौं। आर्थिक वर्षको सुरुआतसँगै राजपत्रमा प्रकाशित गरेर धानको नामकरण सार्वजनिक गर्छौं। अरूलाई सय केजी मलखाद्य चाहिन्छ तर पीआर १२६ लाई ८० केजी खाद्यमा पनि सय केजी मलबराबरकै मल हालेको जस्तो उत्पादन हुन्छ। उनले भने, नाइट्रोजन कम चाहिने धानको जात पीआर १२६ लाई नेपालको विभिन्न क्षेत्रमा परीक्षण गरिसकिएको र छिट्टै उन्मोचन गर्ने प्रक्रियामा छौं। ८७ प्रकारको धान जातिको विकास अनुसन्धान र उन्मोचन गरिसकिएको ज्ञवालीले बताए। उनका अनुसार धानको परीक्षण धानको पकेट क्षेत्र सुनसरी, बारा, वीरगन्ज, धनुषा, नेपालगन्ज, भैरहवा र चितवनमा तीन वर्षसम्म परीक्षण गरिएको छ। पीआर १२६ को लामो दाना, बोट हरियो र उब्जनी बढी हुने विशेषता रहेको ज्ञवालीले बताए। ६५ बिघा क्षेत्रफलमा रहेको राष्ट्रिय धानबाली अनुसन्धान कार्यक्रमको करिब ३५ हेक्टर जग्गामा बिउ उत्पादन र अनुसन्धानका लागि प्रयोग गर्ने गरिएको छ। जसमध्ये २० हेक्टरमा बिउ उत्पादनका लागि र विभिन्न जातको धानको परीक्षणका लागि १५ हेक्टर प्रयोग गरिएको छ। बनिनियाँ कार्यालयमा ५० जना कर्मचारीको दरबन्दी रहेकोमा अहिले ३५ जना कार्यरत छन्। त्यसमध्ये ६ जना अनुसन्धानकर्ता हुन्। पाँचजना वैज्ञानिक हुन्। प्रशासनलगायतका क्षेत्रमा कार्यरत छन्।"
सोमालियामा भोकमरीका कारण २ लाख बढी मानिस विस्थापित,सोमालिया : सोमालियामा भोकमरीका कारण ठूलो संख्याका नागरिकमा भोकमरी छाएको संयुक्त राष्ट्रसंघले जनाएको छ । संयुक्त राष्ट्रसंघले पछिल्लो समयमा यहाँ ठूलो भोकमरीका कारण कम्तीमा पनि ४३ लाख मानिस प्रभावित भएको जनाएको छ । यहाँ अघिल्लो महिनामा ३२ लाख मानिसलाई भोकमरीले छोएको र यो महिना अरु मानिस थपिएको राष्ट्रसंघले जनाएको छ । भोकमरीकै कारण खाना र पानी खोज्नका लागि २ लाख ७१ ह्जार मानिस आफ्नो घर छोडेरै हिँडेको तथ्यांक राष्ट्रसंघको मानवीय सहायतासम्बन्धी एजेन्सीले जनाएको छ । यो जनसंख्याका लागि आवश्यक मात्रामा सहयोगका लागि पनि सो एजेन्सीले सबै विदेशी समुदायलाई आग्रह गरेको छ ।
ज्येष्ठ नागरिकको सेवामा थापा,"फिदिम : एउटा बेसहारा मानिसका लागि तपाईं कति दिन सहारा बन्न सक्नुहुन्छ ? एक दिन ? एक हप्ता ? महिना या वर्ष दिन ? बदलिँदो जीवनशैलीका कारण आफ्नै आमाबुवालाई समेत समय दिन नसक्ने पछिल्लो पुस्ताका मानिसले सायद एक दिन समय निकाल्नै हम्मे पर्ला। धेरै मानिसले बेसहाराहरूलाई घृणा गर्छन्। तर, केही यस्ता व्यक्तिहरू छन्, जो सहाराबिहीनको सहारा बनेर जीवन व्यतित गरिरहेका हुन्छन्। पाँचथरको फिदिम नगरपालिका१ की ६१ वर्षीया राधिका थापा वर्षौंदेखि बेसहारा वृद्धवृद्धाको सहारा बनेकी छन्। उनको दैनिकी बूढापाकाको हेरचाहमा बित्छ। राधिकालाई भौतिक सम्पत्ति जोड्नु छैन। आफ्नै बुवाजस्तै देखिने वृद्धहरूको स्याहार गर्न पाउँदा उनलाई सुखानुभूति हुन्छ। राधिकाले फिदिम २ मा ज्येष्ठ नागरिक आश्रम सञ्चालन गरेकी छन्। २०७० सालमा स्थापना गरेको उक्त आश्रममा अहिले १२ जना वृद्धवृद्धा छन्। सुरुमा पाँच जना आमाबुवालाई राखेर आश्रमको उद्घाटन गरेकी हुँ, राधिका भन्छिन्, यही आश्रममा मैले दर्जनौं बुवाआमालाई हेरचार गरिसकें। जीवनमरणको दोसाँधमा छटपटिँदै अलपत्र परेका वृद्धवृद्धाले आश्रममा पुगेपछि नयाँ जीवन पाएका छन्। राधिकाले २०६८ साउन १० गते सिद्धपोखरी सेवा सदन नामक संस्था दर्ता गरिन्। उक्त संस्थाको नाममा फिदिममा तीन रोपनी जमिन खरिद गरिन्। त्यहीँ वृद्धाश्रम निर्माण गरेर राधिकाले ज्येष्ठ नागरिक आश्रम सञ्चालन गरेकी हुन्। व्यक्तिगत लागानीबाट आश्रम सञ्चालनमा ल्याएकी थिएँ, उनी भन्छिन्, अहिले स्थानीय सरकार, प्रदेश सरकार, संघीय सरकारसहित विभिन्न निकायबाट आश्रम व्यवस्थापनका लागि सहयोग प्राप्त भइरहेको छ। आश्रममा बस्नलाई नागरिकता चाहिँदैन। सिफारिस पनि ल्याउनु पर्दैन। सडकमा अलपत्र परेका, फालिएका, हेपिएका र आफन्तको पहिचान नभएका वृद्धवृद्धालाई आश्रय दिने गरिएको छ। बेसहारा वृद्धवृद्धालाई आश्रममा ल्याएर उनीहरूको हेरचारमा राधिका खटिरहन्छिन्। जीवनमरणको दोसाँधमा छटपटिँदै अलपत्र परेका वृद्धवृद्धाले आश्रममा पुगेपछि नयाँ जीवन पाएका छन्। आश्रममा अहिले चार वृद्धा र आठ वृद्ध छन्। आठ वर्षको अवधिमा आश्रममा बस्दै आएका नौ जनाको मृत्यु भइसक्यो। तीन जनाको शवलाई राधिका आफैंले सतगद् गरिन्। ६ जनाको शव आफन्तले बुझे। उनी भन्छिन् शव बुझ्न आफन्त नआएपछि तीन जनालाई मैले नै दागबत्ती दिएकी छु। उनले भनिन्, बाटोमा बूढापाकालार्ई देखेँ भने मेरै बुवा जस्तै लाग्छ, राधिका भन्छिन्, सहाराबिहीन बूढाबूढीहरूलाई हेरचाह गरेर आठ वर्ष बिताएँ। बुवा बेपत्ता भएपछि वृद्धवृद्धाको सेवा गर्ने सोच तेह्रथुमको आठराईस्थित ह्वाकुमा एक प्रतिष्ठित परिवारमा जन्मिएकी राधिकालाई बुवा बेपत्ता भएको पीडाले पिरोलिरहन्छ। उनका बुवा अमरबहादुर डाँगी २०४८ सालदेखि बेपत्ता छन्। डाँगी तत्कालीन ह्वाकु गाँउ पञ्चायतका प्रधानपञ्च थिए। जग्गा, जमिन र सम्पत्ति छोराछोरीको नाममा सुम्पिएपछि बुवा बेपत्ता भएको उनी बताउँछिन्। अहिलेसम्म उनको बुवाको टुंगो लागेको छैन। बुवा बेपत्ता भएपछि मलाई धेरै पीडा भयो, उनी भन्छिन् पीडाले आश्रम सञ्चालन गर्ने प्रेरणा दियो। राधिकाको परिवारले अहिलेसम्म उनका बुवालाई भेटाउन सकेन। मेरो बुवा पनि बेसहारा हुनुभएको होला !, उनले भनिन्, बूढो अनुहार देख्दा बुवाको झल्को आउँछ। बुवा बेपत्ता भएपछि पीडाले तड्पिएकी राधिकाले तराई झरेर जग्गाको कारोबार थालिन्। त्यहाँको आम्दानीले उनले झापाको चन्द्रगढी, दमक र इटहरीमा जग्गा जोडिन्। उक्त जग्गा बेचेर हात परेको रुपैयाँ बोकेर उनी देशभरका आश्रम डुल्न थालिन्। जग्गा बेचेको पैसाले नै आश्रम सुरु गरेको उनले बताइन्।"
"आजको मौसम : गण्डकी प्रदेशमा सामान्य बदली, अन्त के हुँदैछ ?","काठमाडौं : हाल देशमा पश्चिमी वायुको सामान्य प्रभाव रहेको छ । देशका पहाडी भूभागहरुमा आंशिकदेखि सामान्य बदली रही तराईका केही भूभागहरूमा हुस्सु कुहिरो लागिरहेको मौसम पूर्वानुमान महाशाखाले जनाएको छ। काठमाडौं उपत्यकामा सोमबार बिहानैदेखि पारिलो घाम लागेपनि मंगलबार भने आकाश धुम्मिएको छ। मौसम पूर्वानुमान महाशाखा अनुसार आज दिउँसो प्रदेश नं १, मधेश, बागमती र गण्डकी प्रदेशमा आंशिकदेखि सामान्य बदली रहि अन्य प्रदेशमा आंशिक बदली रहनेछ। प्रदेश नं १ का एक वा दुई स्थानमा हल्का वर्षाको सम्भावना रहेको छ । यस्तै राती प्रदेश नं १, बागमती र गण्डकी प्रदेशमा आंशिकदेखि सामान्य बदली रहि अन्य प्रदेशमा मौसम आंशिक बदलीदेखि सामान्यतया सफा रहनेछ। देशका पुर्वी तथा पश्चिमी भूभागका उच्च पहाडी तथा हिमाली भूभागका एक वा दुई स्थानमा हल्का हिमपातको सम्भावना छ ।"
सुनको मूल्य ५०० ले बढ्यो : तोलाको कति पुग्यो?,"काठमाडौं : सुनचाँदी बजारमा मंगलबार छापावाल सुनको प्रतितोला रु ५०० ले बढेर ९३ हजार १०० पुगेको छ। पहेँलो धातु सोमबार प्रतितोला ९२ हजार ६०० मा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार तेजाबी सुनको आजको मूल्य प्रतितोला ९२ हजार ६०० छ, यसको मूल्य अधिल्लो दिन ९२ हजार १०० थियो। यस्तै आज चाँदीको मूल्य अधिल्लो कारोबार मूल्यका तुलनामा प्रतितोला पाँचले बढेर एक हजार २६० कायम रहेको महासङ्घले जनाएको छ। अन्तरराष्ट्रिय बजारमा आज सुन प्रतिऔँस एक हजार ८१९ डलर आसपास कारोबार भइरहेको छ।"
बुटारमा नेपालकै पहिलो ड्याम टु टर्वाइन प्रविधियुक्त जलविद्युत आयोजना बन्दै,"गोरखा : गोरखाको गण्डकी गाउँपालिका१ बुटारमा नेपालमै पहिलो ड्याम्म टु टर्वाईन प्रविधिको जलविद्युत आयोजना निर्माण कार्य सुरु भएको छ। ब्लु इनर्जी कम्पनीले त्रिशुली नदीमा एकसय मेगावाटको सुपर त्रिशुली जलविद्युत आयोजनाको निर्माण कार्य सुरु गरेको हो। आयोजनास्थल पृथ्वीराजमार्ग भन्दा पारिपट्टि पर्छ। त्यसैले विभिन्न उपकरण त्रिशुलीपारि तार्न बेलिब्रिज निर्माणको काम हामीले सुरु गरिसकेका छौँ, हाईड्रो कम्पनीका प्रोजेक्ट म्यानेजर निरञ्जन रेग्मीले भने, आयोजनाको निर्माण सुरु गर्नुअघि गर्नुपर्ने डिपिआर, ईआई, पिपिए, आयोजना सुरु गर्नु अघिको प्राविधिक नापजाँचको सबै गरिसक्यौँ। अब बेलिब्रिज बनेपछि भौतिक निर्माणको काम थाल्नेछौँ। चिनियाँ हुवावे कम्पनीले उक्त आयोजना निर्माण गर्ने जिम्मा लिएको छ। ड्याम टु टर्बाइन नेपालमै नयाँ प्रविधिको पहिलो आयोजना भएको दावी गर्दै उनले कम लागतमा निर्माण हुने बताएका छन्। एकसय मेगावाटको आयोजना जम्मा १६ अर्व नेपाली रुपैयाँमा यो निर्माण सक्ने लक्ष्य छ, उनले भने, नेपालमा चलन चल्तीमा आएका अन्य आयोजना हुन्थ्यो भने यो क्षमताको आयोजना बन्न करिब २० देखि २५ अर्ब लाग्थ्यो। पाँच वर्षभित्र सिध्याउने गरी निर्माण सुरु हुन लागेको आयोजनाले जनाएको छ। उत्पादित विद्युत तनहूँको मार्किचोकस्थित सबस्टेशनमा जोडी नेपाल विद्युत प्राधिकरणको राष्ट्रिय प्रशारण लाईनमा समावेश गरिनेछ। पानी जम्मा हुने बाँधको १४ दशमलव ५ मिटर उचाई हुनेछ भने ९२ मिटर लम्बाई हुनेछ। यसका लागि आयोजनाले ४० रोपनी जग्गा खरिद गरिसकेको छ भने डुबानमा पर्ने र पावरहाउस निर्माणका लागि अझै करिब २० रोपनी खरिद गर्ने प्रक्रिया रहेको छ। ड्यामबाट सिधै टर्वाइनमा पानी खसालेर विद्युत उत्पादन गर्ने प्रविधि ड्याम टु टर्वाइन प्रविधि हो। पानी जम्मा हुने ड्यामबाट ६५ मिटर दुरीमा पावर हाउस बन्नेछ। पानी सिधै टर्वाइनमा पठाइने भएकाले पानी पठाउन सुरुङ, पाइपलाइन आवश्यकता पर्दैन। पानी जहाँबाट संकलन गरिन्छ, त्यहाँ नै पुन पावरहाउबाट झर्छ, आयोजनाका प्रमुख रेग्मीले भने। यो प्रविधिमा आयोजना बनेपछि आयोजनास्थलभन्दा तलको जलाधार क्षेत्रमा सुख्खा लाग्दैन। ड्याम टु टर्बाइन आयोजना भन्दा अन्य प्रकृतिको आयोजनामा भने सुरुङमार्फत लामो दुरीसम्म पानी लैजादा पावरहाउससम्मको क्षेत्र सुख्खा हुने गर्छ। त्रिशुलीमा बन्न लागेको अयोजनाको पाइपलाईन बिछ्याउनु नपर्ने भएकाले बातावरणीय दृष्टिकोणले पनि प्रभावकारी हुने दावी निर्माण कम्पनीको छ। पृथ्वी राजमार्गको छेवैमा बन्न लागेको उक्त आयोजना नेपालमै परीक्षण आयोजनाको रुपमा पनि रहने दावी निर्माण कम्पनीको छ।"
जीवन बुझ्दा आनन्द,"शिक्षक हातमा पानीको गिलास लिएर कक्षामा प्रवेश गरे। यो देख्दा विद्यार्थी अचम्ममा परे। शिक्षकले पानीको गिलास देखाउँदै विद्यार्थीलाई सोधे, यसको तौल कति हुन सक्छ ? एकजना विद्यार्थी भने, १०० ग्राम। अर्कोले २५० ग्राम, तेस्रो विद्यार्थीको उत्तर थियो ३०० ग्राम । शिक्षकले फेरि सोधे, यदि यो गिलासलाई हातमा समातिराख्दा के हुन्छ ? विद्यार्थीले भने, केही हँुदैन। फेरि सोधे यदि एक घण्टासम्म यसरी हातमा समातिराख्दा के हुन्छ ? एक जना विद्यार्थीले उत्तर दिए सर तपाईंको हात दुख्न थाल्छ। यदि एक दिनभरि यसरी हातमा समातिराख्दा के हुन सक्छ ?, अर्को प्रश्न थपियो । एकजनाले उत्तर दिए दुखाइका कारण हात सुन्निन सक्छ, हातका नसाहरूमा दुखाइ बढी हुन सक्छ। तपाईं अस्पताल जानुपर्ने हुनसक्छ सर। धेरै राम्रो उत्तर तर यो बीचमा गिलासको तौलमा परिवर्तन हुन्छ ? शिक्षकले सोधे। सबैले उत्तर दिए, हुँदैन सर। यदि गिलासको तौलमा परिवर्तन हुँदैन भने किन मेरो हात दुख्छ ? यो दुखाइबाट छुटकारा पाउन मैले के गर्नुपर्छ ? विद्यार्थीले भने, सर गिलास तल राख्नुपर्छ, धेरै बेर समातिराख्नु हुँदैन। अन्तमा शिक्षकले नैतिक शिक्षा यसरी दिए जीवनमा आउने समस्याहरू पनि यस्तै हुन। अलिबेर सोच्दा केही हुँदैन तर धेरै लामो समयसम्म दिमागमा सोचिराख्दा हाम्रो मस्तिष्कमा दुखाइ हुन थाल्छ। कठिनाइ उत्पन्न हुन्छ। समस्या उही र सानो भएता पनि निरन्तर सोचाइका कारण विस्तारै तनाव हुन थाल्दछ। जीवनमा आउने हरेक चुनौती र समस्याहरूबारे सोच्नुपर्छ, चिन्तन गर्नुपर्छ तर निरन्तर दिमागलाई प्रेसर दिनु हुँदैन।"
महाभारतका 'भीम' प्रवीण कुमारको निधन,"नयाँ दिल्ली : भारतको दूरदर्शन च्यानलबाट प्रसारित बीआर चोपडाको सिरियल महाभारतमा भीमको भूमिका गर्ने अभिनेता प्रवीण कुमार सोबतीको निधनको भएको छ । उनको ७४ वर्षको उमेरमा निधन भएको हो। उनको आजै पंजाबी बागस्थित श्मशान घाटमा अन्त्येष्टि गरिनेछ। महाभारत धारावाहिकका साथै उनले अन्य धारावाहिक र बलिवड चलचित्रमा पनि अभिनय गरेका थिए । भीमजस्तो शक्तिशाली पात्र निभाएर चर्चित बनेका प्रवीणले जीवनको अन्तिम दिनसम्म पैसा र पहिचानका लागि संघर्ष गरे। उनी अभिनयका साथसाथै खेलकुदमा पनि उत्तिकै पोख्त थिए। महाभारत सिरियलमा आउनुअघि प्रवीण एक उत्कृष्ट खेलाडी थिए । उनी ह्यामर र डिस्कस थ्रो र डिस्कस थ्रोमा एसियाका नम्बर १ खेलाडी हुन्। एसियाली खेलकुदमा स्वर्ण जितेका प्रवीणले ओलम्पिकमा पनि सहभागिता जनाएका थिए। उनलाई मैदानमा उत्कृष्ट खेलाडीको रूपमा चिनाउने बावजुद महाभारत धारावाहिकले उनलाई घरघरमा चिनाएको थियो। महाभारतका भीमलाई देखेर मानिसहरूले उनलाई वास्तविक भीम मान्न थाले। एक अन्तर्वार्तामा प्रवीणले अभिनयमा आउनुअघि आफ्नो समयतालिकाबारे बताएका थिए । उनले भनेका थिए, कुनै पनि दिन यस्तो छैन जब म ३ बजे नउठेको छु । महाभारत बाहेक चाचा चौधरीमा साबुको भूमिका निर्वाह गर्नुका साथै करिब ५० वटा चलचित्रमा काम गरेका थिए । उनले आफ्नो अभिनय करियर १०० रुपैयाँको शगुनबाट सुरु गरेका थिए। सोबतीको जन्म ६ डिसेम्बर १९४७ मा पञ्जाबको अमृतसरमा भएको थियो ।"
कोरोना कारण १२ सय वर्ष बढी पुरानो पब बन्द,"लण्डन : सबैभन्दा पुरानो दाबी गरिएको बेलायतको एक पब बन्द भएको छ । झन्डै १२२९ वर्ष पुरानो बेलायतको पब कोभिड १९ महामारीका कारण बन्द भएको हो । बेलायतकै पुरानो दाबी गरिएको ये ओल्डी फाइटिङ कक्स नामक पब कोभिड १९ का कारण आर्थिक समस्या आउँदा बन्द हुन लागेको अन्र्तराष्ट्रिय मिडियामा खबर छ । बेलायतको राजधानी लण्डनस्थित सेन्ट अल्बान्समा रहेको सो पब एडि ७९३ देखि सञ्चालनमा आएको पबको वेबसाइटमा उल्लेख छ । शुक्रबार सामाजिक सञ्जाल फेसबुकमार्फत स्टाटस लेख्दै सो पब सञ्चालक क्रिस्टो टोफाल्लीले सो जानकारी दिएका हुन् । कोभिड महामारीले निम्त्याएको अत्यन्तै चुनौतीपूर्ण व्यापारिक अवस्थापछि यस पबले आफ्नो ढोका बन्द गरेको छ,'पबको आधिकारीक फेसबुकमार्फत सञ्चालक क्रिस्टोले भनेका छन्, यो पब मेरो लागि विजनेस मात्र नभइ विजनेसभन्दा माथि थियो । बेलायतको राष्ट्रिय तथ्यांक विभागका अनुसार बेलायतमा सन् २००८ देखि २०१८ सम्ममा ११ हजारभन्दा पबहरु बन्द भएका छन्।"
लोकतन्त्रमा पुँजीवाद,"लोकतन्त्रको विकल्प सुदृढ लोकतन्त्र हो। पुँजीवाद लोकतन्त्रको अभिन्न अंग हो। लोकतन्त्र एक प्रकारको शासकीय प्रणाली हो। यसमा नागरिकले आफूलाई मन परेको प्रतिनिधिबाट आफैंमाथि शासन गर्न पाउँछन्। विश्वभर नै लोकतान्त्रिक शासन प्रणालीको प्रख्याती ज्यादा छ। निरंकुश शासकहरूसमेत आफूलाई लोकतन्त्रवादी भएको दाबी गर्छन्। लोकतन्त्रलाई प्रभावित गर्ने यसको विकासमा सहयोग पुर्याउने थुप्रै सन्दर्भहरू हुन्छन्। यीमध्ये पुँजीवादी अर्थ व्यवस्था एक हो। यस आर्थिक प्रणालीमा निजी क्षेत्रको प्रभुत्व र प्रभाव रहन्छ। पुँजीवादको विकास र प्रवद्र्धन मुख्यतया लगानीमा निर्भर गर्छ। यस्तो लगानी निजी क्षेत्रले गर्ने स्वतन्त्र निर्णय, मूल्य निर्धारण, उत्पादनको मात्रा र प्रकृति र उत्पादित सामग्रीहरूको वितरण स्वतन्त्र बजार व्यवस्थामा आधारित हुँदै स्वतः निजी क्षेत्रबाटै हुन्छ। पुँजीवादी अर्थ व्यवस्था र लोकतन्त्रका बीचको सम्बन्ध अत्यन्त अन्योन्याश्रित हुन्छ। पुँजीवादी अर्थ व्यवस्थाको अभावमा लोकतन्त्रको विकास हुन सक्दैन। यसैगरी लोकतन्त्रले पुँजीवादका लागि ठूलो योगदान दिएको हुन्छ। लोकतन्त्र मानवीय मूल्य मान्यतामा आधारित हुन्छ। त्यसैले मानवीय भलाइका दिशामा अभिमुख हुँदै विश्वका अधिकांश देशहरूका राजनीतिक प्रणालीमा यसले आफ्नो प्रख्याति आर्जन गर्दै आएको छ। सबै प्रकारका अधिकारहरूको प्रत्याभूति लोकतन्त्रमा गरिन्छ। देशका नागरिकहरूका लागि स्थिर र अनुकूल वातावरण तयार पार्छ। लोकतान्त्रिक अधिकारहरूको निर्वाध रूपमा प्रत्याभूति गर्दै जाँदा पुँजीवादले विकास गर्ने अवसर स्वतः प्राप्त गर्दै जाने परिस्थिति बन्दछ। लोकतन्त्रले दिगो शान्ति कायम गर्दा र सबल शान्ति सुरक्षाको अवस्था बनाउँदै गर्दा नागरिकहरूका अधिकारहरू स्थापित हुन पुग्छन्। परिणामस्वरूप पुँजीवादको विकास हुने गर्छ। यदि कुनै देशले लोकतन्त्र र पुँजीवादलाई अवलम्बन नगरी शासन सञ्चालन गरिआएको छ भने त्यस देशमा नागरिकहरू असन्तुष्ट हुन्छन् र यी दुवै प्रणालीहरूको कार्यान्वयनका लागि प्रोत्साहन प्रदान गर्नुपर्ने हुन्छ। यही कारणहरूले गर्दा सर्वसत्तावादी, तानाशाही र साम्यवादी शासकहरूसमेत लोकतन्त्रको दुहाइ दिँदै स्वेच्छाचारी प्रकारले शासन सञ्चालन गर्दै आएका हुन्छन्। त्यसैले लोकतन्त्रको विकल्प सुदृढ लोकतन्त्र हो। पुँजीवाद लोकतन्त्रको अभिन्न अंग हो। पुँजीवाद लोकतन्त्रको परिपूरक पुँजीवादका माध्यमबाट विश्वका धेरै देशहरूले लोकतन्त्रको संस्थागत विकास गर्न सफल भएका छन्। पुँजीवादका रणनीतिहरू सधैं लोकतन्त्रका लागि उत्पादक देखिएका छन्। लोकतन्त्रको फैलावट विश्वव्यापीरूपमा गराउन व्यापारसम्बन्धी प्रावधानहरू र पुँजीवाद सहायकसिद्ध भएका छन्। स्वतन्त्र बजार व्यवस्था र लोकतन्त्रको प्रवद्र्धन साथसाथै हुने गरेको छ। पुँजीवाद र लोकतन्त्रका बीचको आपसी सम्बन्धको उपादेयताका बारेमा अन्तर्राष्ट्रिय सम्बन्धको सिद्धान्तले स्पष्ट व्याख्या गरेको छ। अन्तर्राष्ट्रिय स्तरमा कायम हुँदै आएको पद्धति र संरचनाले पनि यी दुईका बीच सकारात्मक सम्बन्ध विस्तारमा महत्त्वपूर्ण भूमिका निर्वाह हुन पुगेको उदाहरणहरू पाइएका छन्। पुँजीवादले उदार नीतिको पक्षमा वकालत गर्छ। अधिकार र शक्तिको केन्द्रीकृत हुँदै गर्दा पुँजीवादको विकासका लागि अवरोध सिर्जना हुन्छ र लोकतन्त्रको विकासमा गतिरोधको अवस्था रहन्छ। यस अवस्थामा लगानीको सुरक्षा पुँजीवाद र बजार व्यवस्था सबै नकारात्मक रूपमा प्रभावित हुन पुग्दछन्। २१आंै शताब्दीमा पुँजीवादको प्रयोग प्रायः सबै प्रकारका निर्णयहरू राज्यले लिँदाको अवस्थामा राष्ट्रको सर्वोपरी हितलाई ध्यानमा राख्दा पुँजीवाद र लोकतन्त्रलाई प्राथमिकतामा राख्ने गरिन्छ। नीति निर्माण गर्दा र कानुन बनाउँदा पुँजीवाद मैत्री हुने प्रकारले गर्ने अभ्यास लोकतान्त्रिक देशहरूमा पाइन्छ। पुँजीवादी अर्थ व्यवस्था र लोकतन्त्रका बीच सम्बन्ध अन्योन्याश्रित हुन्छ। पुँजीवादी अर्थ व्यवस्थाको अभावमा लोकतन्त्रको विकास हुन सक्दैन। पुँजीवादको बाह्य तत्वले लोकतन्त्रको प्रवर्धनमा सहयोग दिइराखेका उदाहरणहरू पाउन सकिन्छ। पुँजीवादको सफल प्रयोग र अभ्यास गर्दै जाँदा लोकतन्त्र सबल बन्दै गएको स्थिति छ। इराक तानाशाही तन्त्रवाट ग्रसित देश हो तर त्यस देशमा पनि पुँजीवादी अर्थ व्यवस्था लागू गरेर लोकतन्त्रको विशेषताहरूलाई स्वीकार गरेको अवस्था छ। इराकका अतिवादीहरूका कारण नागरिकका अधिकारहरूको प्रत्याभूति भइराखेको थिएन। त्यस तानाशाहीतन्त्रमा समेत केही सुधार गर्न पुँजीवाद सफल भएको अवस्था छ। संयुक्त राज्य अमेरिका पुँजीवादलाई आत्मसात् गर्दै लोकतन्त्रको अभ्यासबाट विश्वमै नमुनाको सर्वश्रेष्ठ देशका रूपमा स्थापित हुन सफल छ। पुँजीवाद र लोकतन्त्र दुवैको विकास साथसाथै भइराखेको छ। पुँजीवादी अर्थ व्यवस्थामा सरकारको संलग्नता अत्यन्त न्यून हुन्छ। सरकारले व्यापारी र उद्योगपतिहरूसँग कर असुली गर्दछ। व्यापार व्यवसाय अंकुश बिना सहज ढंगले गर्न सक्ने वातावरण बनाउन सहजीकरण गर्दछ। व्यापार व्यवसाय गर्न अनुमति प्रदान गर्दछ। सेवा प्रदान गरेबापत शुल्क असुली गर्छ। नीति निर्माण र कानुनी व्यवस्थामार्फत व्यवसाय गर्न सहज अवस्था निर्माण गर्दछ। नागरिकहरूसँग देशभित्र कस्तो प्रकारको व्यवसाय गर्ने भन्ने अधिकार रहन्छ। यसमा पुँजीवादका आधारमा अधिकारहरूको प्रत्याभूति गरिएको हुन्छ। नागरिक अधिकार र पुँजीवाद एक अर्काका परिपूरकका रूपमा अभ्यास भइराखेको हुन्छ। यस अर्थमा राम्रा र गुणस्तरयुक्त व्यवसायीहरू आफ्नो व्यापार व्यवसाय लोकतान्त्रिक देशहरूमा गर्न उत्साहित हुन्छन्। आधुनिक विश्वमा अन्तर्राष्ट्रिय सम्बन्धको निर्धारकसम्म पनि लोकतन्त्र र पुँजीवादी अर्थ व्यवस्था बन्दै गएको छ। खुला अर्थ व्यवस्था र स्वतन्त्र बजारका लागि राष्ट्रको आर्थिक उन्नतिले समेत ठूलो भूमिका प्रदान गरिराखेको हुन्छ भन्ने विश्वास पुँजीवादी सिद्धान्तको रहेको छ। वैदेशिक नीति अन्तर्राष्ट्रिय सम्बन्धको प्रमुख निर्धारक तत्त्व पनि पुँजीवादी अर्थ व्यवस्था बन्दै गएको छ। उदारवादी सिद्धान्तले पनि लोकतान्त्रिक सिद्धान्तहरूको सफलतापूर्वक प्रयोग हुँदै गर्दा शान्तिपूर्ण अवस्था सिर्जना गर्न सहयोग पुग्दछ। विश्वभर नै शान्ति कायम हुन्छ। लोकतान्त्रिक अधिकारहरूको नागरिकहरूले निर्वाधरूपमा प्रयोग गर्छन् र पुँजीवादसमेतको विकास हुने गरेको छ। अध्ययन गर्दा लोकतान्त्रिक देशहरूले तानाशाही देशहरूको तुलनामा प्रगति गरेका छन्, नागरिकहरूले शान्तिपूर्ण जीवन व्यतीत गर्न पाएका छन्। विभिन्न देशहरूका बीचको आर्थिक परनिर्भरताको कारण अन्तर्राष्ट्रिय सम्बन्ध सुदृढ हुनुका साथै शान्ति र अमनचैनको अवस्था कायम हुन पुगेको छ। पुँजीवादबिना लोकतन्त्रको सान्दर्भिकता पुँजीवादी अर्थ व्यवस्थाको अभावमा लोकतन्त्रको सम्भावना नै नहुने होइन तर लोकतन्त्रका सर्वमान्य सिद्धान्तहरूले पुँजीवादी अर्थव्यवस्थालाई सधैं आत्मसात् गरेको पाइन्छ। तसर्थ पुँजीवादको अभावमा लोकतन्त्रको अपेक्षित विकास हुन अत्यन्त कठिन हुन्छ। स्वतन्त्र वजार व्यवस्था लोकतन्त्रको जीवन रेखा हो। आपूर्ति र मागलाई सरकारबाट कुनै प्रकारको हस्तक्षेप हुँदैन र बजार व्यवस्थाले नै निर्धारण गर्दछ। लगानीकर्ताहरूलाई व्यापार व्यवसायसम्बन्धी निर्णय लोकतान्त्रिक प्रक्रिया अनुरूप गर्न स्वतन्त्रता प्रदान गरिएको हुन्छ, लगानी गर्न बजार खुला रहन्छ। लोकतान्त्रिक प्रणाली पुँजीवादी अर्थ व्यवस्थामा मात्र सम्भव हुन्छ। पुँजीवादमा नागरिकहरूलाई आर्थिक स्वतन्त्रता प्रदान गरिएको हुन्छ। राजनीतिक अधिकार र आर्थिक अधिकारलाई पृथक् गर्दछ। बजार मूल्य नै निर्णायक तत्त्वका रूपमा रहन्छन्। यस अवस्थामा सरकारसँग पुँजीवादलाई नकारात्मक प्रभाव नपार्ने गरी नीति निर्माण गर्ने अधिकार सुरक्षित रहन्छ। लोकतान्त्रिक मूल्य मान्यताका आधारमा राजनीतिक अधिकार र आर्थिक अधिकारका बीचको सन्तुलन कायम हुन पुग्दछ। अर्थ व्यवस्थालाई नियन्त्रण गर्ने संयन्त्र कुनै व्यक्ति विशेषलाई केन्द्रबिन्दुमा राखेर गरिँदैन, प्रणाली स्थापित भएको हुन्छ। त्यसैका आधारमा नियन्त्रण कायम गरिन्छ। पुँजीवादले बजारमा आफूलाई घुलमिल गराउँछ तर कुनै पनि प्रकारको हस्तक्षेपकारी भूमिका निर्वाह गर्दैन। उत्पादित सामग्रीहरू, वस्तुहरू तथा सेवाहरूको विनिमय बजार व्यवस्थाले स्वतः गरिराखेको हुन्छ। आफ्ना लोकतान्त्रिक आवश्यकताहरूको पूरा गर्नका लागि व्यक्ति वा उपभोक्ताको सहयोग प्राप्त हुन्छ। बाह्य अवरोधको अभावमा समन्वय, सहयोग र वितरण सुचारु हुन्छ। यसले लोकतान्त्रिक प्रक्रियालाई स्वतः स्वीकार गरिराखेको हुन्छ। सरकारले कारोवारका आधारहरू तय गरिदिन्छ। व्यापारी र सरकारी निकायहरूका बीच कुनै विवाद देखिएमा लोकतान्त्रिक प्रणाली अनुरूप समाधान गरिदिन महत्त्वपूर्ण भूमिका निर्वाह गर्दछ। व्यापारको साम्राज्यलाई लोकतान्त्रिक प्रक्रियाले समाधान र मध्यविन्दुको खोजी गर्दछ। नागरिकहरूको स्वतन्त्रतालाई सर्वोपरि प्राथमिकता दिएको अवस्थामा र उनीहरूको जीवनशैलीमा लोकतान्त्रिक प्रक्रियाले सुधार गर्न सकेको छ भने सर्वसत्तावादी शासकहरूले पनि व्यापारको साम्राज्यमा कायम गर्न सक्दछन्। सर्वसत्तावाद, तानाशाह र साम्यवादमा स्वतन्त्र वजार व्यवस्था अवलम्बन गर्न सकिँदैन। खुल्ला र स्वतन्त्र व्यापारको निरपेक्ष प्रयोग वा यसको साम्राज्यवाद कायम हुँदा नकारात्मक परिणामहरू देखिएका छन्। उदाहरणका लागि इंग्ल्यान्ड, फ्रान्स, जर्मनी र इटालीले १५औंदेखि १८औं शताब्दीमा एसियामा यस प्रकारको साम्राज्यवाद कायम गरेका थिए। १९आंैे शताब्दीमा रसिया, जापान, संयुक्त राज्य अमेरिका, इंग्ल्यान्डले लोकतान्त्रिक मूल्य र मान्यताको अवलम्बन गर्दै यसको प्रयोग गरे। व्यापारको साम्राज्यवाद कायम गर्न जापान जर्मनी र इटालीले प्रयोग गरेको तरिकाहरूवाट दोस्रो विश्व युद्ध प्रारम्भ हुनका लागि आधार तयार पारेको थियो। प्रथम विश्वयुद्धपश्चात् रसियाले पुँजीवादी नीति युरोपको प्रायः सबै देशहरूमा सैन्य शक्तिको आडमा नियन्त्रण कायम गर्दै लागू गर्दै गयो। २०औ शताब्दीमा संयुक्त राज्य अमेरिकाले तेस्रो विश्वमा हस्तक्षेपकारी नीति नै अवलम्बन गरेको थियो। यो हस्तक्षेपले अमेरिकाको स्वार्थका लागि मात्र काम नगरी अन्तर्राष्ट्रिय संघसंस्थाहरूलाई संरक्षण प्रदान गरेको थियो। २१औ शताब्दीमा प्रायः सबै राष्ट्रहरूले स्वतन्त्र व्यापार प्रणालीलाई स्वीकार गर्दै कार्यान्वयन गरिआएका छन्। पुँजीवादी अर्थ व्यवस्था लोकतान्त्रिक प्रावधानहरूले सुसज्जित हुन्छन्। उपसंहार लोकतन्त्र र पुँजीवादी अर्थ व्यवस्थाका बारेमा विश्लेषण गर्दा यसबाट उपभोक्ताहरूले आफ्नो छनोटको अधिकार प्राप्त गर्छन्। स्वस्थ प्रतिस्पर्धामा आधारित हुने भएकाले सस्तो मूल्यमा गुणस्तरयुक्त वस्तु तथा सेवा प्राप्त गर्छन्। उपभोक्ता, व्यापार व्यवसायीहरू तथा उद्योगपतिहरूले स्वतन्त्रतापूर्वक आफ्नो अधिकारको अभ्यास गर्छन्। यस अर्थमा पुँजीवादको सन्दर्भलाई सकारात्मक रूपमा मात्र लिँदा हुन्छ। तर यसका दुवै पक्षहरू छन्। कम मूल्यमा वस्तु तथा सेवाहरू प्राप्त हुँदैमा नागरिक अधिकारहरूको पूर्णरूपमा संरक्षण हुन सक्दैन। पुँजीवादी अर्थ व्यवस्थाको सबैभन्दा नकारात्मक पक्ष भनेकै नीति निर्माताहरू, शासकहरू र व्यापारीहरूको हातमा विस्तारै पुँजी एकत्रित हुँदै जानु हो। धनीलाई अझै धनी बनाउँदै आम नागरिकहरूलाई अपेक्षित फाइदा दिन नसक्नु हो। पुँजीवादी अर्थ व्यवस्थालाई नै केन्द्रविन्दुमा राखी नीतिहरू बन्दै जान्छन्। उदाहरणका लागि कम्पनीको उत्पादन सस्तो बनाउन र अन्य प्रतिस्पर्धीहरूलाई पछि पार्दै बिक्री वृद्धि गर्न राष्ट्रको नीति केन्द्रित हुन थाल्दछ। यसै सन्दर्भमा सुहाउँदो गरी कार्ल माक्र्सले आफ्नो कम्युनिस्ट मेनिफेस्टोमा पुँजीवादीहरूले विकसित प्रविधिको प्रयोग गरेर सस्तो उत्पादन बजारमा पठाउँछन्। अन्य देशहरूको लोकतान्त्रिक अधिकारहरूको शोषण गर्छन् भनेका छन्। उनको अभिव्यक्तिलाई आधार मान्दा पुँजीवादी अर्थ व्यवस्था र लोकतन्त्रका बीचको कुनै तादाम्यता देखिँदैन। तर विश्वभरको प्रयोग अध्ययन गर्दा यी दुईका बीच सकारात्मक सम्बन्ध स्थापित भएको पाइन्छ। लामो समयको इतिहासले यही कुरा प्रमाणित गर्दछ। आधुनिक राष्ट्रहरू पुँजीवादी अर्थ व्यवस्थाबाट बिमुख हुन सकेका छैनन्। साम्यवादी र सर्वसत्तावादीहरू पनि यदि आफ्ना नीतिहरूलाई उदार बनाउँदै लोकतान्त्रिक कार्यशैलीमा अभ्यस्त हुँदा प्रगति गरेका छन्। त्यसैले लोकतन्त्रको पूर्ण विकासका लागि पुँजीवादी अर्थ व्यवस्था जरुरी छ। लोकतन्त्रको अभावमा अपुँजीवादी अर्थ व्यवस्था कामयावी हुन सक्दैन। यी दुई एक आपसका परिपूरक हुन्।"
आठ वर्षदेखि अलपत्र सेतीदोभानको पुल ३ महिनामै बन्ने,"स्याङ्जा : अलपत्रै अवस्थामा रहेको सेतीदोभानको पक्की पुल आउँदो ३ महिनाभित्र बनाउन सरोकारवाला सहमत भएका छन्। सहमत जनाएसँगै निर्माण व्यवसायीले मंगलबारदेखि पुल निर्माणको काम सुरु गरेको हो। विगत ८ वर्षदेखि अलपत्र अवस्थामा रहेको पुलको निर्माण कार्यका लागि ठेकेदार कम्पनी र सडक डिभिजनले स्याङ्जा प्रशासनमा सरोकारवालाबीच लिखित प्रतिवद्धता जनाएको छ। आँधीखोला गाउँपालिका वडा नं ५ र ६ जोड्ने गरी निर्माणाधीने मोटरेबल पुल बन्न नसके गुनासा बढेपछि परेपछि प्रमुख जिल्ला अधिकारी राजुप्रसाद पौडेलले पुल निर्माणमा चासो बढाए। उनले सम्बन्धित निर्माण ब्यवसायी, सडक डिभिजन कार्यालय पोखरा, स्थानीय सरोकारवालाबीच पटकपटक छलफल गराएपछि निर्माण कार्य अघि बढाउन आवश्यक पर्ने कार्ययोजना तयार पारे। त्यसपछि पुल निर्माणका लागि सहज गति बन्यो। प्रजिअ पौडेलले निर्माण व्यवसायी र सडक डिभिजन कार्यालयका इन्जिनियरसहितको बैठक बोलाएपछि दुबै पक्षले आआफना कमीकमजोरी सुधार गर्दे निर्माण कार्य अघि बढाउने प्रतिवद्धता जनाएका हुन्। 'चालु आर्थिक वर्षमा सम्पन्न गर्नेगरी सरोकारवाला सबैलाई सूचना दिएका छौं, आशा छ, यसवर्ष पुल निर्माण सम्पन्न हुनेछ,' प्रजिअ पौडेलले भने। ०७१ असोजमा सुरु गरिएको मोटरेबल पुल ०७३ असोजमा सक्नुपर्ने थियो। तर, निर्माण कार्यसुरुको ५६ महिनापछि रोकिन सुरु भयो। सम्झौता अनुरुप ५ र्षअघि हस्तान्तरण गर्नुपर्ने पुल अझै निर्माण कार्य आधा पुरा भएको छैंन। निर्माण व्यवसायी र सडकको लापरवाहीका कारण पुल निर्माण हुन नसकेको बताउँछन् गाउँपालिकाका अध्यक्ष सुधिर पौडेल। पुल निर्माणमा दुबै पक्षका कमीकमजोरी छन्। दुबैले कमजोरी सुधार गर्दै अघि बढ्ने उनको भनाइ छ। उनले भने, 'अलपत्र परेको पुलका कारण स्थानीयले धेरै दु:ख भोग्नु परेको छ। ' पटकपटक गरी सम्झौता र सहमति बने तर पुल बन्न नसक्दा यहाँका नागरिकले हैरानी भोग्नु परेको छ। राज्यको लाखौं रकम नष्ट भएको छ। त्यसो त, निर्माण व्यवासायी ऋषिराम गौतमले पनि सडक र आफूबीच कुनै किसिमको डिजाइन नदिने तर बनेपछि भत्काउने काम गरेकाले पुल निर्माणमा कठिनाइ भएको बताए। 'पुल अलपत्र बन्यो भन्दै गुनासो आउँछन्। बनाउन थाल्छु। फेरि भत्काउन थाल्छन। उनले भने,' पटकपटक पुल भत्काउँदा लाखौं रुपैयाँको नोक्सान परेको उनले भने। सडक डिभिजन कार्यालय पोखराका डिभिजनल इन्जिनियर पारशमणी हमालले ३ महिनाभित्र निर्माण सम्पन्न गर्न सुझाव दिए। पुल निर्माण गर्नका लागि आवश्यक पर्ने कामदारलगायत थप गर्नुपर्ने कुराहरु थप गर्न कार्यालयले सहयोग गर्नेछ,' उनले भने। निर्माणाधीन पुलको निरीक्षणसहित सरोकारवालाले स्थानीबासीबीच प्रतिवद्धता जनाएका छन्। पटकपटक आफूहरुमाथि धोका भएको भन्दै स्थानीयले आक्रोश व्यक्त गरे। अब, पनि पुल बनेन् भने सबै मिलेर भत्काउने सम्मका चेतावनी दिएका थिए। उक्त पुल निर्माणको जिम्मा कान्छाराम आशीष जेबीले पाएको हो। चालिस मिटर लम्बाई र ७ मिटर चौडाईको सो पुल ३ करोड २७ लाखको लागतमा २ वर्षमा निर्माण सम्पन्न गर्नेगरी त्यतिबेला सम्झौता भएको थियो। पटक पटक बन्ने आश्वासन सुन्दै आएका स्थानीयले भने फेरि अलपत्रै पार्ने हो भन्दै निर्माणस्थल पुगेका सरोकारवालामाथि आक्रोश पोखेका थिए। निर्माण कम्पनीका लाखौं मूल्य बराबरका सामग्री नष्ट भएका छन्। पुल वरपर रहेका फलाम, ब्लक, रड, सिमेन्ट, मिस्चर मेसिन, जेनेरेर, काठ तथा फलामे सटिङ्का सामग्री यत्रतत्र रहेका छन्। आँधीखोलामा निर्माणाधीन पुलले सडकलाई सेतीदोभान बजारसँग जोडेको छ। पुल अलपत्र अवस्थामा हुँदा जावतआवतमा समस्या हुनुका साथै खाद्यान्नलगायत अत्यावश्यक वस्तुको ढुवानीमा कठिनाइ भएको समाजसेवी प्रेमराज पौडेलले बताए। उनका अनुसार, पुल निर्माण भएमा नेपालकै पहिलो ग्रामिण पर्यटकीयस्थल सिरुवारी पुग्ने छोटो र सजिलो बन्छ। यहाँबाट दरौ, पञ्चमूल, आरूचौर, चिलाउनेवास, विचारीचौतारा, फापरथुम र पर्वत जिल्लाका केही वडाबासी समेत प्रत्यक्ष लाभान्वित हुनेछन्।"
यी हुन् एमसीसीबारे मन्त्रिपरिषद्मा भएका प्रस्ताव र निर्णय,"काठमाडौं : नेपाल सरकार र मिलेनियम च्यालेन्ज कर्पोरेसन (एमसीसी) बीच २०७४ साल भदौ २९ गते हस्ताक्षर भएको ५० करोड अमेरिकी डलर बराबरको पाँच वर्षे अनुदान सम्झौता हो। कुल लगानी ६३ करोड अमेरिकी डलर रहेको यो आयोजनामा नेपालले १३ करोड अमेरिकी डलर लगानी गर्नुपर्नेछ। विद्युत् प्रसारण आयोजना र सडक मर्मत आयोजना गरी दुई परियोजना एमसीसीमा छन्। तत्कालीन प्रधानमन्त्री झलनाथ खनालसँग अमेरिकी दूतावासका अधिकारीहरूले नेपालको पूर्वाधार विकासको सम्बन्धमा कुरा गरेका थिए। तर, हाल एमसीसीसँग गरिएको सम्झौतामा उल्लेख भएजस्ता कुनै कुरा भएको थिएन। सन् २०१० देखि नै यस प्रक्रियामा विभिन्न चरणका वार्ता र सम्झौता भने अघि बढाइएको देखिन्छ। एमसीसीबारे अमेरिकाले भन्यो : स्वीकार गर्नेनगर्ने नेपालकै रोजाइ एमसीसीबारे देउवाले भने सित्तैमा दिएको पैसा पनि लिन्न भन्छन् यार के छ एमसीसीमा ? एमसीसी पास गर्न देउवा र प्रचण्डद्वारा हस्ताक्षरित अति गोप्य पत्र सार्वजनिक (पत्रसहित) देउवाप्रचण्डलाई एमसीसी मुख्यालयको पत्र फेब्रुअरी २८ भित्र एमसीसी पास गर्नू (पत्रसहित) एमसीसीमा प्रचण्डको दोहोरो भूमिका एमसीसीले राजनीति थप तरंगित एमसीसी पत्र प्रकरण : अप्ठेरोमा प्रचण्ड, आफ्नैलाई दिए धोका २०१२ जनवरी १९ (२०६८ माघ ५) मा प्रधानमन्त्री डा बाबुराम भट्टराईलाई एमसीसीको तर्फबाट प्रमुख कार्यकारी अधिकृत डेनियल डब्लू योहानेसले लेखेको पत्रमा पहिलो पाइलाका रूपमा थ्रेसहोल्ड कार्यक्रम हुने कुरा उल्लेख गर्दै समन्वयका लागि एक उच्च अधिकृतलाई खटाउन आग्रह गरिएको देखिन्छ। भट्टराई प्रधानमन्त्री भएको बेला औपचारिक रूपमा एमसीसीसँग पत्राचार भएको थियो। त्यसपछिका प्रधानमन्त्री सुशील कोइराला, केपी शर्मा ओली, पुष्पकमल दाहालले यो सम्झौतालाई अघि बढाउने गृहकार्य गरेका थिए। नेपाली कांग्रेस र नेकपा माओवादी केन्द्रको संयुक्त सरकार (शेरबहादुर देउवा प्रधानमन्त्री) भएको बेलामा २०७४ भदौ २९ गते तत्कालीन अर्थमन्त्री ज्ञानेन्द्रबहादुर कार्कीले एमसीसी सम्झौता (कम्प्याक्ट) गरेका थिए। २०७५ मा युवराज खतिवडा अर्थमन्त्री हुँदा अर्को सम्झौता भयो। खतिवडाको समयमा आयोजना कार्यान्वयन सम्झौता (पीआईए) भएको थियो। मन्त्रिपरिषद्मा अहिलेसम्म पेस गरिएका प्रस्ताव र निर्णय १ एमसीसीको आग्रह अनुरूप २०७५ असोज १ मा लप्सीफेदीबुटवलभारतको सीमासम्मको विद्युत् प्रसारणलाइनलाई राष्ट्रिय गौरवको आयोजनाका रूपमा मान्यता दिन मन्त्रिपरिषद्मा प्रस्ताव पेस गरिएको र २०७५ असोज ५ मा सोही अनुरूप मन्त्रिपरिषद्बाट निर्णय भएको। २ २०७४ चैत १४ मा मिलेनियम च्यालेन्ज एकाउन्ट नेपाल विकास समिति (गठन) आदेश, २०७४ स्वीकृत गर्ने प्रस्ताव अर्थ मन्त्रालयबाट मन्त्रिपरिषद्मा पेस भई २०७४ चैत २० मा स्वीकृत भएको। ३सरकार र एमसीसीबीच भएको मिलेनियम च्यालेन्ज कम्प्याक्ट अनुमोदनका लागि संघीय संसद्मा पेस गर्ने निर्णयका लागि २०७५ माघ ११ मा मन्त्रिपरिषद्मा प्रस्ताव पेस भई २०७५ माघ २५ मा सोही अनुरूप निर्णय भएको। ४ २०७४ भदौ १८ मा एमसीसीसम्बन्धी सम्झौतामा हस्ताक्षर गर्न अर्थमन्त्री, अर्थ मन्त्रालयका अन्तर्राष्ट्रिय आर्थिक सहायता समन्वय महाशाखा र कानुन तथा परामर्श महाशाखाका सहसचिवले अमेरिका भ्रमणमा जाने सम्बन्धमा मन्त्रिपरिषद्मा प्रस्ताव पेस भई सोही दिन स्वीकृत प्रस्तावमा पावर ट्रान्सपोर्टेसन सेक्टरका विभिन्न आयोजनाहरू कार्यान्वयनका लागि र विभिन्न सडकहरूको मर्मतका लागि ५०० मिलियन डलर प्राप्त हुने सम्झौतामा हस्ताक्षर गर्न जाने भनिएको र कुनै आयोजनाको नाम उल्लेख नगरिएको। ५ २०७४ साउन १५ मा मन्त्रिपरिषद्मा एमसीसीसम्बन्धी अनुदान सहायतालाई स्वीकृतिका लागि प्रस्ताव पेस गरिएको र मिति २०७४ साउन १९ मा त्यसलाई स्वीकृत गरिएको। त्यस प्रस्तावमा केवल ऊर्जा र प्रसारणलाइन तथा विभिन्न सडकहरूको मर्मत र स्तरोन्नति गरिने कुरा मात्र उल्लेख भएको। ६एमसीसीका राष्ट्रिय संयोजक सहसचिव सूर्यप्रसाद आचार्य सचिव पदमा बढुवा भई पद रिक्त हुन आएकाले २०७३ असोज ६ मा एमसीसीमा विज्ञको रूपमा कार्यरत तुलसीप्रसाद सिटौलालाई मासिक रु२५०,००० पाउने गरी अर्थ मन्त्रालयले मन्त्रिपरिषद्मा प्रस्ताव पेस गरेको र सोही मितिमा प्रस्ताव स्वीकृत भएको। ७२०७१ जेठ १ मा मन्त्रिपरिषद्मा पेस गरिएको प्रस्तावमा राष्ट्रिय संयोजकमा पूर्वसचिव कृष्ण ज्ञवाली रहेको त्यसको साटो अर्थमन्त्री संयोजक रहने गरी नौ सदस्यीय निर्देशक समिति गठन गर्ने कुरा उल्लेख गरिएको छ। यसअन्तर्गत निजी क्षेत्र र नागरिक समाजको तर्फबाट रहने सदस्य मताधिकार प्राप्त सदस्य हुने तथा विषयगत मन्त्रालयका सचिवहरू र लगानी बोर्डका कार्यकारी निर्देशक आमन्त्रित सदस्यका रूपमा रहने प्रावधान राखिएको। यस प्रस्तावलाई मन्त्रिपरिषद्ले २०७२ जेठ ७ मा स्वीकृत गरेको।"
खाग तस्कर २३ वर्षपछि पक्राउ,चितवन : गैँडाको खाग चोरी गरेको मुद्दामा फरार रहेका एक अभियुक्तलाई निकुञ्ज प्रशासनले २३ वर्षपछि पक्राउ गरेको छ। पक्राउ पर्नेमा कालिका नगरपालिका२ बस्ने ५८ वर्षीय कृष्णप्रसाद न्यौपाने रहेका छन्। न्यौपानेलाई विसं २०५७ माघ २५ गते गैँडा मारी खाग तस्करी गरेको अभियोगमा १० वर्ष कैद र रु एक लाख जरिवाना तोकेको थियो। उनलाई यही माघ ७ गते पक्राउ गरी सोमबार सार्वजनिक गरिएको हो। विभिन्न स्थानमा लुकीछिपी बसेको अवस्थामा काठमाडौँ जिल्लाको तारकेश्वर नगरपालिका७ फुटुङ्गबाट पक्राउ गरिएको हो। निकुञ्जका सूचना अधिकारी गणेशप्रसाद तिवारीका अनुसार पक्राउ परेका न्यौपानेलाई पक्राउ परेसँग्र कोभिड१९ सङ्क्रमण देखिएको थियो। कोभिड सङ्क्रमण नेगेटिभ आएसँगै उनलाई कारागार कार्यालय भरतपुर पठाइएको उनले जानकारी दिए। विसं २०५५ कात्तिक २८ गते निकुञ्जको अमृते पोष्टबाट करिब एक दशमलव पाँच किलोमिटर पूर्व खाडलमा पारी गैँडा मारी खाग तस्कर गरेको अभियोग उनमा लागेको थियो। सो घटनामा १२ जना आरोपित भएका थिए। रासस
सीमा क्षेत्रबाट ५ टन अवैध केराउसहित ट्रक पक्राउ,कपिलवस्तु : नेपाल भारत सीमा क्षेत्र अन्तरगत यशोधरा गाउँपालिका वडा नं ७ सीमा नजिकबाट प्रहरीले अवैध ढंगबाट ल्याइएको एक ट्रक केराउ पक्राउ गरेको छ। प्रहरी चौकी मर्यादपुरबाट खटिएको प्रहरी टोलीले सोमबार राती नेपालबाट सीमावर्ती भारतीय बजार इटवातर्फ जाँदै गरेको युपी ५५ टि २२९५ नम्बरको ट्रक शंका लागि चेक जाँच गरिएको थियो। उक्त ट्रकमा करीब ५ लाख मुल्य बराबरको ५ हजार किलोग्राम अवैध केराउ बरामद गरिएको प्रहरी नायब उपरीक्षक धर्मराज भण्डारीले बताए। ट्रक चालक भारत सिद्धार्थनगर जिल्ला ग्राम इटवा बस्ने २७ वर्षीय धनप्रकाश अग्रहरीलाई पनि प्रहरीले पक्राउ गरी थप अनुसन्धान सुरु गरेको छ। पक्राउ परेको ट्रक र केराउ प्रहरीले सुठौली भन्सार कार्यालय पठाएको छ। पछिल्लो समय जिल्लाका सीमावर्ती नाकाबाट ठूलो मात्रा केराउको तस्करी बढ्दै गएको छ।
बाघको आक्रमणबाट गैडाको बच्चा मर्यो,चितवन : बाघको आक्रमणमा परेर गैडाको बच्चा मरेको छ । चितवन राष्ट्रिय निकुञ्जमा बाघले आक्रमण गर्दा अन्दाजी एक वर्षको गैडाको बच्चा मरेको हो । गस्तीमा गएको टोलिले निकुञ्जको बाघमारा पोस्ट नजिक रहेको काभ्रेताल क्षेत्रमा सोमबार मृत अवस्थामा फेला पारेको निकुञ्जका सूचना अधिकारी गणेशप्रसाद तिवारीले बताए । बाघले शरीरका विभिन्न भाग खाएकाले बच्चाको लिंग भने पहिचान हुन सकेन।
"शिक्षा आवरण, विद्या आचरण","सामान्य रूपमा सोच्दा विद्या र शिक्षामा तात्त्विक भिन्नता छैन। दुवै उस्तै जस्तो लाग्न पनि सक्छ। तर, समग्रमा अन्तर भेटिन्छ। शिक्षा आवरणमा देखिन्छ। विद्या आचरणमा झल्किन्छ। विद्याले विनयशीलतामा जोड दिन्छ। शिक्षाले तडकभडकमा रमाउने बनाउँछ। सतहमा सोच्दा विद्या रुढिवादमा आधारित जस्तो र शिक्षा प्रगतिशील जस्तो देखिन्छ। जसले विद्या र शिक्षाको तुलनात्मक विश्लेषण गरेको छैन। उसका दृष्टिमा शिक्षा अग्रगामीजस्तो देखिनु स्वाभाविक हो। जो गहिरो तलाउमा डुबेको छैन। सधैं कम गहिरो तलाउको सतहमा खेलेको छ। उसलाई गहिरो तलाउको महत्त्व थाहा नहुन सक्छ। विद्या र शिक्षाको तात्त्विक अन्तर बुझ्न तुलनात्मक रूपमा दुवैको गहिरो अध्ययन र ज्ञान आवश्यक पर्छ। व्याकरणअनुसार शिक्षाले अनुशासन र विद्याले ज्ञानतर्फ विद्यार्थी वर्गलाई अभ्यस्त पर्ने हो। तर व्यवहारमा त्यस्तो देखिँदैन। परम्परादेखि जनजिब्रोमा प्रचलनमा आएको अध्ययनरत उमेर समूहलाई विद्यार्थी भन्ने चलन छ। तिनलाई शिक्षार्थी भनेर सम्बोधन गरेको सुनिँदैन। योग्य मानिस बन्नका लागि ज्ञान र अनुशासन दुवै उत्तिकै आवश्यक मानिन्छ। मानिस जतिसुकै पढे लेखेको बहुडिग्री होल्डर, कुशल वक्ता र तर्कशील विद्वान किन नहोस् उसँग विनयशीलता छैन र मपाईंवाद हावी छ भने उसलाई समाजले रुचाउँदैन, पचाउँदैन। विद्या अध्ययनबाट विनयशील नम्र बन्ने र विनयबाट सुपात्र बने पछि धनआर्जनको उपाय खोज्ने हो। त्यसबाट आर्जित धनबाट धर्मको साधनासँगै मनोवाञ्छित कामना पूर्ति गरेपछि तृप्त सन्तुष्ट भएर मोक्ष प्राप्तिको मार्गमा शतत् प्रयत्नशील रहने शास्त्रीय विधान परम्परा छ। मानव जीवनका मुख्य चार पुरुषार्थ धर्म, अर्थ, काम र मोक्ष, विद्याले यी चारै पुरुषार्थ प्राप्तिका उपाय र सिद्धिको सफलता सिकाउँछ। सक्षम स्वावलम्बी, स्वाभिमानी र शास्त्रीय मर्यादा अनुरूपको जनशक्ति उत्पादन भएको पाइँदैन। प्राच्य विद्याबाट प्राप्त हुने विनयशीलताको सट्टा आधुनिक शिक्षाले अहंकार र उज्जण्डता सिकाएको छ। उज्जण्डबाट कुपात्र बन्छ। यतिबेला सुपात्रले धन कमाउन सक्दैन धनआर्जनका लागि कुपात्र बन्ने प्रवृत्ति बढ्दो छ। कुपात्रले कुमार्गबाट आर्जन गरेको धनबाट धर्म प्राप्त हुँदैन। पापमात्र हात लाग्छ। धर्मको अन्तिम परिणाम मोक्ष सुख हो भने पापको परिणाम बन्धन र दुःख हो। यसरी आधुनिक शिक्षाले दिने अन्तिम नतिजा भनेको दुःख नै हो। शिक्षा बाहिरी संसारको सतही यात्रा हो। त्यसले मान्छेभित्र सन्तोष पैदा गर्न सक्दैन। विद्या जीवनको अन्तरयात्रा हो। यसले जीवनमा आन्तरिक सन्तुष्टि दिन्छ। आधुनिक शिक्षाका हिमायतीले आफ्नो उमेर, तागत र धनले सम्पन्न जतिसुकै सुखी हौं भने पनि अन्त्यमा तिनले पाउने दुःख नै हो। विद्या र शिक्षा फरक कुरा हो विद्याले आफूभित्रको मौलिक गुण र प्रतिभाको स्फुरण गराउँछ भने शिक्षाले अरूले लेखेका, भनेका र सुनेका कुराको संग्रह गर्छ। शिक्षामा सारतत्त्व कम हुन्छ। त्यो केवल संकलित सूचना (क्लेक्टिभ इन्फरमेसन) मात्र हो। पत्रिका पढ्यो। समाचार सुन्यो, सामाजिक सञ्जालमा रमायो त्यसरी मानिस बाहिरी सूचनाजानकारीको पोको बन्दै गएका छन्। विवेक हराउँदै गएको छ्। यस्तो विवेकबिनाको समाजको विकास हुँदै जाने हो भने भोलिको संसार कस्तो होला ? कल्पना गर्नै सकिन्न। त्यस्तो समाज वास्तविक कुरा बुभ्नुभन्दा सस्तो नारामा बहकिएर गलत ठाउँमा पुग्न सक्ने खतरा हुन सक्छ। त्यसरी बाहिरबाट बटुलिएका सूचनामा कुनै मौलिक ज्ञान (फन्डामेन्टल नलेज) भेटिँदैन। तत्कालको विधि व्यवहारमा काम लाग्ने होलान् तर तिनमा मानिसभित्रको जीवतत्वको उद्धार र शुद्धीकरण गर्ने सारतत्त्व हुँदैन। विद्यामा आधारित विवेकले सकारात्मक सोच र सद्गुणको विकास गर्छ भने शिक्षामा आधारित अहंकारले नकारात्मक सोचको विकास गर्छ। यस्तै संंस्कारहीन कुशिक्षाको प्रभावले समाजमा सद्भाव, सामञ्जस्य र सहकार्यभन्दा घृणा द्वेष र अस्वस्थ प्रतिस्पर्धाको विकास हुँदै गएको छ। त्यसबाट परिवार समुदायमा सामूहिक भावना, पारस्परिक मित्रता र एकता टुट्दै गएको अवस्था छ। तसर्थ अब आउने नयाँ पुस्तामा सकारात्मक सोच सेवा र सम्मानको भाव जगाउनका लागि शिक्षामा जगैबाट सुधार गर्न पर्ने जरुरी देखिन्छ। शिक्षा बाहिरी संसारको सतही यात्रा हो। त्यसले मान्छेभित्र सन्तोष पैदा गर्न सक्दैन। विद्या जीवनको अन्तरयात्रा हो। यसले जीवनमा आन्तरिक सन्तुष्टि दिन्छ। विद्या सिकेकाहरूले समाजको समग्र गुणस्तरमा सुधारको अपेक्षा गर्दछन्। विद्याको उद्देश्य धेरै दूरगामी छ। यसले मानव जीवनमा यस लोकमा सुख, समृद्धि सन्तोष र आनन्दसँगै परलोक मार्गमा बाधा उत्पन्न गर्न सक्ने सांसारिक मायाजाल, दुःख पीडा र अन्योल चिर्दैै मानव हृदयमा जन्म जन्मान्तरदेखि जकडिएर रहेको ज्ञान अवरोधक अज्ञानको ग्रन्थी भेदन गरेर जीवनका अनेकौं भ्रम र शंकाहरू मेट्दै अन्तर ज्योतिको उदय गराउँछ। तमसोमा ज्योतिर्गमय।"
विप्लव नेतृत्वका जुम्ला जिल्ला ईञ्चार्ज रविकिरणसहित जिल्ला सदस्य माओवादी प्रवेश,काठमाडौं : विप्लवनेतृत्वको नेकपाका जुम्ला जिल्ला इञ्चार्ज चन्द्रबहादुर तिरुवा रविकिरण नेकपा माओवादी केन्द्रमा प्रवेश गरेका छन्। मंगलबार बिहान माओवादी केन्द्रका अध्यक्ष पुष्पकमल दाहाल प्रचण्डले खुमलटारस्थित निवासमा पार्टी प्रवेश गराएका हुन्। रविकिरणसहितको सिङ्गो जिल्ला कमिटीका सदस्यहरु माओवादी केन्द्रमा समाहित भएको प्रचण्डका स्वकीय सचिव रमेश मल्लले जानकारी दिए। पार्टी प्रवेश गराउँदै प्रचण्डले माओवादी छाडेकाहरु अहिले मूल पार्टीमै फर्किने क्रम जारी रहेको बताए। उनले पूर्वमाओवादी नेताहरुलाई एकै ठाउँमा आउन आह्वानसमेत गरे। उनले भ्रम सिर्जना भएकाले केही साथीहरुले माओवादी छाडेर गएको गुनासो गर्दै आफूले बुझाउन नसकेकोप्रति चिन्ता व्यक्त गरे। उनले पार्टीले लिने तत्कालीन कार्यनीतिको पछाडि ठूलो दीर्घकालीन रणनीति हुने धारणा राखे।
"अध्यागमनले विमानस्थलबाट तीन दिनमा २० जनालाई फर्कायो, भिजिट भिसामा मौरीपालन हेर्न जाने जिकिर","काठमाडौं : अध्यागमन विभागले भिजिट भिसामा दुबई जान लागेका तीन जनालाई सोमबार प्रस्थान अनुमति नदिई फिर्ता गरेको छ। अध्यागमनले अर्घाखाँचीका सजना केसी, संखुवासभाका महेश घिमिरे र गोरखाका यम गुरुङलाई शंकास्पद यात्रा भन्दै अनुमति नदिएको हो। अर्घाखाँचीका केसी र संखुवासभाका घिमिरेले भिजिट भिसामा दुबई जानुपर्ने औचित्य पुष्टि गर्न सकेनन्। उनीहरुले गृह मन्त्रालयलयले तोकेको मापदण्ड अनुसार कागजात बुझाउन नसकेपछि अध्यागमनले उनीहरुलाई फिर्ता गरेको हो। गोरखाका गुरुङलाई अध्यागमन कार्यविधि बमोजिम श्रम अवधि नभएकाले फर्काइएको अध्यागमन स्रोतले बताएको छ। अध्यागमनले सोमबार नै अन्य दुई जनालाई पनि प्रस्थान अनुमति दिएन। अध्ययन भिसामा बेलायत जान लागेकी मल्लको एनओसी लेटर प्रमाणिकरण हुन नसकेपछि अध्यागमनले प्रस्थान अनुमति दिएन। गृह मन्त्रालयले भिजिट भिसामा मलेसिया र खाडी मुलुक जान निरुत्साहित गरेपनि त्यसरी जान चाहनेको संख्या भने रोकिएको छैन। मलेसिया र खाडी मुलक मात्र होइन भिजिट भिसाको पुष्टि गर्न नसक्ने र शंकास्पद यात्रा गर्नेहरुलाई त्रिअवि अध्यागमन कार्यालयले कडाइका साथ सोधपुछ गर्न सुरु गरेको छ। शंका लागेका व्यक्तिलाई अध्यागमनले तत्काल फर्काउन थालेको हो। अध्यागमनले आइतबार नाइजेरिया हिँडेकी स्याङ्जाकी मिनाकुमारी लम्साल, बेलायत हिँडेकी कास्कीकी आयुसा मल्ल, श्रीलंका हिँडेका मोरङका कृष्णबहादुर तामाङ, कतार हिँडेका सिन्धुलीका रसबहादुर खडका, दुबई हिँडेका डोटीका प्रेम भुल र कुवेत हिँडेका अनुप थापालाई फर्काएको छ। अध्यागमनका अधिकारीहरुले मौरी व्यवसाय अवलोकनमा जानका लागि आवश्यक कागजात माग्दा भिजिट भिसामा जाने यात्रुहरुले दिन सकेनन्। नाइजेरियामा रहेका आफन्तसँगको नाता प्रमाणित गर्न नसकेपछि लम्साललाई अध्यागमनले प्रस्थान अनुमति नदिएको हो। अध्ययन भिसामा बेलायत जान लागेकी कास्कीकी मल्लको एनओसी लेटर प्रमाणिकरण हुन नसकेपछि उनलाई अध्यागमनले प्रस्थान अनुमति दिएन। श्रीलंका जान हिँडेका सिन्धुलीका तामाङसँग अनलाइनमा दुबईको समेत भिसा भेटिएपछि उनी समेत रोकिए। बाँकी रहेका खडका,भुल र थापाले भिजिट भिसामा खाडी मुलुक जानुपर्ने औचित्य प्रमाणित गर्न सकेनन्। अध्यागमनले शनिबारसमेत भिजिट भिसामा खाडी मुलुक र बुल्गेरिया हिँडेकालाई रोकेको थियो। त्रिअवि अध्यागमन कार्यालयले दुबई हिँडेकी नवलपरासीकी शोभा अम्बानी र महोत्तरीकी पद्म माया दंगाल, कतार हिँडेका काठमाडौंका रञ्जना आचार्य र प्रना भट्ट, साउदी अरेविया हिँडेका झापाका चन्द्रबहादुर मिश्र र नुवाकोटका महेश न्यौपाने, बुल्गेरिया जान हिँडेका मुगुका कर्मा जिन्मेत लामा, रोल्पाका नरेन्द्रकुमार केसी र दोलखाका तेवाङ साङ्मो शेर्पालाई शंकाष्पद यात्रा भन्दै प्रस्थान अनुमति नदिएको हो। उनीहरुले गन्तव्य मुलुक जानका लागि आवश्यक कागजपत्र दिन सकेनन्। बुल्गेरिया हिँडेका लामा, केसी र शेर्पाले अध्यागमनका अधिकारीहरुसँग आफूहरु मौरी व्यवसाय अवलोकन गर्न जाने जिकिर गरेका थिए। अध्यागमनका अधिकारीहरुले मौरी व्यवसाय अवलोकनमा जानका लागि आवश्यक कागजात माग्दा उनीहरुले दिन सकेनन्। मानव तस्करहरुको जालोमा पर्न सक्ने आशंका गर्दै अध्यागमनका अधिकारीहरुले उनीहरुलाई प्रस्थान अनुमति नदिई फिर्ता गरेको स्रोतले बताएको छ। अन्य यात्रुहरुले खाडी मुलुक जान आवश्यक पर्ने कागजात दिन नसकेपछि अध्यागमनका अधिकारीहरुले उनीहरुलाई समेत फिर्ता गरेको हो।"
विमानस्थलमा जमेको हिउँ पन्छाइयो : ५ दिनपछि हुम्लाको हवाई सेवा सञ्चालन,"हुम्ला : हुम्लाको अन्तरजिल्ला जोड्ने हवाई सेवा पाँचौं दिनपछि सञ्चालनमा आएको छ। सिमकोट विमानस्थलमा जमेको हिउँ पन्छाएपछि हवाई सेवा सञ्चालनमा आएको छ। विमानस्थलका कर्मचारी, एयरलाइन्सका कर्मचारी, विमानस्थल सुरक्षा गार्डमा खटिएका सुरक्षाकर्मी, जडीबुटी व्यवसायीलगायतको सक्रियतामा हिउँ फालेपछि हवाईजहाज सञ्चालनमा आएको हो। पाँच दिनदेखि नेपालगञ्ज र सुर्खेतबाट हवाई उडान हुन नसके पनि हिउँ पन्छाउने कार्यसम्पन्न भएसँगै सीता र तारा एयरले नेपालगञ्जबाट उडान भरेको नागरिक उड्डयन प्राधिकरण शाखा कार्यालय सिमकोटले जनाएको छ। हवाई सेवा सञ्चालनमा आउँदा जिल्ला बाहिर जाने र भित्रिने नागरिकलाई राहत भएको छ। नेपालगञ्ज र सुर्खेतमा रोकिएका यात्रु हुम्ला पुगेका छन् भने हुम्लाबाट जिल्ला बाहिर गएका छन्। यस्तै नेपाल खाद्य व्यवस्था तथा व्यापार कम्पनी लिमिटेड शाखा सिमकोटको खाद्यान्नसमेत ढुवानी भएको छ। पाँच दिनदेखि बन्द हुँदा सिमकोटमा दैनिक उपभोग्यवस्तुको अभाव भएको थियो भने हवाई सेवा सञ्चालनमा आएसँगै बजारमा दैनिक उपभोग्य वस्तु मासु, तरकारीलगायत भित्रिएको छ। सीता र तारा एयरले जिल्लाका लागि उडान भरेका थिए। जिल्ला प्रशासन कार्यालयको सेवा पुनः सुरु एक हप्तादेखि बन्द रहेको जिल्ला प्रशासन कार्यालय हुम्लाको सेवा सोमबारदेखि सञ्चालनमा आएको छ। निमित्त प्रमुख जिल्ला अधिकारी दशरथ राईलाई कोरोना सङ्क्रमण भएपछि कार्यालयको सम्पूर्ण सेवा बन्द गरिएको थियो। निमित्त प्रजिअ राईले एक हप्तादेखि बन्द रहेका सेवा सोमबारबाट सञ्चालन भएको जानकारी दिए। स्वास्थ्य मापदण्डअनुसार तोकिएको समयमा आइसोलेशन बस्ने अवधि सकिएको र कोरोनामुक्त भएपछि कार्यालय सञ्चालन गरिएको उनले बताए। कार्यालयले सम्पूर्ण सेवा सञ्चालन गरेपछि सेवाग्राहीलाई सहज भएको छ। कार्यालयले राष्ट्रिय परिचयपत्र बनाउने, नयाँ नागरिकता प्रदान गर्न, प्रतिलिपि दिन, अन्य सिफारिस दिन सुरु गरेको छ। सेवा लिँदा सेवाग्राहीले अनिवार्य मास्क प्रयोग गर्नुपर्ने, खोपकार्ड र सामाजिक दूरी कायम गरिएको हुनुपर्ने उनले बताए। सेवा बन्द हुँदा जिल्लाका सेवाग्राहीले सास्ती खेप्नुपरेको थियो। रासस"
नेटोले युक्रेनलाई हतियार पठाइरहेको पुटिनको आरोप,"रुस : रूसी राष्ट्रपति भ्लादिमिर पुटिनले नेटो सदस्यहरूले युक्रेनलाई हतियार प्रदान गर्दै उत्तेजित गर्ने काम जारी राखेको बताएका छन्। यो मुद्दामा फ्रान्सेली राष्ट्रपति इमानुएल म्याक्रोनसँग छलफल गरिएको थियो। 'नेटो सदस्य राष्ट्रहरूले युक्रेनलाई आधुनिक प्रकारका हतियार उपलब्ध गराउँदै युक्रेनी सेनाको आधुनिकीकरणका लागि महत्त्वपूर्ण वित्तीय स्रोतहरू विनियोजन गरेका छन्। तिनीहरूले सैन्य विशेषज्ञ र प्रशिक्षकहरू पठाएका छन्,' पुटिनले रुसीफ्रान्सेली वार्ता पछि पत्रकार सम्मेलनमा उक्त टिप्पणी गरेका थिए। 'अवश्य पनि हामीले राष्ट्रपतिसँग सबै कुराको बारेमा कुरा गर्यौं, तपाईंले देख्न सक्नुहुन्छ, धेरै लामो समयसम्म, लगभग छ घण्टासम्म छलफल भएको थियो,' पुटिनले भने। किभले डोनबासको अवस्थाको शान्तिपूर्ण समाधानका लागि सबै सम्भावनाहरूलाई बेवास्ता गरेको छ र मिन्स्क सम्झौताहरूको पालना गर्न किभले अस्वीकार गरेकोमा म्याक्रोनको ध्यानाकर्षण गराएँ, पुटिनले थप टिप्पणी गरे। 'निस्सन्देह, मेरो पक्षको लागि, मैले मिन्स्क प्याकेज अन्तर्गतको उपाय र सम्झौताको नर्मन्डी ढाँचामा, शिखर सम्मेलनमा पुगेकाहरू सहितको दायित्वहरू पालना गर्न वर्तमान किभ अधिकारीहरूको अनिच्छाप्रति राष्ट्रपतिको ध्यानाकर्षण गराएको छु,' पुटिनले भने। 'हामी आशा गर्छौं कि राष्ट्रपतिले कम्तिमा आज भने जस्तै भोलि कीभ नेतृत्वसँगको बैठकमा युक्रेनी समझौता भित्र युरोपमा सुरक्षा र स्थायित्व सुनिश्चित गर्ने ग्यारेन्टीका मुद्दाहरूमा छलफल गर्न चाहन्छन्,' पुटिनले भने। मंगलबार म्याक्रोनले युक्रेनी राष्ट्रपति भोलोडिमिर जेलेन्स्कीसँग भेट्न कीभ जाने योजना बनाएका छन्।"
शंकास्पद हत्यामा फितलो अनुसन्धान,"जनकपुरधाम : महोत्तरीको पिपरा गाउँपालिकाका झा दम्पती हत्याकाण्डमा प्रहरीको फितलो अनुसन्धानका कारण हत्यामा संलग्न नरहेका व्यक्ति दोषी बनी सजाय पाइरहेको आरोप लगाइएको छ। गत वर्ष फागुन ११ गते पिपरा५ सहोडवाका ६५ वर्षीय मुसाफिर झा र उनकी श्रीमती ६० वर्षीया गीतादेवी झा घरबाटै बेपत्ता भएका थिए। उनीहरूको शव चैत १२ गते पिपरा२ अतरातमा पुरिएको अवस्थामा फेला परेको थियो। वृद्ध दम्पतीको शव भेटिएपछि प्रहरीले सात जनालाई पक्राउ गरी अनुसन्धान थालेको थियो। हत्या गर्ने, शव लुकाउने र थप योजनामा संलग्न रहेको भनेर जिल्ला अदालतको निर्णयलाई सदर गर्दै उच्च अदालतले पिपरा५ का कैलाश झा, सोही ठाउँका ५२ वर्षीय रामबाबु यादव र भारत बिहारको मधुवनी घर भएका ५० वर्षीय हरेन्द्र ठाकुरलाई पुर्पक्षका लागि थुनामै राखेर मुद्दा चलाउन आदेश दिएको थियो। तर, हत्याकाण्डमा आरोपित भनिएकाहरूमध्ये बिहारको मधुवनी घर भएका ५० वर्षीय हरेन्द्र ठाकुरको परिवारले घटनामा जबरजस्ती प्रहरीले ठाकुरलाई फसाउन खोजेको आरोप लगाएको छ। ठाकुर जग्गा व्यापारी हुन्। उनले महोत्तरीको बिन्हीमा करिब १५ बिघा जग्गा प्लटिङ गरी राजर्षी नगर नै बनाएका छन्। जग्गाकै विषयलाई लिएर विवाद हुँदा उनले मुसाफिर दम्पतीको हत्या गराएको प्रहरीको अनुसन्धानमा भनिएको छ। ठाकुरकी पत्नी रेणु ठाकुर र छोरा केशवकुमार ठाकुरले सोमबार हत्याको मुख्य कारण भनिएका मृतक मुसाफिर झाको विवादित जग्गा भएकै ठाउँमा पत्रकार सम्मेलनको आयोजना गरेर हरेन्द्र निर्दोश रहेको दाबी गरे। जुन जग्गा खरिद गर्न मुसाफिर झालाई मेरो बुवाले दबाब दिएका थिए भनी प्रचारप्रसार गरिएको छ त्यो जग्गा किन्नु बुवाका लागि आवश्यक नै थिएन, आरोपित हरेन्द्र ठाकुरका छोरा केशवले भने, घडेरीको जग्गासम्म पुग्न झाको ४ कठ्ठा १३ धुर १२ कन्मा जग्गा बाटोमा पर्छ। त्यही बेच्न नमानेपछि मेरा बुवाले उनको हत्या गराएको भ्रामक प्रचार भएको छ। यो घडेरी नै होइन पोखरी हो। यहाँ पुग्न झाको मात्रै नभई अन्य ५ जनाको खेत किन्दा मात्रै बाटो निस्कन्छ। त्यसैले प्रहरीले बिना अनुसन्धान उनलाई फसाएको प्रष्ट हुन्छ। मृतक दम्पतीकै नातामा भतिजो पर्ने सोही ठाउँका कैलाश झाले मुसाफिर र गिताको हत्या गरेको प्रहरीलाई बयान दिएका छन्। झाको घरमा हत्या गरी शव एक महिनासम्म लुकाइएको थियो र पछि हत्यामा संलग्नता खुल्ने डरले शव अन्यत्र सारेपछि उनी पक्राउ परेका थिए। कैलाश झाको घरबाट प्रहरीले शव लुकाएर राखेको जस्तापाताको ट्रंक र अन्य प्रमाणहरू बरामद गरेको थियो। कैलाशले प्रहरीलाई दिएको बयानमा आफूलाई जग्गा व्यापारी हरेन्द्रले मुसाफिरको जग्गा बेच्न लगायो भने २ करोड रुपैयाँ दिने प्रलोभन दिएको उल्लेख छ। ठाकुरकै प्रलोभनमा आएर आफूले मुसाफिर झाको हत्या गर्ने निधो गरेको र त्यसका लागि उनको जेठी बुहारी अंशु झालाई नशा लाग्ने औषधि किनेर एक दिन अगाडि नै दिएको कैलाशले प्रहरीलाई बताएका छन्। अंशुले सो औषधि खानामा मिलाएर परिवारका सबैलाई खुवाएकी थिइन्। पछि मुसाफिर र गीता बेहोस भएपछि कैलाशले आफ्नो घरमा लगेर हत्या गरेको बयानमा भनिएको छ। कैलाशको बयानबाट हत्याको साझेदार मृतकको बुहारी अंशु झा देखिए पनि जिल्ला अदालत महोत्तरीले उनलाई ५० हजार धरौटीमा छाडिसकेको छ। त्यसैगरी शवसँगै एक महिना एउटै घरमा बसेका आरोपित कैलाश झाकी आमा तारादेवीलाई पनि दुई लाख धरौटीमा छाडिएको छ। अन्य आरोपीहरू सुरेन्द्र यादव र राजेन्द्र यादवलाई जनही पाँच लाख र बब्लु झालाई दुई लाख धरौटीमा ४ पुसमा न्यायाधीशद्वय शकुन्तला घिमिरे र रमेश ढकालको संयुक्त इजलासले छाडेको छ। प्रहरीले घटनामा सूक्ष्म अनुसन्धान नै नगरी सबुत प्रमाणलाई नजरअन्दाज गर्दै प्रतिवादी हरेन्द्र ठाकुरलाई आरोपित बनाएको छ, पत्रकार सम्मेलनमा बोल्दै अधिवक्ता देवेन्द्र ठाकुर निरालाले भने, हत्याका मुख्य अभियुक्तले दिएको बयानलाई नै आधार मान्ने हो भने अनुसन्धान अझ सशक्त हुनुपथ्र्यो तर, प्रहरी फाइल बन्द गर्नेतर्फ लागेको छ। महोत्तरी प्रहरीका एसपी दिनेश आचार्यले प्रहरी अनुसन्धान कुनैपनि हालतमा फितलो नरहेको दाबी गरे। उनले भने, हामीले पूर्ण अनुसन्धान गरेका छौं। हत्या गर्ने मुख्य अभियुक्त कैलाशको बयानका आधारमा मात्र नभई साक्षी प्रमाणका आधारमा अन्य आरोपीलाई पक्राउ गरिएकाले प्रहरी अनुसन्धान फितलो हुँदै होइन।"
अल्झनमा प्रसारण आयोजना,"काठमाडौं : अमेरिकी अनुदान सहयोग एमसीसी अनुमोदनमा अलमलका कारण विद्युत् प्रसारण आयोजना अघि बढ्न सकेको छैन। मन्त्रिपरिषद्को २०७५ असोज ५ गते बसेको बैठकले उक्त सहयोगका दुई प्रसारण आयोजनालाई राष्ट्रिय गौरवका सूचीमा राखेको थियो। जसमा काठमाडौंको लप्सेफेदीबाट धादिङको गल्छीरातमाटेसम्म र दमौलीभरतपुरबुटवल प्रसारणलाइन छन्। चार वर्षको अवधिमा ४ अर्ब ४६ करोडभन्दा बढी रकम भने खर्च भएको मिलेनियम च्यालेन्ज एकाउन्ट नेपालका कार्यकारी निर्देशक खड्ग विष्टले बताए। समितिले अहिले आयोजनाको पूर्वतयारीको काम गर्दै आएको छ। जसमा जग्गा अधिग्रहण, वातावरणीय प्रभाव मूल्यांकन प्रतिवेदन (ईआईए), रूख कटानीको स्वीकृति, प्रसारण लाइन डिजाइनको काम, रेखांकनको काम सम्पन्न भएका छन्। आयोजनाको पूर्वसर्तमा संसद्बाट अनुमोदन पनि पर्छ। तर, संसद्बाट एमसीसी अनुमोदन नभएसम्म यो आयोजना निर्माणको चरणमा प्रवेश गर्न नसक्ने कार्यकारी निर्देशक विष्टको भनाइ छ। विष्टका अनुसार एमसीसीलाई विभिन्न तरिकाले व्याख्या गर्दा समस्या उत्पन्न भएका र प्रसारणलाइन निर्माणमा समस्या देखिएको हो। यसमा सबैले सहमति गरेर अघि बढ्दा राष्ट्रलाई नै हित हुन्छ। किनभने, यो ३४ वटा नदीका बेसिनहरूमा उत्पादित विद्युत्लाई विभिन्न लोड सेन्टरमा पुर्याउने हो। र, बढी भएका विद्युत्लाई नेपालभारत दोस्रो प्रसारणलाइन बुटवलगोरखपुरसम्म जोड्ने हो, उनी भन्छन्, यो हुँदा मात्र नेपालमा बढी भएको विद्युत् भारत निर्यात गर्न सकिन्छ। यसको महत्त्व धेरै छ। यसले नेपालकै पनि मुख्य मुख्य सहरमा विद्युतीय कनेक्सन बनाउँछ र नेपालमा उपभोग नभएको विद्युत् भारत पुर्याउन पनि यो लाइनको महत्त्व छ। त्यस्तै, यो राष्ट्रिय प्राथमिकताको आयोजनालाई लापरबाही नगर्न सुझाउँछन्, पूर्व अर्थमन्त्री डा युवराज खतिवडा। यसको महत्त्व भएर नै सरकारले राष्ट्रिय प्राथमिकतामा राखेको हो। नेपालमा उत्पादित हुने विद्युत्को नेपालभित्र नै वितरण गर्न र बाँकी भएको बिजुली निर्यात गर्न भनेर यो आयोजना सरकारले नै अघि सारेको हो, उनी भन्छन्, त्यसैले दीर्घकालीन हिसाबले नै यसको महत्त्व भएकोले यसलाई अनुमोदन गर्न जरुरी छ। त्यसैगरी भारतसँग विद्युत् व्यापार बढाउनका यो अयोजना प्राथमिकतामा राखिएको ऊर्जासचिव सुमन शर्माले बताए। उनका अनुसार विद्युत् उत्पादन मात्रैभन्दा पनि प्रसारण पनि गर्नु सक्नुपर्ने हुन्छ। यसका लागि आवश्यक पूर्वाधार तयार गर्न जरुरी छ। हामीले हेर्दा यो आयोजना ठिक लाग्छ। नेपाल आफैंले नै सजेस्ट गरेर यो आयोजना राखिदिनुपर्यो भनेर निर्णय गरेको आयोजना हो, उनी भन्छन्, अब अहिले किन अघि नबढेको हो थाहा भएन। तर, विद्युत् व्यवसाय अभिवृद्धिका लागि यो प्रसारणलाइन बनाउन आवश्यक छ। सरकार र एमसीसीबीच नेपालमा ऊर्जा र यातायात क्षेत्रका पूर्वाधार विकासका ५० करोड अमेरिकी डलर (करिब ५६ अर्ब) अनुदान सहायता उपलब्ध गराउनेसम्बन्धी सम्झौता १४ सेप्टेम्बर २०१७ मा भएको थियो। तर, सम्झौता भएको ४ वर्ष पुगे पनि संसद्बाट भने अझै अनुमोदन हुन सकेको छैन। सम्झौताको पहिलो सर्तमै नेपालको संसद्बाट अनुमोदन गरी कार्यान्वयन गर्ने भनिएको छ। समयमै कार्यान्वयन हुन नसक्दा राष्ट्रिय गौरवका आयोजना अलमलामा परेका छन्। त्यसैले कार्यान्वयनका लागि नेपाल विकास ऐनअन्तर्गत मिलिनियम च्यालेन्ज एकाउन्ट नेपाल गठनसमेत गरिएको छ। उक्त अनुदान राष्ट्रिय प्रसारण आयोजनाअन्तर्गत प्रसारणलाइन निर्माणमा खर्च गरिने सरकारी तयारी छ। सम्झौतामा अमेरिकाले ५० करोड अमेरिकी डलर (५६ अर्ब) अनुदान सहायता नेपाललाई उपलब्ध गराउने र नेपाल सरकारको तर्फबाट १३ करोड अमेरिकी डलर (१४ अर्ब) विनियोजन गर्नुपर्ने व्यवस्था छ। जसमध्ये प्रसारण आयोजनामा मात्रै कुल लागतको ३९ करोड ८२ लाख अमेरिकी डलर लगानी गरिने एमसीए नेपालले जनाएको छ। उक्त रकम राष्ट्रिय ग्रीडमा बिजुलीको उपलब्धता र भरपर्दोपनामा सुधार गरी आन्तरिक विद्युत् उपभोगमा वृद्धि गर्न, लगानी वृद्धि गर्न, बचत बिजुली निर्यात गरी सरकारको राजस्व वृद्धिमा लगानी हुनेछ। सरकारद्वारा राष्ट्रिय गौरवको आयोजनाका रूपमा घोषणा गरिएको यस आयोजनाले नेपालभारत सीमासम्मको पूर्वाधार तयार गर्नेछ। अर्थात् नेपालको नयाँ बुटवलभारतको गोरखपुरसम्म नेपाल र भारतको संयुक्त लगानीमा बन्ने सीमापार प्रसारणलाइन निर्माण कार्यलाई सहजीकरण गर्नेछ। निर्माणका क्रममा यस आयोजनाले सरकार तथा एमसीसीका प्राविधिक, वातावरणीय तथा सामाजिक मापदण्डहरूसम्बन्धी सम्पूर्ण नीतिहरू पालना गर्नेछ। नेपाल र अमेरिकाबीच विगत ७० वर्षदेखि मैत्रीपूर्ण सम्बन्ध कायम भई नेपालले आर्थिक सहायता प्राप्त गर्दै आएको छ। एमसीसीअन्तर्गतको सम्झौता तथा पूर्वाधारका लागि अनुदान सहायता भने पहिलो पटक हुन् लागेको हो। यसअघि यूएसएआईडीको माध्यमद्वारा अमेरिकाले आर्थिक सहयोग गर्दै आएको थियो। विद्युत् प्रसारण लाइनसम्बन्धी अंश करिब ३१५ किलोमिटर लामो डबल सर्किटयुक्त ४०० केभी प्रसारणलाइन (केही क्वाडसर्किट टावरहरूसहित) डिजाइन गर्न तथा निर्माण गर्नमा केन्द्रित हुनेछ। यसले नेपालका विभिन्न नदी क्षेत्र तथा विद्यमान उच्च क्षमतायुक्त ग्रीडबीच भइरहेको जोडाइको अभावलाई सम्बोधन गर्नेछ। तीनवटा नयाँ ४०० केभी क्षमताको इन्डोर ग्यास इन्सुलेटेड सबस्टेसन (जीआईएस) निर्माण गरिनेछ। नुवाकोटको बेलकोटगढी नगरपालिकामा रातमाटे सबस्टेसन, तनहुँमा नयाँ दमौली सबस्टेसन र नवलपरासी पश्चिमको भूमहीमा नयाँ बुटवल सबस्टेसन निर्माण गरिनेछ। निर्माणाधीन प्रसारण लाइन काठमाडौं जिल्लाको लप्सीफेदी र मकवानपुरको नयाँ हेटौंडास्थित नेपाल विद्युत् प्राधिकरणका विद्यमान सबस्टेसनहरूमा पनि जोडिनेछ। एमसीसी प्रक्रिया नेपालमा सशस्त्र द्वन्द्वपछिको शान्ति प्रक्रियापछि एमसीसीअन्तर्गत अमेरिकी आर्थिक सहायताको प्रक्रिया आरम्भ भएको हो। तत्कालीन प्रधानमन्त्री झलनाथ खनालसँग अमेरिकी दूतावासका अधिकारीहरूले नेपालको पूर्वाधार विकासको सम्बन्धमा कुरा गरेका थिए। तर, हाल एमसीसीसँग गरिएको सम्झौतामा उल्लेख भएजस्ता कुनै कुरा भएको थिएन। सन् २०१० देखि नै यस प्रक्रियामा विभिन्न चरणका वार्ता र सम्झौता भने अघि बढाइएको देखिन्छ। विभिन्न अर्थविद् र विज्ञहरू सम्मिलित टोलीको अध्ययनका आधारमा पारस्परिक सहमतिबाट पहिचान गरिएका नेपालको प्राथमिकताका क्षेत्र ऊर्जा र सडकमा सहायता गर्ने सम्झौता भएको देखिन्छ। २०१२ जनवरी १९ (२०६८ माघ ५) मा प्रधानमन्त्री डा बाबुराम भट्टराईलाई एमसीसीको तर्फबाट प्रमुख कार्यकारी अधिकृत डेनियल डब्लू योहानेसले लेखेको पत्रमा पहिलो पाइलाका रूपमा थ्रेसहोल्ड कार्यक्रम हुने कुरा उल्लेख गर्दै समन्वयका लागि एक उच्च अधिकृतलाई खटाउन आग्रह गरिएको देखिन्छ। त्यही बेलादेखि कार्यक्रमले औपचारिक रूप ग्रहण गरेको हो। त्यसपछि निरन्तर विभिन्न चरण र तहमा आयोजनाबारे छलफल, वार्ता र सहमति गरिएको छ। सरकार र एमसीसीबीच भएको अनुदान सहायता सम्झौता (मिलेनियम च्यालेञ्ज कम्प्याक्ट) मा सरकारको तर्फबाट तत्कालीन अर्थमन्त्री ज्ञानेन्द्रबहादुर कार्की र एमसीसीका तर्फबाट कायममुकायम प्रमुख कार्यकारी अधिकृत जोनाथन जी नाशद्वारा १४ सेप्टेम्बर २०१७ मा वासिङटन डीसीमा हस्ताक्षर गरिएको थियो। सम्झौतामा एमसीएनेपाल, सञ्चालक समिति, सरोकारवालाको समितिको गठन, सम्झौताको अनुगमन र मूल्यांकन, कर छुटका व्यवस्थालगायत उल्लेख गरिएका छन्। सम्झौतामा कार्यक्रम कार्यान्वयन सम्झौतालगायत अनेकौं थप सम्झौता हुने व्यवस्था गरिएको छ। एमसीसीको व्याख्यामा भएको भेराइटीका कारण पनि यसको अनुमोदनमा समस्या देखिएको छ। जसका कारण प्रसारणलाइन निर्माणमा प्रभाव परेको छ। अब यसमा सबैले सहमति गरेर अघि बढ्दा राष्ट्रलाई नै हित हुन्छ। नेपालमा उपभोग नभएको विद्युत् भारत पुर्याउन पनि यो लाइनको महत्व छ। खड्ग विष्ट, कार्यकारी निर्देशक, मिलिनियम च्यालेन्ज एकाउन्ट नेपाल विद्युत् व्यवसाय अभिवृद्धिका लागि यो प्रसारणलाइन बनाउन आवश्यक छ। विद्युत् उत्पादन मात्रैभन्दा पनि प्रसारण पनि गर्नु सक्नुपर्ने हुन्छ। भारतसँगको विद्युत् व्यापार बढाउन यो आयोजना प्राथमिकतामा छ। नेपाल आफैंले नै सजेस्ट गरेर यो आयोजना राखिदिनु पर्यो भनेर निर्णय गरेको आयोजना हो। सुमन शर्मा, ऊर्जासचिव यो राष्ट्रिय प्राथमिकताको आयोजना हो। सरकारले यसको महत्व भएर नै राष्ट्रिय प्राथमिकतामा राखेको छ। नेपालमा उत्पादित हुने विद्युत्को नेपालभित्रै वितरण गर्न र बाँकी बिजुली निर्यात गर्न भनेर यो आयोजना सरकारले अघि सारेको हो। दीर्घकालीन हिसाबले पनि यसको महत्व छ। डायुवराज खतिवडा, पूर्वअर्थमन्त्री मन्त्रिपरिषद्मा पेस गरिएका प्रस्ताव र निर्णय १ एमसीसीको आग्रह अनुरूप २०७५ असोज १ मा लप्सीफेदीबुटवलभारतको सीमासम्मको विद्युत् प्रसारणलाइनलाई राष्ट्रिय गौरवको आयोजनाका रूपमा मान्यता दिन मन्त्रिपरिषद्मा प्रस्ताव पेस गरिएको र २०७५ असोज ५ मा सोही अनुरूप मन्त्रिपरिषद्बाट निर्णय भएको। २ २०७४ चैत १४ मा मिलेनियम च्यालेन्ज एकाउन्ट नेपाल विकास समिति (गठन) आदेश, २०७४ स्वीकृत गर्ने प्रस्ताव अर्थ मन्त्रालयबाट मन्त्रिपरिषद्मा पेस भई २०७४ चैत २० मा स्वीकृत भएको। ३ सरकार र एमसीसीबीच भएको मिलेनियम च्यालेन्ज कम्प्याक्ट अनुमोदनका लागि संघीय संसद्मा पेस गर्ने निर्णयका लागि २०७५ माघ ११ मा मन्त्रिपरिषद्मा प्रस्ताव पेस भई २०७५ माघ २५ मा सोही अनुरूप निर्णय भएको। ४ २०७४ भदौ १८ मा एमसीसीसम्बन्धी सम्झौतामा हस्ताक्षर गर्न अर्थमन्त्री, अर्थ मन्त्रालयका अन्तर्राष्ट्रिय आर्थिक सहायता समन्वय महाशाखा र कानुन तथा परामर्श महाशाखाका सहसचिवले अमेरिका भ्रमणमा जाने सम्बन्धमा मन्त्रिपरिषद्मा प्रस्ताव पेस भई सोही दिन स्वीकृत प्रस्तावमा पावर ट्रान्सपोर्टेसन सेक्टरका विभिन्न आयोजनाहरू कार्यान्वयनका लागि र विभिन्न सडकहरूको मर्मतका लागि ५०० मिलियन डलर प्राप्त हुने सम्झौतामा हस्ताक्षर गर्न जाने भनिएको र कुनै आयोजनाको नाम उल्लेख नगरिएको। ५ २०७४ साउन १५ मा मन्त्रिपरिषद्मा एमसीसीसम्बन्धी अनुदान सहायतालाई स्वीकृतिका लागि प्रस्ताव पेस गरिएको र मिति २०७४ साउन १९ मा त्यसलाई स्वीकृत गरिएको। त्यस प्रस्तावमा केवल ऊर्जा र प्रसारणलाइन तथा विभिन्न सडकहरूको मर्मत र स्तरोन्नति गरिने कुरा मात्र उल्लेख भएको। ६ एमसीसीका राष्ट्रिय संयोजक सहसचिव सूर्यप्रसाद आचार्य सचिव पदमा बढुवा भई पद रिक्त हुन आएकाले २०७३ असोज ६ मा एमसीसीमा विज्ञको रूपमा कार्यरत तुलसीप्रसाद सिटौलालाई मासिक रु२५०,००० पाउने गरी अर्थ मन्त्रालयले मन्त्रिपरिषद्मा प्रस्ताव पेस गरेको र सोही मितिमा प्रस्ताव स्वीकृत भएको। ७ २०७१ जेठ १ मा मन्त्रिपरिषद्मा पेस गरिएको प्रस्तावमा राष्ट्रिय संयोजकमा पूर्वसचिव कृष्ण ज्ञवाली रहेको त्यसको साटो अर्थमन्त्री संयोजक रहने गरी नौ सदस्यीय निर्देशक समिति गठन गर्ने कुरा उल्लेख गरिएको छ। यसअन्तर्गत निजी क्षेत्र र नागरिक समाजको तर्फबाट रहने सदस्य मताधिकार प्राप्त सदस्य हुने तथा विषयगत मन्त्रालयका सचिवहरू र लगानी बोर्डका कार्यकारी निर्देशक आमन्त्रित सदस्यका रूपमा रहने प्रावधान राखिएको। यस प्रस्तावलाई मन्त्रिपरिषद्ले २०७२ जेठ ७ मा स्वीकृत गरेको। राष्ट्रिय गौरवका आयोजना घोषणा २०७५ बन्नुपर्ने प्रसारणलाइन २ लागत ७५ अर्ब तयारी खर्च (४ वर्षको अवधिमा) झण्डै ४ अर्ब ४६ करोड लक्ष्य लम्सेफेदीगल्छीरातमाटेसम्म र दमौलीभरतपुरबुटवल प्रसारणलाइन निर्माण"
सकसमा सामाजिक न्याय,"समाजका सबै सदस्य समान वा बराबर हुन् भन्ने धारणा नै सामाजिक न्याय हो। तर, अहिले यो धारणा कल्पनामा सिमीत छ। न्याय शब्द अंग्रेजी भाषाको जस्टिस को नेपाली रूपान्तर हो। जसको अर्थ जुन कुरा सही वा साँचो छ, त्यसको रक्षा गर्नु भन्ने हुन्छ। अर्थात् न्यायको अर्थ पक्षपातरहित निष्पक्ष ढंगले उचित कार्य वा व्यवहार गर्नु भन्ने हुन्छ। न्याय शब्दको प्रयोग प्राचीन युनानबाट सुरु भएको पाइन्छ। प्राचीन युनानी राज्य यथेन्समा न्याय शब्दको अर्थ काममा सदाचार भन्ने हुन्थ्यो। तर, हाल यो शब्दले व्यापक अर्थ ग्रहण गरेको छ। सामाजिक र न्याय छुट्टाछुट्टै शब्दबाट निर्मित शब्द मेल हो सामाजिक न्याय। यसको पहिलो शब्द सामाजिकले सहकार्य, सहअस्तित्व र समानताका आधारमा समाजका अन्य सदस्यहरूसँग सामूहिक रूपमा मिलेर बाँच्नुलाई संकेत गर्छ। न्याय शब्दले मानिसलाई ठीक वा बेठीक छुट्ट्याउनको लागि मार्गनिर्देश गर्ने विश्वव्यापी सिद्धान्तको समग्र रूपलाई बुझाउँदछ। यी दुई शब्दलाई जोडेर हेर्दा समाजका सदस्यहरूको सहकार्य, सहअस्तित्व र समानताका आधारका सामाजिक कार्यलाई ठीक वा बेठीक भनी छुट्ट्याउनुलाई सामाजिक न्याय भन्न सकिन्छ। यद्यपि सामाजिक न्यायको मर्मलाई यस परिभाषाले पूर्णरूपमा आत्मसात् गर्न भने सक्दैन। समाजका सबै सदस्यहरू कोही ठूला वा कोही साना हुँदैनन्। व्यक्ति जन्मँदा समाजमा विभेद नहुने भएकोले कसैलाई ठूला वा सानो बनाउँदा समाजमा भेदभाव हुन्छ। समाजका सबै सदस्य समान वा बराबर हुन् भन्ने धारणा नै सामाजिक न्याय हो। धनीले गरिबलाई शोषण नगर्ने, शिक्षितले अशिक्षितलाई नठग्ने, माथिल्लो जात भनिनेले तल्लो जात मानिनेलाई बराबर मान्ने, गोराले कालालाई समान ठान्ने, अन्तर्राष्ट्रिय वा राष्ट्र भाषा बोल्नेले स्थानीय भाषा वा मातृभाषा बोल्नेलाई उत्तिकै सम्मान गर्नेजस्ता पक्षले सामाजिक न्यायलाई जीवन्तता दिएका हुन्छन्। सामाजिक न्यायको सम्बन्ध व्यक्तिको समुदायप्रतिको त्यो नैतिक जिम्मेवारी हो, जसको सहयोगबिना सही व्यवहार गर्नु, सही कुरा र कामको रक्षा गर्नु, निष्पक्ष ढंगले काम गर्नु, समान दण्ड र पुरस्कारको व्यवस्था गर्नुसँग रहेको हुन्छ। समाजमा धन, पढाइ, सोचाइ, शक्ति, साधन, गुण, कर्म, प्रकृति आदिका कारणले समानता र असमानता पाइन्छ। ती असमानताका बीचमा समानता खोजेर मानवीय मूल्यको जगेर्न गर्नु नै सामाजिक न्यायको मूल उद्देश्य हो। सामाजिक न्याय भनेको त्यो संरचना हो, जहाँ जात, वर्ण, वर्ग, लिंग, भाषा आदिको बिना भेदभाव समाजमा विद्यमान सबै किसिमका बन्धन र असमानताको लागि नागरिक स्वतन्त्रता, सहभागिता, शक्तिको वितरण, सामाजिक सांकृतिक न्याय, सम्पत्ति, अवसर, आयको न्यायोचितरूपले वितरण वितरण गरिन्छ। सामाजिक न्याय समाजका हरेक पक्षमा न्याय प्राप्त गर्ने महानतम् अवधारणा हो। यसले समाजका प्रत्येक सदस्य तथा समूहलाई निष्पक्ष व्यवहार र सामाजिक लाभको हिस्सा प्राप्त हुनुपर्ने कुरामा जोड दिन्छ। यसले कानुनी पाटोलाई मात्र नहेरेर आर्थिक एवं मनोवैज्ञानिक पक्षलाई समेत अवलम्बन गर्छ। आर्थिक फाइदा तथा बेफाइदाको न्यायिक वितरण र निष्पक्ष सामाजिक संरचनाको निर्माणमा यसले खास जोड दिने गर्छ। जसबाट सामाजिक लाभहानिको निष्पक्ष वितरण गर्न सकियोस्। सामाजिक न्यायको सम्बन्ध व्यत्तिको समुदायप्रतिको नैतिक जिम्मेवारीमा जोडिन्छ। यसको सहयोगबिना सही व्यवहार सम्भव छैन। सामाजिक न्याय एउटा क्रान्तिकारी अवधारणा हो, जसले जीवनको अर्थ र महत्त्वलाई उजागर गर्दै कानुनी शासनको परम्परगत मान्यतामा परिवर्तन ल्याउन सक्छ। सबैलाई न्याय प्रदान गर्नका लागि समाजका परम्परागत मूल्य र मान्यतामा आमूल परिवर्तन गरी निष्पक्ष सामाजिक संरचनाको निर्माण गर्ने कुरामा यसले विशेष जोड दिन्छ। यति मात्र कहाँ हो र ? औपचारिक समानताको जगमा अडिएको परम्परागत कानुनी शासनको सिद्धान्तमा समेत परिवर्तन गरी समाजका सबै सदस्यको मौलिक मानवअधिकारको संरक्षण गर्दै सारवान समानता हुनुपर्ने कुरामा पनि यसले उत्तिकै जोड दिएको पाइन्छ। यो समाजमा पूर्ण र वास्तविक समानता कायम गर्ने सिद्धान्त हो। अतः सामाजिक न्याय भोकालाई खाना, नाङ्गालाई लाउन, बिरामीलाई औषधि, घरबारविहीनलाई आवास, भूमिहीनलाई जमिन, बालबालिका, अशक्त, वृद्धवृद्धालाई सहारा एवं सुरक्षा, अपहेलितलाई सम्मान प्रदान गर्दै एकआपसमा माया र सद्भाव साटासाट गरेर सामाजिक सौहार्दतामा बाँच्न निर्देशित एक आदर्शतम समन्यायिक अवधारणा हो। सामाजिक न्यायका सिद्धान्त  निष्पक्ष आधारभूत सामाजिक संरचना निर्माणको सिद्धान्त सामाजिक न्यायका पक्षपाती जोन रावल्सका अनुसार सामाजिक सम्झौता हुनुभन्दा अगाडिको मौलिक अवस्थामा समाजका सबै सदस्यहरूहरू समान रूपमा रहेका थिए। किनकि सबै सदस्यहरूको सामूहिक स्वार्थका लागि समाजको स्थापना गरिएको थियो। तर मानिसलाई अज्ञानताको पर्दाले ढाकेको कारण मानिसले समाजका सबै सदस्य समान छन् भन्ने कुरा बिर्सिएको छ। यो पर्दा उघारेर हेर्ने हो भने अन्ततः सबै मानिस समान देखिन्छन्। यस कारण समाजका प्रत्येक सदस्यलाई समाजबाट प्राप्त हुने लाभहानि पनि निष्पक्ष रूपमा प्राप्त गर्ने अधिकार हुन्छ। रावल्स् थप्छन् सामाजिक लाभहानि र दायित्वको वितरण निष्पक्ष हुनुपर्छ र त्यो निष्पक्ष वितरण गरेको देखिनु पनि पर्छ। सामाजिक लाभहानिको निष्पक्ष वितरणका लागि सो वितरणमा जिम्मेवार समाजका आधारभूत सामाजिक संरचनाको निर्माण गर्दा कार्य विधिगत रूपमा निष्पक्ष व्यवहार गर्न सक्ने गरी गरिनुपर्छ। जबसम्म यस किसिमको आधारभूत सामाजिक संरचनाको निर्माण हुन सक्दैन, तबसम्म यी संंरचनामार्फत वितरण हुने लाभहानि पनि निष्पक्ष रूपमा वितरण हुन सक्दैन। समाजबाट वितरण हुने लाभ र हानिको निष्पक्ष वितरणको लागि सर्वप्रथम सामाजिक, राजनैतिक, आर्थिक एवं कानुनी संयन्त्रलाई निष्पक्ष रूपमा कार्य गर्न सक्ने गरी निर्माण हुनुपर्छ भन्ने कुरा नै यस सिद्धान्तको निष्कर्ष हो। यति गर्न सकिएन भने कुनै पनि समाजमा सामाजिक न्यायको प्रत्याभूति दिन सकिँदैन।  स्वस्थ सामाजिक सम्बन्ध स्थापनाको सिद्धान्त सबै जातजाति, भाषा, धर्म, लिंग, वर्ण, यौनिक र संस्कृतिका व्यक्तिहरूको एक समग्र रूप समाज हो। एउटा समाज गतिशील हुन यी सबै पक्षको सहअस्तित्व, सहकार्य र समान भूमिकाको सम्मान गरिनुपर्छ। सामाजिक संरचना भेदभावपूर्ण रह्यो, सामाजिक व्यवहारमा कसैको हैकमवादी चरित्र हावी भयो, शोषक र सामन्तवादी प्रवृत्ति देखापयो, सामाजिक उपेक्षा, उचनिच र छुवाछूतजस्ता व्यवहार प्रकट भए, सबैको सहकार्य, सहअस्तित्व र समान भूमिकालाई बेवास्ता गरियो भने त्यहाँ सामाजिक सद्भाव, सौहाद्र्रता र सन्तुलन कायम हुन सक्दैन। त्यसैले स्वस्थ सामाजिक सम्बन्ध स्थापनाको सिद्धान्तले स्वस्थ सामाजिक सम्बन्ध निर्माणलाई जोड दिन्छ। र, यसरी मात्र सामाजिक न्याय स्थापना गर्न सकिन्छ भन्ने यसले मान्यता राख्छ।  लाभहानि निष्पक्ष वितरणको सिद्धान्त सामाजिक सम्झौतानुसार समाजको निर्माण हुनपूर्व समाजका सबै सदस्यहरूको स्थान बराबर थियो। र, समाज स्थापनामा सबैको भूमिका समान थियो। यस कारण समाजबाट प्राप्त हुने लाभ र हानि पनि निष्पक्ष रूपमा प्राप्त गर्ने अधिकार सबैलाई छ। सामाजिक लाभ हानिको प्रत्यक्ष र निष्पक्ष वितरणबिना सामाजिक न्याय दिन सम्भव छैन। त्यसैले लाभहानि निष्पक्ष वितरणको सिद्धान्तले समाजका हरेक तह र तप्कामा सामाजिक लाभहानिको निष्पक्ष र समान वितरण गर्नुपर्छ भन्ने मान्यता राख्दछ।  निर्णय निर्माणमा सहभागिताको सिद्धान्त आफूलाई असर गर्ने विषयहरूमा सार्वजनिक नीति, नियम र योजनाको तर्जुमा, कार्यान्वयन, अनुगमन, तथा मूल्यांकनमा सहभागी हुन पाउने कुरालाई निर्णय निर्माण प्रक्रियामा सहभागिताको सिद्धान्तले वकालत गर्छ। आफूलाई असर गर्ने कुरामा पहिले नै जानकारी पाउनुपर्ने र सो विषयमा आफ्नो कुरा राख्ने मौका दिनुपर्ने कुरा प्राकृतिक न्यायको सिद्धान्तसँग जोडिएकोले यस सिद्धान्तलाई अन्तर्राष्ट्रिय महासन्धिहरूले पनि जोड दिएका छन्। सरोकारवाला निकायको सहभागिताबिना बन्ने सार्वजनिक नीति, नियम र योजनाले सो पक्षको प्रतिनिधित्व गर्न सक्तैन। साथै ती नीति, नियम र योजनाको सफल कार्यान्वयन पनि हुन सक्तैन। यसरी बन्ने नीति, नियम र योजनाले सरोकारवाला पक्षको मानवअधिकारसमेत उपेक्षा गर्दछ। सामाजिक न्याय प्राप्त गर्न कुनै पनि समाजले सरोकारवाला सबैलाई निर्णय निर्माण प्रक्रियामा उत्साहजनक सहभागिता बनाउनु पर्छ।  सूचना तथा स्रोत साधनमा समान पहुँचको सिद्धान्त सबै व्यक्ति जन्मजात स्वतन्त्र छन् र अधिकार तथा प्रतिष्ठामा समान पनि। मानिस र मानिसका बीच हुने कुनै पनि किसिमको विभेदलाई मानवअधिकारसम्बन्धी सबै दस्तावेजहरूले वर्जित गरेका छन्। भेदभावजन्य अपराध मानवताविरुद्धको अपराध पनि हो। हरेक सार्वजनिक विषयमा सूचना प्राप्त गर्नु मानिसको आधारभूत मानवअधिकार मानिन्छ। यसका साथै समानताको आधारमा सार्वजनिक सेवा एवं राज्यको स्रोत र साधनमा पहँुच र सोको समान उपयोग गर्न पाउने कुरालाई पनि मानवअधिकारसम्बन्धी अन्तर्राष्ट्रिय दस्तावेजहरूले समान तवरले आधारभूत मानवअधिकारको रूपमा स्वीकार गरेका छन्। सूचना, सार्वजनिक सेवा, र स्रोत एवं साधनमा समान पहुँच बेगर सामाजिक न्याय प्राप्त गर्न सकिँदैन भन्ने मान्यता यस सिद्धान्तले राख्दछ। संयुक्त राष्ट्रसंघको प्रमुख उद्देश्य विश्वमा शान्ति स्थापना भए पनि सामाजिक न्याय प्रदान नगरी यथार्थमा विश्वमा शान्ति र सुरक्षा कायम गर्न नसकिने भएकोले सामाजिक न्यायका सन्दर्भमा यसले पनि विभिन्न मुलुकहरूलाई झकझकाइरहेको छ। यसले मानवअधिकारको विश्वव्यापी घोषणापत्र १९४८ जारी गरी मानिसलाई मानिस भएर बाँच्नका लागि आवश्यक आधारभूत मानवअधिकार प्रदान गर्न सदस्य राष्ट्रहरूलाई बेलाबेला निर्देशन दिनु परेको छ। घोषणापत्रको धारा २३ ले प्रत्येक व्यक्तिलाई कामको रोजगारीको, स्वतन्त्र छनोटको, कामका उपयुक्त अवस्थाहरूको र बेरोजगारीविरुद्धको संरक्षण प्राप्त हुने कुरा उल्लेख गरेको छ। यसरी नै सोही धारामा प्रत्येक व्यक्तिलाई कुनै पनि भेदभावबिना समान कामको लागि समान पारिश्रमिक पाउने, काम गर्ने प्रत्येक व्यक्तिलाई आफ्नो र आफ्नो परिवारको लागि मानवीय प्रतिष्ठा अनुकूलको स्थितिको विद्यमानता सुनिश्चित गर्ने यस्तो अधिकारलाई आवश्यक भएमा सामाजिक संरक्षणका अन्य साधनबाट परिपूरण गरिने कुरा उल्लेख छ। नेपाल पनि संयुक्त राष्ट्र संघको सदस्य राष्ट्र भएकोले बडापत्रलाई अक्षरशः पालना गर्नु कर्तव्य हुन आउँछ। सामाजिक न्यायको सम्बन्धमा नेपालको संवैधानिक व्यवस्थाको अध्ययन गर्दा यहाँ हालसम्म जारी प्रायः सबै संविधानमा केही न केही प्रावधान गरिएको पाइन्छ। ती व्यवस्थाहरूमा समानताको हक, शिक्षाको हक, सम्पत्तिसम्बन्धी हक आदिलाई संविधानको अक्षरमा नागरिकको मौलिक हकको रूपमा प्रत्याभूत गरेको पाइन्छ। यसरी नै शोषणरहित समाजको स्थापना गर्ने, सामाजिक असमानता हटाउने, आर्थिक उपलब्धिको न्यायोचित वितरण गर्ने, जनताको आधारभूत आवश्यकताको परिपूर्ति गर्दै जाने, गरिबी निवारण गर्नेजस्ता कुरालाई राज्यको निर्देशक सिद्धान्त तथा नीतिहरूमा समावेश गरेको पाइन्छ। नेपालको संविधान २०७२ को प्रस्तावनामै प्रष्टसँग लेखिएको छ, सामन्ती, निरंकुश र एकात्मक राज्य व्यवस्थाले सिर्जना गरेका सबै प्रकारका विभेद र उत्पीडनको अन्त्य गर्दै, वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक, समावेशी र सहभागितामूलक सिद्धान्तका आधारमा समाजको निर्माण गर्ने संकल्प गर्दै, यो संविधान जारी गर्दछौं। कुनै पनि राज्य कसैको निजी पेवा हुन सक्तैन। राज्य सत्ताको संरचनामा अशक्त, असहाय, अल्पसंख्यक, उत्पीडित, सिमान्तकृत सबैको बराबर हक अधिकार हुनु पर्छ। यसबाट पाउने लाभ र हानि पनि बराबार। भूमिहीन र अनागरिक बनाइएका कथित दलितहरू शीत लहर, बाढी र अनिकालले मर्न बाध्य भइरहेका छन्। रोजगारीका लागि मलेसिया, साउदी र कतार धपाइएका युवाहरू बाकसभरि फिर्ता आइरहेका छन्। के सामाजिक न्यायको कार्यान्वयनका यो हो ?"
पश्चिमी वायुको प्रभावले पुन: वर्षा हुने,"काठमाडौं : नेपालमा पश्चिमी वायुको प्रभाव देखिएकाले वर्षाको सम्भावना रहेको छ। मौसम पूर्वानुमान महाशाखाका अनुसार बागमती, प्रदेश नं १ का पहाडी भूभागमा मध्यम वर्षाको सम्भावना रहेको छ। मंगलबार दिउँसो प्रदेश नं १, मधेश, बागमती र गण्डकी प्रदेशमा आंशिकदेखि सामान्य बदली रहि अन्य प्रदेशमा आंशिक बदली रहनेछ। प्रदेश नं १ का एक वा दूई स्थानमा हल्का वर्षाको सम्भावना रहेको छ। राती प्रदेश नं १, बागमती र गण्डकी प्रदेशमा आंशिक देखि सामान्य बदली रहि अन्य प्रदेशमा मौसम आंशिक बदली देखि सामान्यतया सफा रहनेछ। देशका पुर्वी तथा पश्चिमी भूभागका उच्च पहाडी तथा हिमाली भूभागका एक वा दूई स्थानमा हल्का हिमपातको सम्भावना रहेको महाशाखाको भनाई छ। बुधबार सुदूरपश्चिम, कर्णाली, लुम्बिनी र गण्डकी प्रदेशहरुमा सामान्यदेखि पूर्ण बदली तथा बाकी प्रदेशहरुमा आंशिक बदली रहनेछ। कर्णाली, सुदूरपश्चिम प्रदेशका केही स्थानहरुमा र लुम्बिनी, गण्डकी तथा प्रदेश नं १ का एक वा दूई स्थानमा हल्कादेखि मध्यम वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानहरुमा हल्का हिमपातको सम्भावना छ। बिहीबार प्रदेश नं १, मधेश, बागमती र गण्डकी प्रदेशमा आंशिकदेखि सामान्य बदली रहि अन्य प्रदेशमा आंशिक बदली रहनेछ। प्रदेश नं १, मधेश, बागमती र गण्डकी प्रदेशका थोरै स्थानहरूमा हल्का वर्षाको र सो प्रदेशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ। अघिल्लो वर्षको तुलनामा यो वर्ष धेरै पानी परेको छ।"
छ्याङ्दी हाइड्रोको हकप्रद सेयर खुल्यो,काठमाडौं : छ्याङदी हाइड्रोपावर कम्पनीको हकप्रद सेयर खुलेको छ। माघ ११ गतेदेखि हाइड्रोपावरले हकप्रद बिक्री गरिरहेको छ । कम्पनीले ८ करोड ९३ लाख २ हजार ५ सय रुपैयाँ बराबरको ८ लाख ९३ हजार २५ कित्ता हकप्रद शेयर निष्काशन गरेको छ। यो १०:३ को अनुपातमा ३० प्रतिशतले हुन आउँछ। हाल कम्पनीको चुक्ता पुँजी २९ करोड ७६ लाख ७५ हजार छ। लगानीकर्ताले फागुन २ गतेसम्म आवेदन दिन सक्ने छन्। यसको ग्लोबल आईएमई क्यापिटल बिक्री प्रबन्धक रहेको छ। कम्पनीले हकप्रद प्रयोजनको लागि पुस २१ गते बुक क्लोज गर्ने निर्णय गरेकोले पुस २० गतेसम्म कायम शेयरधनीले मात्र हकप्रदमा आवेदन दिन सक्ने छन् । छ्याङदीले कम्पनीले बैशाख १५ गते अनुमति माग गर्दै बोर्डमा आवेदन दिएकोमा बोर्डले पुस १ गते कम्पनीले हकप्रदको लागि अनुमति प्रदान गरेको थियो। छ्याङदीले फेरि अर्को हकप्रद निष्काशन गर्ने प्रस्ताव पनि गरेको छ।
"बिहारमा मदिरा बन्द गर्न सरकारको नयाँ आदेश, शिक्षक किन आक्रोशित?","नयाँ दिल्ली : बिहारमा मदिरा निषेधको कानून भए पनि विषाक्त रक्सी पिएर मर्ने क्रम जारी छ। अहिले बिहार सरकारले रक्सी सेवन तथा बेचबिखन नियन्त्रण गर्न नयाँ नियम घोषणा गरेको छ। बिहार शिक्षा विभागको नयाँ निर्देशनमा शिक्षकहरूले निषेध विभागको मोबाइल नम्बरमा गोप्य रूपमा रक्सी पिउने वा बेच्नेहरूको जानकारी दिने र सो जानकारी गोप्य राखिने कुरा उल्लेख छ। विद्यालयका सबै शिक्षकले आफ्ना वरपर मदिरा सेवन गर्ने र बेच्नेबारे सरकारी अधिकारीलाई जानकारी गराउने सरकारी पत्रमा उल्लेख छ। यसका लागि फोन नम्बर पनि जारी गरिएको छ। यो कुराले बिहारका शिक्षक आक्रोशित भएका छन्। उनीहरूले बिहारका धेरै ठाउँमा विरोध प्रदर्शन पनि गरेका छन्। सरकारले भने निषेधाज्ञा सफल बनाउन शिक्षकलाई अनुरोध मात्र गरेको जनाएको छ। सहरसा जिल्लाको बिहार क्षेत्रको सेवाश्रम पटोरीकी शिक्षिका अन्जु महतो भन्छिन्, 'बिहारमा कति आरटीआई कार्यकर्ताको मृत्यु भएको छ थाहा छ? सरकारले अहिले शिक्षकहरूलाई त्यही काम दिइरहेको छ। सरकारी आदेशमा व्यक्तिको नाम गोप्य राखिनेछ भनेपनि ठूलाठूला कार्यालयबाट सजिलै नाम लिक हुन्छ, जसले गर्दा उनीहरुको हत्या हुन्छ, शिक्षकको नाम लिक नहुने के ग्यारेन्टी छ?' सुपौल जिल्लाको मेघनाथ झा कन्या माध्यामिक विद्यालयकी शिक्षिका दुलारी देवी भन्छिन्, 'हाम्रो काम बालबालिकालाई पढाउने हो, अनावश्यक रूपमा आफ्नो र परिवारका सदस्यको ज्यान जोखिममा पार्ने खालका निन्दनीय काम गर्नु होइन।' सहरसाको गडौल हाईस्कुलकी शिक्षिका किरण देवी भन्छिन्, 'प्रतिबन्ध लगाएर पनि बिहारमा अन्धाधुन्ध मदिरा बिक्री भइरहेको छ। विषालु मदिरा सेवनले मृत्युदण्ड रोकिराखेको छैन। मदिरा माफियाको शक्तिको अनुमान सरकारलाई छ? जसको अगाडि सरकार र प्रहरी झुक्छन्, त्यो माफियासँग हामी शिक्षक कसरी जाने?' विरोधपछि राज्यका शिक्षामन्त्री विजय चौधरीले सञ्चारमाध्यममा स्पष्टीकरण दिँदै भने, शिक्षकहरूलाई मदिरा समात्ने कुनै टार्गेट दिइएको छैन, बन्देज लगाउन शिक्षकलाई अपिल मात्र गरिएको छ।' अनावश्यक भ्रम सिर्जना भइरहेको उनले बताए। बिहार सरकारले शिक्षकलाई दिएको यो पहिलो काम भने होइन, जसको विरोध भइरहेको छ। यसअघि बिहारमा खुला दिसा गर्नेलाई खोज्ने र रोक्ने काम पनि सरकारी शिक्षकलाई दिइएको थियो, जसको सो समयमा चर्को आलोचना भएको थियो। बिहारमा, सरकारले शिक्षकहरूलाई शिक्षा बाहेक अन्य धेरै काम दिएको छ। जस्तैक्वारेन्टाइन सेन्टरमा ड्युटी, कोरोनाको औषधि वितरण, मास्क जाँच, पशु गणना, जनगणना, खुल्ला दिसा गर्नेलाई रोक्ने काम, पोषण वितरण, मध्यान्ह भोजन कार्य, बालबालिकालाई भर्ना गर्ने र उनीहरूको बारेमा पूर्ण जानकारी राख्ने, आदि। बीबीसी हिन्दी"
नेटवर्किङमा फस्दै आफन्त,"काठमाडौं : धनकुटाका राम केसी दुई वर्षअघि जोसियल नेटवर्किङ व्यवसायमा जोडिए। साथीको कुरा काट्न नसकेपछि नेटवर्किङ राम्रो होइन भन्ने जान्दाजान्दै डलर कमाइ हुने र साथीको मन पनि रहने ठानेर ८ हजार रुपैयाँमा ३ महिनाको प्याकेज खरिद गरे। ३ महिनामै साँवा पाइने र अर्को ३ महिनामा दोब्बर आम्दानी हुने साथीको आश्वासन थियो। बरु म पैसा सापटी हालिदिन्छु। तपार्इं नेटवर्किङमा जोडिनैपर्छ। भनेपछि जोडिएँ, केसीले भने, हालसम्म सावाँ नै पाउन सकेको छुइन। दोब्बर पाइने त सपना नै भयो। साथीको व्यवहारमा शंका लाग्न थालेपछि उनले जोसियलका बारेमा गुगल, युट्युबमा हेर्न थाले। त्यहाँबाट यो ठीक होइन भन्ने लाग्यो र निष्क्रिय बसें। जोसियल नेटवर्किङ पन्च स्क्यामिङ सञ्जाल हो। यो कहीँ पनि दर्ता छैन, उनी भन्छन्, सदस्य बनाउँदै नयाँबाट लिने र पुरानालाई दिने नै यसको आम्दानी र कारोबार रहेछ। जोसियलले सामाजिक सञ्जालमा विभिन्न ब्रान्डका प्रोडक्टको विज्ञापन गर्न लगाउँछ। कम्पनीहरूसँग सम्झौता गरी पैसा लिएर विज्ञापन गराएबापत ती सदस्यलाई पैसा दिने आश्वासन दिइन्छ। जोसियलमा लगानी गरेपछि दुई पटक क्याम्पेनिङ गरियो, उनले भने, उसको सामानको विज्ञापन आफ्नो फेसबुकमा पोस्ट गरी जोसियलको पेजमा कपी लिंक गर्नुपर्ने अभियान रहेछ। एक वटा विज्ञापन गर्दा विज्ञापन पास भएको ३५ दिनभित्रमा ५ डलर र २ वटा विज्ञापनको १० डलर जोसियल वालेटमा आउने तर ५० डलर पुगेपछिमात्रै निकाल्न पाउने आश्वासन दिइएको केसीले सुनाए। त्यसपछि ८ वटा विज्ञापन आफ्नो फेसबुकबाट गरे। हप्ताको १० डलर आउने आस निराशामा बदलियो। ७ दिनपछि लगइन् गरेर हेर्दा त आईडी नै खुलेन, उनले भने, साथीलाई सम्पर्क गर्दा साइट बन्दै छ। खुल्छ भन्ने जवाफ आयो। केही दिनपछि जोसियल आईडी खुल्यो। तर, विज्ञापन जति सबै खाली देखियो। उनलाई धनकुटाकै श्याम केसीले जोसियलमा जोडेका थिए। श्यामले २६ जनालाई जोडेको रामले बताए। पछि जोसियलले सिस्टम नै परिवर्तन गरेर ५ डलरलाई ४ डलरमा झार्यो। अब पैसा निकाल्न पनि एक सय डलर हुनुपर्ने नियम बनाइयो। यसरी नियम परिवर्तन भएपछि उनले बनाएका सबैले नेटवर्किङ छाडेका छन्। प्रत्येक ३ महिनामा सदस्यता नवीकरण र फेसबुकमा पोस्ट गरेको विज्ञापनको ३० दिनपछिको ४ डलर हिसाब गर्दा एक व्यक्तिले लगानी गरेको रकम असुल्न लगभग १२ महिना यसमा काम गर्नुपर्ने हुन्छ। पहिलो ३ महिना ९६ डलरको विज्ञापन भए पनि ६४ डलर मात्र वालेटमा आएको हुन्छ। यो क्रम महिनौं चलिरहन्छ। राम जोसियलको प्रक्रियाबाट बाहिरिएका छन्। तर, साथीभाइको फेसबुकमा विज्ञापन देख्दा घरमै बसीबसी पैसा कमाउने लोभमा धेरै जना फसेको हुन सक्ने आशंका गर्छन्। २६ जनालाई जोसियलमा जोडेका श्याम भन्छन्, १८ जना बनाएपछि एम्बेस्डर पद पाइन्छ। त्यसबाट ३ सयदेखि ३ सय ५० डलरसम्म पाइन्छ। त्यो गणना बढ्दै जाने भए पनि सजिलै निकाल्न भने पाइँदैन। लगानीकर्ता भुक्तानी पाउने विधिमा सशंकित हुन थालेको उनले सुनाए। उनका अनुसार जोसियलले जे क्वाइन निकाल्ने तयारी गरेको छ। त्यसपछि मात्रै आफ्नो खाताको पैसा निकाल्न पाइन्छ। जोसियलले नेटवर्किङ माध्यमबाट पैसा संकलन गर्ने र प्रतिफल नदिने यसमा लगानी गरेकाहरू बताउँछन्। जोसियलले नियम परिवर्तन गरी पहिलाजस्तै आकर्षक प्याकेज दिएमा पुनः जोडिने श्याम बताउँछन्। जोसियलले सदस्यबाट पनि पैसा लिने र प्रोडक्टको सामाजिक सञ्जालमा विज्ञापन गर्न पैसा लिने गरेको छ। जोसियलले बिटक्वाइन, इथेरियमजस्ता क्रिप्टोकरेन्सीमा लगानी गर्ने गरेको छ। नेटवर्किङ र क्रिप्टोकरेन्सीप्रति सरकारले कडाइ गर्न थलेको छ। राष्ट्र बैंक तथा बैंकर्स संघले जोसियल, हाइपर भर्सलगायत नेटवर्किङमा नजोडिन र क्रिप्टोकरेन्सीमा संलग्न नहुन आग्रह गरिरहेका छन्। फेरि नेटवर्किङ धन्दा : नेचर हर्ब्ससँग स्पष्टीकरण अवैध नेटवर्किङ धन्दा : २१ कम्पनीका ५० जनालाई पक्राउ गर्न सीआईबीलाई पत्र हाइपर फन्ड नेटवर्किङको अर्को धन्दा क्रिप्टो र नेटवर्किङमा कारोबार नगर्न बैंकर्स संघको आग्रह क्रिप्टो र नेटवर्किङमा झन् कडाइ"
रुसले युक्रेनमा आक्रमण गरे ग्यास पाइपलाइन परियोजना बन्द गरिदिने अमेरिकाको चेतावनी,"वासिङ्टन : अमेरिकी राष्ट्रपति जो बाइडेनले रुसले युक्रेनमा आक्रमण गरे रुसबाट जर्मनी जाने ग्यास पाइपलाइन 'नर्ड स्ट्रिम २' बन्द गर्ने चेतावनी दिएका छन्। वासिङ्टनमा जर्मन चान्सलर ओलाफ स्कोल्जसँगको वार्तापछि बाइडेनले यस्तो बयान दिएका हुन्। अमेरिकी राष्ट्रपतिले यो भनाइ फ्रान्सका राष्ट्रपति इमानुएल म्याक्रोनले एक दिनअघि रुसी राष्ट्रपति भ्लादिमिर पुटिनसँग भेट गरेको समयमा राखेका छन् र इमानुएल म्याक्रोनले भेटमा युद्धको सम्भावनालाई टार्न सक्ने आशा पनि व्यक्त गरेका थिए। अमेरिकालगायत युरोपेली देशहरूले लगातार रुसमाथि सम्भावित आक्रमणको आरोप लगाउँदै आएका छन् तर रुसले युक्रेनमा आक्रमण गर्ने योजना नरहेको बताएको छ। युक्रेनसँगको सीमामा भने रुसका करिब एक लाख सैनिक तैनाथ छन्। जो बाइडेन र स्कोल्जले आपसी कुराकानी पछि पत्रकार सम्मेलनलाई सम्बोधन गरेका थिए। 'नर्ड स्ट्रिम २' सम्बन्धी प्रश्नको जवाफमा जो बाइडेनले यदि रुसले आक्रमण गर्छ भने 'नर्ड स्ट्रिम २' बन्द हुने बताए। कसरी बन्द गर्ने भन्ने प्रश्नको जवाफ भने बाइडेनले दिएनन्। उनले आक्रमण गरे 'नर्ड स्ट्रिम २' ग्यास पाइपलाइन परियोजना बन्द गर्ने वाचा गरे। चान्सलर बनेपछि स्कोल्जको यो पहिलो अमेरिका भ्रमण हो। युक्रेनप्रति उनको प्रतिक्रिया र ग्यास पाइपलाइन परियोजनाको बारेमा अस्पष्ट भएकोले पनि उनको आलोचना भएको छ। यद्यपि उनले रुसमाथि प्रतिबन्ध लगाउने विषयमा जर्मनी अमेरिकाको साथमा रहेको बताए। उनले युक्रेनमा रुसले आक्रमण गरे रुसविरुद्ध कडा कारबाही गरिने पनि बताए। के हो 'नर्ड स्ट्रिम २' ग्यास पाइपलाइन ? करिब १,२०० किलोमिटर लामो यो ग्यास पाइपलाइन परियोजना बाल्टिक सागर हुँदै पश्चिमी रुसदेखि उत्तरपूर्वी जर्मनीसम्म जान्छ। यस परियोजनामार्फत रुसबाट जर्मनी जाने प्राकृतिक ग्यासको आपूर्ति दोब्बर बनाउने लक्ष्य राखिएको थियो। हाल, रूस देखि जर्मनीसम्म ग्यास नोर्ड स्ट्रिम पाइपलाइन मार्फत जान्छ, जुन २०२१ मा निर्माण गरिएको थियो। यो आयोजना सफल भएमा यो पाइपलाइनले जर्मनीलाई हरेक वर्ष ५५ अर्ब घनमिटर ग्यास आपूर्ति गर्नेछ। यस परियोजनाको मालिक रुसी राज्य ग्याँस कम्पनी 'गजप्रोम' हो। यस पाइपलाइनको काम सेप्टेम्बर २०२१ मा सम्पन्न भएको थियो। तर 'गजप्रोम' अझै पनि ग्यास आपूर्ति पुन: सुरु गर्नु अघि युरोपेली नियामकहरूको स्वीकृतिको लागि पर्खिरहेको छ। किन विवाद ? आलोचकहरूका अनुसार पाइपलाइन रुसको विदेश नीतिको हतियार हो। उक्त परियोजनाको अमेरिका, युक्रेन र पोल्याण्डले कडा विरोध गरेका छन्। अमेरिकालाई उक्त पाइपलाइनले युरोपलाई रुसको ऊर्जामा अद्द बढी निर्भर बनाउने हो कि भन्ने डर छ। यसको सहयोगले रुसी राष्ट्रपति भ्लादिमिर पुटिनले जर्मनी र युरोपेली संघमा प्रभुत्व जमाउनेछन्। युक्रेन पनि उक्त परियोजना बन्द होस् भन्ने चाहन्छ। बीबीसी हिन्दीबाट अनुदित"
"पुल निर्माणमा ढिलाइ, गैँडाटारबासीलाई सास्ती","रौतहट : चन्द्रपुर नगरपालिकाको गैडाटार स्थित चांदी नदिमा पुल निर्माण गर्न पटकपटक म्याद थप भए पनि निर्माण सम्पन्न नभएको भन्दै स्थानीयले गुनासो गरेका छन्। वर्सेनि बाढीको बेला गैँडाटारबासीले चन्द्रनिगाहपुर बजार आउजाउ गर्न निकै सास्ती खेप्नुपर्छ। दुई वर्षअघि नै निर्माण सम्पन्न हुनुपर्ने उक्त पुलको काम आधा मात्र सकिएको छ। ठेकेदारले एक वर्षअघिदेखि काम नगरे पछि गैँडाटारबासीले संघर्ष समिति नै बनाएर सरोकारवाला निकायलाई ध्यानाकर्षण गराएको थियो। एमालेका स्थानीय युवा नेता राजु धामी भन्छन्, पुल नबनेकाले स्थानीयले धेरै दुःख पाएका छन्। चन्द्रपुर नपा३ गैँडाटारका वडा अध्यक्ष बोधनाथ देवकोटाले पुल बनाउने ठेकेदार, सडक कार्यालयलाई पटकपटक ताकेता गरेपछि ठेकेदारले काम सुरु गरे पनि सुस्त गतिमा काम भइरहेको बताए। पुल निर्माण संघर्ष समितिका संयोजक लालबहादुर दोङले ठेकेदारको लापर्बाहीले पुल निर्माणमा ढिलाइ भएको बताउँदै, सडक कार्यालय, नगरपालिका, संघीय, प्रदेश सांसदहरू, सरोकारवाला निकायको ध्यानाकर्षण गराउँदै आएकोमा ठेकेदारले यस आर्थिक वर्षमा सम्पन्न गर्ने प्रतिबद्घता जनाए पनि काम सुस्त गतिमा भइरहेको बताए। ठेकेदारले प्रतिबद्घता गरेपछि संघर्ष समितिले सबै कार्यक्रम स्थगित गरेको थियो। डिभिजन सडक कार्यालय चन्द्रपुरले पुल निर्माणमा ढिलाइ भएको स्विकार गर्दै, थपिएको समयमा काम नसके निर्माण कम्पनीविरुद्ध कानुनी प्रक्रिया अगाडि बढाउने जनाएको छ। पुल निर्माण गर्ने ठेकेदार दयारामप्रसाद साहले ३० कात्तिकभित्र दुईवटा स्पान ढलान सम्पन्न गर्ने र बाँकी चारवटा स्पानको ढलान गर्नका लागि आवश्यक सम्पूर्ण सामग्रीहरू निर्माणस्थलमा व्यवस्था गर्ने बताएका थिए तर ठेकेदार साहको प्रतिबद्घता अनुसार काम भएको छैन। अझै ४ वटा स्पाम ढलान भएको छैन। बजेट, वर्षा, कोभिड, निर्माण सामाग्रीको अभावका कारण निमार्णमा ढिलाइ भएको ठेकेदार साहको भनाइ छ। चन्द्रनिगाहपुरगैँडाटार जोड्ने पुलको २०७३ पुसमा शिलान्यास गरिएको थियो। पुल बनाउन पप्पु शिवशंकर जेभीले २२ करोड ४४ लाख रुपैयाँमा ठेक्का लिएको थियो। साढे सात मिटर चौडाइ रहेको उक्त पुलको लम्बाइ ४ सय ६९ मिटर रहेको छ। ११ वटा स्पाम रहेको पुल २०७६ असारमा सम्पन्न गर्ने सम्झौता थियो। पहिलो चरणमा डेढवर्षको लागि म्याद थप भएको थियो भने पछिल्लो समय ६ महिनाको लागि म्याद थप भएको छ। पुलको हालसम्म करीव ६० प्रतिशत मात्र काम सम्पन्न भएको डिभिजन सडक कार्यालय चन्द्रपुरले जनाएको छ।"
"समृद्धिको यात्रा, बैंकको बाटो","बैंकिङ अरू व्यवसायहरू जस्तो नाफा मात्रै आर्जन गर्ने व्यवसाय होइन्। यसमा विश्वभर नयाँनयाँ अवधारणा लागू भएका छन्। यसले नाफा मात्रै नभएर सामाजिक उत्तरदायित्व, उद्यमशीलता, वित्तीय साक्षरता र आर्थिक वृद्धि गर्छ। आर्थिक सन्तुलन र पर्यावरण संरक्षणसम्मलाई पनि ध्यान दिनुपर्छ भन्न थालिएको छ। त्यही खालको अभ्यास लागू भइरहेका छन्। त्यसले गर्दा अन्यन्त्र बैंकिङलाई उच्च सम्मानपूर्वक हेरिन थालिएको छ। खासगरी युरोप, अमेरिका, चाइनासम्म पनि बैंकहरूको ब्याजदर अत्यन्त न्यून हुने गरेका छन्। तर, नेपालमा दोहोरो अंकको ब्याजदरको मारबाट उद्योगीव्यवसायीले कहिल्यै उन्मुक्ति पाएका छैनन्। त्यसैले पनि बैंकहरूलाई आधुनिक सुदखोर भनिने गरिएको छ। जति सफाचट र सिस्टममा चलेको भए पनि समाजमा बैंकहरूको धेरै नै आलोचना हुने गरेको छ। जे जस्ता महामारी आए पनि बैंकहरूको नाफा वृद्धि भएकै छ। तर, उद्योगी व्यवसायीहरू भने मारमा परिरहेका छन्। हरेश खाइरहेका छन्। पलायन भइरहेका छन्। उद्यमशीलता व्यक्ति भित्रै मरिरहेको छ। सत्य कुरा लेख्दा आलोचना वा खिस्सीटिउरी व्यहोर्नु परिरहेको छ। चालू आर्थिक वर्षको ६ महिनामा वाणिज्य बैंकहरूले ३४ अर्ब २० करोडभन्दा बढी नाफा गरेका छन्। ग्लोबल आईएमई, एनआईसी र नबिल बैंकको नाफा त ६ महिनामै क्रमशः २ अर्ब ६६ करोड, २ अर्ब ४० करोड र २ अर्ब १८ करोड रहेको छ। एक वर्षमा त यी बैंकले नाफा ठ्याक्कै दोब्बर बनाएका हुन्छन्। अरू बैंकहरूको पनि नाफा उत्तिकै छन्। एकातिर उद्यमी व्यवसायीहरू महामारीका कारण रक्षात्मक अवस्थामा छन्। अर्कोतिर बैंक तथा वित्तीय संस्थाहरूको बर्सेनि अचाक्ली नाफा बढिरहेको छ। के यसले व्यावसायिक वातावरणमा सन्तुलन पैदा गर्ला ? यसको सामाजिक प्रभाव कस्तो रहँला ? हिजो आज मानिसहरू कुन व्यवसाय गर्ने, के गर्ने सोच्लान् तर बैंकबाट ऋण लिँदा १० चोटी सोच्न थालेका छन्। वास्तवमा यसले दीर्घकालीन रूपमा बैंकहरूलाई बेफाइदा गर्ने हो। तर त्यो उनीहरूले कहाँ सोच्छन् ? बैंकहरूले व्यवसायको दायरा पो बढाउनुपर्ने हो। तर बढी नाफा आर्जन गर्ने मात्रैको सोच स्थापित हुँदैछ। वास्तवमा अल्पकालीन रूपमा नाफा अधिकतम दृष्टिकोण नै गलत हो। तर उनीहरूले त्यसलाई सफलता वा सक्षमताको रूपमा लिएका छन्। उद्यमशीलता निजी क्षेत्रका कलेज तथा बैंकवित्तीय संस्थाले उद्यमशीलता अभिवृद्धि गर्न सशक्त भूमिका खेल्न सक्छन्। तर त्यसको प्रभावकारी पहल उनीहरूले गरेका देखिँदैनन्। राज्यलाई त टाउको दुखाइको विषय भएन् उनीहरूलाई दुखोस् कसरी ? फलस्वरूप २२ लाखभन्दा बढी नेपाली युवायुवतीहरू विदेशमा सस्तोमा श्रम बेच्न बाध्य छन्। राज्यले उमशीलतालाई प्रोत्साहन गरेको छैन। राजनीतिक दलहरू उद्यमी व्यवसायीहरूलाई पार्टी चलाउनका लागि चन्दा उठाउने स्रोतसाधन मात्रै ठानेका हुन्छन्। समाजमा उद्यमशीलता बढाउने, आर्थिक विकास गर्ने सोच उनीहरूमा कहीँ कतै देखिँदैन। हालैको एउटा प्रसंग यहाँ अर्थपूर्ण हुन्छ। केही समय अद्धि एक व्यवसायीक समूहलाई राजनीतिक दलका कार्यकर्ताले र सुझबुझविहीन अनगिन्ती मान्छेहरूले अनाहकमा खुबै लखेटे। भलै अरूहरूले आरोप लगाएका वा कतिपय तथ्य प्रमाणले देखाएझै उक्त समूह राजनीतिक दलका नेताहरूको आडमा उचित, अनुचित सबै लाभ लिएर उद्यम चलाउने पात्र होलान्। तै पनि उनलाई त्यति विधि खेद्नु उचित थिएन। व्यवसायीको धर्म संस्कृतिको टेकोमा विस्तार भएको व्यापारमा राज्य र कर्मचारी संयन्त्रको झन् बढी दोष देखिन्छ। उनलाई किन र कसरी ठेक्कापट्टा दिने गरियो भन्नेतिर पनि खोजबिन गर्नु मिडियाको, सम्बद्ध सबै पक्षको दायित्व हो। तर, एकजना राम्रो नराम्रो जे भए पनि उद्यमीलाई त्यसरी लखेट्दा भोलि कसरी नयाँ उद्यमीहरू जन्मेलान्। त्यसको सामाजिक मनोवैज्ञानिक प्रभाव कति नराम्रो पर्ला ? मिडियाले र आम जगत्ले त्यसको हेक्का राख्न जरुरी छ। त्यसको मतलव गल्ती गर्ने उद्यमी नै किन नहोस् उसलाई कार्बाही गरिनु हुँदैन भनेको होइन। तर समग्र व्यावसायिक वातावरण खल्बलाउने हिसाबको दुष्प्रचार हुनु भने हुँदैन नै। उद्यमी भनेको धेरै जनामा एकजना सफल भएको हुन्छ। त्यो पनि अथाह मेहनत, लगानी र ऋणको जोखिम उठाएर। उद्यमीमा पैसा कमाउने र बढाउने इच्छा हँुदैनथ्यो भने उसले कसरी व्यवसाय विस्तार गर्ला ? पैसा कमाउने उद्यमीको प्रकृति वा जात नै हो। उद्यमीले पैसा कमाएकोमा समाजले डाहा गर्नु कचाचित हुँदैन। एउटा उद्यमीले पैसा मात्रै कमाइरहेको हँुदैन। उसले धेरैलाई रोजगारी दिएको हुन्छ। बैंकहरूसँग ऋण लिएर उनीहरूको आम्दानी वृद्धिमा सघाएको हुन्छ, आयात तथा निर्यात व्यापारमा सघाएर राज्यको राजस्व रकम बढाएको हुन्छ, राज्यलाई आयकर तिरेर सरकारलाई आम्दानीको स्रोत जुटाएको हुन्छ। नयाँनयाँ उद्योग, कारखाना खोलेर मुलुकलाई आत्मनिर्भर, सम्बृद्ध र विकसित बनाउन उद्यमीले सघाएको हुन्छ। अनि हामी तिनै उद्यमीहरू जो मौरीजस्तो खटिरहेका हुन्छन् दिमाग खियाइरहेका हुन्छन् तिनैलाई लखेट्छौ भने देश कसरी उभो लाग्छ ? त्यसकारण उद्यमी व्यवसायी भनेका राज्यका गहना सरह हुन्। उनीहरूलाई सम्मान गर्नुपर्छ, उनीहरूलाई सहयोग गर्नुपर्छ। उद्यमशीलता वृद्धिमा बैंकको भूमिका जस्तो कि अहिले नेपालमा धेरै बैंक तथा वित्तीय संस्थाहरू छन्। उनीहरूले पुँजीको बागडोर सम्हालेर बसिरहेका छन्। उद्यमी व्यवसायी र उनीहरूको सम्बन्ध असाध्यै नरम र सहयोगी हुन जरुरी छ। बैंकहरूको अहिलेको बिजनेसको आकार बढाउन पनि उद्यमी व्यवसायी चाहिन्छ र उद्यमशीलता अभिवृद्धि भएर अघि बढ्न पनि बैंकहरू नै चाहिन्छन्। त्यसकारण मूलत बैंकहरूले अब आफ्नै व्यवसाय बढाउने दीर्घकालीन सोच राखेरे पनि उद्यमीहरू कसरी बढाउने भन्नेबारे कार्यक्रमहरू अघि ल्याउन सक्नुपर्छ। केही हदसम्म राष्ट्रिय वाणिज्य बैंक, नबिल बैंक, एनएमबी बैंकहरूले उद्यमशीलता अभिवृद्धिको लागि पहल सुरु गरेका छन्। राष्ट्रिय वाणिज्य बैंकले राष्ट्रिय युवा परिषद्जस्ता संस्थाहरूसँगको सहकार्यमा नयाँ उद्यमी जन्माउने कुरामा लगानी गरिरहेको छ। एनएमबी बैंकले कृषिजस्तो देशलाई आत्मनिर्भर बनाउने, उद्यमी तथा रोजगारी बढाउने क्षेत्रमा प्राथमिकताका साथ लगानीको अगुवाइ गरिरहेको छ। नबिल बैंकले त दिगो बैंकिङको नारा नै अघि सारेको छ। उसले त्यसै नाराअन्तर्गत नयाँ उद्यमी सिर्जना गर्न र तिनैलाई लगानी गर्न वार्षिक ४० जना लाभान्वित हुनेगरी उद्यमशीलता तालिममा आधारित फेलोसिप कार्यक्रम नै अघि सारेको छ। भलै नबिलको कार्यक्रमको आकार सानै लाग्ला तर त्यो नवीनतम सुरुवात हो। सबै बंैकहरूले त्यस्तै सुरुवात प्रतिस्पर्धात्मक रूपमा गर्न जरुरी देखिन्छ। खाली व्यावसायिक युनिटहरूको विस्तार गर्ने, भाँडो थाप्नेमात्रै होइन। भाँडो भरिदिने विइङसको सिर्जना गर्दै लैजानुपर्छ। बंैक वित्तीय संस्थाहरूको त्यो संस्थागत सामाजिक उत्तरदायित्व पनि हो।"
मोटरसाइकल दुर्घटनमा पत्रकार कटुवालको मृत्यु,"उदयपुर : दश दिनअघि मोटरसाइकलमा दुर्घटना परी गम्भीर घाइते भएका उदयपुरका पत्रकारको सोमबार साँझ ज्यान गएको छ। चौदण्डीगढी नगरपालिका ६ बेल्टारमा स८प४३४७ नम्बरको मोटरसाइकमा दुर्घटनामा परी घाइते भएका स्थानीय ५६ वर्षीय केदार कटुवालको बिराटनगरस्थित नोवेल शिक्षण अस्पतालको सघन कक्षमा उपचारका क्रममा ज्यान गएको हो। मदनभण्डारी स्मृति लोकमार्ग हुँदै घरतर्फ आउँदै गरेका कटुवालको आफूले चलाएको मोटरसाइकल अनियन्त्रित हुँद दुर्घटना भएको जिल्ला प्रहरी कार्यालयका डिएसपी बेदप्रसाद गौतमले बताए। दुई दशकदेखि पत्रकारिता र शिक्षण क्षेत्रमा कृयाशील कटुवालका एक श्रीमती र दुई छोरा छन्। नेपाल पत्रकार महासंघ उदयपुर शाखाका पूर्वउपाध्यक्ष तथा हालका प्रदेश पार्षद समेत रहेका कटुवाल इमेज च्यानल टेलिभिजन र हिमालय टाइम्स दैनिकमा आवद्द छन्। कटुवालको निधन प्रति पत्रकार महासंघका सचिव विश्वराज तामाङ्गले एक प्रेस विज्ञप्ति प्रकाशित गर्दै अल्पायुमै भएको असामयिक निधनप्रति गहिरो दुःख व्यक्त गरेका छन्। विज्ञप्तिमा भनिएको छ,स्वर्गीय कटुवालको निधनले नेपाली पत्रकारिता क्षेत्रको एक कुशल, उर्जाशील र जुझारु पत्रकार गुमाएका छौं।' कटुवालको शव मंगलबार अस्पताले परिवारजनलाई बुझाउने तयारी गरिएको बुझिएको छ।"
अन्ततः चुनावतिर मुलुक,"काठमाडौं : दलहरू फेरि तपाईंहाम्रो घरदैलामा आउने भएका छन्। किनभने, मुलुकको राजनीतिक माहोल निर्वाचनतिर धकेलिएको छ। सरकारले अन्ततः सोमबार स्थानीय तहको चुनाव वैशाख ३० गते एकै चरणमा गर्ने घोषणा गरेको छ। सत्तारुढ गठबन्धनले भने यसलाई असोजदेखि मंसिरसम्म धकेल्न खोजेको थियो। तर, वैशाखकै मिति घोषणा गर्नमा केही कारण छन्। पहिलो, चौतर्फी दबाब। त्यसपछि प्रमुख प्रतिपक्षी एमालेको अडान। कांग्रेसमा डा शेखर कोइराला समूहको खबरदारी। निर्वाचन आयोगको ताकेतालगायत। सरकार निर्वाचन गर्ने सोचमा नभएको तर चौतर्फी दबाबले बाध्य भएको बताउँछन्, स्थानीय शासनविज्ञ डा श्यामकृष्ण भुर्तेल। सरकारले त चुनाव चाहेकै थिएन नि ! सकेसम्म संविधानको अपव्याख्या गरेर छिद्र प्रयोग गरी पछि धकेल्न खोजिरहेको थियो, डा भुर्तेल भन्छन्, तर आमदबाबका अगाडि सरकारको केही लागेन। बाध्य भएर घोषणा गर्नुपर्यो। दलहरू संघीयताप्रति प्रतिबद्ध नदेखिएको उनी बताउँछन्। सञ्चार तथा सूचना प्रविधिमन्त्री ज्ञानेन्द्रबहादुर कार्की भने सरकार चुनावप्रति सबैभन्दा बढी प्रतिबद्ध रहेको बताउँछन्। हामी संविधानलाई आत्मसात गर्दै अघि बढिररहेका छौं, मन्त्री कार्की भन्छन्, चुनावको मिति पनि संविधानमा रहेरै आयोगसँग बुँदाबुँदामा छलफल भएरै घोषणा गरेका हौं। स्थानीय तह निर्वाचन नियमावलीमै टेकेरै मिति घोषणा गरिएको मन्त्री कार्कीको भनाइ छ। जनताले पहिलो पटक पाँच वर्षअघि स्थानीय सरकार पाएका हुन्। सिंहदरबारमा केन्द्रित अधिकार गाउँघरमै पुगेको छ। स्थानीय तहले छोटै समयमा संघीयता संरचनाको आभाष दिलाएका छन्। अधिकारहरू विकेन्द्रीकृत रूपमा प्रत्यायोजन भएका छन्। विज्ञहरू संघ र प्रदेश सरकारभन्दा स्थानीयले सराहनीय काम गरेको बताउँछन्। राष्ट्रियसभा सदस्य एवं प्रादेशिक योजनाविद् डा खिमलाल देवकोटा छोटो समयमा राम्रो गर्न खोजेको बताउँछन्। समग्रमा निराश हुनुपर्ने होइन। घोषणापत्रअनुसार काम गर्न पनि समय लाग्छ नै, सांसद डा देवकोटा भन्छन्, जनप्रतिनिधिले राम्रो काम गर्ने प्रयास गरेका छन्। कतिपयले उल्लेखनीय काम पनि गरेका छन्। उनका अनुसार एकतिहाइ राम्रो काम गरेका छन्। अर्का एकतिहाइले राम्रो गर्न खोजेका छन्। संविधान, कानुन विधिको त्यति जानकारी नभए पनि प्रयास गरेका छन्। एकतिहाइले केही गरेका छैनन्, डा देवकोटा भन्छन्, स्थानीय तहमा जानु नै कमाउन, भ्रष्टाचार गर्न पाइन्छ भन्ने पनि छन्। समग्रमा स्थानीय तहका कामकारबाही सकारात्मक रहेको उनको भनाइ छ। सरकारी सेवाप्रवाहमा सुधार भएको छ। सेवाप्रवाहलाई कतिपयले उत्पादनसँग जोडेका छन्। छोरी जन्माउनेलाई प्रोत्साहन गरिएका छन्। सामाजिक कूरीतिविरुद्ध सक्रिय छन्। शिक्षा, स्वास्थ्य, खानेपानीलगायतमा व्यापक सुधार आएको छ। चर्को दबाबपछि सरकार मिति घोषणा गर्न बाध्य स्थानीय जनप्रतिनिधिको कार्यकाल ५ जेठमा सकिँदै तापनि कर्णाली, मधेस र सुदूरपश्चिम प्रदेशमा अझै सुध्रिएको छैन, उनी भन्छन्, अध्यक्ष र उपाध्यक्षबीच तालमेल छैन। वडा तहमा पालिकाबाट अधिकार दिइएको छैन। संघजस्तै पालिकाहरू केन्द्रीकृत अवधारणामै चलेका छन्। वडालाई अधिकार दिएका छैनन्। वडा हो जनताको आँगनको सरकार। तर, उसलाई अधिकार दिन पालिकाले कन्जुस्याइँ गरेका छन्। तत्कालीन स्थानीय तह पुनःसंरचना आयोगका सदस्यसमेत रहेका विज्ञ डा भुर्तेल संघ, प्रदेशभन्दा स्थानीय तहले राम्रो काम गरेको बताउँछन्। सहभागिता, समावेशिता भयो तर गुणात्मक भएन भन्ने छ। जनता पनि अरूभन्दा स्थानीय तह ठीक छ भन्ने विश्वास प्राप्त भएको छ, उनी भन्छन्, यो थालनी हो, बाटो खोलेको छ। स्थानीय निर्वाचन २०७४ सालमा तीन चरणमा भएको थियो। त्यो मिति वैशाख ३१, असार १४ र असोज २ थियो। स्थानीय तह निर्वाचन ऐनअनुसार समयअवधि सकिन २ महिनाअघि नै निर्वाचन गरिसक्नुपर्ने व्यवस्था छ। संविधानमा स्थानीय तहका कार्यकाल ५ वर्ष हुने उल्लेख छ। ऐनअनुसार हाल कायम रहेका स्थानीय जनप्रतिनिधिको कार्यकाल ५ जेठ २०७९ मा सकिनेछ। साथै संविधानले स्थानीय तह जनप्रतिनिधिविहीन हुने कल्पना नगरेको विज्ञ बताउँछन्। तर, निर्वाचन धकेल्न माओवादी केन्द्र अध्यक्ष पुष्पकमल दाहाल र नेकपा एकीकृत समाजवादी केन्द्रका अध्यक्ष माधवकुमार नेपालले जोडबल गरेका थिए। उनीहरूले संघीय र प्रदेशको सकाएर मात्रै स्थानीय निर्वाचन गर्न प्रधानमन्त्रीसमक्ष लबिङ गरेका थिए। उनीहरूले एकै चरणमा असोजदेखि मंसिरका बीचमा तीनै तहका निर्वाचन गराउन प्रधानमन्त्री शेरबहादुर देउवालाई सहमत गराएका थिए। तर, आलोचना भएपछि गठबन्धनले स्थानीय निर्वाचन जेठभित्र गर्ने निर्णय गरेको थियो। निर्वाचन आयोगले जेठ ४ को मिति प्रस्ताव गरेको थियो। एमसीसीले राजनीति तरंगित बनिरहेका बेला यो चुनाव घोषणा गरिएको हो। सरकारका प्रवक्ता कार्की एमसीसी र चुनावको मितिकाबीच कुनै साइनो नभएको बताउँछन्। एमसीसी देशको आर्थिक पाटोको मुद्दा हो। निर्वाचन देशको समग्र मुद्दा हो, उनी भन्छन्। एमालेको अडान एमालेले संविधानअनुसार वैशाखभित्रै स्थानीय चुनाव गर्न दबाब दिइरहेको थियो। २०७४ को मतपरिणामअनुसार स्थानीय तहमा एमालेकै वर्चश्व छ। पार्टी विभाजन हुँदा कतिपय स्थानीय जनप्रतिनिधि नेकपा एकीकृत समाजवादीमा गएका छन्। एमालेले उठाउँदै आएको विषय सम्बोधन भएको उपाध्यक्ष युवराज ज्ञवाली बताउँछन्। एमाले अध्यक्ष केपी शर्मा ओली र प्रधानमन्त्री देउवाबीचको भेटले निर्वाचन घोषणामा प्रभाव पारेको उपाध्यक्ष ज्ञवालीको बुझाइ छ। देउवा, ओली र दाहालबीच आइतबार बालुवाटारमा भेट भएको थियो। हामीले समयमै स्थानीय तह निर्वाचन गर्न दबाब दिइरहेका थियौं, ज्ञवाली भन्छन्, हाम्रो अध्यक्ष र प्रधानमन्त्रीको भेटघाटले प्रभाव परेको छ। यो वर्तमान परिस्थिति, दबाब, कानुन, संविधान सबैको कारण छिट्टै चुनाव घोषणा भयो, यो राम्रो हो। एमाले अब चुनावमा केन्द्रित हुने उनी बताउँछन्। कोइराला पक्षको खबरदारी कांग्रेसका डा शेखर कोइराला पक्षले समयमै निर्वाचन गर्नुपर्ने भनेर खबरदारी गरिरहेको थियो। तर, प्रधानमन्त्री देउवा, दाहाल र नेपालको दबाबका कारण सार्ने ध्याउन्नमा लागे। त्यसपछि छुट्टै भेला गरी डा कोइरालाले महामन्त्री गगन थापामार्फत देउवालाई निर्वाचन समयमा गर्न सन्देश पठाएको उच्च स्रोत बताउँछ। संविधान संक्रमणमा रहेकाले संविधान मार्ने काम कांग्रेसबाट हुन नहुनेमा उक्त पक्षले स्पष्ट पारेको थियो। डा कोइराला पक्ष निर्वाचनअघि नै गठबन्धन तोड्नुपर्ने लाइनमा छ। केन्द्रीय कार्यसम्पादन समिति बैठकमा पनि यो प्रस्ताव लैजाने तयारी रहेको ती स्रोतको भनाइ छ। देउवाले अस्वीकार गरेर लिखित असहमति राख्ने निर्णय भएको जनाइएको छ। वैशाख ३० गते स्थानीय तहको निर्वाचन गर्ने सरकारको निर्णय निर्वाचनको तयारीमा लाग्यो आयोग, आजबाट मतदाता नामावली संकलन बन्द कांग्रेस नेता गुरुराज घिमिरे सरकारलाई वैशाखपछि चुनाव गरिनु संविधानको व्यवस्थाविपरीत हुने भन्दै आएको सुनाउँछन्। हाम्रो भनाइ संसदीय र स्थानीय चुनाव वैशाख ३१ गतेभित्रै गर्नुपर्छ भन्ने हो। अहिलेको सरकारले ३० गते समय निकालेर एकदमै सही निर्णय गरेको छ, युवा नेता घिमिरे भन्छन्। चुनाव समयमा गराउनुपर्छ भनेर पार्टीभित्रै एक पक्षले माग गर्दै आएको घिमिरेको भनाइ छ। भन्छन्, हाम्रो मागअनुसार सरकारले निर्णय लिएको छ। चुनावमा हाम्रो स्थान बलियो छ। कांग्रेस नयाँ जोश जाँगरले चुनावमा होमिँदै छ। संविधानको व्यवस्था भत्काउन खोजेकाले ओली नेतृत्वको दुईतिहाइको सरकारलाई दबाब दिएको उनको भनाइ छ। एमसीसीकै कारण चुनावको मिति अगाडि सारिएको हो कि ? यो प्रश्नमा घिमिरे भन्छन्, एमसीसी कांग्रेसको मात्रै विषय हैन। नेपाली राजनीतिमा पेचिलो बन्दै गएको पक्कै हो। तर, देशको संविधानको व्यवस्थालाई नै धमिल्याउने विषय हुन सक्दैन। यो लोकतान्त्रिक राष्ट्रले दिएको अनुदान हो। नेपालले नै निवेदन हालेर आउन लागेको योजना हो। यसको विरोधाभास भइराख्छ भने किन ल्याउनु? अनुमोदन भएन भने भइहाल्यो छाड्दिने। प्रादेशिक योजनाविद् डा देवकोटा स्थानीय स्वायत शासनलाई बलियो बनाउन निर्वाचन अपरिहार्य रहेको बताउँछन्। डा भुर्तेल जनदबाबकै कारण सरकार निर्वाचन घोषणा गर्न बाध्य भएको बताउँछन्। गठबन्धन के हुन्छ निर्वाचनमा गठबन्धन के हुन्छ भनेर चर्चा हुन थालेको छ। कांग्रेस, माओवादी केन्द्र, नेकपा एकीकृत समाजवादी, जसपा र जनमोर्चा गठबन्धनमा छन्। कांग्रेसको डा शेखर कोइराला पक्ष भने गठबन्धनको विपक्षमा देखिएको छ। कांग्रेसले रूखबाहेक अरूमा भोट नहाल्ने उक्त पक्षको मत छ। कांग्रेस नेता एवं सरकारका प्रवक्ता कार्की गठबन्धनको विषयमा भर्खर चुनाव घोषणा भएकाले अहिले प्रक्रिया नदिने बताउँछन्। माओवादी नेता देव गुरुङ कानुनी रूपले झमेला परेन भने सरकारले अहिले तोकेकै समयमा चुनाव हुने बताउँछन्। कार्यावधि समाप्त हुने समयभन्दा २ महिना अगावै चुनाव गरिसक्नुपर्ने भन्ने छ। संविधान र कानुनले खोजी खबर गरेन भने तोकिएकै समयमा चुनाव हुन्छ, गुरुङ भन्छन्। यो र एमसीसीको कुनै साइनो नभएको उनी बताउँछन्। भन्छन्, चुनावसम्म गठबन्धन रहन्छ। कि सरकार भत्काउनुपर्यो। नत्र गठबन्धनमा जानुको विकल्प देखिँदैन। माओवादी अन्य दलसँग मिलेरै चुनावमा जान्छ। तोकिएकै मितिमा निर्वाचन हुन्छ त ? निर्वाचन मिति तोकिए पनि कार्यान्वयन हुनेमा आंशका कायमै छ। एमसीसी संसद्बाट अनुमोदन गर्नुपर्ने भएकाले तत्काल निर्वाचन घोषणा गरिएको भन्नेहरू पनि छन् । अवधि पूरा नभएको भन्दै असार १४ र असोज २ मा निर्वाचन भएका जनप्रतिनिधिमार्फत अदालतमा मुद्दा हालेर निर्वाचन रोक्ने प्रयास हुने आंशका गर्छन् एकथरी। जनप्रतिनिधिको कार्यकाल ५ वर्ष भनिएका कारण त्यो अवधि नपुगेकाहरू मुद्दा हाल्न लगाउने प्रयासमा माओवादी केन्द्र र नेकपा एकीकृत समाजवादी लाग्न सक्ने कांग्रेसका एक नेता बताउँछन्। दाहाल र माधवकुमार नेपालको चाहना अहिले स्थानीय निर्वाचन होइन। चौतर्फी दबाबका कारण उहाँहरू बाध्य हुनुभएको हो, ती नेता भन्छन्, अब स्थानीय तहमा समय नपुगेका जनप्रतिनिधिलाई सर्वोच्चमा रिट दायर हाल्न लगाउँछ र सर्वोच्चमा दबाब दिएर निर्वाचन सार्न लगाउन सक्छ। राष्ट्रियसभा सदस्य डा देवकोटा भने मिति नसर्नेमा ढुक्क हुन आग्रह गर्छन्। मिति सर्दैन। जेठ १५ मा बजेट ल्याउनुपर्छ। अनुकूल बजेट ल्याउन पाइँदैन। अनि किन सार्छन् ?, उनी भन्छन्।डा भुर्तेल पनि घोषणा भइसकेको चुनाव सर्नेमा आंशका नगरिहाल्न आग्रह गर्छन्। विकल्प नै नभएर घोषणा भएको हो। अब सार्ने आँट गर्लान् जस्तो लाग्दैन, उनी भन्छन्। सार्ने प्रयास गरे सबैभन्दा घाटा सत्ता साझेदारलाई लाग्ने उनको भनाइ छ। अबका एजेन्डा दलहरूले स्थानीय तहलाई बलियो बनाउने प्रतिबद्धता गर्नुपर्नेछ। सहकार्य र समन्वयको अबधारणालाई व्यवहारमा कार्यान्वयन गर्नुपर्नेछ। संघीयताको अनुभूति स्थानीय तहबाट दिलाउनुपर्नेछ। विज्ञ डा भुर्तेल अब आर्थिक, प्रशासनिक संघीयतामा केन्द्रित हुनुपर्ने बताउँछन्। संविधानले दिएको अधिकार स्थानीय तहले उपभोग गर्न पाउनुपर्ने उनको तर्क छ। कृषिको अधिकार स्थानीय तहलाई छ। तर, संघले नै पकेट क्षेत्र, जोन भनेर घोषणा गर्छ, उनी भन्छन्, संघीय सरकारले आफ्नो सीमा नाघेर नआउने वातावरण दलले बताउनुपर्छ। उनका अनुसार अन्तर प्रदेश परिषद्, वित्त परिषद् अहिलेसम्म कमजोर बनाइयो। अब सबल बनाउनुपर्छ। दलहरूले नेता हेरेर होइन सक्षमता हेरेर निर्वाचन खडा गर्नुपर्ने उनको भनाइ छ। स्थानीय सरकार स्वतन्त्र भएकाले पार्टीको सरकार बनाउन नहुने प्रतिबद्धता दलको आउनुपर्ने उनको भनाइ छ। स्थानीय सरकार पार्टी कार्यकर्ता जस्तो पनि भएको छ, अब स्वतन्त्र सरकार हो, स्थानीय स्वायता हुनुपर्छ, राष्ट्रिय नारा र भिजनमा होइन, स्थानीय मुद्दालाई अगाडि बढाउनुपर्छ, उनी भन्छन्। एमाले उपाध्यक्ष ज्ञवाली शिक्षा, स्वास्थ्य, रोजगारीदेखि कोभिडको समस्या निराकरण गर्ने लगायतका मुद्दा दिएर निर्वाचन जाने बताउँछन्। स्थानीय तह अझ व्यवस्थित बनाउन लागे एजेन्डा लिएर निर्वाचनमा केन्द्रित हुने उनी बताउँछन्। यो वर्तमान परिस्थिति, दबाब, कानुन, संविधान सबैका कारण छिट्टै चुनाव घोषणा भयो। एमाले अब चुनावमा केन्द्रित हुन्छ। युवराज ज्ञवाली, एमाले उपाध्यक्ष हामी संविधानलाई आत्मसात् गर्दै अघि बढिरहेका छौं। चुनावको मिति पनि संविधानमा रहेरै घोषणा गरेका हौं। ज्ञानेन्द्रबहादुर कार्की, सञ्चारमन्त्री चुनावसम्म गठबन्धन रहन्छ। कि सरकार भत्काउनुपर्यो। नत्र गठबन्धनमा जानुको विकल्प देखिँदैन। माओवादी अन्य दलसँग मिलेरै चुनावमा जान्छ। देव गुरुङ, माओवादी नेता स्थानीय जनप्रतिनिधिले छोटो समयमा राम्रो गर्न खोजेका हुन्। समग्रमा निराश हुनुपर्ने होइन। घोषणापत्रअनुसार काम गर्न पनि समय लाग्छ नै। डा खिमलाल देवकोटा, राष्ट्रियसभा सदस्य हाम्रो मागअनुसार सरकारले निर्णय लिएको छ। चुनावमा हाम्रो स्थान बलियो छ। कांग्रेस नयाँ जोशजाँगरले चुनावमा होमिनेछ। गुरुराज घिमिरे, कांग्रेस नेता विकल्प नै नभएर चुनाव घोषणा भएको हो। अब सार्ने आँट गर्लान्जस्तो लाग्दैन। सार्ने प्रयास गरे सबैभन्दा घाटा सत्ता साझेदारलाई नै लाग्छ। डा श्यामकृष्ण भुर्तेल, स्थानीय शासनविज्ञ तयारीमा लाग्यो आयोग स्थानीय चुनाव वैशाख ३० गते गर्ने मन्त्रिपरिषद्को निर्णयसँगै निर्वाचन आयोग त्यसको तयारीमा लागेको छ। आयोगका प्रवक्ता शालिग्राम शर्मा पौडेल भन्छन्, हामी चुनावको मैदानमा भिड्न थालिसक्यौं। अब करिब ९३ दिन बाँकी छ। हामीले समयमै चुनाव गर्न सक्छौं। मंगलबारदेखि नयाँ मतदाता नामावली संकलन गर्न बन्द गरिने प्रवक्ता पौडेल बताउँछन्। आजैबाट अन्तिम मतदाता नामावली प्रकाशनको तयारी गर्छौं, पौडेल भन्छन्, कार्यविधि बनाउने, सामान खरिद गर्नेलगायत कामहरू सुरु गर्छौं। आयोगले आसन्न स्थानीय तहको निर्वाचन सञ्चालन तथा व्यवस्थापन प्रक्रिया अघि बढाएको छ। भवन, परिवहनका साधन, फर्निचर वा अन्य भौतिक साधनलगायत व्यवस्थापन गर्न संघीय मामिला तथा सामान्य प्रशासन मन्त्रालयमार्फत पत्राचार गरी स्थानीय तहसँग विवरण मागेको जनाइएको छ। आयोगले सोमबार विज्ञप्ति जारी गर्दै नेपालको संविधानको धारा २४७ मा यस संविधानबमोजिम निर्वाचन आयोगलाई आफ्नो काम पूरा गर्न आवश्यक पर्ने कर्मचारी र अन्य सहयोग माग गरेको छ। स्थानीय तह तथा जिल्ला समन्वय समितिको निर्वाचन सञ्चालन तथा व्यवस्थापनका लागि ७ सय ५३ वटै स्थानीय तहले माघभित्र विवरण आयोगमा पठाउन भनेको हो।"
ढोरपाटनमा हिउँले कठ्याङ्ग्रिएर मर्न थाले मृग,बलेवा : नेपालको एकमात्रै शिकार आरक्ष ढोरपाटन शिकार आरक्षमा हिउँले कठ्याङ्ग्रिएर एक रतुवा (मृग)को मृत्यु भएको छ। शिकार आरक्ष क्षेत्रको माथिल्लो बुकी तथा जङ्गल क्षेत्रमा बाक्लो हिमपात भएपछि जाडो छल्न ढोरपाटन उपत्यका झरेको रतुवा हिउँमा फसेर मरेको हो। ढोरपाटन शिकार आरक्ष कार्यालयको उत्तरतर्फको जङ्गलमा मृतक रतुवा हिउँले पुरिएको अवस्थामा भेटिएको आरक्ष कार्यालयले जनाएको छ। उद्धार गरेर उपचार गर्ने क्रममा मृग मरेको ढोरपाटन शिकार आरक्ष केन्द्रका रेन्जर सुपुष्प रेग्मीले जानकारी दिनुभयो। हिउँमा फसेको अवस्थामा कुकुरले मृग फेला परेको थियो। एक वर्षको मृत मृग खाडलमा पुरिएको छ। शिकार आरक्षको बुकी क्षेत्रमा बाक्लो हिउँ पर्ने हुँदा माथिल्लो क्षेत्रमा रहने जङ्गली जनावर जाडो छल्न ढोरपाटन उपत्यकामा झर्छन्। तल्लो क्षेत्रमा झरेको बेला बाक्लो हिउँ पर्दा जङ्गली जनावर चिसोका कारण मर्ने गरेका छन्। लामो समय हिउँ नपग्लिएपछि कतिपय जनावर भोकको कारण पनि मर्छन्। अत्यधिक हिमपात र चिसोले ढोरपाटन क्षेत्रको जनजीवन प्रभावित बनेको छ। शिकार आरक्ष जाने बुर्तिवाङढोरपाटन शिकार आरक्ष केन्द्र सडकखण्डको सुप्राङबाट ढोरपाटन उपत्यकासम्मको खण्ड पूर्णरूपले अवरुद्ध बनेको छ। यातयात सञ्चालन पूर्ण अवरुद्ध भएको रेन्जर रेग्मीको भनाइ छ।
प्रक्रिया पूरा गरेर विदेश अध्ययनमा जान गृह मन्त्रालयको आग्रह,"काठमाडौं : गृह मन्त्रालयले वैदेशिक अध्ययनका लागि जाने विद्यार्थीले सम्बन्धित देश र उक्त देशका शैक्षिक संस्थाले निर्धारण गरेको प्रक्रिया पूरा गरेर अध्ययनका लागि जान आग्रह गरेको छ। मन्त्रालयका प्रवक्ता एवं सहसचिव फणिन्द्रमणि पोखरेलले सोमबार एक विज्ञप्ति जारी गरी वैदेशिक अध्ययनका लागि जाने विद्यार्थी ठगिएको एवं अलपत्र परेको भन्दै सम्बन्धित देशका शैक्षिक संस्थाले निर्धारण गरेको प्रक्रिया पूरा गरेर मात्र अध्ययनमा जान आग्रह गरेका हुन्। गृह मन्त्रालयले इजाजतपत्र नलिई अनधिकृतरूपमा सञ्चालन भएका शैक्षिक परामर्शदाता संस्था, अनधिकृतरूपमा इजाजत नलिई अनलाइनरूपमा विज्ञापन गर्ने शैक्षिक संस्था, अवैधरूपमा विदेशस्थित विभिन्न देशका शैक्षिक संस्थाका प्रतिनिधिका रूपमा कार्य गर्ने व्यक्तिउपर सरकारले निगरानी बढाएको बताएको छ। प्रवक्ता पोखरेलले गैरकानुनीरूपमा काम गरेका व्यक्ति एवं संस्थामाथि नेपालमा भए जिल्ला प्रशासन कार्यालय वा नजिकको प्रहरी कार्यालय र विदेशमा भए नेपाली कूटनीतिक नियोगमा जानकारी, सूचना वा उजुरी दिन आग्रहसमेत गरेका छन्। रासस"
विदेशी पर्यटकलाई अब अस्ट्रेलिया खुला,"सिड्नी (एएफपी) : अस्ट्रेलियाले विदेशबाट आउने पर्यटकका लागि सीमा नाका फेरि खुला गर्ने भएको छ। यही फेब्रुअरी २१ देखि विदेशी पर्यटकलाई प्रवेश गर्न दिने निर्णय भएको प्रधानमन्त्री स्कट मोरिसनले सोमबार जानकारी दिएका छन्। कोरोना भाइरसको महामारीका कारण लामो समयदेखि पर्यटकलाई प्रवेश निषेध थियो। अस्ट्रेलियाले अब प्रतिबन्धात्मक व्यवस्था खुकुलो बनाउँदै लगेको हो। अष्ट्रेलिया कोरोना महामारीबाट धेरै प्रभावित भएको र लामो समय विभिन्न प्रतिबन्धात्मक व्यवस्थाहरू लागू गरेको देशमा पर्छ। झन्डै दुई वर्षपछि विदेशबाट आउने पर्यटकलाई प्रवेश दिने निर्णय भएको हो, प्रधानमन्त्री मोरिसनले भने। राष्ट्रिय सुरक्षासम्वन्धी बैठकपछि प्रधानमन्त्री मोरिसनले सबै प्रकारका प्रवेशाज्ञा पाएकाहरूलाई अष्ट्रेलिया आउन दिने निर्णय भएको जानकारी दिए। यदि तपाईंहरू कम्तीमा दुई पटक खोप लगाएको व्यक्ति हुनुहुन्छ भने हामी तपाईंलाई अष्ट्रेलिया आउन आमन्त्रण गर्छौं, उनले भने। प्रधानमन्त्री मोरिसनले कोरोना भाइरसको महामारी थप फैलिन नदिने उद्देश्यले सान् २०२० को मार्चदेखि विदेशबाट पर्यटकहरू आउन नदिने निर्णय गरिएको बताए।"
चार महिनादेखि पहिरोले अवरुद्ध मेची राजमार्ग खुल्यो,"मङ्गलबारे : गएको चार महिनादेखि पहिरो गएर अवरुद्ध भएको मेची राजमार्ग खुलेको छ। पहिरो झरेर छिनेको इलाम सदरमुकामस्थित धोबीधारा नजिकैको सडक मर्मतपछि सोमबार साँझदेखि खुलेको हो। मर्मत भएको सडक कच्चीरूपमा खोलिएको, एकतर्फी सडक सञ्चालनमा आएको बताइएको छ। पहिरो झरेको माथिल्लो भागको भित्तो कोपरेर सवारीसाधन गुड्ने गरी सडक निर्माण गरिएको छ। तत्कालका लागि मालवाहक सवारी एकतर्फीरूपमा मात्र सञ्चालन हुने गरी सडक निर्माण गरिएको जिल्ला प्रहरी कार्यालय इलामका प्रमुख महेन्द्र श्रेष्ठले जानकारी दिनुभयो। उनका अनुसार जोखिम कायमै रहेकाले दिउँसो मात्र सञ्चालन गर्न सहज हुने छ। मेची राजमार्गमा पहिराका कारण सडक झरेपछि ताप्लेजुङ, पाँचथरलगायतबाट इलाम हुँदै झापा तथा काठमाडौँसम्म सञ्चालन हुने साना तथा ठूला सवारी इलाम बजार भएर नै गुड्ने गरेका थिए। अब भने इलाम बजारको जामसमेत हट्ने भएको छ। करिब तीन महिनायता ठेक्का लागेर निर्माणाधीन पक्की सडक भने सम्पन्न हुन अझै केही समय लाग्ने भएको छ। सो सडक मर्मतको काम डिभिजन सडक कार्यालय इलामले गरिरहेको छ। मर्मतका लागि मेची राजमार्गमा पक्की पुल नै निर्माण हुने भएकाले समय लाग्ने बताइएको छ। गत असोज १६ गतेदेखि सडकमा पहिरो खस्न सुरु भएपछि अवरुद्ध भएको थियो। सडक अवरुद्ध भएपछि साना सवारी इलाम बजार भएर एकतर्फीरूपमा चल्दै आएका थिए। ठूला मालवाहक सवारी भने रातको समयमा मात्र गुड्ने गरेका थिए। पाँचथर, ताप्लेजुङलगायत जिल्लाका उत्तरी र पश्चिमी क्षेत्रबाट आएका ठूला सवारी धोबीधारा, झापा र सुनसरीलगायतबाट आएका ठूला सवारी जिरोकिलोमा पार्किङ गरी राखेर रातको समयमा ओहोरदोहोर गरिँदै आइएको थियो। रासस"
निजामतीमा स्याङ्जाकै वर्चश्व,"स्याङ्जा : केही जिल्लाबारे अनेक जोक छन्। त्यसमा स्याङ्जा पनि पर्छ। तर, वास्तविकता फरक छ। अधिक ठट्टा गरिने जिल्ला स्याङ्जाकै बासिन्दा निजामती सेवाको उपल्लो तहमा धेरै पुगेका छन्। यसपटक शाखा अधिकृत पदमा सिफारिस हुनेमा स्याङ्जालीकै वर्चश्व देखिएको छ। लोकसेवा आयोगले प्रकाशन गरेको शाखा अधिकृतको पछिल्लो परीक्षाफलअनुसार ४ सय ८५ जनाको नाम सिफारिस भएको छ। जसमा स्याङ्जाका ३४ जना छन्। त्यसपछि क्रमशः गुल्मीका २७, अर्घाखाँचीका १८, झापाका १३ र मोरङका १२ जना छन्। स्याङ्जाकै मधु मरासिनी (अर्थ), भरतराज पौडेल (परराष्ट्र), एकनारायण अर्याल (श्रम), टेकनारायण पाण्डे (गृह)लगायत सचिवको जिम्मेवारी सम्हालिरहेका छन्। स्याङ्जाकै ६ जनाले २०७०७१ मा ६ वटा मन्त्रालय सम्हालेका थिए। त्यसरी मन्त्रालय हाँक्नेमा महेन्द्रमान गुरुङ, ईश्वरीप्रसाद पौडेल, लोकदर्शन रेग्मी, मधु रेग्मी, आनन्द ढकाल र रेश्मीराज पाण्डेय छन्। सचिवबाट सेवानिवृत्तपछि महेन्द्रमान गुरुङ राष्ट्रिय सूचना आयोगका प्रमुख आयुक्त, मधुप्रसाद रेग्मी शिक्षा सेवा आयोगका अध्यक्ष, ईश्वरीप्रसाद पौडेल निर्वाचन आयोगका आयुक्त, आनन्दराज ढकाल नेपाल प्रशासनिक प्रशिक्षण प्रतिष्ठानका अध्ययन निर्देशक छन्। लोकदर्शन रेग्मी स्थायी सरकार मानिने निजामतीको उपल्लो पद मुख्य सचिवमा पुगे। अघिल्लो वर्ष मात्र उनी निवृत्त भएका हुन्। रेग्मीले गृह, अर्थ, भूमिसुधार मन्त्रालयको जिम्मेवारी सम्हाले। उनी संयुक्त अधिराज्यका लागि नेपाली राजदूतसमेत बने। पूर्वमुख्य सचिव रेग्मी भन्छन्, योग्यता प्रणालीमा अब्बल सावित भएर सरकारी सेवा गर्न दृढ नयाँ पुस्ताका प्रतिभावान व्यक्तिहरू विश्वसनीय र निष्पक्ष छनोट प्रणालीप्रति विश्वस्त भएका कारण लोकसेवाप्रतिको आकर्षण बढेको हो। सरकारी सेवा गर्न दृढ नयाँ पुस्ताका प्रतिभावान ब्यक्तिहरू विश्वसनीय र निष्पक्ष छनोट प्रणालीका कारण लोकसेवाप्रति आकर्षित भएका हुन्। लोकदर्शन रेग्मी, पूर्वमुख्यसचिव अध्ययन पुगेपछि लोकसेवामा नाम निकाल्न सकिन्छ। नतिजा निष्पक्ष हुन्छ। अग्रजले देखाएको मार्ग पछ्याउँदै निजामतीमा लाग्ने क्रम बढ्दो छ। आनन्दराज ढकाल, पूर्वसचिव गृह, रक्षा, अर्थ, परराष्ट्र, सञ्चार, यातायात, भौतिक पूर्वाधारलगायत मन्त्रालयको जिम्मेवारी सम्हालेर सेवानिवृत्त भएका धेरै छन्। हालसम्म २४ जनाभन्दा बढी स्याङ्जाली विशिष्ट श्रेणीबाट सेवानिवृत्त जीवन व्यतित गरिरहेका छन्। लोकसेवाका लागि अध्ययन पुगेपछि नाम निकाल्न सकिने, नतिजा प्रकाशनमा निष्पक्ष हुने भएकाले यहाँका युवाहरूले निजामती सेवा रोज्ने गरेको बताउँछन् लोकसेवा आयोगका पूर्वसचिव आनन्दराज ढकाल। स्याङ्जामा यातायात र शिक्षाको सुबिधा भएकाले निजामती सेवामा प्रवेशमा सहज बनेको हो, पूर्वसचिव ढकाल भन्छन्, अग्रजले देखाएको मार्ग पछ्याउँदै निजामतीमा लाग्नेको क्रम बढ्दो छ। अफिसर तहमा मात्र नभई ननअफिसरमा पनि स्याङ्जाली युवायुवतीको उपस्थिति उल्लेख्य रहेको उनको भनाइ छ। सरदार भीमबहादुर पाण्डेको गृहजिल्लाका युवायुवती निजामतीमा लाग्न प्रेरित देखिन्छन्। यहाँ ठूला औद्योगिक प्रतिष्ठान, कलकारखाना छैनन्। रोजगारीको प्रमुख स्रोत निजामती, प्रहरी तथा जंगी र वैदेशिक रोजगारी हुन्। एसएलसी (एसईई) दिएपछि नै लोकसेवाको तयारीमा जुट्ने गरेको बताउँछन् लेखा अधिकृत जयराम पौडेल। भन्छन्, यहाँका युवाहरूको पहिलो रोजाइ निजामती सेवा हो। भीरकोटे राजा तारकबहादुर शाहका छोरा ऋषिकेश शाहजस्ता राष्ट्रिय तथा अन्तर्राष्ट्रिय स्तरमा ख्याति कमाएका कूटनीतिज्ञ पनि स्याङ्जाका अमूल्य निधि हुन्। परराष्ट्र सेवाका दर्जन सहसचिवले विदेश प्रमुख र राजदूतको महत्वपूर्ण भूमिका निर्वाह गरिसकेका छन्। परराष्ट्र मन्त्रालयको नेतृत्व सम्हालेका सचिव भरतराज पौडेलको विदेशस्थित नियोग र दूतावाससँगको समन्वयले नेपालको कूटनीतिक क्षेत्रमा समेत राम्रो प्रभाव पारेको छ। हालसालै प्रकाशित शाखा अधिकृत परीक्षामा उत्तीर्ण स्याङ्जाका युवायुवतीमा रमाकान्त पौडेल, राजु काफ्ले, शोभाकान्त पंगेनी, टेकराज पाण्डे, हेमप्रसाद ढकाल, हेमशर्मा चापागार्इं, विष्णुप्रसाद सुवेदी, सरोज खनाल, हेमराज काफ्ले, न्यूटन लम्साल, नवीन रेग्मी, सुबोधबाबु पौडेल, नवीन लामिछाने, कृष्णप्रसाद पौडेल, धु्रवराज भट्टराई, अनन्तराज न्यौपाने, श्यामशरण गैरे, रेशम भण्डारी, राजेन्द्र अर्याल, मदन भण्डारी, बसन्तप्रसाद श्रेष्ठ छन्। यसैगरी, सपना पौडेल, शोभा पाण्डे, प्रतिमा न्यौपाने, रविना पाण्डे, मुना कुँवर, सिर्जना सुवेदी, रुका भट्टराई, राधिका गौतम, रोजी सापकोटा, कुसुम ढकाल, अन्जना शर्मा, गंगा पौडेल, सुशीला शर्मा ढकाल हुन्। ३४ जनामध्ये १३ जना युवती छन्।"
"निर्वाचनको तयारीमा लाग्यो आयोग, आजबाट मतदाता नामावली संकलन बन्द","काठमाडौं : स्थानीय चुनाव वैशाख ३० गते गर्ने मन्त्रिपरिषद्को निर्णयसँगै निर्वाचन आयोग त्यसको तयारीमा लागेको छ। आयोगका प्रवक्ता शालिग्राम शर्मा पौडेल भन्छन्, हामी चुनावको मैदानमा भिड्न थालिसक्यौं। अब करिब ९३ दिन बाँकी छ। हामीले समयमै चुनाव गर्न सक्छौं। मंगलबारदेखि नयाँ मतदाता नामावली संकलन गर्न बन्द गरिने प्रवक्ता पौडेल बताउँछन्। आजैबाट अन्तिम मतदाता नामावली प्रकाशनको तयारी गर्छौं, पौडेल भन्छन्, कार्यविधि बनाउने, सामान खरिद गर्नेलगायत कामहरू सुरु गर्छौं। आयोगले आसन्न स्थानीय तहको निर्वाचन सञ्चालन तथा व्यवस्थापन प्रक्रिया अघि बढाएको छ। भवन, परिवहनका साधन, फर्निचर वा अन्य भौतिक साधनलगायत व्यवस्थापन गर्न संघीय मामिला तथा सामान्य प्रशासन मन्त्रालयमार्फत पत्राचार गरी स्थानीय तहसँग विवरण मागेको जनाइएको छ। आयोगले सोमबार विज्ञप्ति जारी गर्दै नेपालको संविधानको धारा २४७ मा यस संविधानबमोजिम निर्वाचन आयोगलाई आफ्नो काम पूरा गर्न आवश्यक पर्ने कर्मचारी र अन्य सहयोग माग गरेको छ। स्थानीय तह तथा जिल्ला समन्वय समितिको निर्वाचन सञ्चालन तथा व्यवस्थापनका लागि ७ सय ५३ वटै स्थानीय तहले माघभित्र विवरण आयोगमा पठाउन भनेको हो। आयोगले आसन्न स्थानीय तह तथा जिल्ला समन्वय समितिको निर्वाचनको सञ्चालन तथा व्यवस्थापन गर्ने प्रयोजनार्थ करिब दुई महिना अवधिका लागि निर्वाचन अधिकृतको कार्यालय स्थापना गर्ने भएको छ।"
सकसमा सामाजिक न्याय,"समाजका सबै सदस्य समान वा बराबर हुन् भन्ने धारणा नै सामाजिक न्याय हो। तर, अहिले यो धारणा कल्पनामा सिमीत छ। न्याय शब्द अंग्रेजी भाषाको जस्टिस को नेपाली रूपान्तर हो। जसको अर्थ जुन कुरा सही वा साँचो छ, त्यसको रक्षा गर्नु भन्ने हुन्छ। अर्थात् न्यायको अर्थ पक्षपातरहित निष्पक्ष ढंगले उचित कार्य वा व्यवहार गर्नु भन्ने हुन्छ। न्याय शब्दको प्रयोग प्राचीन युनानबाट सुरु भएको पाइन्छ। प्राचीन युनानी राज्य यथेन्समा न्याय शब्दको अर्थ काममा सदाचार भन्ने हुन्थ्यो। तर, हाल यो शब्दले व्यापक अर्थ ग्रहण गरेको छ। सामाजिक र न्याय छुट्टाछुट्टै शब्दबाट निर्मित शब्द मेल हो सामाजिक न्याय। यसको पहिलो शब्द सामाजिकले सहकार्य, सहअस्तित्व र समानताका आधारमा समाजका अन्य सदस्यहरूसँग सामूहिक रूपमा मिलेर बाँच्नुलाई संकेत गर्छ। न्याय शब्दले मानिसलाई ठीक वा बेठीक छुट्ट्याउनको लागि मार्गनिर्देश गर्ने विश्वव्यापी सिद्धान्तको समग्र रूपलाई बुझाउँदछ। यी दुई शब्दलाई जोडेर हेर्दा समाजका सदस्यहरूको सहकार्य, सहअस्तित्व र समानताका आधारका सामाजिक कार्यलाई ठीक वा बेठीक भनी छुट्ट्याउनुलाई सामाजिक न्याय भन्न सकिन्छ। यद्यपि सामाजिक न्यायको मर्मलाई यस परिभाषाले पूर्णरूपमा आत्मसात् गर्न भने सक्दैन। समाजका सबै सदस्यहरू कोही ठूला वा कोही साना हुँदैनन्। व्यक्ति जन्मँदा समाजमा विभेद नहुने भएकोले कसैलाई ठूला वा सानो बनाउँदा समाजमा भेदभाव हुन्छ। समाजका सबै सदस्य समान वा बराबर हुन् भन्ने धारणा नै सामाजिक न्याय हो। धनीले गरिबलाई शोषण नगर्ने, शिक्षितले अशिक्षितलाई नठग्ने, माथिल्लो जात भनिनेले तल्लो जात मानिनेलाई बराबर मान्ने, गोराले कालालाई समान ठान्ने, अन्तर्राष्ट्रिय वा राष्ट्र भाषा बोल्नेले स्थानीय भाषा वा मातृभाषा बोल्नेलाई उत्तिकै सम्मान गर्नेजस्ता पक्षले सामाजिक न्यायलाई जीवन्तता दिएका हुन्छन्। सामाजिक न्यायको सम्बन्ध व्यक्तिको समुदायप्रतिको त्यो नैतिक जिम्मेवारी हो, जसको सहयोगबिना सही व्यवहार गर्नु, सही कुरा र कामको रक्षा गर्नु, निष्पक्ष ढंगले काम गर्नु, समान दण्ड र पुरस्कारको व्यवस्था गर्नुसँग रहेको हुन्छ। समाजमा धन, पढाइ, सोचाइ, शक्ति, साधन, गुण, कर्म, प्रकृति आदिका कारणले समानता र असमानता पाइन्छ। ती असमानताका बीचमा समानता खोजेर मानवीय मूल्यको जगेर्न गर्नु नै सामाजिक न्यायको मूल उद्देश्य हो। सामाजिक न्याय भनेको त्यो संरचना हो, जहाँ जात, वर्ण, वर्ग, लिंग, भाषा आदिको बिना भेदभाव समाजमा विद्यमान सबै किसिमका बन्धन र असमानताको लागि नागरिक स्वतन्त्रता, सहभागिता, शक्तिको वितरण, सामाजिक सांकृतिक न्याय, सम्पत्ति, अवसर, आयको न्यायोचितरूपले वितरण वितरण गरिन्छ। सामाजिक न्याय समाजका हरेक पक्षमा न्याय प्राप्त गर्ने महानतम् अवधारणा हो। यसले समाजका प्रत्येक सदस्य तथा समूहलाई निष्पक्ष व्यवहार र सामाजिक लाभको हिस्सा प्राप्त हुनुपर्ने कुरामा जोड दिन्छ। यसले कानुनी पाटोलाई मात्र नहेरेर आर्थिक एवं मनोवैज्ञानिक पक्षलाई समेत अवलम्बन गर्छ। आर्थिक फाइदा तथा बेफाइदाको न्यायिक वितरण र निष्पक्ष सामाजिक संरचनाको निर्माणमा यसले खास जोड दिने गर्छ। जसबाट सामाजिक लाभहानिको निष्पक्ष वितरण गर्न सकियोस्। सामाजिक न्यायको सम्बन्ध व्यत्तिको समुदायप्रतिको नैतिक जिम्मेवारीमा जोडिन्छ। यसको सहयोगबिना सही व्यवहार सम्भव छैन। सामाजिक न्याय एउटा क्रान्तिकारी अवधारणा हो, जसले जीवनको अर्थ र महत्त्वलाई उजागर गर्दै कानुनी शासनको परम्परगत मान्यतामा परिवर्तन ल्याउन सक्छ। सबैलाई न्याय प्रदान गर्नका लागि समाजका परम्परागत मूल्य र मान्यतामा आमूल परिवर्तन गरी निष्पक्ष सामाजिक संरचनाको निर्माण गर्ने कुरामा यसले विशेष जोड दिन्छ। यति मात्र कहाँ हो र ? औपचारिक समानताको जगमा अडिएको परम्परागत कानुनी शासनको सिद्धान्तमा समेत परिवर्तन गरी समाजका सबै सदस्यको मौलिक मानवअधिकारको संरक्षण गर्दै सारवान समानता हुनुपर्ने कुरामा पनि यसले उत्तिकै जोड दिएको पाइन्छ। यो समाजमा पूर्ण र वास्तविक समानता कायम गर्ने सिद्धान्त हो। अतः सामाजिक न्याय भोकालाई खाना, नाङ्गालाई लाउन, बिरामीलाई औषधि, घरबारविहीनलाई आवास, भूमिहीनलाई जमिन, बालबालिका, अशक्त, वृद्धवृद्धालाई सहारा एवं सुरक्षा, अपहेलितलाई सम्मान प्रदान गर्दै एकआपसमा माया र सद्भाव साटासाट गरेर सामाजिक सौहार्दतामा बाँच्न निर्देशित एक आदर्शतम समन्यायिक अवधारणा हो। सामाजिक न्यायका सिद्धान्त  निष्पक्ष आधारभूत सामाजिक संरचना निर्माणको सिद्धान्त सामाजिक न्यायका पक्षपाती जोन रावल्सका अनुसार सामाजिक सम्झौता हुनुभन्दा अगाडिको मौलिक अवस्थामा समाजका सबै सदस्यहरूहरू समान रूपमा रहेका थिए। किनकि सबै सदस्यहरूको सामूहिक स्वार्थका लागि समाजको स्थापना गरिएको थियो। तर मानिसलाई अज्ञानताको पर्दाले ढाकेको कारण मानिसले समाजका सबै सदस्य समान छन् भन्ने कुरा बिर्सिएको छ। यो पर्दा उघारेर हेर्ने हो भने अन्ततः सबै मानिस समान देखिन्छन्। यस कारण समाजका प्रत्येक सदस्यलाई समाजबाट प्राप्त हुने लाभहानि पनि निष्पक्ष रूपमा प्राप्त गर्ने अधिकार हुन्छ। रावल्स् थप्छन् सामाजिक लाभहानि र दायित्वको वितरण निष्पक्ष हुनुपर्छ र त्यो निष्पक्ष वितरण गरेको देखिनु पनि पर्छ। सामाजिक लाभहानिको निष्पक्ष वितरणका लागि सो वितरणमा जिम्मेवार समाजका आधारभूत सामाजिक संरचनाको निर्माण गर्दा कार्य विधिगत रूपमा निष्पक्ष व्यवहार गर्न सक्ने गरी गरिनुपर्छ। जबसम्म यस किसिमको आधारभूत सामाजिक संरचनाको निर्माण हुन सक्दैन, तबसम्म यी संंरचनामार्फत वितरण हुने लाभहानि पनि निष्पक्ष रूपमा वितरण हुन सक्दैन। समाजबाट वितरण हुने लाभ र हानिको निष्पक्ष वितरणको लागि सर्वप्रथम सामाजिक, राजनैतिक, आर्थिक एवं कानुनी संयन्त्रलाई निष्पक्ष रूपमा कार्य गर्न सक्ने गरी निर्माण हुनुपर्छ भन्ने कुरा नै यस सिद्धान्तको निष्कर्ष हो। यति गर्न सकिएन भने कुनै पनि समाजमा सामाजिक न्यायको प्रत्याभूति दिन सकिँदैन।  स्वस्थ सामाजिक सम्बन्ध स्थापनाको सिद्धान्त सबै जातजाति, भाषा, धर्म, लिंग, वर्ण, यौनिक र संस्कृतिका व्यक्तिहरूको एक समग्र रूप समाज हो। एउटा समाज गतिशील हुन यी सबै पक्षको सहअस्तित्व, सहकार्य र समान भूमिकाको सम्मान गरिनुपर्छ। सामाजिक संरचना भेदभावपूर्ण रह्यो, सामाजिक व्यवहारमा कसैको हैकमवादी चरित्र हावी भयो, शोषक र सामन्तवादी प्रवृत्ति देखापयो, सामाजिक उपेक्षा, उचनिच र छुवाछूतजस्ता व्यवहार प्रकट भए, सबैको सहकार्य, सहअस्तित्व र समान भूमिकालाई बेवास्ता गरियो भने त्यहाँ सामाजिक सद्भाव, सौहाद्र्रता र सन्तुलन कायम हुन सक्दैन। त्यसैले स्वस्थ सामाजिक सम्बन्ध स्थापनाको सिद्धान्तले स्वस्थ सामाजिक सम्बन्ध निर्माणलाई जोड दिन्छ। र, यसरी मात्र सामाजिक न्याय स्थापना गर्न सकिन्छ भन्ने यसले मान्यता राख्छ।  लाभहानि निष्पक्ष वितरणको सिद्धान्त सामाजिक सम्झौतानुसार समाजको निर्माण हुनपूर्व समाजका सबै सदस्यहरूको स्थान बराबर थियो। र, समाज स्थापनामा सबैको भूमिका समान थियो। यस कारण समाजबाट प्राप्त हुने लाभ र हानि पनि निष्पक्ष रूपमा प्राप्त गर्ने अधिकार सबैलाई छ। सामाजिक लाभ हानिको प्रत्यक्ष र निष्पक्ष वितरणबिना सामाजिक न्याय दिन सम्भव छैन। त्यसैले लाभहानि निष्पक्ष वितरणको सिद्धान्तले समाजका हरेक तह र तप्कामा सामाजिक लाभहानिको निष्पक्ष र समान वितरण गर्नुपर्छ भन्ने मान्यता राख्दछ।  निर्णय निर्माणमा सहभागिताको सिद्धान्त आफूलाई असर गर्ने विषयहरूमा सार्वजनिक नीति, नियम र योजनाको तर्जुमा, कार्यान्वयन, अनुगमन, तथा मूल्यांकनमा सहभागी हुन पाउने कुरालाई निर्णय निर्माण प्रक्रियामा सहभागिताको सिद्धान्तले वकालत गर्छ। आफूलाई असर गर्ने कुरामा पहिले नै जानकारी पाउनुपर्ने र सो विषयमा आफ्नो कुरा राख्ने मौका दिनुपर्ने कुरा प्राकृतिक न्यायको सिद्धान्तसँग जोडिएकोले यस सिद्धान्तलाई अन्तर्राष्ट्रिय महासन्धिहरूले पनि जोड दिएका छन्। सरोकारवाला निकायको सहभागिताबिना बन्ने सार्वजनिक नीति, नियम र योजनाले सो पक्षको प्रतिनिधित्व गर्न सक्तैन। साथै ती नीति, नियम र योजनाको सफल कार्यान्वयन पनि हुन सक्तैन। यसरी बन्ने नीति, नियम र योजनाले सरोकारवाला पक्षको मानवअधिकारसमेत उपेक्षा गर्दछ। सामाजिक न्याय प्राप्त गर्न कुनै पनि समाजले सरोकारवाला सबैलाई निर्णय निर्माण प्रक्रियामा उत्साहजनक सहभागिता बनाउनु पर्छ।  सूचना तथा स्रोत साधनमा समान पहुँचको सिद्धान्त सबै व्यक्ति जन्मजात स्वतन्त्र छन् र अधिकार तथा प्रतिष्ठामा समान पनि। मानिस र मानिसका बीच हुने कुनै पनि किसिमको विभेदलाई मानवअधिकारसम्बन्धी सबै दस्तावेजहरूले वर्जित गरेका छन्। भेदभावजन्य अपराध मानवताविरुद्धको अपराध पनि हो। हरेक सार्वजनिक विषयमा सूचना प्राप्त गर्नु मानिसको आधारभूत मानवअधिकार मानिन्छ। यसका साथै समानताको आधारमा सार्वजनिक सेवा एवं राज्यको स्रोत र साधनमा पहँुच र सोको समान उपयोग गर्न पाउने कुरालाई पनि मानवअधिकारसम्बन्धी अन्तर्राष्ट्रिय दस्तावेजहरूले समान तवरले आधारभूत मानवअधिकारको रूपमा स्वीकार गरेका छन्। सूचना, सार्वजनिक सेवा, र स्रोत एवं साधनमा समान पहुँच बेगर सामाजिक न्याय प्राप्त गर्न सकिँदैन भन्ने मान्यता यस सिद्धान्तले राख्दछ। संयुक्त राष्ट्रसंघको प्रमुख उद्देश्य विश्वमा शान्ति स्थापना भए पनि सामाजिक न्याय प्रदान नगरी यथार्थमा विश्वमा शान्ति र सुरक्षा कायम गर्न नसकिने भएकोले सामाजिक न्यायका सन्दर्भमा यसले पनि विभिन्न मुलुकहरूलाई झकझकाइरहेको छ। यसले मानवअधिकारको विश्वव्यापी घोषणापत्र १९४८ जारी गरी मानिसलाई मानिस भएर बाँच्नका लागि आवश्यक आधारभूत मानवअधिकार प्रदान गर्न सदस्य राष्ट्रहरूलाई बेलाबेला निर्देशन दिनु परेको छ। घोषणापत्रको धारा २३ ले प्रत्येक व्यक्तिलाई कामको रोजगारीको, स्वतन्त्र छनोटको, कामका उपयुक्त अवस्थाहरूको र बेरोजगारीविरुद्धको संरक्षण प्राप्त हुने कुरा उल्लेख गरेको छ। यसरी नै सोही धारामा प्रत्येक व्यक्तिलाई कुनै पनि भेदभावबिना समान कामको लागि समान पारिश्रमिक पाउने, काम गर्ने प्रत्येक व्यक्तिलाई आफ्नो र आफ्नो परिवारको लागि मानवीय प्रतिष्ठा अनुकूलको स्थितिको विद्यमानता सुनिश्चित गर्ने यस्तो अधिकारलाई आवश्यक भएमा सामाजिक संरक्षणका अन्य साधनबाट परिपूरण गरिने कुरा उल्लेख छ। नेपाल पनि संयुक्त राष्ट्र संघको सदस्य राष्ट्र भएकोले बडापत्रलाई अक्षरशः पालना गर्नु कर्तव्य हुन आउँछ। सामाजिक न्यायको सम्बन्धमा नेपालको संवैधानिक व्यवस्थाको अध्ययन गर्दा यहाँ हालसम्म जारी प्रायः सबै संविधानमा केही न केही प्रावधान गरिएको पाइन्छ। ती व्यवस्थाहरूमा समानताको हक, शिक्षाको हक, सम्पत्तिसम्बन्धी हक आदिलाई संविधानको अक्षरमा नागरिकको मौलिक हकको रूपमा प्रत्याभूत गरेको पाइन्छ। यसरी नै शोषणरहित समाजको स्थापना गर्ने, सामाजिक असमानता हटाउने, आर्थिक उपलब्धिको न्यायोचित वितरण गर्ने, जनताको आधारभूत आवश्यकताको परिपूर्ति गर्दै जाने, गरिबी निवारण गर्नेजस्ता कुरालाई राज्यको निर्देशक सिद्धान्त तथा नीतिहरूमा समावेश गरेको पाइन्छ। नेपालको संविधान २०७२ को प्रस्तावनामै प्रष्टसँग लेखिएको छ, सामन्ती, निरंकुश र एकात्मक राज्य व्यवस्थाले सिर्जना गरेका सबै प्रकारका विभेद र उत्पीडनको अन्त्य गर्दै, वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक, समावेशी र सहभागितामूलक सिद्धान्तका आधारमा समाजको निर्माण गर्ने संकल्प गर्दै, यो संविधान जारी गर्दछौं। कुनै पनि राज्य कसैको निजी पेवा हुन सक्तैन। राज्य सत्ताको संरचनामा अशक्त, असहाय, अल्पसंख्यक, उत्पीडित, सिमान्तकृत सबैको बराबर हक अधिकार हुनु पर्छ। यसबाट पाउने लाभ र हानि पनि बराबार। भूमिहीन र अनागरिक बनाइएका कथित दलितहरू शीत लहर, बाढी र अनिकालले मर्न बाध्य भइरहेका छन्। रोजगारीका लागि मलेसिया, साउदी र कतार धपाइएका युवाहरू बाकसभरि फिर्ता आइरहेका छन्। के सामाजिक न्यायको कार्यान्वयनका यो हो ?"
लोकतन्त्रमा पुँजीवाद,"लोकतन्त्रको विकल्प सुदृढ लोकतन्त्र हो। पुँजीवाद लोकतन्त्रको अभिन्न अंग हो। लोकतन्त्र एक प्रकारको शासकीय प्रणाली हो। यसमा नागरिकले आफूलाई मन परेको प्रतिनिधिबाट आफैंमाथि शासन गर्न पाउँछन्। विश्वभर नै लोकतान्त्रिक शासन प्रणालीको प्रख्याती ज्यादा छ। निरंकुश शासकहरूसमेत आफूलाई लोकतन्त्रवादी भएको दाबी गर्छन्। लोकतन्त्रलाई प्रभावित गर्ने यसको विकासमा सहयोग पुर्याउने थुप्रै सन्दर्भहरू हुन्छन्। यीमध्ये पुँजीवादी अर्थ व्यवस्था एक हो। यस आर्थिक प्रणालीमा निजी क्षेत्रको प्रभुत्व र प्रभाव रहन्छ। पुँजीवादको विकास र प्रवद्र्धन मुख्यतया लगानीमा निर्भर गर्छ। यस्तो लगानी निजी क्षेत्रले गर्ने स्वतन्त्र निर्णय, मूल्य निर्धारण, उत्पादनको मात्रा र प्रकृति र उत्पादित सामग्रीहरूको वितरण स्वतन्त्र बजार व्यवस्थामा आधारित हुँदै स्वतः निजी क्षेत्रबाटै हुन्छ। पुँजीवादी अर्थ व्यवस्था र लोकतन्त्रका बीचको सम्बन्ध अत्यन्त अन्योन्याश्रित हुन्छ। पुँजीवादी अर्थ व्यवस्थाको अभावमा लोकतन्त्रको विकास हुन सक्दैन। यसैगरी लोकतन्त्रले पुँजीवादका लागि ठूलो योगदान दिएको हुन्छ। लोकतन्त्र मानवीय मूल्य मान्यतामा आधारित हुन्छ। त्यसैले मानवीय भलाइका दिशामा अभिमुख हुँदै विश्वका अधिकांश देशहरूका राजनीतिक प्रणालीमा यसले आफ्नो प्रख्याति आर्जन गर्दै आएको छ। सबै प्रकारका अधिकारहरूको प्रत्याभूति लोकतन्त्रमा गरिन्छ। देशका नागरिकहरूका लागि स्थिर र अनुकूल वातावरण तयार पार्छ। लोकतान्त्रिक अधिकारहरूको निर्वाध रूपमा प्रत्याभूति गर्दै जाँदा पुँजीवादले विकास गर्ने अवसर स्वतः प्राप्त गर्दै जाने परिस्थिति बन्दछ। लोकतन्त्रले दिगो शान्ति कायम गर्दा र सबल शान्ति सुरक्षाको अवस्था बनाउँदै गर्दा नागरिकहरूका अधिकारहरू स्थापित हुन पुग्छन्। परिणामस्वरूप पुँजीवादको विकास हुने गर्छ। यदि कुनै देशले लोकतन्त्र र पुँजीवादलाई अवलम्बन नगरी शासन सञ्चालन गरिआएको छ भने त्यस देशमा नागरिकहरू असन्तुष्ट हुन्छन् र यी दुवै प्रणालीहरूको कार्यान्वयनका लागि प्रोत्साहन प्रदान गर्नुपर्ने हुन्छ। यही कारणहरूले गर्दा सर्वसत्तावादी, तानाशाही र साम्यवादी शासकहरूसमेत लोकतन्त्रको दुहाइ दिँदै स्वेच्छाचारी प्रकारले शासन सञ्चालन गर्दै आएका हुन्छन्। त्यसैले लोकतन्त्रको विकल्प सुदृढ लोकतन्त्र हो। पुँजीवाद लोकतन्त्रको अभिन्न अंग हो। पुँजीवाद लोकतन्त्रको परिपूरक पुँजीवादका माध्यमबाट विश्वका धेरै देशहरूले लोकतन्त्रको संस्थागत विकास गर्न सफल भएका छन्। पुँजीवादका रणनीतिहरू सधैं लोकतन्त्रका लागि उत्पादक देखिएका छन्। लोकतन्त्रको फैलावट विश्वव्यापीरूपमा गराउन व्यापारसम्बन्धी प्रावधानहरू र पुँजीवाद सहायकसिद्ध भएका छन्। स्वतन्त्र बजार व्यवस्था र लोकतन्त्रको प्रवद्र्धन साथसाथै हुने गरेको छ। पुँजीवाद र लोकतन्त्रका बीचको आपसी सम्बन्धको उपादेयताका बारेमा अन्तर्राष्ट्रिय सम्बन्धको सिद्धान्तले स्पष्ट व्याख्या गरेको छ। अन्तर्राष्ट्रिय स्तरमा कायम हुँदै आएको पद्धति र संरचनाले पनि यी दुईका बीच सकारात्मक सम्बन्ध विस्तारमा महत्त्वपूर्ण भूमिका निर्वाह हुन पुगेको उदाहरणहरू पाइएका छन्। पुँजीवादले उदार नीतिको पक्षमा वकालत गर्छ। अधिकार र शक्तिको केन्द्रीकृत हुँदै गर्दा पुँजीवादको विकासका लागि अवरोध सिर्जना हुन्छ र लोकतन्त्रको विकासमा गतिरोधको अवस्था रहन्छ। यस अवस्थामा लगानीको सुरक्षा पुँजीवाद र बजार व्यवस्था सबै नकारात्मक रूपमा प्रभावित हुन पुग्दछन्। २१आंै शताब्दीमा पुँजीवादको प्रयोग प्रायः सबै प्रकारका निर्णयहरू राज्यले लिँदाको अवस्थामा राष्ट्रको सर्वोपरी हितलाई ध्यानमा राख्दा पुँजीवाद र लोकतन्त्रलाई प्राथमिकतामा राख्ने गरिन्छ। नीति निर्माण गर्दा र कानुन बनाउँदा पुँजीवाद मैत्री हुने प्रकारले गर्ने अभ्यास लोकतान्त्रिक देशहरूमा पाइन्छ। पुँजीवादी अर्थ व्यवस्था र लोकतन्त्रका बीच सम्बन्ध अन्योन्याश्रित हुन्छ। पुँजीवादी अर्थ व्यवस्थाको अभावमा लोकतन्त्रको विकास हुन सक्दैन। पुँजीवादको बाह्य तत्वले लोकतन्त्रको प्रवर्धनमा सहयोग दिइराखेका उदाहरणहरू पाउन सकिन्छ। पुँजीवादको सफल प्रयोग र अभ्यास गर्दै जाँदा लोकतन्त्र सबल बन्दै गएको स्थिति छ। इराक तानाशाही तन्त्रवाट ग्रसित देश हो तर त्यस देशमा पनि पुँजीवादी अर्थ व्यवस्था लागू गरेर लोकतन्त्रको विशेषताहरूलाई स्वीकार गरेको अवस्था छ। इराकका अतिवादीहरूका कारण नागरिकका अधिकारहरूको प्रत्याभूति भइराखेको थिएन। त्यस तानाशाहीतन्त्रमा समेत केही सुधार गर्न पुँजीवाद सफल भएको अवस्था छ। संयुक्त राज्य अमेरिका पुँजीवादलाई आत्मसात् गर्दै लोकतन्त्रको अभ्यासबाट विश्वमै नमुनाको सर्वश्रेष्ठ देशका रूपमा स्थापित हुन सफल छ। पुँजीवाद र लोकतन्त्र दुवैको विकास साथसाथै भइराखेको छ। पुँजीवादी अर्थ व्यवस्थामा सरकारको संलग्नता अत्यन्त न्यून हुन्छ। सरकारले व्यापारी र उद्योगपतिहरूसँग कर असुली गर्दछ। व्यापार व्यवसाय अंकुश बिना सहज ढंगले गर्न सक्ने वातावरण बनाउन सहजीकरण गर्दछ। व्यापार व्यवसाय गर्न अनुमति प्रदान गर्दछ। सेवा प्रदान गरेबापत शुल्क असुली गर्छ। नीति निर्माण र कानुनी व्यवस्थामार्फत व्यवसाय गर्न सहज अवस्था निर्माण गर्दछ। नागरिकहरूसँग देशभित्र कस्तो प्रकारको व्यवसाय गर्ने भन्ने अधिकार रहन्छ। यसमा पुँजीवादका आधारमा अधिकारहरूको प्रत्याभूति गरिएको हुन्छ। नागरिक अधिकार र पुँजीवाद एक अर्काका परिपूरकका रूपमा अभ्यास भइराखेको हुन्छ। यस अर्थमा राम्रा र गुणस्तरयुक्त व्यवसायीहरू आफ्नो व्यापार व्यवसाय लोकतान्त्रिक देशहरूमा गर्न उत्साहित हुन्छन्। आधुनिक विश्वमा अन्तर्राष्ट्रिय सम्बन्धको निर्धारकसम्म पनि लोकतन्त्र र पुँजीवादी अर्थ व्यवस्था बन्दै गएको छ। खुला अर्थ व्यवस्था र स्वतन्त्र बजारका लागि राष्ट्रको आर्थिक उन्नतिले समेत ठूलो भूमिका प्रदान गरिराखेको हुन्छ भन्ने विश्वास पुँजीवादी सिद्धान्तको रहेको छ। वैदेशिक नीति अन्तर्राष्ट्रिय सम्बन्धको प्रमुख निर्धारक तत्त्व पनि पुँजीवादी अर्थ व्यवस्था बन्दै गएको छ। उदारवादी सिद्धान्तले पनि लोकतान्त्रिक सिद्धान्तहरूको सफलतापूर्वक प्रयोग हुँदै गर्दा शान्तिपूर्ण अवस्था सिर्जना गर्न सहयोग पुग्दछ। विश्वभर नै शान्ति कायम हुन्छ। लोकतान्त्रिक अधिकारहरूको नागरिकहरूले निर्वाधरूपमा प्रयोग गर्छन् र पुँजीवादसमेतको विकास हुने गरेको छ। अध्ययन गर्दा लोकतान्त्रिक देशहरूले तानाशाही देशहरूको तुलनामा प्रगति गरेका छन्, नागरिकहरूले शान्तिपूर्ण जीवन व्यतीत गर्न पाएका छन्। विभिन्न देशहरूका बीचको आर्थिक परनिर्भरताको कारण अन्तर्राष्ट्रिय सम्बन्ध सुदृढ हुनुका साथै शान्ति र अमनचैनको अवस्था कायम हुन पुगेको छ। पुँजीवादबिना लोकतन्त्रको सान्दर्भिकता पुँजीवादी अर्थ व्यवस्थाको अभावमा लोकतन्त्रको सम्भावना नै नहुने होइन तर लोकतन्त्रका सर्वमान्य सिद्धान्तहरूले पुँजीवादी अर्थव्यवस्थालाई सधैं आत्मसात् गरेको पाइन्छ। तसर्थ पुँजीवादको अभावमा लोकतन्त्रको अपेक्षित विकास हुन अत्यन्त कठिन हुन्छ। स्वतन्त्र वजार व्यवस्था लोकतन्त्रको जीवन रेखा हो। आपूर्ति र मागलाई सरकारबाट कुनै प्रकारको हस्तक्षेप हुँदैन र बजार व्यवस्थाले नै निर्धारण गर्दछ। लगानीकर्ताहरूलाई व्यापार व्यवसायसम्बन्धी निर्णय लोकतान्त्रिक प्रक्रिया अनुरूप गर्न स्वतन्त्रता प्रदान गरिएको हुन्छ, लगानी गर्न बजार खुला रहन्छ। लोकतान्त्रिक प्रणाली पुँजीवादी अर्थ व्यवस्थामा मात्र सम्भव हुन्छ। पुँजीवादमा नागरिकहरूलाई आर्थिक स्वतन्त्रता प्रदान गरिएको हुन्छ। राजनीतिक अधिकार र आर्थिक अधिकारलाई पृथक् गर्दछ। बजार मूल्य नै निर्णायक तत्त्वका रूपमा रहन्छन्। यस अवस्थामा सरकारसँग पुँजीवादलाई नकारात्मक प्रभाव नपार्ने गरी नीति निर्माण गर्ने अधिकार सुरक्षित रहन्छ। लोकतान्त्रिक मूल्य मान्यताका आधारमा राजनीतिक अधिकार र आर्थिक अधिकारका बीचको सन्तुलन कायम हुन पुग्दछ। अर्थ व्यवस्थालाई नियन्त्रण गर्ने संयन्त्र कुनै व्यक्ति विशेषलाई केन्द्रबिन्दुमा राखेर गरिँदैन, प्रणाली स्थापित भएको हुन्छ। त्यसैका आधारमा नियन्त्रण कायम गरिन्छ। पुँजीवादले बजारमा आफूलाई घुलमिल गराउँछ तर कुनै पनि प्रकारको हस्तक्षेपकारी भूमिका निर्वाह गर्दैन। उत्पादित सामग्रीहरू, वस्तुहरू तथा सेवाहरूको विनिमय बजार व्यवस्थाले स्वतः गरिराखेको हुन्छ। आफ्ना लोकतान्त्रिक आवश्यकताहरूको पूरा गर्नका लागि व्यक्ति वा उपभोक्ताको सहयोग प्राप्त हुन्छ। बाह्य अवरोधको अभावमा समन्वय, सहयोग र वितरण सुचारु हुन्छ। यसले लोकतान्त्रिक प्रक्रियालाई स्वतः स्वीकार गरिराखेको हुन्छ। सरकारले कारोवारका आधारहरू तय गरिदिन्छ। व्यापारी र सरकारी निकायहरूका बीच कुनै विवाद देखिएमा लोकतान्त्रिक प्रणाली अनुरूप समाधान गरिदिन महत्त्वपूर्ण भूमिका निर्वाह गर्दछ। व्यापारको साम्राज्यलाई लोकतान्त्रिक प्रक्रियाले समाधान र मध्यविन्दुको खोजी गर्दछ। नागरिकहरूको स्वतन्त्रतालाई सर्वोपरि प्राथमिकता दिएको अवस्थामा र उनीहरूको जीवनशैलीमा लोकतान्त्रिक प्रक्रियाले सुधार गर्न सकेको छ भने सर्वसत्तावादी शासकहरूले पनि व्यापारको साम्राज्यमा कायम गर्न सक्दछन्। सर्वसत्तावाद, तानाशाह र साम्यवादमा स्वतन्त्र वजार व्यवस्था अवलम्बन गर्न सकिँदैन। खुल्ला र स्वतन्त्र व्यापारको निरपेक्ष प्रयोग वा यसको साम्राज्यवाद कायम हुँदा नकारात्मक परिणामहरू देखिएका छन्। उदाहरणका लागि इंग्ल्यान्ड, फ्रान्स, जर्मनी र इटालीले १५औंदेखि १८औं शताब्दीमा एसियामा यस प्रकारको साम्राज्यवाद कायम गरेका थिए। १९आंैे शताब्दीमा रसिया, जापान, संयुक्त राज्य अमेरिका, इंग्ल्यान्डले लोकतान्त्रिक मूल्य र मान्यताको अवलम्बन गर्दै यसको प्रयोग गरे। व्यापारको साम्राज्यवाद कायम गर्न जापान जर्मनी र इटालीले प्रयोग गरेको तरिकाहरूवाट दोस्रो विश्व युद्ध प्रारम्भ हुनका लागि आधार तयार पारेको थियो। प्रथम विश्वयुद्धपश्चात् रसियाले पुँजीवादी नीति युरोपको प्रायः सबै देशहरूमा सैन्य शक्तिको आडमा नियन्त्रण कायम गर्दै लागू गर्दै गयो। २०औ शताब्दीमा संयुक्त राज्य अमेरिकाले तेस्रो विश्वमा हस्तक्षेपकारी नीति नै अवलम्बन गरेको थियो। यो हस्तक्षेपले अमेरिकाको स्वार्थका लागि मात्र काम नगरी अन्तर्राष्ट्रिय संघसंस्थाहरूलाई संरक्षण प्रदान गरेको थियो। २१औ शताब्दीमा प्रायः सबै राष्ट्रहरूले स्वतन्त्र व्यापार प्रणालीलाई स्वीकार गर्दै कार्यान्वयन गरिआएका छन्। पुँजीवादी अर्थ व्यवस्था लोकतान्त्रिक प्रावधानहरूले सुसज्जित हुन्छन्। उपसंहार लोकतन्त्र र पुँजीवादी अर्थ व्यवस्थाका बारेमा विश्लेषण गर्दा यसबाट उपभोक्ताहरूले आफ्नो छनोटको अधिकार प्राप्त गर्छन्। स्वस्थ प्रतिस्पर्धामा आधारित हुने भएकाले सस्तो मूल्यमा गुणस्तरयुक्त वस्तु तथा सेवा प्राप्त गर्छन्। उपभोक्ता, व्यापार व्यवसायीहरू तथा उद्योगपतिहरूले स्वतन्त्रतापूर्वक आफ्नो अधिकारको अभ्यास गर्छन्। यस अर्थमा पुँजीवादको सन्दर्भलाई सकारात्मक रूपमा मात्र लिँदा हुन्छ। तर यसका दुवै पक्षहरू छन्। कम मूल्यमा वस्तु तथा सेवाहरू प्राप्त हुँदैमा नागरिक अधिकारहरूको पूर्णरूपमा संरक्षण हुन सक्दैन। पुँजीवादी अर्थ व्यवस्थाको सबैभन्दा नकारात्मक पक्ष भनेकै नीति निर्माताहरू, शासकहरू र व्यापारीहरूको हातमा विस्तारै पुँजी एकत्रित हुँदै जानु हो। धनीलाई अझै धनी बनाउँदै आम नागरिकहरूलाई अपेक्षित फाइदा दिन नसक्नु हो। पुँजीवादी अर्थ व्यवस्थालाई नै केन्द्रविन्दुमा राखी नीतिहरू बन्दै जान्छन्। उदाहरणका लागि कम्पनीको उत्पादन सस्तो बनाउन र अन्य प्रतिस्पर्धीहरूलाई पछि पार्दै बिक्री वृद्धि गर्न राष्ट्रको नीति केन्द्रित हुन थाल्दछ। यसै सन्दर्भमा सुहाउँदो गरी कार्ल माक्र्सले आफ्नो कम्युनिस्ट मेनिफेस्टोमा पुँजीवादीहरूले विकसित प्रविधिको प्रयोग गरेर सस्तो उत्पादन बजारमा पठाउँछन्। अन्य देशहरूको लोकतान्त्रिक अधिकारहरूको शोषण गर्छन् भनेका छन्। उनको अभिव्यक्तिलाई आधार मान्दा पुँजीवादी अर्थ व्यवस्था र लोकतन्त्रका बीचको कुनै तादाम्यता देखिँदैन। तर विश्वभरको प्रयोग अध्ययन गर्दा यी दुईका बीच सकारात्मक सम्बन्ध स्थापित भएको पाइन्छ। लामो समयको इतिहासले यही कुरा प्रमाणित गर्दछ। आधुनिक राष्ट्रहरू पुँजीवादी अर्थ व्यवस्थाबाट बिमुख हुन सकेका छैनन्। साम्यवादी र सर्वसत्तावादीहरू पनि यदि आफ्ना नीतिहरूलाई उदार बनाउँदै लोकतान्त्रिक कार्यशैलीमा अभ्यस्त हुँदा प्रगति गरेका छन्। त्यसैले लोकतन्त्रको पूर्ण विकासका लागि पुँजीवादी अर्थ व्यवस्था जरुरी छ। लोकतन्त्रको अभावमा अपुँजीवादी अर्थ व्यवस्था कामयावी हुन सक्दैन। यी दुई एक आपसका परिपूरक हुन्।"
"समृद्धिको यात्रा, बैंकको बाटो","बैंकिङ अरू व्यवसायहरू जस्तो नाफा मात्रै आर्जन गर्ने व्यवसाय होइन्। यसमा विश्वभर नयाँनयाँ अवधारणा लागू भएका छन्। यसले नाफा मात्रै नभएर सामाजिक उत्तरदायित्व, उद्यमशीलता, वित्तीय साक्षरता र आर्थिक वृद्धि गर्छ। आर्थिक सन्तुलन र पर्यावरण संरक्षणसम्मलाई पनि ध्यान दिनुपर्छ भन्न थालिएको छ। त्यही खालको अभ्यास लागू भइरहेका छन्। त्यसले गर्दा अन्यन्त्र बैंकिङलाई उच्च सम्मानपूर्वक हेरिन थालिएको छ। खासगरी युरोप, अमेरिका, चाइनासम्म पनि बैंकहरूको ब्याजदर अत्यन्त न्यून हुने गरेका छन्। तर, नेपालमा दोहोरो अंकको ब्याजदरको मारबाट उद्योगीव्यवसायीले कहिल्यै उन्मुक्ति पाएका छैनन्। त्यसैले पनि बैंकहरूलाई आधुनिक सुदखोर भनिने गरिएको छ। जति सफाचट र सिस्टममा चलेको भए पनि समाजमा बैंकहरूको धेरै नै आलोचना हुने गरेको छ। जे जस्ता महामारी आए पनि बैंकहरूको नाफा वृद्धि भएकै छ। तर, उद्योगी व्यवसायीहरू भने मारमा परिरहेका छन्। हरेश खाइरहेका छन्। पलायन भइरहेका छन्। उद्यमशीलता व्यक्ति भित्रै मरिरहेको छ। सत्य कुरा लेख्दा आलोचना वा खिस्सीटिउरी व्यहोर्नु परिरहेको छ। चालू आर्थिक वर्षको ६ महिनामा वाणिज्य बैंकहरूले ३४ अर्ब २० करोडभन्दा बढी नाफा गरेका छन्। ग्लोबल आईएमई, एनआईसी र नबिल बैंकको नाफा त ६ महिनामै क्रमशः २ अर्ब ६६ करोड, २ अर्ब ४० करोड र २ अर्ब १८ करोड रहेको छ। एक वर्षमा त यी बैंकले नाफा ठ्याक्कै दोब्बर बनाएका हुन्छन्। अरू बैंकहरूको पनि नाफा उत्तिकै छन्। एकातिर उद्यमी व्यवसायीहरू महामारीका कारण रक्षात्मक अवस्थामा छन्। अर्कोतिर बैंक तथा वित्तीय संस्थाहरूको बर्सेनि अचाक्ली नाफा बढिरहेको छ। के यसले व्यावसायिक वातावरणमा सन्तुलन पैदा गर्ला ? यसको सामाजिक प्रभाव कस्तो रहँला ? हिजो आज मानिसहरू कुन व्यवसाय गर्ने, के गर्ने सोच्लान् तर बैंकबाट ऋण लिँदा १० चोटी सोच्न थालेका छन्। वास्तवमा यसले दीर्घकालीन रूपमा बैंकहरूलाई बेफाइदा गर्ने हो। तर त्यो उनीहरूले कहाँ सोच्छन् ? बैंकहरूले व्यवसायको दायरा पो बढाउनुपर्ने हो। तर बढी नाफा आर्जन गर्ने मात्रैको सोच स्थापित हुँदैछ। वास्तवमा अल्पकालीन रूपमा नाफा अधिकतम दृष्टिकोण नै गलत हो। तर उनीहरूले त्यसलाई सफलता वा सक्षमताको रूपमा लिएका छन्। उद्यमशीलता निजी क्षेत्रका कलेज तथा बैंकवित्तीय संस्थाले उद्यमशीलता अभिवृद्धि गर्न सशक्त भूमिका खेल्न सक्छन्। तर त्यसको प्रभावकारी पहल उनीहरूले गरेका देखिँदैनन्। राज्यलाई त टाउको दुखाइको विषय भएन् उनीहरूलाई दुखोस् कसरी ? फलस्वरूप २२ लाखभन्दा बढी नेपाली युवायुवतीहरू विदेशमा सस्तोमा श्रम बेच्न बाध्य छन्। राज्यले उमशीलतालाई प्रोत्साहन गरेको छैन। राजनीतिक दलहरू उद्यमी व्यवसायीहरूलाई पार्टी चलाउनका लागि चन्दा उठाउने स्रोतसाधन मात्रै ठानेका हुन्छन्। समाजमा उद्यमशीलता बढाउने, आर्थिक विकास गर्ने सोच उनीहरूमा कहीँ कतै देखिँदैन। हालैको एउटा प्रसंग यहाँ अर्थपूर्ण हुन्छ। केही समय अद्धि एक व्यवसायीक समूहलाई राजनीतिक दलका कार्यकर्ताले र सुझबुझविहीन अनगिन्ती मान्छेहरूले अनाहकमा खुबै लखेटे। भलै अरूहरूले आरोप लगाएका वा कतिपय तथ्य प्रमाणले देखाएझै उक्त समूह राजनीतिक दलका नेताहरूको आडमा उचित, अनुचित सबै लाभ लिएर उद्यम चलाउने पात्र होलान्। तै पनि उनलाई त्यति विधि खेद्नु उचित थिएन। व्यवसायीको धर्म संस्कृतिको टेकोमा विस्तार भएको व्यापारमा राज्य र कर्मचारी संयन्त्रको झन् बढी दोष देखिन्छ। उनलाई किन र कसरी ठेक्कापट्टा दिने गरियो भन्नेतिर पनि खोजबिन गर्नु मिडियाको, सम्बद्ध सबै पक्षको दायित्व हो। तर, एकजना राम्रो नराम्रो जे भए पनि उद्यमीलाई त्यसरी लखेट्दा भोलि कसरी नयाँ उद्यमीहरू जन्मेलान्। त्यसको सामाजिक मनोवैज्ञानिक प्रभाव कति नराम्रो पर्ला ? मिडियाले र आम जगत्ले त्यसको हेक्का राख्न जरुरी छ। त्यसको मतलव गल्ती गर्ने उद्यमी नै किन नहोस् उसलाई कार्बाही गरिनु हुँदैन भनेको होइन। तर समग्र व्यावसायिक वातावरण खल्बलाउने हिसाबको दुष्प्रचार हुनु भने हुँदैन नै। उद्यमी भनेको धेरै जनामा एकजना सफल भएको हुन्छ। त्यो पनि अथाह मेहनत, लगानी र ऋणको जोखिम उठाएर। उद्यमीमा पैसा कमाउने र बढाउने इच्छा हँुदैनथ्यो भने उसले कसरी व्यवसाय विस्तार गर्ला ? पैसा कमाउने उद्यमीको प्रकृति वा जात नै हो। उद्यमीले पैसा कमाएकोमा समाजले डाहा गर्नु कचाचित हुँदैन। एउटा उद्यमीले पैसा मात्रै कमाइरहेको हँुदैन। उसले धेरैलाई रोजगारी दिएको हुन्छ। बैंकहरूसँग ऋण लिएर उनीहरूको आम्दानी वृद्धिमा सघाएको हुन्छ, आयात तथा निर्यात व्यापारमा सघाएर राज्यको राजस्व रकम बढाएको हुन्छ, राज्यलाई आयकर तिरेर सरकारलाई आम्दानीको स्रोत जुटाएको हुन्छ। नयाँनयाँ उद्योग, कारखाना खोलेर मुलुकलाई आत्मनिर्भर, सम्बृद्ध र विकसित बनाउन उद्यमीले सघाएको हुन्छ। अनि हामी तिनै उद्यमीहरू जो मौरीजस्तो खटिरहेका हुन्छन् दिमाग खियाइरहेका हुन्छन् तिनैलाई लखेट्छौ भने देश कसरी उभो लाग्छ ? त्यसकारण उद्यमी व्यवसायी भनेका राज्यका गहना सरह हुन्। उनीहरूलाई सम्मान गर्नुपर्छ, उनीहरूलाई सहयोग गर्नुपर्छ। उद्यमशीलता वृद्धिमा बैंकको भूमिका जस्तो कि अहिले नेपालमा धेरै बैंक तथा वित्तीय संस्थाहरू छन्। उनीहरूले पुँजीको बागडोर सम्हालेर बसिरहेका छन्। उद्यमी व्यवसायी र उनीहरूको सम्बन्ध असाध्यै नरम र सहयोगी हुन जरुरी छ। बैंकहरूको अहिलेको बिजनेसको आकार बढाउन पनि उद्यमी व्यवसायी चाहिन्छ र उद्यमशीलता अभिवृद्धि भएर अघि बढ्न पनि बैंकहरू नै चाहिन्छन्। त्यसकारण मूलत बैंकहरूले अब आफ्नै व्यवसाय बढाउने दीर्घकालीन सोच राखेरे पनि उद्यमीहरू कसरी बढाउने भन्नेबारे कार्यक्रमहरू अघि ल्याउन सक्नुपर्छ। केही हदसम्म राष्ट्रिय वाणिज्य बैंक, नबिल बैंक, एनएमबी बैंकहरूले उद्यमशीलता अभिवृद्धिको लागि पहल सुरु गरेका छन्। राष्ट्रिय वाणिज्य बैंकले राष्ट्रिय युवा परिषद्जस्ता संस्थाहरूसँगको सहकार्यमा नयाँ उद्यमी जन्माउने कुरामा लगानी गरिरहेको छ। एनएमबी बैंकले कृषिजस्तो देशलाई आत्मनिर्भर बनाउने, उद्यमी तथा रोजगारी बढाउने क्षेत्रमा प्राथमिकताका साथ लगानीको अगुवाइ गरिरहेको छ। नबिल बैंकले त दिगो बैंकिङको नारा नै अघि सारेको छ। उसले त्यसै नाराअन्तर्गत नयाँ उद्यमी सिर्जना गर्न र तिनैलाई लगानी गर्न वार्षिक ४० जना लाभान्वित हुनेगरी उद्यमशीलता तालिममा आधारित फेलोसिप कार्यक्रम नै अघि सारेको छ। भलै नबिलको कार्यक्रमको आकार सानै लाग्ला तर त्यो नवीनतम सुरुवात हो। सबै बंैकहरूले त्यस्तै सुरुवात प्रतिस्पर्धात्मक रूपमा गर्न जरुरी देखिन्छ। खाली व्यावसायिक युनिटहरूको विस्तार गर्ने, भाँडो थाप्नेमात्रै होइन। भाँडो भरिदिने विइङसको सिर्जना गर्दै लैजानुपर्छ। बंैक वित्तीय संस्थाहरूको त्यो संस्थागत सामाजिक उत्तरदायित्व पनि हो।"
"शिक्षा आवरण, विद्या आचरण","सामान्य रूपमा सोच्दा विद्या र शिक्षामा तात्त्विक भिन्नता छैन। दुवै उस्तै जस्तो लाग्न पनि सक्छ। तर, समग्रमा अन्तर भेटिन्छ। शिक्षा आवरणमा देखिन्छ। विद्या आचरणमा झल्किन्छ। विद्याले विनयशीलतामा जोड दिन्छ। शिक्षाले तडकभडकमा रमाउने बनाउँछ। सतहमा सोच्दा विद्या रुढिवादमा आधारित जस्तो र शिक्षा प्रगतिशील जस्तो देखिन्छ। जसले विद्या र शिक्षाको तुलनात्मक विश्लेषण गरेको छैन। उसका दृष्टिमा शिक्षा अग्रगामीजस्तो देखिनु स्वाभाविक हो। जो गहिरो तलाउमा डुबेको छैन। सधैं कम गहिरो तलाउको सतहमा खेलेको छ। उसलाई गहिरो तलाउको महत्त्व थाहा नहुन सक्छ। विद्या र शिक्षाको तात्त्विक अन्तर बुझ्न तुलनात्मक रूपमा दुवैको गहिरो अध्ययन र ज्ञान आवश्यक पर्छ। व्याकरणअनुसार शिक्षाले अनुशासन र विद्याले ज्ञानतर्फ विद्यार्थी वर्गलाई अभ्यस्त पर्ने हो। तर व्यवहारमा त्यस्तो देखिँदैन। परम्परादेखि जनजिब्रोमा प्रचलनमा आएको अध्ययनरत उमेर समूहलाई विद्यार्थी भन्ने चलन छ। तिनलाई शिक्षार्थी भनेर सम्बोधन गरेको सुनिँदैन। योग्य मानिस बन्नका लागि ज्ञान र अनुशासन दुवै उत्तिकै आवश्यक मानिन्छ। मानिस जतिसुकै पढे लेखेको बहुडिग्री होल्डर, कुशल वक्ता र तर्कशील विद्वान किन नहोस् उसँग विनयशीलता छैन र मपाईंवाद हावी छ भने उसलाई समाजले रुचाउँदैन, पचाउँदैन। विद्या अध्ययनबाट विनयशील नम्र बन्ने र विनयबाट सुपात्र बने पछि धनआर्जनको उपाय खोज्ने हो। त्यसबाट आर्जित धनबाट धर्मको साधनासँगै मनोवाञ्छित कामना पूर्ति गरेपछि तृप्त सन्तुष्ट भएर मोक्ष प्राप्तिको मार्गमा शतत् प्रयत्नशील रहने शास्त्रीय विधान परम्परा छ। मानव जीवनका मुख्य चार पुरुषार्थ धर्म, अर्थ, काम र मोक्ष, विद्याले यी चारै पुरुषार्थ प्राप्तिका उपाय र सिद्धिको सफलता सिकाउँछ। सक्षम स्वावलम्बी, स्वाभिमानी र शास्त्रीय मर्यादा अनुरूपको जनशक्ति उत्पादन भएको पाइँदैन। प्राच्य विद्याबाट प्राप्त हुने विनयशीलताको सट्टा आधुनिक शिक्षाले अहंकार र उज्जण्डता सिकाएको छ। उज्जण्डबाट कुपात्र बन्छ। यतिबेला सुपात्रले धन कमाउन सक्दैन धनआर्जनका लागि कुपात्र बन्ने प्रवृत्ति बढ्दो छ। कुपात्रले कुमार्गबाट आर्जन गरेको धनबाट धर्म प्राप्त हुँदैन। पापमात्र हात लाग्छ। धर्मको अन्तिम परिणाम मोक्ष सुख हो भने पापको परिणाम बन्धन र दुःख हो। यसरी आधुनिक शिक्षाले दिने अन्तिम नतिजा भनेको दुःख नै हो। शिक्षा बाहिरी संसारको सतही यात्रा हो। त्यसले मान्छेभित्र सन्तोष पैदा गर्न सक्दैन। विद्या जीवनको अन्तरयात्रा हो। यसले जीवनमा आन्तरिक सन्तुष्टि दिन्छ। आधुनिक शिक्षाका हिमायतीले आफ्नो उमेर, तागत र धनले सम्पन्न जतिसुकै सुखी हौं भने पनि अन्त्यमा तिनले पाउने दुःख नै हो। विद्या र शिक्षा फरक कुरा हो विद्याले आफूभित्रको मौलिक गुण र प्रतिभाको स्फुरण गराउँछ भने शिक्षाले अरूले लेखेका, भनेका र सुनेका कुराको संग्रह गर्छ। शिक्षामा सारतत्त्व कम हुन्छ। त्यो केवल संकलित सूचना (क्लेक्टिभ इन्फरमेसन) मात्र हो। पत्रिका पढ्यो। समाचार सुन्यो, सामाजिक सञ्जालमा रमायो त्यसरी मानिस बाहिरी सूचनाजानकारीको पोको बन्दै गएका छन्। विवेक हराउँदै गएको छ्। यस्तो विवेकबिनाको समाजको विकास हुँदै जाने हो भने भोलिको संसार कस्तो होला ? कल्पना गर्नै सकिन्न। त्यस्तो समाज वास्तविक कुरा बुभ्नुभन्दा सस्तो नारामा बहकिएर गलत ठाउँमा पुग्न सक्ने खतरा हुन सक्छ। त्यसरी बाहिरबाट बटुलिएका सूचनामा कुनै मौलिक ज्ञान (फन्डामेन्टल नलेज) भेटिँदैन। तत्कालको विधि व्यवहारमा काम लाग्ने होलान् तर तिनमा मानिसभित्रको जीवतत्वको उद्धार र शुद्धीकरण गर्ने सारतत्त्व हुँदैन। विद्यामा आधारित विवेकले सकारात्मक सोच र सद्गुणको विकास गर्छ भने शिक्षामा आधारित अहंकारले नकारात्मक सोचको विकास गर्छ। यस्तै संंस्कारहीन कुशिक्षाको प्रभावले समाजमा सद्भाव, सामञ्जस्य र सहकार्यभन्दा घृणा द्वेष र अस्वस्थ प्रतिस्पर्धाको विकास हुँदै गएको छ। त्यसबाट परिवार समुदायमा सामूहिक भावना, पारस्परिक मित्रता र एकता टुट्दै गएको अवस्था छ। तसर्थ अब आउने नयाँ पुस्तामा सकारात्मक सोच सेवा र सम्मानको भाव जगाउनका लागि शिक्षामा जगैबाट सुधार गर्न पर्ने जरुरी देखिन्छ। शिक्षा बाहिरी संसारको सतही यात्रा हो। त्यसले मान्छेभित्र सन्तोष पैदा गर्न सक्दैन। विद्या जीवनको अन्तरयात्रा हो। यसले जीवनमा आन्तरिक सन्तुष्टि दिन्छ। विद्या सिकेकाहरूले समाजको समग्र गुणस्तरमा सुधारको अपेक्षा गर्दछन्। विद्याको उद्देश्य धेरै दूरगामी छ। यसले मानव जीवनमा यस लोकमा सुख, समृद्धि सन्तोष र आनन्दसँगै परलोक मार्गमा बाधा उत्पन्न गर्न सक्ने सांसारिक मायाजाल, दुःख पीडा र अन्योल चिर्दैै मानव हृदयमा जन्म जन्मान्तरदेखि जकडिएर रहेको ज्ञान अवरोधक अज्ञानको ग्रन्थी भेदन गरेर जीवनका अनेकौं भ्रम र शंकाहरू मेट्दै अन्तर ज्योतिको उदय गराउँछ। तमसोमा ज्योतिर्गमय।"
"ओमान जाने नेपाली क्रिकेट टोलीको बिदाइ, को को छन् त टोलीमा ?","काठमाडौं : ओमान जान लागेको नेपाली राष्ट्रिय क्रिकेट टोलीलाई बिदाई गरिएको छ। आईसीसी टी२० विश्वकप ग्लोबल क्वालिफायरमा सहभागिता जनाउन ओमान जान लागेको नेपालीटोलीलाई बिदाई गरीएको हो। युवा तथा खेलकुद मन्त्री महेश्वर गहतराजले मंगलबार ओमान जान लागेको नेपाली टोलीलाई बिदाइ गरेका हुन्। गहतराजले भर्चुअल माध्यमबाट खेलाडीहरुलाई बिदाइ गरेका हुन्। कोरोना संक्रमण जोखिमका कारण नेपाल क्रिकेट संघ (क्यान)ले भर्चुअल माधयमद्धारा बिदाइ कार्यक्रम आयोजना गरेको हो। विश्वकपमा छनोटका लागि हुने खेलका लागि नेपाली टोली आज मंगलबार साँझ ६:३० बजे ओमान प्रस्थान गर्ने तालिका रहेको छ। खेलाडीहरुलाई बिदाइ गर्दै मन्त्री गहतराजले विश्वकपका लागि ग्लोबल छनोट भएर आउन शुभकामना दिएका छन्। नेपाली क्रिकेट क्षेत्रले छोटो समयमै उल्लेख्य प्रगती गरेको भन्दै मन्त्री गहतराजले यस पटक विश्वकपकालागि नेपाली टोली छनौट हुनेमा आफू विश्वस्त रहेको बताए। नेपाली विरता सम्झीएर खेल्न समेत मन्त्री गहतराजले खेलाडीहरुलाई आग्रह गरे। क्यानका अध्यक्ष चतुर बहादुर चन्दले बिगतमा देखिएका कमिकमजोरीलाई सच्याउँदै क्रिकेटको विकासका लागि सबै एक हुनुपर्नेमा जोड दिए। साथै खेलाडीहरुलाई उच्च मनोवलकासाथ उत्कृष्ट खेल प्रदर्शनकालागि समेत शुभकामना दिएका छन्। बिदाइ कार्यक्रममा युवा तथा खेलकुद मन्त्रालयका सचिव डा दामोदर रेग्मी, नेपाली राष्ट्रिय क्रिकेट टोलीका प्रशिक्षक पुबुदु दासानायके, राष्ट्रिय खेलकुद परिषदका उपाध्यक्ष शिव कोईराला लगायतको उपस्थिती रहेको थियो। ओमान जाने नेपाली टोली : खेलाडी : सन्दीप लामिछाने (कप्तान), कुशल भुर्तेल, ज्ञानेन्द्र मल्ल, दिपेन्द्र सिंह ऐरी, शरद भेषवाकर, करण केसी, आरिफ शेख, कुशल मल्ल, आसिफ शेख, कमल सिंह ऐरी, शाहब आलम,अविनाश बोहरा, प्रदिप ऐरी, जितेन्द्र कुमार मुखिया, विवेक यादव, लोकेश बम, सागर ढकाल अफिसियल : सुमन राज कार्की  टिम म्यानेजर पुबुदु दसानायके  मुख्य प्रशिक्षक धम्मिका प्रसाद  बलिङ कन्सल्टेन्ट प्रशिक्षक रमण सिवाकोटी  टेक्निकल एनालिस्ट बिक्रम न्यौपाने  फिजियो"
