शीर्षक,विवरण
माधव नेपाललाई लक्षित गर्दै ओलीले भने: देशद्रोहीलाई पार्टीमा ठाउँ छैन,"काठमाडौँ: नेकपा एमालेका अध्यक्ष तथा पूर्वप्रधानमन्त्री केपी ओलीले वरिष्ठ नेता माधव नेपालका लागि पार्टीमा कुनै ठाउँ नरहेको बताएका छन् । वामपन्थीको सरकार ढालेर दक्षिणपन्थीको सरकारलाई विश्वासको मत दिएर नेपालले पार्टीलाई धोका दिएको उनले बताए । एमाले काठमाडौं जिल्ला कमिटीको बैठकलाई सम्बोधन गर्दै अध्यक्ष ओलीले माधव नेपालको कदम कम्युनिष्ट आन्दोलन विरुद्धमा भएको बताए । आफ्नो पार्टीका प्रधानमन्त्रीले विश्वासको मत माग्दा नदिने, वामपन्थी सरकार ढाल्ने र दक्षिणपन्थी सरकार बनाउने, विश्वासको मत दिने । कम्युनिष्ट आन्दोलन विरोधी देशद्रोहीलाई पार्टीमा कुनै ठाउँ छैन । फ्लोर क्रस गरेर देउवा नेतृत्वको सरकार बनाउन एक हुल लिएर हिँडे । पार्टी हामी सबैले बनाएका हौँअध्यक्ष ओलीले बताए । तर नेपाल वाहेकका अरु नेताहरुलाई भने पार्टीमा स्वागत गरेका छन् । बाटो बिराएका अरु सच्चिएर फर्किन सक्ने उनको भनाइ थियो । उनले भनेका छन् आउनुस् यो पार्टी हामी सबै जनाको हो । जो आउँदैन, समय कुर्दैन । नेता नेपाललाई लक्षित गर्दै अध्यक्ष ओलीले दक्षिणपन्थी सरकार बनाएर लोकतन्त्र र संविधानको रक्षा गरेको भ्रम फैलाएको आरोप लगाएका थिए । साथै पार्टीका सबै कार्यकर्तालाई पार्टी एकता र राष्ट्रियताको पक्षमा लाग्न निर्देशन समेत दिएका थिए ।"
भारतले पत्र पठाउँदै भन्यो: महाकालीमा नेपाली युवक खसेको घटनामा एसएसबीको संलग्नता छैन,"दार्चुला: महाकाली नदीमा तुइनबाट खसेर दार्चुलाका युवक खसेर बेपत्ता भएको घटनामा भारतीय पक्षले भारतीय सीमा सुरक्षा बल (एसएसबी)को संलग्नता नरहेको बताएको छ । भारतको पिथौरागढका जिल्ला अधिकारी आनन्द स्वरुपले शनिबार दार्चुलाका प्रमुख जिल्ला अधिकारी सिद्धराज जोशीलाई पत्र पठाउँदै उक्त घटनामा भारतीय पक्षको हात नरहेको बताएका छन् । सार्वजनिक भए जस्तो एसएसबीको संलग्नता नरहेको दाबी भारतीय पक्षले गरेको हो । पत्रमार्फत भनेको छ, ""गस्कुमा नेपाली लुकछिपी आउने क्रम गस्तीले सुनेको थियो । जयसिंहले तार फुकालेर नेपालको तर्फ फालिरहेका थिए । तार फाल्ने क्रममा अल्झिएर धामी नदीमा वेपत्ता हुन् । यसमा एसएसबीको दोष छैन । तार फाल्ने क्रममै अल्झिएर नदीमा खसेका हुन्,"" पत्रमा भनिएको छ । वेपत्ता धामीको खोजीको लागि भारतीय एसएसबीको उद्धार दलले काम गरिरहेको पनि भारतीय प्रशासनले जनाएको छ । घटना भएको बेला एसएसबी मालघाट क्षेत्रमा ड्युटीमा खटिएको कुरा साँचो भए पनि मिडियामा आएजस्तो घटनामा एसएसबीको कुनै संलग्नता नभएको पत्रमा लेखिएको छ । पिथौरागढका जिल्ला अधिकारीले पठाएको पत्र जिल्ला प्रशासन कार्यालय दार्चुलाले गृह मन्त्रालयमा पठाएका छन् । यस्तै नेपालस्थित जिल्ला प्रशासन कार्यालयले पनि एसएसबीको संलग्नता भन्ने खबरको सत्यता नभएको जनाएको छ । नेपाली प्रशासनले समाचार प्रति ध्यानाकर्षण भएको भन्दै दुई देशबीचको सम्बन्ध खलल पार्ने भ्रामक समाचार सम्प्रेषण नगर्न अनुरोध गरेको छ । महाकालीमा बेपत्ता भएका जयसिंह धामीका आफन्तले जिल्ला प्रशासन कार्यालय दार्चुलालाई निवेदन पेश गरी सत्यतथ्य छानविन गरी आवश्यक कारवाहीको माग गरेका छन् । अझै महाकालीमा तुइनकै भर एसएसबीले धम्क्याउँदा तुइनबाट खसेर महाकालीमा एक जना बेपत्ता तुइन प्रकरण : छानबिन गर्न प्रशासनले भारतलाई पत्र पठायो अनुसन्धानका लागि सशस्त्र र नेपाल प्रहरीको टोली घटनास्थलमा यस घटनाको अनुसन्धानका लागि सशस्त्र प्रहरी तथा नेपाल प्रहरीको टोली घट्नास्थलमा खटिएको छ । सशस्त्र प्रहरी बल ४४ नम्बर गणपति सशस्त्र प्रहरी उपरीक्षक नरेन्द्र बहादुर बम, सशस्त्र डिएसपी बीरसिंह धामी, जिल्ला प्रहरी कार्यालयका प्रहरी निरीक्षक नरेन्द्र बहादुर चन्द लगायतको टोली घट्नास्थलमा पुगेको छ । सशस्त्र डिएसपी धामी र प्रहरी निरीक्षक चन्दको टोली घट्नास्थलमै छ भने सशस्त्र एसपी बम भने फर्किएका छन् । भोलि आइतबार नै प्रत्यक्षदर्शीलाई बोलाएर छलफल गरिने प्रहरीले जनाएको छ । अनुसन्धानको नतिजा आउनुअघि यस घटनाबारे प्रतिक्रिया दिन नसकिने जिल्ला प्रशासन कार्यालयले जनाएको छ ।"
मनकला हत्या प्रकरणः आरोपी दुई नाबालकलाई अनुसन्धानका लागि ५ दिन म्याद थपियो,जाजरकोट: रुकुम पश्चिमको त्रिवेणि गाउँपालिका वडा नं ४ की २६ वर्षीया मनकला खत्री खड्काको हत्या आरोपमा पक्राउ परेका दुई नाबालकमाथि अनुसन्धान गर्न ५ दिनको म्याद थप भएको छ । जिल्ला अदालतले अनुसन्धानका लागि ५ दिनको म्याद दिएको जिल्ला प्रहरी कार्यालय रुकुम पश्चिमले जनाएको छ । अनुसन्धानका लागि प्रहरीले समय माग गरे अनुसार अदालतले हत्या आरोपमा पक्राउ परेका नाबालक दुई दाजु भाईलाई ५ दिन हिरासतमा राखेर अनुसन्धान गर्न अनुमति दिएको जिल्ला प्रहरी प्रमुख डिएस्पी ध्रुवकुमार श्रेष्ठले बताए । वस्तु भाउलाई घाँस हाल्न गोठ गएकी मनकलाको सोमबार साँझ अचानक शव फेला परेको थियो । उक्त हत्यामा संलग्न रहेको आरोपमा प्रहरीले मनकलाका माइला जेठाजु केशरबहादुर खड्काका दुई नाबालक छोरालाई पक्राउ गरेको छ । सुरुमा जेठाजु केशरलाई पक्राउ गरिए पनि उनको घटनामा संलग्नता नदेखिएको भन्दै प्रहरीले रिहा गरिसकेको छ । प्रारम्भिक अनुसन्धानका क्रममा उनीहरुले हत्या गरेको स्वीकारेको र घटनामा प्रयोग भएको खुर्पा र मनकलाले लगाएका गरगहना पक्राउ परेका नाबालकको घरबाट बरामद गरिएको प्रहरीले बिहीबार पत्रकार सम्मेलन गरेर जानकारी गराएको थियो । केही समय पहिले हत्यामा संलग्न भनिएका भतीजहरुलाई काकीले चोरीको आरोप लगाएकी थिइन् । उनीहरुले व्यक्तिगत इगोका कारण हत्या गरेको स्वीकार गरेको पत्रकार सम्मेलनमा जिल्ला प्रहरी प्रमुख प्रहरी नायव उपरीक्षक ध्रुवकुमार श्रेष्ठले जानकारी गराए । हत्या आरोपमा मनकलाका जेठाजुका १५ वर्षीय र ११ वर्षीय छोरालाई प्रहरी पक्राउ गरेको छ । उनीहरु विरुद्ध कर्तव्य ज्यान तथा डाँका सम्बन्धी कसुरमा थप अनुसन्धान भइरहेको प्रहरीको भनाइ छ । तर हत्यामा संलग्न भनिएका दुवै १८ वर्ष मुनिका भएकोले धेरै कानूनी जटिलता रहेको प्रहरीको भनाइ छ ।
एनआरएन साउदीको अध्यक्षमा डम्बरकुमार यादव,"साउदी अरेबिया: गैरआवासीय नेपाली संघ, राष्ट्रिय समन्वय परिषद साउदी अरेबियाको आगामी कार्यकालका लागि अध्यक्षमा डम्बर कुमार यादव चयन भएका छन्। बरिष्ठ उपाध्यक्षमा ध्रुवकुमार रिजाल, उपाध्यक्षमा रविना अर्याल, रामबहादुर क्षेत्री, अर्जुन थापा, भक्तवीर राई, महासचिव उमेश भट्टराई, सचिव कृष्णकुमार श्रेष्ठ र सहकोषाध्यक्षमा सत्यनारायण श्रेष्ठ चयन भएका छन् । यस्तै सदस्यमा शुक्र लामा, मुकेश कुमार सिंह, मधुसुदन अर्याल, नरेन्द्रकुमार यादव, गणेश अर्याल रहेका छन् भने आइसिसी सदस्यमा तेजबहादुर थापा चयन भएका छन्। संस्थाको आठौं महाधिवेशन जुम भर्चुअल माध्यमद्वारा सम्पन्न भएको छ । कार्यक्रममा नेपाली दूतावास, गैरआवासीय नेपाली संघ आइसीसी अध्यक्ष कुमार पन्त लगायत एनसीसी, आरसीसी, एलसीसी पदाधिकारी, सामाजिक संघसंस्था साथै प्रवुद्ध्व व्यक्तिहरुको उपस्थिति थियो ।"
जसपा संसदीय दलको नेतामा यादव,काठमाडौं : जनता समाजवादी पार्टी (जसपा)को संसदीय दलको नेतामा उपेन्द्र यादव चयन भएका छन्। सो पार्टीले नेता नवराज सुवेदीको संयोजकत्वमा गठन गरेको निर्वाचन समितिका अनुसार पूर्वउपप्रधानमन्त्रीसमेत रहेका यादव सर्वसम्मतिरुपमा दलको नेता छानिएका हुन्। नेता यादवलाई संसदीय दलको नेतामा चयन गरियोस् भन्ने प्रस्तावको समर्थकमा डा बाबुराम भट्टराई र प्रस्तावकमा महेन्द्रराय यादव थिए। सो दलको शनिबार बसेको संसदीय दलको बैठकमा प्रतिनिधिसभाका २० र राष्ट्रियसभाका दुई सांसद उपस्थित थिए। निर्वाचन आयोगले यादवले नेतृत्व गरेका जसपालाई आधिकारिता प्रदान गरिसकेको छ। आयोगले आधिकारिता प्रदान गरेपछि जसपा संसदीय दलको बैठक बसेको हो।
कोरोना महामारी : भारतलाई ५२ देशको सहयोग,"नयाँ दिल्ली : कोरोना भाइरसको दोस्रो चरणको महामारी चलिरहेका बेला भारतलाई विश्वका ५२ देशले सहयोग गरेको छ । भारतलाई ती देशहरुले स्वास्थ्य सामग्री, उपकरणसहितका विभिन्न स्रोतसाधनको सहयोग गर्नुका साथै सहानुभूति पनि प्रकट गरेका थिए। राष्ट्रियसभाको बैठकमा विदेश मामिला राज्यमन्त्री भी मुरलिधरणले मित्र राष्ट्रहरुको सहयोगप्रति धन्यवाद व्यक्त गरेका थिए । दोस्रो चरणको महामारी भइरहेको बेला हामीलाई धेरै मित्र राष्ट्रहरुले खुलेर सहयोग गरे, सहानुभूति देखाए, हामी उनिहरुप्रति आभारी छौँ, धन्यवाद दिन चाहन्छौँ, उनले भने । विषेश गरेर विदेशी दाताहरुले दिएको उपकरण, औषधि, खोपलगायतका स्वास्थ्य सामग्रीले ठूलो राहत भएको पनि उनले जानकारी दिए । आजको दिनसम्म हामीलाई ५२ देशले विभिन्न सहयोग दिएको देखिएको छ, उनीहरुले सरकारबाट सरकारलाई, संस्थाबाट संस्थालाई, कम्पनीबाट कम्पनीलाई वा व्यक्तिवाट व्यक्तिलाई दिएको पनि पाइएको छ, विदेश राज्यमन्त्री मुरलीधरणले भने । रासस"
"कोरोना अपडेट: ३ हजार १०६ जना संक्रमित थपिए, २३ जनाको मृत्यु",काठमाडौँ: नेपालमा पछिल्लो २४ घण्टाको अवधिमा थप ३ हजार १ सय ६ जनामा कोरोना संक्रमण पुष्टि भएको छ । १३ हजार ५ सय १९ वटा स्वाब नमुनाको परीक्षण गरिएकोमा ३ हजार १ सय ६ जनाको पोजिटिभ रिपोर्ट आएको हो । ९ हजार २ सय ६३ नमुनाको पीसीआर परीक्षण गर्दा २ हजार २ सय ८० र ४ हजार २ सय ५६ नमुनाको एन्टिजेन विधिबाट परीक्षण गर्दा ८ सय २६ जनामा संक्रमण देखियो । यस्तै पछिल्लो २४ घण्टामा २३ जनाको मृत्यु भएको स्वास्थ्य तथा जनसंख्या मन्त्रालयले जनाएको छ । यससँगै देशभर कोरोनाबाट मृत्यु हुनेको संख्या ९ हजार ८ सय ५७ पुगेको छ । साथै १ हजार ९ सय १६ जना निको भएका छन् । स्वास्थ्य मन्त्रालयको रिपोर्ट अनुसार कुल ६ लाख ५४ हजार १ सय ७७ जना कोरोनामुक्त भइसकेका छन् । देशभर सक्रिय संक्रमितको संख्या भने ३१ हजार ३ सय ५५ देखिएको स्वास्थ्य तथा जनसंख्या मन्त्रालयले जनाएकए छ । पछिल्लो समय कोरोना संक्रमण फेरि तिब्र रुपमा फैलिन थालेको बताइएको छ । तेस्रो लहर छिट्टै आउनसक्ने भन्दै सावधानी अपनाउन अधिकारीहरुले सबैलाई आग्रह गरेका छन् ।
कांग्रेस महाधिवेशन भदौमै गर्न तीन नेतापुत्रको दबाव,"काठमाडौँ: नेपाली कांग्रेसका नेताहरु प्रकाशमान सिंह, शशांक कोइराला र विमलेन्द्र निधिले पार्टीको महाधिवेशन तोकिएकै मितिमा सम्पन्न गर्नुपर्ने माग गरेका छन् । शनिबार चाक्सीबारीस्थित सिंह निवासमा तीन शीर्ष नेताहरुले बैठकपछि यस्तो निष्कर्ष निकालेका हुन् । महाधिवेशनको तयारीबारे छलफल चलिरहँदा तीन नेतापुत्र आन्तरिक छलफलमा जुटेका हुन् । तीनैजना कांग्रेसका नेतापुत्र यसअघि पनि पटक पटक भेटघाट र छलफल गरेका थिए । बीपी पुत्र शशांकले यसअघि महाधिवेशनका लागि नेतापुत्रहरुबीच अनौपचारिक सहमति भएको बताएका थिए । प्रकाशमान गणेशमान सिंहका पुत्र हुन् भने विमलेन्द्र महेन्द्रनारायण निधिका छोरा हुन् । प्रकाशमानका स्वकीय सचिव यूपी लामिछानेका अनुसार शनिबार तीन नेताहरुले भदौमै महाधिवेशन गर्नका लागि पार्टीमा दबाब दिने निष्कर्ष निकालेका थिए । महाधिवेशन भदौभन्दा पछि धकेलिएको खण्डमा संविधान र कांग्रेसकै अस्तित्व खतरामा पर्ने समेत तीन नेताहरुले निष्कर्ष निकालेका छन् । 'महाधिवेशन भदौपछि जाँदा संवैधानिक संकट आएर कांग्रेसकै अस्तित्वमाथि प्रश्न उठ्न सक्छ' नेताहरुलाई उद्धृत गर्दै लामिछानेले भने । कांग्रेसको १४ औं महाधिवेशनमा सिंह, कोइराला र निधिमध्ये एक जना सभापतिमा उम्मेदवारी दिने शशांक कोइरालाले बताएका छन् । महाधिवेशनलाई नै लिएर सिंह, कोइराला र निधि यसअघि कम्तिमा तीन पटक भेटघाट तथा छलफल गरिसकेका छन् । महाधिवेशनबारे छलफल गर्न कांग्रेस नेता कोइराला र निधि सिंह निवासमा"
शेखर कोइरालाको चिन्ता: पार्टी महाधिवेशन तरुण दलको अधिवेशन जस्तै हुने त हैन !,"काठमाडौँ: नेपाली कांग्रेसका केन्द्रीय सदस्य डा शेखर कोइरालाले पार्टी सभापति शेरबहादुर देउवाको भदौ १६ गते महाधिवेशन सुरु गर्ने अभिव्यक्तिले आफूलाई झस्काएको बताएका छन् । नेपाली कांग्रेस सिन्धुपाल्चोकले शनिबार राजधानीमाआयोजना गरेको नेपाली कांग्रेसको महाधिवेशन सुनिश्चितता र भावि नेतृत्व विषयकअन्तरक्रियामा नेता कोइरालाले तल्लो तहको अधिवेशन स्थगित गरेर निर्धारित समयमै महाधिवेशन उद्घाटन गर्छु भन्ने अभिव्यक्ति दिँदाआफू झस्किएको बताएका हुन् । ""देउवाजीको अभिव्यक्तिले कतै पार्टीको महाधिवेशन उद्घाटन पनि तरुण दलको महाधिवेशन जस्तो हुने त होइन भन्ने चिन्ता थपिएको छ,"" डा कोइरालाले भने, ""तरुण दलको महाधिवेशन पनि उद्घाटन भयो त्यो महाधिवेशनले तीन जना पदाधिकारी मात्र चयन गर्यो ।"" अहिले पदावधी सकिंदा समेत तरुण दलमा तीनजना मात्र पदाधिकारी भएको सन्दर्भ जोड्दै कोइरालाले पार्टी महाधिवेशन पनि त्यस्तै हुने त होइन भन्ने चिन्ता व्यक्त गरे । डा कोइरालाले पार्टीका सोझा कार्यकर्तालाई भुलभुलैयामा नराख्न नेतृत्वसँग आग्रह गरे । राजनीतिक दलका विषयमा सर्वोच्च अदालतमा मुद्दा परिरहेको सन्दर्भ औंल्याउँदै कोइरालाले कांग्रेसमा त्यस्तो अवस्था आउन नदिन नेतृत्व बेलैमा सचेत हुनुपर्ने धारणा राखे । पार्टी महाधिवेशन युवा कार्यकर्ताको भविश्यसँग जोडिएकाले सबै समस्या समाधान गरेर मिति निर्धारण गर्नुपर्ने उनको भनाइ थियो । कांग्रेस केन्द्रीय सदस्य दिलेन्द्रप्रसाद बडुले पार्टी महाधिवेशन समयमै गरेर कुशल नेतृत्व चयन गर्नुपर्ने धारणा राखेका थिए । अर्का केन्द्रीय सदस्य विष्णुबिक्रम थापाले पार्टी अनुशासनलाई कायम राख्दै जिम्मेवार कार्यकर्तालाई सदस्यता वितरण गर्नुपर्ने बताए ।"
नुवाकोटको बट्टारमा मेगा बैंकको १८४ औं शाखा,नुवाकोट: मेगा बैंकले सर्वसाधारणको सुविधाका लागि नुवाकोटको बट्टारमा आफ्नो नयाँ शाखा सञ्चालनमा ल्याएको छ । मेगा बैंकले विदुर नगरपालिका वडा नं २ बट्टारमा आफ्नो १८४ औं शाखा सञ्चालनमा ल्याएर शुक्रबारदेखि कारोवार सुरु गरेको हो । नुवाकोटमा बजार विस्तार हुँदै गइरहँदा र त्रिदेशीय मार्ग रसुवागढी जाने बाटोसमेत भएकाले नयाँ शाखा प्रभावकारी हुने अपेक्षा गरिएको छ । हलोदेखि हाइड्रोसम्म भन्ने मूल नाराका साथ बैंकले स्थानीयको उत्पादन र बजारीकरणलाई प्राथमिकता दिने शाखा प्रमुख राममणि न्यौपानेले बताए । स्थानीयलाई बचत तथा ऋणको माध्यममार्फत आर्थिक उन्नति तथा समुन्नत नेपाल निर्माणको कार्य गरिने बैंकले जनाएको छ । ५ जना कर्मचारीमार्फत बैंकले शुक्रबारदेखि सेवा सुरु गरेको हो । बिदुरसँगै अब मेगा बैंकको शाखा संख्या १८४ पुगेको छ । निकट भविष्यमै थप १० वटा नयाँ शाखाहरु सञ्चालनमा आउने तयारी भइरहेको बैंकले जनाएको छ ।
पुल नबन्दा युवाहरु काँधमै बोकेर तार्छन् मोटरसाइकल,"कालिकोट: गत वर्षको साउन महिनामा भारी वर्षा आयो । जिल्लाका विभिन्न ठाँउमा बाढीपहिरो गयो । जिल्लाभरी जम्मा ५१ जनाले बाढी र पहिरोमा परेर ज्यान गुमाए । सयौँ नागरिक घाइते भए । हजारोँ नागरिक घरबार विहीन भए । त्यसै वर्षाका कारण जिल्लाको रास्कोट नगरपालिका वडा नं ९ स्थित फुगाड खोलामा ठूलो बाढी आयो । कर्णाली करिडोरमा नेपाली सेनाले बनाएको बेलिब्रिज र वर्षौँअघि बनेको झुलंगे पुल बाढीले बगायो । त्यससँगै स्थानीयका तीन घर, माछापालन, तरकारी खेती सबै बग्यो । तरकारी खेती र धान फल्ने खेत बगर बने । त्यसपछि फुगाड खोलामा पुल बनेन । गाडीहरु खोलाबाट गुडाउन थालियो । यस वर्ष पनि फुगाड खोलामा पानीको बहाव दिन प्रतिदिन बढ्दैछ । यातायात सेवा अवरुद्ध भयो । स्थानीयले मोटरसाइकल यात्रा गर्दा खोलामा गुडाएर ल्याउन सकिँदैन । आसपासमा बसोबास गर्ने स्थानीय युवाहरुले प्रति मोटरसाइकल एक हजार तिरेर बोकेर खोला पार गर्नु परेको छ । असारको महिनापछि खोलामा गाडीहरु सहजै तर्न सक्दैनन् । स्थानीय खीम बरालले भने, ""कहिले खोलामा पानी घट्छ । कर्णाली करिडोरमा खोलाबाटै गाडी तर्छन् । पानी परेको दिन खोलामा भेल बढ्छ । गाडी चल्न सक्दैनन् । मोटरसाइकल दश जनाजति युवाले बोकेर तार्नुपर्छ । मोटरसाइकल तार्न स्थानीयले ज्यानै जोखिममा राखेर बोकेर खोलो पार गर्छन् ।"" कर्णाली करिडोरको लालिघाटदेखि घाटाचौरसम्म दर्जनौँ ठाँउमा पहिरो र खाल्डाखुल्डी छन् । ठाँउ ठाँउमा गाडी फसेर यात्रा निकै कठिन छ । मोटर साइकलमा दुई जनालाई यात्रा गर्न समस्या हुन्छ । गाडी चालक महेश न्यौपानेले भने, ""कर्णाली करिडोर दिन प्रति दिन बिग्रिँदै गएको छ । बाढी पहिरोका कारण सडकको स्वरुप नै बिगारिदिएको छ । फुगाडमा पुल नबन्दा खोलाबाट ज्यानकै जोखिम मोलेर यात्रा गर्न बाध्य छौँ । पैदल यात्रा गर्ने यात्रुहरुलाई पनि उस्तै समस्या छ । बिरामीलाई सदरमुकाम ल्याउन पनि समस्या छ । कति बेला खोलामा बाढी आउँछ पत्तो हुदैन । छिनमै पानी घट्छ छिनमै पानी बढ्छ ।"" पुल निर्माण अन्योल नेपाली सेनाका प्रवक्ता सन्तोषबल्लभ पौडेलले कर्णाली करिडोर नेपाली सेनाले सडक विभागलाई हस्तान्त्रण गरिसकेको हुनाले अब फुगाड खोलामा पुल पनि सडक विभागले नै निर्माण गर्ने बताएका छन् । उनले भने, ""नेपाली सेनाले करिडोर सडक विभागलाई हस्तान्त्रण गरिसकेको हो । पहिले फुगाड खोलामा खोलाको चौडाइ कम थियो । बेलिब्रिजले नै भ्याउने भएका कारण सेनाले बिलिब्रिज बनायो । गत वर्षको बाढीले पुल बगायो । खोलाको चौडाइ बढ्यो । पछि प्राविधिक कठिनाइका कारण बिलिब्रिज जडान गर्न नसकिने अवस्था आयो । पक्की पुल निर्माणको लागि नेपाली सेनाको जिम्मा थिएन । अब सडक विभागले नै फुगाडमा पुल निर्माण गर्छ । डिभिजन सडक कार्यालय जुम्लाका प्रमूख इन्जीनियर लीलाबहादुर भण्डारीले फुगाडको पुलको विषयमा आफुलाई जानकारी नभएको बताए । उनले कर्णाली करिडोरलाई हुम्लाको आयोजना प्रमूखले बुझे पनि आफुहरुले नबुझेको बताए । उनले भने, ""फुगाडमा पक्कील पुल कहिले बन्छ मलाई थाहा छैन । हामीले बुझेका पनि छैनौँ । कहिले बन्छ फुगाडमा पुल भन्ने विषयमा मलाई जानकारी छैन ।"" सडक विभागको हिल्शा सिमिकोट सडक आयोजना प्रमूख बिसुनदाश लामाले फुगाड खोला लगायत कर्णाली करिडोर अन्तरगत ५ वटा ठाँउमा बेलिब्रिज निर्माण गर्ने गरी प्रक्रिया सुरुवात गरिसकेको बताए । उनले भने, ""अहिले खोलाको बहाव बढेकाले केही गर्न सकिने अवस्था छैन । खोलामा पानी घट्यो भने फेरि ५० मिटरको बेलिब्रिज जडानका लागि तयारी गरेका छौँ । ५ वटा बेलिब्रिजका लागि फाइलहरु सडक विभागमा पेश गरिसकेका छौँ । स्वीकृत भयो भने खोलामा पानी घटेपछि काम अगाडी बढ्छ ।"""
हतियारधारी गिरोहका सदस्य पक्राउ,"विराटनगर: लुटपाट आतंक मच्चाउँदै आएको माओवादीका पूर्वलडाकु र पूर्वनेपाली सेना सम्मिलित हतियारधारी आपराधिक गिरोहका एक सदस्य पक्राउ परेका छन् । उक्त समूहमा आवद्ध सुनसरीको गाढी गाउँपालिका५ का ३३ वर्षीय आशिष चौधरी पक्राउ परेको पुष्टि मोरङ प्रहरीका प्रवक्ता डीएसपी दीपक श्रेष्ठले गरेका हुन् । डीएसपी मञ्जील मुकारुङ नेतृत्वको टोलीले सुनसरीको झुम्काबाट पक्राउ गरेर उनलाई कारबाहीका लागि मोरङ ल्याएको हो । अत्याधुनिक एवं स्वचालित हतियारको प्रयोग गर्दै लुटपाट आतंक मच्चाउने गिरोहका सात जनामध्ये चौधरी मात्रै पक्राउ पर्न बाँकी थिए । अरु छ जनालाई गत मंगलबार र बुधबार नै मोरङ प्रहरीले पक्राउ गरिसकेको छ । मोरङको सुन्दरहरैँचा नगरपालिका१० विराट चोकस्थित त्रिवेणी टोलको सुनचाँदी पसलमा साउन १ गते दिउँसो सामूहिक लुटपाट प्रयासको घटनामा चौधरीको संलग्नता पुष्टि भएको प्रवक्ता श्रेष्ठले जानकारी दिए । उनका अनुसार खगेन्द्र थापाले सञ्चालन गरेको शिव पञ्चायन ज्वेलर्समा अत्याधुनिक हतियार एसएमजी (मेसिनगन) र पेस्तोलसहित आएको सात जनाको समूहले लुटपाटको असफल प्रयास गरेको थियो । घटनामा संलग्न अरु यसअघि नै पक्राउ परे पनि तत्काल पहिचान नखुल्दा चौधरी पक्राउ परेका थिएनन्, डीएसपी श्रेष्ठले भने, अनुसन्धानका क्रममा संलग्नता पुष्टि भएपछि पक्राउ गरेर कानुनको दायरामा ल्याइएको हो । हतियार प्रदर्शन गर्दै लुटपाट गर्न खोजिएको दृष्य सुनचाँदी पसलमा रहेको सीसी क्यामेराको फुटेजमा पनि कैद छ । लुटपाटको योजनासहित सरासर आएर दुई जना व्यक्ति पसलभित्र छिरे । पछिपछि आएका अर्का भने पसल बाहिरै रेकी गर्दै वरपरको अवस्था विचार गरेर बसेका थिए, डीएसपी श्रेष्ठले भने, बाहिरै बसेकाले घटनास्थलमा भेला भएका स्थानीयलाई कम्मरबाट निकालेर पेस्तोल ताक्दै आतंकित पारेको फुटेजमा प्रष्टसँग देख्न सकिन्छ । पक्राउ परेका चौधरी तिनै व्यक्ति भएको खुलेको छ । गिरोहसँग सुरक्षाकर्मीको विशेष टोलीले मात्रै प्रयोग गर्न पाउने अत्याधुनिक हतियार एसएमजी र पेस्तोल तथा ठूलो परिणामको गोली एवं म्यागजिन प्रहरीले फेला पारेको मोरङ प्रहरी प्रमुख एसपी जनार्दन जिसीले बताए । यसअघि पक्राउ पर्नेमा संखुवासभाको सभापोखरी गाउँपालिका४ घर भइ सुनसरीको इटहरी उपमहानगरपालिका२० तरहरामा डेरा गरी बस्दै आएका ३९ वर्षीय चन्द्रबहादुर राई, सुनसरीको गढी गाउँपालिका१ का ४५ वर्षीय डाइमण्ड भनिने प्रमोद चौधरी र संखुवासभाको बाह्रबिसे घर भइ तरहरामा बस्दै आएका ३० वर्षीय चिरञ्जिवी राई छन् । त्यस्तै मोरङको सुन्दरहरैँचा नगरपालिका५ का २२ वर्षीय मिसन राई, सुन्दरहरैँचा७ का ३१ वर्षीय सन्तोष राई र भोजपुरको पैवादुम्मा गाउँपालिका३ घर भइ तरहरामा बस्दै आएका ३० वर्षीय नगेन्द्र राई पनि पक्राउ परेका हुन् । चन्द्रबहादुर नेपाली सेनाको शेरजंग गणमा कार्यरत पूर्वजवान र प्रमोद माओवादीका पूर्वलडाकु रहेको खुलेको छ । उनीहरु सबै खाले हतियार चलाउनसक्ने तालिम प्राप्त व्यक्तिहरु हुन् । एसपी जीसीका अनुसार लुटपाटका लागि चन्द्रबहादुर एसएमजी र प्रमोद पेस्तोल बोकेर पसलभित्र छिरेका थिए । विगतमा विभिन्न अपराधिक घटनामा जोडिएका माओवादीका पूर्वलडाकु र पूर्वसेना एउटै समूहमा रहेर संगठित गिरोह खडा गर्दै अपराधिक गतिविधीमा संलग्न रहेको पुष्टि नेपाल प्रहरीले गरेको छ । पक्राउ परेकाहरुको साथबाट एउटा एसएमजी, म्याग्जीन, ६२ राउण्ड गोली, दुईवटा पेस्तोल, पेस्तोलको दुई र थ्री नट थ्री राइफलको चार राउण्ड गोली तथा दुईवटा सञ्चार सेट बरामद भएको एसपी जीसीले बताए । उनका अनुसार को २ ह २७३६ नम्बरको अटो टेम्पो, प्रदेश १०२०४४ प ५९९५, को २० प १८६, को ८ प ६५८३ र को २१ प ६७०३ नम्बरका चारवटा मोटरसाइकल तथा विभिन्न आठवटा मोबाइल एवं १६ हजार एक सय रूपैयाँ नगद बरामद भएको छ । घटनामा प्रयोग गरिएको हतियार र गोली सुन्दरहरैँचा५ स्थित नमुना सामुदायिक वनमा रहेको करमको रुखको टोड्काभित्र कार्टुन टेपले बाँधेर लुकाएको अवस्थामा बरामद भएको जीसीको भनाइ छ । पक्राउ परेका सबै जनाविरुद्ध प्रहरीले हातहतियार खरखजना, डाँका, ज्यान मार्ने उद्योग र संगठित अपराधसहित चारवटा कसूरमा मुद्दा चलाउन म्याद थप गरेर घटनाका बारेमा अनुसन्धान गरिरहेको छ ।"
बङ्गलादेशमा संक्रमण दर बढेपछि लकडाउनमा थप कडाइ,बङ्गलादेशमा पछिल्ला केही दिनयता कोरोना भाइरसका संक्रमित भेटिने क्रम बढ्दै गएपछि सरकारले लकडाउन थप कडाइ गरेको छ। बङ्गलादेशका अधिकारीले दिएको जानकारीअनुसार बिहीबार मात्र १५ हजारभन्दा बढी संक्रमित भेटिएका थिए । यो संक्रमणबाट बङ्गलादेशमा २० हजारभन्दा बढीको ज्यान गएकोे छ। बङ्गलादेशको स्वास्थ्य मन्त्रालयले दिएको जानकारीअनुसार बङ्गलादेशमा अहिलेसम्ममा १२ लाखभन्दा बढी व्यक्ति कोरोना संक्रमित छन् । बङ्गलादेश सरकारले गएको महिना दिनभन्दा लामो समयदेखि देशव्यापीरुपमा लकडाउनको व्यवस्था गरेको छ । तर पछिल्ला केही दिनमा कोरोना भाइरस नघटेपछि यहाँ जारी लकडाउनमा कडाइ गरिएको बताइएको छ । बङ्गलादेशमा विद्यालय पहिलेदेखि नै बन्द छन् भने होटल केही समयदेखि थोरै संख्यामा सञ्चालन गर्न दिइएको थियो । आइतबारदेखि होटल पनि बन्द गरिने सरकारले जनाएको छ । पछिल्लो महिना देशव्यापीरुपमा लकडाउन गरिएकोमा केही खकुलो थियो । साथै मानिसलाई थप सतर्कता अपनाउन भनिएको छ भने सार्वजनिक स्थानमा हुने जमघट र होटल रेष्टुरेन्टमा हुने जमघटलाई पूर्णरुपमा निशेध गरिने बताइएको छ । रासस
मुस्ताङका भाइरल स्वास्थ्यकर्मी सम्मानित,"जोमसोम: मुस्ताङमा कोरोना विरुद्धको खोप भेलबाढी तार्ने क्रममा भाइरल बनेका स्वास्थ्यकर्मी सम्मानित भएका छन् । विश्वव्यापी माहामारीको रुपमा फैलिएको कोरोना भाइरसको संक्रमणकालको जटिल परिस्थितिमा नागरिकको स्वास्थ्य रक्षाका लागि उल्लेखनीय योगदान पुर्याएको भन्दै कन्टिनेन्टल ट्रेनिङ ईन्टरप्राइजेजको आर्थिक सहयोगमा बारबरा फाउन्डेसनले कोवाङ स्वास्थ्य चौकीका स्वास्थ्य सहायक लालबहादुर रोक्कालाई नगद एक लाखसहित प्रमाणपत्रले सम्मान गरेको हो । महिला सशक्तिकरण र शिक्षा क्षेत्रमा नेपालको दुर्गम तथा पिछडिएका गाउँहरुमा जीवन परिवर्तन लगायतका क्षेत्रमा योगदान गर्दैआएको बारबरा फाउन्डेसनले शनिबार काठमाडौँको राष्ट्रिय सभागृहमा उनलाई सम्मान गरेको हो । सम्मान कार्यक्रममा फाउन्डेसनले ७ वटा स्वास्थ्य संम्वद्ध संस्थाका नर्सिङ चिकित्सक, प्यारोमडिक स्वास्थ्य सहयोगी लगायत ८७ जना स्वास्थ्यकर्मीलाई सम्मान गरेको फाउन्डेसनका कार्यक्रम संयोजक प्रवास गौतमले जानकारी दिए । यसअघि देशभरका स्वास्थ्यकर्मीहरुलाई नोमेनिशेन आह्वान गरिएकोमा फाउन्डेसनले गठन गरेको कोभिड१९ विशिष्ट सम्मान निर्णायक समितिले ८७ जना स्वास्थ्यकर्मी छनोट गरेको थियो । बारबर फाउन्डेसनले आयोजना गरेको कोभिड१९ विशिष्ट सम्मान प्राप्त गर्नेमा चिकित्सक २० जना, स्टाफ नर्स २७ जना, प्यारामेडिक तथा स्वास्थ्य सहयोगी ९ जना, सपोर्ट स्टाफ ५ जना, मेनेजमेन्ट तथा पब्लिक पोलिसी १९ जना र इन्स्टिच्युसन ७ जना रहेको संयोजक गौतमले बताए । फाउन्डेसनले चिकित्सकलाई २ लाख ५० हजार, स्टाप नर्सलाई एक लाख २५ हजार र प्यारामेडिकलाई नगद एक लाखसहित प्रमाणपत्रले सम्मान गरेको हो । फाउन्डेसनले ८७ जना स्वास्थ्यकर्मीलाई १ करोड बराबरको नगद पुरस्कारले सम्मान गरेको हो । कोरोना रोकथाम तथा उपचारमा योगदान पुर्याउने स्वास्थ्यकर्मीहरुलाई पूर्व राष्ट्रपति डा रामवरण यादव र फाउन्डेसनका अध्यक्ष डा सन्दुक रुइत लगायतले सम्मान गरेका थिए । हिमाली जिल्ला मुस्ताङमा कार्यरत स्वास्थ्यकर्मी लालबहादुर रोक्का थासाङ गाउँपालिका२ कोवाङ स्वास्थ्यचौकीमा कार्यरत छन् । मुस्ताङमा कोरोनाको दोश्रो डोज लगाउने कार्यक्रम रहँदा उनले मुस्ताङको छाक्ताङ खोलामा खोप तारेको भिडियो सामाजिक सञ्जालमा भाइरल भएको थियो । जुन भिडियो देखेपछि विश्व स्वास्थ्य संगठनका महानिर्देशकले समेत साहसिक कदम भन्दै उच्च प्रशंसा गरेका थिए ।"
लेनदेनको विवादमा कुटपिटबाट जाजरकोटमा एकको मृत्यु,जाजरकोट: जाजरकोटको कुशे गाउँपालिका ८ स्थित जिन्तालामा स्थानीय युवाहरुको कुटपिटबाट एक जनाको मृत्यु भएको छ । स्थानीय युवाहरूले आपसी लेनदेनको विषयमा कुटपिट गर्दा घाइते भएका कुशे गाउँपालिका ८ जिन्तालाका ३५ वर्षीय इन्द्रबहादुर सिंहको शनिवार बिहान घरमै मृत्यु भएको प्रहरीले जनाएको छ । प्रहरी निरीक्षक खुमानन्द पाण्डेका अनुसार एक सामुदायिक संस्थाको रकम सम्बन्धमा विवाद हुँदा उनीहरु बीच झगडा भएको हो । शुक्रवार पधेरीखोला सामुदायिक संस्थाका सदस्य र पदाधिकारी भेला भएको थियो । छलफलपछि अन्य सदस्यहरु आ आफ्ना घर फर्के पनि केही युवाहरु बेलुका जिन्तालमै कुखुरा काटेर रमाइलो गर्न बसेका थिए । विमल संस्थाका अध्यक्ष हुन् भने मृतक इन्द्र सचिव हुन् । खाजा नास्ता खाने क्रममा उनीहरुबीच संस्थाको रकमका विषयमा केही समय विवाद भयो । विवादपछि विमल एक्कासी आक्रोशमा आएर चिर्पटले इन्द्रको टाउकोमा हिर्काएको प्रहरीको प्रारम्भिक अनुसन्धानमा खुलेको निरीक्षक पाण्डेले बताए । गम्भीर घाइते भएका उनलाई अन्य साथीहरुले घरमा पुर्याइदिएको तर शनिवार बिहान २ बजे उनको ज्यान गएको पाण्डेले बताए । समयमा उपचारको व्यवस्था गर्न सकेको भए उनको ज्यान जोगाउन सकिने प्रहरीको भनाइ छ । प्रहरीले कुटपिटमा संलग्न विमललाई आइतबार बिहान भेरी नगरपालिका २ बाहुनथानाबाट पक्राउ गरेको छ । प्रारम्भिक अनुसन्धानको क्रममा उनले कुटपिट गरेको स्वीकार गरेको प्रहरी निरीक्षक पाण्डेले बताए । घटनाबारे थप अनुसन्धानका लागि प्रहरी निरीक्षक शिवकुमार श्रेत्रीको कमान्डमा एक टोली घटनास्थलतर्फ गएको प्रहरीले जनाएको छ । सदरमुकामबाट घटनास्थल एक दिनको दूरी करिव १५ कोष टाढा पर्छ । मृतकको शव पोष्टमार्टमका लागि सदरमुकाम ल्याइँदैछ ।
महाधिवेशनबारे छलफल गर्न कांग्रेस नेता कोइराला र निधि सिंह निवासमा,"काठमाडौँ: आगामी महाधिवेशन लगायत पार्टीको आन्तरिक विवाद सामाधान बारे नेपाली कांग्रेसका तीन नेता प्रकाशमान सिंह, डा शशांक कोइराला र विमलेन्द्र निधिबीच छलफल भएको छ । प्रकाशमानको निवास चाक्सीबारीमा शनिबार तीन शीर्ष नेता छलफलमा जुटेका हुन् । उनीहरुले पार्टीको महाधिवेशनको तयारी लगायत विषयमा छलफल गरेको बताइएको छ । यसअघि पनि शशांक, निधि वाहेक अन्य नेताहरु पनि चाक्सीबारीस्थित सिंह निवासमा पार्टीको आन्तरिक विवाद समाधान बारे छलफलमा जुटेका थिए । कांग्रेसको महाधिवेशनको तयारी भइरहँदा शीर्ष नेताहरुबीच अलग अलग समूहका भेटघाट तथा छलफलमा व्यस्त छन् ।"
होटलमा खोप लुकाइएको होइन : स्वास्थ्य कार्यालय झापा,"झापा : जिल्ला स्वास्थ्य कार्यालयले कोरोनाविरुद्ध सञ्चालित खोप अभियानमा कुनै अनियमितता नभएको जनाएको छ। विर्तामोडको टाइमलेस होटलबाट स्वास्थ्य शाखा विर्तामोडका फोकलपर्सन ओमबहादुर खड्कालाई १०३ भाइल भेरोसिल खोपसहित शुक्रबार नियन्त्रणमा लिइएको घटना सम्बन्धमा कार्यालय प्रमुख योगराज घिमिरेले खोप लुकाइएको भन्ने आरोप गलत भएको बताए। 'विर्तामोडमा खोप अभाव भएको हुँदा स्वास्थ्य कार्यालयका खोप प्राविधिक बालकृष्ण भण्डारी र कर्मचारी विशाल घिमिरेलाई १०३ भाइल खोप पठाएका थियौँ', कार्यालय प्रमुख घिमिरेले भने, 'इएलएमआइएस प्रणालीमा दर्ता गरेर इमेलसमेत गरेर हामीले वैधानिकरुपमा खोप पठाएका हौँ, तर खोप होटलमा लुकाइयो भनेर अफवाह फैलाइयो।' उनले खोप अभियानमा संलग्न स्वास्थ्यकर्मी खाजा खान होटलमा रहेका बेला खोप पुगेको हुँदा स्वास्थ्य कार्यालयका कर्मचारीले विर्तामोडको टाइमलेस होटलमै नगरका फोकलपर्सन खड्कालाई खोप बुझाएको जानकारी दिए। नगरपालिका कार्यालयको साटो होटलमा खोप बुझाउनु र बुझ्नु कमजोरी भएको स्वीकार गर्दै उनले अबदेखि यस्तो गल्ती दोहोरिन नदिइने प्रतिबद्धता व्यक्त गरे। शुक्रबार अपराह्न ४:०० बजेतिर स्थानीय युवाले होटलमा खोप राखिएको विषयमा विवाद गरेपछि इलाका प्रहरी कार्यालय विर्तामोडले सो खोप र नगरका स्वास्थ्य शाखाका फोकल पर्सन खड्कालाई नियन्त्रणमा लिएर जिल्ला स्वास्थ्य कार्यालयमा बुझाएको थियो। फोकलपर्सन खड्कालाई आज जिल्ला प्रशासन कार्यालयमा छलफलमा उपस्थित हुने शर्तमा घर पठाइएको र प्रहरी नियन्त्रणमा रहेको सो खोपलाई स्वास्थ्य कार्यालयको स्टोरमा राखिएको कार्यालय प्रमुख घिमिरेले बताए। उनका अनुसार जिल्लामा ६३ हजार ५०० भेरोसिल खोप आएको र सबै खोप स्थानीय तहमा पुर्याइएको छ।"
माधव नेपाललाई लक्षित गर्दै ओलीले भने: देशद्रोहीलाई पार्टीमा ठाउँ छैन,"काठमाडौँ: नेकपा एमालेका अध्यक्ष तथा पूर्वप्रधानमन्त्री केपी ओलीले वरिष्ठ नेता माधव नेपालका लागि पार्टीमा कुनै ठाउँ नरहेको बताएका छन् । वामपन्थीको सरकार ढालेर दक्षिणपन्थीको सरकारलाई विश्वासको मत दिएर नेपालले पार्टीलाई धोका दिएको उनले बताए । एमाले काठमाडौं जिल्ला कमिटीको बैठकलाई सम्बोधन गर्दै अध्यक्ष ओलीले माधव नेपालको कदम कम्युनिष्ट आन्दोलन विरुद्धमा भएको बताए । आफ्नो पार्टीका प्रधानमन्त्रीले विश्वासको मत माग्दा नदिने, वामपन्थी सरकार ढाल्ने र दक्षिणपन्थी सरकार बनाउने, विश्वासको मत दिने । कम्युनिष्ट आन्दोलन विरोधी देशद्रोहीलाई पार्टीमा कुनै ठाउँ छैन । फ्लोर क्रस गरेर देउवा नेतृत्वको सरकार बनाउन एक हुल लिएर हिँडे । पार्टी हामी सबैले बनाएका हौँअध्यक्ष ओलीले बताए । तर नेपाल वाहेकका अरु नेताहरुलाई भने पार्टीमा स्वागत गरेका छन् । बाटो बिराएका अरु सच्चिएर फर्किन सक्ने उनको भनाइ थियो । उनले भनेका छन् आउनुस् यो पार्टी हामी सबै जनाको हो । जो आउँदैन, समय कुर्दैन । नेता नेपाललाई लक्षित गर्दै अध्यक्ष ओलीले दक्षिणपन्थी सरकार बनाएर लोकतन्त्र र संविधानको रक्षा गरेको भ्रम फैलाएको आरोप लगाएका थिए । साथै पार्टीका सबै कार्यकर्तालाई पार्टी एकता र राष्ट्रियताको पक्षमा लाग्न निर्देशन समेत दिएका थिए ।"
प्रधानमन्त्री देउवा र प्रचण्डबीच भेटवार्ता,"काठमाडौं : प्रधानमन्त्री शेरबहादुर देउवाले विश्वासको मत पाएपनि दुई साता बितिसक्दा मन्त्रिपरिषद् विस्तार गर्न सकेका छैनन्। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता सहकार्यका लागी नेकपा (माओवादी केन्द्र)का अध्यक्ष पुष्पकमल दाहाल प्रचण्डले दौडधुप गरिरहेका छन्। यसैबीच प्रधानमन्त्री देउवा र प्रचण्ड बीच भेटवार्ता भएको छ। शनिबार प्रधानमन्त्री निवास बालुवाटारमा देउवा र प्रचण्डबीच भेटवार्ता भएको हो। बालुवाटार स्रोतका अनुसार दुई नेताबीच मन्त्रिपरिषद् विस्तारका विषयमा छलफल भएको छ। बुधबारको सत्ता गठबन्धनको बैठकले मन्त्रालय बाँडफाड गरी शीर्ष नेताहरूले मन्त्रीको नाम दिएपछि प्रधानमन्त्री देउवाले मन्त्रिपरिषद् विस्तार गर्ने सहमति भएको थियो। सत्ता गठबन्धनमा नेपाली कांग्रेस, नेकपा माओवादी केन्द्र, जनता समाजवादी, राष्ट्रिय जनमोर्चा र नेकपा एमालेका माधवकुमार नेपाल पक्ष सहभागी छ। प्रधानमन्त्री शेरबहादुर देउवाले आफूसहित ६ सदस्यीय मन्त्रिपरिषद् बनाएका छन्। सर्वोच्च अदालतले सोमबार देउवालाई दुई दिनभित्र प्रधानमन्त्री बनाउन परमादेश जारी गरेको थियो। सोहीअनुरूप राष्ट्रपति विद्यादेवी भण्डारीले सर्वोच्च अदालतको संवैधानिक इजलासको आदेशअनुसार देउवालाई प्रधानमन्त्री पदमा नियुक्त गरेकी हुन्। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। कम्युनिस्ट नेता नरबहादुर कर्माचार्यको ८ औँ स्मृति दिवसका अवसरमा बोल्दै अध्यक्ष प्रचण्डले पार्टीका ४९ जना सांसदको मन्त्री बनाउन दबाब आएको उल्लेख गरेका थिए। हामीले धेरै पायौँ भने ७ जनासम्मलाई मन्त्री बनाउन पाउने हो। यहाँ मन्त्री पाइएन भने नेतृत्वलाई सराप गर्ने, मन्त्री पाए मात्र काम गर्ने प्रवृत्ति अहिले जबरजस्त रूपमा विकास भएको छ। या ठूलै नियुक्ति पायो भने ठिक छ, पाएन भने नेतृत्व बदमासै हो भन्ने प्रवृत्ति छ। उनले भनेका थिए, तीन चार दिनदेखि म निकै मानसिक तनाव भित्र छु। मलाई त ४९ जनालाई नै मन्त्री बनाइदिन पाए हुन्थ्यो जस्तो लागेको त छ। हामी कुरा गर्दा कम्युनिस्ट पार्टी यस्तो हुनुपर्छ भनेर आदर्शका कुरा गर्ने तर चित्त भने मन्त्री पद पाइन्छ कि पाइँदैन भन्ने छ। सत्ता गठबन्धनमा देउवालाई जसपाको विवाद टुंगिएकोले चाँडै सरकार विस्तार गर्नुपर्ने दबाव छ। तर एमालेका वरिष्ठ नेता माधवकुमार नेपाल समूहमा सरकारमा जाने नजाने अन्तिम निर्णय नभइसकेका कारण मन्त्रालय भागबन्डा मिलाउन सत्ता गठबन्धनमा सकस परिरहेको छ। गठबन्धनले मन्त्रालयगत भागबण्डासमेत बाहिर ल्याएको छैन। यता पार्टी सभापति समेत रहेका देउवाले आफ्नै पार्टीभित्रबाट पनि कसलाई मन्त्री बनाउने भन्ने टुंगो लगाउन सकेका छैनन्। देउवाले रामचन्द्र पौडेल र नेता कृष्णप्रसाद सिटौलाको सिफारिसमा केहीलाई समेटेर मन्त्री बनाउने तयारी गरेपनि भागबण्डा मिल्न सकेको छैन।"
"लाइसेन्स बनाउन वीरगन्ज आएका युवकको हत्या, ३ जना पक्राउ","वीरगन्ज : सवारीचालक अनुमति पत्र (लाइसेन्स ) बनाउन वीरगन्ज आएका काठमाडौंका एक युवकको हत्या गरेको आरोपमा प्रहरीले ३ जनालाई पक्राउ गरेको छ। प्रहरीले वीरगन्ज ७ रामटोलका २५ वर्षीय राहुल महर्जन र २७ वर्षीय दीप लामा तथा बाराको फेटा ३ का २७ वर्षीय धनन्जय रजकलाई पक्राउ गरेको हो। हत्यामा भारत मोतीहारीका ३० वर्षीय रवि सर्राफ भने फरार रहेको प्रहरीले जनाएको छ। सर्लाही लालबन्दी नगरपालिका १ घर भइ हाल काठमाडौंको गोंगबु बस्ने २७ वर्षीय सुजन भन्ने ज्ञानु पाख्रिनको हत्यामा संलग्न रहेको आरोपमा उनीहरुलाई प्रहरीले पक्राउ गरेको हो। लाइसेन्स बनाउन सुजन गत बुधबार वीरगन्ज आएका थिए। बिहीबार बिहान वीरगन्ज ७ रामटोल स्थित सडकमा उनी घाइते र अचेत अवस्थामा फेला परेका थिए। उपचारका लागि नारायणी अस्पतालमा पुर्याए पनि चिकित्सकले उनलाई मृत घोषित गरेका थिए। प्रहरीका अनुसार सुजनले लगाएको सुनको औंठी र सिक्री लुट्नका लागि उनकै साथीहरुले हत्या गरेका हुन्। वीरगन्ज आइपुगेर बुधबार राति सुजनले दीप लामाको कुम्हाल टोल स्थित घरमा साथीहरूसँग बसेर अबेर रातिसम्म बियर खाएका थिए। बियर सकिएपछि थप किन्न जाने बहानमा बा २ ज ५७८५ नम्बरको कारमा सुजनलाई लिएर उनका साथीहरुले रामटोलकै एकान्त स्थानमा लगेर घाँटी थिचेर हत्या गरी सुनको सिक्री, सुनको औँठी, घडी र नगद १० हजार रुपैयाँ लुटेर फरार भएका थिए। हत्यामा संलग्न मध्येका ३ जनालाई शुक्रबार पक्राउ गरिएको पर्साका प्रहरी नायव उपरीक्षक ओम प्रकाश खनालले जानकारी दिए। फरार रहेका भारतीय नागरिक रविको पनि खोजी भइरहेको खनालले बताए। पक्राउ परेका तीन जना विरुद्ध कर्तव्य ज्यान सम्बन्धी कसुरमा पर्सा जिल्ला अदालतबाट ७ दिनको म्याद थप गरी अनुसन्धान अगाडि बढाइएको खनालले जानकारी दिए।"
नबिल बैंक र डी भी एक्सिलसबिच कृषि कर्जा प्रदान गर्ने सहकार्य,"काठमाडौं : नबिल बैंक र डी भी एक्सिलस ( ) द्वारा खेती फार्म प्लेटफर्ममा दर्ता भएका किसानहरुको लागि कृषि साधन, रसायन, मशीनरी तथा अन्य आवश्यकताहरुलाई खरीद गर्नको लागी सहज वित्तिय पहुँचको प्रदान गर्न सहकार्य गरेको छ। यस रणनीतिक साझेदारी अन्तर्गत किसानहरुलाई गुणात्मक बीउ र मल सुनिश्चित गर्न तथा सहज वित्तिय पहुँच प्रदान गर्न नबिल बैंक, एक प्रमुख बैंकको रुपमा अगाडी बढेको छ । यसै गरी, किसानहरूले डी भी एक्सिलसबाट प्राविधिक सहयोग र बजारको सुनिश्च्तित्ताबाट लाभ लिन सक्दछन्। अनिल केशरी शाह, प्रमुख कार्यकारी अधिकृत, नबिल बैंक र देवेश प्रधान, निर्देशक, डी भी एक्सिलसले यस सम्झौता पत्रमा हस्ताक्षर गरेका छन् । उक्त कार्यक्रममा नबिल बैंकका तर्फबाट सुजित कुमार शाक्य, नायब प्रमुख कार्यकारी अधिकृत र निरज बस्नेत (डनिल), प्रमुखएस एम ई तथा लघुवित्त को उपस्थिति रहेको थियो । साथै डी भी एक्सिलसको तर्फबाट किरण नायर, मुख्य संचालन अधिकृत तथा सुभाष भट्टराई, मुख्य प्रविधि अधिकृतको उपस्थिति रहेको थियो । साझेदारीको बारेमा बोल्दै, नबिल बैकका प्रमुख कार्यकारी अधिकृत अनिल केशरी शाहले भने, 'नबिल बैंकले सदैब दिगो बैकिङ्गलाई प्राथमिकता दिइरहेको छ र कृषि क्षेत्रमा लगानी गर्दा कृषि व्यवसायको दिगो विकासलाई सहयोग पुर्याउने विश्वास गर्दछ जुन नेपालको कुल ग्राहृश्थ उत्पादनको प्रमुख योगदान गर्ने क्षेत्र हो।' 'हामी डी भी एक्सिलस सँगको यस सहकार्य द्वारा कृषकहरुको आवश्यकता अनुसार कृषि कर्जा प्रदान गरि उनीहरुको उत्पादन क्षमता वृद्धि गरि देशको आर्थिक विकासमा योगदान पुराउँदै समाजमा स्वस्थ्य र स्वच्छ तथा अर्गानिक उत्पादनको पहुँच पुर्याउने अभियानमा सहकार्य गर्न पाउदा उत्साहित छौं।' यस साझेदारीसँगै, नबिल बैंकले कृषि क्षेत्रमा प्राविधिक ज्ञानको साथ व्यवसाय विकास कार्यक्रमको मिश्रण गरि कृषकलाई गुणात्मक कृषि सरसँधानको सहज उपलब्धता र सहज वित्तिय पहुँच मार्फत परम्परागत वित्तिय लगानी प्रक्रियाको अन्त्य गर्दै एक नविन सुरुवात गरेको छ। बैंकिङ क्षेत्रमा     को भिन्न प्रयोग गरि कृषकहरुलाई उचित वितिय अवसर प्रदान गर्दै उनीहरूको सफल कृषि उत्पादक बन्ने यात्रामा प्रमुख सहयोगी हुन पाउदा नबिल बैंक गर्व गर्दछ। यस सहकार्य अन्तर्गत   को माध्यमबाट कृषकहरुलाई डिजिटल कर्जा प्रदान गरिनेछ। प्जभतष् ब्उउ मा दर्ता भएका कृषकहरुले एपबाट नबिल बैंकमा कृषि कर्जा आवेदन गर्न सक्नेछन ।"
घरघरमा धारा पुगेपछि झयारीबासी हर्षित,मुगु : पुर्खौंदेखि खोलाको पानी उपभोग गर्दै आएका छाँयानाथ रारा नगरपालिका८ झयारी गाँउका स्थानीयबासिको घरमा खानेपानीका धारा पुगेपछि झयारीबासि हर्षित भएका छन्। खोलाको पानी उपभोग गर्दै आएका झयारी गाँउका १ सय २८ घरधुरीलाई घरकै आँगनमा निर्माण गरिदिएपछि उनीहरु हर्षित भएका हुन्। गाँउबाट तीन किलोमिटर टाढा बुलबुले भन्ने स्थानबाट ल्याएको पानी गाँउमाथि आरबिटी टयाङ्की निर्माण गरेर वितरण गरिएको हो। कूल लागत २० लाख ६४ हजार ६ सय ९५ रुपैयाँ ४१ पैसामध्ये छाँया नेपालले जम्मा १६ लाख ६६ हजार १ सय ८ रुपैया ५६ पैसा आर्थिक सहयोग र बाँकी समुदायको श्रमदानबाट एक घर एक धारा निर्माण भएको खानेपानी उपभोक्ता समितिका सचिव नन्दबहादुर रावलले जानकारी दिए । वर्षौदेखि खोलामा पानी ल्याउन जाँदा बर्षामा हिलो र हिउँदमा घुडाँसम्म हिउमा डुबेर खोलाको खानेपानी ल्याउन जानु परेको हुन्थ्यो। अहिले घर घरमा धारा निर्माण हुँदा सबैभन्दा महिलाहरुलाई सहजता भएको छ । खोलाको पानी उपभोग गर्दा बर्षामा हिलो पानीले हैरान बनाउथ्यो खोलाको पानीमा पशुचौपायको गोबरदेखि अन्य फोहोर मिसिएको हुन्थ्यो अहिले घर घरको आँगनमै धारा निर्माणले गर्दा आफूलाई चाहिएको बेला सुरक्षित खानेपानी उपभोग गर्न पाएको झयारी गाँउकी ईश्वर रावलले बताइन् । यो गाँउमा हालसम्म कुनै निकायबाट खानेपानीका योजना संचालनमा आएका थिएनन् । धेरै निकायमा सुरक्षित खानेपानीका लागी पहलकदमी भएपनि कसैले चासो नदिँदा बर्षौदेखि खोलाको पानी खान बाध्य भएका झयारीबासिका लागी घरघरमै धारा निर्माण हुँदा खानेपानीका लागी सहज भएको उपभोक्ताहरुले बताएका छन्।
पुरानै धारमा फर्काइयो मर्स्याङ्दी,"मनाङ : मनाङ भएर बग्ने मर्स्याङ्दी नदीलाई पुरानै धारमा फर्काइएको छ। गत असार १ गते परेको अविरल वर्षापछिको बाढीका कारण नदीले धार परिवर्तन गरेको थियो। नदीले आफ्नो पुरानो धार परिवर्तन गरेपछि महिनादिनसम्म थुनिएर ड्याम बनेको र यसका कारण चामे बजार उच्च जोखिममा परेको थियो। जिल्लाका विभिन्न सुरक्षा निकाय र स्थानीयको महिना दिनभन्दा लामो प्रयासपछि बिहीबार मर्स्याङ्दी नदीलाई पुरानै धारमा फर्काउन सफल भएको सशस्त्र प्रहरी बल मनाङका प्रहरी नायब उपरीक्षक होमनाथ पन्थीले बताए। उनले भने, 'महिनौँ दिनपछि आज मर्स्याङ्दी नदीलाई पुरानै धारमा फर्काउन सफल भएका छौँ। सशस्त्र प्रहरी, नेपाल प्रहरी, स्थानीय र विभिन्न सुरक्षा निकायको निरन्तरको प्रयासपश्चात् नदीलाई पुरानै धारमा फर्कायौँ।' अहिले नदी पुरानै बाटो हुँदै बगेको छ। नदीको बहावका कारण जोखिममा रहेका बस्तीको खतरा तत्कालका लागि हटेको स्थानीयले बताएका छन्। उता मर्स्याङ्दीमा आएको बाढीले चामे बजारमा रहेको एकमात्र झोलुङ्गे पुल पनि बगाएपछि समस्या थपिएको छ। यही साउन ५ गते राति आएको बाढीले माथिल्लो मनाङ जोड्ने झोलुङ्गे पुल बगाएको छ। माथिल्लो मनाङ जाने बेलिब्रिज जोखिममा परेपछि स्थानीय उक्त पुलबाट आवातजावत गर्दथे। झोलुङ्गे पुल पनि बगाएपछि स्थानीयलाई वारपार गर्नसमेत अहिले समस्या भएको छ। असार १ को बाढीले मनाङमा सडक, पुल, विद्यालय भवन र बस्ती बगाउने खतरा बढेसँगै सशस्त्र प्रहरीले नियन्त्रणको प्रयास गर्दै आएको सशस्त्र प्रहरी बलका नायब उपरीक्षक पन्थीले बताए।"
सरकारको प्राथमिकता कोरोना नियन्त्रणमा हुनुपर्छ : प्रकाशमान,"काठमाडौं : नेपाली कांग्रेसका नेता प्रकाशमान सिंहले कांग्रेस नेतृत्वको सरकारको पहिलो प्राथमिकता कोरोना नियन्त्रण हुनुपर्ने बताएका छन्। शनिबार बिहान काठमाडौंको छत्रपाटी निःशुल्क चिकित्सालयले गरेको कार्यक्रममा बोल्दै नेता सिंहले प्रधानमन्त्री तथा पार्टी सभापति शेरबहादुर देउवाले कोरोनाविरुद्धको खोप सम्पूर्ण नागरिकलाई उपलब्ध गराउने बताएकाले व्यवहारमा लागू गर्न सरकारलाई सुझाव दिएका हुन्। देशका कोरोनाको तेस्रो लहरको जोखिम बढेकाले सम्पूर्ण नागरिकलाई खोपको व्यवस्था गर्न आग्रह गरे। उनले भने,देशमा कोरोना संक्रमणको तेस्रो लहरको जोखिम उच्च छ। यस्तो बेला सरकारले कोरोना विरुद्धको खोप सम्पूर्ण नागरिकलाई व्यवस्था गर्नुपर्छ। सिंहले पहिलो डोज खोप लगाएका धेरैले दोस्रो डोजको बारेमा आफूलाई जिज्ञासा राखेकाले सरकारले खोपमै प्राथमिकता दिनुपर्ने धारणा राखे।"
कांग्रेस नेताद्वारा कालिकोट अस्पताललाई सहयोग,"कालिकोट : नेपाली कांग्रेसका नेता भुपेन्द्रजंग शाहीले जिल्ला अस्पताल कालिकोटलाई स्वास्थ्य सामग्री सहयोग गरेका छन्। नेपाल तरुण दलका केन्द्रीय महासचिव समेत रहेका कांग्रेस युवा नेता शाहीले जिल्ला अस्पताललाई स्वास्थ्य सामग्री सहयोग गरेका हुन्। केही महिना अगाडि काठ्माडौं हुँदा हृदयघात भएका कारण लामो समय अस्पतालको बास र आफ्नो गृह जिल्ला आउन नपाएका उनले कर्णाली प्रदेशका दश वटै जिल्लामा स्वास्थ्य सामग्री वितरण गर्ने कार्यक्रम अनुसार जिल्ला अस्पताल कालिकोटलाई पनि स्वास्थ्य सामग्री हस्तान्त्रण गरेका हुन्। उनले अक्सिजन कन्सटेटर मेसिन १० लिटरको एक थान, कोभिड किट ५० पिस, पिपिई सेट ५० पिस, गाउन ५० पिस, फेस प्याक ५० पिस, सेनिटाइजर २५ लिटर, फेस चस्मा १० पिस, पन्जा सय पिस, सर्जिकल हेड क्याप सय पिस लयातको स्वास्थ्य सामग्रीहरु सहयोग गरेका छन्। कोरोना महामारीको बीच कालिकोटका आम नागरिकहरुलाई उपचार गर्न सहज होस् भन्ने उद्देश्यले जिल्ला अस्पताललाई व्यक्तिगत रुपमा स्वास्थ्य सामग्री सहयोग गरेको बताए। उनले भने, 'मलाई काठमाडौंमा गम्भीर हृदयघात हुँदा बाचेर जिल्ला फर्किन्छु भन्ने लागेको थिएन। कालिकोटका साथै दैशैभरिका मेरा शुभचिन्तक, आफन्तजन सबैको सुबेक्षाले म बाँच्न सफल भएँ। झण्डै तीन महिना अस्पतालमा बसेँ। तीन महिना कोठाभित्रै जनताको सम्पर्कभन्दा बाहिर बस्नुपर्ने अवस्था आयो। अहिले मलाई सहज हुँदै गएको छ।' उनले थपे, 'कर्णालीमा नागरिकको स्वास्थ्य उपचारका लागि श्रोत साधनको अभाव छ। सरकारलाई नागरिकको स्वास्थ्य माथि गम्भीर बन्नका लागि दवाद दिन व्यक्तिगत रुपमा कर्णालीका दश वटै जिल्लामा स्वास्थ्य सामग्रीहरु वितरण गर्ने योजना बनाएको हो।' उनले कोरोनाको महामारीको समयमा नागरिकको जीवन रक्षाका लागि अग्रपंक्तिमा खटिने स्वास्थ्यकर्मीलाई पनि हौसला प्रदान गर्न पनि यो सहयोग गरिएको बताए। कांग्रेस नेता शाहीले जिल्ला अस्पताललाई सुविधा सम्पन्न अस्पताल बनाउन थप पहल गर्ने बताए। तत्कालीन स्वास्थ्य मन्त्री गगन थापा हुँदा कांग्रेस नेता भुपेन्द्रजंग शाहीको विषेश पहलमा जिल्ला अस्पताललाई ५० शैयाको बनाउन भौतिक संरचना निर्माणका लागि आवश्यक बजेटको व्यवस्था भएको थियो। उक्त भवन निर्माणाधीन अवस्थामा छ। स्वास्थ्य सेवा कार्यालय कालिकोटका प्रमूख डारत्नबिर सुनारले कांग्रेस नेता भुपेन्द्रजंग शाहीले जिल्ला अस्पताललाई निकै आवश्यक मेसिन सहितका स्वास्थ्य सामग्रीहरु सहयोग गरेकोमा धन्यबाद दिए। उनले यो कोरोनाको महामारीको रोकथामका लागि सबै राजनीतिक दल, नागरिक समाज र जनताहरुको साथ र सहयोगले मात्र नियन्त्रण गर्न सकिने बताए। उनले भने, 'यो सहयोग हाम्रा लागि निकै ठुलो हो। जिल्ला अस्पतालमा नागरिकका उपचारका लागि धेरै श्रोत साधनको अभाव छ। यसका बीचबा पनि स्वास्थ्यकर्मीहरु नागरिकको उपचारमा खएिका छन्। हामीले प्राप्त गरेका सबै सामग्रीहरुको सदुपयोग गर्ने उनले बताए।'"
साताको शेयर बजार : ६७ अर्ब ७४ करोडको कारोबार,"काठमाडौं : लगानीकर्ताको आत्मविश्वास भरिएका कारण धितोपत्र बजारमा यस साता शेयर कारोबार मापक नेप्से परिसूचक र कारोबार रकमसमेत दुवैमा वृद्धि भएको छ। शेयर कारोबार हुने साताका पाँच दिनमध्ये तीन दिन नेप्सेमा वृद्धि भयो भने सोमबार र बिहीबार भने ओरालो लाग्यो। साताभर कूल २२५ कम्पनीको रु ६७ अर्ब ७४ करोड छ लाख ३९ हजार १४५ बराबरको कारोबार भयो। नेपाल स्टक एक्सचेञ्जका अनुसार साताभर कूल १६ करोड ७५ लाख ६६ हजार ११४ कित्ता शेयर कारोबार भयो। सबै दृष्टिकोणबाट हेर्दा साताभर शेयर बजारले नयाँ कीर्तिमान कायम गरेको छ। लगातार उकालो लागेको नेप्सेमा ऐतिहासिक बिन्दु कायम गरेर तीन हजार १०० को बिन्दुमाथि पुगेको थियो। साताको अन्तिम दिन भने नेप्सेमा करेक्सन देखियो। बैंक तथा वित्तीय संस्थाले ब्याजदर घटाएको तथा अधिक तरलता रहेका कारणले पनि शेयर बजारमा सकारात्मक प्रभाव देखा परेको हो। यस्तै आर्थिक वर्ष २०७७७८ को चौथो त्रैमासको वित्तीय विवरणसमेत प्रकाशन हुन थालेकाले पनि बजारलाई सकारात्मक लय दिन सफल भएको हो। गत असार महिनाभर नेप्सेमा लगातार करेक्सन देखिएको भए पनि साउन लागेदेखि बजारले गति समात्दा लगानीकर्तामा उत्साह देखिएको छ। शेयर बजारका जानकारका अनुसार नेप्सेमा बुलिस ट्रेण्ड को दबदबा कायमै छ। सोही कारण पनि हरेकजसो उपसूचकमा सकारात्मक प्रभाव देखिएको छ। यस साताको पहिलो कारोबार दिन नै नेप्सेमा ५४३१ विन्दुले उकालो लागेर तीन हजार ५८६३ मा पुगेको थियो। ठूला कम्पनीको शेयर कारोबार मापन गर्ने सेन्सेटिभ परिसूचक ११७४ विन्दुले बढेर ५७४०२ मा पुग्दा कारोबार रकम पनि उल्लेख्य वृद्धि भयो। कूल २२३ कम्पनीका चार करोड ३९ लाख ३९ हजार २१२ कित्ता शेयर रु १४ अर्ब २३ करोड २४ लाख १७ हजार ४७२ मूल्यमा खरिद बिक्री भए। कारोबार भएका कूल १३ उपसमूहमध्ये शनिबार दुई उपसमूहको शेयर ओरालो लाग्दा ११ उपसमूहको शेयर उकालो लागेको थियो। कारोबारका आधारमा नेपाल बैंक शीर्ष स्थानमा रही रु ४९ करोड ७६ लाख ६५ हजार १८२ मूल्यमा खरिद बिक्री भएको थियो। आइतबार उच्च अङ्कले बढेको कारोबार मापक नेप्से परिसूचक सोमबार ८२४ बिन्दुले ओरालो लाग्यो। त्यसदिन नेप्सेमा करेक्सन भई तीन हजार ५०४२ मा ओर्लेको थियो। ठूला कम्पनीको शेयर कारोबार मापन गर्ने सेन्सेटिभ परिसूचक २९३ बिन्दुले ओरालो लागेर ५७११० मा झरेको थियो। नेप्से ओरालो लागे पनि कारोबार रकम भने रु १४ अर्बमाथि रहेको छ। कूल २२३ कम्पनीका तीन करोड ७० लाख ६१ हजार ४४७ कित्ता शेयर रु १४ अर्ब १३ करोड ९७ लाख ८५ हजार ४३१ मूल्यमा खरिद बिक्री भए। कारोबार भएका १३ उपसमूहमध्ये पाँच उपसमूहको शेयर ओरालो लागेको थियो। कारोबारका आधारमा आज ङादी ग्रुप अफ पावर शीर्ष स्थानमा रही रु ३९ करोड ३० लाख ३७ हजार ८३२ बराबरको कारोबार भयो। सोमबार कारोबारका आधारमा विशाल बजार कम्पनी, जानकी फाइनान्स, रिडी हाइड्रो पावर, माउण्टेन हाइड्रो नेपाल, ग्रीन लाइफ हाइड्रोपावर, हिमालयन ऊर्जा विकास कम्पनी, ङादी ग्रुप अफ पावरको शेयरमा सकारात्मक सर्किट लागेको थियो। नेपाल राष्ट्र बैंकले सोमबार जारी गरेको एकीकृत निर्देशिकाको असर वाणिज्य बैंक तथा लघुवित्त संस्थाको शेयरमा परे पनि मङ्गलबार नेप्से परिसूचक उच्च अङ्कले वृद्धि भयो। त्यस दिन बजार पूँजीकरण रु ४२ खर्ब ८३ अर्ब ९४ करोड ३२ लाख ३० हजार बराबर पुग्यो। लगानीकर्ताको ध्यान विशेष गरी जीवन बीमा, उत्पादन, निर्जीवन बीमा र जलविद्युत् उपसमूहको शेयरमा परेको नेप्सेको विवरणबाट देखियो। मङ्गलबार नेप्से २९२४ बिन्दुले बढेर तीन हजार ७९६७ मा पुग्यो। ठूला कम्पनीको शेयर कारोबार मापन गर्ने सेन्सेटिभ परिसूचक ३१९ बिन्दुले बढेर ५७४३० मा पुगेको थियो। कूल २२५ कम्पनीका तीन करोड २३ लाख ५५ हजार २६० कित्ता शेयर रु १५ अर्ब १७ करोड छ लाख ५१ हजार ६४३ मूल्यमा खरिद बिक्री भए। कारोबार भएका १३ उपसमूहमध्ये चार उपसमूहको शेयर मूल्य ओरालो लागेको छ भने नौ उपसमूहको शेयरमा वृद्धि भएको छ। केन्द्रीय बैंकले सोमबार बैंक तथा लघुवित्त संस्थाको लाभांश वितरणमा कडाइ गर्न निर्देशिका जारी गरेपछि त्यसदिन बैंकिङ २६३ र लघुवित्त उपसमूहको शेयर ११६।६६ बिन्दुले घटेको थियो। कारोबारका आधारमा एनआइसी एशिया बैंक शीर्ष स्थानमा रहेको थियो। सो बैंकको रु ४९ करोड १५ लाख ५० हजार ७५५ बराबरको कारोवार भयो। नेप्सेका अनुसार मल्टिप्रपोज फाइनान्स, खानीखोला हाइड्रोपावर, युनाइटेड मोदी, नेपाल हाइड्रो डेभलपर, जोशी हाइड्रो पावर घलेम्दी हाइड्रोपावर, हिमालयन ऊर्जा विकास कम्पनी, जानकी फाइनान्स र युनिभर्सल पावरको शेयरमा सकारात्मक सर्किट लाग्यो। बुधबार नेप्से परिसूचक हालसम्मकै उच्च बिन्दुमा पुग्यो। बुधबारको कारोवारपछि नेप्सेले नयाँ इतिहास कायम गयो। नेप्से १५३० अङ्कले बढेर तीन हजार ९४९४ मा पुग्दा तीन हजार १०० को बिन्दुको यात्रा तय गर्यो। ठूला कम्पनीको शेयर कारोवार मापन गर्ने सेन्सेटिभ परिसूचक ००२ बिन्दुले बढेर ५७४३२ मा पुगेको छ। कूल २१९ कम्पनीका दुई करोड ८१ लाख ७० हजार १७२ कित्ता शेयर रु १३ अर्ब २९ करोड १९ लाख ५४ हजार ५३५ मूल्यमा खरिद बिक्री भए। कारोबारपछि बजार पूँजीकरण रु ४३ खर्ब पाँच अर्ब २२ करोड ५२ लाख ६० हजार बराबर पुग्यो। यो पनि हालसम्मकै उच्च अङ्क हो। कारोबार भएका कूल १३ उपसमूहमध्ये चार उपसमूहको शेयर ओरालो लाग्दा नौ उपसमूहको शेयर भने उकालो लाग्यो। कारोबारका आधारमा युनाइटेड मोदी हाइड्रोपावर शीर्ष स्थानमा रही रु ३८ करोड ६१ लाख ४७ हजार ८१८ बराबरको कारोबार भयो। बुधबार नारायणी डेभलपमेन्ट बैंक, मल्टीप्रपोज फाइनान्स कम्पनी र चन्द्रागिरि हिल्सको शेयर १० प्रतिशतले बढ्दा सकारात्मक सर्किट लाग्यो। साताको अन्तिम दिन बिहीबार नेप्से परिसूचक दोहोरो अङ्कले घट्यो। लगातार नयाँनयाँ कीर्तिमान बनाउँदै अगाडि बढेको नेप्सेमा करेक्सन देखिएको हो। अन्तिम दिन नेप्से १५११ बिन्दुले घटेर तीन हजार ७९८३ मा ओर्लियो। ठूला कम्पनीको शेयर कारोबार मापन गर्ने सेन्सेटिभ परिसूचक ३४७ बिन्दुले घटेर ५७०८५ कायम भयो। कूल २१७ कम्पनीका दुई करोड ६० लाख ४० हजार २३ कित्ता रु १० अर्ब ९० करोड ५८ लाख ३० हजार ६४ मा कारोबार भयो। बिहीबारको कारोबारपछि बजार पूँजीकरण रु ४२ खर्ब ८४ अर्ब १६ करोड ४० लाख ९० हजार बराबर भयो। कारोबार भएका कूल १३ उपसमूहमध्ये होटल तथा पर्यटन ४५४१ र विकास बैंक ५३४ बिन्दुले बढ्यो। कारोबारका आधारमा गुडविल फाइनान्स कम्पनी शीर्ष स्थानमा रही रु ३३ करोड ९२ लाख ५६ हजार ५६ बराबरको कारोबार भयो। यस साता जलविद्युत् उपसमूहका लगानीकर्ताले सर्वाधिक धेरै कमाए। त्यसमा रिडी हाइड्रोपावरका लगानीकर्ताको ३१।१२ प्रतिशतले सम्पत्ति थपियो। यस्तै नेपाल हाइड्रो डेभलपर २८३४, ङादी ग्रुप अफ पावर २७२२, हिमालयन ऊर्जा विकास कम्पनी २६७२ र यूनिभर्सल पावर कम्पनीका लगानीकर्ताले २५९९ प्रतिशतले आर्जन गरे। त्यस्तै सिटिजन म्युचुअल फण्ड दुई ५२१, एनआइसि एशिया ग्रोथ फण्ड ४३४, सिभिल लघुवित्त ३७६, ग्लोबल आइएमइ समुन्नत स्किम एक ३७२ र सनराइज फस्ट म्युचुअल फण्डका लगानीकर्ताले ३६५ प्रतिशतले कमाए।"
नवदुर्गा नाचका देवगणको नामकर्मसँगै पालो निश्चित,"भक्तपुर : भक्तपुरकै सबैभन्दा लामो नाच नवदुर्गा नाचका देवगणहरुको नामकर्म (नामाकरण) सकिएको छ। नाचका १८ देवगण र एक नकींसहित नाइके र सहायक नाइकेहरुको जिम्मेवारी तोकिनुलाई नामकर्म भनिन्छ। जुन हजारौं वर्षदेखि हुँदै आएको छ। लिच्छवीकालीन मानिएको नवदुर्गा नाचका देवगण, नकीं, नाइके र सहायक नाइकेहरुको प्रत्येक एकवर्षमा पालो फेरिन्छ। गाथामोगल चर्हे (घन्टाकर्ण चतुदर्शी) देखि सुरु हुने एकवर्षको पालो भलभल अष्टमीको दिन सकिन्छ। गाथामोगल चर्हे यसवर्ष साउन २२ गते परेको छ। गाथामोगल आउनुअघि नै देवगणको नामकर्म र पालो निश्चित गर्नुपर्ने परम्परा रहेको यस वर्षका देवगण नाइके ब्रिजेश बनमालाले जानकारी दिए। सोही परम्पराअनुसार यसवर्ष देवगणको नाइकेमा आफ्नो पालो आएको उनी बताउँछन्। उनका अनुसार सहायक नाइकेहरुको जिम्मेवारी इन्द्रबहादुर बनमाला र बुद्धिबहादुर बनमाला पाउँदा नकींमा इन्दिरा बनमाला आएकी छन्। नकींले नवदुर्गा मन्दिरमा दैनिक पूजाआजा गर्ने तथा मन्दिरको सरसफाइ गर्ने गर्छिन्। ब्रिजेश गत वर्ष सहायक नाइके थिए। उनीसँगै इन्द्रबहादुर सहायक नाइके रहँदा नाइकेहरुमा बुद्धिबहादुर बनमाला, सूर्यमान बनमाला र हरिकृष्ण बनमाला नाइके थिए। त्यस्तै गतवर्ष न्हुछेमाया बनमाला नकीं थिइन्। भक्तपुरका निश्चित बनमाला जातिका मात्रै नवदुर्गा देवगण तथा नाइके, सहायक नाइके र नकीं हुन पाउँछन्। जुन हजारौं वर्षदेखिको वंशाबली पुस्तकले समेत पुष्टि गर्दै आएको छ। सोही वंशाबली पुस्तक (धलः पौ) मा जिम्मेवारीअनुसार नाम लेखिनु नै नवदुर्गा देवगणको नामकर्म परम्परा प्रचलनमा आएको सहायक नाइके इन्द्रबहादुर वनमाला बताउँछन्। जोशी पण्डितमार्फत उक्त परम्पराले निरन्तरता पाउँदै आएको छ। परम्पराअनुसार यस वर्ष पनि रवीन्द्रनाथ जोशीले नवदुर्गा देवगणको नामकर्म एवं जिम्मेवारी वंशावली पुस्तकमा उल्लेख गरेका छन्। वंशावली पुस्तकमा नामकर्म गरी जिम्मेवारी तोकिएपछि उक्त व्यक्तिले एकवर्षसम्म आफ्नो जिम्मेवारीअनुसार काम गर्नुपर्छ, सहायक नाइके इन्द्रबहादुरले भने, हजारौं वर्ष पुरानो वंशावली पुस्तकमा भएको व्यवस्थाअनुसारको पालो र जिम्मेवारी जसरी पनि बहन गर्नुपर्छ। देवगणहरुका अनुसार आफूलाई आएको पालो वा जिम्मेवारी आफूले पूरा गर्न नसक्ने अवस्था आए आफ्ना भाइभतिजालाई दिन पाइन्छ तर उक्त पालो गाथामोगलको दिनअघि नै दिनुपर्छ। र, यसबारे मन्दिरमा जानकारी दिनुपर्छ। गाथामोगलपछि आफ्नो जिम्मेवारी अरु कसैलाई दिन पाइँदैन। सबै आफैले पूरा गर्नपर्ने परम्परा रहेको देवगणहरु बताउँछन्। नामकर्मअनुसार यसवर्ष भैरवको जिम्मेवारी नारायणप्रसादले पाएका छन्। त्यस्तै कृष्णप्रसादले महाकाली, रोजनले बाराही र दीपकले कुमारीको पालो पाएका छन्। धोम्हा पोमी (भण्डारी) को पालो कृष्णरामले पाउँदा मूल देवता बोक्ने दातिम्हा पोमीको जिम्मेवारी लक्ष्मीकुमारले पाए। देवगणको आम्दानी सुरक्षित गर्ने झिम्हा पोमीको पालो भने रामगोपालले पाएका छन्। देवगणहरुमध्ये गणेश, ब्रह्मायणी, विष्णुदेवी र इन्द्रायणीको पालो एवं जिम्मेवारी क्रमशः विशाल, देवकृष्ण, बद्री र सुजनले पाएका छन्। त्यस्तै सिम्हको पालो सृजन र दुम्हको पालो क्रिशलले पाएको नाइके ब्रिजेशले जानकारी दिए। हजारौं वर्ष पुरानो वंशाबली पुस्तकअनुसार देवगणका नाइकेको पालो प्रत्येक ४४ वर्षमा एकपटक आउने तर नर्कीको पालो भने १२ वर्षमा एकपटकमात्रै आउने गरेको देवगणहरु बताउँछन्। तर देवगणको पालो पाउने समय भने ठेगान नभएको नाइके ब्रिजेश बताउँछन्। देवगणहरुले अहिलेसम्म छिटोमा ४ वर्षमा पालो पाएका छन्, उनले भने, कसैले ३८ वर्षपछि मात्रै पालो पाएको अवस्था पनि छ। देवगण बन्ने बनमालाहरुको घरपरिवार बढेसँगै पालो पाउने समय पनि लम्बिँदै गएको बताइन्छ। नवदुर्गा देवगणको नामकर्म र पालो निश्चित भएसँगै गाथामोगलपछि शुभसाइत हेरी नाच सिकाइने नाइके ब्रिजेशले बताए। यसवर्ष देवगणहरुलाई दुईजना गुरु शिवभक्त र दयारामले नाच सिकाउने छन्। सुरु भएको २ महिनाभित्र नाच सिक्नुपर्छ, देवगण नारायणप्रसाद भन्छन्, २ महिनाभित्र सिकेको नाच भक्तपुरसँगै काठमाडौं र काभ्रेका विभिन्न ठाउँमा १२ महिनामध्ये आठ महिना नाच प्रदर्शन गर्नुपर्छ। उनका अनुसार नाचको प्रशिक्षणकै बीच चथा (गणेश चतुर्थी) को दिन शिकारुहरुले मन्दिरको मूलचोकमा नाच प्रदर्शन गर्नुपर्छ। त्यस्तै विजया दशमीको अष्टमीको दिन भक्तपुर नपा ८ जेंलाको झताप्वस्थित नासःद्य (नाटेश्वर) मन्दिर परिसरमा दोस्रोपटक नाच प्रस्तुत गर्नुपर्छ। उक्त दिन मन्दिरका पुजारी जुलाल कर्माचार्यले प्रत्येक देवगणलाई घंघलासी (घुङ्गरु) हस्तान्तरण गर्छन्। विजया दशमीको नवमीको दिन खःमेय् जात्रा गरी उक्त खःमेय्को बली दिएपछि नवदुर्गा देवगणको जन्म पूर्ण हुने विश्वास गरिन्छ। यसदिन देवगणहरुले नवदुर्गाको माइती मानिने भक्तपुर नपा ६ याछें गई चित्रकारहरुले तयार गरेको मुकुन्डोहरु चोरेर ब्रह्मायणी लाने गर्छन्। उक्त मुकुन्डो प्रत्येक देवगणलाई आआफ्नो पालोअनुसार हस्तान्तरण गरिन्छ। ब्रह्मायणीमा लगिएको मुकुन्डोमा खःमेय्को रगत चढाएपछि त्यसमा देवताको बास हुने विश्वास गरिन्छ। दशैंको दिन भक्तपुर तलेजुसँग नवदुर्गा देवगणले भेट गरी शक्ति लिने विश्वास गरिन्छ। तलेजुले नवदुर्गालाई बहिनी मानेर भक्तपुर दरबार क्षेत्रस्थित स्वर्णद्वार अगाडि दर्शन दिन्छिन्। त्यस्तै नवदुर्गा देवगणले भक्तपुर नगर परिक्रमा गरेर पुनः भक्तपुर नपा ५ टौमढीस्थित भेल्पा भैरव मन्दिर परिसरमा तलेजुको दोस्रोपल्ट दर्शन गर्छन्। तलेजुलाई पायो जात्रा गरेर सेतो घोडासँगसँगै तलेजुका रकमीहरुले भक्तपुर नगर परिक्रमा गराउने क्रममा दोस्रोपटक तलेजु र नवदुर्गा देवगणको भेट गर्ने परम्परा रहँदै आएको भक्तपुर तलेजुका मूल नाइके नरेन्द्रप्रसाद जोशी बताउँछन्। उक्त भेटपछि भोलिपल्ट नवदुर्गा देवगण मन्दिरमा प्रवेश गर्छन्। मन्दिरकी नकींले विशेष समारोहबीच नवदुर्गा देवगणलाई मन्दिरभित्र लसकुस (स्वागत) गर्छिन्। देवगणको नामकर्म एवं पालो पहिले र अहिले देवगण यसवर्ष गतवर्ष नाइके बुद्धिबहादुर, सूर्यमान, हरिकृष्ण ब्रिजेश सहायक नाइके इन्द्रबहादुर, ब्रिजेश इन्द्रबहादुर, बुद्धिबहादुर नकीं इन्दिरा न्हुछेमाया भैरव नारायणप्रसाद विजय महाकाली कृष्णप्रसाद दयाराम बाराही रोजन रोजन कुमारी दीपक नारायणप्रसाद धोम्हा पोमी (भण्डारी) कृष्णराम देशलाल दातिम्हा पोमी लक्ष्मीकुमार मंगलाल झिम्हा पोमी रामगोपाल सुजन गणेश विशाल कृष्णकुमार ब्रह्मायणी देवकृष्ण प्रकाश माहेश्वरी बद्री हरिगोविन्द विष्णुदेवी विजय भक्तबहादुर इन्द्रायणी सुजन रोयण सिम्ह सृजन सृजन दुम्ह क्रिशल सुशान"
मुस्ताङका गाईपालक किसानलाई अनुदान आएको डेढ करोड रकम फ्रिज,"जोमसोम: मुस्ताङको तल्लो क्षेत्र थासाङ गाउँपालिका ४ र ५ नम्बर वडाका पशुपालक किसानका लागि आएको उन्नत गाईपालन कार्यक्रमको डेढ करोड अनुदानको बजेट फ्रिज भएको छ । चालु आर्थिक वर्ष २०७७०७८ का लागि संघीय सरकार अन्तर्गत राष्ट्रिय योजना आयोगले पठाएको विशेष अनुदानको सो बजेट पालिकाले उन्नत गाई खरिद गर्न नसक्दा बजेट फ्रिज भएको हो । उन्नत गाईपालन कार्यक्रम मार्फत थासाङ गापा ४ र ५ का कुल ७५ घरधुरी स्थानीय किसानको जीवनस्तर उकास्ने उद्देश्यले संघीय सरकारले 'एक कृषक, एक गाईपालन कार्यक्रम अन्तर्गत सो बजेट पालिकालाई पठाइएको थियो । थासाङको ताक्लुङ, कुञ्जो, झिप्रा देउराली, छयो र टिटी गाउँका किसानलाई 'एक कृषक, एक गाई पालन कार्यक्रम अन्तर्गत संघीय सरकारले विशेष अनुदान स्वरुप उपलब्ध गराएको बजेट कार्यान्वयन हुन नसकेको हो । कोष तथा लेखा नियन्त्रण कार्यालय मुस्ताङले सो बजेट पालिकालाई चौमासिक रुपमा भुक्तानी गराए पनि पालिकामा पशु प्राविधिक जनशक्तिको अभाव, कोराना कहरका कारण लकडाउन, हिमाली जिल्लाको भूगोल र हावापानी सुहाउँदो अनुकुल जर्सी गाई खोज्न नसक्दा पालिकामा आएको बजेट फिर्ता गएको हो । तर उन्नत गाईपालनका लागि ठूलो अनुदानको बजेट संघ सरकारबाट सोक्षेत्रका पशु कृषकलाई लक्षित गरिए पनि स्वंय कृषकले भने सो कार्यक्रम माग गरेका थिएनन् । कृषकले माग नगरे पनि पालिकामा आएको बजेट कार्यान्वयन हुन नसक्दा सोक्षेत्रका स्थानीय कृषक लाभान्वित हुनबाट बञ्चित हुनु परेको बताइएको छ । थासाङका लागि आएको एक कृषक, एक गाई पालनको बजेट कार्यान्वयन गराउन उपाध्यक्ष बालकुमारी शेरचनको अध्यक्षतामा गाई छनोट समिति गठन समेत गरिएको थियो । पालिकालाई वार्षिक कार्यक्रम अन्तर्गत गाईपालनका लागि बजेट चौमासिक रुपमा उपलब्ध गराइए पनि पालिकाले गाईपालन कार्यविधि बनाउन ढिलो गरेको थियो । तेश्रो चौमासिकमा आइपुग्दा थासाङले कार्यक्रम अघि बढाएको थियो । सरकारले उपलब्ध गराएको अनुदान प्राविधिक व्यवहारिक र वैज्ञानिक मापदण्ड पूरा गर्न पालिकाले कृषि तथा पशुपंक्षि विकास मन्त्रालय अन्तर्गत राष्ट्रिय पशुपंक्षि श्रोत व्यवस्थापन तथा प्रर्वद्धन कार्यालय काठमाडौँमा लिखित प्राविधिक सल्लाह माग गरेको थियो । सो कार्यालयका वरिष्ठ पशुविकास अधिकृतसहितको टोलीले मुस्ताङमा उन्नत गाईपालनको विषयमा लिखित प्राविधिक सुझाव दिएको थियो । पशुपंक्षि श्रोत व्यवस्थापन तथा प्रर्वद्धन कार्यालयले उच्च उचाइको हिमाली जिल्लामा गाईपालनको सम्भावनाका विषयमा पालिकाले मागेको परामर्शका आधारमा सुझाव दिएको थियो । त्यसपछि पालिकाले गाईपालनका लागि टेन्डर आह्वान गरेको थियो । पालिकाले प्रकाशित गरेको सूचनाका आधारमा कास्कीबाट ४ वटा र स्याङ्जाबाट एक गाईफर्म सूचिकृत भएका थिए । पालिकाले ढिलो गरी सूचिकृत गरिएका गाईफार्मको अवलोकन गरे पनि प्राविधिक मापदण्डमा तोकिए बमोजिमको जर्सी गाई फेला पर्न नसकेको प्रमुख प्रशासकीय अधिकृत सन्तोष खत्रीले बताए । मुस्ताङमा गाईपालन कार्यक्रमको बजेट कार्यान्वयन गराउन हाम्रो पक्षबाट पनि केही ढिला भएकै हो, गाईपालनको कार्यविधि निर्माण तथा अनुमोदनमा ढिलो भयो, प्रशासकीय अधिकृत खत्रीले भने"" गाई खोज्न हामी ठाउँठाउँ चाहार्यौँ, तर मुस्ताङको भूगोल र हावापानी सुहाउँदो अनुकुलको जर्सी गाई फेला पार्न सकेनौँ ।"" यस्तै, थासाङ५ का वडाध्यक्ष सोमल हिराचनले गाई खरिद गर्न पालिकाले केही ढिला गरेको स्वीकार गरे । हामाीले सूचिकृत गरेका फार्ममा गाई हेर्न गयौँ तर हामीलाई चाहिने गाई त्यहाँ उपलब्ध हुन सकेन, यसमा हामी दुखी छौँ, वडाध्यक्ष हिराचनले थपे ""चैत बैशाखमै जानु पर्थ्यो तर हामी असारमा मात्र गाई खोज्न गयौँ तर गाई पाउन सकेनौँ, समय बितिसकेको थियो, अन्त खोज्न जाने समय पनि मिलेन ।"" उनले सूचिकृत गरेका फार्ममा होलस्टाईन गाई मात्र भेटिएको बताए । योजना कार्यान्वयनमा पालिकाको ढिलासुस्ती र उपयुक्त योजना छनोट गर्न नसक्दा पालिकामा आएको ठूलो बजेट कार्यान्वयन हुन नसकी फिर्ता गएको स्थानीय कृषक बताउँछन् । मुस्ताङमा संघीय सरकारको विशेष अनुदान थासाङ गापाको मात्र कार्यान्वयन हुन नसकी फिर्ता गएको हो ।"
जसपा संसदीय दलको नेतामा यादव,काठमाडौं : जनता समाजवादी पार्टी (जसपा)को संसदीय दलको नेतामा उपेन्द्र यादव चयन भएका छन्। सो पार्टीले नेता नवराज सुवेदीको संयोजकत्वमा गठन गरेको निर्वाचन समितिका अनुसार पूर्वउपप्रधानमन्त्रीसमेत रहेका यादव सर्वसम्मतिरुपमा दलको नेता छानिएका हुन्। नेता यादवलाई संसदीय दलको नेतामा चयन गरियोस् भन्ने प्रस्तावको समर्थकमा डा बाबुराम भट्टराई र प्रस्तावकमा महेन्द्रराय यादव थिए। सो दलको शनिबार बसेको संसदीय दलको बैठकमा प्रतिनिधिसभाका २० र राष्ट्रियसभाका दुई सांसद उपस्थित थिए। निर्वाचन आयोगले यादवले नेतृत्व गरेका जसपालाई आधिकारिता प्रदान गरिसकेको छ। आयोगले आधिकारिता प्रदान गरेपछि जसपा संसदीय दलको बैठक बसेको हो।
राजनीतिक भागबण्डाका आधारमा पदाधिकारी नियुक्ति बन्द गर्न माग,"काठमाडौं : पाँच विद्यार्थी सङ्गठनले राजनीतिक भागबण्डाका आधारमा विश्वविद्यालयका पदाधिकारी नियुक्ति बन्द गर्न माग गरेको छ। पाँच विद्यार्थी सङ्गठनले शनिबार प्रधानमन्त्री शेरबहादुर देउवालाई बालुवाटारमा भेटेर योग्यता, क्षमता र विज्ञताका आधारमा खुला प्रतिस्पर्धामार्फत विश्वविद्यालयमा पदाधिकारी नियुक्ति गर्न माग गरेको हो। विद्यार्थी सङ्गठनले धरानको बिपी कोइराला स्वास्थ्य विज्ञान प्रतिष्ठानमा पदाधिकारीबाट भ्रष्टचार र अनियमितता भएको भन्दै त्यस्ता अनियमितता गर्ने उपकुलपतिलाई बर्खास्त गरी प्रतिष्ठानको समस्या समाधान गर्न माग गरेका छन्। नेविसङ्घका महामन्त्री दीपक भट्टराईले मध्यपश्चिमाञ्चल विश्वविद्यालयमा भएको बेतिथिका विरुद्धमा विद्यार्थीको आन्दोलन चलिरहेकाले जायज मागलाई सम्बोधन गरी परीक्षा सञ्चालन गर्न प्रधानमन्त्रीसँग माग गरिएको जानकारी दिए। यस्तै पाँच विद्यार्थी सङ्गठनले दार्चुलामा तुइन चुँडिएर युवा बेपत्ता भएको घटनाको सत्यतथ्य बाहिर ल्याउनसमेत प्रधानमन्त्रीसँग माग गरेका छन्। भेटमा नेपाल विद्यार्थी सङ्घका अध्यक्ष राजीव ढुङ्गाना, अखिल (क्रान्तिकारी)का अध्यक्ष रञ्जित तामाङ, अनेरास्ववियुका अध्यक्ष सुदेश पराजुली, समाजवादी विद्यार्थी युनियनका अध्यक्ष रुपनारायण श्रेष्ठ, अखिल (छैँटौँ)का अध्यक्ष विमल पोखरेललगायतको सहभागिता थियो।"
विद्युतको माग गर्दै महाकाली लोकमार्ग अवरुद्ध,"दार्चुला : विद्युतको माग गर्दै स्थानीयले महाकाली लोकमार्ग बन्द बन्द गरेका छन्। महाकाली लोकमार्गको मालिकार्जुन दार्चुला सडकखण्डको चौतलीचोरमा मालिकार्जुन गाउँपालिका ३ का स्थानीयवासीले सडक अवरुद्ध गरेका हुन्। शनिबार बिहान ७ बजेदेखि ११ बजेसम्मका लागि महाकाली लोकमार्ग अन्तरगत चैतलीचौर क्षेत्रमा सडक बन्द गरिएको मालिकार्जुन मन्दिर ब्यवस्थापन समितिका सचिव जनकसिंह धामीले बताए। 'विद्युतका पोल गाडीएको चार वर्ष बित्दापनि बिजुली बाल्न नपाएको भन्दै स्थानीय आन्दोलित भएका हुन', धामीले भने। बिहान ७ देखि ११ बजेसम्मका लागि चौतलीचौर सडक अवरुद्ध गर्दा बस, मालबाहक ट्रक, जीप गरि डेढ दर्जन यातायातका साधन सडकमै रोकिएको र यात्रु अलपत्र परेको स्थानिय व्यवसायी भुवन धामीले बताए।"
बैतडीको निषेधाज्ञा साउन मसान्तसम्म लम्बियो,"बैतडी : भारतसँग सीमा जोडिएको बैतडी जिल्लामा साउन मसान्तसम्म निषेधाज्ञा थपिएको छ। कोरोना भाइरसको जोखिम कायमै रहेकाले निषेधाज्ञाको अवधि साउन ३२ गते मसान्तसम्म थपिएको हो। यसअघि खुकुलो पार्दै जिल्लामा साउन १ देखि १५ गतेसम्म छैटौँ पटक निषेधाज्ञा थपिएको थियो। शनिबारदेखि लागू हुने गरी सातौँ पटक निषेधाज्ञा थपिएको बैतडीका निमित्त प्रमुख जिल्ला अधिकारी खगेन्द्र भारतीले जानकारी दिए। कोरोना भाइरसको जोखिम कायमै रहेकाले निषेधाज्ञाको अवधिमा स्वास्थ्यका मापदण्ड अपनाउनुपर्ने जनाइएको छ। निषेधाज्ञामा पसल बिहान ६ बजेदेखि साँझ ७ बजेसम्म सञ्चालनमा रहने बताइएको छ। यस्तै विवाह, व्रतबन्धजस्ता धार्मिक कार्यक्रममा बढीमा २५ जना सहभागी भएर सम्पादन गर्नुपर्ने जिल्ला प्रशासन कार्यालयले जनाएको छ। बैतडीमा गत वैशाख २० गतेदेखि जारी गरिएको निषेधाज्ञामा खुकुलो पार्दै लम्ब्याइएको हो। कोरोना भाइरसको तेस्रो लहरको समेत चेतावनी आइरहेकाले सतर्क रहन स्वास्थ्यकर्मीले आग्रह गरेका छन्। जिल्लामा अहिले २७ जना कोरोनाका सक्रिय सङ्क्रमित रहेका छन् भने हालसम्म कोरोनाका कारण १८ जनाको मृत्यु भइसकेको छ।"
"चितवनमा तेस्रो भेरिएन्टको खतरा, तर तयारी सुस्त","चितवन: स्वास्थ्य तथा जनसंख्या मन्त्रालयले कोरोना भाइरस संक्रमणको तेस्रो लहर आउनसक्ने भन्दै सचेत गराएको छ । निषेधाज्ञा खुकुलो भएसँगै सङ्क्रमण दर बढ्दो देखिएपछि संभावित खतराको आंकलन गरिएको छ । तैपनि कोरोना संक्रमणको सम्भावित खतरा रोक्न खासै तयारी देखिएको छैन । जवकि स्वास्थ्य मन्त्रालयले तेस्रो भेरिएन्टको भयावह हुन सक्ने भन्दै सचेत गराउँदैआएको छ। स्वास्थ्य कार्यालय चितवनले पछिल्लो समय सङ्क्रमितको संख्या बढ्दै गएका कारण कोरोनाको तेस्रो लहर चाँडै आउन सक्ने अनुमान गरेको छ । स्वास्थ्य कार्यालय चितवनका प्रमुख दीपक तिवारीले यसअघि डेल्टा भेरिएन्ट देखिएको हुनाले समुदायमा यसको सङ्क्रमण रहन सक्ने खतरा भएको बताए । दुई जनामा डेल्टा भेरिएन्ट भेटिएपछि समाजमा नहोला भन्न सकिन्न । त्यसको असर समुदायमा हुन सक्छ तिवारीले भने अरुमा पनि यो भेरिएन्ट देखिन सक्छ, सावधान हुन जरूरी छ । जिल्लामा कार्यरकत चिकित्सकहरु तयारी नपुगेको बताउँछन् । दोस्रो भेरिएन्टको संक्रमणको महामारी हुँदा केही माहोल बढे पनि फेरि सुस्ताएको छ । अस्पतालमा भेन्टीलेटरको संख्या बढेको छैन । महामारीको बेला जोखिम कम गर्न छुट्टै कोभिड अस्पताल बनाउने भनिए पनिअहिलेसम्म हुन सकेको छैन । अक्सिजन प्लान्टहरु थप्ने भनिए पनि कहीँ पनि कामको प्रगति भएको छैन । अब आउने भेरिएन्टले क्षति गर्न सक्ने आंकलन गरिए पनि त्यसको नियन्त्रणको लागि तयारी नभएको एलाइभ अस्पतालका प्रमुख डा प्रमोद लामिछानेले बताए । यहीअवस्था हो भने अब आउने महामारीले दुख देला जस्तो छ उनले भने जति गम्भीर हुन पर्ने हो, जुन रफ्तार हुनु पर्ने हो त्यो देखिएको छैन । अघिल्लो दुई चरणमा सबैभन्दा बढी जनशक्तिको कारण समस्या देखिएको थियो । चिकित्सकहरुले स्वास्थ्यकर्मी र चिकित्सकको मनोबल बढाउन सरकारसँग पटक पटक माग गरेका थिए । अस्पतालमा खटिने अग्रपंक्तिका चिकित्सक र स्वासथ्यकर्मीका लागि तालिम दिइएको छैन । तयारीको सुरुवात बसैभन्दा पहिले जनशक्तिको व्यस्थापनबाट गर्न नेपाल चिकित्सक संघका बरिष्ठ उपाध्यक्ष डा अनिल विक्रम कार्कीले बताए । जनशक्ति व्यवस्थापनमा सबैभन्दा पहिले तयारी गर्न जनशक्ति व्यवस्थापन नभएपछि असर पर्न सक्ने उनको भनाइ थियो । २० वर्षअघिको दरबन्दीले चलिरहेको जनशक्तिले अबको महामारीमा काम गर्न सक्दैनन्, उनले भने चुनावमा म्यादी प्रहरी जस्तो नियुक्त गरेर कसरी काम हुन्छ ? दक्षता, योग्यता र क्षमताको आधारमा नियुक्त गरिनुपर्छ । डेल्टा भेरिएन्ट सबै उमेर समूहका व्यक्तिलाई हुने र यसले फोक्सोमा बढी असर गर्ने र छिटो फैलिने चिकित्सकहरु बताउँछन् । पहिलो लहरको अल्फा भेरिएन्ट भन्दा यो बढी जोखिमयुक्त हुने र हावाबाट पनि सर्ने विशेषज्ञ चिकित्सकहरुले बताएका छन् । तेस्रो लहरले बालबालिकालाई बढी प्रभाव पार्ने भनिएको छ । तर बालबालिका लक्षित गरेर तयारी खासै छैन । चितवन मेडिकल कलेजले बालबालिकाका लागि सघन उपचार कक्ष बनाइसकेको छ । नेपाल सरकारको नीति तथा कार्यक्रमअन्तर्गत २ करोड ४० लाख बजेटमा भरतपुर अस्पतालमा पनि कोभिड लक्षित गरेर पिआईसियु बनाउने प्रक्रियाको टेण्डर भइसकेको छ । तर २० बेड चितवनको लागि पर्याप्त नभएको भरतपुर अस्पतालका बरिष्ठ बालरोग विशेषज्ञ डा युवा निधि बसौलाले बताए । भरतपुर रिफर सेन्टर हो, यहाँ चितवनको मात्रै नभएर अन्यत्रबाट समेत विरामी आँउछन् । यही अवस्थाले धान्न गारो छ । यसअघि चितवनमा पाँच जना शङ्कास्पद बिरामीको नमुना जाँचमा दुई जनामा डेल्टा भेरिएन्ट पुष्टि भएको थियो । भरतपुर अस्पतालले राष्ट्रिय जनस्वास्थ्य प्रयोगशाला काठमाडौँ पठाएको थियो । सो प्रयोगशालाले तीमध्ये दुईवटा नमुना मात्रै अन्तर्राष्ट्रिय प्रयोगशालामा पठाएको थियो । दुवै नमुनामा डेल्टा भेरिएन्ट प्रमाणित भएको थियो । अहिले चितवन जिल्लामा पछिल्लो समय कोरोना सङ्क्रमित बिरामीहरुमा नयाँ डेल्टा भेरिएन्ट देखिएको छैन । भरतपुर अस्पतालका कोभिड क्लिनिकल कोर्डिनेटर डा प्रमोद पौडेलले पछिल्लो समय डेल्टा भेरिएन्टका शङ्कास्पद बिरामी नभेटिएको बताए । बिस्तारै चितवनमा कोरोना सङ्क्रमितका बिरामी बढ्न थालेका छन् । असपतालमा विस्तारै विरामीको चाप बढ्न थालेको छ । यही आधारमा सङ्क्रमितको संख्या बढ्दैगए तेस्रो लहर चाँडै आउन सक्ने तिवारीले बताए । त्रसित नभई सङ्क्रमण रोक्न जनस्वास्थ्य मापदण्डको पूर्ण पालना गर्नु स्वास्थ्य कार्यालय चितवनले सबैमा आग्रह गरेको छ ।"
चारजना नक्कली परीक्षार्थी पक्राउ,"डोटी : अर्काको नाममा मौखिक परीक्षामा सामेल भएका चारजनालाई प्रहरीले पक्राउ गरेको छ। जिल्ला प्रहरी कार्यालय डोटीले दिएको जानकारीअनुसार सुदूरपश्चिम प्रदेश प्रहरी तालिम केन्द्र दिपायलले खोलेको प्रहरी जवान लिखित परीक्षाको नतिजामा सफल भई मौखिक परीक्षामा सामेल भएका चार जना युवालाई नक्कली परीक्षार्थीको आरोपमा शुक्रबार पक्राउ गरिएको हो। प्रहरीका अनुसार पक्राउ पर्नेमा सुदीपकुमार रोकाया, सुन्दर चौधरी, दीपेन्द्र जप्रेल तथा रामनरेश चौधरी रहेका छन्। उनीहरुले लिखित परीक्षामा अन्य उमेदवार सामेल गर्न लगाइ लिखित परीक्षा पास भएपछि अहिले मौखिक परीक्षामा आफैँ उपस्थित भएका कारण छानबिनका क्रममा पक्राउ गरिएको इलाका प्रहरी कार्यालय दिपायलका प्रमुख तथा प्रहरी नायब निरीक्षक केशव पन्तले जानकारी दिए। पक्राउ परेकालाई कीर्ते गर्न नहुने कसुरअन्तर्गत मुद्दा चलाउन म्याद थप गरी हिरासतमा राखिएको जिल्ला प्रहरी कार्यालय डोटीले जनाएको छ।"
लालबन्दीमा स्थानीय र प्रहरीबीच झडप,"मलंगवा : सर्लाहीको लालबन्दी नगरपालिका ६ मा शुक्रबार साँझ स्थानीय र प्रहरीबीच झडप भएको छ। मोटरसाइकलबाट लडेर सामान्य घाइते बनेकी लालबन्दी ७ की २१ वर्षीया करुणा बानियालाई टीटी सुईको साटो रेबिजको सुई दिएपछि स्थानियबासी आक्रोसित बनेका छन्। स्थानीय मोडेल अस्पतालमा सुई लगाउन पुगेकी बानियालाई टीटी सुईको साटो रेबिजको सुई दिएपछि स्थानीयबासी उग्र बन्दै चिकित्सकमाथि आक्रमणको प्रयास गरेका थिए। अस्पतालका चिकित्सकमाथि स्थानीय युवाहरुले आक्रमण गरेपछि प्रहरी आएर भीडलाई तितरबितर बनाएको थियो। भीडलाई नियन्त्रणमा लिन प्रहरीले ४ सेल अश्रु ग्याँससमेत प्रहार गर्नु परेको जिल्ला प्रहरी कार्यालय सर्लाहीका प्रहरी उपरीक्षक संतोष सिंह राठौरले जानकारी दिए। शान्ति सुरक्षा गर्न पुगेका प्रहरी र कोरोनाको यस्तो विषम परिस्थितिमा काम गर्दै आएका चिकित्सकमाथि ढुङ्गमुढा गर्न थालेपछि प्रहरीलाई बाध्य भएर अश्रु ग्याँस प्रहार गर्नु परेको प्रहरी उपरीक्षक राठौरले बताए। उनले भने, 'अस्पताल प्रशासनबाट केही कमजोरी भएको हो भने कानुनी उपचार छ। तर, सोझै आएर चिकित्सक र अस्पताल उपर आक्रमण गर्नु राम्रो होइन्।' ढुङ्गामुढा गर्ने ४ जनालाई प्रहरीले नियन्त्रणमा लिएको छ। घटनाको मध्यस्तता गर्न गएका अखिलका केन्द्रिय सदस्य रमेश घिमिरेलाई प्रहरी निर्घात कुटपिट गरी नियन्त्रणमा लिएपछि अखिलका नेता कार्याकर्ता झन आक्रोशित बनेका छन्। घिमिरेसहित अखिलका अर्का जिल्ला नेता अच्युत काफ्लेलाई समेत प्रहरीले हिरासतमा लिएको अखिलका नेता उज्जवल कार्कीले जानकारी दिए। आफ्ना नेतालाई छोड्नुपर्ने माग गर्दै बिहानदेखि नै आफुहरु लालबन्दी इलाका प्रहरी कार्यालय अगाडि धर्नामा बसेका छन्। बिना कारण पक्राउ गरिएको भन्दै तत्काल बिना सर्तको रिहाइको माग गरेका छन्। आफ्ना नेतालाई नछोडेसम्म धर्ना जारी राख्ने र कुनै किसिमको अस्पतालसँग छलफल र वार्ता नगर्ने अखिलका अर्का नेता सरोजबाबु न्योपानेले जानकारी दिए। गल्ती गर्ने अस्पताललाई कारबाही गर्नुको साटो आफ्नो नेतालाई नियन्त्रणमा लिनु कहाँको नियम हो ? उनले प्रश्न समेत गरे।"
माधव समूहले अखिल फोर्सको बृहत् भेला गर्दै,काठमाडौं : नेकपा एमालेको माधव समूहले शनिबार काठमाडौंमा अखिल फोर्सको बृहत् भेला आयोजना गर्दैछ। बबरमहलस्थित कार्की पार्टी प्यालेसमा दिउँसो १२ बजे हुने भेलामा वरिष्ठ नेता माधवकुमार नेपाल प्रमुख अतिथि रहने आयोजक अखिल नेपाल स्वतन्त्र विद्यार्थी युनियन (अनेरास्ववियु) केन्द्रीय कमिटीले जनाएको छ। एमालेभित्र घोषणा भएका गुटगत युवा मोर्चालाई विघटन गर्नुपर्ने बहस चलिरहेको बेला अखिल फोर्सको बृहत् भेला हुन लागेको हो। एमालेले युथ फोर्स गठन गरेसँगै माधव समूहले अखिल फोर्स गठन गरेको थियो। यस अगाडि नै नेकपा (एमाले)का नेता योगेश भट्टराईले अध्यक्ष केपी शर्मा ओली पक्ष र माधव नेपाल समूहले युथ फोर्स र अखिल फोर्स गठन गरेकोप्रति आपत्ति जनाएका थिए। समाजमा आतंकको आभास दिने र युवाहरुलाई अराजनीतिकरण गर्दै कानुन हातमा लिएर राजनीतिलाई अपराधीकरण गर्न उद्दत यस्ता बाहुबली समुहहरु तत्काल खारेज गर्नुपर्ने नेता भट्टराईको मत छ।
सैनिक कल्याणकारी कोषको सम्पति ५९ अर्ब ९५ करोड ८० लाख,"काठमाडौं : सैनिक कल्याणकारी कोषको यथार्थ सम्पति रु ५९ अर्ब ९५ करोड ८० लाख पुगेको छ। कोषमा विसं २०७७ असार मसन्तसम्म नगद मौज्दात रु ४५ अर्ब ८६ करोड ८० लाख रहेकामा यस वर्ष १८ प्रतिशत अर्थात रु आठ अर्ब २५ करोड ९५ लाखले वृद्धि भई रु ५४ अर्ब १२ करोड ७५ लाख ८० हजार पुगेको छ। सैनिक मुख्यालय जङ्गी अड्डामा शुक्रबार आयोजित पत्रकार सम्मेलनमा विभिन्न निकायमा गत असार मसन्तसम्म गरिएको रु पाँच अर्व ८३ करोड १४ लाख लगानीसमेत समावेश गर्दा यथार्थ सम्पति रु ५९ अर्ब ९५ करोड ८० लाख पुगेको कोषका निर्देशक सागरबहादुर केसीले जानकारी दिए। नेपाली सेना शान्ति स्थापनार्थ संयुक्त राष्ट्रसङ्घको आह्वानमा शान्ति सेनामा सहभागी भएबापत प्राप्त रु एक करोड २४ लाख एक हजारबाट विस २०३२मा स्थापना सैनिक कल्याणकारी कोषको स्थापना भएको हो। बहुजन हिताय : बहुजन सुखाय आदर्श वाक्य रहेको कोषबाट सेनाका बहालवाला, अवकासकाप्राप्त सैनिक तथा तिनका आश्रित परिवारलाई स्वास्थ्य, शिक्षा, सहुलियत ऋण, आर्थिक राहत र आवास, बीमा, सीप र स्वरोजगारका कार्यक्रम सञ्चालन हुँदै आएको छ। उक्त कोषबाट नौ लाख हिताधिकारी लाभान्वीत भइररहेको जानकारी दिइएको छ। कोषबाट सञ्चालित विभिन्न कार्यक्रममार्फत वार्षिकरुपमा सरकारलाई रु ४५ करोड राजश्व र रु १६ करोड विदेशी मुद्रा सञ्चितिमा योगदान पुगिरहेको जानकारी दिइयो। कोषको रकम मध्ये ९९३५ प्रतिशत क वर्गका बाणिज्य र बाँकी ख वर्षका विकास र अन्य वित्त कम्पनिमा निक्षेप रहेको सो अवसरमा जानकारी दिइयो। रासस"
श्रृंगारमा सखीहरू,"सखीफूललोढ चलु फूल बरिया, सीताकेसँग सहेलिया मिथिलामा मधुमासको रमणीय महिना सुरु भएसँगै नवविवाहित जोडीहरूको मनमोहकपर्व मधुश्रावणी पनि मनाइँदै छ। श्रावण कृष्ण पञ्चमीको दिनदेखि सुरु भई श्रावण शुक्ल तृतीयासम्म मनाइने यो १३ दिवसीय पर्वको रौनक अहिले मिथिलाञ्चलका गाउँ, सहर सबैतिर हेर्न सकिन्छ। नवविवाहित महिलाहरूले बेहुलीझैं श्रृंगार गरेर प्रत्येक साँझ झुण्ड बनाइ टोल, मन्दिर र बगैंचाहरूमा फूललोढी (फूल टिप्ने) गर्दै, गीत गाउँदै हिँड्ने दृश्यले मिथिलाको संस्कृतिलाई उजागर गर्छ नै। पर्वको महत्वलाई पनि वर्णन गर्छ। फूललोढीका बेला गाइने गीतहरूमा नवदम्पतीको प्रेम, विश्वास र सामिप्यताको सन्देशहरू हुन्छ। नवजोडीका लागि यो उत्सवसरह नै हो। आमोदप्रमोद, हासपरिहास र उन्मादले भरिएको यो पर्व नवविवाहित जोडीका लागि गृहस्थ जीवनमा प्रवेश गर्ने सुन्दर अवसरका रूपमा रहेको छ। प्रेम, उन्माद र विशिष्ट संस्कृतिका रूपमा रहेको यो पर्व मैथिल समुदायका ब्राह्मण, कायस्थ र सोनार जातिले मनाउने चलन छ। सामाजिक, सांस्कृतिक परम्परामा आधारित यस पर्वमा मैथिल नववधुले श्रीमान्को घरबाट पठाएको फरिया, घोघट लगाएरै १३ दिनसम्म पूजापाठ गर्ने गर्छिन्। पूजाको सुरुआतमा माटो र गाईको गोबरबाट कलात्मक नाग, नागिनको मूर्ति बनाई पर्वको शुभारम्भ गरिन्छ। सांस्कृतिक अनुष्ठानको रूपमा रहेको यस पर्वको प्रारम्भमा पहिलो दिन व्रत लिनेले पवित्र स्नान गरी चोखोनितो बनेपछि व्रत संकल्प गर्छन्। व्रतअवधिभर मन चोखो राखी पवित्र सात्विक भोजन गर्नुपर्ने विधान छ। व्रतमा प्रत्येक दिन सूर्यास्तपूर्व नववधु पूर्णश्रृंगार गरी सखीहरूसँगै फूललोढी गर्ने र साँझ टिपेर ल्याएको फूल भोलिपल्ट बिहान शिव, पार्वती र विषहरालाई अर्पण गर्ने परम्परा छ। ससुरालीबाट पठाइएको अन्न र चोखो परिकार मात्रै खाने र प्रत्येक दिन गौरी तथा नागनागिनको पूजा गरी शिव, पार्वती र नागसँग सम्बन्धित कथा नववरवधुलाई सुनाउने गरिन्छ। माता गौरीलाई दाम्पत्य जीवनको संरक्षिका र नागलाई नारीको पतिका रूपमा मानिएकाले यस पर्वमा गौरी तथा नागनागिनको विशेष पूजाआराधना गर्ने गरिएको संस्कृतिविद् डा राजेन्द्र विमल बताउँछन्। मधुश्रावणी व्रतको सुरुआत माता गौरी दाम्पत्य जीवनलाई सुखी बनाउने मात्र होइन, मनकामना पूर्ण गर्ने देवीको रूपमा मानिएकी हुन्। वाल्मीकि रामायणका अनुसार मिथिलाकी राजकुमारी सीताले गौरी पूजन निरन्तर गरेकै कारण भगवान् रामजस्ता पति पाएको उल्लेख छ। यो पर्व कहिलेदेखि सुरु भएको भन्न सकिने तथ्य नरहे पनि शिवमहापुराणमा उल्लेख भएअनुसार मधुश्रावणी नाम गरेकी नवविवाहिताले पतिलाई कुष्ठरोग भएको व्यथा शिवलाई सुनाएकी थिइन्। शिवले तिनलाई यस प्रकारको व्रत गर्न सुझाव दिए। सोही व्रत गरेपछि उनका पति निको भई स्वस्थ्य जीवन बिताउन थाले। सोही कारण पनि मधुश्रावणी मनाउँदै आएको पाइन्छ। यस पर्वमा प्रत्येक दिन नववधुलाई भिन्न कथाहरू सुनाउने गरिन्छ। जसमा मैनामञ्चमी, विषहरी, बिहुला, मनसा, मंगलागौरी, पृथ्वीजन्म, समुद्र मन्थन, सतीका कथाहरू छन्। मधुश्रावणी पर्वको एक कथाअनुसार एकपटक भगवान् शिव, माता पार्वतीसँग जलक्रिडा गरिरहेका थिए। सोही समयमा भगवान् शिवको वीर्य स्खलन भयो। शिवले सो वीर्य रूखको पातमा राखे। सोही वीर्यबाट पाँचकन्याको जन्म भयो। ती पाँच कन्याको नाम जया, विषहर, शामिलबारी, देव र दोतली राखियो। ती कन्याहरूको जन्म भएपछि भगवान् शिव त्यहाँबाट कैलाश फर्किए। तर, उनी बेलाबेलामा छोरीहरूलाई भेट्न आउँथे। सो क्रम धेरै दिनसम्म चलिरह्यो। माता पार्वतीलाई भगवान् शिवमाथि शंका लाग्यो। उनी एक दिन शिवको पछि लागिन्। भगवान् शिव तलाउमा आफ्ना सर्परूपी छोरीहरूसँग खेलिरहेको देख्दा पार्वती क्रोधित भइन्। उनले ती सर्पकन्याहरूलाई मार्ने प्रयास गरिन्। तर, भगवान् शिवले पार्वतीलाई रोक्दै ती सर्पकन्याहरूको उत्पत्तिको वास्तविकता सुनाए। पार्वतीले श्रीमान्को कुरा सुनेपछि ती कन्याहरूलाई मारिनन्। त्यसपछि महादेवले भने, साउन महिनामा जो कोही सर्पको पूजा गर्छ, उसलाई सर्पबाट भय हुँदैन। यसै कारण पनि मधुश्रावणीमा विषहरा र सर्पको पूजा गर्ने परम्परा छ। दाम्पत्य जीवनलाई सुखमय बनाउने प्रशिक्षण सखी हे सावन के बुनझिसी पियासँग खेलबपचिसीना दाम्पत्य जीवनमा आइपर्ने कठिनाइहरूलाई कसरी समाधान गर्ने र वैवाहिक जीवनलाई कसरी सुखमय बनाउने भन्ने विषयमा प्रशिक्षण दिने गरिन्छ। विभिन्न देवी देउताको जीवनमा आएका सुखद् र दुःखद् घटनाहरूलाई कथाको माध्यमबाट सुनाएर नवजोडीको दाम्पत्य जीवनलाई सुखमय बनाउने उद्देश्यले एक प्रकारको प्रशिक्षण वा तालिम दिनु नै यस पर्वको विशेषता रहेको संस्कृतिविद् प्राध्यापक परमेश्वर कापडी बताउँछन्। पर्वमा कतिपय कथा शिवपार्वतीको वैवाहिक, रोमाञ्चक प्रसंग र ठठ्यौलीले भरिएका कारण नारी जीवनमा पतिप्रतिको स्नेह, सौहार्दतालाई प्रगाढ बनाउन यस पर्वले प्रेरित गर्ने गरेको संस्कृतिविद्को बुझाइ छ। साउनको मनमोहक महिनामा प्रगाढ प्रणय सम्बन्धलाई अपिल गर्ने भावना जागृत हुने गर्दछ। यस्तो बेला मानव विवाहिता जोडीबीच प्रेमरागदेखि भावनात्मक एकता गराउनु यस पर्वको मनमोहक पक्ष हो। टेमीको यथार्थ मधुश्रावणी पर्वका विभिन्न रोमाञ्चक र मनोरञ्जनात्मक पाटो भए पनि यस पर्वअन्तर्गत नववधुसँग गरिने टेमी विधिले निकै चर्चा परिचर्चा पाउँदै आएको छ। यस विधिकै कारण यस पर्वलाई कतिपयले गलत विश्लेषण गरेर महिला हिंसाको रूपमा पनि व्याख्या गरेको पाइन्छ। पर्वको १२औं दिन साँझ पूजाअर्चनापछि व्रतालुलाई टेमी दिने गरिन्छ। श्रीमान्को घरबाट पानको पात र दियोको बत्ती टेमी दिनका लागि पठाइन्छ। दियोमा बालिने बत्तीको लप्कोले व्रतालुको देब्रे गोडाको घुँडामा डाम्ने विधिलाई टेमी भन्ने गरिन्छ। टेमी दिनुका पछाडि विभिन्न मिथकहरू छन्। टेमी दिएको ठाउँमा फोका उठे भने त्यसले पतिपत्नीबीचको प्रेमसम्बन्ध प्रगाढ हुने जनविश्वास छ। त्यसैगरी यसरी डाम्दा हुने पीडाजतिकै दाम्पत्य जीवनमा पर्न सक्ने दुःख, कष्ट पीडा खप्ने क्षमता नववधुमा होस् भनेर पनि यसलाई अथ्र्याइएको छ। तर, यो विधि अव्यावहारिक, अन्धविश्वासी र रुढीवादी रहेको भन्दै पछिल्लो समय यस विधिलाई परिस्कृत गर्दै लगिएको छ। नयाँ पुस्तामा यस प्रकारको कुरीतिको स्थान नरहेकाले पर्वमा व्रतालुलाई बत्तीको लप्काले डाम्नुको साटो शीतलटेमी अर्थात् चन्दनको लेप लगाउने परम्पराको विस्तार भएको छ। हामीले पनि छोरी, बुहारीहरूलाई चन्दनको लेप लगाएर शीतल टेमी नै दिन लगायौं, मैथिली भाषा अभियानी पुनम झा भन्छिन्, प्रेम र समन्वयको यस पर्वमा यदि केही कुरा परिष्कृत गरेर यसलाई अझ बढी अपनत्वका साथ मनाउन सकिन्छ भने त्यसतर्फ सम्पूर्ण मैथिलवासीले पहल गर्नुपर्छ।"
चीनमा फेरी कोरोना भाइरसको प्रकोप,चीनको नान्जिङ सहरमा फेला परेपछि कोरोना भाइरस प्रकोपका रूपमा अन्य पाँच प्रान्त र राजधानी बेइजिङसम्म विस्तार भएको सरकारी सञ्चारमाध्यमले जनाएका छन्। उनीहरूले अहिलेको अवस्थालाई वुहानपछिको सबैभन्दा व्यापक महामारीको सङ्ज्ञा दिएका छन्। जुलाई २० मा नान्जिङ विमानस्थलमा एक जनामा कोरोना भाइरस फेला परेपछि झन्डै २०० जना संक्रमित भइसकेका छन्। एउटा स्रोतलाई उद्धृत गर्दै चीनको ग्लोबल टाइम्सले आगामी अगस्ट ११ सम्म नान्जिङबाट हुने सबै उडान स्थगित गरिने जनाएको छ। सरकारी निकायबाट चुक भएको भन्दै आलोचना भएको बेला अधिकारीहरूले सहरभरि परीक्षण सुरु गरेका छन्। सहरका ९३ लाख बासिन्दा र आगन्तुकहरूको परीक्षण गरिने समाचारसंस्था सिन्ह्वाले जनाएको छ। अधिकारीहरूका अनुसार कोरोना भाइरसको अतिसंक्रामक डेल्टा भेरियन्टका कारण संक्रमण फैलिएको हो। एउटा व्यस्त विमानस्थलमा फेला परेको हुँदा उक्त भाइरस धेरैतिर फैलिसकेको उनीहरूको भनाइ छ। नान्जिङका एक स्वास्थ्य अधिकारीले त्यहाँ फेला परेका सङ्क्रमितहरूको सम्बन्ध रुसबाट आएको एउटा विमान सफा गर्न गएका कर्मचारीसँग भएको बताएका छन्। उक्त विमान जुलाई १० मा रुसबाट आएको थियो। सिन्ह्वाका अनुसार ती कर्मचारीले सरसफाइसम्बन्धी कडा नियम पालना नगरेको सिन्ह्वाले जनाएको छ। परीक्षणले उक्त भाइरस चङ्दू र बेइजिङसहित १३ वटा सहरमा फैलिसकेको पुष्टि भएको छ। तर उक्त प्रकोप अहिले पनि प्रारम्भिक चरणमा भएको र नियन्त्रण गर्न सकिने विज्ञहरूले ग्लोबल टाइम्सलाई बताएका छन्। चीनले आफ्ना सीमा बन्द गरेर तथा यदि स्थानीय तहमा प्रकोप देखिए तत्काल नियन्त्रणका उपाय अवलम्बन गरेर कोरोना भाइरस महामारीलाई विस्तार हुन दिएको छैन।
सेता वस्त्रधारी र म !,के आयो छायो विश्वमा कोरोना सबमा त्राही त्राही मानिसजनलाई एक्लो बनायो आफन्त भए पराई। न आवाज छ विस्फोटको न आयो दबाइ ओखती बाँचिरहेछ जगत् सेता वस्त्रधारीको भरमा छ जे जति। घाँटी खस खस बढ्यो जिउ दुख्यो मन दुखेर दुखेन त्यो डर छायो जीवनमा रसायो आँखा आँसु सुकेर सुकेन त्यो। घरमा थिए साना केटाकेटी थिए वृद्ध बाबा आमा साथ रातको दुई प्रहर बिताउन गाह्रो भयो बित्दैन किन रात। कहिले बायाँ कोल्टे फेर्छु कहिले दायाँ जिउमा उस्तै ताप पोलिरहेथ्यो मन भत्भती छामेर बढ्दैछ जिउको राप। भालेको डाँकमा उठेर निस्किएँ नजिकैको असपताल सहेर सहिनसक्नु थियो मेरो मन यो भएर बेहाल। समाचार पढिरहन्थें रेडियो सुनिरहन्थें बेड छैन रे उपचार प्राणबायु अक्सिजनको असपतालमा छ अरे हाहाकार। पीसीआर परीक्षण गरेर फर्किएँ घर जसै छुट्टिएँ आफ्नैबाट उकुसमुकुस तनमनमा आउँथ्यो जसै छाउँथ्यो जब रात। सिरानीमा राखेको मोबाइलमा घण्टी बज्यो जब मेसेजको हेरें मोबाइलामा आँखा लगाएँ जिउ पसिनै पसिना भो। कोरोना पोजेटिभ देखिएछ सुनाएँ घरपरिवार सदस्य सबलाई विकल्प थिएन असपतालको बाटो समाएँ जानुथ्यो उतै मलाई। सेता वस्त्रधारी धरतीका भगवानहरू लागे वरिपरि मेरो उपचारमा जीवन वरदान पाउन मागिरहेको थिएँ उनैसँग आँखाको इसारामा। स्वास फेर्न गाह्रो हुँदै थियो कहिले रोकिन्थ्यो हेर्दै थिएँ डराइडराइ सेता वस्त्रधारी भगवान् थिए नजिक जसमा थिएनन् कोही पराई। परिवारका सदस्यहरूमा न छोरा थिए साथ न छोरी थिए कतै ऐयाका रोदनहरूका आवाज गुञ्जिरहेको थियो त्यहाँ जताततै। आवाज थिएन तर देख्दै थिएँ केही दृष्टि धमिलै भए पनि आस मरिसकेको थिएन मनमा मर्ने र बाँच्ने दोधारमा रहे पनि। खोज्दै थिए यी आँखा वरिपरि कोही आफन्त कोही नाता लाग्दै थियो कोही लिन आइरहेछ उठाउँदै छ यो धर्तीबाट। आए दौडँदै जसै सेता वस्त्रधारी भगवान्हरू घेरेर मलाई राखे लिन आएका यमदुतहरू हारे सबै जसै छाडेर मलाई भागे। होस आयो जब आँखा खुल्यो जसै थिए डाक्टर र नर्स वरिपरि मुस्कान छरिरहेका थिए आपसमा उनीहरू हाँसेर मलाई हेरी। मुढोसरी विस्तारामा लडेको तनको मनमा थियो त एउटै भर सेता वस्त्रधारीले यमदूतलाई जितेर बचाए फर्केर आएँ म घर। नजिकबाट मृत्युलाई देखेर फर्किएँ म आखिर जिउँदै मरेर त्यो धर्तीका भगवान् सेता वस्त्रधारीको सकिँदैन बयान गरेर त्यो।
"कमलाको त्रास, बर्सेनि उठीबास","जनकपुरधाम : बाढीले खेत बगाएर लान्छ। घर डुब्छ। चुरेबाट आएको पानीको भेलले छिनमै खेतलाई बगर बनाउँछ। यो त हाम्रो नियति नै बनेको छ।, धनुषा र सिरहाको सिमाना छुट्ट्याउने कमला नदीको तटीय क्षेत्रका बाढीपीडित कमलदेव यादव आफ्नो पीडा सुनाउँछन्। यो उनी जस्तै यस क्षेत्रका दर्जनौं गाउँलेको पीडा हो। नेपालभारत सीमाक्षेत्रमा भारतले बनाएको तटबन्ध तथा सडकको संरचनाले धनुषा र सिरहाका तटीय क्षेत्रका बासिन्दाले बर्सेनि बाढी र डुबानको पीडा खेप्छन्। मनसुन सक्रिय भएसँगै भारतले जयनगरमा बनाएको तटबन्ध ढोका आफू अनुकूल खोल्दा र लगाउँदा धनुषा र सिरहाका हजारौं खेतीयोग्य जमिन र घर डुबानमा पर्छ। घरगोठ पानीमा डुब्छ, जनधनको क्षति हुन्छ। गत वर्षमा मात्र धनुषामा ६ जनाको मृत्यु भएको थियो। अझ रेल्वे र सडकको नाममा बाँधिएका बाँधका कारण प्रत्येक वर्ष बाढीको नियति भोग्न बाध्य हुने गरेको जनकनन्दनी गाउँपालिका १ का रत्नेश्वरलाल गोइतले बताए। उनले भने, वर्षाको समयमा सीमावर्ती क्षेत्रका गाउँहरू डुबानमा पर्नु नौलो कुरा होइन। प्रायः प्रत्येक वर्ष कमला नदीको बाढी पसेर गाउँमा त्रास फैलन्छ। बाढीको उच्च बहावको निकास नहुँदा कमला तटीय क्षेत्रका गाउँका बासिन्दाले अग्लो ठाउँका स्कुल र सार्वजनिक भवनको सहारा लिनुपर्छ। सीमाक्षेत्र डुबानको प्रमुख कारण भारतीय पक्षले बनाएको बाँध हो, सबैलाई थाहा छ तर कसैले आवाज नउठाएका कारण बर्सेनि समस्या झेल्नु परेको छ, कमला नगरपालिका हथमुण्डाका कमल मण्डलले भने उत्तरी चुरेबाट तीव्र बेगमा आउने प्राकृतिक पानीको बहाव रोक्न सीमामा एकतर्फी बाँधले सहज निकास हुन दिँदैन, तीव्र बेगको पानी सीमाको ठूलो बाँधमा ठोक्किने र माथि फर्किने कारण हामीलाई जहिल्यै पीडा भोग्नुपर्छ। कमला नदीको पूर्वी तटमा रहेको सिरहाको बसपिरा, बरेरवा, सिरहा मखनाहा, महसोथा, रमौल, हथमुण्डा धनुषाको बरेरवा, सघारा, भलुवाही, टरिया, लगमा, माँची, लक्कड, मडान, सखुवालगायतका बस्तीहरू डुबानमा पर्दै नेकपाका स्थायी समिति सदस्य मातृका प्रसाद यादवको कथन छ। बाढीपछि स्थानीय प्रशासनले राहत, उद्धार र अस्थायी पुनःस्थापनको व्यवस्था गर्छ, तर यो अवस्था कहिल्यै सम्म भन्ने प्रश्नको जवाफ कसैसंग छैन, यादवले भने रातिको समयमा भारी वर्षा भयो की, उनीहरू सुत्न सक्दैनन, सुरक्षित स्थानमा पुग्न भागभाग हुन्छ, गत वर्ष असारको अन्तिम साता आएको बाढी सम्झिएर अहिले पनि स्थानीय झस्किन्छन्। सो समय करिब हजार घर भत्किए। ठूलो जनधनको क्षति भएको थियो। हजारौं नागरिक प्रभावित भए। तर, यस वर्ष क्षति न्यूनीकरणका लागि स्थानीय तहहरूसँग मिलेर विपद्को तयारी गरिसकेको धनुषाका प्रमुख जिल्ला अधिकारी बन्धुप्रसाद बाँस्तोलाले जानकारी दिए। उनले भने, कमला जोखिम क्षेत्र कमला, जकनन्दनी, मुखियापट्टी मुहरनिया, सहिद सहितका स्थानीय तहको जोखिम क्षेत्र पहिचान गरी अलर्ट गरिएको छ, बाढी आउँदा खोजतलास, राहत, उद्धारको तयारी साथै रबरबोट, लाइफ ज्याकेट सहित पौडीबाज सुरक्षाकर्मी तयारी अवस्थामा राखेका छौं। कमला नदीको चुरे क्षेत्रमा बतहा खोला, घुर्मी खोला, चारनाथ र कमलाको बहाव एक्कै ठाउँमा मिसिने हुँदा धनुषा, सिरहा तटीय क्षेत्र र भारतीय सिमा क्षेत्रका बासिन्दाहरूले प्रायः प्रत्येक वर्ष बाढीको मार खेप्नुपरेको छ। प्रदेश २ का पूर्वप्राकृतिक विपद् तथा व्यवस्थापन समितिका सभापति रामचन्द्र मण्डलले चुरे संरक्षण नहुँदा फडानी र दोहनका कारण नदीनालाको सतह पुरिँदै गएको बताए। उनले भने, भारतीय पक्षको बाँध, चाहे त्यो सडकको नाममा होस् वा रेल्वे ट्रयाकको, बाँधले बहावलाई रोक्न खोज्दा अनिष्ट हुने गरेको छ। श्रावणको पहिलो साता आएको बाढीले ठूलो मात्रामा खेत कटान गरेको क्षेत्रमा ऊर्जा, जलस्रोत तथा सिँचाइमन्त्री पम्फा भुसाल, प्रतिनिधिसभा सदस्य मातृकाप्रसाद यादव र प्रदेशका आन्तरिक मामिला तथा सञ्चार मन्त्री भरतप्रसाद साहले धनुषाको किरतपुर र हथमुण्डा, पटेर्वा निरीक्षण गर्दै तत्काल समस्या समाधान गर्न निर्देशन दिएकी छन्। किरतपुरमा बाँधिएको बाँधलाई क्षति पुर्याउँदै नदी खेतमा पसेपछि तत्काल नदी नियन्त्रणका लागि मन्त्रीले ५० लाख र थप गरी २० लाख रुपैयाँ उपलब्ध गराएको जानकारी गराईन्। उनले भनिन, हामीले नदीको बहावले धार परिवर्तन गरी बाँध समेत भत्किएको हर्यौं, धन्न खेत धेरै बगेको रहेनछ,, अन्यथा खेतमै धार बग्ने अवस्था आइसकेको छ, त्यसैले कमलाको नियन्त्रणका लागि तत्काल आवश्यक काम गरिने छ। कटान निरीक्षणपछि ऊर्जा सचिव गेलालले भारतको सहयोगमा बनाइएको तटबन्ध निरन्तर कटानबारे ऊर्जा, जलस्रोत तथा सिँचाइ मन्त्रालयले परराष्ट्रमार्फत भारतको सबन्धित निकायलाई जानकारी गराएको बताए। नदी कटान निरन्तर बढ्दै गए नेपालका मात्र होइन, भारतका बस्तीसमेत जोखिममा पर्नेछ। आव २०७४७५ सम्म कमला नदी नियन्त्रण आयोजनालाई भारतले सहयोग गर्दै आएको थियो। पछिल्लो समय आपत्कालीन कार्यका लागि बजेट नहुँदा सम्भावित क्षति न्यूनीकरण प्रभावित हुँदै आएको छ।"
नाताको हारजित,"हजुरले बिहे गर्नुभएको छ कि छैन ? उनले छैन भने। त्यसपछि मैले कस्तो केटी खोज्नुभएको हो ? भनें। उहाँले तिमीजस्तै चौबिसै घण्टा हाँसी राख्ने खोजेको हो भन्नुभयो। अनि मैले भने, मजस्तै कहाँ खोज्नु त ? उनले फेरि भने, खोज्दै गर्नू, भेटी हाल्छ नि। नभेटे तिमी छँदै छौ नि। हिउँदको महिना। लेकाली ठाउँ। समय निकै प्रतिकूल छ। सेतै कुहिरोले ढाकेको मौसम। नजिकै उभिएको मान्छे चिन्न पनि कठिन। हामी विद्यालयको गेटनजिकै पुगिसकेका थियौं। दिदी, तुँ सेना देखलिही ? हम त नई जेबो। अत्तालिँदै भाइले औंलाले इशारा गरे। कहाँ ? कोनसे देखलिही ! चारैतिर नजर लगाएँ। बाक्लो हुस्सुले केही देखिँदैन्थ्यो। भाइको कुरालाई वास्ता गरिनँ। तर भाइले एक पाइला पनि अगाडि सार्न मानेनन्। यस्तो भीरपाखे जंगलमा कसरी आउँछ पुलिससेना ! त्यसमा पनि खाटी माओवादी आधार इलाकामा। मलाई पत्यार लागेन। एकछिन अलमलमा पर्यौं। अरू दिनभन्दा त्यो दिन विद्यालय जान पनि ढिलो भएको थियो। हामी हतारमा विद्यालयतिर लम्केका थियौं। एकछिन पछि एकाएक हावाले अगाडिको कुहिरो उडायो। मेरो आँखा एक्कासि विद्यालयको चउरमा पुग्यो। त्यसपछि मेरो पाइला एक्कासि रोकियो। अगाडि बढ्नै सकिनँ। विद्यालयको चउरमा सबै विद्यार्थी लाइनमा लामबद्ध थिए। लाइनको अगाडि विद्यालयका शिक्षकहरू पनि उभिएका थिए। विद्यालय सुरु हुनु अगाडि राष्ट्रिय गान र पिटीपरेड खेलेजस्तै दृश्य थियो। तर वरिपरि एउटै खालका सैनिक पोसाक लगाएका सयौंका संख्यामा हतियारधारीले घेरेको थियो। सबैको पिठ्यूँमा झोला थियो। र, सबैको हातमा विभिन्न खाले हतियार। माओवादी जनमुक्ति सेना हुन् या शाही सेना छुट्ट्याउन मुस्किल थियो। किनभने जनमुक्ति सेनाले लगाउने सैनिक पोसाकजस्तै ड्रेस उनीहरूको पहिरन थियो। हामी केटाकेटीका लागि छुट्ट्याउन गाह्रो थियो। एउटै खालको सैनिक पोसाकले झस्कायो। उनीहरू पक्कै पनि शाही सेना हुनुपर्छ, मनले भन्यो। सबैको हतियार शिक्षक र विद्यार्थीतिर सोझिएका थिए। एकजना सैनिक हतियारको नोक सोझ्याएर पालैपालो सबैको नाम र ठेगाना सोधिरहेको थियो। हामी यो विद्यालयमा पढिरहेको बेला सूचना बोकेर सेनाहरू त्यहाँ आइपुगेका रहेछन्। हाम्रो परिवारको वंश नै सखाप पार्ने धोको लिएर छिरेका रहेछन् उनीहरू। विद्यालयको गेटदेखि लगभग सय मिटर पछाडि बाटो छेउको भीडतिर ठूलो र मोटो रूख थियो। जसको फेदमा भाइलाई काखमा च्याप्दै टाउको लुकाएर एकछिन दृश्य हेर्दी भएँ म। त्यसपछि त मेरो होसहवास नै उड्यो। अगाडि जाऊँ कि पछाडि फर्कौं भएँ। खुट्टा उचाल्नै सकिनँ। पूरै खुट्टा र शरीर गलेर पाइलै चाल्न नसक्ने भएँ। शरीर पसिनाले निथ्रुुक्कै भिज्यो। त्यतिबेला १० वर्षकी थिएँ। ५ कक्षामा पढ्थें। भाइ ८ वर्षको थियो। ४ कक्षामा पढ्थ्यो। एक हातले भाइको हात दह्रो समातें र अर्को हातमा किताब समातेर हस्याङफस्याङ गर्दै आफू बसेको सेल्टरतिर फर्कियौं। बाटोमै शंकर राउत दाइ भेटिनुभयो। शंकर दाइकै घरमा हामी बसेका थियौं। उहाँ त्यहाँको जनशिक्षककार प्रमुख हुनुहुन्थ्यो। हामीलाई सेनाले विद्यालयबाट गिरफ्तार गरेर मार्ने कुराको सुइँको पाएर विद्यालयतिरै हतारहतार आइरहनुभएको रहेछ। बाटोमै भेटाउनुभयो। तर हामी त मृत्युको मुखबाट बल्लतल्ल फर्किसकेका थियौं। त्यहाँबाट शंकर दाइले हामीलाई काँधमा बोकेर जंगलतिर लुकाउन छिर्नुभयो। अहिले उहाँ हामीसँग हुनुहुन्न। सदाका लागि यो संसारबाट बिदा हुनुभएको छ। २०७६ कात्तिक २६ गते साथीहरूसँग जंगलमा सिकार खेल्न गएको बेला गोली लागेर उहाँको निधन भयो। २०५५ सालमा बुवा जामुन चौधरी र बुवाका साथीहरू मोहन कटुवाल र चक्र राईलाई प्रहरीले गिरफ्तार गरी हत्या गरे। हामी सानै थियौं। बुवालाई देखेको स्मरणसमेत छैन। अरू विषय त परकै भए। बुवाको माया पाउन सकिएन। २०५५ सालमा आमा इन्द्रावती अधिकारी, चारू दनुवार, कुसुम दनुवार, दयावती दनुवार, उर्मिला भुजेल, तासकुमारी माझी, शारदा थापा, विष्णु खत्रीलाई एकै दिन घरबाट गिरफ्तार गरी प्रहरीले जेल चलान गर्यो। पहुँच हुनेहरूले जेलबाट आफ्नो मान्छे निकाले। तर मेरो आमाको पक्षमा कोही थिएन। त्यसपछि मेरी आमा जेलमा निर्मम यातनाको दासी बनिन्। भनौं, पारिवारिक जीवन नै दुःखमा फेरियो। बुवाले त्यसबखत भूमिगत भएर घर छाडिसक्नुभएको थियो। भाइ त्यतिबेला ३४ वर्षको थियो। छोराको पर्खाइमा हामी तीन बहिनी जन्मेपछि भाइ जन्मेका थिए। मभन्दा एक, दुई वर्ष मात्र कान्छा छन् भाइ। कान्छो छोरा भएकाले परिवारमा निकै माया थियो। त्यसैले भाइ ३४ वर्षसम्म आमाको दूध खान छोडेको थिएन। त्यसैबेला आमा जेल पर्नुभयो। भाइ दिनरात सुत्नै छाड्यो। आमादुदुभनी रहन्थे। गाउँमा को सुत्केरी छ, दिदी र आन्टीहरूले दूध चुसाउन त्यहाँ पुग्नु हुन्थ्यो। एक दिन दिदीसँग दुधौलीस्थित मामा घरतिर लागेका थियौं। बाटोमा भाइले निकै हैरान पारेको थियो। दिदीले एकजना बच्चाबाली बटुवा आन्टीलाई आग्रह गरेपछि भाइलाई दूध खुवाएको स्मरण छ। भाइ त आमा र आमाको दूधबिना टुहुरो भयो। बिहानबेलुका आमाको खाना पुर्याउन कारागार दिदी र अंकल आन्टीसँग जान्थ्यौं। जहाँ आमा बन्दीगृहमा हुनुहुन्थ्यो। समयमा विद्यालय जानुपर्ने। समयमै आमाको खाना पुर्याउन धाउनुपर्ने दैनिकी बन्न गयो हाम्रो जीवन। त्यसपछि दिदीहरूको आलोपालो हुन थाल्यो विद्यालय पनि। अनि हाम्रो पढाइ पनि कमजोर हुन थाल्यो। विद्यालयमा शिक्षकले दिएको गृहकार्य पनि पूरा गर्न कठिन हुन थाल्यो। हामी त अभिभावकबिना टुहुरा भयौं। विद्यालयमा केही शिक्षकहरूले हेप्न र गिज्याउन थाले। समाजका केही मान्छेले पनि त्यस्तै गरी हेप्न थाले। बरोबर तिमीहरू दनुवारनीकी छोरी न हौ, पढ्न सक्दैनौ भन्नेसम्मको अपमान सहनु पर्यो। दुई दिदीको पढाइ अधुरो हुन पुग्यो। बीचमै दुवैले पढाइ छाडे। आमाको खाना पुर्याउन कारागारभित्र छिर्दा गेटमै पहिलो खाना प्रहरीले खान्थ्यो। जहिले पनि कडाइपूर्वक चेकजाँच गर्थ्यो। अनि मात्र दर्जनौं घेरा क्रस गरेर क्यामभित्र आमाको शरणतिर पुग्थ्यौं। त्यो पनि आमनेसामने मात्र। बीचमा फलामे रडको ढोका थियो। पुग्नासाथ आमाले कारागारभित्रबाट दुवै हात फलामे दुलोबाट बाहिर निकालेर हाम्रो गाला सुम्सुम्याउनु हुन्थ्यो। गहभरि आँसु झारेर रुनु हुन्थ्यो। आमासँगै हामी पनि रुन्थ्याँं। अब मेरो जीवन रहँला नरहँला। तिमीहरू राम्रोसँग पढ्नू। ठूलो मान्छे बन्नू। झैझगडा नगर्नू। भाइलाई राम्रोसँग हेर्नू। सधैं भन्नुहुन्थ्यो आमा। आमाको जीवनको अनिश्चित बन्यो। प्रहरीले आमालाई फेरि खोज्न थाल्यो। घरबार सबैतिर छापा हाल्न थाल्यो। त्यसपछि हाम्रो पूरै परिवार र गाउँ माओवादीमै समाहित भयो। सेना र प्रहरीले दर्जनौं पटक घर र गाउँ घेरा हाले। खानतलासी गरे। थुप्रै गाउँले अनावश्यक गिरफ्तार र यातनाको सिकार बने। दिनदिनै गिरफ्तार र हत्याका घटनाले आमाको जेलजीवन कष्टकर हुन थाल्यो। त्यसपछि बुवालाई चिनेको एकजना गाईघाटको बैकुण्ठ दाहाल वकिल हुनुहुन्थ्यो। उहाँले पहल थाल्नुभयो। ३५ दिनपछि लालपुर्जा राखेर आमा तारिखमा छुट्नुभयो। तीन वर्षसम्म तारिख धाउनुभयो। बीचमै २०५५ कात्तिक १२ गते बुवा जामुन चौधरी र उहाँका दुई साथी मोहन कटुवाल र चक्र राईलाई गिरफ्तार गरी कटारीको चिम्टाघारीमा लगेर दोहोरो भिडन्तको नाममा तीनै जनालाई गोली हानी हत्या गरियो। २०५९ सालमा मोहन कटुवालको श्रीमती गंगालाई प्रहरीले घरबाटै गिरफ्तार गरी ताराघारी आर्मी क्याम्पमा ल्याएर निर्ममतापूर्वक हत्या गर्यो। गंगा आन्टीले हामीलाई निकै माया गर्नुहुन्थ्यो। सम्झना छ, उहाँले हामीलाई लुकाएर राख्नुहुन्थ्यो। अहिले पनि पारिवारिक सम्बन्ध नै छ। हाम्रो सुरक्षा पनि उत्तिकै गर्नुहुन्थ्यो। परिवारले गंगा आन्टीको लास पनि पाएन। त्यसपछि मेरी आमाको जीवनको अनिश्चित बन्यो। प्रहरीले आमालाई फेरि खोज्न थाल्यो। घरबार सबैतिर छापा हाल्न थाल्यो। त्यसपछि आमाले हामीलाई काखमा बोकेर २०५९ सालमा भूमिगत हुनुभयो। हामी आमासँगै पहाडतिर पुग्यौं र पार्टीको सम्पर्कमा गयौं। त्यसपछि हाम्रो पूरै परिवार र गाउँ माओवादीमै समाहित भयो। सेना र प्रहरीले दर्जनौं पटक घर र गाउँ घेरा हाले। खानतलासी गरे। थुप्रै गाउँले अनावश्यक गिरफ्तार र यातनाको सिकार बने। निकै दुःखको सामना गरियो। आमासँगै पार्टीको आधार इलाका पहाडमा छिर्यौँ। त्यसपछि आमाको नाम फेरिएर नयाँ भयो जेनी आन्टी। हाम्रो नाम पनि फेरियो। जेठी दिदी बबिताबाट सुनिता भइन्, माइली दिदी नीलमबाट रीमा भइन्, म भने शर्मिलाबाट ज्योति र कान्छो भाइ किरणबाट विजय भए। सबैको काम पनि पार्टीले बाँडफाँट गरिदियो। जेठी दिदी सुनिता जिल्ला जनमिलिसियामा भर्ती भइन्। माइली दिदी रीमा जामो स्मृति सांस्कृतिक परिवारमा (बुवाको सहादतपछि बनेको जनसांस्कृतिक टिम) गीतसंगीत गाउने र नाच्ने कलाकारमा फेरिइन्। आमाले पार्टीको नेताकार्यकर्ता तथा सेनाको व्यवस्थापनका लागि पार्टीको निर्देशनमा खाद्यान्नको स्टोर रुङ्ने र व्यवस्थापन गर्ने भइन्। हामी साना दुई दिदीभाइलाई पार्टीले शिक्षा र सुरक्षाका लागि सुरक्षित ठाउँ आधार इलाकातिर पठायो। उदयपुरको विकट ठाउँ ताप्ली, ताम्लिछा, रौता, सोरुंग, छबिसे, खुट्टी, मयांग, थाना गाउँलगायतका विभिन्न ठाउँको विद्यालयहरूमा पार्टीले लुकाउँदै पढाउँदै गर्थ्यो। टोलीको बास जहाँ हुन्थ्यो त्यही नजिकको विद्यालय हाम्रा लागि पाठशाला हुन्थ्यो। कुनै बेला सेनाले घेरा हाल्ने वा त्यस्तो खतराको सूचना आउँदा छोटै समयमा ठाउँ पनि परिवर्तन हुन्थ्यो। पढाइ पनि परिवर्तन हुन्थ्यो। पढाइ र बसाइको कुनै निश्चित ठाउँ हुँदैनथ्यो। हप्ता, दस दिनमा हाम्रो पढ्ने विद्यालय फेरि रहन्थ्यो। त्यो परिस्थितिमा भर पर्थ्यो। हाम्रो सुरक्षामा मीनकुमार, दीपक र वसन्त अंकल, कोपिला, इन्द्र र नमुना दिदीहरूको ठूलो भूमिका हुन्थ्यो। हामी सानै थियौं। उहाँहरूले नै हामीलाई काँधमा बोकेर खोलानाला र भीरपाखातिर लगेर लुकाउनु हुन्थ्यो। पटकपटक हाम्रो नाम ठेगाना परिवर्तन गर्नुहुन्थ्यो। पछि पहाडमा वर्गसंघर्षले चर्को रूप लियो। मोर्चाबन्दी लडाइँले उग्ररूप लियो। तत्कालीन शाही सेना र जनमुक्ति सेनाबीच दिनहुँजसो भिडन्त हुन थाल्यो। भिडन्तमा दुवैतिरका मानिस मारिन थाले। परिणामतः पहाडतिर हामीमाथि सुरक्षा चुनौती बढ्यो। जेठी दिदी सुनिता पनि उदयपुरको लिम्पाटारमा सेनाको घेरामा परेर गिरफ्तार परिन्। त्यसै घटनामा भावना गिरी चाहिँ मारिइन्। त्यसपछि हामीलाई पार्टीले तराईको शिक्षककहाँ लहानमा सुरक्षित स्थानतिर सारे। त्यहाँ मेरो नाम र अभिभावक पनि फेरियो। अभिभावक गोविन्द चौधरी हुनुभयो र नाम ज्योतिबाट पार्वती चौधरी भएँ। भाइको अभिभावक पनि फेरियो। भाइको अभिभावक इन्द्र राउत हुनुभयो। भाइको नाम पनि विजयबाट विकास र सुशील भयो। पढाइका लागि म लहानको पशुपति उच्च माविमा भर्ना भएँ। मेरो सबै व्यवस्थापन सप्तरीको गोविन्द चौधरीले गरेका थिए। उहाँलाई पछि शान्तिकालमा विरोधीहरूले गोली हानेर मारे र उहाँ सहिद हुनुभयो। भाइ विकासलाई सप्तरीको राजविराज लिटिल फ्लावर विद्यालयमा नन्दलाल आचार्य शिक्षककोमा पुर्याइयो। बसाइ भने सप्तरी रेडक्रस एम्बुलेन्सको ड्राइभर गुलाबको घरमा भयो। म्याजिक स्टेसन नजिकै गुलाब खाँको घर थियो। पछि भाइ दिनभर पढाइ छाडेर टेम्पोको खलासीको काममा गर्न थाले। बिग्रिने संगत भएपछि त्यहाँबाट भाइलाई ल्याएर मसँगैको विद्यालयमा भर्ना गरें। भाइको सबै रेखदेख गर्ने जिम्मा इन्द्र राउतको थियो। उहाँ अहिले पनि हुनुहुन्छ। बाल्यकालमै तराईमा भूमिगत पढाइ र बसाइको यात्रा सुरु भयो। म चञ्चल स्वभावकी थिएँ। हामी बसेको ठाउँ र पढेको विद्यालय असुरक्षित महसुस भयो। त्यसपछि हाम्रो ठाउँ र पढ्ने विद्यालय पनि फेरियो। पशुपति विद्यालयबाट लहानको रामचन्द्र गुप्ताको बोर्डिङ विद्यालय नेपाल पब्लिक बोर्डिङ विद्यालयमा बोर्डस्सहित भर्ना भयौं। महिनौं दिनमा आमासँग भेटघाट हुन्थ्यो। हामीलाई पार्टीका मान्छेहरूले लहानदेखि २०३० किलोमिटर उत्तरपट्टिको चुरे जंगलतिर पार्टीको आधार इलाकामा लगेर भेटघाट गराएर ल्याउनुहुन्थ्यो। अहिलेको जस्तो हातहातमा मोबाइल र घरघरमा टीभी र इन्टरनेटको दुनियाँ थिएन। आमासँग धेरै दिनमा भेटघाट हुँदा हामी निकै खुसी हुन्थ्यौं। तिमीहरू ठूलो मान्छे बन्नू। मेरो जीवनको कुनै भर छैन। बुवा पनि बित्नुभयो। आमा भेटपिच्छे यही भन्नुहुन्थ्यो। आमासँगको भेटमा खुसीले हामी रातभर जाग्राम नै बस्थ्यौं। रातभर आमासँग सुखदुःखका कुरा बिसाउँथ्यौं। रातभर आमाको काखमा सुत्न पाउँदा अर्कै स्वर्गानुभूति हुन्थ्यो। आमाको काखमा निदाउन दिदीभाइको तँछाडमछाड हुन्थ्यो। तर त्यो स्वर्गानुभूति काख केही समयका लागि मात्र भेटिन्थ्यो। त्यसपछि भेटघाटको समय सकिन्थ्यो। हामी आमासँग रुँदै बिछोड हुन्थ्यौं। आमा पार्टीको काममा फर्किनु हुन्थ्यो। हामी भने विद्यालयतिर फर्किन्यौं। २०५९ सालतिर लहानमाथि जनमुक्ति सेनाले आक्रमण गर्यो। हामी फेरि असुरक्षित भयौं। लहानबाट हामीलाई पार्टीले उदयपुरको आधार इलाका (जनसत्ता) मयँखुको गोठडाँडा गाउँमा जनशिक्षककार प्रमुख शंकर राउत दाइको घरमा ल्याएर राखेको थियो। मलाई त्यहाँको जनता उच्च माविको कक्षा ५ मा र कक्षा ४ मा भाइको एडमिसन भयो। हामी अरूको घरमा बसेर पढ्न थाल्यौं। अरूकै घरलाई आफ्नो घर मानेर घरको कामकाज गर्दै समयमा विद्यालय जान थाल्यौं। अरूकै आमाबुवालाई आफ्नो आमाबुवाभन्दा पनि महान् ठान्न थाल्यौं। रगतको नाताभन्दा वर्गीय नातालाई आत्मसात गर्न थाल्यौं। मेरो बाल्यकालको जीवन समर मैदानमा फुल्यो र हुर्कियो। २०६१०६२ सालतिर देशको परिस्थितिमा निकै बदलाब आइसकेको थियो। त्यसपछि हामी आफ्नै नगरी उदयपुरको कटारी आइपुग्यौं। त्यसपछि कटारीको त्रिवेणी विद्यालयमा कक्षा ८ मा भर्ना भएँ। भाइ सुशीललाई सिन्धुलीमा सीपी गजुरेलको आफन्तको बोर्डिङ विद्यालयमा भर्ना गरियो। तबसम्म देशको परिस्थिति झन् बदलिसकेको थियो। अर्थात् सामान्य स्थिति बनिसकेको थियो। मैले त्रिवेणी माविबाटै २०६५ सालमा एसएलसी पास गरें। त्यसपछि उच्च शिक्षाका लागि शिक्षकहाँको मिर्चैया मोहन उच्च माविमा भर्ना गरें। प्लस टु पास गरें र बीएडमा पढ्न थालें। विभिन्न आरोह अवरोहबीच मुलुक २०६२०६३ मा संयुक्त राजनीतिक आन्दोलन भयो। तत्कालीन सात राजनीतिक दलको रूपमा तत्कालीन नेकपा माओवादी विद्रोही पक्षबीच मुलुक शान्ति प्रक्रियामा छिर्यो। मेरी आमा २०६४ सालको अन्तरिम संविधानको समानुपातिक सांसद हुनुभयो। त्यसपछि हाम्रो बसाइ आमासँगै काठमाडौं हुनपुग्यो। काठमाडौंको तीनकुनेमा माओवादी सांसदहरू बस्ने छुट्टै घर थियो भाडामा लिएको। पार्टी केन्द्रको प्रकाशनलगायतको धेरै काम त्यहीँ हुन्थ्यो। धनुषाकी सांसद रामकुमारी यादव जसको ग्याँस दुर्घटनामा त्यहीँ मृत्यु भयो, उहाँको कोठामा उनीहरूसँग भेटघाटका लागि कहिलेकाहीँ जनमुक्ति सेनाको क्याम्पबाट राजेश विद्रोही आउनुहुन्थ्यो। उहाँसँग त्यही चिनजान भयो। उनी सीमान्तकृत समुदायका रहेछन्। मन, भावना र विचार मिलेपछि अरू सबै कुरा सहायक हुन्थ्यो। जातपातको कुरा सामान्य थियो। अहिलेको जस्तो थिएन। माओवादी आन्दोलनका कारण सबै मौन थियो। एक दिन किताब प्रकाशन गर्न राजेश हामी बसेको तल्लो फ्लाइटमा इन्द्र राउतको प्रकाशन विभागमा आउनुभएको थियो। इन्द्र दाइले हाम्रो दुवै जना जोडीका बारेमा आमासँग सिरियसली कुरा चलाइदिनुभयो। त्यहाँदेखि नै हामी दुवैजना अलिक नजिक भयौं। फोन नम्बर पनि आदानप्रदान भयो। हाम्रो फोन संवाद नै मायाप्रेमको रूपमा बदलियो। दुई जीवन एउटा जीवनमा जोडियो। मैले एक दिन उनलाई सोधें, हजुरले बिहे गर्नुभएको छ कि छैन ? उनले छैन भने। त्यसपछि मैले कस्तो केटी खोज्नुभएको हो ? भनें। उहाँले तिमीजस्तै चौबिसै घण्टा हाँसी राख्ने खोजेको हो भन्नुभयो। अनि मैले भने, मजस्तै कहाँ खोज्नु त ? उनले फेरि भने, खोज्दै गर्नू, भेटी हाल्छ नि। नभेटे तिमी छँदै छौ नि। त्यसपछि लजाएर फोन राखिदिएँ। त्यहीँबाट हामी नजिकिँदै गयौं। पछि आमालाई थाहा भयो। केही दिन त आमा केही बोल्नु भएन। त्यसपछि पार्टीकै साथीहरूबाट राजेशको जातको बारेमा सोधिखोजी गर्न थाल्नुभयो। त्यसपछि आमा नाराज हुनुभयो। मलाई निकै निगरानी गर्न थाल्नुभयो। मेरो लगाव र सम्बन्ध बाल्यकालदेखि नै वर्गीय विचार र व्यवहारको समरमैदानसँग जोडिएकाले निकै सचेत भइसकेकी थिएँ। मैंले यो जातपात र मधेसीपहाडी केही पनि होइन, मुख्य कुरा वर्गीय सम्बन्ध र वर्गीय आन्दोलन नै हो भन्ने प्रभाव परिसकेको थियो। कम्युनिस्ट विचारको पार्टी राजनीतिमा त्यो शोभनीय हुँदैन। मान्छे भनेको मान्छे नै हो। प्रेम गरिहालें। यो निरन्तर हुनुपर्छ भन्नेतिर लागें। भाँड्ने र बिगार्नेको कमी थिएन। घरदेखि बाहिरसम्म। कमरेडदेखि गैर कमरेडसम्म। केही समय पार्टीदेखि परिवारसम्म यस्तै कोलाहल मच्चियो। त्यसपछि मैले सहन सकिनँ। उनलाई फोन गरेर बोलाएँ। र, उनी वसेको क्याम्प सिन्धुलीको चन्दनपुरमा रहेको सोलुसल्लेरी ब्रिगेड पुगें। त्यहाँ पनि मधेसीसँग बिहे गर्छस् ? मारेर, पोलेर फाल्छ भन्नेहरू धेरै भए। म आफ्नो मन, वचन र कर्ममा अडिग रहें। २०६४ जेठ १५ गते मुलुकमा गणतन्त्र घोषणा भएकै दिन। उहाँसँग सामान्य तरिकाले जनवादी विवाह भयो। अहिले दुईवटा छोरा छन्। माइतीदेखि ससुरालसम्मको सम्बन्ध सुमधुर छ। मुनाफाको जीवन बाँचेका हामी आज स्मृतिको पानामा ती दिनहरूको मीठा सपना देखिरहेकी छु। थुप्रै अग्रजहरूलाई र महान् सहिदहरूलाई सम्झिरहेकी छु। जो परिवर्तनको महान् यात्रामा हेर्दाहेर्दै आँखा अगाडि ढलेको दृश्य आज पनि ताजै लागिरहेको छ। यदि म पनि त्यो दिन गिरफ्तार भएको भए, सायद उहाँहरू जस्तै स्मृतिको पानामा टोलाइरहेकी हुन्थें अजरअमर भएर। आजको परिवर्तनले सबैलाई छुन नसके पनि मुलुकमा ठूलो राजनीतिक परिवर्तन भएको छ। सामाजिक सांस्कृतिक परिवर्तन बाँकी रहेको महसुस रगतको नाताभन्दा वर्गीय नाता साँच्चिकै महान् हुँदोरहेछ।"
द्रुतमार्ग निर्धारित समयमै पूरा गर्छौं : सेना,"काठमाडौं : नेपाली सेनाले राष्ट्रिय गौरवको काठमाडौँतराईमधेश द्रुतमार्ग निर्माणको बलियो आधारशिला तयार भएकाले निर्धारित मितिमै पूरा हुने दृढता व्यक्त गरेको छ। सैनिक मुख्यालयमा शुक्रबार आयोजित पत्रकार सम्मेलनमा आयोजना निर्देशक विकास पोखरेलले आयोजना पूर्वधार निर्माणको तीव्र चरणमा प्रवेश गरेकाले समयमै पूरा हुने विश्वास व्यक्त गरे। आयोजनाको हालसम्म भएको समग्र प्रगतिबारे जानकारी दिँदै उनले भने, 'मलाई जहाँसम्म लाग्छ विस २०८१ मङ्सिरसम्म सेनाले दू्रतमार्गको काम सम्पन्न गरेरै छाड्छ, त्योअनुसार प्लानिङ गरिएको छ।' ललितपुरको खोकनाबाट सुरु भई काठमाडौँ, मकवानपुर हुँदै बाराको निजगढ नजिक पूर्वपश्चिम राजमार्गमा पुगेर जोडिने उक्त द्रूत राजमार्गका लागत रु एक खर्ब ७५ अर्ब अनुमान गरिएको छ। चार लेन र तीन वटा सुरुङसहितको उक्त मार्गको लम्बाई ७२।५ किमि रहेको छ। विशेष प्रकृतिका १६ सहित ८७ वटा पुल रहने दु्रतमार्गका लागि गत आर्थिक वर्षमा रु आठ अर्ब ९६ करोड ८८ लाख बजेट विनियोजन भएकामा वार्षिक प्रगति ९७।३५ प्रतिशत रहेको आयोजना प्रमुख पोखरेलले जानकारी दिए। आयोजनाको कूल कार्यप्रगति १६।१० प्रतिशत हासिल भएको छ। हालसम्म आयोजनाको कूल वित्तीय खर्च रु २५ अर्ब ३९ करोड रहेको छ। आयोजनाको आवश्यकता अनुसार पाँच हजार १७२ रोपनी जग्गा अधिग्रहणका लागि सूचना प्रकाशित गरिएकामा चार हजार ७४५ रोपनी जग्गा प्राप्ति भएकामा ४२७ रोपनीको मुआब्जा वितरण गर्न बाँकी रहेको सो अवसरमा जानकारी दिइयो। खोकना बुगमती क्षेत्रमा भने हालसम्म स्थानीय विवाद सुल्झन नसके पनि अव निकट भविष्यमै समाधान हुने अपेक्षा गरिएको जानकारी दिइएको छ। उक्त आयोजनाका लागि चालू आर्थिक वर्षमा रु आठ अर्ब ९३ करोड १० लाख बजेट विनियोजन भएको छ। आयोजनाका लागि चालू आर्थिक वर्षमा थप रु २५ अर्ब बजेट सरकारसँग माग गरिएको बताइएको छ। यसपछि वार्षिक रुपमा आयोजनाका लागि रु ५०५० अर्ब बजेट आवश्यक पर्ने सेनाले जनाएको छ। राष्ट्रिय गौरव र रणनीतिक महत्वको अयोजनाको काम पारदर्शी र गुणस्तरीय ढङ्गले निर्धारित समयसीमाभित्र अर्थात् आव २०८०८१ सम्ममा सफलतापूर्वक सम्पन्न गर्न नेपाली सेना प्रतिवद्ध रहेको निर्देशक पोखरेलले बताए।"
सानिमा बैंकद्वारा बाल अस्पताल निर्माणका लागि चाइल्ड हेल्थलाई १ करोड सहयोग,काठमाडौं : सानिमा बैंकले काठमाडौं इन्स्टिच्युट अफ चाइल्ड हेल्थलाई बाल अस्पताल निर्माणका लागि आफ्नो संस्थागत सामाजिक उत्तरदायित्व अन्तर्गत १ करोड रुपैयाँ आर्थिक सहयोग प्रदान गर्न समझदारी पत्रमा हस्ताक्षर गरेको छ । बालबालिकाहरूलाई अत्यावश्यक स्वास्थ्य सेवा प्रदान गर्नको लागि काठमाडौं इन्स्टिच्युट अफ चाइल्ड हेल्थले राजधानी काठमाडौं लगायत सबै प्रदेशमा सुविधायुक्त अस्पताल निर्माण गर्ने लक्ष्य राखेको जनाएको छ । सो समझदारी पत्रमा काठमाडौं इन्स्टिच्युट अफ चाइल्ड हेल्थका डा भगवान कोइराला र सानिमा बैंकका नायब प्रमुख कार्यकारी अधिकृत तेज बहादुर चन्दले बैंकमा आयोजित एक कार्यक्रमका बीच हस्ताक्षर गरे ।
टोकियो ओलम्पिक : चीन शीर्ष स्थानमा,"जापानको राजधानी टोकियोमा जारी ३२औँ ग्रीष्मकालीन ओलम्पिक खेलकुदमा चीन ४० पदकसहित शीर्ष स्थानमा उक्लेको छ । जापान र अमेरिकालाई उछिन्दै चीन शीर्ष स्थान ओगट्न सफल भएको हो । चीनले हालसम्म १९ स्वर्ण, १० रजत र ११ कास्य पदक प्राप्त गरेको छ । जापान दोस्रो तथा अमेरिका तेस्रो स्थानमा रहेका छन्। जापानले १७ स्वर्ण, चार रजत र सात कास्य पदक प्राप्त गरेको छ भने अमेरिकाले १४ स्वर्ण, १७ रजत र ११ कास्य प्राप्त गर्न सफल भएको छ । यस्तै १० स्वर्ण, १४ रजत र १० कास्य पदक प्राप्त गर्दै रसिया ओलम्पिक कमिटी पदक तालिकाको चौथो स्थानमा रहेको छ । यसैगरी अस्टेलिया नौ स्वर्ण, दुई रजत र ११ कास्य पदकका साथ पाँचौँ स्थानमा रहेको छ । बेलायत सात स्वर्ण, नौ रजत र नौ कास्यसहित छैटौँ, दक्षिण कोरिया पाँच स्वर्ण, चार रजत र ६ कास्यका साथ सातौँ, नेदरल्याण्डस् तीन स्वर्ण, सात रजत र पाँच कास्य जित्दै आठौँ, फ्रान्स तीन स्वर्ण, पाँच रजत र ६ कास्यका साथ नवौँ तथा जर्मनी तीन स्वर्ण, चार रजत र नौ कास्यका साथ पदक तालिकाको १०औँ स्थानमा रहेको टोकियो ओलम्पिकको वेबसाइटमा उल्लेख छ। टोकियो ओलम्पिकमा सहभागी २०५ देशमध्ये हालसम्म ७० देशले पदक प्राप्त गर्न सफल भएका छन् ।"
फैसला,"कार्यालयमा सबैको बिचमा एक पुरुषले भने सुलोचना म्याडम दोस्रो विवाह गर्नु भएछ ल बधाई छ। म्याडम : धन्यवाद ! पुरुष : कहिले गनुभयो ? म्याडम : आज १५ दिन भयो। कसरी थाहा पाउनु भयो सर ? तपाईं त कार्यालयको कामले काठमाडौंबाहिर पो जानु भएको थियो होइन र ? पुरुष : हो, सबै शाखामा तपार्इंको कुराको चर्चा भएको छ। मलाई पनि शमशेर सरले भन्नु भएको यो खबरले आश्चर्यचकित भएँ पत्याउनै गाह्रो भएको थियो। म्याडमको बारेमा यस्ता कुरा। म्याडम : किन सर ? पुरुष : म्याडमले पनि यस्तो कदम चाल्नुहुन्छ भन्ने मैलै सोचेको थिइनँ। हामीसँगै यस कार्यालयमा नियुक्ति भएका थियौं तपार्इंको विवाहमा म पनि उपस्थित भएर भोज खाएको थिएँ। तपाईं निकै योग्य र उत्कृष्ट नारी लाग्थ्यो, त्यसैले। म्याडम : उसो भए मेरो ओहोदा घट्यो होइन र सर ? पुरुष : त्यसो त भन्न खोजेको होइन, श्रीमतीलाई आइमाई हुनु त सुलोचना म्याडम जस्तो हुनुपर्छ भन्दै उदाहरण दिन्थें। यो उदाहरण गलत भए जस्तो छ अब ? म्याडम : हो र ! ठीकै छ, उसो भए तपाईंको घरमा पनि मेरो दर्जा घट्यो होइन अब ? पुरुष : के भनौं मलाई थाहा छैन। कतैकतै म्याडमको अस्तित्व गले जस्तो लाग्यो। म्याडम अलिकति जातभात हेर्नु भएको भए हुन्थ्यो कि भनेर। म्याडम : माइन्ड योर ल्याङ्ग्वेज कृपया शुद्ध भाषा बोल्नुहोस् महाशय के भन्दै हुनुहुन्छ ? पुरुष : माफ पाउँ, तर समाजले यहीँ भन्छ तपाईंलाई यो आइमाईको होश उडेको छ। मलाई पनि अचम्म लागेको छ। एउटा शिक्षित अनि प्रतिष्ठित आइमाईको यो निर्णयप्रति। म्याडम : अचम्म मानु पर्दैन सर ? पहिलो वैवाहिक जीवनबाट मुक्त भएको छु। आफ्नै सुहाउँदो जातसँग विवाह गरें त्यो परिवारले के दियो मेरो लागि ? पशुजस्तो निरीह जीवन दियो, मान्छे होइन, पशु बन्न बाध्य बनायो। मैले धेरै चोटी यातना सहेँ मेरो मुखमा पिसाबसम्म खुवाउने प्रयास गर्यो मेरो शिक्षित लोग्नेको परिवारले। मप्रति गरेको अनैतिक कार्यले पीडा भएको छ। सहनेको सीमा नाघेपछि यस्तो निर्णय गर्न बाध्य भएको हुँ। दुई दिनको कुरा भए त हुन्थ्यो, एक दशक लामो समय पीडामा गुज्रियो। हरेक दिन पिटाइ। ती नीलडाम लिएर अनुहार कसरी देखाउँथें ? कार्यालयमा सबैले भन्थे, म्याडमको अनुहार कहिल्यै उज्यालो देख्न पाइएन। यातना लिएर कति दिन सम्झौता गर्ने ? म मान्छे हुँ रहर मेरा पनि हुन्छन्। घामको कुनै किरण नदेखेपछि फैसला त लिनै पर्यो नि। पुरुष : यति ठूलो कदम उठाउन तपाईंलाई डर लागेन म्याडम ? समाजसँग, आफ्नासँग, आफन्तसँग ? म्याडम : समय र बाध्यताले गराउँदो रहेछ सर। समाजले जेसुकै भनोस् म आजाद छु। आज मसँग सोच्न सक्ने क्षमता छ, आफैं पनि निर्णयप्रति खुसी छु। मेरो जिन्दगीमा अरूले प्रश्न गर्नुपर्ने कारण देख्दिनँ। पुरुष : दोस्रो वैवाहिक जीवन कस्तो चल्दै छ ? म्याडम : राम्रै छ। अहिले कसरी भनौं गृहस्थीको बारेमा भर्खर त १५ दिन हुँदैछ हेरौं। जस्तो भए पनि तपार्इंहरूले थाहा पाइहल्नुहुन्छ। भागेर कतै जान्नँ। कसै न कसैले तपाईंसँग मेरो कुरो पुर्याइहाल्छ ढुक्क रहनुहोस्। पुरुष : त्यो त ठीकै छ म्याडम, यो समाजमा बोझको पहाड लिएर कसरी उभिनु हुन्छ ? म्याडम : देखिरहनुभएको छ त, तपाईंको अगाडि निर्धक्क भएर उभिरहेको छु। एकजुट भएर समाज मेरो पछि दौडिरहेको छ। तर, पनि आपत्ति छैन। अनि तपाईंको खबर सुनाउनुहोस् ? काठमाडौं कहिले आउनुभयो ? तपाईंको श्रीमतीको खबर राम्रै छ ? पुरुष : श्रीमतीले लोक सेवा पास गर्न सकिन, त्यसैले ब्युटिपार्लर खोली दिएको छु। म्याडम : श्रीमती खुसी त छिन् नि ? पुरुष : खुसी पार्न धैरै कोसिस गरेको छु। मनको कुरा त कसरी बुझौँ स्त्रीको चरित्र कसैले बुझन सक्दैन भन्छन्। म्याडम : पुरुष हुनुको ठूलो अहम् छ होइन त तपाईंलाई। पुरुष : किन म्याडम यस्तो प्रश्न सोध्नुभयो। म्याडम : सबै पुरुष एकै हुन्छन् या अलग भनेर बुझ्न चाहेको हुँ। पक्का पुरुषको छवि तपाईंमा पनि रहेछ। तपाईंका लागि चिया कफी केही मगाउँछु बस्नुहोस् के पिउन चाहनुहुन्छ ? पुरुष : पर्दैन म्याडम। केही लिन्नँ। म्याडम : असजिलो मान्नु पर्दैन हाम्री गीता मीठो कफी बनाउँछे उसको हातले बनाएको चाख्नुहोस् आज। के काम छ ल भन्नुहोस् तपाईंको। पुरुष : काम त खासै होइन म्याडम यो तीन, चार वटा बिल साइन गराउनुपर्ने थियो त्यसैले म्याडमकोमा आएको हुँ। म्याडम : तपाईँ त निकै बाठो हुनुहुँदो रहेछ सर। दुई दिनको कार्यालयको कामका लागि भनेर चार दिनको काम निकालेर घर पनि पुगेर आउनुभएछ है ? बिल पनि निकै नै बनाउनु भएछ त। सबै कार्यालयकै नाममा बनाउनुभयो ? पुरुष : के गर्नु म्याडम। गर्नै पर्यो दुई जिउकी श्रीमती छ, यो अवस्थामा हेर्न जानै पर्यो। सन्तानको कुरा हो, विवाह भएको आठ वर्षपछि बल्लबल्ल पेट बोकेकी छिन्। म्याडम : ओहो ! महाशय ढिलै भए पनि बाबु बन्ने अवसर पाउनु भएछ। राम्रै कुरा हो, ल कफी पिउनुहोस्। मीठो छ हैन त कफी ? पुरुष : साह्रै मीठो छ म्याडम। तपाईंको विवाह भएको लामै भयो यो कार्यालयमा पनि लामै समय बिताउनु भयो। काममा जहिले प्रमोसन पाउनु भयो तर गृहस्थी जीवनमा कहिलै प्रमोसन हुनु भएन नि ? न आमा नै बन्न सक्नुभयो। म्याडम : अवसर पाइनँ, गृहस्थी जीवनमा। घरायशी जीवनमा धैरै धैरै उतारचढाव आए। पुरुष : जिन्दगीबाट विवाहित पुरुषलाई नै निकालिदिनु भयो। म्याडम : निकाल्न पर्ने चिज निकाल्नै पर्ने रहेछ, नभए भित्रभित्र धमिराले खाए झै खोक्रो पारिदिन्छ। प्वाल टाल्न सकिन्छ कि भनेर धैरै प्रयास गरेँ तर, सकिनँ अझै ढिलै निकाले सर। कसरी सहें मलाई मात्र थाहा छ। तर, आजसम्म सरले दोस्रो विवाह गर्नुभएको छैन नि ? किन विवाह गर्नुपर्यो सर, ठाउँठाउँमा रखेल भएपछि। सर, त जिल्लातिर प्रमोसन लिएर जानुभएको छ रे त ? पुरुष : होला यस्ता कुरा घर बाहिरकै मान्छेलाई थाहा हुने हो मलाई थाहा छैन। नजाने गाउँको बाटै नसोध्नु भन्छन्। राम्रो सम्पन्न फुर्तिलो पुरुषलाई छोडेर निरीह पुरुषसँग वैवाहिक जीवनमा बाँधिनुभयो। आफू सफल भएजस्तो लाग्छ ? म्याडम : लाग्छ। एउटा महिलाको सफलता पुरुष छोडेर हुन्छ र ? महिलालाई महिला भएर बाँच्न नदिएपछि के गर्न सकिन्छ ? यस्ता फैसला लिनै पर्छ। पुरुषले दोस्रो विवाह गर्दा कसैलाई आपत्ति हुँदैन। मैले दोस्रो विवाह गर्दा समाजलाई निकै आपत्ति भयो। केही गरी तपाईंलाई यहीँ प्रश्न सोधियो भने तपाईंको जवाफ हुन्छ जुत्ता भए खुट्टा कति कति। पुरुष : म्याडम तपाईंले त, सरसँग लामै समय बिताउनु भयो तर, सन्तान चै भएन, रहर नभएर हो कि ? म्याडम : कस्तो कुरा गर्नुहुन्छ महाशय ? कुन महिलालाई आमाको चाहना हुँदैन र ? बच्चा बस्थ्यो तर उसको पिटाइ र चुटाइले खेर जान्थ्यो। पेटमा भएको बच्चा तीन चोटी खेर गयो। उसको बलको अगाडि मेरो केही लागेन। उसले मेरो जिन्दगी लाचार बनाउन खोज्यो। कहिल्यै श्रीमतीको दर्जा दिन नसक्ने पुरुष। सन्तान नभएका जोडीहरूले पनि त जीवन खुसीले बिताएका छन्। पुरुष : तपाईंको कुरा सुन्दा यस्तो लाग्छ म्याडम, धैरै पढेर जानेर तपाईंको बुद्धि बिग्रिएजस्तो तपाईंकै आफन्तले पनि भन्छन्। म्याडम : कसरी भन्नु भयो सर ? यस्ता कुरा आफ्नो जिन्दगीलाई एक मौका दिन पनि नपाउने भन्ने छ र ? हो मसँग चेतना पनि छ, पढेलेखेकी पनि छु। राम्रो कमाइ छ तर, म किन ओझेलमा पर्नु महाशय मेरो पनि त जिन्दगी छ। सबैले आफ्नो जिन्दगी जिउने आधार खोज्नुपर्छ। पुरुष : जमिन्दार लोग्ने छोड्दा मोटो रकम नै माग्नु भयो होला नि ? म्याडम : कस्तो हेप्नु भएको महाशय यति कमजोर छैन म। कसैको अंश लिएर आफ्नो वर्चस्व घटाउँ ? पुरुष : आजको यो परिस्थितिमा कमाईधमाई खासै नभएको मानिससँग जीवन जोड्नु भएको छ। सहज त पक्कै पनि छैन होला ? म्याडम : हिजो सबैथोक दिन सक्ने पुरुषले केही दिएन। बरु सबथोक मसँग लियो। आज निरीह भनिएको पुरुषले सबथोक दिन तयार छ। उसमा मानवता छ। एउटा आइमाईले चाहेको पुरुष पनि त्यस्तै हो। पुरुष : एउटा पुरुषबाट धोका पाइसकेपछि अर्को पुरुषलाई कसरी विश्वास गर्नुभयो ? म्याडम : साहस देखाएर दोस्रो विवाह गरेकी छु। कम्तिमा कैदी जीवनबाट मुक्ति पाएको छु। म आइसक्रिम जस्तो पग्लने केटी होइन अब धोका पाउँदिनँ पनि भन्न सक्दिनँ। तर पुन: सपना देख्ने प्रयास मात्र गरेकी हुँ। पुरुष : म्याडम सरी है। एउटा अन्तिम प्रश्न गर्न चाहेँ, तपार्इं आफैंमा उदाहरणीय सक्षम महिला। तपाईंले पुन: विवाह नगरी एक्लै बस्न पनि त सक्नुहुन्थ्यो ? म्याडम : (हाँस्दै) सक्थें। एक्लै बसेको भए ममा कमजोरी देखिन्थ्यो जुन परिवार र समाजले एउटा लोग्नेलाई सम्हाल्न नसक्ने सन्तान दिन सक्ने आरोप लागेको छ। योबाट बञ्चित हुन्थें। एक्लो नारीलाई यो समाजले गिद्धे नजर लगाउँछन्। समाजको अन्धोपनबाट बाँच्नका लागि पनि जरुरी थियो विवाह। पुरुष : उसो भए म्याडम एउटा नारीलाई एउटा बलियो पुरुषको काँधको जरुरी पर्दोरहेछ हैन। म्याडम : होइन ! महाशय यो गलत बुझ्नु भयो। नारीलाई मात्र होइन, पुरुषलाई पनि बलियो काँधको सहाराको जरुरी पर्छ। (बिल दिँदै) आज मैले छोडेको पुरुषको हालत हेर्नुहोस्, तपाईंको आँखा सामुन्ने छ।"
प्रमोद खरेल र दिपक मैथानेको बैगुनी सार्वजनिक (भिडियो),"काठमाडौं : कलाकार दिपक मैथाने मगरले जन्मदिनको अवसर पारेर नयाँ सांगीतिक कोसेली बैगुनी सार्वजनिक गरेका छन्। लोकप्रिय गायक प्रमोद खरेलको स्वर रहेको गीतमा मैथानेकै शब्द श्रृजना रहेको छ भने म्यूजिक र अरेन्ज बिलन थापा मगरले गरेका छन्। नेपालको गुल्मीमा जन्मिएर बेलायतलाई कर्मथलो बनाएका मैथाने व्यस्थ समयका बावजुत पनि निरन्तर समर्पित छन्। बेलायतमा छायांकन गरिएको भिडियोमा वरिष्ठ कलाकार मनिष श्रेष्ठ, पहिलो मिसेस युके नेपाल आस्था जोशी, सन्तोष राई, समिर भट्टराई र अर्जुन लिम्बूको अभिनय रहेको छ। बैगुनीको निर्देशन संचारकर्मी कुशल श्रेष्ठले गरेका हुन्। करिब डेढ दशकदेखि पत्रकारिता सँगसँगै भिडियो निर्देशनमा पाइला चालेका निर्देशक कुशलकै छायांकन र सम्पादन रहेको भिडियोको कलरिङ् नवीन निरौलाले गरेका हुन्। बेलायतका रमणीय र प्रसिद्ध स्थानहरुमा छायांकन गरिएको भिडियोमा प्रेम बिछोडमा हुने विभिन्न ढङ्गबाट निर्देशक कुशलले गज्जबसँग भिडियोमा देखाएका छन्। साउथ ह्यारोस्थित हाम्रो चौतारी रेष्टुरेन्टमा तमु समाज युकेका संस्थापक अध्यक्ष चित्रबहादुर गुरुङले भिडियो सार्वजनिक गरेका हुन्। भिडियो हेर्नुहोस्"
अब स्मार्ट लकडाउन,"काठमाडौं : सरकारले स्मार्ट लकडाउनको तयारी गरेको छ। कोभिड१९ संकट व्यवस्थापन केन्द्र (सीसीएमसी) ले शुक्रबारको निर्देशक समितिको बैठकमा स्मार्ट लकडाउन प्रस्ताव गरेको हो। प्रधानमन्त्री शेरबहादुर देउवाको अध्यक्षता निर्देशक समिति बैठक बसेको थियो। जहाँ संक्रमण बढी छ, सम्बन्धित जिल्ला वा स्थानीय तहले नै लकडाउन गर्न सक्ने अवधारणाको प्रस्ताव सीसीएमसीले गरेको छ, सीसीएमसीका प्रवक्ता नुरहरि खतिवडाले भने। वैज्ञानिक र व्यावहारिक हुने गरी लकडाउन गर्ने अवधारणा नै स्मार्ट लकडाउन रहेको उनले स्पष्ट पारे। अहिलेसम्म हुँदै आएका लकडाउन जिल्ला प्रशासन कार्यालयमार्फत नै गर्दै आएको भए पनि केन्द्रको नियन्त्रण रहँदै आएको छ। अब हुने लकडाउनमा जिल्लाले स्वयं अवस्था हेरेर निर्णय गर्न सक्छ। स्मार्ट लकडाउनको अवधारणाअनुसार जहाँ कोरोना संक्रमण बढ्छ, त्यहाँ लकडाउन हुन्छ, जहाँ घट्छ, खुला हुँदै जान्छ।"
शान्तिको गुँड सानो बना,"पैसा होइन पासो छ परदेशमा बोलाउँदैछन् आफन्तले स्वदेशमा पक्षी फर्केर स्वदेश आ शान्तिको गुँड सानो देशमै बना वर्तमानको प्रसिद्ध यो गीतले बिदेसिएका नागरिकलाई देश फर्किन प्रेरित गर्छ। पक्षीको बिम्बमा सिर्जित यो गीत पक्षी जाति परेवामा पनि उत्तिकै मेल खान जान्छ। परापूर्व कालको हुलाकीचरो अनि शान्तिको दूत परेवा राजधानीमा कुन हालतमा छ ? के छ उसको जीवनचर्या ? कसरी जिउँछ ऊ ? कतै पलायन भइरहेको छैन ? उडेको यो पक्षी फर्केर आउने ठेगान त छ ? समाचार मान्छेको मात्र हुँदैन। आउनुहोस्, आज राजधानीका परेवामाथि चियोचर्चो गरौं। तिनको जिन्दगीलाई पत्रिकाका पानामा उतारौं। काठमाडौं उपत्यकाका सम्पदाको गहना बनेका परेवाको इतिहास अलि रोचक छ। चराविद् डा हेमसागर बरालका अनुसार नेपालमा पाइने परेवा नेपालकै हुन्। बाहिरबाट ल्याइएको होइन। घरपालुवा चराका रूपमा परिचित परेवा पहिले पहिले घरमा, चट्टान र प्वाल परेको ठाउँमा आश्रय लिन्थे। अहिले घरका खड्पलमा पनि बस्छन् तर, आफूखुसी मात्रै। उनीहरूलाई बसेको स्थान मन नपरे बसाइँ सर्छन्। त्यसैले परेवा स्वतन्त्र छन्। विज्ञानलाई जित्ने परेवा परेवाको प्रयोग प्रथम विश्वयुद्धदेखि हुन थालेको हो, त्यो पनि जासुसीका रूपमा। चराविद् डा हेमसागर बरालका अनुसार अमेरिकाले शीतयुद्धमा परेवालाई जासुसीका रूपमा प्रयोग गरेको भनाइ काल्पनिक होइन। विज्ञानको चमत्कार सुरु हुनअघि परेवा सञ्चारका लागि उपयुक्त माध्यम बनेको थियो। त्यतिमात्रै होइन, परेवालाई लामो दूरीका सन्देशवाहक पनि बनाइयो जुन काम अहिले ट्विटर, फेसबुक जस्ता सामाजिक सञ्जालले गरिरहेका छन्। संस्कृतमा कपोत नामले पुकारिने परेवाले बोकेका ऐतिहासिक विरासत थुप्रै छन्। उहिलेउहिले परेवाको खुट्टामा बाँधेर चिठी आदानप्रदान गरिन्थ्यो। कबुतर जा जा जा पहेले प्यारकी पहेले चिठी साजनको दे आ हिन्दी गीतसंगीतमा पनि परेवाले स्थान पाएकै छ। जोडी परेवालाई प्रेमको प्रतीकका रूपमा पनि लिइन्छ। परेवालाई शान्तिको दूत भन्नुको पछाडि ग्रिक परम्पराले प्रभाव पारेको हो। अहिले पनि जासुसी परेवाका विषयमा समाचार आउने गर्छन्। अहिले समय परिवर्तनसँगै परेवाको भूमिका पनि फेरिएको छ। क्रमशः परेवालाई प्रतियोगितामा सहभागी गराउन र मनोरञ्जन ग्रहण गर्ने काममा समेत प्रयोग गर्न थालियो। राजधानी काठमाडौंको पशुपतिनाथ मन्दिर र बसन्तपुर दरबारमा रहेका सयौं परेवा चारो खान बस्दा र एक साथ भुरुर्र उड्दाको दृश्यले भिन्दै माहोल बनाउने गर्छ। तर, यी परेवा नेपालमा कहिलेदेखि पाल्न थालियो भन्ने यकिन तथ्यांक भने छैन। राणाको सोखले परेवा पालन सुरु राणाहरूले सोखका रूपमा परेवा पाल्न र उडाउन थालेपछि परेवा काठमाडौं उपत्यकाका सम्पदाहरूमा रहन सुरु गरेको बुढापाकाको तर्क छ। उहिले राणाकालमा उडाउन ल्याउँथे रे, त्यसकै बच्चा बढेर फैलिएको भनेर कथा सुनेको हुँ, विजयपुर दरबार क्षेत्रमा भेटिएका ८९ वर्षीय वृद्ध रञ्जनलाल मानन्धर भन्छन्, परेवा उडेर आउँछन्, जान्छन्। थाहा पाएदेखि नै यस्तै थियो, अहिले त संख्या घटेको पो त। बाँदरलाई मार्ने, कपाल बेरिएर खुट्टा चुँडिने र रोगले पनि परेवा मर्ने गरेका दृश्यले मुटु पोल्ने तर सरकारको यसतर्फ ध्यान नजाने मानन्धर बताउँछन्। उपत्यका बाहिरका जिल्लामा भने परेवा मासु खान पनि प्रयोग गरिन्छ। परेवाको मासु खाने प्रचलन नयाँ होइन तर खासगरी उपत्यकावासीलाई भने यो अचम्म लाग्न सक्छ। जाडो मौसममा परेवाको मासु खाने चलन छ। परेवाको मासुले तातोपन दिन्छ भन्ने विश्वास पनि छ। तर, काठमाडौं उपत्यकामा परेवाको संरक्षण गरिन्छ, मारे कारबाही हुन्छ। पाटन दरबार स्क्वायरमा परेवाको दाना बेचेर गुजारा गर्दै आएकी जनकपुरकी ३५ वर्षीया नजिमा खातुनका अनुसार पछिल्लो समय परेवाको संख्या केही मात्रामा घटेको छ। उनी लामो समयदेखि पाटनमा बस्दै आएकी छन्। दुई वर्ष पहिलेदेखि मात्रै परेवाको चारो बेच्न थालेकी उनी दैनिक करिब पाँच किलो दाना बेच्ने गरेको बताउँछिन्। पहिलाको तुलनामा यो कम हो, खातुन भन्छिन्, कोभिडका कारण मानिसको आउजाउ कम भएकाले परेवालाई दाना ख्वाउनेहरू कम भएको र त्यसका कारण परेवाको संख्या पनि घटेको जस्तो देखेको छु। काठमाडौं बाहेकका जिल्लामा रहेका मन्दिरहरूमा पनि चढाएका परेवा धेरै भेटिन्छन्। हिमाली जिल्ला ताप्लेजुङको पाथीभरा मन्दिरदेखि झापाको अर्जुनधारा मन्दिर परिसरमा पनि चढाएका परेवा भेटिन्छन्। ग्रहदशा काट्न, पूजा गर्न, मनोकांक्षा पूरा गर्न र भाकल गर्न पनि परेवाकै प्रयोग नेपाली समाजमा छ। ताप्लेजुङका राजेन्द्र श्रेष्ठले काठमाडौंको विजयपुर दरबार क्षेत्रको मन्दिर परिसर नै ढाकेर बसेका परेवालाई देखेर सँगै रहेका साथीलाई सोधे, यहाँ परेवा कसैले मार्दैन ? उनका साथीको जवाफ थियो यहाँ परेवा मार्ने होइन, परेवालाई चारो ख्वाउने र पाल्ने आउँछन्, काठमाडौं उपत्यकामा परेवाको कथा नै फरक छ। अन्य जिल्लामा परेवालाई मासुको रूपमा पनि प्रयोग गरिन्छ तर काठमाडौंमा यसलाई गर्ने व्यवहार र हेर्ने दृष्टिकोण फरक छ। त्यसैले काठमाडौंमा आउनेहरू यो विषयलाई अचम्म मान्छन् पनि। यसको इतिहास थाहा नभए पनि सम्पदा क्षेत्रमा पाइने परेवालाई चारो ख्वाउने र उडाएर मज्जा लिँदै फोटो खिच्ने युवा कहिले टुट्दैनन्। परेवा उडाउने प्रतियोगिता पनि काठमाडौंमै हुन्छ। परेवा किन्न र पाल्नकै लागि लाखौं रुपैयाँ खर्चने पनि यहाँ छन्। चारो ख्वाउन आँखा मिच्दै पशुपति कति व्यक्ति परेवालाई दैनिक चारो ख्वाउन बिहानको झुल्के घामसँगै मन्दिर क्षेत्रमा पुग्छन्। दुई मुठ्ठी चामल भए पनि छर्न दैनिक आउँछु, परेवालाई ख्वाएपछि आनन्द आउँछ, बिहानै पशुपतिनाथ मन्दिर परिसरमा भेटिएका तीनकुनेका शिवनारायण अधिकारीले भने, परेवा पनि आहा गरेर बस्छन् जस्तो लाग्छ, ५ बजे निद्राले छाड्छ प्लास्टिकमा चारो बोकेर हिँडिहाल्छु। पशुपतिनाथ मन्दिर क्षेत्रमा परेवालाई बिहानै पाँच बोरासम्म चारो ख्वाइन्छ। चारो ख्वाएको समयमा देखिने दृश्य हेर्दा बेग्लै मज्जा आउँछ। बिहानै बोराको बोरा चारो लिएर दाता आउनुहुन्छ, दिनमा तीन पटकसम्म चारो ख्वाउने चलन छ, परेवा अहिले काठमाडौंका मन्दिरसहितका सम्पदा क्षेत्रको गहना नै हो, परेवाको रेखदेखसमेत गर्दै आएका पशुपति मन्दिरका संलग्न ध्रुवप्रसाद बाँस्तोला भन्छन्। उनका अनुसार बिहान ६ बजेबाट ७ बजेसम्ममा परेवालाई चारो ख्वाउन दाता पुग्छन्। परेवालाई चारो ख्वाउन पुग्नेहरूको आआफ्नै तर्क र मान्यता छ। २०५६ सालदेखि पाटन दरबार परिसरमा सरसफाइका काममा लागेका ४४ वर्षका शुकराम कुर्कुटीले दाना ख्वाउनेहरू धर्मका लागि परेवालाई ख्वाउन आउने गरेको देखेको बताए। उनका अनुसार कसैले स्वर्गवास भएका आफन्तका नाममा पनि परेवालाई ख्वाउँदै आएका छन्। परेवालाई मन्दिरमा जिउँदै छोडेर तथा देवीदेवतालाई चढाउने चलन पनि छ। ठाउँअनुसार परेवाको फरक प्रयोग जनकपुरकी नजिमा खातुनका अनुसार मुस्लिमहरूले परेवालाई भगवान्का रूपमा पूजा गर्छन्। परेवाको मासु खाने प्रचलन मुस्लिम समुदायमा छैन। तर, तराईका जिल्लाहरूमा औषधिका रूपमा परेवाको मासुको प्रयोग गरेको पाइएको सर्लाहीका धु्रव सिंहले बताए। उनका अनुसार भाइरलबाट बच्नका लागि पनि परेवाको मासु खाइन्छ। मरमसलासहित बनाएको पिरो झोल खाएपछि रुघाखोकी निको हुन्छ भन्ने जनविश्वास छ। पहाडी जिल्लामा पनि परेवालाई मासुको रूपमा उपभोग गर्दै आएको देखिएको छ। पहाडी जिल्लामा आफ्नै घरमा गुँड बनाएर बस्न दिने र परेवाको मासु खाने तथा बेच्ने पनि गरिन्छ।डोल्पाकी सोनम छोकी शेर्पाका अनुसार हिमाली जिल्लाहरूमा काटमार गरिँदैन। त्यहाँ परेवाहरू पनि पालिँदैन। माथि हिमालतिर हिउँमा बस्ने स्नो पिजन देखिए पनि त्यसलाई कसैले पनि खाँदैनन्। त्यस भेगमा भएका परेवाका बारेमा खासै कुनै पनि अध्ययन नभएको उनले बताइन्। भनिन्, मार्नु हुँदैन, काट्नु हुँदैन भन्ने मान्यता छ हिमालतिर। परेवाले वातावरणमा सकारात्मक योगदान पुर्याएको हुन्छ। वन परेवाको भूमिका महŒवपूर्ण छ। वन परेवाले दाना तथा फलफूल खान्छन्। उनीहरूको दिसाबाट फलफूल र बोटबिरुवाको बीउ एक ठाउँबाट अर्कोमा उमार्छन्। वर, पीपल, समीजस्ता बिरुवाहरू जस्तोसुकै अप्ठेरो ठाउँमा पनि उम्रिनुमा वन परेवाको योगदान रहेको चराविद् डा बराल बताउँछन्। परेवा उडान क्लब स्वर्गीय राजा वीरेन्द्रका ज्वाइँ गोरखशमशेरको अध्यक्षतामा परेवा पाल्न सोखिनहरूको समूहले हिमालयन परेवा उडान क्लबको स्थापना गरेका छन्। २०६६ सालमा स्थापना भएको यस क्लबमा सात सदस्य समिति छ। यसले प्रत्येक वर्ष परेवा उडान कार्यक्रम आयोजना गर्छ। हिमालयन परेवा उडान क्लबका सचिव शैलेन्द्रविलास बज्राचार्यका अनुसार उक्त क्लबले प्रत्येक वर्ष पूर्ण उडान र उत्कृष्ट उडान विधामा कार्यक्रम आयोजना गर्छ। पूर्ण उडान वैशाखमा हुन्छ। पाँचदेखि सातवटा परेवा उडाइन्छ। नाम दर्ता गरेर सबैको परेवा एकैचोटी उडाइन्छ। जसको परेवाले धेरै उडान गर्यो ऊ विजयी हुन्छ। उनीहरूको ट्र्याकिङ तथा मोनिटरिङ गर्ने टोली हुन्छ। चना, तोरी, केराउ, बाजुरा, जुनेली, मकै, धान, गहुँलगायतका दाना ख्वाउने गरिन्छ। कम्तीमा आठ किलो दैनिक दाना खान्छन्। नेपाल बाल मन्दिरका पूर्वनिर्देशक रमेश भोमी परेवा पाल्न सौखिन व्यक्ति हुन्। हाल उनले करिब ५० वटा परेवा पालेका छन्। २०७२ सालको भुइँचालोपछि थोरै मात्रै परेवा राखेको बताए। पहिला करिब डेढ सय जति थिए। पाँच लाखको परेवा ! एउटा परेवाको मूल्य कति होला ? अनुमान गर्नै कठिन पर्छ। हुन पनि यत्ति नै भन्ने छैन। पत्याउन गाह्रो पर्ने खालको महँगो पनि हुन्छन्। दुई महिना पहिला विश्वको उत्कृट चौधरी सक्की जातको पाकिस्तानी परेवा थानकोटको विश्वराज जोशीले ल्याएका छन्। यसलाई पाँच लाख रुपैयाँमा किनेर प्लेनबाट ल्याइएको हो। त्यसको हड्डी र पखेटा फरक हुन्छ। यो एकदमै पुरानो ब्रिडको विश्वको च्याम्पियन उत्कृष्ट परेवा हो। तर, धेरै वर्षदेखि यस परेवाले भाग लिएको छैन। पाकिस्तान, बहराइन, भारत, दुबईबाट यस्ता परेवा ल्याइन्छन्। श्रीलंका र भारतमा नेपालबाट पनि पठाइन्छ। पाकिस्तानमा पहिलाद नवाज साहबहरू सौखले शान्तिको प्रतीकको रूपमा परेवा पाल्दै आएका छन्। मुस्लिम देशहरूले पहिलादेखि पालेको छन्। नेपालमा पनि राणाहरूले परेवा पाल्न चाहेको देखिन्छ। उडानका लागि पालिने परेवा सिन्नी, चाउथे, भुर्जा, सर्जा, लाल, कागजीलगायतका जातहरू छन्। तर यिनीहरूलाई हाल विदेशी नाम दिइएको छ। टेडी, कामागर, डभाला, स्यालकोटलगायतका आयातीय नाम छन्। यिनीहरू रंग मिसिएका हुन्छन्। टेडी विश्वमा सबैभन्दा चलेको परेवा हो। परेवा उडान खेलको विकास परेवा उडान प्रतियोगिता दक्षिण एसियामा नै फस्टाउँदै गएकाले एकथरीले यसलाई खेलको रूपमा विकास गर्दै लैजानुपर्ने माग गरेका छन्। नेपाल खेलकुद परिपद्मा १२६औँ खेलको रूपमा परेवा उडान प्रतियोगिता दर्तासमेत भएको छ। परेवा खेल उडान संघबाट यसलाई प्रतियोगिताको रूप दिएको छ। स्वर्गीय मोहनकृष्ण श्रेष्ठले स्थापना गरेका हुन्। सन् २००० मा स्थापना भएको यस संघको कृष्णसुन्दर प्रजापति, गोरखशमशेर जबरा, नारायणबहादुर श्रेष्ठलगायत सल्लाहकार छन्। नेपाल खेलकुद परिषद्मा परेवा उडान २०६९ मा १२६औं खेलको रूपमा दर्ता भएको थियो। उक्त समयमा युवराज लामा सदस्यसचिव थिए। प्रत्येक वर्ष वैशाखमा परेवा उडानको प्रतिस्पर्धा हुँदै आएको थियो। तर कोरोनाका कारण उक्त कार्य हुन नसकेको बताए। ललितपुर, भक्तपुर, काठमाडौं, काभ्रे, नेपालगन्जलगायतका ठाउँमा परेवापालकहरूको क्लब छन्। नेपालमा कम्तीमा पाँचदेखि सात सयले क्लब दर्ता गरेका छन्। नीराजन चण्डी श्रेष्ठ परेवा उडानलार्ई परम्परागत खेलको रूपमा विकास गर्दै लैजाने लक्ष्य रहेको बताउँछन्। उनका अनुसार नेपालमा एघार पुस्तादेखि परेवा पाल्दै आएको इतिहास छ। भक्तपुरका केही घरमा सिद्धिनरसिंह मल्लको पालादेखि नै परेवा पाल्दै आएको भेटाइन्छ, नेपाल परेवा खेल उडान संघका सचिव उनी भन्छन्, नेपालमा मात्रै नभएर दक्षिण एसियामा परेवा उडानलाई परम्परागत खेल मानिन्छ। बाँदरबाट असुरक्षित पशुपतिनाथ मन्दिर क्षेत्रमा दैनिक दर्जनभन्दा बढी परेवा मृत भेटिन्छन्। विभिन्न संक्रमण र रोगलेभन्दा पनि परेवा बाँदरको सिकार बन्ने गरेको छ। परेवालाई चारो ख्वाउने समयमा पनि बाँदरले परेवालाई लखेटेर पछार्ने गरेको दृश्य देखिन्छ। बाँदरले भेट्यो भने घाँटी बटारेर मार्दो रहेछ, सफा गर्ने क्रममा बिहान, बेलुका धेरै परेवा मरेका भेटिन्छन्, चक्र श्रेष्ठ भन्छन्।  नेपालमा पाइने परेवा मलेवाको रूप डा हेमसागर बराल, चराविद् नेपालमा परम्परागत रूपमा पाल्दै आएका परेवा जंगलमा हुने मलेवा (जंगली परेवा) को बिउबाट आएको हो। पोखरा, तराई, काठमाडौंलगायत सबैतिर पाइने परेवा मलेवाको रूप हो। यिनीहरूलाई पूरै जंगली भन्न मिल्दैन। त्यसैले यसलाई फेरल अर्थात् जंगलबाट घरमा ल्याएको तर घरपालुवा बनाउन खोज्दै गर्दा निस्किएर फैलिएको एक जाति भनिन्छ। यसलाई विस्तारै घरपालुवा बनाइएको हो। मलेवाको वैज्ञानिक नाम कोलम्बा लिबिया हो। नेपालमा डभ, कमन डभ, ब्लु रक पिजन, रक पिजनलगायत जंगली जातका परेवाहरू छन्। परेवा सौखिनहरूले उडाउने परेवा फेरल परिवारको रक डभ प्रजातिको हो। यस परेवा उडान गर्नेहरूले रक डभ प्रजातिलाई आफ्नै तरिकाले हाइब्रिड गरेर उडाउन तयार गरेका छन्। जो मजाले उडान लिन सक्छन्। यस परेवाका रैथाने परेवासँग इन्टरब्रिड भएको छ। त्यसैले यहाँका परेवाहरू माले, खैरो, सेतो, रातो, कालो, हरियो अनेकौं रंगका हुन्छन्। नेपालमा तीन प्रजातिका परेवा पाइन्छन्। मलेवा जातको पहाडदेखि तराईसम्म नै पाइन्छ। हिल पिजन हिमाली भेगमा देखिन्छ। स्नो पिजन एकदमै हिमाली क्षेत्रमा मात्र देखिन्छ। यसकोे तल्लो पेटको भाग र नितम्ब सेतो हुन्छ। ठूलो बथानमा हिँड्छन्। लाङटाङ, डोल्पा, घान्दु्रक आदि ठाउँमा स्नो परेवा देखिन्छ। घरपालुवाहरू मिक्स रंगका हुन्छन्। अर्को हरियो परेवा पनि हुन्छ। जसलाई हलेसो भनिन्छ। वनमा र चट्टान भएको ठाउँमा बस्छन्। उडान गर्ने रेसिङ पिजन हरू सबै आयातीत हुन्। उडेर कुनै पनि बेला जान सक्ने प्रकृति भएकाले परेवालाई पूर्णरूपमा घरपालुवा भन्न सकिन्न।"
भाइरल डाँडो,"एकताका जताततै सामाजिक सञ्जालमा टिकटक भाइरल हुन थालेपछि सबैले व्यास नगरपालिकाको पर्यटकीय थलो मानुङ डाँडोबारे थाहा पाए। पृथ्वी राजमार्गबाट नजिकको दूरी अनि सुन्दर प्रकृतिका कारण टिकटकमा भाइरल मानुङले छोटो समयमै भाइरल डाँडोको पहिचान बनायो। तर स्थानीयमाझ पहिल्यैदेखि शनिबार वा बिदा मनाउन जाने थलोको रूपमा चिनिएको मानुङका पर्यटनसँगै धार्मिक र सांस्कृतिक पाटा पनि प्रशस्तै छन्, जसलाई उधिन्न सकिएमा यस ठाउँले गण्डकी प्रदेशमै बेग्लै पहिचान बनाउन सक्ने देखिएको छ। सुन्दर दृश्य र मनमोहक तस्बिर हिउँदका समयमा मानुङ जाने जोकोही त्यहाँको दृश्य देखेर मन्त्रमुग्ध हुन्छन्। कुहिरोको उत्पत्ति थलोमा त्यसलाई पन्छाउँदै घाम निस्कँदै गरेको यत्तिको सुन्दर दृश्य राजमार्गको यति नजिकै सायदै कतै भेटिएला। त्यसले पनि मानिसको घुइँचो हिउँदमा विशेष लाग्छ। यहाँबाट तनहुँ सदरमुकाम दमौली र आसपासको सहर बिछट्टै राम्रो देखिन्छ। अनि लमतन्न परेका चाँदीजस्ता हिमशृंखला अनि डाँडाकाँडा पनि एकै ठाउँबाट देख्न पाइने भएपछि दर्शकको अब्बल रोजाइको गन्तव्य मानुङ बनिरहेको छ। टिकटक र सामाजिक सञ्जालमा भाइरल दृश्यावली सुन्दर भएकै कारण मानुङ सामाजिक सञ्जाल टिकटक, फेसबुक र युट्युबमा भाइरल बन्यो। वडाले थेग्नै नसक्ने गरी मानिस आउन थालेपछि कोभिड जोखिमका कारण मानिस नै रोक्नुपर्ने अवस्था आयो। यसको एउटा मुख्य कारण टिकटकमा बनेका भिडियोलाई पनि ठानिएको छ। घुम्न आउनेले फेसबुक अनि इन्स्टाग्राममा राख्ने तस्बिरले अरू धेरैलाई मानुङमा तानिरहेको छ। दुर्लभ मगर संस्कृति मानुङ डाँडामा एकैपटक धेरै पर्यटकको घुइँचो लागेकाले धेरैले यसको प्रकृतिसँग आनन्द लिन नसके पनि यहाँ रमाउन सकिने चिज प्रशस्तै रहेको स्थानीय राजनीतिक कार्यकर्ता हीरा थापा बताउँछन्। यो मगर संस्कृतिसँग रमाउन चाहनेका लागि त झनै उत्तम ठाउँ हो, उनी भन्छन्, मगर समुदायकै घरमा उनीहरूकै परिकार अनि संस्कृतिमा रमाउन सकिने यति राम्रो ठाउँ कमै छ। थापा यसका लागि स्थानीय समुदाय लागेको बताउँछन्। मानुङ र नजिकका टाक्राङ, अलैंचेलगायतका ठाउँमा यस्ता होमस्टे खुलेका छन्। जहाँ कम शुल्कमा मगरको मौलिक कौरहा नाच नाच्दै स्थानीय परिकारको स्वाद लिएर रात बिताउन सकिन्छ। धेरैलाई मानुङ तान्ने यो पनि अर्को गहना हो। काकाकुल डाँडो अब पर्यटकीय थलो मानुङले अहिलेको चर्चा पाउनुअघि यो ठाउँ काकाकुल डाँडोको रूपमा चिनिने गरेको स्थानीय युवा चाम थापा बताउँछन्। डाँडाको टुप्पोमा भएकाले पानीको मूल थिएन। यहाँ बस्नेहरू घण्टौं हिँडेर पानी ल्याउनुपर्ने बाध्यता थियो। त्यही भएर आदिवासी धेरै मगर समुदायले थलो छाडेर रित्तै हुने अवस्था आए पछि हामी खानेपानी ल्याउन जुट्यौं, उनी थप्छन्। चार वर्षअघि टाक्राङ र मानुङसम्म हुने गरी पानी आएपछि अहिले पहिलेभन्दा धेरै सहज बनेको छ। भन्छन्, नत्र बसेका मान्छे पनि छाड्न लागेको ठाउँमा कसरी पर्यटक ल्याउनु ? हामीले पानी ल्याएपछि गाउँ छाड्ने केही घटेका छन्। तर मुख्य टाकुरोमा अझै पनि पानी पुग्न सकेको छैन। सुविधा थप्ने हो भने मानुङका बासिन्दाले आफ्नो थलो, संस्कृति अनि पहिचान जोगाएर सरकारलाई पनि पर्यटनबाट कमाउन सघाउन सक्छन्। पौराणिक साइनो महर्षि परासरलाई माझीकी छोरी मत्स्यगन्धासँग रासलीलाको चाहना जाग्यो। मादीको दक्षिणी भागमा बस्ने ऋषिसामु लोकलाज ढाक्नुपर्ने पनि बाध्यता थियो। अनि उनले मानुङ डाँडोबाट कुहिरोको सृष्टि गराइदिए, अनि मत्स्यगन्धासँगको रासलीलाका लागि उनीसामु लोकलाजको डर भएन। व्यासका अध्येता काशीनाथ न्यौपानेका अनुसार पौराणिककालको यो वृत्तान्त महाभारतको आदि पर्वमा उल्लेख पाइन्छ। त्यहीँबाट कुहिरोको सिर्जना भएको मान्यता भएकाले हिन्दू धर्मदर्शनमा विश्वास गर्नेका लागि मानुङ एउटा कुहिरो हेर्ने पर्यटकीय थलो बन्न सक्छ। हिन्दू धर्मदर्शनले यस कुरालाई मान्ने भएकाले यो ठाउँ धार्मिक हिसाबले पनि पर्यटकीय थलो बन्न सक्छ, उनी भन्छन्। तर धार्मिक मात्र होइन, कुहिरो हेर्नका लागि धार्मिक महत्त्व वा इतिहास थाहा नभएका युवा जमात आजकल दमौलीबाट मानुङ उक्लन थालेको छ। बिहान सूर्योदय अनि हिउँदमा कुहिरो हेर्नु यहाँका मुख्य पर्यटकीय मनोरञ्जन हुन्। तर पर्यटकको संख्या बढ्न थालेसँगै यहाँ युवाहरूले होटलका अतिरिक्त क्याम्पिङ गर्ने व्यवस्था पनि गरिदिएका छन्। र, यही कारण मानुङ डाँडोमा जाने पर्यटकको संख्या बाक्लिँदो छ। कहिलेकाँही त मान्छे खुट्टा राख्ने ठाउँ पनि भएन, वडाध्यक्ष मोहनकुमार श्रेष्ठ भन्छन्, व्यवस्थापन गर्नै गाह्रो भएर मान्छे नै रोक्नुपर्यो। कसरी जाने ? व्यास नगरपालिका५, चापाघाटस्थित पृथ्वी राजमार्गबाट ४० मिनेटमा मानुङ पुग्न सकिन्छ। वर्षामा केही समस्या भए पनि धेरै समय निजी र सार्वजनिक सवारी साधनमा मानुङ जोकोही सहजै पुग्न सक्छ। के के पाइन्छ ?  कुहिरो उत्पत्तिास्थलको दृश्यावलोकन  सूर्योदय अवलोकन  मगर होमस्टेमा बास  हिमशृंखला र दमौलीका दृश्यहरू  तनहुँ जलविद्युत्को अवलोकन  घुम्न लाग्ने समय  एक रात र एक बिहान"
पाँच बालकको भारतबाट उद्धार,"झापा : भारतको विभिन्न स्थानबाट दुई वर्षदेखि अभिभावकसँग सम्पर्कविहीन रहेका पाँच बालकको उद्धार गरिएको छ। विश्व सेवा विस्तार संस्थाले भारतको कलकत्तास्थित नेपाली महावाणिज्य दूतावाससँगको सहकार्यमा उद्धार गरेका पाँचमध्ये चार जना मेचीनगर नगरपालिका र एक जना दमकको रहेको जनाएको छ। शुक्रबार उद्धार गरिएका बालकमा मेचीनगर१ गाडागल्लीका १६ वर्षीय अनिश विश्वकर्मा र १४ वर्षीय महेश विश्वकर्मा, मेचीनगर५, अधेरीका १५ वर्षीय नवीन लिम्बू र १६ वर्षीय रोमन कटुवाल र दमकका १४ वर्षीय खेम राजवंशी रहेका संस्थाका कोअर्डिनेटर कुमार बस्नेतले बताए। उद्धार गरिएका सबैलाई शुक्रबार नै परिवारको जिम्मा लगाइएको छ। उद्धार गरी ल्याइएका बालकले आफूहरु २०५६ सालमा घुम्नका लागि भारत गएका बेला आफूहरुलाई नियन्त्रणमा लिएर भारतको पश्चिम बङ्गालस्थित जलपाइगुडी जिल्लाको एक बालगृहमा लगिएको बताएका छन्। विश्व सेवा विस्तारले विगत पाँच वर्षदेखि झापाको काँकडभिट्टा तथा भद्रपुरस्थित सीमानाकामा रहेर चेलबेटी बेचबिखन तथा बालअधिकारको क्षेत्रमा रहेर गतिविधि सञ्चालन गर्दै आइरहेको छ।"
तुइन प्रकरण : छानबिन गर्न प्रशासनले भारतलाई पत्र पठायो,"दार्चुला : दार्चुला जिल्लाको ब्यास गाउँपालिकामा पर्ने महाकाली नदीमा तुइन तरिरहेका एक नेपाली खसेर बेपत्ता भएका छन्। भारतीय सीमा सुरक्षा बलका सुरक्षाकर्मी (एसएसबी)ले तुइन काटेर नदीमा खसालिदिएको स्थानीयवासीले नेपाल प्रहरीमा उजुरी दिएका छन्। ब्यास२ का ३३ वर्षीय जयसिंह धामीको शुक्रबार बिहान हत्या गरेको स्थानीयवासीको भनाइ छ। ब्यास गाउँपालिकाबाट भारतको बाटो हँुदै दार्चुला जिल्ला सदरमुकाम खलंगा आइरहेका उनी पार गरिरहेका थिए। नेपाल तर्फबाट महाकाली नदीको आधा भागमा पुगेका जयसिंह एसएसबीले भारतपट्टि बाँधिएको तुइन (तार) काटिदिएपछि उनी नदीमा तारसँगै बेरिएर झरी बेपत्ता भएको आफन्त नरेन्द्रसिंह धामीले बताए। मृतकका आफन्तले घटनाको निष्पक्ष छानबिनका लागि जिल्ला प्रशासन कार्यालय दार्चुलामा ज्ञापनपत्र दिएका छन्। घटना विवरणअनुसार शुक्रबार बिहान जयसिंह धामीसहित सोही ठाउँका बहादुरसिंह धामी, अमरसिंह धामी, मन्नाम धामी, अनिता धामी, कल्यान धामी र विक्रम रंकोली सहितका सातजना भारतको बाटो हुँदै दार्चुला सदरमुकाम आउन घरबाट हिँडेका थिए। ब्यासबाट सदरमुकाम आउने सडक बन्द छन्। नेपालको बाटो भएर जिल्ला सदरमुकाम आए दिनभर पैदल हिँडनुपर्छ। तुइन तरेर भारत पसे त्यहाँबाट पक्की सडकमा भारतीय सवारी साधनबाट डेढ घण्टामै सदरमुकाम पुगिन्छ। नेपाली त्यही भएर तुइन तरेर भारतको बाटो सदरमुकाम आउने गर्छन्। ब्यास गाउँपालिका२ का अधिकांश बासिन्दा, नेपालतर्फको माल भन्ने स्थानबाट भारतको पङ्ला गस्कु भन्ने स्थान पुग्न महाकालीमा तुइन लगाउँछन्। भारतको सडकमा पुगेपछि उनीहरू डेढ घण्टाको गाडीको यात्रामा भारतको धारचुला पुग्छन्। धारचुलाबाट नेपालको दार्चुला अथवा सदरमुकाम खलंगा पुग्न १० मिनेट पनि लाग्दैन। प्रत्यक्षदर्शी कल्याणसिंह धामीका अनुसार, बहादुरसिंह धामी र अमरसिंह धामीले माल भन्ने स्थानमा तुइन तरिसकेका थिए। उनीहरू भारततिरको सडकमा पुगिसकेका थिए। जयसिंहले तुइन तरिरहेका बेला पाङ्ला गस्कु पोस्टमा कार्यरत एसएसबी आए। उनीहरूले जयसिंहले तरिरहेकै बेला भारततिरको तुइन काटिदिए, एकैछिनमा जयसिंह तारसँगै अल्झिएर महाकालीमा विलिन भए, तुइन तर्न नेपालतर्फ प्रतीक्षामा रहेका कल्याणले भने। जयसिंहको शव खोज्न स्थानीय र नेपाल प्रहरी खटिएको छ। जिल्ला सदरमुकामबाट पनि सशस्त्र प्रहरी र नेपाल प्रहरीको टोली घटनास्थलतर्फ पठाएको निमित्त प्रमुख जिल्ला अधिकारी जोत्सना भट्टले बताइन्। उनले तीन जना आफन्तले, जयसिंहको भारतीय एसएसबीले तुइन काटेर हत्या गरेको भन्दै आफन्तहरूले निवेदन दिएको जानकारी दिइन्। जिल्ला प्रशासन कार्यालयमा एसएबीले तुइन काटेपछि जयसिंह नदीमा बेपत्ता भए भनेर निवेदन आएको छ तर त्यसको पुष्टि भने भइसकेको छैन। नेपाल प्रहरी र सशस्त्र प्रहरीको टोली घटनास्थल गएको छ, भट्टले भनिन्। भट्टले यस बारेमा भारतको पिथौरागढ जिल्लाका प्रमुख जिल्ला अधिकारी (डीएम) लाई शुक्रबार दिउँसो नै यस बारेमा सत्यतथ्य छानबिनका लागि पत्र लेखेको बताइन्। पिथौरागढका प्रमुख जिल्ला अधिकारीलाई घटनालगत्तै सत्यतथ्य बुझेर पठाउन पत्राचार गरेका छौं, नेपालको गृह मन्त्रालयमा पनि जानकारी भइसकेको छ, तर भारतीय पक्षको जवाफ भने आएको छैन, उनले थपिन्। मृतक जयसिंहका आफन्त नरेन्द्रसिंह धामी, सोही नाम गरेका नरेन्द्रसिंह धामी र नवीनसिंह धामीसहित तीन जनाले घटनाको सत्यतथ्य बुझेर कारबाहीको माग गरेका छन्। आफन्तहरूले जयसिंहभन्दा अगाडि भारतको सडकमा पुगेका बहादुरसिह धामी र अमरसिह धामीलाई एसएसबीले नियन्त्रणमा राखेकाले उनीहरूको रक्षाका लागि पनि प्रशासनलाई निर्देशन दिएका छन्। सरकारको तुइन विस्थापित कार्यक्रमअन्तर्गत सो स्थानमा झोलुंगे पुलको ठेक्का भइसकेको छ। तर, पुल निर्माण व्यवसायी धनबहादुर कँुवरले तीन वर्षदेखि त्यहाँ पुल निर्माण अलपत्र छोडेका छन्। पुल नबनेकै कारण ब्यासका बासिन्दा तुइन जिन्दगी बाँचिरहेका हुन्। खाद्यान्न र दैनिक उपभोग्य सामानको अभाव भइराख्ने ब्यास गाउँपालिकामा नेपाली भारतबाटै उक्त सामान लैजान बाध्य छन्। नेपाली कांग्रेस र नेकपा एमालेनिकट अनेरास्ववियुले घटनाको निष्पक्ष छानबिनको माग गरेको छ। कांग्रेस प्रवक्ता विश्वप्रकाश शर्माले सोमबार विज्ञप्ति जारी गर्दै जयसिंह एसएसबीले तुइन काटेका कारण महाकालीमा बेपत्ता भएको उल्लेख गरेका छन्। अनेरास्ववियुका अध्यक्ष ऐन महरले भने, भारतीय एसएसबीको यो क्रुर र आपराधिक घटना हो, के नेपाली जनताले सधैं भारतको ज्यादति सहेर बस्नुपर्ने हो ?"
ट्रक र मोटरसाइकल ठोक्किँदा वृद्धको मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका१० विराटचोकमा ट्रक र मोटरसाइकल ठोक्किएर दुर्घटना हुँदा एक वृद्धको मृत्यु भएको छ । पूर्वतर्फ जाँदै गरेको को २ प ९५१६ नम्बरको मोटरसाइकल र प्रदेश १०२००१ ख ८६५४ नम्बरको ट्रक एकआपसमा ठोक्किँदा शुक्रबार दिउँसो १ बजेतिर भएको दुर्घटनामा मोटरसाइकल चालक वृद्धको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार दुर्घटनामा सुन्दरहरैँचा १२ घर भएका ७२ वर्षीय वृद्ध दामोदर भट्टराईको मृत्यु भएको हो । दुर्घटनामा परेर गम्भीर घाइते भएका भट्टराईको उपचारका क्रममा विराटनगरको कोसी अस्पतालमा दिउँसो २:३० बजेतिर मृत्यु भएको श्रेष्ठले बताए । उनका अनुसार ट्रक र चालक तेह्रथुम घर भएका ३२ वर्षीय दालाक्पा शेर्पालाई नियन्त्रणमा लिएर घटनाको अनुसन्धान थालिएको छ । दुवै चालकको साथमा सवारी चालक अनुमति पत्र (लाइसेन्स) नभेटिएको प्रहरीको भनाइ छ । मोटरसाइकलले अचानक सडक पार गर्ने क्रममा दुर्घटना भएको जानकारी प्रहरीले दिएको छ ।
एमाले स्थायी कमिटी बैठक बस्दै : केके छन् एजेण्डा ?,"काठमाडौं : नेकपा एमाले स्थायी कमिटी बैठक बस्ने भएको छ। अध्यक्ष केपी शर्मा ओलीको परामर्शमा महासचिव ईश्वर पोखरेलले शनिबार बैठक बोलाएका हुन्। तुलसीलाल स्मृति प्रतिष्ठानमा दिउँसो बस्ने बैठकले विधान महाधिवेशन तयारी, केन्द्रीय विभागको पूर्णता र सदस्यता नवीकरणलगायतका एजेन्डामा छलफल हुने एमाले पार्टी कार्यालय स्रोतले जनाएको छ। एमालेले यही साउन २५ देखि २७ गते विधान अधिवेशन गर्ने निर्णय गरेको छ। यस अगाडिको बैठकले पार्टीको विवाद समाधान गर्न गठित कार्यदलले बुझाएको १० बुँदे सहमतिलाई अनुमोदन गरेको थियो। माधव नेपाल पक्षसँगको एकताको विषयलाई छिटो टुंग्याएर महाधिवेशनमा केन्द्रित हुन संस्थापन पक्षले चाहेको छ।"
सामसुङ 'फूल अन फन ग्यालेक्सी एफ२२' नेपाली बजारमा,"काठमाडौं : सामसुङ नेपालले बजारमा फूल अन फन ग्यालेक्सी एफ२२ सार्वजनिक गरेको छ । दराज एपमार्फत साउन ६ देखि ग्यालेक्सी एफ २२ को प्रिबुकिङ्ग सुरु गरेको सामसुङले आजबाट विधिवत रुपमा बिक्री सुरु गरेको हो। सामसुङ ग्यालेक्सी एफ २२ अक्टा कोर मिडिया टेक हिलियो जी ८० प्रोसेसोर भएको अत्याधुनिक फोन भएको कप्पनीले बताएको छ । यसमा दुई कर्टेक्स ए ७६ कोर र छ कर्टेक्स ए ५५ कोर रहेको छ । ग्यालेक्सी एफ २२ मा ६४ एचडी डिस्प्ले इन्फिनिटी यु सुपर आमोलेड डिस्प्ले रहेको छ भने त्यो डिस्प्ले कोर्नारिंग गोरिल्ला ग्लास ५ मार्फत सुरक्षित छ । फूल अन फन ग्यालेक्सी एफ२२ मा उच्च क्षमताको ६००० एमएएचको ब्याट्री तथा १५ वाटको यूएसबी सी फास्ट चार्जर उपलब्ध रहेको छ । यसले २५ वाट चार्जिङ्ग सुविधा प्रदान गर्ने कम्पनीले जनाएको छ । जसले १३० घण्टा म्युजिक प्ले ब्याक, ४० घण्टा टक टाइम, २५ घण्टा भिडियो प्ले ब्याक तथा २४ घण्टा इन्टरनेट चलाउन सकिन्छ । यसैगरी ग्यालेक्सी ग्यालेक्सी एफ २२ एन्ड्रोइड ११ र वान यु आई कोर ३१मा चल्छ भने एसले प्रयोगकर्ताहरूलाई सरल डिजाइन दिनका साथ फोनलाई आफु अनुकुल बनाउन सकिने पनि बताइएको छ । सुरक्षाको लागि यो फोनको छेउमा फिंगर प्रिन्ट स्क्यानर र अगाडीको क्यामेरामा फेस अनलक फिचर उपलब्ध छ । ग्यालेक्सी एफ २२ मा क्वाड क्यामेरा सेटअप रहेको छ जसमा ४८ एमपी वाइड क्यामेरा, ८ एमपी अल्ट्रा वाइड क्यामेरा, २ एमपी म्याक्रो क्यामेरा, २ एमपी देप्थ साथै एलईडी फ्ल्याश, प्यानारोमा र एचडीआर जस्ता अन्य फिचर्सहरु रहेका छन् । ६४ जीबी स्टोरेज र ६ जीबी र्याम, १२ जीबी स्टोरेज गरी ग्यालेक्सी एफ २२ दुई वटा भेरियेन्टमा उपलब्ध छ । ४ जीबीको मूल्य २०,४९९ रहेको छ भने ६ जीबी को मूल्य २३,९९९ रहेको कम्पनीले जनाएको छ । ग्यालेक्सी एफ २२ कालो र लाईट ब्लुमा उपलब्ध छ ।"
साझा पत्नीको कथा द्रौपदी अवशेष,"सर्जकका लागि परीक्षा भनेकै पाठकको चित्ता बुझाउनु हो। पुस्तक पाठकसामु पुग्नेबित्तिाकै परिणाम आउँछ भन्ने पनि छैन, वर्षौं पर्खनु पर्दछ। अग्रज साहित्यकार डायमण्ड शमशेरले भन्नुभएको थियो वर्षौं पनि लाग्न सक्छ। सेतो बाघका लागि १० वर्ष पर्खिनु परेको थियो। परिणामअघि प्रयास गर्ने भनेकै सर्जक हो। मदन पुरस्कार पाएर पाठकमाझ स्थापित भइसकेकी लेखिका नीलम कार्की निहारिकाले हालै पाठकसामु ल्याएको पृथक विषयको उपन्यास हो, द्रौपदी अवशेष। यसै सेरोफेरोमा रहेर अन्नपूर्णकर्मी गोपीकृष्ण ढुंगानाले गरेको कुराकानी : मदन पुरस्कार पाएको चार बर्षपछि नयाँ उपन्यास आयो। विषय चुनौतिपूर्ण थियो कि ? पुरस्कार प्राप्त गरेपश्चात या अरू समय जति बेला पनि नयाँ सिर्जना पाठकलाई पठाउनु भनेको एक हिसाबले चुनौति नै हो। तर त्यो पनि अरूका निम्ति नभएर आफ्नै लागि। पुस्तक प्रकाशित भएर पसलमा पुग्नु भनेको हरेक सर्जकका लागि परीक्षाको उत्तरपुस्तिका बुझाउनु जत्तिकै हो। जति नै राम्रो गरे भने पनि त्यसको नतिजा बाहिर नआउँदासम्म वास्तविक प्राप्तांक थाहा हुँदैन। परीक्षा नियन्त्रक कार्यालयले स्कुल कलेजले हामीले दिएको परीक्षाको नतिजा प्रकाशन गर्छन् भने सिर्जनाको निम्ति पाठक समालोचक नै मुख्य कार्यालय हो। उहाँहरूबाट लेखनको मूल्यांकन हुन्छ। नतिजा पाउनु भयो त ? कत्तिको सन्तुष्ट हुनुहुन्छ ? यति छिटो पूर्ण रूपमा परिणाम कहाँ आउँछ र ? तर आउने क्रम जारी छ। एक भेटमा मसँग अग्रज साहित्यकार डाइमण्ड शमशेरले भन्नुभएको थियो वर्षौं पनि लाग्न सक्छ। सेतो बाघका लागि १० वर्ष पर्खिनु परेको थियो। पाठक र लेखक जोड्ने काम सामाजिक सञ्जालले छिटोछरितो गराएको हुँदा थाहा पाउन पहिलाको जस्तो अबस्था छैन। तर पढ्ने मूल्यांकन गर्ने काम भइरहेको हुन्छ। तर एक हिसाबले बिहानबाट दिनको अड्कल गर्नेसम्मको नतिजा आएको छ। त्यसले मैले पाठकलाई निराश बनाएको छैन भन्नेसम्मको निश्चिन्तता दिएको छ। त्यसकारण मन शान्त पनि भएको छ। मेरो लेखनले क्रमिक भर्याङ चढ्ने गरेको छ भन्ने सुन्दा अब अर्को लेखनको निम्ति थप उत्साहित पनि छु। अनुसन्धानमा आधारित पुस्तक नै किन ? यसको मजा नै छुट्टै छ। खासगरि पाठकका लागि। नयाँ विषयको प्रस्फुटन हुन्छ। विषयको गहिराई पाइन्छ। शोध खोज अनुसन्धान थोरै धेरै हरेक सिर्जनामा हुन्छ। कुनैमा धेरै हुन्छ कुनैमा केही मात्र। कुनै विषयमा शून्यबाटै खोज सुरु गर्नुपर्छ। कुनैमा अलि अलि गरे पनि पुग्छ। योगमाया र द्रोपदी अवशेष कुनको अनुसन्धान सहज भयो ? योगमाया पाउँदा सामग्री पाउन निकै मिहिनेत गर्नु परेको थियो। कति कुरा आफूले खोजेर प्रमाणित गर्नुपर्ने अबस्था पनि थियो। तथ्य जुटाउन धेरै ठाउँमा पुग्नु पर्यो। योगमाया मेरो जन्मभन्दा धेरै अघिको इतिहास भइसकेको विषय थियो। मेटिन लागेको कुरा जुटाउन गाह्रो थियो। त्यसकारण समय र श्रम धेरै खर्चनु परेको थियो। द्रोपदी अवशेषलेख्दाको अनुभब अलि फरक रह्यो। यो कथा अर्थात् विषय बर्तमान हो। लोपोन्मुख त हो तर जिउँदो संस्कृति हो। सामग्री भेला पार्न निकै सहज भयो। सम्बधित भूगोल र रीतिरिवाज, संस्कार दैनिक जीबनयापन सम्बन्ध श्रब्यदृश्य सामग्री पनि जुटाउन मुस्किल भएन। एक महिलाले एकभन्दा बढी पुरुष (लोग्नेका सबै दाजुभाइ) सँग बिबाह गर्ने चलन छ। अर्थात् साझा पत्नीको धारणा आयो, व्यबहारमा लागू भयो। एक एक पत्नी बिबाह गर्दा जनसंख्या अर्थात् खाने मुख बढ्ने हुँदा त्यसको नियन्त्रणकै निम्ति यसरी एक पत्नी बिबाह गर्ने चलन बसेको देखिन्छ। पछि संस्कृतिको रूप लियो। टाढाबाट विज्ञानप्रबिधिको प्रयोग गरेर स्रोतब्यक्तिहरूसँग कुरा गर्न पनि सकियो। खोज अनुसन्धानका निम्ति प्राथमिक या द्वितीय तथ्यांक दुवैलाई सहज थियो त्यसैले उपन्यासलाई पूर्णता दिन पनि छिटो भयो। कम समय लाग्यो। लेखनको कुरा गर्दा भाषा भाषिकागत हिसाबले दुवै अलि कठिन हो। म पाल्पामा हुर्किएको मान्छे। योगमायामा पूर्बी पहाडमा बोलिने भाषा अनि द्रौपदी अबशेष कर्णालीको भाषा भाषिका लवजमा काम गर्न निकै नै कसरत गर्नु पर्यो। तर मैले लेखिरहँदा निकै आनन्दित पनि भए। भूगोल क्षेत्रफलको हिसाबले सानो देशमा गनिएर पनि मुलुकमा कति सांस्कृतिक बिबिधता छ। हो, छिट्टै लेख्नुभयो ? अझ समय लगाएर लेखेको भए धेरै कुरा आउँथ्यो कि ? लाग्दैन। मैले जति समय लाए पनि लेख्ने यत्ति नै थियो। अध्ययन पूरा भएको छैन, सामग्री अपुग छ भन्ने लागेको भए उपन्यासको मैजारो गर्ने नै थिइनँ। यसअघि ऐतिहासिक उपन्यास लेख्दै थिएँ। तर कोरोना महामारीका कारण खोज स्थलगत मुलुक अध्ययन सम्भब भएन र लेखन थाँती राखें। यो उपन्यासका लागि पनि त्यो स्थिति हुन्थ्यो भने थाँती राख्ने थिएँ। के कति लेख्ने, विषयमा कहाँसम्म पुग्ने भन्ने एउटा सीमा निर्धारण गरेकी थिएँ। त्यो सीमासम्म हिँड्ने बाटो प्रशस्त बनाएँ र त्यहीसम्मको यात्रा गरें। त्यहाँसम्म पुगेर बिसाएँ। बहुपति प्रथालाई यहाँले कुरीति मान्नु हुन्छ ? चालचलन ब्यबहारले लामो समयको निरन्तरताले संस्कृतिको रूप लिन्छ। भौगोलिक आर्थिक कारणले अभाबग्रस्त स्थानमा जीबन बाँच्ने उपाय खोज्दा बहुपति अर्थात् एक महिलाले एकभन्दा बढी पुरुष (लोग्नेका सबै दाजुभाइ) सँग बिबाह गर्ने चलन छ। अर्थात् साझा पत्नीको धारणा आयो, व्यबहारमा लागू भयो। एक एक पत्नी बिबाह गर्दा जनसंख्या अर्थात् खाने मुख बढ्ने हुँदा त्यसको नियन्त्रणकै निम्ति यसरी एक पत्नी बिबाह गर्ने चलन बसेको देखिन्छ। पछि संस्कृतिको रूप लियो। कुनै समाजको बिद्यमान संस्कृतिलाई अर्को समाजको ब्यक्तिले नराम्रो भन्ने अधिकार हुँदैन। म एक सर्जक हुँ। मेरा पनि सीमा हुन्छन् त्यस सीमाभित्र रहेर सिर्जना गर्ने हो। सामाजिक यथार्थमा उभिएर लेखिएको संस्कृति उपन्यास हो। सबै पाटाहरू यथार्थ रूपमा आएका छन्। महाभारतको द्रौपदीसँग यो विषयवस्तु कतिको मिल्छ ? द्रौपदीको पाँच पाण्डबसँग बिबाह भएजस्तै यहाँ पनि लोग्नेका दाजुभाइसँग विबाह हुने विषय आउँछ। एउटै दाजुभाइसँग विबाह हुनेलाई प्रतीकात्मक रूपमा भनिएको भए पनि जसले नेपालमा यो संस्कार प्रयोग गरिराख्नु भएको छ उहाँहरू महाभारतदेखि नै अनभिज्ञ हुनुहुन्छ। द्रौपदीबारे उहाँहरूलाई थाहा छैन। हाम्रो नेपालमा यो विवाह पद्दतिलाई द्रौपदी विबाह पद्दति मान्दै आइएको छ। जसरी सति प्रथालाई भगवान् शिब र सति देबीको कथासँग जोडेर विश्लेषण गरिएको देखिन्छ, युद्धका कारण तथ्यपरक बिबेचना गरिन्छ। त्यस्तै जिउँदै स्वर्ग हिँडेको भूमि महाभारत श्रृंखलासँग जोडेर द्वापरयुगकै द्रौपदी विबाहसँग जोडेर व्याख्या नभएका पनि होइनन्। तर नेपालको उच्च हिमाली भेगमा भएको यो प्रथालाई अध्ययन गर्दा माथि नै भनिएको आर्थिक पक्ष बलियो गरी उभिएको छ। पछिल्लो समय इतिहास र संस्कृतिमा बढी केन्द्रित हुनु भएको छ नि ? देशको भूगोल, संस्कृति र इतिहाससँग हामी परिचित हुन जरुरी छ। हामीकहाँ विषयगत रूपमा भन्दा इतिहास र भूगोललाई त्यत्ति महत्त्वका साथ हेर्न सकेनौं। छैनभन्दा सिंगो संस्कृति मन्त्रालय नै छ क्यार ! त्यस क्षेत्रमा के भएका छन्, म जानकार छैन। हाम्रो घरको आँगन कहाँसम्म पुग्छ छिमेकीको कहाँसम्म हाम्रो सिमाना पर्छ। त्यो भने जान्न जरुरी भएजस्तै हामी प्रत्येक नेपालीलाई आफ्नो भूगोल आफ्नो सीमा जान्नु पर्छ। हामी एउटा घडेरी किन्यौं भने एक भित्ता सीमा मिचिएला खुम्चिएला भनेर बलियो पर्खाल लाउन नत्र किला नै गाड्न हतारिएका हुन्छौं। तर, देशको सीमासँग अनभिज्ञ छौं। त्यस्तै हामीलाई हाम्रै इतिहासको पनि पत्तो छैन। बहुभाषिक बहुसंस्कृतिको धनी देशका हामी हाम्रा संस्कृति नै हामीलाई बुझाइएको छैन। हाम्रो साँचो इतिहास पढाइएको छैन। पाठ्यकम यतै कतै चुकेको छ। आफू स्व:स्फूर्त अध्ययन गरुँभन्दा पनि प्रशस्त सामग्री छैन। यो जगेर्नामा राज्यको मुख नताकेर हामी कलम समाएकाहरूले जति सकिन्छ लिपिबद्ध गर्दै जानुपर्छ भन्ने लाग्छ।"
टोकियो ओलम्पिक : चीन शीर्ष स्थानमा,"जापानको राजधानी टोकियोमा जारी ३२औँ ग्रीष्मकालीन ओलम्पिक खेलकुदमा चीन ४० पदकसहित शीर्ष स्थानमा उक्लेको छ । जापान र अमेरिकालाई उछिन्दै चीन शीर्ष स्थान ओगट्न सफल भएको हो । चीनले हालसम्म १९ स्वर्ण, १० रजत र ११ कास्य पदक प्राप्त गरेको छ । जापान दोस्रो तथा अमेरिका तेस्रो स्थानमा रहेका छन्। जापानले १७ स्वर्ण, चार रजत र सात कास्य पदक प्राप्त गरेको छ भने अमेरिकाले १४ स्वर्ण, १७ रजत र ११ कास्य प्राप्त गर्न सफल भएको छ । यस्तै १० स्वर्ण, १४ रजत र १० कास्य पदक प्राप्त गर्दै रसिया ओलम्पिक कमिटी पदक तालिकाको चौथो स्थानमा रहेको छ । यसैगरी अस्टेलिया नौ स्वर्ण, दुई रजत र ११ कास्य पदकका साथ पाँचौँ स्थानमा रहेको छ । बेलायत सात स्वर्ण, नौ रजत र नौ कास्यसहित छैटौँ, दक्षिण कोरिया पाँच स्वर्ण, चार रजत र ६ कास्यका साथ सातौँ, नेदरल्याण्डस् तीन स्वर्ण, सात रजत र पाँच कास्य जित्दै आठौँ, फ्रान्स तीन स्वर्ण, पाँच रजत र ६ कास्यका साथ नवौँ तथा जर्मनी तीन स्वर्ण, चार रजत र नौ कास्यका साथ पदक तालिकाको १०औँ स्थानमा रहेको टोकियो ओलम्पिकको वेबसाइटमा उल्लेख छ। टोकियो ओलम्पिकमा सहभागी २०५ देशमध्ये हालसम्म ७० देशले पदक प्राप्त गर्न सफल भएका छन् ।"
