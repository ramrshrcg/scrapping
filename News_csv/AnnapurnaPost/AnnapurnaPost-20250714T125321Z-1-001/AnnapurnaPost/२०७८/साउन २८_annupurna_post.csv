शीर्षक,विवरण
मुस्ताङ: सिंगो स्कुलमा शिक्षक र विद्यार्थीको कुल संख्या ४,"जोमसोम: मुस्ताङको थासाङ गाउँपालिकामा १२ वटा सरकारी सामुदायिक विद्यालय छन् । जसमध्ये थासाङ गापा४ पैरोथाप्लामा अवस्थित विद्याज्योती आधारभूत विद्यालयमा विद्यार्थीको कुल संख्या दुई छ । यस विद्यालयमा अहिले शिक्षकको संख्या पनि जम्मा दुई । आधारभूत तहको कक्षा १ देखि ५ सम्म कायम रहेको यस विद्यायलको कक्षा ४ र ५ गत वर्ष नै पालिकाभित्रै अन्य विद्यालयमा समायोजन गरिएको थियो । वालविकास केन्द्रसहित कक्षा १ देखि ३ को पढाइ सञ्चालन भइरहेको यस विद्यालयको अवस्था दयनीय छ । विद्यालयको कक्षा १ देखि ३ का कोठाहरु हाल विद्यार्थी नहुँदा पूरै खाली छ । राष्ट्रिय गौरवको बेनीजोमसोम सडकदेखि कालिगण्डकी नदी पारी दक्षिणपूर्वमा रहेको सो विद्यालयले पछिल्लो समय विद्यार्थी पाउनै सकेको छैन । आधारभूत तहमा एक कक्षा बराबर एक शिक्षक दरबन्दी कायम हुने भए पनि सो विद्यालयमा एक जना मात्रै स्थायी शिक्षक हाजिर छन् । वालविकास केन्द्रमा भने पालिकाले नै करारमा खटाएको एक जना शिक्षिका नियुक्ति गरिएको छ । विद्यालयको आधारभूत तहमा ३ शिक्षक चाहिने भए पनि दरबन्दी मिलानपछि पुलमा परेका दुई शिक्षक सरुवा भएर अन्यत्र गइसकेका छन् । थासाङमा नयाँ शैक्षिक सत्रको पठनपाठन सुरु गरिए पनि विद्यार्थी विद्यालयमा नहुँदा सो विद्यालयका एकजना शिक्षकले दैनिक विद्यालय कुरेर बस्नु पर्ने बाध्यता आइपरेको हो । म्याग्दी र मुस्ताङको सीमाक्षेत्रमा सञ्चालित विद्याज्योती आधारभूत विद्यालय २०४५ सालमा स्थापना भएको थियो । सो विद्यालयको नजिकै म्याग्दीको अन्नपूर्ण गापा३ कोप्चेपानीमा अर्को एक आधारभूत विद्यालय छ । म्याग्दी र मुस्ताङको सीमाक्षेत्र नजिकै रहेका यी दुई विद्यालयमध्ये विद्याज्योतीमा विद्यार्थी भर्ना हुन छोडेको पाइएको छ । विद्यालयमा विद्यार्थी नहुँदा पालिकाको अन्य विद्यालयमा समायोजन गर्ने मनस्थितीमा त्यहाँका स्थानीय छैनन् । विद्यालयका प्रधानाध्यापक तुलप्रसाद गौचनले गत वर्ष नै ४ र ५ कक्षा अन्य विद्यालयमा समायोजन भएको बताए । उनले विद्यालयमा आवासीय सुविधा नहुँदा विद्यार्थी भर्ना हुन छोडेको वास्तविकता उल्लेख गरे । तत्काल विद्यार्थी भर्ना भएका छैनन्, एकजना आउने कुरो छ, विद्यार्थी जुटाउने प्रयास गरिरहेका छौँ,"" उनले भने,"" विद्यार्थी नहुँदैमा विद्यालय समायोजन गर्ने कुरा आउँदैन, अहिले नभएर के भो र पछि त आउलान् नी ।"" उनका अनुसार विद्याज्योती आविका गत वर्ष ४ जना विद्यार्थी पढ्ने गर्थे । प्रधानाध्याक गौचनले शैक्षिक गुणस्तरका कारण नभई भौगोलिक विकटताका कारण विद्यार्थी भर्ना अप्ठ्यारो परेको उनले बताए । मुस्ताङका साविक ५४ सामुदायिक विद्यालयमा १८ भन्दा बढी जिल्लाका विद्यार्थी पढ्ने गरेको शिक्षा विकास तथा समन्वय ईकाईले जनाएको छ । मुस्ताङ जिल्लामा आएर ज्यालामजदुरी गर्ने तथा घरखेत अधिया कमाइ गरेर बसेका जिल्ला बाहिरका अभिभावकका बालवालिका पढ्ने गरेको शिक्षा विकास तथा समन्वय ईकाई प्रमुख टंकराज बरालले जानकारी दिए । मुस्ताङका स्कुल जिल्ला बाहिरका विद्यार्थीले धानिएको तथ्याङ्कमा उल्लेख छ । स्थानीयले स्कुल स्थापना तथा स्कुल संरक्षण गर्न खोजे पनि उनीहरुले पोखराकाठमाडौँमा लगेर आफ्ना बालबालिका पढाउने गर्दा जिल्लाका स्कुलमा स्थानीय विद्यार्थीको संख्या न्युन भएको हो । मुस्ताङका विद्यालय निरीक्षण तथा अनुगमन गर्ने हो भने कुल विद्यार्थी संख्याको अनुपातमा २० प्रतिशत पनि स्थानीय विद्यार्थी पाइँदैन । त्यसमाथि स्थानीय दलित समुदायका विद्यार्थी १५ प्रतिशत छन् भने ५ प्रतिशत मात्र जनजातिका विद्यार्थी पढ्छन् । तर जोमसोमको निजी विद्यालयमा भने ८० प्रतिशत विद्यार्थी स्थानीय छन् । शिक्षा विज्ञान तथा प्रविधि मन्त्रालयले शिक्षक दरबन्दी पूनर्वितरण तथा व्यवस्थापन गरेपछि मुस्ताङका विद्यालय क्रमशः समायोजन हुन थालेका छन् । शिक्षक पूनर्वितरण तथा समायोजनसँगै उपल्लो मुस्ताङको लोमान्थाङ गापाले ८ वटा सामुदायिक विद्यालयलाई समायोज गरी तीन वटा स्कुल कायम गरेको छ । यस्तै, मुस्ताङको वारागुङ मुक्तिक्षेत्र गापाले पनि गापा अन्तर्गत १९ वटा सरकारी विद्यालयलाई समायोजन गरी चार वटा विद्यालयको रुपमा कायम गरेको छ । जिल्लाको घरपझोङ र थासाङमा पनि आधारभूत तहको कक्षा घटाएर कक्षा समायोजन गरेका छन् । दरबन्दी मिलानपछि शिक्षकको संख्या कम हुँदै गएपछि मुस्ताङमा विद्यालय तथा कक्षा समायोजन गर्न थालिएको हो । हिमाली जिल्ला मुस्ताङमा पुलमा परेका आधारभूत कक्षा १ देखि ५ तर्फ १ सय २३ जना,आधारभूत तह ६ देखि ८ कक्षातर्फ १८ जना र माध्यमिक विद्यालयतर्फ ८ जना शिक्षक कटौती हुनेछ । जसमध्ये विद्यार्थी संख्याको आधारमा उपल्लो कक्षामा शिक्षक समायोजन गरिएको छ ।"
देउवा निवासमा केन्द्रीय कार्यसमिति बैठक जारी: गेटमै कार्यकर्ताको प्रदर्शन र नारावाजी,"काठमाडौँ: तोकिएको समयमा महाधिवेशन र क्रियाशील सदस्यता विवाद सल्टाउन माग गर्दै पार्टी सभापति शेरबहादुर देउवाको निवास बाहिर कार्यकर्ताहरुले प्रदर्शन गरिरहेका छन् । बूढानीलकण्ठस्थित देउवाको निजी निवास बाहिर रामचन्द्र पौडेल पक्षका कार्यकर्ताहरुले बिहीबार बिहानैदेखि प्रर्दशन गरिरहेका छन् । उता सानेपामा पनि कार्यकर्ताहरुको धर्ना जारी छ । सानेपामा धर्नाका कारण सभापति देउवाले निजी निवासमा बैठक बोलाएका थिए । तर बूढानीलकण्ठमा पनि पौडेल पक्षका कार्यकर्ताहरु बैठक बस्नुअघि नै प्रदर्शन गर्न पुगेका थिए । धर्नाकै बीच देउवाको निजी निवासमा केन्द्रीय कार्यसमितिको बैठक बसिरहेको छ । केन्द्रीय कार्यालयमा क्रियाशील सदस्यताको विवादलाई लिएर करिब डेढ महिनायता रौतहट र बाराका कार्यकर्ताहरु अहिले पनी पार्टी कार्यालयमै धर्नामा छन् । ""चार तहबाट नियम संगत आए अनुसार प्रतिनिधि छनोट हुनु पर्यो । समयमै अधिवेशन हुनुपर्छ"" धर्नामा सहभागी बारा क्षेत्र नं १ का कार्यकर्ता पेमा सिद्धि लामाले बताए । प्रदर्शनमा सहभागी कार्यकर्ताहरुले क्रियाशील सदस्यतामा भएको धाँधली खारेज गर, विधान मिच्न पाइँदैन, महाधिवेशन सार्न पाइँदैन,' लेखिएका प्लेकार्ड र ब्यानर बोकेका थिए ।"
देउवा पक्षका जिल्ला सभापतिहरुको आरोप: पौडेल पक्षले महाधिवेशन भाँड्दैछ,"काठमाडौँ: नेपाली कांग्रेसको संस्थापन पक्षीय जिल्ला नेताहरुले रामचन्द्र पौडेल पक्ष महाधिवेशन भाँड्न लागिपरेको आरोप लगाएका छन् । बिहीबार बिहान ललितपुरमा बसेको सभापति शेरबहादुर देउवा पक्षीय जिल्ला सभापतिहरूको भेलामा नेता पौडेलमाथि यस्तो आरोप सहितको निष्कर्ष निकालेको हो । जिल्ला सभापतिहरुको बैठकले भित्रभित्रै गुटको भेला बोलाएर पौडेल पक्षले महाधिवेशन भाँड्ने षड्यन्त्र गरिरहेको निष्कर्ष निकालेका हुन् । महाधिवेशन अन्योलमा परिरहेका बेला बिहीबार बिहान झण्डै दुई दर्जन बढी संस्थापन पक्षीय जिल्ला सभापतिहरुको बैठक बसेको हो । पौडेल पक्षले जिल्ला सभापतिका नाममा बोलाएको भेलाप्रति आफूहरुको घोर आपत्ति रहेको भन्दै संस्थापन समूहका जिल्ला सभापतिहरुले सभापति एक्लैले चाहेर अधिवेशन नहुने बताएका थिए । ""अधिवेशन भएन र गर्न सकेनन् भनेर एकातिर गुनासो गर्ने । अर्कातिर कांग्रेसको महाधिवेशन सभापतिले एक तर्फी चाहेर हुने हैन"" भक्तपुर जिल्ला सभापति दुर्लभ थापाले भने । थापाका अनुसार काठमाडौंमा उपलब्ध जिल्ला सभापतिको बैठकमा तयार पारिएको ज्ञापनपत्र केन्द्रीय नेताहरुलाई बुझाइनेछ । कांग्रेसको १४औं अधिवेशन नजिकिँदै गर्दा सभापति शेरबहादुर देउवा र वरिष्ठ नेता रामचन्द्र पौडेलबीच तिक्तता बढ्न थालेको छ । यसअघि पौडेल पक्षका जिल्ला सभापतिहरुको भेला सम्पन्न भइसकेको छ । पौडेल पक्षका जिल्ला सभापतिहरुले भने विशेष अधिवेशन बोलाउन सकिने भन्दै विकल्प पेश गरेका थिए । साथै उनीहरुले सभापतिलाई क्रियाशील सदस्यता विवादको वहानामा अधिवेशन गराउन नचाहेको आरोप लगाउँदैआएका छन् ।"
तीन गुणा बढ्यो चिराइतोको बजार भाऊ,"ताप्लेजुङ: ताप्लेजुङको सिदिंवा गाउँपालिका७ सुरुम्खिमका कृष्णकुमार तामाङले गत वर्ष चिराइतो बेच्न सकेका थिएनन् । केही वर्षअघि प्रतिमन (४० केजी) ३५ हजार रुपैयाँमा विक्री गरेको चिराइतो कोरोना महामारीका कारण नाका बन्द हुनु र भाऊ समेत ८ देखि १० हजार रुपैयाँमा झरेपछि विक्री गर्न नसकेका हुन् । अहिले भने थन्काएर राखेको चिराइतो विक्री गर्न थालेका छन् । गतवर्ष भाउ घटेर ८ हजारसम्म झरेपछि विक्री गर्न पाइएन, तामाङले भने अहिले झापामा २५ देखि ३० हजार प्रतिमन विक्री भइरहेको रहेछ । हिजो मात्रै १५ मन पठाएँ । उनले करिब ५० रोपनी क्षेत्रफलमा चिराइतो खेती गरेका छन् । सिरिजंगा गाउँपालिका८ याफुदिनका कृषक खड्ग गुरुङले पनि विक्रीका लागि तयार गरेर राखेको चिराइतोको मुल्यमा गिरावट आएपछि घरमै राखेका थिए । पछिल्लो समय भारततर्फ चिराइतोका मुल्यमा सुधार आएसँगै कृषक खुसी छन् । व्यावसायी सविन बानियाँका अनुसार अहिले प्रतिमन चिराइतो झापामा २५ देखि ३० हजार रुपैयाँमा कारोबार भइरहेको छ । यो गत वर्षको भन्दा करिब ३ गुणाले बढी हो । केही वर्षअघि ३२ हजार रुपैयाँ प्रतिमन पनि तिब्बत लगेर बेच्यौँ, त्यसपछि लगातार घटेको चिराइतोको मुल्य अहिले फेरि सुधार भएको छ, व्यवसायी बानियाँले भने चीनतर्फको नाका बन्द भए पनि भारततर्फ कारोबार भइरहेको छ । अलैंची उत्पादन नहुने क्षेत्रका बासिन्दाको आम्दानीको स्रोत नै चिराइतो हो । सुरुम्खिम, याम्फुदिनका मात्रै नभएर जिल्लाभरिका कृषक चिराइतोको मूल्यमा सुधार भएपछि हर्षित छन् । पछिल्लो सिजनमा उत्पादन न्यून रहेको र हाल भारतलगायतका ठाउँबाट यसको माग बढेकाले मूल्य पनि बढेको हुन सक्ने बानियाँले बताए । पछिल्लो समय पूर्वी पहाडी जिल्लामा उत्पादित चिराइतो धेरैजसो भारततर्फ निकासी भइरहेको छ । एक वर्ष अघिसम्म जिल्लाको ओलाङ्चुङगोला हुँदै चीनको तिब्बततर्फ पनि निकासी हुने गरेको थियो तर कोभिड१९ का कारण डेढ वर्षदेखि टिपताला नाका बन्द हुँदा त्यसतर्फ चिराइतो लगायत सामानको निकासी पनि ठप्प बनेको छ । विक्रीका लागि ओलाङ्चुङगोलासम्म पुर्याएका चिराइतो व्यापारीले फर्काएको ओलाङ्चुङगोलाका स्थानीय तथा फक्ताङलुङ गाउँपालिकाका प्रवक्ता छेतेन वालुङले जानकारी दिए । अघिल्ला वर्षमा मूल्य उच्च हुँदा हेलिकोप्टरबाट समेत तिब्बत लगिएको थियो । व्यापारीका अनुसार चार वर्षअघि एक लाख प्रतिक्विन्टल रहेको मूल्य तीन वर्षअघि ३० हजार थियो । गत वर्ष भने आठ हजारमा झरेको थियो । मूल्य बढाउनेका घटाउन भन्ने ठूला अन्तर्राष्ट्रिय व्यापारीहरूको हातमा हुने बानियाँ बताउँछन् । अन्तर्राष्ट्रियस्तरका ठूला व्यापारीहरुले चिराइतोको मुल्य निर्धारण गर्छन्, कृषकले पाउने भनेको थोरै मात्र हो, उनले भने सस्तोमा खरिद गरेर स्टक गर्छन् अनि भाऊ बढाउँछन्, फेरि किसानबाट खरिद गर्ने बेलामा भाऊ घटाउँछन ।, राज्यले नै यसलाई प्रशोधन गरेर बजारीकरणमा जोड दिनुपर्ने उनको भनाइ छ । ताप्लेजुङका सुरुम्खिम, खेवाङ, मामांखे, याम्फुदिन र फक्ताङलुङ लगायतका स्थानमा चिराइतो उत्पादन हुने गर्दछ । पाखाबारी र अन्य खेती गर्न नसकिने जङ्गल फाँडेर किसानले चिराइतो खेती गर्दैआएका हुन् । प्रमुख नगदे बालीका रूपमा अलैँची र त्यसपछि चिराइतो खेती गर्ने क्रम बढे पनि भनेजस्तो मूल्य नपाउँदा किसानमा उत्साह छैन । अलैँचीको समेत मूल्यमा एकरूपता नहुँदा समस्या हुने गरेको किसानको गुनासो छ । कहिले भाउ बढ्ने कहिले ह्वात्तै घट्ने भएकाले ठूलो लगानीका साथ खेती गर्ने वातावरण बन्न नसकेको उनीहरूको भनाइ छ । वन कार्यालयको तथ्यांकअनुसार ताप्लेजुङमा गत आर्थिक वर्षमा १६ हजार ३ सय ३४१० केजी चिराईतो संकलन भएको छ । जसबाट २ लाख ४४ हजार पाँच सय बढी राजश्व संकलन भएको डिभिजन वन कार्यालय ताप्लेजुङकी सीता योगीले जानकारी दिइन् । उनका अनुसार जिल्लामा वार्षिक ३५ हजार केजीसम्म चिराइतो उत्पादन हुने गर्दछ । समुद्री सतहबाट करिब १५ सयदेखि चार हजार मिटर उचाइसम्म पाइने चिराइतो एक किसिमको जडीबुटी हो । औषधिका रूपमा प्रयोग गरिने यो वनस्पति शक्तिवर्द्धक टनिक र बियरमा तीतोपन ल्याउनसमेत प्रयोग गरिन्छ । स्वेरसिया चिराता वैज्ञानिक नामको यो जडीबुटी कीटाणुनासक मानिन्छ । चिराइतो खेती यसको बीउबाट गरिन्छ । यसलाई समशितोष्ण जलवायु र आद्रतापूर्ण क्षेत्र उपयुक्त हुन्छ । जमिनमा पानीको राम्रो निकास हुनुपर्छ । कात्तिक, मंसिरतिर बीउ छरिन्छ । बीउ सानो हुने भएकाले पहिले नर्सरीमा बेर्ना बनाएर सार्दा अझ राम्रो हुन्छ । असार, साउनदेखि असोजसम्म यसको फूल फुल्छ । फूल परिपक्व भएपछि चैत महिनाअघि नै बोट उलेल्नुपर्छ । एक हजार पाँच सयभन्दा माथिको उचाइमा सप्रिने चिराइतोबाट आम्दानी लिन रोपिएको अढाई वर्ष पर्खनुपर्छ । चिराइतो जंगली जनावरले नखाने र रोगकीरा समेत नलाग्ने बिरुवा हो । ०००"
सांसद महतको प्रश्न: कुलमान बूढो भएपछि सरकारले के गर्छ ?,"काठमाडौँ: माओवादी केन्द्रका सांसद गजेन्द्रबहादुर महतले विद्युत प्राधिकरणमा कुलमान घिसिङलाई दोस्रो पटक नियुक्ति गरेकोमा आपत्ति जनाएका छन् । बिहीबार प्रतिनिधिसभा बैठकको शून्य समयमा सांसद महतले सरकारले कुलमान वाहेक कसैलाई नदेखेको भन्दै व्यंग गरेका थिए । पुरानो सरकारले हनुमानमात्र देख्यो, नयाँ सरकारले कुलमान मात्र देख्यो । यसको मतलब मैले कुलमानलाई हनुमानसँग दाँज्न खोजेको हैन । हनुमानले त हाम्रो कर्णाली स्वास्थ्य अध्ययन प्रतिष्ठान धुजा धुजा पारिसक्यो' नेता महतले भने । कर्णालीमा हाजिर नगरिकनै तलब खाइरहेका कर्मचारीको सन्दर्भ जोड्दै अन्य क्षेत्रमा पनि धेरै वेथिति भएकाले त्यता पनि ध्यान दिन उनले सुझाव दिए । साथै कुलमान वाहेक अरु सक्षम कर्मचारीलाई पनि अवसर दिनुपर्ने उनको तर्क थियो । कुलमानका कारण प्राधिकरणलाई फाइदा नै पुगेको भए पनि कुलमान वाहेक अरु मान्छे नै छैनन् त ? भन्दै उनले प्रश्न गरेका थिए । महतले सोधेका छन्, 'कुलमान बूढो भएपछि सरकारले के गर्छ त ? कुलमान बुढो भएपछि अर्को कुलमान कसरी खोज्छ ?' विद्युत प्राधिकरण वाहेक पनि अरु धेरै संस्थान डुबेको र कुलमान वाहेक अरु धेरै कर्मचारी सक्षम भएकाले अरु संस्थान बचाउन पनि सरकारले ध्यान दिनुपर्ने उनको भनाइ थियो ।"
"लुम्बिनीको मुख्यमन्त्रीमा कुलप्रसाद निश्चित, आजै शपथ","बुटवल : लुम्बिनी प्रदेशका मुख्यमन्त्रीमा माओवादी केन्द्र संसदीय दलका नेता कुलप्रसाद केसीले दावी गरेका छन् । प्रदेश प्रमुख अमिक शेरचनले बुधबार संविधानको धारा १६८ को उपधारा २ बमोजिम बहुमतको मुख्यमन्त्रीका लागि आह्वान गरेका थिए । मुख्यमन्त्री शंकर पोखरेलले राजिनामा दिएपछि नयाँ मुख्यमन्त्री चयनको प्रक्रिया थालिएको हो । केसीले ४२ जना सांसदको हस्ताक्षर बुझाएका छन् । सूर्य चिन्हबाट चुनाव जितेको स्वतन्त्र समूहका अजय शाही समेत केसीको पक्षमा देखिएका छन् । मुख्यमन्त्री दाविका लागि बिहीबार तीन बजेसम्मको समय तोकिएको थियो । निर्धारित समयमा एकजना मात्रैको दावी परेपछि केसीलाई आज नै मुख्यमन्त्री चयन गरिने भएको छ । आजै शपथ ग्रहण गरी सानो आकारको मन्त्रीमण्डल बनाउने तयारी छ। सरकारमा जाने मन्त्रीको आकांक्षी धेरै भएकाले नेताहरुलाई हम्मेहम्मे छ । जसपाका तीन जना मन्त्री बन्दैछन् । माओवादी, कांग्रेसले भने मन्त्री छनौट गरिसकेका छैनन् । एकएक जना मन्त्रीसहित केसीले शपथ ग्रहण गर्ने बताइएको छ । जसपाका तीनमन्त्रीमध्ये दुई महिलालाई विनाविभागीय बनाइने छ । जसपाका अहिले तीनजना मात्रै सांसद छन् । तीनैजना मन्त्री हुन लागेका हुन् । दलका नेता सहसराम यादव, पुर्मती ढेगा र सुमन शर्मा रायमाझी मन्त्री हुनेछन् । रायमाझी यसअघि भौतिक पूर्वाधार राज्यमन्त्री बनेर राजिनामा दिएकी थिइन् ।"
मनाङ समाजले जिल्लावासीलाई बाँड्यो एक करोडको राहत,"बेंसीसहर: बाढीपहिरोबाट पीडित मनाङवासीका लागि मनाङ समाज सेवा समितिले एक करोड रुपैयाँभन्दा बढीको राहात उपलब्ध गराएको छ । पीडितहरूका लागि खाद्यान्न, औषधि र पूर्वाधार निर्माणका लागि आवश्यक सामग्री वितरण गरिएको हो । मनाङ समाज सेवा समितिले असारको पहिलो सातादेखि नै खाद्यान्न, अस्थायी बसोबासका लागि टेन्ट, कोभिड१९ रोकथामका लागि आवश्यक स्वास्थ्य सुरक्षा सामग्री, विपद जोखिम न्यूनीकरणका लागि पूर्वाधार निर्माणमा सहयोग गरिरहेको कार्यालय सचिव विनोद थपलियाले जानकारी दिए । मनाङ समाज सेवा समितिले जिल्लाको अति विकट बस्तीहरूमा हेलीकप्टरमार्फत राहात सामग्री पुर्याएको छ । हालसम्म ४५ पटक हेलिकप्टरबाट राहत सामग्री लगिएको समितिले जनाएको छ । समितिले विपद्का कारण प्रभावित २ सयभन्दा बढीको उद्धारसमेत गरेको छ । मनाङ समाज सेवा समितिले जिल्लाको ङिस्याङ गाउँपालिका, नार्पाभूमि गाउँपालिका, चामे र नासोङका प्रभावित क्षेत्रहरूमा राहात वितरण गरेको र अझै पनि राहात पुर्याउने क्रम जारी रहेको बताएको छ । बाढी र पहिरोको जोखिमसँगै विस्थापित जिल्लावासीहरुका लागि ६ सयभन्दा बढी टेन्ट उपलब्ध गराएको छ । यसैगरी जिल्लाका महत्वपूर्ण धार्मिक संरचना गुम्वाहरूको संरक्षणका लागि पनि टेन्ट उपलब्ध गराएको समितिले जनाएको छ । स्थनीय गाउँपालिकाहरूसँग समन्वय गरी १९ वटा अक्सिजन कन्सन्ट्रेटर, आईशोलेसन निर्माण र सञ्चालनका लागि आवश्यक सामाग्री समेत उपलब्ध गराएको समितिले जनाएको छ । बाढीपहिरोले सडक पहुँच नहुँदा राहात सामाग्री ढुवानीमा समस्या भएको समाजका सह कोषाध्यक्ष छिरिङ दोर्जे गुरुङले बताए । निजी हेलिकप्टरबाट राहात ढुवानी गर्दा प्रभावितले पाउने राहतभन्दा ढुवानी खर्च बढी भएको उनले बताए । यसअघि निजी हेलीकप्टर प्रयोग गरेर राहात ढुवानी गरिए पनि पछिल्लो समय नेपाली सेनाको हेलीकप्टरबाट राहात सामाग्री ढुवानी हुँदै आएको छ ।"
"उपत्याकामा ८ बजेपछि सवारी बन्द, पैदलयात्रु हिँड्न पाउने","काठमाडौँ: काठमाडौँ उपत्याकामा कोरोना संक्रमण फैलन नदिन बिहीबारदेखि राति ८ बजेपछि अत्यावस्यक वाहेकका सवारी साधन आवागमनमा रोक लगाइएको छ । उपत्याकाका तीन जिल्ला काठमाडौँ, भक्तपुर र ललितपुरका प्रमुख जिल्ला अधिकारीहरुको संयुक्त बैठकले यस्तो निर्णय गरेका हुन् । रातको समयमा पैदल यात्राका लागि भने प्रशासनले कुनै रोकतोक लगाएको छैन । निजी तथा सार्वजनिक सवारीमा रोक लगाए पनि पैदलयात्रुका लागि भने प्रशासनले भीडभाड नगरिकन आवागमन गर्न पाइने भनेको छ । ""भीडभाड नहोस् भनेर सवारी साधन सञ्चालनमा रोक लगाइएको हो । जहाँ भए पनि ८ बजेसम्म सबै सवारी गन्तब्यमा पुगिसक्नुपर्यो भनेका छौँ । भीडभाड नगरिकन पैदलयात्रुहरु भने आवतजावत गर्न सक्नेछन्"" काठमाडौँका प्रमुख जिल्ला अधिकारी कालीप्रसाद पराजुलीले अन्नपूर्णसँग भनेका छन् । पछिल्लो समय कोरोना संक्रमणका बिरामी बढ्न थालेपछि सरकारले थप कडाइ गर्न थालेको छ। स्वास्थ्य मापदण्ड पालना गर्न पनि सरकारले आग्रह गरेको छ । गत साता प्रधानमन्त्री शेरबहादुर देउवाले भिडियो सन्देश मार्फत अत्यावश्यक काम वाहेक घर बाहिर ननिस्कन सबैलाई आग्रह गरेका थिए । साथै तेस्रो लहरका लक्षण देखिन थालेको भन्दै कोरोना नियन्त्रणका लागि सबैलाई सचेत गराएका थिए । यसवाहेक काठमाडौँ बाहिरका कतिपय जिल्लामा समेत कोरोना नियन्त्रणका लागि फेरि निषेधाज्ञा लगाउन थालिएको छ ।"
लुम्बिनी प्रदेशको मुख्यमन्त्रीमा कुलप्रसाद केसी नियुक्त,"बुटवल : तत्कालिन कांग्रेस सभापति एवं प्रधानमन्त्री गिरिजाप्रसाद कोइरालालाई कालो झण्डा देखाएकै कारण प्रावि तहको शिक्षक पदको जागिर गुमाएका कुलप्रसाद केसी दुई दशकपछि कांग्रेसकै समर्थनमा लुम्बिनी प्रदेशको मुख्यमन्त्री बनेका छन् । २०४९ सालमा शिक्षक जागिर गुमेपछि उनी अर्थभूमिगत बनेर कम्युनिस्टको राजनीतिमा लागेका थिए । दुई दशकको राजनीतिक यात्रापछि केसी मुख्यमन्त्री बनेका हुन् । रोल्पाबाट प्रदेशसभामा निर्वाचित उनले आजै शपथ ग्रहण गर्देछन् । मुख्यमन्त्रीमा एकल दावी परेपछि प्रदेश प्रमुख अमिक शेरचनले उनलाई मुख्यमन्त्री चयन गरेका हुन् । आजै शपथ ग्रहण गरी सानो आकारको मन्त्रीमण्डल बनाउने तयारी छ । सरकारमा जाने मन्त्रीको आकांक्षी धेरै भएकाले नेताहरुलाई हम्मेहम्मे छ । जसपाका तीन जना नै मन्त्री बन्दैछन् । माओवादी, कांग्रेसले मन्त्री छनौट गरिसकेका छैनन् । एकएक जना मन्त्रीसहित केसीले शपथ ग्रहण गर्ने बताइएको छ । जसपाका तीनमन्त्री मध्ये दुई महिलालाई विनाविभागीय बनाइने छ । जसपाका अहिले तीन जना मात्रै सांसद छन् । तीनै जना मन्त्री हुन लागेका हुन् । दलका नेता सहसराम यादव, पुर्मती ढेगा र सुमन शर्मा रायमाझी मन्त्री हुनेछन् । रायमाझी यसअघि भौतिक पूर्वाधार राज्यमन्त्री बनेर राजिनामा दिएकी थिइन् ।"
आर्थिक स्वेतपत्रमा कुनै तथ्याङ्क फरक परे त्यसको जिम्मा लिन तयार छु : अर्थमन्त्री,"काठमाडौं : अर्थमन्त्री जनार्दन शर्माले प्रदेश र स्थानीय तहको अधिकार कहीँ कतै संकुचित भएको भए प्रतिस्थापन विधेयकद्वारा सच्याइने बताएका छन्। बिहीबार राष्ट्रियसभामा देशको वर्तमान आर्थिक अवस्थाको जानकारी प्रस्तुत गरिसकेपछि त्यसबारे सांसदहरुले उठाएका प्रश्नको जवाफ दिँदै अर्थमन्त्री शर्माले अध्यादेश बजेटमा प्रदेश र स्थानीय तहको अधिकार संकुचित हुने खालका कार्यक्रम भेटिए सुधार गर्ने प्रतिवद्धता जनाएका हुन्। कतिपय योजनामा नीतिगत समस्या हुँदा संघ र प्रदेशबीच द्धिविधा हुने गरेको भन्दै उनले अब प्रदेश र स्थानीय तहलाई संघीयताको मर्मबमोजिम अधिकार सम्पन्न गरिने बताए। कतिपय अवस्थामा संघ र पदेशबीच विवादले योजना अघि नबढेको देखियो, उनले भने, अब साना योजना प्रदेश र स्थानीय तहलाई सञ्चालन गर्न दिइनेछ । दुई चार लाखका ससाना योजना अब संघीय सरकारले सञ्चालन गर्दैन । मन्त्री शर्माले आर्थिक जानकारी पत्रमा कुनै तथ्याङ्क फरक परे त्यसको आफूले जिम्मा लिने बताए।यो देशको अनुहार मैले प्रस्तुत गरेको हो । यसमा थपघट गर्न मिल्दैन, उनले भने, तथ्याङ्कमा कतै फरक परेको रहेछ भने त्यसको जिम्मा अर्थमन्त्रीको हैसियतले म लिन तयार छु, लिनेछु । मन्त्री शर्माले आफूले कुनै पनि तथ्याङ्क राजनीतिक पूर्वाग्रह राखेर प्रस्तुत नगरेको जिकिर गर्दै विगत सरकारले गरेका राम्रा कामहरुको तथ्याङ्क पनि समावेश भएको जानकारी दिए। सांसद्हरूले भावी योजनाका बारे पनि प्रस्ट पार्न भनेपछि उनले आफूले प्रस्तुत गरेको जानकारी पत्र मुलुकको यथार्थ आर्थिक अवस्था मात्र भएकाले यसमा भावी योजना नसमेटिएको बताए। संशोधनसहित प्रतिस्थापन विधेयकमार्फत बजेट अर्थमन्त्री शर्माले आफूले प्रतिस्थापन विधेयकमार्फत् ल्याउने बजेटमा केही परिमार्जन हुने जानकारी दिए। पूर्ववर्ती सरकारले स्रोत सुनिश्चितता नभएका कतिपय योजनामा समेत बजेट छुट्याएकाले बजेट संशोधनसहित आउने उनले बताए। यद्यपि राष्ट्रिय गौरवका आयोजना र क्रमागत योजनालाई भने निरन्तरता दिइने प्रष्ट पारे। स्वास्थ्य क्षेत्रलाई उच्च प्राथमिकता कोभिड १९ महामारीको रोकथाम र नियन्त्रणका लागि सरकारले स्वास्थ्य क्षेत्रलाई उच्च प्राथमिकतामा राखेको जानकारी दिनुहुँदै मन्त्री शर्माले यसमा बजेटको कमी हुन नदिने प्रतिवद्धता दोहोर्याए। तुलनात्मक रुपले कम प्राथमिकताका आयोजनाहरुबाट बजेट काटेरै भएपनि स्वास्थ्य क्षेत्रमा लगाइने उनले बताए। कृषिमा स्वदेशी लगानी, सामुदायिक विद्यालयको स्तरोन्नति राष्ट्रिय सभा सदस्यहरुले उठाएका प्रश्नहरुको जवाफ दिने क्रममा मन्त्री शर्माले कृषि क्षेत्रलाई विशेष प्राथमिकता दिइने बताए । यस क्षेत्रमा स्वदेशी लगानीलाई प्रोत्साहन गरिने भन्दै उनले साना किसानलाई सहुलियतपूर्ण ऋणको व्यवस्था गरिने जानकारी दिए। उनले शिक्षा क्षेत्रमा हुने व्यापारलाई रोक्न सामुदायिक विद्यालयहरूको स्तरोन्नति गरिने बताए । सामुदायिक विद्यालय अलि कमजोर भएकै कारण समस्या भएको र आगामी दिनमा सामुदायिक शिक्षाको गुणस्तर सुधार गर्ने खालका कार्यक्रम अघि सारिने जानकारी दिए। सरकारी विद्यालयलाई स्तरीय बनाउनुपर्छ, यसले शिक्षामा हुने व्यापारीकरण रोक्न सकिन्छ, मन्त्री शर्माले भने। राष्ट्रिय सभाको बैठकमा अर्थमन्त्रीले देशको वर्तमान आर्थिक अवस्थाको जानकारी प्रस्तुत गरिसकेपछि सांसदहरुले त्यसवारे विभिन्न प्रश्नहरु सोधेका थिए। बैठकमा खिमलाल देवकोटा, देवेन्द्र दाहाल, प्रमिलाकुमारी, ठगेन्द्र पुरी, तुलसाकुमारी दाहाल, भैरव सुन्दर श्रेष्ठ, अनिता देवकोटा, भगवती न्यौपाने, विमला राई पौडेल, कोमल वली, विमला घिमिरे, रामचन्द्र रायलगायतले जानकारी पत्रका सम्बन्धमा अर्थमन्त्रीसमक्ष जिज्ञासा राखेका थिए।"
सुरक्षित नागरिक आवास कार्यक्रम : वालिङका २५६ खरका छाना हटाएर जस्तापाता,"स्याङ्जा : वालिङ नगरपालिकाका खरका छाना हटाउने अभियान जारी राखेको छ। अहिलेसम्म पालिकाले २ सय ५६ वटा खरले छाएका घरमा टिनको छानाले छाइदिएको जनाएको छ। सुरक्षित नागरिक आवास कार्यक्रम अनुरुप खरका छाना विस्थापित गरी जस्तापाताले छाउने अभियान जारी राखेको नगरप्रमुख दिलिपप्रताप खाँणले जानकारी दिए। उनले भने,'वालिङ र संघीय आयोजना कार्यान्वयन इकाइअन्तर्गतको सुरक्षित नागरिक आवास कार्यक्रममार्फत खरका छाना विस्थापित गर्दै जस्तापाता लगाइएको हो। ' वालिङ नगरकार्यपालिकाको पाँचौं नगरसभाले नगरभित्रका खरका छाना हटाएर जस्तापाता लगाउने नीति तथा कार्यक्रम पारित गरेको छ। अघिल्लो वर्षदेखि कार्यान्वयनमा आएको यो अभियान अन्तर्गत हालसम्म २५६ खरका छाना विस्थापित गर्दै जस्तापाता लगाइएको हो। छाना छाउने दक्ष कामदारको अभावका साथै आगलागीको जोखिम पनि उत्तिकै हुने भएकाले जस्तापातातिर ध्यान दिइएको नगरउपप्रमुख कल्पना तिवारीको भनाइ छ। खरका छाना भएका नागरिकले आवश्यक प्रक्रिया पूरा गरी आएमा जस्तापाता छाइदिनेगरी व्यवस्था मिलाएको छ। खरका छानारहित नगर बनाउने वालिङको अभियान हो। नगरपालिकामा अहिलेसम्म ४ सय ३१ घरधनीले आवेदन दिएका छन। आवेदन दिएकामध्ये सबैले सम्झौता गरिसकेका छैनन्। नगरपालिकाले २ किस्तामा लाभग्राहीलाई ५० हजार उपलब्ध गराएको छ। हालसम्म वालिङ नगरपालिकाबाट अहिलेसम्म १ सय ५० जना घरधनीले ७५ लाख बराबरको जस्तापाता लगिसकेको छन्।सुरक्षित नागरिक आवास कार्यक्रम मार्फत १०६ घरले ५० हजार रकम बुझेका आलेले बताए। नगरपालिकामा आवेदन दिएका ४ सय ३१ घरमध्ये १ सय ७५ घर निर्माण हुन बाँकी छन्। प्रति घरलाई ५० हजार रुपैंयाका दरले हालसम्म एक करोड २७ लाख खर्च भएको छ। वालिङका १४ वटा वडा अनुरुप वडा नं २ मा ३ वटा, ३ मा ४८ वटा, ४ मा ५२ वटा, ५ मा ३९ वटा, ६ मा २१ वटा, ७ मा ४८ वटा, ८ मा २८ वटा , ९ मा ६ वटा, १० मा १५ वटा , ११ मा ९ वटा, १२ मा ५६ वटा , १३ मा १७ वटा र १४ मा ८९ वटा घरधनीले खरका छाना विस्थापनका लागि नगरपालिकामा आवेदन बुझाएको नगरले जनाएको छ।"
"१५ हजार ४६२ नमूना परीक्षणमा ३२ सय ६० जनामा कोरोना संक्रमण पुष्टि, ३२ को मृत्यु",काठमाडौं : १५ हजार ४६२ नमूना परीक्षण गर्दा ३२ सय ६० जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा परीक्षण गराएका १५ हजार ४६२ नमूनामा यो संख्यामा संक्रमण देखिएको स्वास्थ्य तथा जनसंख्या मन्त्रालयले जनाएको छ। १० हजार ८०६ नमूनाको पीसीआर र ४६ सय ५६ नमूनाको एन्टिजेन विधिबाट परीक्षण गराइएको थियो। जसमध्ये पीसीआरबाट २४ सय ७३ जनाको र ७८७ जनाको एन्टिजेन विधिबाट संक्रमण देखिएको हो। यस्तै पछिल्लो १४ घन्टामा कोरोनाबाट थप ३२ जनाको निधन भएको छ। यो सहित नेपालमा कोरोनाबाट मृत्यु हुनेको संख्या १० हजार २१२ पुगेको छ। मन्त्रालयका अनुसार बिहीबार २२ सय ९४ जनाले कोरोना जितेका छन्। पछिल्लो २४ घन्टामा ५६ हजार ८५३ जनाले कोरोनाविरुद्धको खोप लगाएका छन्। मन्त्रालयका अनुसार हालसम्म ३८ हजार १८० जना कोरोनाका सक्रिय संक्रमित रहेका छन्। ७३७ जना कोरोना संक्रमितको आइसीयूमा र १८३ जनाको भेन्टिलेटरमा उपचार भइरहेको मन्त्रालयले जनाएको छ।
लुम्बिनी: ६ मन्त्रीसहित मुख्यमन्त्रीले लिए शपथ,"बुटवल : लुम्बिनी प्रदेशका मुख्यमन्त्री कुलप्रसाद केसीले शपथ लिएका छन् । बिहीबार दिउँसो मुख्यमन्त्री नियुक्त भएका केसीलाई प्रदेश प्रमुख अमिक शेरचनले शपथ गराएका हुन् । मुख्यमन्त्री केसीसहित अन्य ६ जना मन्त्रीले पनि शपथ लिएका छन् । कांग्रेसबाट डिल्ली चौधरी मन्त्री बनेका छन् । उनले शहरी विकास मन्त्रालयको जिम्मेवारी पाएका छन् । माओवादीका कृष्णध्वज खड्का आन्तरिक मामिला तथा कानून मन्त्री बनेका छन् । जनता समाजवादी संसदीय दलका नेता सहसराम यादव भौतिक पूर्वाकार विकास मन्त्री बनेका छन् । स्वतन्त्र समूहका अजय शाही, जसपाका सुमन शर्मा रायमाझी र पुर्मती ढेगाले विनाविभागीय मन्त्रीको हैसियतमा शपथ लिएका छन् । यी मन्त्रीको मन्त्रालय तोकिएको छैन । आर्थिक मामिला, सामाजिक, स्वास्थ्य तथा जनसंख्या, भूमि व्यवस्था मन्त्रालय अझै खाली रहेका छन् । गठबन्धनमा सहभागि जनमोर्चा भने सरकारमा गएको छैन् । लुम्बिनीमा माओवादी र कांग्रेसबीच ८८ महिना सरकार चलाउने सहमति भएको छ ।"
भीरबाट लडेर मृत्यु,उदयपुर : उदयपुरमा भीरबाट लडेर एक युवाको ज्यान गएको छ । बुधबार राति रौतामाई गाउँपालिकाको ८ स्थित पुवाँरे भन्ज्याङबाट डिल्लिवर घरतर्फ जानेक्रममा सोही ठाउँका ३० वर्षीय चन्द्रबहादुर रिखाम मगरको भीरबाट लडेर ज्यान गएको हो । घटनाको भोलिपल्ट बिहीबार उनको शव फेला परेको जिल्ला प्रहरी कार्यालयका डिएसपी बेदप्रसाद गौतमले जानकारी दिए । रातिको समयमा घटना भएकाले थप अनुसन्धान भइरहेको उनले बताए ।
त्रिवि केन्द्रीय क्याम्पस अनुसन्धान तथा शैक्षिक सञ्जालमा आवद्ध,"काठामाडौं : त्रिभुवन विश्वविद्यालयको केन्द्रीय क्याम्पस कीर्तिपुर विश्वव्यापी अनुसन्धान तथा शैक्षिक सञ्जालका साथै इडियुरोमको विश्वव्यापी सञ्जालमा जोडिएको छ । विश्वव्यापी अनुन्सधान तथा शैक्षिक सञ्जालमा आवद्घताले केन्द्रीय क्याम्पसका विभिन्न सङ्कायले सञ्चालन गर्दै आएको अनुसन्धानका क्रियाकलापलाई थप सुदृढ गर्न सकिने बताइएको छ । विज्ञान तथा प्रविधि मन्त्रालयको सहयोगमा सन् २०१० देखि अनुसन्धान तथा शैक्षिक सञ्जाल ट्रान्स युरोसिया इन्फरमेसन नेटवर्क नेपालमा जोडिएको थियो । हालसम्म नेपाल विज्ञान तथा प्रविधि प्रतिष्ठान, काठमाडौँ विश्वविद्यालय र त्रिभुवन विश्वविद्यालयलगायत २५ वटा सङ्घसंस्था यस सञ्जालमा आवद्घ भएका छन् । इडियुरोम अनुसन्धान र शैक्षिक सङ्घसंस्थाका व्यक्तिहरूलाई विश्वका अन्य सङ्घसंस्थामा पुग्दा सहजै नेटवर्क पहँच उपलब्ध गराउने विश्वव्यापी सेवा हो । सन् २००२ देखि युरोपबाट शुरु भएको इडियुरोम सेवाको मुख्य उद्देश्य अनुसन्धान र शिक्षाका क्षेत्रमा क्रियाशील सङ्घसंस्था र व्यक्तिहरुबीच इन्टरनेटलगायतका सेवामा सहज पहँुच स्थापित गरी अनुसन्धान र शैक्षिक क्रियाकलापलाई सुदृढ गर्नु रहेको छ । इडियुरोम सेवा हाल १०० भन्दा बढी देशमा उपलब्ध भइसकेको छ । नेपालका शैक्षिक तथा अनुसन्धानसँग सम्बन्धित सङ्घसंस्थालाई एकापसमा जोडी अनुसन्धान र सहकार्यको वातावरण तयार पार्ने, विश्वव्यापी अनुसन्धान तथा शैक्षिक सञ्जालमा आवद्घ गर्ने तथा इडियुरोम सेवामा जोड्ने कामको नेतृत्व नेपाल रिसर्च एण्ड एजुकेसन नेटवर्कले गर्दै आएको छ । रासस"
"जीवितै हुँदा काजकिरिया र मृत्यु दर्ता, जिउँदै रहेको पुष्टि गराउन चार वर्ष बिते","विराटनगर : मोरङको बेलबारी नगरपालिका११ लक्ष्मीमार्गका ४० वर्षीय सुभाष तामाङ जीवितै छन् । तर सरकारी रेकर्डअनुसार २०७२ सालमै उनको मृत्यु भइसकेको देखिन्छ । सम्बन्धित निकायमा मृत्यु दर्ता गर्दै परिवारबाट उनको काजकिरियालगायत मृत्युपछिको संस्कार पनि भइसकेको छ । मृत्यु दर्ता खारेजी नहुँदा आफू जीवितै रहेको प्रमाण जुटाउन उनले ठूलै संघर्ष गर्नु पर्यो । जिउँदै रहँदा पनि लामो समयदेखि सरकारी अभिलेखमा उनी मृतकको सूचिमा थिए । त्यसकारण धेरै दुःख पाएका उनले बिहीबारबाट भने निक्कै राहत महशुस गरेका छन् ।बल्लबल्ल जीवितै रहेको प्रमाण जुटाउन सके । मृतकको सूचिबाट नाम हटाउँदै उनलाई जिल्ला प्रशासन कार्यालय मोरङले नागरिकताको प्रतिलिपी उपलब्ध गराएको छ । आफ्नै मृत्यु दर्ता खारेजी र नागरिकताको प्रतिलिपीका लागि उनले कैयौं पटक सरकारी निकायमा धाउनु पर्यो । मृतक अभिलेखदेखि नाम नहट्दा उनले सरकारी निकायबाट कुनै काम लिन सकेनन् । भोजपुरको (साविक कुदाककाउले गाविस९) हालको षडानन्द नगरपालिका २ पुरानो ठेगाना भएका उनको मृत्युसँग एउटा अनौठो प्रसंग जोडिएको छ। वैदेशिक रोजगारीका क्रममा साउदी अरबमा रहेका सुभाषको २०७२ साल असार २५ गते ट्याक्सी दुर्घटनामा मृत्यु भएको खबर परिवारले पाए । सुभाषसहित चारजना सवार रहेको ट्याक्सी दुर्घटनामा दुईजनाको घटनास्थलमै मृत्यु भयो । गम्भीर अवस्थाका दुईजनालाई उपचारका लागि लगिएकोमा एकजनाको अस्पतालमा भोलिपल्ट मृत्यु भयो । बागलुङको ढोरपाटन६ का तेजेन्द्र भण्डारीको गम्भीर अवस्थामा कोमामा उपचार भइरहेको भनियो । मृतकमध्ये एकजना सुभाष रहेको जानकारी परिवारलाई प्राप्त भयो । काम गर्ने कम्पनीले पनि किटान गरिदिएर राहदानीमा सुभाषको मृत्यु भएको छाप लगाइदियो । अस्पतालले मृत्यु प्रमाणपत्र बनाइदिएपछि दुर्घटना भएको २८ दिनमा शव नेपाल ल्याइयो । सुभाषकी पत्नी सन्तोषी पतिको मृत्यु दर्ताको प्रमाणपत्र बोकेर शव बुझ्न काठमाडौं पुगेकी थिइन् । बेलबारीमा शव ल्याएर परिवारले आफ्नो संस्कार अनुसार अन्त्येष्टि र काजकिरिया गरे । सन्तोषीका अनुसार दुर्घटनामा क्षतिविक्षत अनुहार चिन्नसक्ने अवस्थाको नभएकाले शव सुभाषकै भएको मानेर अन्त्येष्टि गरिएको हो । कोमामा उपचाररत घाइतेको तीन महिनापछि होस फर्कियो । साउदीमै रहेका आफन्तले उपचार ठीक भएका व्यक्ति सुभाष भएको पाए । यता नेपालमा परिवारले बुझेर अन्त्येष्टि एवं काजकिरिया गरिएको शव भने तेजेन्द्रको रहेको खुल्यो । पछि तेजेन्द्रकी आमा सावित्रा आएर छोराको संस्कारका लागि अन्त्येष्टि गरिएको स्थानको माटो लगेर गइन् । शव ल्याएर दाहसंस्कार गर्दै काजकिरिया पनि गरिसकिएकाले जीवितै रहेका व्यक्ति सुभाष भन्ने पत्याउन मुस्किल पर्यो, सन्तोषी भन्छिन्, पछि भिडियो कलमा कुरा हुँदा विश्वास लाग्यो । उपचार पूर्णरूपमा ठीक भएसँगै एक वर्षपछि सुभाषलाई कम्पनीले नेपाल पठाइदियो । उनी जन्मस्थल भोजपुरको कुदाककाउले पुगे । मृत्यु भएको भनेर किरिया गरिसकिएका छोरा आउँदा बाआमाका गला अवरुद्ध बने । आमाले पुनः बच्चा जन्मिएको अभिनय गर्दै रीत पूरा गरेपछि मरिसकेको भनेर अन्त्येष्टि र काजकिरिया भइसकेको मेरो दोस्रो पटक न्वारन गरियो, सुभाष भन्छन्, त्यसपछि पत्नीलाई बोलाएर सिन्दूरपोते लगाइदिएर बिहेको प्रक्रिया पनि पूरा गरें । भोजपुरबाट २०६० जेठ २९ गते ४८४१११२५५४ नम्बरको नेपाली नागरिकताको प्रमाणपत्र लिएपछि परिवारलाई लक्ष्मीमार्गमा ल्याएर उनी वैदेशिक रोजगारीका लागि साउदी गएका थिए । उतै मृत्यु भएको झुठो खबर आएपछि सुभाषको मृत्यु दर्ता २०७२ साउन ६ गते कुदाककाउले मै गरिएको थियो । नेपाल फर्किएपछि जीवितै रहेको प्रमाणसहित चार वर्षदेखि सशरीर सरकारी अड्डा धाइरहँदा पनि उनको मृत्यु दर्ता खारेज हुन सकेको थिएन । त्यसका लागि वडा कार्यालय, नगरपालिका, प्रशासन कार्यालय धाउँदा पनि काम नभएपछि उनी गृह मन्त्रालयसम्म पुगे । म जिउँदै हुँदा पनि गल्तीले भएको मृत्यु दर्ता खारेजका लागि ठूलो झन्झट बेहोर्नु पर्यो । मृतक अभिलेखबाट नाम नहट्दा मैले नागरिकताको प्रतिलिपी पनि पाउन सकेको थिइँन, सुभाष भन्छन्, म जीवितै छु । तर सरकारी विवरणमा मृत्यु भइसकेको देखिन्थ्यो । बिहीबार नागरिकताको प्रतिलिपी लिँदै गर्दा उनका गला अवरुद्ध भए । प्रतिलिपी लिएपछि उनले भने, म जीवितै भएको प्रमाण बल्ल पाएँ । नेपालमा केही काम पाइँदैन । दुई छोराछोरी र श्रीमती मसँगै आश्रित छन् । अब फेरि मिल्यो भने विदेश नै जाने सोचमा छु । लामो समयदेखि अनआवश्यक दुःख दिएका कारण सरकारले आफूलाई क्षतिपूर्ति दिनुपर्ने उनको माग छ । म जीवितै हुँदा मेरो मृत्यु दर्ता भयो । तर सच्याउन पटकपटक धाउँदा पनि धेरै दुःख पाएँ, सुभाष भन्छन्, यो बीचमा मृतक भनेर अभिलेखमा जनिएकाले मैले केही गर्न पाइँन । त्यसको क्षतिपूर्ति सरकारले बेहोर्नुपर्छ । उनका अनुसार यसअघि नै भोजपुरको षडानन्द नगरपालिका र मोरङको बेलबारी नगरपालिकाले जीवितै रहेको प्रमाण दिए पनि सरकारी निकायले मृत्यु दर्ता खारेजीमा समय लगाइदिएको हो । मोरङका प्रमुख जिल्ला अधिकारी कोषहरि निरौलाले यसअघि मृत्यु दर्ता भइसकेका कारण समयमै नागरिकताको प्रतिलिपी दिन नसकिएको बताए । राष्ट्रिय परिचयपत्र एवं पञ्जीकरण ऐन २०७६ को दफा २४ अनुसार मृत्यु दर्ता रद्ध गरेर सुभाषलाई नागरिकताको प्रतिलिपी दिइएको छ, उनले भने, भोजपुरबाट जारी भएको नागरिकता नम्बर नै कायम रहने गरी मोरङबाट सहजीकरण गरिएको हो । मोरङ प्रशासनले पञ्जीकरण विभागमा यसअघि नै मृत्यु दर्ता हटाउन पत्राचार गरेको थियो । तर सबै प्रक्रिया पूरा नहुँदा बेलैमा दर्ता खारेज हुन सकेन । प्रजिअ निरौलाले पञ्जीकरण ऐनको दफा २४ अनुसार सुभाषको मृत्यु दर्ता बदरको आदेश जारी गर्दै सुभाषलाई बिहीबार प्रतिलिपी प्रदान गरेका हुन् । प्रजिअ निरौलाले जारी गरेको सुभाषको मृत्यु दर्ता खारेजीको आदेश । तस्बिर : अन्नपूर्ण सुभाषले प्राप्त गरेको नेपाली नागरिकताको प्रतिलिपी । तस्बिर : अन्नपूर्ण )"
नवदुर्गा मन्दिरमा बाँधियो यस वर्षको खःमेय्,"भक्तपुर: भक्तपुर नगरपालिका ९ स्थित नवदुर्गा मन्दिरमा बिहीबार खःमेय् (राँगो) बाँधिएको छ । नवदुर्गा देवगणको जात्रा विधिविधान अनुसार गाथामोग पर्वपछिको नागपञ्चमीभित्र नवदुर्गा मन्दिरमा खःमेय् भित्र्याउनुपर्छ । गाथामोगको दिन नवदुर्गा मन्दिरभित्र महादेवको उत्पत्ति हुने विश्वास गरिन्छ । सोही दिन खःमेय् भित्र्याउन मन्दिरभित्र रहेको किलोमा दाम्लो बाँध्नुपर्ने जात्राको विधिविधान रहेको छ । सोही विधिविधानअनुसार बिहीबार खःमेय् भित्र्याएर मन्दिरमा बाँधिएको हो । यस वर्ष भक्तपुर नपा ३ निवासी लक्ष्मण छुँजूले नवदुर्गालाई खःमेय् चढाएका छन् । उनले ५ वर्षअघि नै यस वर्ष खःमेय् चढाउने पालो पाएका हुन् । आफ्नो पालोअनुसार लक्ष्मणले १८ दिनअघि काठमाडौंको गोकर्णबाट एकलाख ५ हजार रुपैयाँ तिरेर राँगो ल्याएका छन् । उनले घरपरिवारको सुख, शान्ति तथा निरोगी एवं दीर्घायुको कामना गर्दै नवदुर्गा भवानीलाई खःमेय् चढाएको जानकारी दिए । भक्तपुरको जगातीमा १८ दिन पालेर उक्त राँगो बिहीबार लक्ष्मणले नवदुर्गा भवानीलाई चढाएका छन् । १८ दिन थप पाल्दा र नवदुर्गा मन्दिरमा चढाउने क्रममा गर्नुपर्ने पूजाआजा तथा भोजको आयोजना गरी करिब एक लाख २५ हजार रुपैयाँ खर्च हुने दाता लक्ष्मणले सुनाए । उनले करिब १५ वर्षअघि नै नवदुर्गा मन्दिरमा खःमेय् चढाउने इच्छा व्यक्त गरेको जानकारी दिए । तर त्यसबेला पालो नै नपाएको उनले बताए । १५१६ वर्षअघि नै नवदुर्गा मन्दिरमा खःमेय् चढाउने इच्छा व्यक्त गरेको थिएँ, लक्ष्मणले भने, तर त्यसबेला पालो पाइएन । पछि फेरि पाँच वर्षपछि बुझ्न आउँदा यस वर्षको लागिमात्रै पालो पाएँ । पहिले नवदुर्गा देवगणले नै खःमेय्को खोजी गर्नुपर्ने बाध्यता थियो तर अहिले २०८२ सालसम्मको लागि दाताहरु सूचीकृत भएको नवदुर्गा देवगणका नाइके ब्रिजेश बनमालाले जानकारी दिए । पहिले खःमेय् बाँध्ने किलामा दाम्लो बाँधिसकेपछि देवगणले नै खःमेय्को लागि उपयुक्त राँगोको खोजी गर्नुपर्थ्यो, नाइके बनमालाले भने, तर अहिले भक्तजनहरुले नै मन्दिरको लागि खःमेय् चढाउने क्रम बढेको छ । जसले गर्दा २०८२ सालसम्मको लागि दाताहरु निश्चित भइसकेका छन् । उनका अनुसार २०७९ सालको लागि पद्मलाल श्रेष्ठ, २०८० को लागि रत्नलाल दुमरु, २०८१ को लागि विश्वराम सुवाल र २०८२ को लागि अरुण राईले नवदुर्गा मन्दिरमा खःमेय् चढाउने गरी पालो पाइसकेका छन् । नकीं इन्दिराले स्याहार्नेछिन् खःमेय् बिहीबार नवदुर्गा मन्दिरकी नकीं इन्दिरा बनमालाले लसकुस (स्वागत) गर्दै खःमेय् भित्र्याएकी छन् । उनले नै अब दसैंको नवमीसम्म उक्त खःमेय् स्याहार्नेछिन् । उनले खःमेय्लाई नकींले तोरीको तेल डलिदिने छिन् । मीठोमीठो खानेकुरा खुवाउने छिन् । खःमेय्लाई जाँडरक्सीसमेत खुवाइने नाइके बनमाला बतागँछन् । यस खःमेय् मोटोघाटो हुनुका साथै उग्र स्वभाव बन्छ, उनले भने, जसले गर्दा मःमेय् जात्रा थप रोमाञ्चक बन्छ । यसरी पालिएको खःमेय्को विजया दशमीअन्तर्गत महानवमीको दिन जात्रा गरिन्छ । नवदुर्गा मन्दिरबाट खःमेय् दौडाएर सुरु हुने उक्त जात्रा साकोलान, दत्तात्रय, सूर्यमढी, च्याम्हासिंह हुँदै ब्रह्मायणी पीठमा समापन गरिन्छ । नेपालभाषामा खःमेय् भनेको निख्खर कालो राँगो हो । सोही निख्खर कालो राँगोलाई दौडाएर गरिने जात्रालाई स्थानीय नेपालभाषामा खःमेय् ब्वाकेगु जात्रा भनिन्छ । खःमेय्ः महिषासुर राक्षसको प्रतीक नवदुर्गा मन्दिरमा भित्र्याइएको खःमेय्लाई महिषासुर राक्षसको प्रतीकको रुपमा लिन्छ । जसअनुसार दसैंमा नवदुर्गा भवानीले महिषासूर राक्षसको वध गरेको प्रतीकको रुपमा खःमेय् जात्रा चल्दै छ । मल्लकालमा यस जात्राले बढी महत्व पाएको संस्कृतिकर्मी ओमप्रसाद धौभडेल बताउँछन् । उनका अनुसार जात्राको खःमेय् निख्खर कालो, मोटोघाटो र जीउमा कुनै घाउ तथा चोटपटक नलागेको हुनुपर्छ ।"
यी हुन् लुम्बिनीमा मन्त्री बन्ने ६ सांसद,"बुटवल: लुम्बिनी प्रदेशका नवनियुक्त मुख्यमन्त्री कुलप्रसाद केसीले तत्काल ६ सदस्यीय मन्त्री मण्डल बनाउने भएका छन् । स्वतन्त्र सांसदसहित तीन दलका सांसदहरु मन्त्री बन्न लागेका हुन् । उनीहरुको बिहीबार साँझ नै शपथ हुने बताइएको छ । एमालेको साथ छाडेर गठबन्धनमा लागेका स्वतन्त्र समूहका सांसद अजय शाही मन्त्री बन्ने पक्का भएको छ । जनता समाजवादीका तीन जना सांसदहरु मन्त्री हुनेछन् । दलका नेता सहसराम यादव, पुर्मती ढेगा र सुमन शर्मा रायमाझी मन्त्री हुने माओवादीका सांसद सुर्दशन बरालले जानकारी दिए । त्यस्तै कांग्रेसबाट डिल्ली चौधरी मन्त्री बन्दैछन् । उनी संघीय सरकारका पूर्व राज्यमन्त्री हुन् । माओवादी केन्द्रबाट कृष्णध्वज खड्का मन्त्री बन्ने पक्का भएको छ । मन्त्रालयको वाडफाड अझै टुंगिएको छैन । सरकारमा जाने मन्त्रीको आकांक्षी धेरै भएकाले नेताहरुलाई हम्मेहम्मे छ ।"
सिदिंवा गाउँपालिकाको योजनाः एमबीबीएस र ईञ्जिनियरिङ पढ्नेलाई छात्रवृत्ति,"ताप्लेजुङ: ताप्लेजुङको सिदिंवा गाउँपालिकाले एमबीबीएस तथा ईञ्जिनियरिङ विषय अध्ययन गर्ने विद्यार्थीलाई छात्रवृत्ति प्रदान गर्ने योजना ल्याएको छ । पालिकाले विपन्न तथा क्षमतावान विद्यार्थीको आर्थिक बोझ घटाउनको लागि छात्रवृत्ति दिने व्यवस्था गरेको हो । मंगलबार सातौँ गाउँसभामा आर्थिक वर्ष २०७८०७९ को वार्षिक नीति तथा कार्यक्रम प्रस्तुत गर्दै गाउँपालिका उपाध्यक्ष जीवन ताम्लिङले पालिकाको शैक्षिक गुणस्तरलाई उकास्न भौतिक पूर्वाधार सहित अन्य क्षेत्रको समेत सुधारमा जोड दिइएको बताए । आधारभुत तह र एसईईमा उत्कृष्ट हुने विद्यार्थीलाई नगद २५ हजार र विद्यालयलाई एक लाख सहित सम्मान गर्ने, वर्ष उत्कृष्ट शिक्षक घोषणा गर्ने, महामारीको समयमा भौतिक दूरी कायम गरी पठनपाठन हुने अवस्थाको सिर्जना गरिने नीति तथा कार्यक्रममा उल्लेख गरिएको छ । सभामा उपाध्यक्ष ताम्लिङले आव २०७८०७९ का लागि ४२ करोड २ लाख २९ हजार रुपैयाँको बजेट प्रस्तुत गरे । चालु तर्फ १९ करोड ४७ लाख ३३ हजार रुपैयाँ अर्थात ५७ प्रतिशत र पूँजीगत तर्फ १४ करोड ८४ लाख ९६ हजार अर्थात ४३ प्रतिशत विनियोजन गरिएको छ । बजेटमा पूर्वाधार विकास, सामाजिक विकास र आर्थिक विकास प्राथमिकतामा राखिएको छ । पालिकाले बजेटमा पूर्वाधार विकासतर्फ ६ करोड ७८ लाख ६ हजार, सामाजिक विकासतर्फ ५ करोड ५० लाख ५० हजार, आर्थिक विकासतर्फ ८९ लाख, वातावरण तथा विपद व्यवस्थापन तर्फ २२ लाख ५० हजार र संस्थागत विकास सेवा प्रवाह र सुशासनतर्फ ८० लाख रुपैयाँ विनियोजना गरेको छ । पालिकाले बैंकिङ प्रणालीबाट सामाजिक सुरक्षा भत्ता वितरण गरिरहेको भए पनि भौगोलिक विकटताका कारण कालिखोला, मेहेले, सुरुम्खिम र सादेवाका सेवाग्राहीहरु बैंकसम्म पुग्न नसक्ने गुनासो आएको भन्दै उपयुक्त विकल्पको छनौट गरि समस्याको समाधान गर्ने, सार्वजनिक सुरक्षालाई ध्यानमा राख्दै तीन स्थानमा प्रहरी चौकी स्थापनाका लागि पहल गर्ने, बेरुजु असुलीलाई कडाईका साथ अवलम्बन गर्ने नीति कार्यक्रममा उल्लेख गरिएको छ । गाउँघरमै पुगेर राजश्व संकलन गर्ने, सेवा प्रवाहमा विद्युतयि सुचना प्रविधीको उपयोग गर्ने, वर्ष उत्कृष्ट कर्मचारीलाई सम्मान गर्ने, बहुमुल्य जडिबुटीको चोरी निकासी रोक्नको लागि टोल विकास संस्थालाई परिचालन गर्ने, गाउँपालिकाको प्रशासनिक भवन र वडा कार्यालयहरुको भवन निमार्णलाई प्राथमिकतामा राख्ने नीति पालिकाले लिएको छ । नयाँ सडक निर्माण गर्दा ५ मिटरको चौडाई अनिवार्य गर्ने, दश लाख वा सो भन्दा माथिका योजनालाई ठेक्का प्रणालीबाट सञ्चालन गरि बाँकी रहेको रकमबाट घाटा बजेटको श्रोत मिलान गर्ने लक्ष्य पालिकाले लिएको छ । असार १० गते भित्रै नीति, कार्यक्रम र बजेट प्रस्तुत गर्नुपर्ने भए पनि पालिकाले बजेट ल्याउन सकेको थिएन । गाउँपालिका अध्यक्ष नरबहादुर कडरिया र उपाध्यक्ष जीवन ताम्लिङलाई नै कोरोना संक्रमण देखिएपछि गाउँसभा रोकिएको थियो ।"
चीनले ल्हासामा बनायो तिब्बतकै ठूलो एयरपोर्ट टर्मिनल,"बेइजिङ: चीनले आफ्नो दक्षिणपश्चिम क्षेत्रमा रहेको तिब्बतको राजधानी ल्हासामा तिब्बतकै ठूलो नयाँ एयरपोर्ट टर्मिनल सञ्चालनमा ल्याएको छ । तिब्बतको स्वायत्त क्षेत्र ल्हासाको गोंगर एयरपोर्टमा चीनले गत शनिबारदेखि नवनिर्मित टर्मिनल ३ सञ्चालनमा ल्याएको हो । नवनिर्मित टर्मिनल सञ्चालनमा आएपछि उक्त क्षेत्रको तिब्र पूर्वाधार विकास, यात्रु तथा कार्गो ओसारपसारमा उल्लेखनीय भूमिका खेल्ने विश्वास गरिएको छ । साथै चीनले नवनिर्मित एयरपोर्ट टर्मिनल दक्षिण एसियाकै सैन्य (लजिस्टिक) हबको रुपमा अघि बढाउने विज्ञहरुले बताएका छन् । एयरपोर्ट अधिकारीहरुकाअनुसार उक्त नयाँ एयरपोर्ट टर्मिनमार्फत वार्षिक ९० लाख यात्रु र ८० मेट्रिक टन कार्गो ओसारपसार गर्ने सकिनेछ । हालै सञ्चालनमा आएको टर्मिनल ३ को क्षमता ल्हासाको विद्यमान गोङ्गर एयरपोर्टभन्दा ७५ प्रतिशतले बढी छ । नवनिर्मित टर्मिनल ३ परियोजना विस्तार कार्य सन् २०१७ डिसेम्बरदेखि सुरु गरिएको थियो । विस्तारित टर्मिनलको क्षेत्रफल साबिकको टर्मिनलभन्दा ३ गुणा बढि अर्थात् क्षेत्रफल ८८ हजार स्क्वायर मिटर रहेको छ । परियोजनाको कुल लागत ६०३ मिलियन अमेरिकी डलर रहेको छ । चीनले पछिल्लो समय तिब्बतको पुर्वाधार निर्माण तिब्र रुपमा अघि बढाइरहेको छ । तिब्बतमा कैयौ विमानस्थल, रेलमार्ग, हाइवे परियोजना निर्माण गरेको छ साङ्घाईस्थित चीनदक्षिण एसिया कोपरेसन सचिवालयका लियु जोङगाईले भनेका छन्, यसले स्वायत्त तिब्बतलाई दक्षिण एसियाको लागि अन्र्तराष्ट्रिय सैन्य हब बनाउनमा मद्दत पुर्याउन सक्छ । चीनले सन् २०१२ देखि तिब्बतको पूर्वाधार विकासमा ठूलो रकम खर्च गरिरहेको छ । सिन्ह्वा न्युजका अनुसार चीनले तिब्बतमा १३० वटा हवाइ मार्ग सञ्चालनमा ल्याइदिएको छ । ती हवाई मार्गले ६१ वटा सहर जोड्छ । सन् २०२० मा ५१८ मिलियन यात्रुले ल्हासाको गोङगार एयरपोर्टमार्फत यात्रा गरेका थिए । त्यसपछि तिब्बतले गोङ्गार एयरपोर्टको पुरानो रनवेसहिन तीनवटा नयाँ एयरपोर्ट निर्माण गर्ने घोषणा गरेको थियो । गोङ्गार एयरपोर्टको आधिकारिक तथ्यांकअनुसार सन् २०२१ मे महिनामा मात्र गोङ्गार एयरपोर्ट टर्मिनल १ मार्फत १ लाख २० हजार यात्रु र ६५३ टन कार्गोसहित ९४० वटा सफल उडान गराइएको थियो । गोङगार एयरपोर्टको टर्मिनल २ को क्षमता वार्षिक १ लाख यात्रु ओसारपसार) कम भएकोले चीनले सो एयरपोर्टको नयाँ टर्मिनल ३ सञ्चालनमा ल्याएको हो । ल्हासा गोङ्गार एयरपोर्ट पहिलो पटक सन् १९६६ मा निर्माण गरिएको थियो । तत्कालिन समयमा उक्त एयरपोर्टलाई संसारकै पहिलो उच्च स्थानमा रहेको एयरपोर्टको रुपमा गनिन्थ्यो भने त्रिभुवन अन्तर्राष्ट्रिय विमानस्थलसँग मात्र अन्तर्राष्ट्रिय उडान भर्ने गर्थ्यो । निकट भविष्यमा दक्षिण एसिया क्षेत्रको व्यापार वृद्धि र सैन्य सामग्री ओसारपसारका लागि गोङ्गार एयरपोर्टले अझै बढि हवाई मार्ग थप्ने अनुमान विज्ञहरुको छ । विस्तारित ल्हासा गोङ्गार एयरपोर्ट परियोजनाले तिब्बतको समग्र आर्थिक तथा सामाजिक विकासमा उल्लेखनिय भुमिका खेल्ने छ तिब्बतस्थित चीनको नागरिक उड्डयन प्रशासनका निर्देशक वाई जेनले भनेका छन् । ग्लोबल टाइम्सबाट"
पुनः मनसुन सक्रिय: आगामी साता देशभर वर्षा हुने,"काठमाडौं : आगामी साता देशभर मनसुन सक्रिय हुने भएको छ । मनसुन न्यूनचापीय रेखा नेपालको तराई भूभाग नजिक आइपुगेकाले आगामी साता देशभर मनसुन सक्रिय हुने भएको जल तथा मौसम विज्ञान विभागले जनाएको छ । विभागका मौसमविद् समिरका अनुसार अबको केही दिन देशका धेरैजसो स्थानमा वर्षा हुनेछ । वर्षा निरन्तर नभई केही समय घाम लाग्ने र केही समय वर्षा हुने क्रम चलिरहने छ । उनका अनुसार वर्षा निरन्तर एकै ठाउँमा नभई फरकफरक दिन फरक स्थानमा हुनेछ। हाल देशभर सामान्यदेखि पूर्णबदली रही प्रदेश नं १, बागमती, गण्डकी, लुम्बिनी र सुदूरपश्चिम प्रदेशका केही स्थानमा हल्कादेखि मध्यम वर्षा भइरहेको छ । राति देशका अधिकांश स्थानमा सामान्यदेखि पूर्ण बदली रही प्रदेश नं १, २, बागमती, गण्डकी, लुम्बिनी र सुदूरपश्चिम प्रदेशका एकदुई स्थानमा भारी वर्षाको सम्भावना रहेको बताइएको छ । मौसम पूर्वानुमान महाशाखाको पछिल्लो विवरणअनुसार बिहीबार काठमाडौँ उपत्यकाको न्यूनतम तापक्रम २१ दशमलव छ डिग्री र अधिकतम तापक्रम २९ दशमलव पाँच डिग्री सेल्सियस रहेको छ । त्यस्तै आज सबैभन्दा कम जुम्लाको न्यूनतम तापक्रम १५ दशमलव पाँच डिग्री र सबैभन्दा धेरै दिपायलको अधिकतम तापक्रम ३६ दशमलव छ डिग्री सेल्सियस रहेको छ ।"
परीक्षा दिने वातावरण बनाउन सांसदको माग,"काठमाडौं : सांसदहरुले कोभिड१९ महामारीका कारण अध्ययनरत लाखौँ विद्यार्थीको भविष्य अन्योलमा परेको भन्दै सबै विद्यार्थीलाई खोप दिएर परीक्षामा सामेल हुने वातावरण बनाउन सरकारको ध्यानाकर्षण गराएका छन्। राष्ट्रियसभाको बिहीबारको बैठकको शून्य समयमा बोल्दै सांसदहरुले कक्षा १२ को परीक्षा पूर्वतयारीबिना स्थगित गरिएको र विश्व विद्यालय अन्तर्गत विभिन्न तहको परीक्षाको मुखमा रहेका विद्यार्थीले परीक्षा दिने वातावरण सिर्जना गर्न माग गरे । साथै उनीहरुले परीक्षार्थीलाई खोपको व्यवस्था गर्न वा वैकल्पिक विधिद्वारा परीक्षा दिने वातावरण बनाउन पनि सराकारसमक्ष माग गरे। सांसद उदया शर्मा पौडेलले पूर्वतयारीबिना कक्षा १२ को परीक्षण स्थगित गरी करिब चार लाख परीक्षार्थीको भविष्य अन्योलमा परेकामा चिन्ता व्यक्त गर्दै विद्यार्थीको मनोविज्ञानलाई असर नगर्नेगरी परीक्षार्थीलाई खोपको व्यवस्था गरी परीक्षामा सामेल हुने वातावरण बनाउन माग गरे। सांसद कोमल वलीले शिक्षामन्त्री नियुक्तिमा ढिलाइ भएकाले समग्र शिक्षा क्षेत्रमा अन्योल छाएको टिप्पणी गर्दै विद्यार्थीलाई खोप लगाएर या वैकल्पिक विधिद्वारा भए पनि परीक्षा दिने वातावरण बनाउन सरकार समक्ष माग गरिन्। 'कोभिड महामारीका कारण शिक्षा क्षेत्रमा अन्योलता छाएको छ । विद्यार्थीले अनलाई माध्यमबाट अध्ययन गरेपनि परीक्षा दिन पाएका छैनन् यसमा सरकारले विशेष ध्यान दिन जरुरी छ,' उनले भनिन्। सांसद अनिता देवकोटाले नेपालको नक्सामा समेटिएको लिम्पयाधुरा, कालापनी, लिपुलेकको जमिन फिर्ता ल्याउन कूटनीतिक पहल गर्न सरकारलाई आग्रह गरिन्। सांसद इन्दु कडरियाले सामाजिक सुरक्षा भत्तामा विभेद् भएको तथा दलित र गैरदलितबीचको दुरी बढाएको भन्दै सामाजिक सुरक्षाभत्ता ६० वर्ष पुगेका नागरिकलाई दिने व्यवस्था गर्न माग गरिन्। सांसद ठगेन्द्रप्रकाश पुरीले बाढीपहिरोले बर्सेनि प्राकृतिक विपत्तिका घटना बढेको तथा वनजङ्गल अतिक्रमण भइरहेकोमा चिन्ता प्रकट गर्दै यसको दीर्घकालीन समाधानका लागि भूउपयोग नीतिलाई तत्काल कार्यान्वयनमा ल्याउन माग गरे। सांसद तारादेवी भट्टले भीमदत्त नगरपालिकाको नगर शिक्षा समितिले दरबन्दी मिलानको नाममा नियमविपरित शिक्षकको सरुवा गर्ने गरेकोमा आपत्ति जनाउँदै यस किसिमका कार्य तत्काल बन्द गर्न माग गरे।रासस"
देशले युवाहरू फर्किउन भन्ने चाहेको छ,"गोल्डस्टार जुत्ता कुनै बेला निम्न र मध्यम वर्गको पहिचान थियो। सशस्त्र द्वन्द्वका बेला त माओवादीको जुत्ता बन्यो। बीचमा झन्डै धराशायी बन्यो। अनेक आरोहअवरोह झेल्दै गोल्डस्टार आज सम्पन्न वर्ग र फेसनेबल र हाइइण्ड ब्रान्ड बनेको छ। स्वदेशमा मात्र होइन, विदेश पनि पुगिसकेको छ, गोल्डस्टार। झन्डैझन्डै लोप हुन लागेको गोल्डस्टारलाई स्टार बनाउने श्रेय जान्छ, विदुषी राणालाई। नुरप्रताप राणाले स्थापना गरेको गोल्डस्टारलाई चम्काउन बुहारी विदुषीले त्यस्तो के जादु गरिन् त ? अन्तर्राष्ट्रिय युवा दिवसका अवसरमा युवा उद्यमी विदुषीसँग अन्नपूर्णकर्मी सुनिता कार्की र ममता थापाले गरेको कुराकानी। बिजनेसमा कसरी आउनुभयो ? म जन्मिएको, हुर्किएको काठमाडौंको विशालनगरमा हो। सन् १९९३ मा सेन्ट मेरिज स्कुलबाट एसएलसी पास गरेपछि भारतको बंैगलोरमा पढन गएँ। त्यहाँबाट विज्ञानमा १२ कक्षा पास गरेँ। मेरो बुवाले डेन्सिट पढाउन खोज्नुभएको थियो। तर, १२ कक्षा पास गरेपछि प्रेम विवाह भयो, बुवाको सपना पूरा गर्न सकिन। अनि, बिजनेसमा प्रवेशको चरण ? मैले बिहे गरेको घर बिजनेसियल फेमेली थियो। गोल्डस्टार सुजका संस्थापक स्वर्गीय नुरप्रताप सिंह राणा मेरो ससुरा हुनुहुन्छ। कुमारी बैंकको पनि उहाँ संस्थापक हुनुहुन्थ्यो। बिहेपछि स्नातकसम्मको पढाइ पूरा गरेँ। केही समय कुमारी बैंकमा नै मार्केटिङ एण्ड ब्रान्डिङ डिपार्टमेन्टमा काम गरे। त्यसपछि बच्चा हुर्काउन १० वर्ष घरमै बसे। बच्चा हुर्किएपछि आफ्नै व्यापार सुरु गर्ने सोच बनाएँ। ससुराको निधनपछि गोल्डस्टारलाई अघि बढाएँ। बिजनेसमा हात हाल्दा परिवारको सहयोग कस्तो रहयो ? पहिलाको समाज छोरीका लागि केही कडा नै थियो। मैले पनि केही बन्देजमा त बस्नै पर्यो। बिहेपछि बुहारी भएकै कारण अन्य थिचोमिचो त भएन। तर, किन बाहिर निस्कन पर्याे ? केटा मानिसहरूले कमाएर ल्याई हाल्छन नि, भन्ने सोच त थियो नै। मेरो पढाइ अघि बढाउन, बिजनेसमा आउन मेरो श्रीमान्को ठूलो साथ र सहयोग छ। आफैंले इन्टरनेटबाट धेरै टेनिङहरू लिए। मलाइ धेरै नै सिक्नु थियो। मेरो श्रीमान्लाई म घरमा नै बसिरहन सक्दिन भन्ने थाहा थियो। उहाँको सहयोगमा मैले अघि बढ्ने मौका पाएँ। गोल्डस्टार युवाको स्टार कसरी बन्यो ? माओवादी द्वन्द्वका बेला गोल्डस्टार भारतमा निर्यात हुन्थ्यो। त्यो बेला नेपाली बजारतिर ध्यान दिइएन। पछि भारततिर पठाउने काम पनि घट्यो। अनि, मैले गोल्डस्टारको मार्केटिङ र ब्राडिङमा जोड दिए। गोल्डस्टार युवाको रोजाइमा पार्न नयाँनयाँ सिरिजका जुत्ता बनाउनेतिर जोड दिए। जसका कारण आज स्वदेश र विदेशमा गोल्डस्टार चम्किँदै गएको छ। गोल्डस्टारलाई ब्राण्डिङ गर्न के कस्ता प्रयास गर्नुभयो ? मैले शंकरदेवबाट मार्केटिङ र ब्रान्डिङमा स्नातक गरेकी हुँ। गोल्डस्टार आफैं नै ब्राण्ड भएकाले यसलाई ब्रान्डिङ गर्नुपर्छ भन्ने जरुरी नै थिएन भन्ने सोच मेरो श्रीमान्को पनि रहेको थियो। तर, मेरो सोच उहाँहरूको भन्दा फरक थियो। कुनै पनि उत्पादन बजारमा ल्याएर मात्र हुँदैन। आफ्नो उत्पादन बजार सुहाउँदो छ कि छैन भन्ने पनि हेर्नुपर्छ र ब्रान्डिङ गर्नुपर्छ भन्ने मान्यता थियो। आन्तरिक र बाह्य प्रतिस्पर्धी बजारमा गोल्डस्टारलाई पुर्याउन आवश्यक रहेको मेरो बुझाइ थियो। गोल्डस्टारलाई जुत्ता भनेर सबैले चिनेको छ तर सबैले लगाउन खोजिरहेका छैनन् भने त्यो किन भइरहेको छ भन्ने नै मेरो मुख्य प्रश्न थियो। पहिला ब्रान्डिङका र मार्केटिङका लागि भनेर लगानी नै गरिएको थिएन। बल्ल म आएपछि यसमा लगानी गर्नुपर्छ भनेर ब्रान्डिङका र मार्केटिङका लागि बजेट नै छुट्ट्यायौं। अनि, बजारमा कस्तो प्रतिक्रिया पाउनुभएको थियो ? मैले बजार अनुसन्धान गरे। त्यसपछि थाहा भयो, किन मान्छेहरूले लगाइरहेका छन्, किन लगाइरहेका छैनन्, किन युवावर्गको रोजाइमा परेको छैन भने महिला दिदीबहिनीहरूले किन लगाइरहेको छैन भन्ने सबै अनुसन्धान गर्न एक वर्ष लाग्यो। त्यसको निष्कर्षको आधारमा नै युवाहरूका लागि, बच्चाहरूका लागि र सबै वर्गका लागि तथा सबै समयका लागि उपयुक्त हुने खालको जुत्ता बनाउनुपर्ने रहेछ भन्ने थाहा भयो। त्यहीअनुसार नै डिजाइन र ब्रान्डिङ गर्ने काम अघि बढायौं। युथहरूले नै यो बुवा वा हजुरबुवाले लगाउने जुत्ता हो भन्ने सोच राखेको पाए। जुन हाम्रो कम्पनीका लागि नेगेटिभ कुरा थियो। नेपालको स्ट्रेन्थ भनेको नै युवा हो। अनि युवाहरूले नै नलगाएपछि हामीलाई घाटा हुने नै भयो। त्यही भएर युवाका लागि फेसनबल, फ्यान्सी, खालका जुत्ता भनेर जी १० सुरु गर्यौ। युथ सेन्ट्रिक बनायौं। अहिले हामीले सोचेको भन्दा धेरै नै राम्रो बजार जी १० ले लिएको छ। फेमिली बिजनेसमै हात हाल्नुको कारण ? म गोल्डस्टारमा आएको करिब ६ वर्ष भयो। गोल्डस्टारको मार्केटिङ र ब्रान्डिङ हेडका रूपमा काम गर्दै आइरहेको छु। ससुराको मृत्यु भएपछि बिजनेसमा श्रीमान् एक्लै हुनुभयो। श्रीमान् एक्लै भएपछि केही गर्न सक्छु कि भनेर आफ्नै फेमेली बिजनेसमा प्रवेश गरेको हुँ। केकस्ता चुनौतीको सामना गर्नुभएको छ ? गोल्डस्टार सुरु भएदेखि नै बाहिरी चुनौतीहरू कम्पनीले भोग्दै आइरहेको छ। द्वन्द्वकालमा माओवादीहरूले सस्तो र टिकाउ भएर यसको प्रयोग बढी गरँे। त्यही भएर गोल्ड स्टार जुत्तालाई सुरक्षा निकायले यो माओवादीको जुत्ता हो भनेर काठमाडौं बाहिर निकासी नै गर्न दिएन। अझ उत्पादन नै बन्द गर्नुपर्छ भन्ने पनि कुरा आयो। यो सबैको जुत्ता हो, नेपाली हाम्रो उत्पादन हो भनेर सुरक्षा निकायलाई कन्भिन्स गराउन हामीलाई निकै समय लागेको थियो। पछि सबैले बुझे। सुरक्षा निकायदेखि सबैले लगाउन थाले। त्यस्तै, भूकम्पले ६७ महिना कारखाना बन्द भयो। कामदार पनि थिएनन् र उनीहरूलाई कामबाट निकाल्न सक्ने अवस्था पनि थिएन। अनि त्यसपछि लगत्तैको भारतले लगाएको नाकाबन्दीले पनि कच्चापदार्थ आयातदेखि उत्पादन तथा निर्यातमा ठूलै प्रभाव पारेको थियो। कोभिडले केकस्तो अप्ठ्यारो आइलागेको छ ? अहिले हामीसँग ३ हजारभन्दा बढी कामदार कार्यरत छन्। तर, कोभिडका कारण फुलफेजमा कम्पनी नचल्दा करिब आधा मात्र सक्रिय रूपमा कार्यरत छन्। २४ सै घण्टा कम्पनी चलाएर एकैदिनमा ७५ हजार जोर उत्पादन गर्न सक्ने क्षमता भए पनि अहिले १२ घण्टा मात्रै कम्पनी चलेको छ। बजारमा जुत्ताको माग पनि ह्वात्तै घटेको छ। तर, हामीले कामदार निकालेका पनि छैनौं र तलब नदिएका पनि छैनौं। काममा आउनेलाई पूरा तलब र घरमा बसेकाका लागि सरकारले तोकेको न्यूनतम तलब उपलब्ध गराइरहेका छौं। मार्केटिङ र ब्रान्डिङतिर लाग्न कसको प्रेरणा थियो ? यसको देन मेरो बुबालाई जान्छ। बुबा सिनेमेटोग्राफर हुनुहुन्थ्यो। उहाँले मुम्बईमा पढेर नेपालमा आएर मनीषा कोइरालाको रोलमा वाईवाई चाउचाउलगायतका विभिन्न विज्ञापन बनाउनुभयो। यसकारण पनि मार्केटिङ तथा ब्रान्डिङमा रुचि जागेको हो। बिहे अगाडि गोल्डस्टारको प्रयोग कत्तिको गर्नुहुन्थ्यो ? बिहे अघि यसबारे सुनेको थिइन्। तर, हात्ती बलियो कि हात्तीछाप चप्पल बलियो ? भन्ने विज्ञापन रेडियोमा धेरै सुन्थे। त्यही हात्तीछाप चप्पलको उत्पादन गर्नेले नै गोल्डस्टार जुत्ता पनि बनाउँछ भन्ने धेरैलाई थाहा नहुन सक्छ। निर्यातको बाटो कसरी खुलेको थियो ? द्वन्द्वकालमा माओवादीका कारण आन्तरिक प्रयोग घटेपछि भारत निर्यातको यात्रा सुरु गरिएको हो। भारतको पनि नेपाली सीमा क्षेत्र यूपी, बिहारका जनताले निकै नै रुचाएको पाइयो। १७० रुपैयाँ भारतीय रुपैयाँमा टिकाउ नेपाली जुत्ता गोल्डस्टार पाउने भएकाले त्यहाँ एकदम पपुलर भयो। तर, भारतीय नाकाबन्दीमा जुत्ता भारत निर्यात गर्न पाएनौं। यसले गर्दा भारत जस्तो बजारको महासागरमा अरूले खेल्ने मौका पाए। गोल्डस्टार कै नाममा थुप्रै नक्कली जुत्ताहरू पनि बन्न थाले, घरघरमा नै। अहिले पनि दिल्ली उच्च अदालतमा यो सम्बन्धमा हाम्रा मुद्दाहरू चलिरहेका छन्। त्यो बेलामा कति त्यस्ता नक्कली उद्योगहरू बन्द पनि गराइयो तर, अझै पनि खुली नै छन्। नेपाली वस्तु उत्पादनमा लाग्नुभएको छ, आफूचाहिँ नेपाली उत्पादन कत्तिको प्रयोग गर्नुहुन्छ ? मैले नेपाली सामानको प्रचार गर्ने, तर आफूले प्रयोग नगर्ने त कुरै भएन। म पहिलाभन्दा बढी नेपाली उत्पादनको प्रयोगमा सजग भएको छु। पश्मिनादेखि अन्य कपडा, कस्मेटिक सामानहरू पनि प्रयोग गरिरहन्छु। आफ्नै ब्राण्डका सामान पनि प्रयोगमा ल्याउँछु। नयाँ जुत्ता बनाउनासाथ ट्रायल गर्छु तर स्पोर्ट्स सुजको दैनिक प्रयोग खासै गर्दिन। गोल्डस्टार विदेशमा कहाँकहाँ पुगेको छ ? अहिले देशभर फ्रेञ्चाइज मोडलमा गोल्डस्टारका आधिकारिक ६० वटा स्वरुम खोलेका छौं। यसबाहेक अन्तर्राष्ट्रिय स्तरमा अस्ट्रेलियाको मेलवर्न र सिड्नीमा पनि स्वरुम खोलेका छौं। तर, कोभिडले प्रभाव परेको छ। बहराइन दुबई र मलेसियामा गोल्डस्टारको राम्रै भएको छ। भर्खरै जापानमा पनि पुर्याएका छौं। यो साताभित्र साउदी अरेबियामा पनि विस्तार गर्दैछौं। अबको ६ महिनामा अमेरिकामा विस्तार गर्ने योजना छ। अन्तर्राष्ट्रिय ग्राहकका लागि अहिले हाम्रो ब्रान्डले भ्याउँदैन त ? सुरुमा नेपालीहरूले मात्र यो जुत्ता किन्न आउँथे। अहिले विदेशीहरूले पनि किन्न थालेका छन् तर अझ ब्रान्डिङ हुन समय लाग्छ। विदेशहरूमा ठूलै क्याम्पियन गर्नुपर्छ तर हाम्रो अझै त्यो क्षमता हुँदैन। अब विस्तारै अन्तर्राष्ट्रिय बजारमा छाउने हिसावले तयारी थालेका छौं। लकडाउनमा पनि चुप लागेर बसेनौं। नयाँ मेसिन, प्रविधि भित्र्यायौं। अझै धेरै नयाँ किसिमका गुणस्तरी जुत्ता बजारमा ल्याउने तयारीमा जुटेका छौं। काम गर्ने युवाको संख्या के कति छ ? करिब ३ हजार कर्मचारी छन्। अधिकांश युवा छन्। महिलाको संख्या बढी छ। हामीले पुरुष कर्मचारी राखेको ६८ महिनामा काम छोडेर दुबई, कतार जानेहरू धेरै भेट्यौं। यसैले हामीले महिलाहरूलाई ३ महिना पैसै दिएर तालिम दियौं। उनीहरू दक्ष भएपछि काममा राखेका छौं। महिलाहरू प्रिश्रमी, मिहिनेति, डेडिकेटेड रहेको पायौं। अधिकांश युवाहरू उद्यमी बन्ने चाहना त राख्छन्, तर लगानी गर्ने क्षमता नभएकाले कसरी उद्यम गर्न सक्छन् ? जीवनमा केही गर्ने सोच, दृढ संकल्प छ भने अवश्य सफल भइन्छ। हाम्रै कम्पनीमा मेरो श्रीमान्ले १ वर्षसम्म बिजनेस पार्टनरको सेक्रेटरी बनेर काम गर्नुभयो। उहाँलाई बस्ने कुर्सीको समेत सुविधा थिएन। अहिले मेरो छोराछोरी विदेशमा अध्ययन गरिरहेका छन्। अब भोलि फर्केर आएपछि तल्लो तहदेखि नै सिकाउनुपर्छ। यसो नगरे सुधार हुँदैन। अहिले नेपालमा थुप्रै महिला तथा पुरुष उद्यमीहरू हुनुहुन्छ। उहाँहरूको संघर्ष र कतिपयको सफलता कथा सुनिन्छ। विभिन्न कार्यक्रममा सहभागी हँुदा थोरै लगानीबाट धेरै सफल भएका युवा महिलाहरू पनि छन्। अहिले राम्रो व्यावसायिक योजना भएका र दृढ संकल्प भएकालाई बैंकहरूले पनि विभिन्न कर्जा दिएका छन्। पहिला यस्तो सुविधा थिएन र जोकोहीले आँट गर्न गाह्रो थियो। अहिलेका उद्यमीलाई अवसर धेरै छन्। प्रविधिको विकासले सजिलो बनाएको छ। महिला उद्यमी सफल भएपछि समाजले हेर्ने दृष्टिकोण कस्तो पाउनुभयो ? अगाडि त सबैले राम्रै दृष्टिले हेरेको देख्छु तर पछाडि कस्तो गर्छन् थाहा भएन। तर, अहिले म परिपक्व भइसकेको छु, त्यस्तो केही फरक पर्दैन। तर, २० वर्षअघि मलाई कसले के भन्छ भन्नेमा धेरै फरक पथ्र्यो होला। यदि आत्मविश्वास छ भने अरूले जेसुकै भनुन मतलब गर्नुहुँदैन। सबैलाई खुसी पार्न सकिँदैन। उद्यम क्षेत्रमा आउन चाहने युवा पुस्तालाई के सुझाव दिन चाहनु हुन्छ ? मेरो छोरी पनि अमेरिकामा सस्टेनेबल म्यानुफ्याक्चरिङ विषयमा र छोरा लण्डनमा अध्ययन गर्दैछन्। उनीहरू प्नि नेपालमा आएर कम्पनी चलाउने हो। विदेश पलायन गराउने सोच हाम्रो कदापी छैन। नेपालमा भूकम्प जाँदा, नाकाबन्दी हुँदा कतिपयले विदेशमा व्यवसाय लगे, तर हामीले स्वदेशको मायाले लगेनौं। त्यस्तै नै युवाहरूले पनि सकेसम्म ज्ञान र सीपका लागि विदेश गएर अध्ययन गर्नुहोस्। तर, अध्ययनपछि स्वदेमै फर्केर काम गर्नुहोस्। नेपाललाई तपाईंहरू जस्तो युवा चाहिएको छ। त्यसैले सिप सिक्न विदेश जानुहोस् तर पछि नेपाल फर्किनुहोस्। नयाँ सोच र उत्साह भयो भने नेपालमा नै अथाह सम्भावना छ। करियर जस्तै तपाईंको सुन्दर तापनि आकर्षक छ। यसको राज के होला ? धन्यवाद। त्यति धेरै त होइन तर म आध्यात्मतिर अलि बढी झुकाव राख्छु। म शारीरिक व्यायाम मात्र गर्दिन, योगा मेरो प्राथमिकता हो। लकडाउन भएको २ वर्षदेखि व्यायामका लागि जिम जान पाएकोे छैन। घरमै युट्युब हेरेर, योगा तथा मेडिटेसन र आध्यात्मिक गर्ने गर्छु। अहिले कोभिडका कारण श्वासप्रश्वास व्यायामलाई पनि गर्दै आइरहेको छुु। विपासना भने जाने सोच छ, तर आँटै आएको छैन।"
युवा हितका लागि सहयोग गर्ने मुख्यमन्त्री पौडलको प्रतिबद्धता,"हेटौंडा : वाग्मती प्रदेशका मुख्यमन्त्री डोरमणि पौडेलले युवा हितका लागि प्रदेश सरकारले सक्दो सहयोग गर्ने प्रतिबद्धता व्यक्त गरेका छन्। बिहीबार अन्तर्राष्ट्रिय युवा दिवसको अवसरमा वाग्मती प्रदेश युवा परिषद्को हेटौँडा४ हुप्रचौरस्थित कार्यालय उद्घाटन कार्यक्रममा उनले परिषद्ले युवा हितका लागि उल्लेख्य काम गर्न सक्नुपर्ने भन्दै युवाको चौतर्फी विकास गर्ने कार्यक्रम ल्याउन सुझाव दिए। मुख्यमन्त्री पौडेलले युवालाई स्वदेशमै रोजगार अवसर सिर्जना गर्न र उद्यमशील बनाउन सकेमात्रै मुलुक समृद्ध बन्ने उल्लेख गरे। कार्यक्रममा सामाजिक विकासमन्त्री सरस्वती बस्नेतले युवा मुलुकको गहना भएको उल्लेख गर्दै युवाका लागि खेलकुद, शिक्षा तथा स्वास्थ्यको क्षेत्रमा परिषद्ले काम गर्नुपर्ने बताए। उनले अब युवालाई रोजगारमूलक सीप सिकाउनुपर्ने बताए।"
फरार अभियुक्त १६ वर्षपछि पक्राउ,काठमाडौं : ज्यानसम्बन्धी कसूरका अभियुक्त १६ वर्षपछि पक्राउ परेका छन्। केन्द्रीय अनुसन्धान व्यूरोको टोलीले ४६ वर्षीय शिवजी खत्री भनिने गबहादुर खत्रीलाई बिहीबार ललितपुरबाट पक्राउ गरेको हो। इन्द्रबहादुर अधिकारीकी छोरी भगवती लामा अधिकारीको २०६२ साल पुस ०६ गते कलंकी लामपाटीस्थित आफ्नै डेरामा शरीरमा आगो लागेको अवस्थामा भेटिएकी थिइन्। छिमेकीले शरीरमा आगो लागेको अवस्थामा देखेपछि कोठाको ढोका फोडी उपचारका लागि वीर अस्पताल लगेका थिए। उनको उपचारका क्रममा मृत्यु भएको थियो। पछि मृतकका बुवा इन्द्रबहादुरले खत्रीका नाममा उजुरी दिएपछि प्रहरीले खोजि जारी गरेको थियो। सोही घटना भएको दिनदेखि उनी फरार रहेकाले घटनामा संलग्नता रहेको आरोप उनीमाथि छ। पक्राउ परेका खत्रीमाथि थप अनुसन्धान तथा कारवाहीका लागि महानगरीय प्रहरी वृत्त कालिकाटीमा पठाइएको प्रहरीले जनाएको छ।
प्रतिनिधिसभा बैठकमा के हुँदैछ ? (लाइभ),काठमाडौं : संघीय संसदअन्तर्गत प्रतिनिधिसभा बैठक सुरु भएको छ । बैठकमा सांसदहरुले आआफ्ना धारणा राखिरहेका छन्। आजको बैठकमा प्रतिनिधिसभाका सचिव गोपालनाथ योगीले राष्ट्रिय सभामा उत्पत्ति भएको स्टान्डर्ड नाप र तौल पाँचौ शंशोधन विद्येयक २०७६ सम्बन्धमा राष्ट्रिय सभाबाट प्राप्त सन्देश टेबुल गर्ने कार्यसूची रहेको छ।
"प्रतिनिधिसभा बैठक बस्दै, के छन् एजेन्डा ?",काठमाडौं : संघीय संसदअन्तर्गत प्रतिनिधिसभा बैठक बस्दैछ । बैठक बिहीबार दिउँसो एक बजे बस्दैछ। बैठकमा प्रतिनिधिसभाका सचिव गोपालनाथ योगीले राष्ट्रिय सभामा उत्पत्ति भएको स्टान्डर्ड नाप र तौल पाँचौ शंशोधन विद्येयक २०७६ सम्बन्धमा राष्ट्रिय सभाबाट प्राप्त सन्देश टेबुल गर्ने कार्यसूची रहेको छ। राष्ट्रियसभा बैठक भने अहिले चलिरहेको छ।
"विमानस्थलको एक्सरे मेसिन बिग्रिदा चेकजाँचमा समस्या, संक्रमणको जोखिममा सुरक्षाकर्मी","विराटनगर : कोरोना महामारीका बेला विराटनगर विमानस्थलको एक्सरे मेसिन बिग्रिदा सुरक्षा चेकजाँचमा समस्या भइरहेको छ । व्यस्तमध्येमा पर्ने विमानस्थलको धेरै पुरानो होल्ड ब्यागेज एक्सरे मेसिन डेढ महिनाअघि बिग्रिएपछि प्रहरीले यात्रुका झोला, लगेज, पोका र सामानहरु हातैले खोतलेर चेकजाँच गर्नु परिरहेको छ । जसका कारण सुरक्षाकर्मी कोरोना संक्रमणको उच्च जोखिममा परेका छन् । लाइनमा उभिएर सामान पालैपालो चेकजाँच गराउँदा हवाई यात्रुले धेरै समय खर्चनुपर्ने झन्झट झेलिरहेका छन् । चेकजाँचमा प्रभावकारी मानिने अत्याधुनिक कम्प्युटराइज्ड प्रविधिको मेसिन बिग्रिएकाले यात्रुसँग प्रत्यक्ष सम्पर्कमा रहेर खानतलासी एवं चेकजाँच गर्नुपर्दा प्रहरीलाई संक्रमण सल्किने खतरा बढेको हो । विमानस्थलको आन्तरिक सुरक्षा र हवाई चेकजाँचका लागि प्रहरी नायब निरीक्षक (सइ) चन्द्रशेखर शिवकोटीको नेतृत्वमा नेपाल प्रहरीको विशेष टोली परिचालित छ । विमानस्थल स्रोतका अनुसार मेसिन बिग्रिएर थन्किएपछि प्रहरीले धेरै दुःख पाइरहँदा यात्रुले पनि सास्ती भोगिरहेका छन् । सुरक्षाका दृष्टिकोणले अत्यन्तै संवेदनशील मानिने हवाई यात्रामा यात्रुको चापसँगै चेकजाँच प्रभावकारी नहुँदा सुरक्षा चुनौती थपिएको विमानस्थलका एक कर्मचारीले बताए । उनका अनुसार मेसिनबाट तत्कालै पत्ता लाग्ने हुँदा विमानस्थलबाट अवैध सामान ओसारपसारको सम्भावना शून्य थियो । तर अहिले यात्रुका झोला हातैले खानतलासी गर्दै एकएक सामान हेरेर रुजु गर्नुपर्ने झन्झट प्रहरीलाई छ । घरबाट मिलाएर ल्याएको सामान विमानस्थलमा सुरक्षाकर्मीले चेकजाँच गर्ने क्रममा खोतलखातल बनाइदिँदा समस्या हुने गरेको गुनासो यात्रु अम्बिका कार्कीले गरिन् । तत्काल मर्मत वा नयाँ मेसिन जडान गर्दै चेकजाँचलाई प्रभावकारी एवं यात्रालाई सहज बनाइनुपर्ने माग उनको छ । यात्रुका सामान हातैले चेकजाँच गर्दै प्रहरी । हवाई कम्पनीहरुले समेत मेसिन संचालनका लागि विमानस्थल प्रशासनलाई दबाब दिन नसक्दा हातैका भरमा चेकजाँच चलिरहेको विमानस्थल स्रोतले बतायो । सौर्य, बुद्ध, यति र श्री एयरलाइन्सका जहाजले विराटनगर विमानस्थलबाट एक दिनमा १८ वटासम्म उडान भर्ने गरेका छन् । दैनिक एक हजार जनासम्मले यात्रा गर्ने गरेको विमानस्थलले जनाएको छ । विराटनगर विमानस्थलका प्रमुख उत्सवराज खरेलले धेरै पुरानो मेसिन बिग्रिएपछि मर्मतसम्भार गरेर संचालनमा ल्याउन सम्भव नभएको बताए । तत्काल व्यवस्था गर्न नसक्दा मेसिन अभावले सुरक्षा चुनौती थपिनुका साथै यात्रु, सुरक्षाकर्मी र विमानस्थल प्रशासनलाई समेत कठिनाइ भएको उनको भनाइ छ । बुधबार मात्रै काठमाडौंबाट ल्याइएको नयाँ मेसिन सूचारु गर्नका लागि प्राविधिक परिचालन गरिएको खरेलले बताए । नयाँ मेसिन जडान गरेर केही दिनभित्रै संचालनमा ल्याइने उनले बताए । मेसिन बिग्रिदा यात्रु र सुरक्षाकर्मीले धेरै दुःख पाए, विमानस्थल प्रमुख खरेलले भने,पुरानो मेसिन मर्मत गरेर संचालन गर्ननसक्दा नयाँ ल्याउनु पर्ने अवस्था आयो ।"
अर्घाखाँची कारागारका ६० कैदीमा कोरोना संक्रमण पुष्टि,सन्धिखर्क : अर्घाखाँचीको सन्धिखर्कमा रहेको जिल्ला कारागारका ६० जना कैदीबन्दीमा कोभिड संक्रमण पुष्टि भएको छ । सन्धिखर्क नगरपालिका र स्वास्थ्य कार्यालय अर्घाखाँचीको आयोजनामा जिल्ला कारागार अर्घाखाँचीमा रहेका ६४ जना बन्दीहरुमा गरिएको एन्टिजेन परीक्षणमा ६० जनामा कोभिड पोजेटिभ देखिएको सन्धिखर्क नगरपालिकाका प्रमुख प्रशासकीय अधिकृत नारायण अर्यालले बताए । कारागारमा रहेका ९३७५ प्रतिशतमा पोजेटिभ देखिएकाले सबैले जनस्वास्थ्यका मापदण्ड अपनाइ सुरक्षित रहन सन्धिखर्क नगरपालिकाका स्वास्थ्य शाखा प्रमुख पूर्ण पराजुलीले आग्रह गरेका छन् । कारागारमा रहेका ६० जना कैदीबन्दीमा कोभिड देखिएपछि स्वास्थ्यकर्मीको टोली उपचारका लागि कारागारमा पठाइएको सहायक प्रमुख जिल्ला अधिकारी बिक्रम थापाले बताएका छन् । अर्घाखाँची जिल्लामा सक्रिय संक्रमितको संख्या ७ सय ९५ पुगेको छ । कोरोना संक्रमणका कारण हालसम्म ७९ जनाको ज्यान गएको छ । श्रावण १६ गते देखि भएको निषेधाज्ञाको प्रभावले अर्घाखाँची जिल्ला सुनसान जस्तै भएको छ । जिल्लामा कोरोना भाईरसका संक्रमितको संख्यामा वृद्धि हुँदै गएपछि सर्वपक्षीयसहितको कोभिड १९ संकट व्यवस्थापन समितिको बैठकले निषेधाज्ञा लागू गर्ने निर्णय गरेको थियो ।
काठमाडौं उपत्यकामा आजदेखि राति ८ बजेपछि सवारी साधन चलाउन नपाइने,"काठमाडौं : कोभिड१९ को सङ्क्रमण जोखिम बढेको जनाउँदै काठमाडौं उपत्यकामा बिहीबार राति ८ बजेदेखि सार्वजनिक तथा निजी सवारी साधन सञ्चालन गर्न नपाइने गरी निषेधाज्ञा लागू गरिएको छ । आगामी भदौ ८ गतेसम्म लागू गरिएको उक्त आदेश आज बिहान १ बजेदेखि नै लागू भएको छ । अन्य ढुवानीका साधन भने तोकिएका समयमा सञ्चालन गर्न सकिने छ । अत्यावश्यक काममा प्रयोग हुने सवारी भने चौबीसै घण्टा सञ्चालन हुने छ । पछिल्लो दुई हप्तादेखि उपत्यकामा निषेधाज्ञामा कडाइ गर्न थालिएको छ । अघिल्लो हप्ता सेमिनार, गोष्ठी, बैठक भर्चुअलरूपमा मात्रै गर्ने निर्णय गरेको थियो । अन्य गतिविधिका सन्दर्भमा भने विगतमा लागू भएको आदेशलाई यथावत राखिएको ललितपुरका प्रमुख जिल्ला अधिकारी ढुण्डीप्रसाद निरौलाले जानकारी दिए। उपत्यकाको तीन जिल्ला (काठमाडौँ, ललितपुर र भक्तपुर) का प्रजिअसहितको बैठकले उक्त आदेश जारी गरी लागू गरेको हो । अन्य विभिन्न जिल्लामा पनि आदेशमा कडाइ गर्न थालिएको छ । यसअघि स्वास्थ्य तथा जनसङ्ख्या मन्त्रालयले कोभिड१९ को तेस्रो लहर आउनसक्ने चेतावनी दिइसकेको छ ।"
खोप र अक्सिजन उद्योगलाई प्रोत्साहन,"काठमाडौं : सरकारले संक्रामक रोगविरुद्ध खोप उत्पादन गर्ने उद्योगलाई विभिन्न प्रकारको छुट दिने व्यवस्था गरेको छ। खोप उत्पादन गर्ने उद्योगलाई १ प्रतिशत ब्याजदरमा ऋण सुविधा उपलब्ध गराउनुका साथै विद्युत् महसुलमा ५० प्रतिशतसम्म छुट दिने व्यवस्था गरिएको छ। उद्योग, वाणिज्य तथा आपूर्ति मन्त्रालयले राजपत्रमा सूचना प्रकाशित गर्दै यस्तो उद्योगलाई विभिन्न प्रकारका सुविधा उपलब्ध गराउने व्यवस्था गरेको हो। राजपत्रमार्फत मन्त्रालयले खोपको क्लिनिकल ट्रायल स्वीकृतिका साथै खोपको बजार मूल्य निर्धारण, खरिद सुनिश्चिता ग्यारेन्टी र सर्तलगायतको विषयमा आवश्यक विधि पनि तोकेको छ। मन्त्रालयका अनुसार खोप उत्पादन गर्ने उद्योग सञ्चालनमा आएको मितिदेखि पहिलो ५ वर्षसम्म विद्युत् डिमाण्ड शुल्कमा छुट दिइएको छ। यसपछि सञ्चालन क्षमताको आधारमा यस्तो छुटलाई पुनरावलोकन गरिनेछ। खोप उत्पादन गर्ने उद्योगले उद्योगसम्म जाने सडक, खानेपानी, ढललगायत निर्माणमा गरेको खर्चको ७५ प्रतिशतसम्म सरकारले फिर्ता दिने व्यवस्था गरेको छ। यस्तै उद्योगको हातासम्म लगिने डेडिकेटेड विद्युत् लाइन विस्तारमा लागेको खर्चको ७५ प्रतिशत रकम पनि अर्थ मन्त्रालयले व्यहोर्ने व्यवस्था गरिएको छ। यस्तो उद्योग स्थापनाका लागि आवश्यक पर्ने मेसिनरी उपकरण आयात गर्दा स्वीकृत स्किमअनुसार उद्योग दर्ता भएको मितिले ३ वर्षसम्म भन्सार शुल्क, मूल्य अभिवृद्धि कर र अन्त शुल्कमा पूर्णरूपमा छुट दिने व्यवस्था गरिएको छ। अक्सिजन उद्योगलाई पनि सहुलियत तरल (लिक्विड) अक्सिजन उद्योगहरूलाई सहुलियत दिने सुविधा कार्यान्वयनमा आएको छ। सरकारले चालू आर्थिक बर्ष २०७८।७९ को बजेटमार्फत तरल अक्सिजन उत्पादन गर्ने अक्सिजन उद्योगलाई सुविधा प्रदान गर्ने घोषणा गरेको थियो। उद्योग, वाणिज्य तथा आपूर्ति मन्त्रालयले राजपत्रमा सूचना प्रकाशित गरी तरल अक्सिजन ग्यास उत्पादन गर्ने उद्योगलाई दिइने सहुलियत कार्यान्वयनमा ल्याएको हो। पीएएस प्रविधिमा आधारित अक्सिजन उद्योग पनि तरल अक्सिजन उत्पादन गरे उक्त सुविधा प्रदान गर्न सक्ने व्यवस्था मन्त्रालयले गरेको छ। मन्त्रालयले राजपत्रमा सूचना प्रकाशित गरी तरल अक्सिजन उत्पादन गर्ने उद्योगलाई १ प्रतिशत ब्याजको विशेष पुनर्कर्जा, ५ वर्षसम्म विद्युत् डिमाण्ड शुल्कमा छुट र उद्योगको पूर्वाधारको विकासमा ७५ प्रतिशत अनुदान दिने तयारी गरेको हो। मन्त्रालयका अनुसार उद्योग स्थापना भएको ३ वर्षसम्म आवश्यक मेसिनरी उपकरण आयातमा लाग्ने अन्त शुल्क, भन्सार र भ्याट छुट सरकारले दिने तयारी गरेको छ। यस्तै अक्सिजन उद्योगका लागि आवश्यक पर्ने विद्युतीय पूर्वाधार, खानेपानी, सडक र खानेपानीजस्ता भौतिक पूर्वाधारमा लाग्ने खर्चको ७५ प्रतिशत खर्च सरकारले व्यहोर्ने छ। मन्त्रालयले अक्सिजन उद्योगले खपत गर्ने विद्युत् महसुलमा पनि छुट दिने घोषणा गरेको छ। जसअनुसार ५ वर्षसम्म २ मेगावाटसम्म विद्युत् खपत गर्ने उद्योगलाई बिजुली महसुलमा ४० प्रतिशत र २ मेगावाटभन्दा बढी खपत गर्ने उद्योगलाई ५० प्रतिशत छुट दिइने छ।"
उदयपुरको पोखरी केन्द्रविन्दु भएर भूकम्प गयो,काठमाडौं : उदयपुरको पोखरी आसपास केन्द्रविन्दु भएर भूकम्प गएको छ । राष्ट्रिय भूकम्पमापन तथा अनुसन्धान केन्द्रका अनुसार बिहीबार बिहान ९ :५४ बजे ४३ रेक्टर स्केलको भूकम्प गएको हो । खानी तथा भूगर्भ विभागका महानिर्देशक रामप्रसाद घिमिरेले २०७२ बैशाख १२ गतेको गोरखा भूकम्पको पराकम्प हो अथवा नयाँ भूकम्प हो भन्ने बारेमा अनुसन्धान भइरहेको जानकारी दिए।
लुम्बिनीमा कुलप्रसाद केसीलाई मुख्यमन्त्री बनाउन गठबन्धनले बुझायो ४२ सांसदको हस्ताक्षर,"लुम्बिनी : लुम्बिनी प्रदेशको नयाँ मुख्यमन्त्रीका लागि नेकपा माओवादी केन्द्रका प्रदेशसभा संसदीय दलका नेता कुलप्रसाद केसीले दाबी पेस गरेका छन् । आफ्नो समर्थनमा प्रदेशसभाका ४२ सांसदको हस्ताक्षरसहित केसीले बिहीबार प्रदेश प्रमुख अमिक शेरचनसमक्ष मुख्यमन्त्रीका लागि दाबी पेस गरेका हुन् । उनको पक्षमा नेकपा माओवादी केन्द्रबाट १९, नेपाली कांग्रेसबाट १८, जसपा नेपालबाट ३, राष्ट्रिय जनमोर्चाका एक र सूर्य चुनाव चिह्नबाट प्रदेशसभा सदस्यमा निर्वाचित अजय शाहीले हस्ताक्षर बुझाएका हुन्। प्रदेश प्रमुख शेरचनले मुख्यमन्त्रीमा दाबी गर्न बिहीबार दिउँसो ३ बजेसम्मका लागि समय दिएका छन् । लुम्बिनी प्रदेशका मुख्यमन्त्री शंकर पोखरेलले बुधबार राजीनामा दिएपछि नयाँ सरकार गठनको बाटो खुलेको हो। अविश्वास प्रस्तावबारे छलफलका लागि विशेष अधिवेशन डाकिएकै दिन मुख्यमन्त्री पोखरेलले राजीनामा दिएका थिए। प्रदेश प्रमुख अमिक शेरचनले राजीनामा स्वीकृत गरी बुधबारै संविधानको धारा १६८ (२) बमोजिमको नयाँ सरकार गठनका लागि आह्वान गरेका थिए।"
१८ देखि ३० वर्ष उमेर समूहका विद्यार्थीलाई कोरोना खोप छिट्टै दिने : स्वास्थ्य राज्यमन्त्री,"काठमाडौं : स्वास्थ्य तथा जनसंख्या मन्त्री उमेश श्रेष्ठले १८ देखि ३० वर्ष उमेर समूहका विद्यार्थीहरुलाई छिट्टै कोरोनाविरुद्धको खोप दिने बताएका छन्। बिहीबार प्रतिनिधिसभाको बैठकमा विशेष समय लिएर बोल्ने क्रममा मन्त्री श्रेष्ठले त्यसका लागि खोपको व्यवस्था गरिसकेको बताए। '१८ देखि ३० वर्षका विद्यार्थीका लागि छिट्टै खोप दिने योजना छ,' उनले भने, 'हाल मौजुदामा रहेको कोभिसिल्ड खोप दिने योजना बनाइएको छ।' उनले सातै प्रदेशमा खोप केन्द्रको संख्या बढाइने बताए। हरेक दिन डेढ लाखदेखि दुई लाख नागरिकले खोप लगाउने गरेको भन्दै उनले असोज मसान्तसम्म भुटानबाट प्राप्त खोपसहित १ करोड ८ लाख प्राप्त हुने सुनिश्चित भएको बताए। राज्यमन्त्री श्रेष्ठले सरकारले जनघनत्व धेरै भएका क्षेत्रलाई प्राथामिकतामा राखेर कोरोना खोप अभियान सञ्चालन गर्ने बताए । काठमाडौं र तराईका धेरै जनघनत्व भएको क्षेत्रमा खोप लगाइने भन्दै मन्त्री श्रेष्ठले धेरै संक्रमण रहेका १५ वटा जिल्लालाई प्राथामिकता दिएर खोप लगाइने बताए। खोप सुनिश्चित भएअनुसार नेपालका ३३ प्रतिशत नागरिकलाई लगाउने सरकारको योजना रहेको उनले जानकारी दिए । मन्त्री श्रेष्ठले वर्तमान सरकार आएपछि ७५ लाख जनताले कोरोना खोप लगाएको बताए।"
मेयरले स्थानीयलाई कार्यालयमा थुनेपछि इटहरी उपमहानगरपालिका घेराउ,"इटहरी : मेयर द्वारिकलाल चौधरीले नगरवासीलाई नियमविपरीत कार्यालयमा थुनेको भन्दै नेपाली कांग्रेस इटहरीले उपमहानगरपालिका घेराउ गरेको छ । बुधबार साँझ मेयर चौधरीको कार्यकक्षमा तालाबन्दी गरेको नेपाली कांग्रेसले स्थानीय नेता, कार्यकर्ताहरुसहित बिहीबार बिहानै उपमहानगरपालिका घेराउ गरेको हो । बुधबार दिउँसो इटहरी ४ आइतबारेका यामप्रसाद ढकाललाई प्रमुख प्रशासकीय अधिकृतको कार्यकक्षमा थुनेर मेयर चौधरी हिँडेको र साँझ इटहरी प्रहरीले उनको उद्धार गरेको कांग्रेसको आरोप छ । ढकालले ऐलानी जग्गा मिचेर घर बनाएको र नक्सा पाससमेत नगरेको भन्दै मेयर चौधरीले बुधबार दिउँसो कार्यालयमा बोलाएका थिए । सो क्रममा चौधरीले सात दिनभित्र भत्काउने लिखित गर्न भनेको तर आफूले नमानेको ढकालले बताए । मैले नमानेपछि थुन्देऊ भनेर मेयरले नगर प्रहरीलाई अह्राउनुभयो र थुनेर हिँड्नुभयो, उनले भने । ढकालले आफूलाई दुई घण्टादेखि थुनिएको विषयमा जानकारी गराएपछि नेपाली कांग्रेस नगरसभापति हेमकर्ण पौडेललगायतको समूह उपमहानगरपालिका पुगेको थियो । पछि प्रहरीको सहयोगमा उनलाई निकालिएको हो। यता मेयर चौधरीले भने आफूले बस्दै गर्नु भनेको तर नथुनेको बताएका छन् । बोलाएको समयमा नआएपछि आफू बाहिर निस्कदै गर्दा आएका ढकाललाई कार्यालयमा बस्दै गर्नु भनेको उनले जिकिर गरेका छन् । यता नेपाली कांग्रेसले भने मेयर चौधरीको गतिविधि नगरवासीको हितविपरीत भएको भन्दै सशक्त प्रतिरोध गर्ने जनाएको छ । यसअघि मंगलबार मात्रै पनि उनले इटहरी १३ मा निर्माणाधिन रिसोर्टको पर्खाल भत्काएका थिए । अनुमति नलिइ संरचना बनाएको र पानीको बहाव छेकेर डुवान भएको भन्दै डोजर र प्रहरीहरु लगेर पर्खाल भत्काइ दिएका थिए । सो क्रममा व्यवसायी तथा सर्वसाधारणहरुले विनाप्रक्रिया एक्कासी भत्काएको भन्दै विरोध जनाएका थिए । मेयर चौधरी यसअघि पनि भ्रष्टाचार गर्ने कर्मचारीलाई कुटेको, पत्रकारहरुलाई धम्की दिएको जस्ता घटनाका कारण चर्चामा आएका थिए ।"
बीपी प्रतिष्ठानमा अख्तियारको छापा,"धरान : भ्रष्टाचारको अखडा बनेको बीपी कोइराला स्वास्थ्य विज्ञान प्रतिष्ठान धरानमा अख्तियार दुरुपयोग अनुसन्धान आयोगको टोलीले छापा मारेको छ । अख्तियारको केन्द्रीय कार्यालय टंगाल र प्रदेश कार्यालय इटहरीबाट खटिएको संयुक्त टोलीले बिहीबार प्रतिष्ठानमा छापा मारी सबै कागजपत्र नियन्त्रणमा लिएको छ । बीपी प्रतिष्ठानमा व्यापक भ्रष्टाचार गरेको उजुरी परेपछि अख्तियारको टोली प्रतिष्ठान आएको बुझिएको छ । अख्तियार दुरुपयोग अनुसन्धान आयोगको केन्द्रीय कार्यालय टंगालका बरिष्ठ प्रहरी उपरीक्षक टेकबहादुर तामाङको नेतृत्वको टोलीले प्रतिष्ठानमा छापा मारेको हो । बीपी प्रतिष्ठानमा औषधि, उपकरण खरिद, भौतिक निर्माणलगायतका शीर्षकमा प्रतिष्ठानका पदाधिकारीको मिलेमतो गरी बजार मूल्यभन्दा बढी मूल्यमा खरिद गरेको र ठेक्का लगाएको सूचना बाहिर आएपछि अख्तियारको टोलीले प्रतिष्ठानमा छापा मारेको हो। प्रतिष्ठानमा नियम विपरित उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्टार डा मोहनचन्द्र रेग्मी र निर्देशक डा गौरीशंकर साह र लेखा प्रमुख र खरिद शाखा प्रमुखको मिलेमतोमा प्रतिष्ठानमा करोडौं रकम हिनामिना गरेको उजुरीका आधारमा अख्तियारको टोलीले प्रतिष्ठानमा छापा मारेको हो। टोलीले प्रतिष्ठानको लेखा शाखा, खरिद शाखा, स्टोरलगायतका शाखामा गई आवश्यक कागजपत्र नियन्त्रणमा लिएको छ । प्रतिष्ठानमा गिरी उपकुलपति र रजिष्टार रेग्मी नियुक्त भएर आए यता संस्थालाई एक अर्बभन्दा बढी घाटा लागेको छ । गिरी, रेग्मी, खनाल र साहले प्रतिष्ठानलाई आर्थिक अनियमितता गरी धरासाही बनाएको भन्दै यहाँका चिकित्सक, कर्मचारीले समेत भ्रष्टाचारीलाई कारवाहीको माग गर्दै दुई महिनादेखि आन्दोलनमा उत्रिएका छन् । प्रतिष्ठान शुद्धिकरण अभियानका सहसंयोजक डा विष्णु पोखरेलले प्रतिष्ठानमा भएका सबै खाले भ्रष्टाचारको छानविन गरी तत्काल दोषीलाई कारवाही गर्न माग गरेका छन् । प्रतिष्ठानका पदाधिकारीहरुले मातृ शिशु भवन, फारमेसी भवन निर्माणमा तोकिएको भन्दा बढी रकममा ठेक्का लगाई आर्थिक अनियमितता गरेको, कोभिड अस्पताल संचालन गर्दा करौडौं रुपैयाँ हिनामिना गरेको, प्रतिष्ठानको अक्सिजन प्लान्ट मर्मतमा लाखौं रुपैयाँ हिनामिना गरेको, आइसीयू, भेण्टिलेटर, बेड खरिदमा अनियमिता गरेको आरोप लगाएका छन्। अख्तियारका बरिष्ठ प्रहरी उपरीक्षक तामाङले प्रतिष्ठानमा भएका आर्थिक अनियमितताबारे उजुरीका आधारमा छानबिनमा आएको र केही कागजपत्र नियन्त्रणमा लिएको बताए । उनले यस विषयमा अनुसन्धान भइरहेको भन्दै थपकुरा बताउन चाहेनन् ।"
दोरम्बाको आलु ब्राण्डिङ गर्दैं गाउँपालिका : प्रचण्डलाई कोसेली लिएर पुगिन् उपाध्यक्ष,"काठमाडौं : रामेछापमा उत्पादन भएको आलु नेकपा माओवादी केन्द्रका अध्यक्ष पुष्पकमल दाहाल प्रचण्डको भान्सामा पुगेको छ। दोरम्बा शैलुङ्ग गाउँपालिकाकी उपाध्यक्ष कृशला घिसिङले खुमलटारमा पुगेर कोसेलीको रुपमा प्रचण्डलाई रामेछापको आलु उपलब्ध गराएकी हुन्। उनले प्रचण्डसँग दोरम्बा शैलुड गाउँपालिकामा उत्पादित अर्गानिक आलुको बजार व्यवस्थापनबारे छलफल भएको जानकारी दिइन्। भेटमा प्रचण्डले दोरम्बाबासीप्रति आफ्नो माया र सम्झना सदाबहार रहिरहने बताउँदै कृषि क्षेत्रको विकासमा जोड दिनुपर्ने बताएको घिसिङको भनाई छ। दोरम्बाको आलुलाई राष्ट्रिय स्तरमा चिनाउन गाउँपालिकाले ब्राण्डिङ गरिरहेको छ। किसानलाई प्रोत्साहन गर्न जनप्रतिनिधि नै बजार व्यवस्थापन गर्न र ब्राण्डिङ गर्न लागि परेका छन्।गाउँपालिकाले दोरम्बाकै ब्राण्डमा स्थानीय रुपमा उत्पादित अर्ग्यानिक आलु बजार पठाउन थालेको हो। नेपालको धेरै ठाँउमा अत्यधिक माग रहेको दोरम्बाको आलुले बजारमा आफ्नो पहिचान बनाएपनि दोरम्बाको आलु भन्दै अन्यत्रको आलु बेच्ने गरेकाले आफुहरुले अर्ग्यानिक आलु ब्राण्डिङ गर्न लागिएको गाउँपालिकाले जनाएको छ। विशेष गरी गाउँपालिकामा दोरम्बा, गौश्वारा, डडुवालगायतको क्षेत्रमा आलु उत्पादन हुने गर्दछ। अन्य क्षेत्रको भन्दा बढी दोरम्बाको आलु रुचाइन्छ। राम्रो बीउ, अर्ग्यानिक हुनु, राम्रोसँग पाक्ने र स्वादिलो भएकाले दोरम्बाको आलुले छुट्टै पहिचान पाएको हो। दोरम्बाका अधिकांश कृषकको मुख्य खेती आलु नै भएकाले किसानलाई आलुमा निर्भर बनाउन गाउँपालिकाले किसानलाई प्रोत्साहन गर्न थालेको छ। किसानलाई अनुदानमा प्रिन्टेट बोरा उपलब्ध गराएको छ। आलु जोनको योजना आएपछि लामो समयदेखि खेती गर्दै आएका किसान खुशी भए र आलु उत्पादनमा अझ अग्रसर हुन थालेका छन्। यो कार्यक्रम लागू भएपछि किसानहरूले उत्पादन गरेको आलुले बजारमा छुट्टै पहिचान बनाउने र किसानहरूको जीवनस्तर माथी पुग्ने पालिकाले जनाएको छ। जिल्लामा आलुखेतीबाट पर्याप्त आम्दानी हुन थालेपछि केही वर्षदेखि आलु खेतीतर्फ किसानको आकर्षण बढ्दै गएको छ। सडक सञ्जालमा जोडिएपछि उत्पादित आलु काठमाडौं लगायतका बजारसम्म सहजै पुग्न लागेको छ। तत्कालीन नेपाल कम्युनिष्ट पार्टीका अध्यक्षद्वय केपी शर्मा ओली र प्रचण्डले मेडिकल कलेज व्यवसायी दुर्गा प्रसाईँको घरमा मार्सी चामलको भात खाएको तस्बिर सार्वजनिक भएपछि मार्सी चामलको चर्चा चुलिएको थियो। यो चर्चाले काठमाडौंमा मार्सी चामलको माग ह्वात्तै बढाएको थियो।"
युवाको काँध,"नेपाली युवा अवसर र कामको खोजीमा ४० देखि ५० लाखको संख्यामा विदेसिएका छन् युवा राजनीतिक, आर्थिक, सामाजिक र सांस्कृतिक परिवर्तन र रूपान्तरणका अग्रदूत हुन्। परिवर्तनका संवाहक अनि वर्तमानका साझेदार शक्ति पनि। नेपालको कुल जनसंख्याको ठूलो हिस्सा ओगटेका युवामा सिक्ने क्षमता, साहस, श्रृजनशिलता एवं आत्मविश्वास प्रचुर मात्रामा रहेको कुरा नकार्न सकिँदैन। तर युवालाई परिचालन गर्ने राज्यको स्पष्ट कार्यनीति र कार्यक्रमको अभावमा युवा वैदेशिक रोजगारीका लागि खाडी लगायतका तेस्रो मुलुक जान विवश छन्। देशको हरेक महत्वपूर्ण परिवर्तनमा आधारशीलाको भूमिका निर्वाह गरेका युवाको सर्वांगीण विकासमा राज्य जिम्मेवार हुन सकेको छैन। राष्ट्रिय जनगणना २०६८ अनुसार, १६४० वर्षसम्मका कुल युवा जनसंख्या एक करोड ६ लाख ८९ हजार आठ सय ४२ अर्थात् ४०३ प्रतिशत छ। नेपालको कुल युवा जनसंख्याको ५४५ प्रतिशत महिला र ४५८ प्रतिशत पुरुष छन्। युवाको सवाल सम्बोधन गर्न राष्ट्रिय युवा नीति ११ फागुन २०६६ मा नेपाल सरकारद्वारा जारी गरी २०७२ मा पहिलो संशोधनसमेत भएको छ। युवा नीतिको कार्यान्वयनको सन्दर्भमा मन्त्रालयले युथ भिजन २०२५ सहित १० वर्षे रणनीतिक योजनासमेत निर्माण गरेको छ। सर्सर्ती हेर्दा हामी माझ युवा नीति, योजना र कार्यक्रम सबै छ। केन्द्रीय स्तरमा युवा तथा खेलकुद मन्त्रालय तथा राष्ट्रिय युवा परिषद्् समेत छ। प्रदेशस्तरमा पनि युवा परिषद्् गठनको तयारी हँुदैछ। जिल्ला युवा परिषद् पनि गठन भएको छ। सरकारको बजेट तथा कार्यक्रममा युवाका विषय समेटिएको छ। तर युवालाई उत्पादनशील क्षेत्रमा परिचालन गर्न नसक्दा अवसरको अभावमा लाखौं युवा भौतारिइरहेका छन्। नेपाली युवा अवसर र कामको खोजीमा ४० देखि ५० लाख विदेशिएका छन्। जसमध्ये १६ देखि ३५ वर्ष उमेर समूहका युवा शक्ति छन्। आईएलओको तथ्यांकअनुसार नेपालमा युवा बेरोजगारी दर १९२ प्रतिशत छ। करिब २७ प्रतिशत युवा एक वर्षभन्दा पनि लामो समय जागीरको खोजीमा छन्। नेपाली युवा जनशक्ति अहिले विभिन्न मुलुकमा कठोर श्रम गर्न विवश छन्। रेमिट्यान्सले मुलुकको अर्थतन्त्र धानेको छ। राजनीतिक परिवर्तनको अग्रमोर्चामा खटेको युवा त्यसबाट प्राप्त उपलब्धीको लाभबाट भने जहिले वञ्चित छन्। एकथरी युवा दैनिक गुजाराका लागि कठोर श्रम गर्न बाध्य छ भने अर्कोथरी सहरीया युवा जसले अमेरिका, क्यानडा, अष्ट्रेलिया वम युरोपमा भविष्य देख्छ र त्यहीँ बसाईं सर्छ। आज देशमा हस्तक्षेपकारी युवा जमात नभएकाले नै राजनीतिक अस्थीरता बढ्दै गएको हो। आलोचनात्मक चेत भएका एवं सृजनशील युवा पुस्ता राजनीतिमा नहुनुले नेपालको राजनीतिको बागडोर बुढाहरूले लिए। प्रचण्ड, देउवा, माधव, ओली, उपेन्द्र र बावुरामलाई गाली गरेर मात्र देश विकास हुने होइन। युवाले स्पष्ट दृष्टिकोणका साथ नेतृत्व स्थापित गर्न डटेर लाग्नु पर्छ। युवालाई आशा जगाउने भनेको युवा नेताले नै हो। राजनीतिमा नेतृत्व संकट भएको वर्तमान सन्दर्भमा युवा स्पष्ट कार्ययोजनाका साथ वैकल्पिक राजनीतिक शक्तिको रूपमा अघि बढनु जरुरी छ। नेपाल अहिले जनसंख्याको लाभांशको अवस्थामा पुगेको छ। बोनस युवा शक्तिलाई रचनात्मक रूपमा राष्ट्र निर्माण एवं देश विकासमा लगाउन सकियो भने देशले विकास र समृद्धिमा ठूलो फड्को मार्ने निश्चित छ। युवालाई सबल बनाई देश विकासमा लगाउन सके मात्र देशको मुहार फेरिन सक्छ। युवालाई उठाउन सके मात्र समाज उठ्छ अनि समाज परिवर्तन र देश समृद्ध हुन्छ। नेपाली युवाका साझा सवाल गुणस्तरीय, समयसापेक्ष र रोजगारमूलक शिक्षाको अभाव, व्यावसायिक सीप र प्रविधिको पहुँचबाट टाढा हुनु हो। बेरोजगारी, अर्ध बेरोगारी, अति गरिबी र स्वरोजगार बन्न व्यवसाय ऋणको कठिनाइ आदि छन्। युवाको कमजोर स्वास्थ्य, पोषण र कमजोर मनोबल अनि युवा लगानीमैत्री तथा उद्यमशील वातावरणको अभाव र युवा पलायन आजको वास्तविकता हो। लैगिक, क्षेत्रिय, जातिगत विभेदीकरण र बहिष्करणका साथै विश्वव्यापीकरण तथा उदारीकरणको प्रभावले ल्याएका चुनौती प्रमुख हुन्। युवा नीति कार्यान्वयनका लागि युवा तथा खेलकुद मन्त्रालय तथा राष्ट्रिय युवा परिषद्को आर्थिक स्रोत, भौतिक पूर्वाधार र सक्षम नेतृत्व पनि उत्तिकै महत्वपूर्ण पक्ष हो। हालसम्मको परिवेशलाई हेर्दा मन्त्रालय र परिषद् उल्लेखित तीनवटै पक्षमा सबल भएको देखिँदैन। यसका लागि सिर्जनशील नेतृत्व तथा यसको भौतिक पूर्वाधार र सांगठनिक संरचना निर्माण गरिनु आवश्यक छ। जसले गर्दा युवा नीति तथा कार्यक्रम केन्द्रका मात्र होइन, जिल्ला र गाउँसम्मका युवाको पहुँचमा पुग्न सक्छ। पन्ध्रौं योजना र युवा नीतिको मर्मअनुरूप नेपाल सरकारका स्थानीय निकायले पनि युवा नीति र युथ भिजन २०२५ ले परिकल्पना गरे अनुरूपका कार्यक्रमलाई बजेट विनियोजन गर्नुपर्छ। र राष्ट्रिय तथा स्थानीय तहमा कार्यरत युवा संघसंस्थालाई परिचालन गर्नुपर्छ। साथै युवाको क्षेत्रमा काम गर्ने सरकारी निकायको केन्द्रमा अन्तरमन्त्रालय समिति र जिल्लामा युवा सम्पर्क केन्द्रको रूपमा विकास गर्न जरुरी छ। जसले गर्दा युवासम्बन्धी कार्यक्रमको दोहोरोपनाको अन्त हुनुका साथै युवा लक्षित कार्यक्रमले मूर्तरूप हासिल गर्न टेवा पुग्छ। युवा नीति तथा युथ भिजन २०२५ ले मार्गनिर्देश गरेका युवाका मुद्दाहरूमा सामूहिक आवाज बुलन्द गर्नु र राज्यलाई रचनात्मक दवाब सृजना गर्नु अहिलेको आवश्यकता हो। युवा परिषद्लाई समावेशी बनाउँदै युवालक्षित कार्यक्रम स्थानीय तहसम्म पुयाउन सामूहिक प्रतिवद्धताको खाँचो छ। दिगो विकास लक्ष्य प्राप्तिका लागि युवा संघसंस्था एकीकृत हुन जरुरी छ। सन् २०३० सम्म दिगो विकास लक्ष्य हासिल गर्न पनि युवाको सामूहिक प्रतिवद्धता, एकता, सहकार्य र योगदानबाट मात्र सम्भव छ। सरकारलाई युवा रोजगारी सृजना गर्न दबाब दिँदै युवालाई स्वरोजगार तथा उद्यमशिलतातर्फ अभिप्ररित गर्न जरुरी छ। वैदेशिक रोजगारीलाई व्यवस्थित गर्दै युवा स्वरोजगार बैंकको स्थापना गर्नु अहिलेको आवश्यकता हो। राज्यलाई बलियो बनाउँदै लैजान र देशको समृद्धिको नेतृत्व गर्न अब युवा एकजुट हुनैपर्छ। विश्वका हरेक समृद्ध मुलुक निर्माणको चरणलाई अध्ययन गर्ने हो भने पनि युवाको नेतृत्व र परिचालनबाट मात्र सम्भव भएको तथ्य जगजाहेर नै छ। हरेक परिर्वतनको नेतृत्वदायी भूमिका निर्वाह गर्ने युवा अब देशको राजनीति र समृद्धिको नेतृत्व लिन पनि तयार हुनुपर्छ। युवाबिना देश विकास सम्भव छैन। मुलुक अहिले राजनीतिक स्थायित्वमार्फत दिगो विकासको गतिमा अघि बढ्ने दिशामा छ। जनसाख्यिकी हिसाबले युवा बढी भएको सन्दर्भमा युवालाई उत्पादनशील काम र नवनिर्माणमा संंलग्न गराउन सके छोटो समयमा ठूलो उपलब्धि हासिल गर्न सकिन्छ। युवा नीति तथा कार्यक्रमलाई अवसरका रूपमा लिँदै सबै युवाले अब नीतिको जगमा रहेर हकअधिकार स्थापित गर्न अग्रसर हुनुपर्छ। हरेक राजनीतिक दलहरूमा यसको सकारात्मक प्रभावका लागि युवाले सशक्त दबाब दिनु अपरिहार्य छ। नेपालको सन्दर्भमा नीति नियमहरू प्रशस्त बन्ने गरेका छन्। तर कार्यान्वयन पक्ष भने कमजोर छ। युवा नीति कार्यान्वयनका सन्दर्भमा सबै प्रकृतिका युवाबीच साझा बुझाइ विकास हुनु जरुरी छ। नीतिको लक्ष्य हासिल गर्न विभिन्न राजनीतिक आस्था, भिन्न काम गर्ने शैली एक हुनुपर्छ। जो जहाँ भए पनि सबै युवाले युवा नीति तथा युथ भिजनलाई कार्यान्वयनका लागि सशक्त आवाज उठाउनुपर्छ। साथै कार्यान्वयनका लागि साझेदारी विकास गर्न आवश्यक छ। नेपालमा युवाका सवालमा वकालत हुन थालेको लामो इतिहास छैन। विगत केही वर्षसम्म पनि युवाको हुन भन्ने बुझाइमा सरकार वा सम्बन्धित निकाय अस्पष्ट रहेको देखिन्छ। तथापि पछिल्लो समयमा सरकारका योजनामा पनि युवाका सवालहरू समेटिन थालेका छन्। यी प्रयासले मात्र यो देशका युवाका विकराल समस्याहरू समाधान हुन सम्भव देखिँदैन। स्वयं युवा पनि सिर्जनशील, कर्तव्यनिष्ठ भई युवा अधिकारहरूको उपभोग गरी स्थानीय तहदेखि केन्द्रसम्म प्रतिनिधित्व र पहिचान सँगै पहुँच बढाउन अग्रसर हुनु अपरिहार्य छ। अतः युवा नीतिले दिएको अधिकारलाई उपभोग गर्दै आफ्ना अधिकारहरू स्थापित गरी आफू र आफ्नो समाजलाई उन्नतिको बाटोतिर लैजान शिक्षा, स्वास्थ्य र रोजगारीमा सबै युवाको पहुँच बढाउनुपर्छ। त्यसका लागि राज्यले आगामी वर्षहरूमा युवामैत्री लगानीको वातावरण र्सिजना गर्नुपर्छ। देशका युवालाई सबै प्रकारले सक्षम बनाउने दिशातर्फ सरकारको ध्यान केन्दित हुन आवश्यक छ। युवामा लागानी गर्ने देशहरूले नै आज विश्वलाई नेतृत्व गरिरहेका छन्। युवालाई सबल बनाई देश विकासमा लगाउन सके मात्र यो देशको मुहार फेरिन सक्छ। युवालाई उठाउन सके मात्र समाज उठ्छ, युवालाई जगाउन सके मात्र समाज परिवर्तन र देश समृद्ध हुन्छ।  लेखक राष्ट्रिय युवा गैरसरकारी संस्था महासंघ नेपालका अध्यक्ष हुन्।"
एमाले एकता झनै अन्योल,"काठमाडौं : एमाले अध्यक्ष केपी शर्मा ओली पक्षले एकलौटी रूपमा आन्तरिक जीवनमा असर गर्ने महत्वपूर्ण निर्णय गरेपछि पार्टी एकतामाथि प्रश्न उठेको छ। ओली पक्षीय केन्द्रीय कमिटीको सोमबारको बैठकले पार्टीको विधान संशोधन गरी विधान अधिवेशनको तयारीमा जुटने एकतर्फी निर्णय गरेको थियो। उक्त निर्णयले पार्टी एकता प्रक्रिया अप्ठ्यारो मोडमा पुगेको वरिष्ठ नेता माधव नेपाल पक्षको भनाइ छ। पार्टी एकताको पहल भइरहेका बेला ओली पक्ष एक्लै अघि बढेपछि आफूहरूमाथि नै धर्मसंकट आइलागेको एकता प्रक्रियामा क्रियाशील नेताहरू बताउँछन्। नेपाल पक्षको सहभागिताबिनै ओली पक्ष भदौ २७ र २८ गते विधान महाधिवेशनको तयारीमा जुटेको छ। नेपाल पक्षले विधान महाधिवेशनदेखि वडा अधिवेशन प्रक्रिया रोक्न आग्रह गरेको थियो। ओली पक्षले पार्टी अध्यक्षलाई शक्तिशाली बनाउने निर्णय गर्दै उक्त प्रस्ताव विधान अधिवेशनमा लैजाने निर्णय गरिसकेको छ। माधव पक्षका केन्द्रीय सदस्य ठाकुर गैरे ओली पक्षको निर्णयले एकता प्रक्रिया अठ्यारोमा परेको बताउँछन्। पार्टीलाई विभाजन पुर्याउने प्रयत्न भइएको बताउँदै नेता गेरैले परिस्थिति असजिलो भए पनि विभाजन रोक्नुपर्ने बताए। परिस्थिति असजिलो छ, गैरे भन्छन्, तर थाक्नु हुँदैन, पार्टी एकता गर्नुपर्छ। जे जस्तो भए पनि एकता बचाउनुको विकल्प नरहेको ठाकुर बताउँछन्। नेपाल पक्षीय कार्यदलका सदस्य सुरेन्द्र पाण्डेले पछिल्ला घटनाक्रमपछि संस्थापन पक्षसँग छलफल नभएको बताइए। त्यही कारण कुराकानी गर्ने अवस्थामा आफू नरहेको उनले बताए। पार्टी एकताका लागि जेठ २ मा दुवै पक्षका ५५ जना सदस्य रहेको कार्यदल गठन भएको थियो। कार्यदलले १० बुँदे सहमति गर्दै नेताहरूलाई बुझाए पनि सार्थकता पाउन सकेन। तर, पनि कार्यदलका सदस्यहरू एकताका लागि निरन्तर सक्रिय छन्। विघटित कार्यदलका ओली पक्षीय संयोजक नेम्बाङले बाध्यता आइपरेका कारण संस्थापन पक्ष विधान अधिवेशनको तयारीमा जुटेको बताए। विधान महाधिवेशनको तयारीमा अघि नबढी नहुने अवस्था छ, नेम्बाङले भने, फागुनमा स्थानीय तहको निर्वाचनअघि नै राष्ट्रिय महाधिवशेन गर्नुपर्ने अवस्था छ। पार्टी एकतालाई ध्यान दिनुपर्ने भए पनि पार्टीका गतिविधि र काम कारबाही रोकेर बस्ने अवस्था नभएको नेम्बाङको भनाइ छ। पार्टी कामकारबाहीले एकता प्रक्रिया प्रभावित हुनु नपर्ने उनको तर्क छ। नेपाल पक्षीय नेता विरोध खतिवडा संस्थापन पक्षले एकता प्रक्रियाको च्याप्टर क्लोज गरेको बताउँछन्। पछिल्लो समयमा ओली पक्षले गरेका गतिविधि र निर्णय सिंगो पार्टीको नभई गुटगत भएको उनको आरोप छ। २०७७ फागुन २८ पछिका सबै निर्णय गुटगत हुन्, यसको अर्थ छैन। यी निर्णय एमालेका होइनन्, उनले भने, ओलीको यही प्रवृतिले नेकपा सकियो, एमाले पनि जोगाउन सक्नुभएन। वरिष्ठ नेता नेपालले पनि मंगलबार राजधानीमा आयोजित एक कार्यक्रममा ओलीको टाङमुनि छिरेर एकता नहुने बताए। हामी दृढताका साथ अगाडि बढ्नेछौं। कसैको टाङमुनि छिर्ने छैनौं, नेपालको भनाइ थियो, अँध्यारो सुरुङमा छिर्नेवाला छैनौं। तानाशाही प्रवृत्तिसँग झुक्ने छैनौं।"
चट्याङ लागेर कुखुरा मर्दा ४० हजार बढीको क्षति,विराटनगर : मोरङको रतुवामाई नगरपालिका३ स्थित एउटा फार्ममा बुधबार राति परेको चट्याङले कुखुरा मरेका छन् । राजु ताजपुरियाले संचालन गरेको राजु कुखुरा फार्ममा चट्याङ परेको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए । उनका अनुसार अविरल वर्षासँगै परेको चट्याङले फार्ममा रहेका ८० वटा ब्रोइलर कुखुरा मरेका छन् । ताजपुरियाका एकै पटक ८० वटा कुखुरा मर्दा ४० हजार रुपैयाँ बराबरको क्षति भएको प्रहरीले जनाएको छ ।
कार्यकर्ताको ज्यानसँग खेलबाड गरेर कानुनको कुरा गर्नु राम्रो होइन : नेता भट्टराई,"दमौलीः नेपाली कांग्रेसका केन्द्रीय सदस्य गोविन्द भट्टराईले कोरोना संक्रमणका कारण कैयौं कार्यकर्ताले ज्यान गुमाइरहेकाले पार्टीले उनीहरुको ज्यानसँग नखेल्ने बताएका छन् । तनहुँको थर्पूमा कार्यकर्ता भेटघाट गर्दै उनले अहिलेको अवस्था विशेष भन्दै कानून मात्र हेरेर कार्यकर्ताको ज्यानलाई जोखिममा पार्न दिन नहुने बताए । हामी दुई वर्षदेखि लकडाउनमा छौं, उनले भने,यस्तो अवस्थाको परिकल्पना संविधान बनाउँदा गरिएको थिएन । कार्यकर्ताको ज्यानको मतलबै नगरेर कानुन मात्र हेर्नु व्यवहारिक हुँदैन । उनले छ महिनासम्म विशेष अवस्थाको परिकल्पना भए पनि त्यसपछिको अवस्थाबारे व्यवस्था नभएकाले पार्टीको केन्द्रीय समिति बैठकले यसबारे आवश्यक निर्णय लिने बताए । कार्यकर्ताको ज्यानको सुरक्षा, लोकतन्त्र र अहिलेको जोखिमलाई हेरेर आवश्यक निर्णय लिइनेछ, उनले भने ।"
कांग्रेस केन्द्रीय समिति बैठक बस्दै,"काठमाडौं : नेपाली कांग्रेसले पार्टीको केन्द्रीय कार्यसमितिको बैठक बिहीबार दिउँसो २ बजे बोलाएको छ। कांग्रेस मुख्यसचिव कृष्णप्रसाद पौडेलका अनुसार बैठकमा पार्टीको १४औँ महाधिवेशनको कार्यतालिका र निर्वाचन निर्देशिका प्रस्तुत गरिनेछ। कांग्रेसले १४ औँ महाधिवेशन आगामी भदौ १६ देखि १९ गतेसम्म काठमाडौंमा गर्ने गरी अधिवेशन कार्यतालिका सार्वजनिक गरेको छ। सो कार्यतालिकाअनुसार गाउँनगर वडा अधिवेशन यही साउन १२ गते, गाउँनगरपालिका अधिवेशन साउन १६ गते, प्रदेशसभा क्षेत्रीय अधिवेशन साउन २० गते तोकिएको थियो। यसैगरी प्रतिनिधिसभा क्षेत्रीय अधिवेशनएक मात्र प्रतिनिधि सभा निर्वाचन क्षेत्र भएको जिल्ला अधिवेशन साउन २३ गते, एकभन्दा बढी प्रतिनिधि सभा निर्वाचन क्षेत्र भएको जिल्ला अधिवेशन साउन २६ गते र प्रदेश अधिवेशन भदौ १ र २ गते निर्धारण गरिएको थियो। क्रियाशील सदस्यताको विवादका कारण हालसम्मका अधिवेशन कार्यतालिका प्रभावित भइसकेका छन्। तसर्थ बैठकमा महाधिवेशनको नयाँ कार्यतालिका बारेमा छलफल हुने बताइएको छ। कांग्रेसको १३औँ महाधिवेशन २०७२ साल फागुन २० देखि २३ गतेसम्म काठमाडौंमा भएको थियो। पार्टी विधानको सुविधाअनुसार कांग्रेसले एक वर्ष म्याद गर्नुका साथै सो म्याद पनि गत फागुन २० गते समाप्त भएपछि संविधानको प्रावधानअनुसार छ महिना अवधि थप गरेको थियो। विभिन्न कारण देखाउँदै पटकपटक महाधिवेशनको मिति सार्दै आएको कांग्रेसका लागि अब महाधिवेशनको नयाँ मिति कसरी कुन विधिअनुसार तोक्ने भन्ने सम्बन्धमा ठूलो चुनौती छ।"
युवा हितका लागि सहयोग गर्ने मुख्यमन्त्री पौडलको प्रतिबद्धता,"हेटौंडा : वाग्मती प्रदेशका मुख्यमन्त्री डोरमणि पौडेलले युवा हितका लागि प्रदेश सरकारले सक्दो सहयोग गर्ने प्रतिबद्धता व्यक्त गरेका छन्। बिहीबार अन्तर्राष्ट्रिय युवा दिवसको अवसरमा वाग्मती प्रदेश युवा परिषद्को हेटौँडा४ हुप्रचौरस्थित कार्यालय उद्घाटन कार्यक्रममा उनले परिषद्ले युवा हितका लागि उल्लेख्य काम गर्न सक्नुपर्ने भन्दै युवाको चौतर्फी विकास गर्ने कार्यक्रम ल्याउन सुझाव दिए। मुख्यमन्त्री पौडेलले युवालाई स्वदेशमै रोजगार अवसर सिर्जना गर्न र उद्यमशील बनाउन सकेमात्रै मुलुक समृद्ध बन्ने उल्लेख गरे। कार्यक्रममा सामाजिक विकासमन्त्री सरस्वती बस्नेतले युवा मुलुकको गहना भएको उल्लेख गर्दै युवाका लागि खेलकुद, शिक्षा तथा स्वास्थ्यको क्षेत्रमा परिषद्ले काम गर्नुपर्ने बताए। उनले अब युवालाई रोजगारमूलक सीप सिकाउनुपर्ने बताए।"
एमालेले १४ विषयमा नियमित कक्षा सञ्चालन गर्ने,"काठमाडौं : नेकपा (एमाले) स्कुल विभागले नियमित कक्षा सञ्चालन गर्ने भएको छ। पार्टी अध्यक्ष तथा स्कुल विभाग प्रमुख केपी शर्मा ओलीको अध्यक्षतामा सोमबार भक्तपुरमा बसेको बैठकले पार्टीका नेता तथा कार्यकर्तालाई १४ विषयमा नियमित कक्षा सञ्चालन गर्न थालिएको हो। विभागका सचिव ईश्वरी रिजालले भदौ १५ गतेदेखि केन्द्रीय कमिटी, प्रदेश कमिटी, जिल्ला कमिटी, जनवर्गीय सङ्गठन, सांसदलाई नियमित कक्षा सञ्चालन गर्ने जानकारी दिए। बैठकमा पार्टी अध्यक्ष ओलीले नेपालमा आजको माक्र्सवाद भनेकै जबज रहेको बताए। उनले जबजमा नै राजनीतिक मार्गदर्शन मात्र नभई जनताको आर्थिक, सामाजिक र सांस्कृतिक अधिकार सुनिश्चित गर्ने मार्गदर्शनसमेत स्पष्ट रहेको भन्दै जबजकै आधारित भएर हामीले समृद्ध नेपाल, सुखी नेपालीको अभियानलाई अगाडि बढाएको बताए। अध्यक्ष ओलीले जबजले नेपाली कम्युनिष्ट आन्दोललाई मात्र होइन सिङ्गो देशको लोकतान्त्रिक आन्दोलनलाई मार्गदर्शन गर्नेसमेत बताए। विभागका सचिव रिजालले प्रशिक्षण पाठ्यक्रमलाई विभागका सबै सदस्यले अध्ययन गरी तीन दिनभित्र आफ्ना सुझाव प्रस्तुत गर्ने र प्राप्त सुझावका आधारमा रामबहादुर थापा, शङ्कर पोखरेल, प्रदीप ज्ञवाली र रिजालले उक्त पाठ्यक्रमलाई परिस्कृत गर्ने निर्णयसमेत गरेको जानकारी दिए। साथै बैठकले स्कुल विभागका सदस्य एवं विज्ञ प्रशिक्षकको विषयगत सूची तयार पार्न वैठकले विभागका सचिव रिजाल र सदस्य घनश्याम कोइरालालाई जिम्मेवारी प्रदान गरेको छ। सचिव रिजालका अनुसार समसामयिक पार्टी दृष्टिकोण, पार्टी एकता र असफलता कारण, एमालेको पुनःस्थापना अन्तरविरोध र भविष्य, माक्सवादी दर्शन र आर्थिक सामाजिक रुपान्तरण, जनताको बहुदलीय जनवाद (जबज), सङ्गठन निर्माण र परिचालन, सरकार र पार्टीबीचको अन्तरसम्बन्ध, केपी ओली नेतृत्वका सरकारको नीति, काम र उपलब्धि, आर्थिक वर्ष २०७८२०७९ नीति कार्यक्रम र बजेट, सूचना र सञ्चार, नेपाली समाज परिचय, साँस्कृतिक रुपान्तरण आगामी निर्वाचन र विजयका आधार विषयमा नियमित कक्षा सञ्चालन गरिने छ। रासस"
९७ जनाले गरे ब्याडमिन्टन निर्णायक कोर्स,"काठमाडौं : नेपाल ब्याडमिन्टन संघले सञ्चालन गरेको भर्चुअल ब्याडमिन्टन राष्ट्रिय निर्णायक कोर्स बुधबार सम्पन्न भएको छ। दक्ष जनशक्ति उत्पादन गर्ने उद्देश्यअनुरूप पहिलो पटक कोर्स सञ्चालन गरिएको संघले जनाएको छ। प्रशिक्षण कार्यक्रममा १० महिलासहित ९७ जनाको सहभागी थिए। साउन १७ देखि २७ गतेसम्म दुई चरणमा कोर्स सञ्चालन गरिएको हो। संघसँग आबद्ध प्रत्येक जिल्लामा अब कम्तीमा दुई निर्णायक स्थानीय हुनेछन्। यसअघि प्रायः जिल्लामा आयोजना हुने प्रतियोगितामा केन्द्रबाटै निर्णायकको पूर्ति हुने गरेको थियो। यसका साथै नेपाली सेना, नेपाल एपीएफ कलबमा पनि निर्णायकको अभावलाई पूर्ति गरिनेछ। यसअघि पनि विभिन्न जिल्लाले आफ्नै पहलमा राष्ट्रिय रेफ्री र अन्तर्राष्ट्रिय अम्पायर मार्फत निर्णायक तालिम प्रदान गर्दै दक्ष जनशक्ति उत्पादन गर्दै आएका थिए। संघको कार्यक्रमअनुरूप आधिकारिक रूपमै प्रमाणपत्र प्रदान गर्ने उद्देश्यले आयोजना गरिएको यो नै पहिलो निर्णायक तालिम भएको जनाइएको छ। सहभागी निर्णायकलाई ब्याडमिन्टन एसियाका सर्टिफाइड अम्पायर दीपक थापा, ब्याडमिन्टन एसियाका एक्रिडियटेड अम्पायरहरू सुमित शाक्य, समन इकवाल र कृतन खड्काले ब्याडमिन्टनको प्राविधिक ज्ञान प्रदान गरेका थिए। आगामी दिनमा सञ्चालन गरिने राष्ट्रिय प्रतियोगितामा प्रयोगात्मक परीक्षा लिइने, त्यसकै आधारमा प्रमाणपत्र प्रदान गरिनुका साथै राष्ट्रिय अम्पायरमा दर्ता गरिने संघले जनाएको छ। कोभिड१९ को महामारीको अवस्थामा खेलकुदका कार्यक्रम ठप्प रहेका बेला संघले गतिविधि सञ्चालन गरेकोमा राष्ट्रिय खेलकुद परिषद्का निमित्त सदस्य सचिव एकेन्द्र कुँवरले धन्यवाद प्रदान गरे। ब्याडमिन्टन एसियाका अध्यक्ष एन्टोन सुबोले ब्याडमिन्टन एसियाका अन्य राष्ट्रले पनि यस कार्यक्रमबाट सिक्नुपर्ने बताए। यस्तै महासचिव मुसा नासिद र कोषाध्यक्ष जसेम कान्सोले पनि कार्यक्रम र सहभागीहरूलाई शुभकामना प्रदान गरेका थिए। आगामी दिनमा कोर्ट अफिसियलका रूपमा आवश्यक पर्ने जनशक्ति ९म्याच कन्ट्रोल, लाइन जज०लगायतको कोर्स कार्यक्रमलाई पनि अगाडि बढाइने संघका अध्यक्ष रामजीबहादुर श्रेष्ठले बताए। प्रशिक्षणमा अर्घाखाँची, बाँके, बारा, भक्तपुर, भोजपुर, दैलेख, दोलखा, दाङ, धनकुटा, डोटी, इलाम, सिन्धुपाल्चोक, झापा, कैलाली, कञ्चनपुर, कपिलबस्तु, कास्की, काठमाडौं, काभ्रे, महोत्तरी, मोरङ्ग, नवलपरासी, नवलपुर, पर्सा, पाल्पा, पाँचथर, पर्वत, रुपन्देही, सल्यान, संखुवासभा, सर्लाही, सिन्धुली, सोलुखुम्बु, सुर्खेत, तनहँु, तेर्हथुम, उदयपुर, नुवाकोट, ओखलढुंगा, धादिङ, चितवन, सप्तरी, सुनसरी, एपीएफ क्लब छन्। यस्तै नेपाली सेनाको त्रिभुवन आर्मीक्लब, गुल्मी, बर्दिया र त्रिभुवन विश्व विद्यालय स्पोर्टस् साइन्सले पनि चाहना राखेका कारण प्रशिक्षणमा समावेस गरिएको कार्यक्रम संयोजक नेपाल ब्याडमिन्टन संघका केन्द्रीय सदस्य एवं प्रशिक्षक थापाले बताए।"
विश्वभर आज अन्तर्राष्ट्रिय युवा दिवस मनाइँदै,काठमाडौं : बिहीबार नेपालसहित विश्वभर अन्तर्राष्ट्रिय युवा दिवसमनाइँदै छ। खाद्य प्रणालीमा रूपान्तरण : मानव र भूमण्डलीय स्वास्थ्यका लागि युवा नवप्रवर्तन भन्ने मूल नाराका साथ नेपालमा पनि दिवस मनाइँदै छ। दिवसकै अवसरमा आज १०:३० बजे राष्ट्रिय युवा परिषद्ले आयोजना गर्ने कार्यक्रममा राष्ट्रपति विद्यादेवी भण्डारी र प्रधानमन्त्री शेरबहादुर देउवाले भिडियो सन्देश दिने छन्। देशभर युवासँग सम्बन्धित विभिन्न गैरसरकारी सङ्घसंस्थाले पनि कार्यक्रम गरी दिवस मनाइरहेका छन्। परिषद्का कार्यकारी उपाध्यक्ष माधव ढुङ्गेलले कोरोना भाइरसका कारण यसपटक पनि भर्चुअलरूपमा दिवस मनाउन थालिएको बताए। परिषद्ले दिवसकै अवसरमा गत सातादेखि नै युवासम्बन्धी कार्यक्रम गर्दै आइरहेको छ। युवाका सवाललाई सम्बोधन गर्ने हेतुले संयुक्त राष्ट्रसङ्घले सन् १९९९ देखि हरेक वर्षको अगस्ट १२ लाई अन्तर्राष्ट्रिय युवा दिवसका रूपमा मनाउने निर्णय गरेसँगै सन् २००० देखि नियमितरूपमा विश्वभर युवा दिवसमा विविध कार्यक्रम हुँदै आएका छन्। नेपालमा भने युवासँग काम गर्ने सङ्घसंस्थाको अगुवाइमा पहिलो पटक सन् २००४ देखि दिवस मनाउन थालिएको हो। सरकारीरूपमा परिषद्को अगुवाइमा विसं २०७३ देखि मनाउन थालिएको हो। सरकारले विसं २०७२ मा युवा परिषद् गठन गर्दै युवाको नेतृत्व विकासमा काम गर्दै आइरहेको छ। नेपालमा कूल जनसङ्ख्याको ४०३ प्रतिशत युवा रहेका छन्।
"अन्योलमा जनगणना २०७८, जिल्ला जिल्लामा कार्यालयको काम ठप्प","काठमाडौं : असार पहिलो हप्तामै सक्ने गरी तयारी गरिएको राष्ट्रिय जनगणनाको काम नयाँ भेरियन्टसहितको कोरोना जोखिमका कारण रोकिएपछि फेरि कहिले हुने भन्ने अन्योल कायम छ। गत वैशाख १६ गतेदेखि नयाँ भेरियन्टसहितको कोरोनाबाट बच्न निषेधाज्ञा जारी गरिएपछि वैशाख १९ गतेको मन्त्रिपरिषद् बैठकले जनगणना स्थगन गर्ने निर्णय गरेको थियो। राष्ट्रिय योजना आयोगअन्तर्गतको केन्द्रीय तथ्याङ्क विभागले जनगणनाको तयारीस्वरूप आठ हजार ५०० सुपरिवेक्षकलाई तालिमसमेत दिइसकेको छ। जनगणनाका लागि ७७ जिल्लाका ८७ कार्यालयमा सामानसमेत पु्र्याइएको छ। विभागको ३३ जिल्लामा कार्यालय छ। अरु केही जिल्लाका कार्यालय सरकारी भवनमा सञ्चालन गरिए पनि धेरै जिल्लामा कार्यालयका भाडा तिर्न बाध्य हुनुपरेको छ। कार्यालय बन्द गर्दा सामान कहाँ राख्ने भन्ने समस्या छ। असारसम्मका लागि लिइएको जिल्ला जिल्लाका जनगणना कार्यालयको म्याद असोजसम्म थपिए पनि काम हुने नहुने भन्ने निश्चित नभएको विभागका निर्देशक ढुण्डीराज लामिछानेले जानकारी दिए। जनगणनाको काम फेरि सुरु गर्न मन्त्रिपरिषद्ले नै निर्णय गर्नुपर्छ। जनगणनाका लागि सुपरिवेक्षक छनोट गरी ३९ हजार गणक छान्ने प्रक्रिया सुरु भएको थियो। गणकका लागि डेढ लाखले आवेदन दिएका छन्। सुपरिवेक्षक र गणकका लागि दुई महिनाको तलब दिने गरी आवेदन माग गरिएको थियो। विसं १९६८ देखि सुरु भएको जनगणनाका क्रममा यसपटक आवेदन नै आह्वान गरेर जनशक्ति व्यवस्थापन गरिएको हो। यसअघि सामुदायिक विद्यालयका शिक्षकलगायत सरकारी कर्मचारीबाट जनगणना गरिन्थ्यो। सुपरिवेक्षकका लागि स्नातक तह उत्तीर्ण र गणकका लागि प्रवीणता प्रमाणपत्र तह उत्तीर्णले आवेदन दिन पाउने गरी जनशक्ति माग गरिएको थियो। मन्त्रिपरिषद्ले जनगणना सार्ने वा गर्नेमध्ये निर्णय नगर्दा कार्यालय र कर्मचारी भए पनि काम अघि बढ्न सकेको छैन। असारदेखि स्वास्थ्य सुरक्षाका मापदण्ड पालना गरेर अरु सेवा सुरु भए पनि जनगणना भने रोकिएको छ। यसपटक वडा तहसम्मको तथ्याङ्क लिने गरी जनगणनाको तयारी भएको छ। जनगणनालाई सहयोग गर्न वडाध्यक्षको अध्यक्षतामा वडा सहजीकरण समिति गठन गरिएको छ। स्थानीय तहका प्रमुख प्रशासकीय अधिकृतको संयोजकत्वमा स्थानीय तह समन्वय समिति, जिल्ला समन्वय समितिका प्रमुखको संयोजकत्वमा जिल्ला समन्वय संयन्त्रको व्यवस्था गरिएको छ। जिल्ला समन्वय संयन्त्रमा स्थानीय तहका प्रमुख, उपप्रमुखको प्रतिनिधित्व रहेको छ। विसं १९६८ देखि १०१० वर्षमा हुँदै आएको जनगणना २००७ सालमा प्रजातन्त्र स्थापना भएपछि २००८ सालमा हुन सकेन। विसं २००९ मा महोत्तरी पूर्व र २०११ सालमा महोत्तरी पश्चिम गरेर दुई चरणमा जनगणना गरिएको थियो। त्यसबेला दुई चरणमा जनगणना गरिए पनि अहिले त्यसो गर्न नसकिने निर्देशक लामिछाने बताउँछन्। नेपालमा भएको जनगणनाले अन्तर्राष्ट्रियस्तरमा तुलनायोग्य भनी मान्यता पाएको पनि विसं २०११ देखि नै हो। पहिलोपटक विषयगत प्रतिवेदन तयार पारिने विभागले पहिलोपटक विषयगत प्रतिवेदन तयार पार्ने गरी जनगणनाको तयारी गरेको छ। यसपटक १३ वटा विषयगत प्रतिवेदन तयार पारिएको विभागले जनाएको छ। ज्येष्ठ नागरिक, बालबालिका तथा युवा, शिक्षा, श्रमशक्ति तथा आर्थिक क्रियाकलाप, बसाइँसराइ र शहरीकरण, मातृ मृत्यु, जन्म तथा मृत्यु, विवाह र प्रजनन, अपाङ्गता, जातजाति, भाषा, धर्म र जनसङ्ख्या प्रक्षेपणको छुट्टाछुट्टै प्रतिवेदन तयार पारिने छ। प्रतिवेदन तयार पार्न विश्वविद्यालयका प्राध्यापक, विषय विज्ञ, भूतपूर्व कर्मचारी तथा अन्य सम्बन्धित क्षेत्रका विज्ञसहितको कार्यदल बनाउने विभागले जनाएको छ। कार्यदलले आवश्यकतानुसार अन्तक्रिया तथा छलफल गर्नेछ। यस्तो प्रतिवेदन विसं २०८० असार मसान्तसम्म प्रकाशन गर्ने तयारी पनि गरिएको छ। माथि उल्लिखित प्रतिवेदनबाहेक घर तथा घरपरिवार सूचीकरण र सामुदायिक विवरणबाट आवश्यकतानुसार अन्य विषयगत प्रतिवेदन प्रकाशन गर्न सकिने जनाइएको छ। जनगणनाबाट आउने तथ्याङ्क तथा विषयगत प्रतिवेदन सङ्घ, प्रदेश, जिल्ला र स्थानीय तहलाई प्राथमिकता क्रमअनुसार वितरण गरिने छ। जनगणनाको भौगोलिक भ्रमांश र विवरणगत भ्रमांशको दर पत्ता लगाउन जनगणना सम्पन्न भएको मितिले तीन महिनाभित्र जनगणना जाँच सर्वेक्षण सञ्चालन गर्ने गरी तयारीसमेत अघि बढाइएको छ। सामाजिक, आर्थिक, वातावरणीयलगायत विषयका नीति बनाउन तथ्याङ्क आवश्यक पर्ने भएकाले जनगणना आवश्यक पर्छ। पन्ध्रौँ योजनामा पनि समन्यायिक विकास र समृद्धिका लागि गणना आवश्यक पर्ने उल्लेख छ। संवैधानिकरूपमा सुनिश्चित गरिएका मौलिक हक, सामाजिक सुरक्षा, आरक्षणलगायतका लागि पनि तथ्याङ्क आवश्यक पर्छ। सबै तथ्याङ्कीय क्रियाकलाप ठप्प भए अनुमानका आधारमा काम गर्नुपर्ने बाध्यता आइपर्ने निर्देशक लामिछानेको भनाइ छ। आयोगका प्रवक्ता डा किरण बुढाथोकी असारमै सक्ने गरी गणनाको तयारी गरिएकामा कोरोना जोखिमका कारण निषेधाज्ञा जारी भएका बेला स्थगन गरिएकाले फेरि गर्ने विषयमा मन्त्रिपरिषद्बाट निर्णय गराउन प्रस्ताव पठाइएको बताउँछन्।"
विद्यार्थीलाई प्रवेशपत्रका आधारमा खोप,"काठमाडौं : परीक्षा दिने विद्यार्थीलाई प्रवेशपत्रका आधारमा खोप लगाइने स्वास्थ्य राज्यमन्त्री उमेश श्रेष्ठले बताएका छन्। मन्त्री श्रेष्ठले ट्विटमार्फत काठमाडौं लगायत सबै प्रदेशका परीक्षार्थीलाई प्रवेश पत्रका आधारमा खोप लगाइने बताएका हुन्। काठमाडौं उपत्यकामा नेपाली सेना, नेपाल प्रहरी तथा सशस्त्र प्रहरी अस्पताल र चक्रपथस्थित राधास्वामी आइसोलेसन केन्द्रमा खोप लगाइने उनले बताएका छन्। 'विश्वविद्यालय तहका परीक्षार्थीहरूले प्रवेशपत्रका आधारमा काठमाडौं उपत्यकामा नेपाली सेना, नेपाल प्रहरी तथा सशस्त्र प्रहरी अस्पताल र चक्रपथस्थित राधास्वामी आइसोलेसन केन्द्रमा कोभिड१९ विरुद्ध खोप प्राप्त गर्न सक्नुहुन्छ', उनले भने, 'यसबाहेक सबै प्रदेशबाट परीक्षार्थीहरूलाई खोप वितरणको व्यवस्था छ।' पछिल्लो समय नेपालमा कोरोना संक्रमितको संख्या बढिरहेको छ। विभिन्न तहका परीक्षाको तालिका सार्वजनिक भएसँगै कोरोना संक्रमणको त्राश बढिरहेको छ। विश्वविद्यालय तहका परीक्षार्थीहरूले प्रवेशपत्रका आधारमा काठमाडौँ उपत्यकामा नेपाली सेना,नेपाल प्रहरी तथा सशस्त्र प्रहरी अस्पताल र चक्रपथस्थित राधास्वामी आइसोलेसन केन्द्रमा कोभिड१९ विरुद्ध खोप प्राप्त गर्न सक्नुहुन्छ। यसबाहेक सबै प्रदेशबाट परीक्षार्थीहरूलाई खोप वितरणको व्यवस्था छ।   ()  ,"
नभत्किउन् ऐतिहासिक धरोहर,"पहिलो एसियाली नोबेल पुरस्कार विजेता, कवि एवं कलाकार रवीन्द्रनाथ टेगोरको पुख्र्यौली घर कोलकातामा संरक्षित छ। विश्वचर्चित नाटककार विलियम सेक्सपियर, प्रभावशाली लेखक चाल्र्स डिकेन्सलगायत प्रख्यात साहित्यकार जन्मिएका घरको अझै अवलोकन र अध्ययन गर्न सकिन्छ, सबै सुरक्षित छन्। उनीहरूको बाल्यकालदेखि जीवन अन्त्यसम्मको हरेक अवस्थालाई ती घरमा संग्रहित गरिएकाले अनुसन्धान र अवलोकन गर्ने ती स्थान महत्वपूर्ण छन्। १७औं शताब्दीमा निर्माण गरिएको बेलायती लेखक जेन अस्टिनको घर संग्रहालयको रूपमा संरक्षण हुँदा यो अनुसन्धान केन्द्रसँगै राष्ट्रको महत्वपूर्ण सम्पत्ति बनेको छ। यस्ता विश्वचर्चित व्यक्तिहरूको घर संरक्षणले विश्वका लाखौं करोडौं मानिसको ध्यान आकर्षण गर्छ भने ती व्यक्तिले पुर्याएको योगदानको पनि सम्मान हुन्छ। तर, बिडम्वना नेपालमा भने विश्वचर्चित साहित्यकार महाकवि लक्ष्मीप्रसाद देवकोटाको घर अर्थात् कविकुञ्जमा डोजर चलाइएको छ। नेपाल प्रज्ञाप्रतिष्ठानले संग्रहालय बनाउने नाममा देवकोटाको ऐतिहासिक घर भत्काएको हो। अब मैतीदेवी मन्दिरनजिकै शास्त्रीमार्ग टोलमा रहेको महाकविको सग्लो इतिहास नामेट भएको छ। महाकविले कलम चलाएका कोठा, स्पर्श गरेका भित्ता, बसेका कुर्सी उनकै माया पाएका दलिन र बार्दलीहरू टुक्रिएका छन्। अब यी सबै डोजरको बलले इतिहासमा सीमित बनाएको छ। देवकोटालाई नजिकबाट अनुभूत गराउने एउटा जीवित इतिहासलाई ढालिएको छ। साहित्यकारका तीर्थस्थलमा डोजर चलाएर धुलो उडाइएको छ। जुन काम साहित्यकार र अन्य नागरिकलाई मात्रै होइन, देवकोटाका परिवारलाई पनि मन परेको छैन। देवकोटाको निधन भएको ६२ वर्ष भयो। यो समयसम्म ठडिएको कविकुञ्जले अहिले प्रतिष्ठानलाई अल्झायो। इतिहास बोकेको संरचनाकै परिवर्तन गर्ने मानसिकता बनायो। प्रतिष्ठानको उद्देश्यमध्ये एक हो, भाषा र साहित्यका विद्वान् एवं प्रतिभाहरूको सम्मान गर्ने। तर, यो निर्णयले देवकोटाको सम्मान पटक्कै गर्दैन। प्रतिष्ठानले आफ्नै उद्देश्य पनि कुल्चिएको छ। इतिहास बोकेको घर भत्काएर संग्रहालय बनाउने निर्णय ओछ्यान खनेर रछ्यान पुर्नुसरह भएको संरक्षणविद्, साहित्यकार, संस्कृतिविद् र वास्तुविद्ले प्रतिक्रिया दिइरहेका छन्। प्रतिष्ठानले घर जलाएर खरानी संरक्षण गर्न लागेको आरोप कम छैन। प्रज्ञाको नियत सही होला तर प्रक्रिया गलत नै हो। यो घरलाई संरक्षण गर्दै संग्रहालय बनाउने विकल्प धेरै थिए। निकै पुराना र जीर्ण संरचना रेट्रोफिटका माध्यमबाट पुनर्निर्माण भएका छन्। पाटन दरबार, सिंहदरबार, गोरखा दरबार पनि यही प्रक्रियाले पुनर्निर्माण भएका हुन्। देवकोटाको घर कच्चा थिएन। २०७२ सालको भूकम्पमा पनि जोगिएको थियो। करोडौं खर्चिएर बनेका सिमेन्टेड संरचना गर्लम्म ढल्दा कविकुञ्ज जिउँदो उभिएको थियो। नरदेवीनजिकै कवि चित्तधर हृदयको घर कविकुञ्जभन्दा कमजोर र जीर्ण अवस्थामा थियो। त्यसलाई पनि रेट्रोफिट गरेर जस्ताको तस्तै निर्माण गरिएको छ। यस्ता धेरै उदाहरण हुँदाहुँदै पनि कविकुञ्जमा डोजर चल्नु सकारात्मक र सही निर्णय होइन। आममानिसको बुझाइ पनि यही छ। केही वर्षअघि यो घर सरकारको स्वामित्वमा आएको हो। कविकुञ्जलाई जस्ताको तस्तै संरक्षण गर्ने सरकारले बताएको पनि हो। तर, बोलीभन्दा काम फरक भयो। यसरी बोली र काम फरक हुँदै गए यस्ता ऐतिहासिक सम्पदामा आगामी दिनमा पनि डोजर नचल्ला भन्न सकिँदैन। यस विषयमा सरोकारवाला निकाय समयमा सचेत बन्नुपर्छ। कविकुञ्जमा जे नहुनु त्यो भयो। अब यस्तो गल्ती प्रज्ञाप्रतिष्ठानले नदोहोर्योओस्। प्रतिष्ठानमा संसार बुझेका प्राज्ञ छन्। उनीहरूले आफ्नो कौशलता सही ठाउँमा सही रूपमा प्रयोग गर्नुपर्छ। इतिहास बोकेका धरोहरका विषयमा निर्णय गर्दा सयौं पटक सोच्ने र छलफल गरेर निष्कर्ष निकाल्ने बानीको विकास प्रज्ञाप्रतिष्ठानमा होस्। भत्काइयो नभत्काइनुपर्ने कविकुञ्ज यो घर ऐतिहासिक हो तर सम्पदा हैन संरक्षित छन् महान् साहित्यकारका घर"
पीएसजीले मेसीको साथ पाएपछि,"पेरिस : अर्जेन्टिनी कप्तान लियोनल मेसीलाई अनुबन्ध गरेसँगै फ्रेन्च लिग वान क्लब पेरिस सेन्ट जर्मन (पीएसजी)को च्याम्पियन्स लिग उपाधि जित्ने लामो समयदेखिको लक्ष्य पुनः चर्चामा आएको छ। मंगलबार पेरिस आइपुगेका मेसीले पीएसजीसँग दुई वर्षका लागि सम्झौता गरेका थिए। मेसीको प्रतीक्षामा हजारौं समर्थक विमानस्थलबाट पीएसजीको घरेलु मैदानसम्म बाक्लो रूपमा उपस्थित भएका थिए। मंगलबार नै सम्झौता गरे पनि मेसी बुधबार मात्र पत्रकार सम्मेलनमा उपस्थित भएका थिए। गत बिहीबार स्पेनिस ला लिगा क्लब बार्सिलोनाले अप्रत्याशित रूपमा मेसीसँगको सम्झौता अन्त्य गरेको थियो। बार्सिलोनाले चाहना हुँदाहुँदै पनि ला लिगाको आर्थिक नियमका कारण मेसीसँगको सम्झौता अन्त्य गर्न बाध्य भएको जनाएको थियो। मेसी क्याम्प नोउ बहिर्गमनपछि आइतबार बिदाइका लागि आयोजना गरिएको पत्रकार सम्मेलनमा उपस्थित भएका थिए। जहाँ उनले पीएसजी जाने सम्भावना सत्य भएको संकेत गरेका थिए। मेसीको बहिर्गमनपछि इङ्लिस प्रिमियर लिग क्लब म्यानचेस्टर सिटीले आफूहरू उनलाई अनुबन्ध गर्ने दौडमा नरहेको जनाएपछि पीएसजी मेसीका लागि इच्छा देखाउने एक मात्र दाबेदार टोली बनेको थियो। ४ पटकका च्याम्पियन्स लिग विजेता मेसी पाँचौं उपाधिको लक्ष्यमा छन्। पीएसजीले भने अहिलेसम्म च्याम्पियन्स लिग उपाधि जितेको छैन। नेइमारलाई विश्व कीर्तिमानी रकममा अनुबन्ध गरे पनि पीएसजी च्याम्पियन्स लिग उपाधि लक्ष्यमा भने सफल हुन सकेको छैन। दुई सिजनअघि फाइनलसम्मको यात्रा तय गरे पनि पीएसजी फाइनलमा भने बार्यन म्युनिखसँग निराश भएको थियो। मैले धेरै पटक भनिसकें, मेरो लक्ष्य अझै च्याम्पियन्स लिग जित्ने छ, पछिल्लो पटक सन् २०१५ मा बार्सिलोनाबाट च्याम्पियन्स लिगको उपाधि जितेका मेसीले भने, पीएसजी पनि च्याम्पियन्स लिग जित्न चाहन्छ। त्यसैले मलाई लाग्छ यो मेरा लागि आफ्नो सपना साकार पार्ने सबैभन्दा राम्रो स्थान हो। कहिलेकाहीँ तपार्इं विश्वकै उत्कृष्ट टोलीको सदस्य हुँदा पनि च्याम्पियन्स लिग भने जित्न सकिरहेको हुँदैन, मेसीले भने, फुटबल भनेकै यही हो। च्याम्पियन्स लिग कति कठिन छ भन्ने हामीलाई थाहा छ। पीएसजीलाई पनि त्यो थाहा छ। केही सिजनयता पीएसजीले आफूलाई च्याम्पिन्स लिगको दाबेदारका रूपमा उभ्याउँदै आएको छ। च्याम्पियन्स लिग यस्तो प्रतियोगिता हो जहाँ विश्वका उत्कृष्ट क्लबहरूले प्रतिस्पर्धा गर्छन् र सर्वोेत्कृष्ट एक टोलीले विजेताको ताज पहिरिन्छ। मेसीलाई पीएसजीले वार्षिक ४१ मिलयन डलर दिने बताइएको छ। जहाँ उनले ३० नम्बरको जर्सी लगाउने छन्। बुधबार बिहानै पेरिसमा मेसीको जर्सी किन्नेहरूको घुइँचो देख्न सकिन्थ्यो। मेसीले नयाँ घरमा आएको र नयाँ यात्रा सुरुआत गर्न आतुर रहेको बताए। सबैलाई थाहा छ मेरो बार्सिलोना बर्हिगमन कति कठिन रह्यो भनेर। किनभने मैले त्यहाँ मेरो खेल जीवनको धेरै वर्ष बिताएको छु, मेसीले भने, तर यहाँ आएपछि मलाई विशेष ऊर्जा मिलेको छ। म अभ्यास सुरु गर्न आतुर छु।"
पाँच वर्षमुनिका बालबालिकामा रोगको सङ्क्रमण बढ्यो,"मर्ताडी : जिल्लामा पछिल्लो समयमा बालबालिकामा विभिन्न रोगको सङ्क्रमण बढ्न थालेको छ। बुधबार जिल्ला अस्पताल बाजुराले पत्रकारसँगको अन्तक्रियामा पछिल्लो चार वर्षयता बालबालिकामा निमोनिया, झाडापखाला लगायतका रोगको सङ्क्रमण बढेको अस्पतालका प्रमुख डा प्रकाशराज जोशीले बताए। उनले पछिल्लो दुई सातामा ३७ बालबालिकालाई कोरोनासँग मिल्ने रोगको सङ्क्रमणले बढी प्रभावित बनाएको र अस्पतालमा उपचारमा गराउनेको सङ्ख्या बढेको बताए। यही साउन १५ गतेयता अस्पतालमा ३७ बालबालिका निमोनियालगायतका रोगले ग्रस्त भइ उपचारमा आएको तथ्याङ्क पत्रकारसँगको अन्तक्रियामा सार्वजनिक गरिएको हो। अस्पतालका सूचना अधिकारी नृपराज गिरीले बालबालिकामा श्वासप्रश्वासमा समस्या आउने, झाडापखाला लाग्ने, ज्वरो आउनेलगायतका लक्षण देखा परेको भन्दै नयाँ भेरियन्टको डेल्टा नामक कोरोना भाइरस सङ्क्रमणसँग मिल्दोजुल्दो भएकाले बालबालिका बढी प्रभावित बनेको बताए। एकाएक सबै पाँच वर्षमुनिका बालबालिकामा सङ्क्रमण देखिएको अस्पतालले जनाएको छ। जिल्लामा विगत चार वर्षको तुलनामा यो वर्ष सबैभन्दा डरलाग्दो सङ्क्रमण पहिलोपटक देखिएको कार्यालय प्रमुख डा जोशीको भनाइ छ। भर्ना भएकामध्ये ३० जना निको भएर घर फर्किएका छन् भने छ जनाको अझै उपचार भइरहेको छ। एक जनालाई थप उपचारका लागि रिफर गरिएको छ। भर्ना भएकामध्ये दुई बालबालिकाको अवस्था गम्भीर रहेको अस्पतालका कार्यालय प्रमुख डा जोशीले बताए। उपचारका लागि भर्ना भएकामध्ये अधिकांशमा ज्वरो, निमोनिया, श्वासप्रश्वास र पखालाको सङ्क्रमण देखिएको छ। तीमध्ये केहीलाई अक्सिजनको सहारामा उपचार गर्नुपरेको छ। मौसमी सङ्क्रमण हो वा भाइरल ज्वरो हो भन्ने यकिनका लागि परीक्षण गर्न केन्द्रीय प्रयोगशाला पठाइएको कोभिड१९ सूचना अधिकारी चूडामणि पन्तले बताए। कोरोना लक्षणसँग मिल्ने हुँदा एन्टिजेन जाँच गर्दा नेगेटिभ देखाए पनि ज्वरोको सङ्क्रमण मात्र हो भन्ने अवस्था नरहेको अस्पतालका कोभिड१९ सूचना अधिकारी पन्तले बताए। स्वास्थ्यकर्मीले कोरोनाको तेस्रो लहर हुनसक्ने अनुमानसहित थप जाँचको आवश्यकता देखिएको बताएका छन्। पाँच वर्षभन्दा कम उमेर समूहका अधिकांशका एकाएक एकै प्रकारको सङ्क्रमण र लक्षणको समस्या देखिनु सामान्य नहुने भएकाले घर परिवारले ख्याल गर्नुपर्ने अस्पतालले जनाएको छ। सामान्य लक्षण देखिनेलगत्तै उपचारका लागि ल्याउनुपर्ने र खानपान, सुरक्षा र सरसफाइमा विशेष ध्यान दिनुपर्ने चिकित्सकको सुझाव छ।"
घरघरै पुगेर नागरिकता,"गोरखा : गोरखाको चुमनुब्री गाउँपालिका५ बिहीकी ५८ वर्षीय छिरिङ साङ्मो एक दिनको बाटो हिँडेर गत बुधबार छिमेकी गाउँ ल्हो पुगिन् । नागरिकता वितरण गर्ने टोली आएको खबर पाएपछि उत्साहित हुँदै उनि त्यहाँ पुगेकी हुन् । सीमा प्रशासन कार्यालय सिर्दीबासका प्रमुख रामप्रसाद शर्मा नेतृत्वको टोली नागरिकता घुम्ती शिविर लिएर ल्हो गएको थियो । नागरिकता नभएकै कारण सामाजिक सुरक्षा भत्ता पाउनबाट वञ्चित ज्येष्ठ नागरिकले समेत नागरिकता पाए । आफू पनि नागरिकता पाउने आशमा साङ्मो हर्षले गद्गद् भइन् । भोलिपल्ट टोली घरदैलो गर्दै वडा४ प्रोक गाउँ गयो । साङ्मो पनि टोलीसँगै गइन् । गाउँलेको खुसी बोकेर आएका नागरिकता टोलीको झोला बोकिदिइन् । वृद्धवृद्धालाई नागरिकता दिलाउन सहजीकरण गरिदिइन् । तेस्रो दिन बल्ल टोली नागरिकता बाँड्दै उनको गाउँ बिही पुग्यो । बाटो देखाउँदै, झोला बोकेर सघाउँदै साङ्मो आफ्नो गाउँ पुगिन् । सीमा प्रशासन कार्यालय सिर्दिबासका प्रमुख रामप्रसाद शर्माले घरमै पुगेर बिहीबार साङ्मोलाई नागरिकता प्रदान गरे । त्यसपछि नागरिकता प्रमाणपत्र टेबलमा राखेर सय पटक नमस्कार गर्दै ढोगिन् । त्यो दिन उनको जीवनकै सबैभन्दा खुसीको बन्यो । नागरिकता हात परेपछि उहाँको मुहारमा देखिएको खुसी म शब्दमा बयान गर्न सक्दिन, टोली प्रमुख शर्माले भने, नागरिकता नभएकै कारण गाउँमा स्वास्थ्यचौकी बनाउँदा साङ्मो जग्गा किनबेच गर्न नमिलेको रहेछ । त्यसैले यतिविधि खुसी हुनुभएको रहेछ । नागरिकता पाएपछि स्थानीयले नाचगान गरे । सोही गाउँकी सोनाम छोटेनले ६८ वर्षमा नागरिकता पाइन् । श्रीमतीले नागरिकता पाएको खुसीमा उनका श्रीमान् नुर्बु छिरिङ १ घण्टासम्म नाचेका थिए । म आफैं पहिले प्रधानपञ्च थिएँ तर श्रीमतीलाई नागरिकता बनाइदिन सकेको थिइनँ, छिरिङले भने । घरमै पाउन लेखेको रहेछ । घरदैलो गरेर ८४ जनाको नयाँ नागरिकता र ३६ जनाको प्रतिलिपि बनाएको प्रमुख शर्माले बताए । जसमा १७ जना ७० वर्ष माथीका छन् । सदरमुकामबाट ५२ कोष टाढा रहेको चुमनुब्री गाउँपालिका१ सामागाउँ सदरमुकामबाट पुग्न ५ दिन पैदल हिँड्नुपर्छ भने गाउँपालिकाको केन्द्र तथा सीमा प्रशासन कार्यालयबाट तीन दिन हिँड्नुपर्छ । अरू वडाका गाउँहरू प्नि उत्तिकै टाढा छन् । भौगोलिक विकटता, पहिलेका कर्मचारी सीमा प्रशासनमा नियमित नबस्ने, खर्च अभाव, आजीवन गोठमा बस्नुपर्ने जस्ता कारणले धेरै स्थनीयहरूले नागरिकता बनाउन नसकेको ४ वडाका अध्यक्ष पेमाडुण्डुप लामा बताउँछन् । वृद्धवृद्धासहित धेरै नागरिक नागरिकताविहीन भएपछि वडा कार्यालयको व्यवस्थापनमा हेलिकोप्टर चार्टर गरेर नागरिकता टोली गाउँमा लगेका हौं, वडाध्यक्ष लामाले भने । वडा १, २, ४ र ५ ले संयुक्त पहलमा हेलिकोप्टर चार्टर गरेका हुन् ।"
प्रथम जाति घोषणाको प्रतिस्पर्धा : आदिवासी समुदाय एक अर्काप्रति असन्तुष्ट,"झापा : झापाको मेचीनगर नगरपालिकाले असार १० गते आठौं नगरसभामार्फत आदिवासी मेचे जातिलाई नगरको पहिलो जातिघोषणा गर्यो। नगरपालिकाको निर्णय सार्वजनिक भइरहँदा आदिवासी धिमाल र राजवंशी समुदायले आपत्ति जनाए। ती दुवै समुदायको एउटै माग थियो, मेचीनगर नगरपालिकाले अविलम्व निर्णय सच्याउनु पर्छ। तर, नगरपालिका आफ्नो निर्णयबाट पछाडि हटेन। मेचीनगर नगरपालिकाको प्रथम जाति घोषणा गर्ने नीतिगत निर्णयपछि आदिवासी यी समुदायबीच आन्तरिक विवाद बढेर गएको छ। लोपोन्मुख समुदायको किसान जाति पनि यसमा असन्तुष्ट छ। मेचीनगरमा पहिलो जाति घोषणाको विवाद निरुपण नहुँदै झापाको अर्को स्थानीय तह बाह्रदशी गाउँपालिकाले राजवंशी समुदायलाई पहिलो जाति घोषणा गरिदियो। गाउँपालिकाको यो निर्णयपछि धिमाल र मेचे समुदाय फेरि एकपटक सशंकित भए। गाउँपालिकाले प्रथम जाति घोषणा गर्दै झापाको राजगढमा संस्कृति झल्कने गरी राजवंशी समुदायका नागरिकको पूर्ण कदको प्रतिमा राखिसकेको छ। यसअघि झापाको दमक नगरपालिकाले पनि धिमाल जातिलाई नगरको पहिलो जाति घोषणा गर्दै प्रथम जातिको प्रतीकका रूपमा नगर परिसरमा कलात्मक शालिकसमेत स्थापना गरेको थियो। संवैधानिक व्यवस्था अनुसार पहिलो जाति घोषणा गर्न सकिने भए पनि झापाका स्थानीय तहले आदिवासी समुदायबीच द्वन्द्व निम्त्याउने गरी पहिलो जाति घोषणाको प्रतिस्पर्धा गरिरहेका छन्। झापाका स्थानीय तहको निर्णयले पूर्वको मोरङ र सुनसरीमा बस्दै आएका आदिवासी समुदायमा पनि असर पार्छ। आदिवासीबीच फुट ल्याउने नियतले कतिपय स्थानीय तह प्रथम जाति घोषणामा अग्रसर भएको सरोकारवालाले बताउँदै आएका छन्। कोशी पूर्वको समथर भूभागमा धिमाल, राजवंशी, मेचे लगायतका जातिले आफूलाई भूमिपुत्र भएको दावी गर्दै आएका छन्। त्यसका आधारमा प्रदेशको नाम कोचिला राखिनु पर्ने उनीहरुको माग छ। २०७८ को जनगणना अनुसार नेपालमा राजवंशी जातिको संख्या एकलाख १८ हजार छ। धिमालहरु २८ हजारको हाराहारीमा छन् भने मेचे जातिको संख्या चार हजार आठ सय छ। पर्याप्त अध्ययनविना पहिलो जाति घोषणा गर्ने स्थानीय तह बीचको प्रतिस्पर्धा आफैँमा विवादित भएको कोचिला गाभुर फ्रन्टका केन्द्रीय अध्यक्ष अभय राजवंशी बताउँछन्। हचुवाका भरमा पहिलो जाति घोषणा गर्ने स्थानीय तहको कार्यशैली विवादको घेरामा तानिएको छ, अध्यक्ष राजवंशीले भने, आयोग वा अरु कुनै वैधानिक प्रक्रियामार्फत गहिरो अध्ययन गरेर यस्ता विषयमा निष्कर्ष निकाल्नु पर्छ। स्थानीय तहका निर्णयहरु सद्भाव विथोल्ने गरी आउन नहुने बताउँदै अध्यक्ष राजवंशीले भने, यो वा उ पहिलो जाति भन्नु भन्दा पनि एकले अर्काको अस्तित्व स्वीकार्ने खालको निर्णय आउँदा जातिय सद्भाव बढ्छ। तर उनले आफू पहिलो जाति घोषणाको विरोधमा नरहेको प्रष्ट्याए। प्रथम जाति घोषणा गर्दैमा उनीहरुको हक अधिकार संरक्षण नहुने उनको धारणा छ। झापा, मोरङ र सुनसरीमा राजवंशी, धिमाल, मेचे, चौधरी, सन्थाल, किसान, मुण्डा, करुवा, झाँगड, पाहान लगायतका आदिवासीको परापूर्वकालदेखि बसोबास छ। तर उनीहरु बीच पहिलो कुन जाति हो भनेर अहिलेसम्म औपचारिक अध्ययन भएको छैन। खोज अनुसन्धान गर्ने हो भने पहिलो जातिको विषयमा विवाद गरिरहनै पर्दैन, आदिवासी समुदायका अर्का अगुवा नेता टोम राजवंशी भन्छन्, एउटाले एउटालाई र अर्को तहले अर्को जातिलाई पहिलो घोषणा गरेर खुशी पारे जस्तो गर्नु हुँदैन। धिमाल समुदायको साझा प्रतिनिधित्व गर्दै आएको धिमाल जातीय विकास केन्द्रले मेचीनगर मात्र नभएर झापा, मोरङ र सुनसरीमा जंगल फाँडेर पहिलो बस्ती बसाउने जाति धिमाल भएको दाबी गर्दै आएको छ। धिमाल जातीय विकास केन्द्रका केन्द्रीय उपाध्यक्ष खड्ग धिमाल तथ्य र प्रमाणका आधारमा पहिलो जाति घोषणा हुनुपर्ने बताउँछन्। पर्याप्त आधार र प्रमाणविना प्रथम जाति घोषणा गर्दै हिँड्ने हो भने यसले आदिवासी समुदायलाई दीर्घकालिन द्वन्द्वको चपेटामा धकेल्छ, धिमालले भने, जे सत्य हो त्यो खोजियोस् भन्ने हाम्रो आग्रह हो। उनले मेचीनगर नगरपालिकामा ज्ञापनपत्र दिएरै मेचे जातिलाई प्रथम जाति घोषणा गर्ने निर्णयको विरोध गरिएको बताए। मेचीनगरका भाषाभाषीको अनुसन्धान गरिरहेका शिक्षक दामोदर ढुङ्गेल स्थानीय तहले आफ्नो प्राथमिकता बिर्सिएर प्रथम जाति घोषणाको अभ्यास थालेको बताउँछन्। मानव शास्त्रीय वा समाजशास्यीय अध्ययनविना प्रथम जाति घोषणा गर्दा त्यसले निम्त्याउने विवाद नै हो, ढुङ्गेलले भने, खोज र अनुसन्धानका आधारमा निर्णय लिँदा राम्रो हुन्छ भन्ने मेरो सुझाव छ। उनले उत्पीडनमा परेका जातिको भाषिक उन्नति र संरक्षणलाई प्राथमिकता दिएर स्थानीय तहले काम गर्नु पर्ने औँल्याए।"
लुम्बिनीमा सरकार फेरबदल : नयाँ सरकार गठन आह्वान,"बुटवल : लुम्बिनी प्रदेशका मुख्यमन्त्री शंकर पोखरेलले बुधबार राजीनामा दिएका छन्। अविश्वास प्रस्तावबारे छलफलका लागि विशेष अधिवेशन डाकिएकै दिन मुख्यमन्त्री पोखरेलले राजीनामा दिएका हुन्। प्रदेश प्रमुख अमिक शेरचनले राजीनामा स्वीकृत गरी बुधबारै संविधानको धारा १६८ (२) बमोजिमको नयाँ सरकार गठनका लागि आह्वान गरेका छन्। पोखरेल नेतृत्वको प्रदेश सरकार उपधारा १ बमोजिम बहुमतका आधारमा गठन भएको थियो। उपधारा २ मा दुई वा दुईभन्दा बढी दलको समर्थनमा बहुमत प्राप्त गर्न सक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्ने व्यवस्था छ। प्रदेश प्रमुख शेरचनले बिहीबार दिउँसो ३ बजेसम्म मुख्यमन्त्रीमा दाबी गर्न समय दिएका छन्। प्रदेश प्रमुखको आह्वानअनुरूप गठबन्धनले सरकार गठनका लागि दाबी प्रस्तुत गर्ने कांग्रेसका प्रमुख सचेतक फखरुद्दिन खानले बताए। अब माओवादी नेतृत्व नेतृत्वमा प्रदेश सरकार बन्ने देखिएको छ। कांग्रेस, जसपाका सांसदको समर्थनमा माओवादी केन्द्र संसदीय दलका नेता कुलप्रसाद केसी मुख्यमन्त्री बन्ने जनाइएको छ। यो गठबन्धनमा ४१ सांसद छन्। प्रदेशसभाको बाँकी रहेको १६ महिनामा माओवादी र कांग्रेसले आधाआधा कार्यकाल सरकारको नेतृत्व गर्ने जनाइएको छ। पहिलो ८ महिना माओवादी र अर्काे ८ महिना कांग्रेसले नेतृत्व नेताहरुले बताएका छन्। विपक्षी गठबन्धनले मुख्यमन्त्री पोखरेलविरुद्ध अविश्वासको प्रस्ताव दर्ता गर्दै विशेष अधिवेशन आह्वानका लागि प्रदेश प्रमुखसमक्ष समावेदन गरेको थियो। तर, विशेष अधिवेशन आह्वान भएपछि एमाले सर्वोच्च अदालतमा रिट दर्ता गर्न पुगेको थियो। एमाले सांसद एवं पूर्वमन्त्री लिला गिरीले दायर गरेको रिटमा सर्वाेच्चले अन्तरिम आदेश दिएन। एमालेले अविश्वासको प्रस्ताव दर्ता संविधानविपरीत रहेको जिकिर गरेको थियो। उक्त रिटको सुनुवाइ संवैधानिक इजलासमा हुने भएको छ। मुख्यमन्त्री पोखरेलले राजीनामाका क्रममा गठबन्धनका नाममा असंवैधानिक काम भइरहेको आरोप लगाएका छन्। उनी ०७४ फागुन ३ गते मुख्यमन्त्री बनेका थिए। लुम्बिनीमा वैशाख ६ गते राजनीतिक खिचातानी सुरु भएको थियो। माओवादी केन्द्रले समर्थन फिर्ता लिएपछि एमालेको बहुमत गुमेको थियो। त्यसयता विकसित राजनीतिक घटनाक्रममा सात सांसदको पद गुमेको छ। माओवादी केन्द्रका दुई, एमालेका दुई र जसपाका तीन सांसदको पद रिक्त भएको छ। प्रदेशसभामा अहिले सभामुखसहित ८० जना सांसद छन्। लुम्बिनीमा सत्ता पक्ष र सरकारको प्रतिनिधिको उपस्थितिबिना नै प्रदेशसभा बैठक बसेको छ। संसद बैठक बस्न सरकारको प्रतिनिधि अनिवार्य हुन्छ। तर, सभामुख पूर्णबहादुर घर्तीले बुधबार विशेष अधिवेशन सुरु गर्दै अविश्वास प्रस्ताव पेस गर्ने अनुमति दिएका थिए। कांग्रेस संसदीय दलका नेता वीरेन्द्र कनौडियाले अविश्वास प्रस्ताव टेबल गरेका थिए। गठबन्धनका तीन सांसदले उक्त प्रस्तावमाथि छलफल गरेका थिए। प्रदेशसभामा सत्तारुढ दलका भनिएका अजय शाही भने उपस्थित थिए। उनी हृदेश त्रिपाठी समूहका नेता हुन्। सूर्य चिन्हबाट निर्वाचन जितेपछि प्रदेशसभामा विपक्षी गठबन्धनमा देखिएका थिए।"
किन हुन्छ खण्डवृष्टि ?,"काठमाडौं : पछिल्लो समय वर्षात्को शैली फेरिएको छ। काठमाडौं उपत्यकामा कतै मुसलधारे वर्षा भइरहँदा कतै थोपै पर्दैन। तर, यस विषयमा अध्ययन भइनसकेकाले जलवायु परिवर्तनकै असर हो भन्न सक्ने अवस्था नरहेको विज्ञ बताउँछन्। मौसम विज्ञान विभागमा कार्यरत जलवायुविद् इन्दिरा कँडेल उपत्यकाहरूमा यो शैली पहिलादेखि रहिआएकाले अध्ययन नभइन्जेल जलवायु परिवर्तनसँग जोडेर हेर्न नहुने बताउँछिन्। उपत्यकाहरूमा यस्ता समस्या पहिलादेखि नै थियो, जलवायुविद् कँडेल भन्छिन्, तर, एकैपटक ह्वार्र वर्षा हुने, फेरि घाम लाग्ने शैली बदलिएको छ। लामो समय खडेरी हुने समस्या भने देखिएको उनको भनाइ छ। उनका अनुसार कहीँ पानी पर्नु, कहीँ नपर्नुमा यस्तो छ कारण। जमिनबाट तातो हावा वायुमण्डलमा पुग्छ। एउटा उचाइमा पुगेपछि चिसो भएर पानीको कण बन्छ। पानीको कण धेरै भएपछि वायुमण्डलको चापले थेग्न सक्दैन। र, वर्षा हुन्छ। माथिल्लो सतहमा हावा चलिरहेकै हुन्छ। जता हावा चल्छ, उतै धकेलिरहेको हुन्छ। त्यसकारण कतै पानी पर्ने, कतै नपर्ने देखिएको उनको भनाइ छ। पहिलेपहिले तीनचार दिनसम्म लगातार सिमसिमे पानी पथ्र्यो, उनी भन्छिन्, हिजोआज त्यस्तो छैन। एकैपटक ह्वार्र ठूलो पानी पर्न थालेको छ। उनका अनुसार कतिपय ठाउँमा हाँडी घोप्टे वर्षा (क्लाउड ब्रस्ट) भएको पाइएको छ। यस्तो वर्षा सानो क्षेत्रमा हुन्छ। एक घण्टामा ६० मिमिभन्दा बढी हुने भएकाले यसले विनाश निम्त्याउँछ। डुबान हुने, नदीको बहाब बढ्ने, खहरेमा बाढी ल्याउने, चर्किएका ठाउँबाट पानी छिरेर पहिरो जानेलगायत समस्या यस्तै अत्यधिक वर्षाले गराउँदै आएको छ। जलवायु परिवर्तनका कारणले हिमाली जिल्लामा धेरै वर्षा हुन थालेको उनको भनाइ छ। केही समयअघि मनाङमा आएको बाढी अध्ययन गर्नुपर्ने विषय बनेको उनी बताउँछिन्। उक्त ठाउँमा विगतमा २२ देखि २५ मिमि पानी पर्ने गरे पनि यसपटक विपद् ल्याएको थियो। हिमाली क्षेत्रको माटोमा मोइस्चर धेरै हुने भएकाले थोरै पानी पर्दा पनि धेरै प्रभाव पार्न सक्ने उनको भनाइ छ। त्यसैगरी माटो खुकुलो हुन्छ। वर्षात्को शैली परिवर्तन भएको विषयमा अध्ययन गर्न अझै धेरै ठाउँमा मापन स्टेसन थप्न जरुरी रहेको बुझाइ उनको छ। त्यसो गरे अबका दिनमा हुन सक्ने विपदका जोखिमलाई घटाउन सकिन्छ। यो वर्ष नेपालगन्जबाहेक अन्य ठाउँमा सरदरभन्दा धेरै वर्षात् भएको छ। कर्णाली, सुदूरपश्चिम हुँदै गण्डकी प्रदेशतिर गत जुनमा अत्यधिक वर्षा भएको थियो। सिन्धुपाल्चोक र संखुवासभामा पनि उत्तिकै पानी परेको पाइएको छ। पूर्वमा जुलाईमा धेरै वर्षा भएको देखिएको छ। खासमा जलवायु परिवर्तनले गराउने काम पनि यस्तै हो। (भेराबिलिटी) उतारचढाव गराउँछ, अन्तर्राष्ट्रिय एकीकृत पर्वतीय विकास केन्द्र (ईसिमोड)का क्षेत्रीय कार्यक्रम व्यवस्थापक डाअरुणभक्त श्रेष्ठ भन्छन्, कहिले धेरै पानी पर्ने, कहिले नपर्ने, कहीँ एकदमै पर्ने, कतै थोपै नपर्ने समस्या छ। जलवायु परिवर्तनका कारण अतिवृष्टि, अनावृष्टि, खण्डवृष्टिलगायत समस्या निम्त्याएको महसुस गरिएको श्रेष्ठको भनाइ छ। हाई अल्टिच्युडमा धेरै पानी परेको छ। तर, यसलाई जलवायु परिवर्तनको असर नै हो अथवा फरक घटना हो तोकेर भन्न मिलेन, उनी भन्छन्। जे जस्ता घटना छन् जलवायुको कारणले हो भन्ने बलियो आधार हुँदाहुँदै पनि वैज्ञानिक रूपमा प्रमाणित नभइन्जेल बोल्न नमिल्ने उनको भनाइ छ। जलवायु परिवर्तनका विषयमा अनुसन्धान गर्दा यस्तै प्रक्षेपण निस्किएको र अहिलेको प्रवृत्ति हेर्दा सबैतिर प्रकोप बढेको छ। स्वाभाविक रूपमा यसलाई जलवायु परिवर्तनको असर मानिएको उनी बताउँछन्। जलवायु महाशाखा प्रमुख राधा वाग्ले वर्षात्को प्रवृत्ति घटना अन्य समयभन्दा धेरै भएको बताउँछिन्। हाँडीघोप्टे तथा आरीघोप्टे वर्षा हुन थालेको वाग्लेको भनाइ छ। जलवायु परिवर्तनले सोच्दै नसोचेको परिणाम भोग्नुपरेको वाग्ले बताउँछिन्। हिमाली जिल्लामा समेत बाढी आउनुले भविष्यमा नराम्रो विपद आउन सक्ने संकेत गरेको बुझाइ उनको छ। पहिला कम्मरसम्म हिउँ पर्ने हिमाली जिल्लामा हिउँ नभएको अध्ययनले देखाएको उनी बताउँछिन्। उनका अनुसार डोल्पा, मनाङ, मुस्ताङलगायत जिल्लामा हिउँले माटोमा एक खालको मोइस्चर दिने गथ्र्यो। जसका कारण त्यहाँ राम्ररी अन्नबाली फल्थ्यो । तर, हिउँ कम भएसँगै त्यहाँ बाली फल्न छाडेको देखिएको छ। तल्लो भेगमा फल्ने बालीहरू हिमालतिर पनि लगाउन थालिएको छ, उनी भन्छिन्, किसानहरू उत्साहित भए पनि यसलाई जलवायु परिवर्तनको असर मानिएको छ। वर्षात्को शैली फेरिएको देखिए पनि त्यस्तै संरचना नबनेको गुनासो उनको छ। केही समय वर्षा हुने बित्तिकै नदी आसपासका क्षेत्र काठमाडौंमा डुबान पर्ने समस्या बढेको छ। तर, संरचनाहरू वातावरणमैत्री बनेका छैनन्। पहाडतिर डोजरले ड्रेनेजहरू बिगारी दिएकाले पहिरोको समस्या बढेको बताइन्। उनका अनुसार जोखिम न्यूनीकरण गर्न मध्यकालीन र दीर्घकालीन कार्ययोजना बनाएर काम भइरहेको छ। जसअन्तर्गत राष्ट्रिय अनुकूलन कार्ययोजना बनाइएको छ। यसले भइरहेका र हुन सक्ने समस्याका बारेमा विश्लेषण गर्छ। समस्यालाई कसरी सम्बोधन गर्ने र कसरी अनुकुलित हुन सकिन्न भन्ने सिकाउने उनको भनाइ छ। स्थानीय अनुकूलन योजनाअन्तर्गत प्रदेश तथा स्थानीय सरकारलाई जलवायुको विषयमा काम गर्न बजेट छुट्ट्याउन, कार्ययोजना बनाउन पहल गरिएको उनी बताउँछिन्। इन्टरगभरमेन्टल प्यानल अन क्लाइमेट चेन्ज ९आईपीसीसी०ले गत सोमबार सार्वजनिक गरेको प्रतिवेदनमा जलवायु परिवर्तनको असरले सोच्नै नसक्ने मौसमी प्राकृतिक विपदका घटना देखिएको उल्लेख छ। अत्यधिक गर्मी, तातो हावा, खडेरी, एकैठाउँमा हुने ठूलो वर्षा, लू, बाढी, डढेलो, समुद्री आँधीलगायतका समस्याले विकराल रूप लिने सक्ने जनाइएको छ। यस्ता कार्य रोक्न कार्वनडाइ अक्साइडको उत्सर्जन नियन्त्रण गर्नुपर्ने सुझाव दिएको छ। जलवायु परिवर्तनको मुख्य कारण मानवीय गतिविधि रहेको र यो क्रम नरोकिए यसै सताब्दीमा १।५ डिग्रि सेल्सियसले पृथ्र्वीको तापमान बढ्ने जनाइएको छ।"
अलमलमा युवा जनशक्ति,"काठमाडौं : वर्षौंपहिला रत्नशमशेर थापाले लेखेका थिए, नारायण गोपालले गाएका थिए जाग, लम्क, चम्क हे नौजवान हो आफ्नै ढङ्गले, नयाँ रङ्गले, देश शृङ्गारन यो त्यो गीत जति कर्णप्रिय छ उति मर्मप्रिय छ। देश निर्माणमा युवाको सहभागिता कमजोर भइरहेको वा त्यो वातावरण नबनिरहेको वर्तमानमा यो झन् सान्दर्भिक छ। राजनीतिक, सामाजिक परिवर्तनका लागि भएका आन्दोलनमा युवाको योगदान देखिएकै छ। तर, राष्ट्रलाई समृद्ध बनाउने भूमिकामा भने युवा शक्ति अलमलिएको पाउँछौं। जनसंख्याको ४०।३५ प्रतिशत ९१ करोड ७ लाख० युवा छन्। स्वदेशमा रोजगारीको अवसर नपाएको भन्दै सयौं युवा घरखेत बन्धकी राखेर वैदेशिक रोजगारीमा गइरहेका छन्। अध्ययनका लागि गएर उतै पलायन भइरहेका छन्। देशमा रहेकाहरू पनि धेरै बेरोजगार छन्। जतिले आफैं अवसर सिर्जना गरेका छन् त्यो नगण्य छ। राजनीतिमा लागेका युवाको भूमिका पनि हस्तक्षेपकारी देखिएको छैन। नेपालमा बिहीबार अन्तर्राष्ट्रिय युवा दिवस मनाइँदै छ। दिवसको उद्देश्यअनुरूप युवा शक्ति परिचालन हुन सकेको छैन। बर्सेनि ५ लाखभन्दा बढी युवा जनशक्ति श्रम बजारमा आउँछ। त्यसमध्ये साढे ४ लाख युवा वैदेशिक रोजगारीमा जाने गरेको वैदेशिक रोजगार विभागको तथ्यांक छ। स्वदेशमा मुस्किलले ५० हजार जनशक्तिले रोजगारी पाउँछन्। सरकारले बाध्यात्मक वैदेशिक रोजगारी अन्त्य गर्ने घोषणा गरे पनि रोजगारी अवसर सिर्जना गर्न सकेको छैन। श्रमविज्ञ डा गणेश गुरुङ सरकारको रोजगार नीति कमजोर हुँदा युवाले स्वदेशमा रोजगारी पाउन नसकिरहेको बताउँछन्। युवाहरू उद्यमी बन्ने वातावरण नरहेको डा गुरुङको बुझाइ छ। २०६२६३ पछिका सरकारले युवालाई रोजगारीमा प्राथमिकता दिने घोषणा गरे पनि कार्यान्वयनमा चुकेको उनी बताउँछन्। भन्छन्, सुरुमा रोजगारी दिने घोषणा गर्छन्, पछि प्राथिमकता दिँदैनन्। कोरोना महामारीका कारण बेरोजगारीको अवस्था भयावह बन्ने देखिएको छ। विदेशको रोजगारी गुमाएर ५ लाखभन्दा बढी जनशक्ति स्वदेश फर्किएको छ। स्वदेशमा रहेको ठूलो जनशक्ति पनि रोजगारी गुमाएर बसेको छ। भारतबाट करिब ७ लाख नेपाली फर्केका छन्। केन्द्रीय तथ्यांक विभागको श्रमशक्ति सर्वेक्षण सन् २०१९ अनुसार भने श्रमबजारमा उपलब्ध ८० लाख जनशक्तिमध्ये ९ लाखभन्दा बढी ९११।४० प्रतिशत मात्रै बेरोजगार छन्। ७१ लाखले रोजगारी पाएका छन्। १५ वर्षमाथिका काम गर्ने उमेर समूहको जनसंख्या २ करोड ८ लाख छ। श्रमशक्तिभन्दा बाहिरको जनसंख्या १ करोड २७ लाख ५० हजार छ। जसमध्ये पुरुष ४२ लाख ५० हजार र महिला ८५ लाख छन्। २६ लाखभन्दा बढी युवा विदेशमा पसिना बगाइरहेका छन्। माइग्रेन रिटर्नी नेपालका अध्यक्ष उत्तम अधिकारीका अनुसार वैदेशिक रोजगारीमा जाने युवामध्ये २२ देखि २८ उमेर समूहका ७० प्रतिशतभन्दा बढी छन्। औसतमा १० वर्ष विदेशमा बस्छन्। फर्केका युवाको अवस्था चिन्ताजनक छ, अधिकारी भन्छन्, रोजगारी र उद्यममा जोडिएका छैनन्। श्रम, रोजगार तथा सामाजिक सुरक्षा मन्त्रालयको अध्ययनले वैदेशिक रोजगारीबाट फर्केका ५५ प्रतिशत बेरोजगार हुने गरेको देखाएको थियो। माइग्रेन रिटनी नेपालसँग विभिन्न देशबाट फर्केका ४० हजार आबद्ध छन्। त्यसमध्ये २५ देखि ३० प्रतिशत उद्यमी भएका छन्। १० प्रतिशत रोजगारीमा संलग्न छन्। सफलता मापन गर्दा निकै कम छ, अधिकारी भन्छन्, उद्यमशीलता र व्यावसायिकता बढ्न सकेको छैन। रेमिट्यान्स बर्सेनि ८ खर्बभन्दा बढी भित्रिरहेको छ। त्यसको ७० प्रतिशतभन्दा बढी दैनिक उपभोग्य वस्तुमै खर्च भइरहेको छ। पुँजी निर्माण हुन नसक्दा वैदेशिक रोजगारीमा गएका परिवारमा उल्लेख्य परिवर्तन आउन नसकेको गुरुङ बताउँछन्। भन्छन्, जीवन धानेको छ तर उद्यमशीलतामा जोडिने उसको आधार नै छैन। गैरआवासीय नेपाली संघका उपाध्यक्ष डा बद्री केसी राष्ट्र निर्माणमा युवाको भूमिका बढी हुने भए पनि स्वदेशमा अवसर नपाएर बिदेसिने गरेको सुनाउँछन्। युवा पलायन रोक्न सरकारले विशेष कार्यक्रम ल्याउनुपर्छ, उपाध्यक्ष डा केसी भन्छन्, हामीले वैदेशिक रोजगारीमा रहेकाको कल्याणकारी हितका लागि काम गरिरहेका छौं। युवालाई राष्ट्र निर्माणमा लगाउन सरकारले पर्याप्त रोजगारी सिर्जना गर्नुपर्छ। उद्यमी बनाउन सहुलियत कर्जा, अनुदान, घुम्ती कोषको बिनाब्याज रकम प्रदान गरेर व्यावसायिकतामा जोड्नुपर्ने अर्थविद् बताउँछन्। अर्थविद् ज्ञानेन्द्र अधिकारी राज्यले युवालाई प्राथमिकता नदिएको बताउँछन्। सिर्जनशील युवालाई कसरी परिचालन गर्ने भन्ने विषयमा राज्यको दृष्टिकोण नै गलत छ, अधिकारी भन्छन्, उद्यममा प्रोत्साहन र रोजगारीको ग्यारेन्टी गर्न सरकार चुक्न हुँदैन। वैदेशिक रोजगारीबाट फर्केका युवाले ज्ञान, सीप र पुँजी ल्याएका हुन्छन्। तर, सरकारले उनीहरूलाई उत्पादनमा जोडिन सहयोग नगर्दा अलपत्र अवस्थामा छन्। अर्थविद् अधिकारी सरकारले सहुलियत ऋणको ग्यारेन्टी गरेर युवालाई दिँदा उद्यमशीलता र रोजगारी बढ्ने बताउँछन्। राजनीतिमा हिम्मत गर्ने युवा खोइ ? राज्यले विदेशबाट फर्केकालाई उद्यमशीलतामा जोड्न चाँडै नीति बनाएन भने दुरगामी असर पर्न सक्छ, माइग्रेन रिटर्नीका अध्यक्ष अधिकारी भन्छन्। वैदेशिक रोजगारीमा जानेमध्ये ७४ प्रतिशत सीप नसिकेका छन्। सीप नहुँदा वैदेशिक रोजगारीमा आय कम हुने भएकाले रेमिट्यान्स पनि कम भित्रिरहेको छ। कोभिडले अझै फर्कन सक्ने भएकाले सरकारले बेलैमा बेरोजगार युवालाई स्वदेशमै रोजगार सिर्जना गर्न चुक्न नहुने अधिकारी बताउँछन्। श्रमविज्ञ पूर्णचन्द्र भट्टराई कृषि, पर्यटन र उद्योगमा युवालाई लगाउन सकिने बताउँछन्। उद्योगलगायत प्राविधिक क्षेत्रमा विदेशी कामदार छन्, भट्टराई भन्छन्, त्यस्ता ठाउँमा नेपालीलाई सीप सिकाएर विदेशी कामदार विस्थापन गर्न सकिन्छ। सहुलियत कर्जामा सहजीकरण गरे वैदेशिक रोजगारीबाट फर्किएका युवा व्यावसायिक कृषिलगायत विविध क्षेत्रमा आकर्षित हुने उनको भनाइ छ। युवा अवस्थालाई विभिन्न मुलुकले फरकफरक तरिकाले परिभाषित गरेका छन्। शारीरिक र मानसिक विकासका दृष्टिले किशोर र वयस्क अवस्थाबीचको उमेर समूहलाई युवा जनाउँछ। संयुक्त राष्ट्रसंघ र विश्व बैंकजस्ता अन्तर्राष्ट्रिय संस्थाले १५ देखि २४ वर्षको उमेर समूहलाई युवा मानेको पाइन्छ। पछिल्लो पटक संयुक्त राष्ट्रसंघले यूएनएचसीआर २२५० का सन्दर्भमा युवाको उमेर समूहलाई १५२९ का रूपमा आत्मसात गरेको छ। नेपालको सन्दर्भमा १६ देखि ४० वर्षलाई युवा उमेर समूह निर्धारण गरिएको छ। राष्ट्रिय युवापरिषद् ऐन २०७२, राष्ट्रिय युवा नीति २०७२ ले १६ देखि ४० वर्ष उमेर समूहलाई युवा मानेको छ। युथ भिजन २०२५ मा १६ देखि २४ वर्ष र २५ देखि ४० वर्षको उमेर समूहमा विभाजन गरी समूहगत प्राथमिकता निर्धारण गरिएको छ। राष्ट्रिय युवा परिषद्का कार्यकारी उपाध्यक्ष माधव ढुंगेल युवाको सर्वांगीण विकासका लागि क्रियाशील रहेको बताउँछन्। बेरोजगार तथा अर्ध बेरोजगारीका कारण युवा पलायन भइरहेकाले उनीहरूलाई सहुलियत कर्जामा विशेष पहल गरिरहेको उपाध्यक्ष ढुंगेलको भनाइ छ। उनका अनुसार परिषद्कै पहल र समन्वयमा राष्ट्र बैंकले १० प्रकारका सहुलियत कर्जाको अवधारणा ल्याएको छ। त्यसको उपयोग गर्नेमा अधिकांश युवा नै रहेको ढुंगेलको दाबी छ।"
मनसुनी रेखा तराई नजिक : तीन दिन भारी बर्षाको सम्भावना,"काठमाडौं : मनसुनी न्युन चापिय रेखा नेपालको तराई भूभाग नजिक रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल देशभर सामान्यदेखि पूर्ण बदली रहि प्रदेश नं १, बागमती प्रदेश, गण्डकी प्रदेश, लुम्बिनी प्रदेश र सुदुरपश्चिम प्रदेशका केही स्थानहरूमा हल्कादेखि मध्यम वर्षा भइरहेको छ। आगामी तीन दिनको मौसम पूर्वानुमान बिहीबार दिउँसो देशका अधिकांश स्थानहरुमा सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश नं १, प्रदेश नं २, बागमती प्रदेश, गण्डकी प्रदेश, लुम्बिनी प्रदेश र सुदुरपश्चिम प्रदेशका एकदुई स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ। महाशाखाका अनुसार राती प्रदेश नं १, प्रदेश नं २, बागमती प्रदेश , गण्डकी प्रदेश, लुम्बिनी प्रदेश र सुदुरपश्चिम प्रदेशका एकदुई स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ। शुक्रबार प्रदेश नं १, बागमती प्रदेश , गण्डकी प्रदेश, लुम्बिनी प्रदेश र सुदुरपश्चिम प्रदेशका एकदुई स्थानहरुमा मेघ गर्जनचट्याङ्गसहित भारी वर्षाको सम्भावना रहेको महाशाखाको बुलेटिनमा उल्लेख छ। शनिबार प्रदेश नं १, प्रदेश नं २, बागमती प्रदेश , गण्डकी प्रदेश, लुम्बिनी प्रदेश र कर्णाली प्रदेशका एकदुई स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ। विभागबाट जारी बुलेटिनमा भनिएको छ, 'प्रदेश नं १, प्रदेश नं २, बागमती प्रदेश, गण्डकी प्रदेश, लुम्बिनी प्रदेश र सुदुरपश्चिम प्रदेशका एकदुई स्थानहरुमा मेघ गर्जनचट्याङ्गसहित भारी वर्षाको सम्भावना रहेकोले पहाडी भू भागमा भूक्षय, पहिरो तथा गेग्रान बहावको जोखिम रहेको हुनाले नदीनाला र खहरे खोलामा पानीको सतह बढ्न सक्ने भएकोले आवश्यक सतर्कता अपनाउनु हुन अनुरोध छ।'"
"न घाम छेकिन्छ, न पानी","सन्धिखर्क : त्रिपाल र बोराले छाएको छानो। चर्किएका भित्ता। आकाशबाट परेको पानीले हिलाम्मे बनाएको भुइँ। सोमबार बिहान घरभित्रको त्यही हिलो सोहोर्दै थिए, शीतगंगा नगरपालिका६ पाखापानीका टिकाबहादुर बादी। यस्तै छ, गरिब, दुःखीको छाप्रो, उनले सुनाए, न घाम छेकिन्छ, न पानी, जाग्राम बसेर रात कटाउनुपर्छ। घरमा अन्नसमेत छैन। वर्षौंदेखि जीर्ण घरमा बसिरहेका टिकाबहादुर आफैंमा अपांगता भएका व्यक्ति हुन्। हात र एक खुट्टाका औंला गाँसिएका छन्। आफ्नो जमिन छैन। मेलापात गएर कमाउन सक्दैनन्। पहिले गाउँमा डुलेर केही अन्न र पैसा भेला गर्थें, अहिले कोरोनाका कारण गाउँ निस्कन मिल्दैन, टिकाबहादुर भन्छन्, जंगलको च्याउ र बाँसको तामा खाएर छाक टारिरहेका छौं। सोही गाउँका बोमु बादीको अवस्था पनि उस्तै छ। अपांगता भएका उनी मादल बनाएर बिक्री गर्थे। त्यही आम्दनीले गुजारा चलेको थियो, उनको। त्यसमाथि कोरोना महामारीले बोमुको आम्दनीको स्रोत खोसेको छ। मादल किन्ने मानिस आएका छैनन्। बनाएका केही मादल थन्क्याएर राखेका छन्। यही सानो घर पनि जीर्ण भएर ढल्न लागेको छ, बरु ठूलो रूखमुनि गएर बस्दा सुरक्षित भइन्थ्यो होला, उनले भने, धेरै दिन भयो पेटभरी खान पाएको छैन। सरकारले आफूहरूको पीडा नदेखेको उनीहरूको गुनासो छ। कोभिड र गरिबीका नाममा थुप्रै राहतका प्याकेज र कार्यक्रम पनि आए तर यो परिवारले हालसम्म पाएनन्। हाम्रो पीडा सुन्ने कोही छैन, जनप्रतिनिधिले घर बनाउने टिन (जस्ता) दिने भनेर आश्वासन दिए, गाउँमा टाठाबाठाले सरकारले दिएको टिन लगाए, हामीले पाएनौं, बोमुले भने। गत आर्थिक वर्षमा जनता आवास कार्यक्रमअन्तर्गत दुवैको घर निर्माण प्रक्रिया थालिएको थियो। तर, जनप्रतिनिधि र कर्मचारीको ढिलासुस्तीले पूरा हुन सकेन। शीतगंगा६ का अध्यक्ष ऋषि रेस्मी चालू वर्षमा घर बनाइदिने दाबी गर्छन्। भन्छन्, उहाँहरूको समस्यामा हामी गम्भीर छौं, यो वर्ष जसरी भए पनि घर बन्छ। कोरोनाका कारण बादी समुदायको पेसासमेत संकटमा परेको छ। तीज, तिहारलगायतका पर्वमा हामीले बनाएको मादलको माग बढी हुन्थ्यो, देउसी भैलो, तीजको नाचगान बन्द हुँदा मादल कसैले लाँदैन, समस्या भयो, बोमुले भने।"
कर्जामा छैन युवाको पहुँच,"काठमाडौं : युवावर्गलाई आकर्षित गर्न ल्याइएको सहुलियत कर्जा कार्यक्रममा युवा वर्गको सहभागिता नगन्य मात्रामा भेटिएको छ। स्वदेशमै लगानी गरी जीविकोपार्जन गर्न चाहने युवा वर्गलाई लक्षित गरी सरकारले ५ प्रतिशत ब्याज अनुदानमा सहुलियतपूर्ण कर्जा कार्यक्रम ल्याएको थियो। तर, यो सुविधाको उपभोग गर्ने युवा जमातको संख्या भने निक्कै कम छ। राजनीतिक पहुँच र आफन्तवादको सहयोग पाएका सीमित वर्गले मात्रै यस्ता युवा लक्षित ऋण कार्यक्रम उपभोग गर्दै आएको आरोप पनि बजारमा अत्यधिक छ। विभिन्न ३ प्रकारको नाममा ल्याइएको सहुलियत कर्जालाई नेपाल राष्ट्र बैंकले कार्यविधि बनाएर कडाइका साथ कार्यान्वयनमा ल्याउन बैंक र वित्तीय संस्थालाई निर्देशन दिएको छ। योअन्तर्गत शिक्षित युवा स्वरोजगार कर्जा, विदेशबाट फर्केका युवा परियोजना कर्जा, युवा स्वरोजगार कर्जा छन्। कृषि तथा पशुपन्छी र महिला उद्यमशीलता क्षेत्रमा कर्जा प्रवाह भएको तुलनामा यस्ता प्रकारका सहुलियत कर्जा कार्यक्रममा युवावर्गको पहुँच अन्यन्त न्यून भएको पाइएको छ। नेपाल राष्ट्र बैंकको तथ्यांकअनुसार गत जेठसम्ममा सहुलियत कार्यक्रमअन्तर्गत शिक्षित युवा स्वरोजगार कर्जा तर्फ १ सय ४१ जनाले मात्रै उपभोग गरेका छन्। यो कार्यक्रमअन्तर्गत जनही ७ लाख रुपैयाँसम्म ऋण पाउने व्यवस्था गरिएको छ। पछिल्लो समयमा आएको बजेटले यो ऋण रकमको सीमा बढाएर २५ लाख रुपैयाँसम्म पुर्याएको छ। शिक्षित युवा स्वरोजगार कर्जाअन्तर्गत उनीहरूको ६ करोड २६ लाख रुपैयाँ बराबरको ऋण बक्यौता रहेको तथ्यांकले देखाएको छ। तर, यो अघिल्लो आर्थिक वर्षको सोही अवधिभन्दा बढी हो। अघिल्लो वर्षको जेठमा भने यस्तो प्रकारको कर्जा लिनेको संख्या ५९ जना मात्रै थियो। एक वर्षको अवधीमा यसमा ८२ जना थपिएका छन्। बैंकमार्फत प्रमाणपत्र धितो राखेर कर्जा दिने व्यवस्था २०७६ चैतदेखि कार्यान्वयनमा आएको हो। यस्तो कर्जा आफ्नो शैक्षिक प्रमाणपत्र धितो राखेर विद्यार्थीले लिन पाउने व्यवस्था छ। शैक्षिक प्रमाणपत्र धितोमा राखेर बैंकरहरूले कर्जा नदिएको गुनासो भने बजारमा अत्याधिक छ। बैंकरहरूले शैक्षिक प्रमाणपत्र धितोमा राखेर कर्जा प्रवाह गर्दा जोखिमको अवस्था सिर्जना हुने बताउँदै आएका छन्। अहिले नै जुनसुकै धितो पनि नतिर्ने समस्या छ, एनएमबी बैंकका प्रमुख कार्यकारी अधिकृत सुनील केसीले भने, प्रमाणपत्रको आधारमा जस्तो पाए त्यस्तोलाई कर्जा दिन सकिन्न्, सर्वसाधारणको निक्षेपको पैसा भएकाले सचेत भएर राम्रा, विश्वसनीय र सफल हुने खालको व्यावसायिक योजनालाई मात्रै यो ऋण दिन सकिन्छ। उनकाअनुसार मागसमेत नआउँदा पनि यस्तो प्रकारको ऋण तुलनात्मक रूपमा प्रवाह गर्न नसकिएको केसीले बताए। यस्तै कोभिडको महामारी फैलिएपछि विदेशबाट फर्केका युवालाई स्वदेशमै अवसर सिर्जना गर्न विदेशबाट फर्केका युवा परियोजना कर्जा कार्यक्रम ल्याइयो। गत जेठसम्म यस्तो कर्जा ७ सय ९१ जनाले उपभोग गरेका छन्। उनीहरूको ५७ करोड ८२ लाख रुपैयाँबराबरको ऋण बक्यौता छ। अघिल्लो वर्षको जेठमा २ सय ३ जनाले यस्तो सुविधा उपभोग गरेका थिए। यो कार्यक्रमअन्तर्गत १० लाख रुपैयाँसम्म ऋण लिन पाइने व्यवस्था छ। यसैगरी युवा लक्षित कार्यक्रम युवा स्वरोजगार कर्जा बेरोजगार युवालाई स्वरोजगार बनाउनका लागि ल्याइएको हो। यो कार्यक्रम खासै प्रभावकारी हुन सकेन्। यसअन्तर्गत हालसम्म ३ जना ऋणीले मात्रै सुविधा उपभोग गरेका छन्। उनीहरूको साढे ११ लाख बक्यौता छ। बाध्यकारी व्यवस्था यस्ता प्रकारका गुनासो आउन थालेपछि नेपाल राष्ट्र बैंकले सबै बैंकलाई संख्या तोकेरै सहुलियतपूर्ण कर्जा दिने व्यवस्थाको सुरुआत गर्यो। केन्द्रीय बैंकले सहुलियतपूर्ण कर्जामध्ये कृषि तथा पशुपन्छी कर्जा बाहेक अन्य कर्जा शीर्षकमा अनिवार्य रूपमा दिनै पर्ने बाध्यकारी व्यवस्था कार्यान्वयनमा ल्याएको छ। जसअनुसार वाणिज्य बैंकले ५ सय वा न्यूनतम प्रतिशाखा १० तथा राष्ट्रियस्तरका विकास बैंकले ३ सय वा न्यूनतम प्रतिशाखा ५ मध्ये जुन बढी हुन्छ त्योअनुसार कर्जा दिनै पर्ने व्यवस्था ल्याइएको छ। यस्तै राष्ट्रिय स्तरबाहेकका विकास बैंक तथा वित्त कम्पनीले क्रमशः न्यूनतम २ सय र १ सय जनालाई यस्तो कर्जा उपलब्ध गराउनुपर्ने व्यवस्था गरेको छ। यो व्यवस्थालाई कडाइका साथ कार्यान्वयनमा ल्याइएपछि सहुलियतपूर्ण कर्जाको प्रवाह राम्रो भएको छ, केन्द्रीय बैंकका प्रवक्ता देवकुमार ढकालले बताए। नेपाल राष्ट्र बैंकले जारी गरेको सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि, २०७७ मा टेकेर बैंक तथा वित्तीय संस्थाले आन्तरिक कार्यविधि बनाएर यस्तो प्रकारको कर्जा प्रवाह गरिरहेका छन्। विश्वासको खाडल प्रमाणपत्रसँगै सम्पत्तिसमेत धितो राखेकालाई यस्तो ऋण दिन सकिने अवस्था भए पनि व्यवसायका लागि चाहिने उत्कृष्ट योजनाका साथै विश्वासको वातावरण नबन्दा पनि ऋण दिन नसकिएको कतिपय बैंकरहरूले आंैल्याएका छन्। कोषमार्फत ९० हजार युवा लाभान्वित सरकारले युवालाई स्वरोजगार बनाउन एक दशकअघि युवा तथा साना व्यवसायी स्वरोजगार कोष स्थापना गरेको थियो। यो कोषमार्फत हालसम्म १० अर्ब कर्जा प्रवाह भइसकेको छ। कोषका कार्यकारी उपाध्यक्ष डा कल्याण रोका (देवराज) ले यो अवधिमा ९० हजार युवालाई स्वरोजगार बनाउन कोष सफल भएको दाबी गरे। कोषले ७५ जिल्लाका करिब २५ सय बैंक तथा वित्तीय संस्थासँग वित्तीय साझेदारी गरी बेरोजगार युवालाई स्वरोजगार बनाउन बिनाधितो सहुलियत ब्याजदरमा कर्जा प्रवाह गर्दै आएको छ। कोभिडको महामारीबीच पनि १५ हजार युवालाई कर्जा दिइएको उनले बताए। कोषको अनुमतिमा प्रतिव्यक्ति ५ लाखसम्म व्यावसायिक कर्जा उपलब्ध गराउने व्यवस्था छ।"
राजनीतिमा हिम्मत गर्ने युवा खोइ ?,"काठमाडौं : बीपी कोइराला ३३ वर्षकै उमेरमा कांग्रेस सभापति बने। भारतको कलकत्तामा २००३ सालमा भएको पहिलो अधिवेशनले युवा उमेरका कोइरालालाई सभापतिमा निर्वाचित गरेको थियो। २०१६ सालमा पहिलो जननिर्वाचित सरकारको प्रधानमन्त्री बन्दा बीपी ४५ वर्षका मात्र थिए। मदन भण्डारी ३७ वर्षकै उमेरमा एमाले महासचिव बने। पार्टीको चौथो महाधिवेशनबाट ०४६ सालमा भण्डारी महासचिवमा निर्वाचित भएका थिए। नेपाली राजनीतिका युग पुरुष बीपी र मदनले युवा उमेरमै पार्टी हाँके। राजनीति र समाजलाई नयाँ गोरेटोमा डोर्याउने सिद्धान्त, विचार र कार्यक्रमको रचना गरे। बीपीले प्रजातान्त्रिक समाजवादको प्रतिपादन गरे। मदनले जनताको बहुदलीय जनवाद ९जबज० को बाटोमा कम्युनिष्ट आन्दोलन र समाजलाई डोर्याए। तर, आज नीति निर्माण तहमा युवाको उपस्थिति नारामै सीमित छ। ठूला पार्टीको मुल नेतृत्व ७० वर्षको वरिपरि छ। युवा नेतृत्वको वकालत गर्ने दोस्रो पुस्ताले पनि ४० वर्ष उमेर पार गरिसकेको छ। राष्ट्र विकास र नीति निर्माण तहमा युवाको जबर्जस्त उपस्थिती र हस्तक्षेपबारेको बहस पुरानै हो। राजनीतिक र सामाजिक परिवर्तनमा उल्लेखनीय भूमिका निर्वाह गरिरहेको युवाको नीति र राष्ट्र निर्माणमा सहभागिता भने सन्तोषजनक छैन। जनक्रान्तिको बलमा बनेको संविधानले युवाको सहभागिता, उपस्थिती र महत्वबारे संवैधानिक व्यवस्था नै गर्यो। तर, व्यवहारमा ठिक उल्टो छ। संविधान जारी भएपछि तीनवटै तहमा युवा नेतृत्व अपेक्षाकृत स्थापित हुन सकेन। एमाले युवा नेता ठाकुर गैरे भन्छन्, युवालाई क्रान्ति र आन्दोलनमा मात्र उपयोग गर्ने कुसंस्कारले राष्ट्र निर्माणमा युवाहरूको भूमिका कमजोर बन्दै गएको छ। राष्ट्रिय युवा परिषद् ऐनले १६ देखि ४० वर्ष उमेर समूहलाई युवा उमेर निर्धारण गरेको छ। सबै नीतिको मूल नीति राजनीति मानिन्छ। तर राजनीतिक नेतृत्व एवं नीतिनिर्माण तहमा भने ७० वर्ष उमेर समुहकै कब्जा छ। राजनीतिमा प्रवेश गराउने र चुनावमा टिकट दिने बेलामा पार्टीका शीर्ष नेताहरू युवाप्रति अनुदार हुने गरेका छन्। ०७४ को प्रतिनिधिसभा निर्वाचनमा पार्टीको टिकट पाउनेमा युवाको संख्या निकै कम थियो। प्रत्यक्षतर्फ १ सय ६५ सदस्यका लागि भएको निर्वाचनमा १४ जना मात्र युवाले चुनाव जिते। समानुपातिक १ सय १० जनामा युवाबाट २२ जनाले मात्र सांसद बन्ने मौका पाए। प्रतिनिधिसभामा १३०९ प्रतिशत मात्र युवाको सहभागिता भएको निर्वाचन आयोगले जनाएको छ। ५९ सदस्यीय राष्ट्रियसभामा ४ जना मात्र युवा सांसद छन। जुन ६७७ प्रतिशत मात्र हो। सातवटै प्रदेशका ५ सय ५० प्रदेशसभामा १ सय ३० जना ९२३।६३० प्रतिशत युवा छन। स्थानीय तहको नेतृत्वमा पनि युवाको सहभागिता कम छ। आयोगका अनुसार स्थानीय तहका ३५ हजार ४१ पदका लागि भएको निर्वाचनमा १३ हजार ८ सय ९३ पदमा युवाहरू निर्वाचित भएका थिए। २ सय ९३ मेयरमध्ये ५२ युवा , २ सय ९३ उपमेयरमध्ये १ सय ११ निर्वाचित भए। स्थानीय तह अन्र्तगत ४ सय ६० अध्यक्ष पदका लागि भएको निर्वाचनमा १ सय १२ जना युवा र ४६० उपाध्यक्ष मध्ये २ सय ३७ युवा निर्वाचित भए। राजनीतिक परिवर्तनका ठूल्ठुला आन्दोलन र क्रान्तिमा युवाहरूको उल्लेख्य भूमिका रहेपनि समाज परिवर्तनका आन्दोलनमा युवाहरूलाई पछि पार्ने गरिएको छ। मरुभूमिमा मुल फुटाउने देखि बांझा जमिनलाई ऊर्वर बनाउने युवाहरूको नेतृत्व तहमा कम उपस्थितीका कारण मुलुकले कांचुली फेर्न नसकेको युवा नेताहरू बताउंछन। कांग्रेस युवा नेता प्रदीप पौडेल राजनीतिमा दोस्रो पुस्ता नै नेतृत्वमा नपुगेको बेला युवा नेतृत्वको कुरा केवल कल्पना मात्र भएको बताउँछन। आन्दोलन,जुलुस र धर्नामा ढुंगा हान्नेदेखि सुरक्षा घेरा तोडन युवाहरूलाई अघि बढाईन्छ। तर देश विकास र सम्वृद्धिमा युवाहरूलाई अघि नबढाउँदा देश उभो नलागेको जानकारहरू बताउँछन। अलमलमा युवा जनशक्ति"
युवाको काँध,"नेपाली युवा अवसर र कामको खोजीमा ४० देखि ५० लाखको संख्यामा विदेसिएका छन् युवा राजनीतिक, आर्थिक, सामाजिक र सांस्कृतिक परिवर्तन र रूपान्तरणका अग्रदूत हुन्। परिवर्तनका संवाहक अनि वर्तमानका साझेदार शक्ति पनि। नेपालको कुल जनसंख्याको ठूलो हिस्सा ओगटेका युवामा सिक्ने क्षमता, साहस, श्रृजनशिलता एवं आत्मविश्वास प्रचुर मात्रामा रहेको कुरा नकार्न सकिँदैन। तर युवालाई परिचालन गर्ने राज्यको स्पष्ट कार्यनीति र कार्यक्रमको अभावमा युवा वैदेशिक रोजगारीका लागि खाडी लगायतका तेस्रो मुलुक जान विवश छन्। देशको हरेक महत्वपूर्ण परिवर्तनमा आधारशीलाको भूमिका निर्वाह गरेका युवाको सर्वांगीण विकासमा राज्य जिम्मेवार हुन सकेको छैन। राष्ट्रिय जनगणना २०६८ अनुसार, १६४० वर्षसम्मका कुल युवा जनसंख्या एक करोड ६ लाख ८९ हजार आठ सय ४२ अर्थात् ४०३ प्रतिशत छ। नेपालको कुल युवा जनसंख्याको ५४५ प्रतिशत महिला र ४५८ प्रतिशत पुरुष छन्। युवाको सवाल सम्बोधन गर्न राष्ट्रिय युवा नीति ११ फागुन २०६६ मा नेपाल सरकारद्वारा जारी गरी २०७२ मा पहिलो संशोधनसमेत भएको छ। युवा नीतिको कार्यान्वयनको सन्दर्भमा मन्त्रालयले युथ भिजन २०२५ सहित १० वर्षे रणनीतिक योजनासमेत निर्माण गरेको छ। सर्सर्ती हेर्दा हामी माझ युवा नीति, योजना र कार्यक्रम सबै छ। केन्द्रीय स्तरमा युवा तथा खेलकुद मन्त्रालय तथा राष्ट्रिय युवा परिषद्् समेत छ। प्रदेशस्तरमा पनि युवा परिषद्् गठनको तयारी हँुदैछ। जिल्ला युवा परिषद् पनि गठन भएको छ। सरकारको बजेट तथा कार्यक्रममा युवाका विषय समेटिएको छ। तर युवालाई उत्पादनशील क्षेत्रमा परिचालन गर्न नसक्दा अवसरको अभावमा लाखौं युवा भौतारिइरहेका छन्। नेपाली युवा अवसर र कामको खोजीमा ४० देखि ५० लाख विदेशिएका छन्। जसमध्ये १६ देखि ३५ वर्ष उमेर समूहका युवा शक्ति छन्। आईएलओको तथ्यांकअनुसार नेपालमा युवा बेरोजगारी दर १९२ प्रतिशत छ। करिब २७ प्रतिशत युवा एक वर्षभन्दा पनि लामो समय जागीरको खोजीमा छन्। नेपाली युवा जनशक्ति अहिले विभिन्न मुलुकमा कठोर श्रम गर्न विवश छन्। रेमिट्यान्सले मुलुकको अर्थतन्त्र धानेको छ। राजनीतिक परिवर्तनको अग्रमोर्चामा खटेको युवा त्यसबाट प्राप्त उपलब्धीको लाभबाट भने जहिले वञ्चित छन्। एकथरी युवा दैनिक गुजाराका लागि कठोर श्रम गर्न बाध्य छ भने अर्कोथरी सहरीया युवा जसले अमेरिका, क्यानडा, अष्ट्रेलिया वम युरोपमा भविष्य देख्छ र त्यहीँ बसाईं सर्छ। आज देशमा हस्तक्षेपकारी युवा जमात नभएकाले नै राजनीतिक अस्थीरता बढ्दै गएको हो। आलोचनात्मक चेत भएका एवं सृजनशील युवा पुस्ता राजनीतिमा नहुनुले नेपालको राजनीतिको बागडोर बुढाहरूले लिए। प्रचण्ड, देउवा, माधव, ओली, उपेन्द्र र बावुरामलाई गाली गरेर मात्र देश विकास हुने होइन। युवाले स्पष्ट दृष्टिकोणका साथ नेतृत्व स्थापित गर्न डटेर लाग्नु पर्छ। युवालाई आशा जगाउने भनेको युवा नेताले नै हो। राजनीतिमा नेतृत्व संकट भएको वर्तमान सन्दर्भमा युवा स्पष्ट कार्ययोजनाका साथ वैकल्पिक राजनीतिक शक्तिको रूपमा अघि बढनु जरुरी छ। नेपाल अहिले जनसंख्याको लाभांशको अवस्थामा पुगेको छ। बोनस युवा शक्तिलाई रचनात्मक रूपमा राष्ट्र निर्माण एवं देश विकासमा लगाउन सकियो भने देशले विकास र समृद्धिमा ठूलो फड्को मार्ने निश्चित छ। युवालाई सबल बनाई देश विकासमा लगाउन सके मात्र देशको मुहार फेरिन सक्छ। युवालाई उठाउन सके मात्र समाज उठ्छ अनि समाज परिवर्तन र देश समृद्ध हुन्छ। नेपाली युवाका साझा सवाल गुणस्तरीय, समयसापेक्ष र रोजगारमूलक शिक्षाको अभाव, व्यावसायिक सीप र प्रविधिको पहुँचबाट टाढा हुनु हो। बेरोजगारी, अर्ध बेरोगारी, अति गरिबी र स्वरोजगार बन्न व्यवसाय ऋणको कठिनाइ आदि छन्। युवाको कमजोर स्वास्थ्य, पोषण र कमजोर मनोबल अनि युवा लगानीमैत्री तथा उद्यमशील वातावरणको अभाव र युवा पलायन आजको वास्तविकता हो। लैगिक, क्षेत्रिय, जातिगत विभेदीकरण र बहिष्करणका साथै विश्वव्यापीकरण तथा उदारीकरणको प्रभावले ल्याएका चुनौती प्रमुख हुन्। युवा नीति कार्यान्वयनका लागि युवा तथा खेलकुद मन्त्रालय तथा राष्ट्रिय युवा परिषद्को आर्थिक स्रोत, भौतिक पूर्वाधार र सक्षम नेतृत्व पनि उत्तिकै महत्वपूर्ण पक्ष हो। हालसम्मको परिवेशलाई हेर्दा मन्त्रालय र परिषद् उल्लेखित तीनवटै पक्षमा सबल भएको देखिँदैन। यसका लागि सिर्जनशील नेतृत्व तथा यसको भौतिक पूर्वाधार र सांगठनिक संरचना निर्माण गरिनु आवश्यक छ। जसले गर्दा युवा नीति तथा कार्यक्रम केन्द्रका मात्र होइन, जिल्ला र गाउँसम्मका युवाको पहुँचमा पुग्न सक्छ। पन्ध्रौं योजना र युवा नीतिको मर्मअनुरूप नेपाल सरकारका स्थानीय निकायले पनि युवा नीति र युथ भिजन २०२५ ले परिकल्पना गरे अनुरूपका कार्यक्रमलाई बजेट विनियोजन गर्नुपर्छ। र राष्ट्रिय तथा स्थानीय तहमा कार्यरत युवा संघसंस्थालाई परिचालन गर्नुपर्छ। साथै युवाको क्षेत्रमा काम गर्ने सरकारी निकायको केन्द्रमा अन्तरमन्त्रालय समिति र जिल्लामा युवा सम्पर्क केन्द्रको रूपमा विकास गर्न जरुरी छ। जसले गर्दा युवासम्बन्धी कार्यक्रमको दोहोरोपनाको अन्त हुनुका साथै युवा लक्षित कार्यक्रमले मूर्तरूप हासिल गर्न टेवा पुग्छ। युवा नीति तथा युथ भिजन २०२५ ले मार्गनिर्देश गरेका युवाका मुद्दाहरूमा सामूहिक आवाज बुलन्द गर्नु र राज्यलाई रचनात्मक दवाब सृजना गर्नु अहिलेको आवश्यकता हो। युवा परिषद्लाई समावेशी बनाउँदै युवालक्षित कार्यक्रम स्थानीय तहसम्म पुयाउन सामूहिक प्रतिवद्धताको खाँचो छ। दिगो विकास लक्ष्य प्राप्तिका लागि युवा संघसंस्था एकीकृत हुन जरुरी छ। सन् २०३० सम्म दिगो विकास लक्ष्य हासिल गर्न पनि युवाको सामूहिक प्रतिवद्धता, एकता, सहकार्य र योगदानबाट मात्र सम्भव छ। सरकारलाई युवा रोजगारी सृजना गर्न दबाब दिँदै युवालाई स्वरोजगार तथा उद्यमशिलतातर्फ अभिप्ररित गर्न जरुरी छ। वैदेशिक रोजगारीलाई व्यवस्थित गर्दै युवा स्वरोजगार बैंकको स्थापना गर्नु अहिलेको आवश्यकता हो। राज्यलाई बलियो बनाउँदै लैजान र देशको समृद्धिको नेतृत्व गर्न अब युवा एकजुट हुनैपर्छ। विश्वका हरेक समृद्ध मुलुक निर्माणको चरणलाई अध्ययन गर्ने हो भने पनि युवाको नेतृत्व र परिचालनबाट मात्र सम्भव भएको तथ्य जगजाहेर नै छ। हरेक परिर्वतनको नेतृत्वदायी भूमिका निर्वाह गर्ने युवा अब देशको राजनीति र समृद्धिको नेतृत्व लिन पनि तयार हुनुपर्छ। युवाबिना देश विकास सम्भव छैन। मुलुक अहिले राजनीतिक स्थायित्वमार्फत दिगो विकासको गतिमा अघि बढ्ने दिशामा छ। जनसाख्यिकी हिसाबले युवा बढी भएको सन्दर्भमा युवालाई उत्पादनशील काम र नवनिर्माणमा संंलग्न गराउन सके छोटो समयमा ठूलो उपलब्धि हासिल गर्न सकिन्छ। युवा नीति तथा कार्यक्रमलाई अवसरका रूपमा लिँदै सबै युवाले अब नीतिको जगमा रहेर हकअधिकार स्थापित गर्न अग्रसर हुनुपर्छ। हरेक राजनीतिक दलहरूमा यसको सकारात्मक प्रभावका लागि युवाले सशक्त दबाब दिनु अपरिहार्य छ। नेपालको सन्दर्भमा नीति नियमहरू प्रशस्त बन्ने गरेका छन्। तर कार्यान्वयन पक्ष भने कमजोर छ। युवा नीति कार्यान्वयनका सन्दर्भमा सबै प्रकृतिका युवाबीच साझा बुझाइ विकास हुनु जरुरी छ। नीतिको लक्ष्य हासिल गर्न विभिन्न राजनीतिक आस्था, भिन्न काम गर्ने शैली एक हुनुपर्छ। जो जहाँ भए पनि सबै युवाले युवा नीति तथा युथ भिजनलाई कार्यान्वयनका लागि सशक्त आवाज उठाउनुपर्छ। साथै कार्यान्वयनका लागि साझेदारी विकास गर्न आवश्यक छ। नेपालमा युवाका सवालमा वकालत हुन थालेको लामो इतिहास छैन। विगत केही वर्षसम्म पनि युवाको हुन भन्ने बुझाइमा सरकार वा सम्बन्धित निकाय अस्पष्ट रहेको देखिन्छ। तथापि पछिल्लो समयमा सरकारका योजनामा पनि युवाका सवालहरू समेटिन थालेका छन्। यी प्रयासले मात्र यो देशका युवाका विकराल समस्याहरू समाधान हुन सम्भव देखिँदैन। स्वयं युवा पनि सिर्जनशील, कर्तव्यनिष्ठ भई युवा अधिकारहरूको उपभोग गरी स्थानीय तहदेखि केन्द्रसम्म प्रतिनिधित्व र पहिचान सँगै पहुँच बढाउन अग्रसर हुनु अपरिहार्य छ। अतः युवा नीतिले दिएको अधिकारलाई उपभोग गर्दै आफ्ना अधिकारहरू स्थापित गरी आफू र आफ्नो समाजलाई उन्नतिको बाटोतिर लैजान शिक्षा, स्वास्थ्य र रोजगारीमा सबै युवाको पहुँच बढाउनुपर्छ। त्यसका लागि राज्यले आगामी वर्षहरूमा युवामैत्री लगानीको वातावरण र्सिजना गर्नुपर्छ। देशका युवालाई सबै प्रकारले सक्षम बनाउने दिशातर्फ सरकारको ध्यान केन्दित हुन आवश्यक छ। युवामा लागानी गर्ने देशहरूले नै आज विश्वलाई नेतृत्व गरिरहेका छन्। युवालाई सबल बनाई देश विकासमा लगाउन सके मात्र यो देशको मुहार फेरिन सक्छ। युवालाई उठाउन सके मात्र समाज उठ्छ, युवालाई जगाउन सके मात्र समाज परिवर्तन र देश समृद्ध हुन्छ।  लेखक राष्ट्रिय युवा गैरसरकारी संस्था महासंघ नेपालका अध्यक्ष हुन्।"
९७ जनाले गरे ब्याडमिन्टन निर्णायक कोर्स,"काठमाडौं : नेपाल ब्याडमिन्टन संघले सञ्चालन गरेको भर्चुअल ब्याडमिन्टन राष्ट्रिय निर्णायक कोर्स बुधबार सम्पन्न भएको छ। दक्ष जनशक्ति उत्पादन गर्ने उद्देश्यअनुरूप पहिलो पटक कोर्स सञ्चालन गरिएको संघले जनाएको छ। प्रशिक्षण कार्यक्रममा १० महिलासहित ९७ जनाको सहभागी थिए। साउन १७ देखि २७ गतेसम्म दुई चरणमा कोर्स सञ्चालन गरिएको हो। संघसँग आबद्ध प्रत्येक जिल्लामा अब कम्तीमा दुई निर्णायक स्थानीय हुनेछन्। यसअघि प्रायः जिल्लामा आयोजना हुने प्रतियोगितामा केन्द्रबाटै निर्णायकको पूर्ति हुने गरेको थियो। यसका साथै नेपाली सेना, नेपाल एपीएफ कलबमा पनि निर्णायकको अभावलाई पूर्ति गरिनेछ। यसअघि पनि विभिन्न जिल्लाले आफ्नै पहलमा राष्ट्रिय रेफ्री र अन्तर्राष्ट्रिय अम्पायर मार्फत निर्णायक तालिम प्रदान गर्दै दक्ष जनशक्ति उत्पादन गर्दै आएका थिए। संघको कार्यक्रमअनुरूप आधिकारिक रूपमै प्रमाणपत्र प्रदान गर्ने उद्देश्यले आयोजना गरिएको यो नै पहिलो निर्णायक तालिम भएको जनाइएको छ। सहभागी निर्णायकलाई ब्याडमिन्टन एसियाका सर्टिफाइड अम्पायर दीपक थापा, ब्याडमिन्टन एसियाका एक्रिडियटेड अम्पायरहरू सुमित शाक्य, समन इकवाल र कृतन खड्काले ब्याडमिन्टनको प्राविधिक ज्ञान प्रदान गरेका थिए। आगामी दिनमा सञ्चालन गरिने राष्ट्रिय प्रतियोगितामा प्रयोगात्मक परीक्षा लिइने, त्यसकै आधारमा प्रमाणपत्र प्रदान गरिनुका साथै राष्ट्रिय अम्पायरमा दर्ता गरिने संघले जनाएको छ। कोभिड१९ को महामारीको अवस्थामा खेलकुदका कार्यक्रम ठप्प रहेका बेला संघले गतिविधि सञ्चालन गरेकोमा राष्ट्रिय खेलकुद परिषद्का निमित्त सदस्य सचिव एकेन्द्र कुँवरले धन्यवाद प्रदान गरे। ब्याडमिन्टन एसियाका अध्यक्ष एन्टोन सुबोले ब्याडमिन्टन एसियाका अन्य राष्ट्रले पनि यस कार्यक्रमबाट सिक्नुपर्ने बताए। यस्तै महासचिव मुसा नासिद र कोषाध्यक्ष जसेम कान्सोले पनि कार्यक्रम र सहभागीहरूलाई शुभकामना प्रदान गरेका थिए। आगामी दिनमा कोर्ट अफिसियलका रूपमा आवश्यक पर्ने जनशक्ति ९म्याच कन्ट्रोल, लाइन जज०लगायतको कोर्स कार्यक्रमलाई पनि अगाडि बढाइने संघका अध्यक्ष रामजीबहादुर श्रेष्ठले बताए। प्रशिक्षणमा अर्घाखाँची, बाँके, बारा, भक्तपुर, भोजपुर, दैलेख, दोलखा, दाङ, धनकुटा, डोटी, इलाम, सिन्धुपाल्चोक, झापा, कैलाली, कञ्चनपुर, कपिलबस्तु, कास्की, काठमाडौं, काभ्रे, महोत्तरी, मोरङ्ग, नवलपरासी, नवलपुर, पर्सा, पाल्पा, पाँचथर, पर्वत, रुपन्देही, सल्यान, संखुवासभा, सर्लाही, सिन्धुली, सोलुखुम्बु, सुर्खेत, तनहँु, तेर्हथुम, उदयपुर, नुवाकोट, ओखलढुंगा, धादिङ, चितवन, सप्तरी, सुनसरी, एपीएफ क्लब छन्। यस्तै नेपाली सेनाको त्रिभुवन आर्मीक्लब, गुल्मी, बर्दिया र त्रिभुवन विश्व विद्यालय स्पोर्टस् साइन्सले पनि चाहना राखेका कारण प्रशिक्षणमा समावेस गरिएको कार्यक्रम संयोजक नेपाल ब्याडमिन्टन संघका केन्द्रीय सदस्य एवं प्रशिक्षक थापाले बताए।"
पीएसजीले मेसीको साथ पाएपछि,"पेरिस : अर्जेन्टिनी कप्तान लियोनल मेसीलाई अनुबन्ध गरेसँगै फ्रेन्च लिग वान क्लब पेरिस सेन्ट जर्मन (पीएसजी)को च्याम्पियन्स लिग उपाधि जित्ने लामो समयदेखिको लक्ष्य पुनः चर्चामा आएको छ। मंगलबार पेरिस आइपुगेका मेसीले पीएसजीसँग दुई वर्षका लागि सम्झौता गरेका थिए। मेसीको प्रतीक्षामा हजारौं समर्थक विमानस्थलबाट पीएसजीको घरेलु मैदानसम्म बाक्लो रूपमा उपस्थित भएका थिए। मंगलबार नै सम्झौता गरे पनि मेसी बुधबार मात्र पत्रकार सम्मेलनमा उपस्थित भएका थिए। गत बिहीबार स्पेनिस ला लिगा क्लब बार्सिलोनाले अप्रत्याशित रूपमा मेसीसँगको सम्झौता अन्त्य गरेको थियो। बार्सिलोनाले चाहना हुँदाहुँदै पनि ला लिगाको आर्थिक नियमका कारण मेसीसँगको सम्झौता अन्त्य गर्न बाध्य भएको जनाएको थियो। मेसी क्याम्प नोउ बहिर्गमनपछि आइतबार बिदाइका लागि आयोजना गरिएको पत्रकार सम्मेलनमा उपस्थित भएका थिए। जहाँ उनले पीएसजी जाने सम्भावना सत्य भएको संकेत गरेका थिए। मेसीको बहिर्गमनपछि इङ्लिस प्रिमियर लिग क्लब म्यानचेस्टर सिटीले आफूहरू उनलाई अनुबन्ध गर्ने दौडमा नरहेको जनाएपछि पीएसजी मेसीका लागि इच्छा देखाउने एक मात्र दाबेदार टोली बनेको थियो। ४ पटकका च्याम्पियन्स लिग विजेता मेसी पाँचौं उपाधिको लक्ष्यमा छन्। पीएसजीले भने अहिलेसम्म च्याम्पियन्स लिग उपाधि जितेको छैन। नेइमारलाई विश्व कीर्तिमानी रकममा अनुबन्ध गरे पनि पीएसजी च्याम्पियन्स लिग उपाधि लक्ष्यमा भने सफल हुन सकेको छैन। दुई सिजनअघि फाइनलसम्मको यात्रा तय गरे पनि पीएसजी फाइनलमा भने बार्यन म्युनिखसँग निराश भएको थियो। मैले धेरै पटक भनिसकें, मेरो लक्ष्य अझै च्याम्पियन्स लिग जित्ने छ, पछिल्लो पटक सन् २०१५ मा बार्सिलोनाबाट च्याम्पियन्स लिगको उपाधि जितेका मेसीले भने, पीएसजी पनि च्याम्पियन्स लिग जित्न चाहन्छ। त्यसैले मलाई लाग्छ यो मेरा लागि आफ्नो सपना साकार पार्ने सबैभन्दा राम्रो स्थान हो। कहिलेकाहीँ तपार्इं विश्वकै उत्कृष्ट टोलीको सदस्य हुँदा पनि च्याम्पियन्स लिग भने जित्न सकिरहेको हुँदैन, मेसीले भने, फुटबल भनेकै यही हो। च्याम्पियन्स लिग कति कठिन छ भन्ने हामीलाई थाहा छ। पीएसजीलाई पनि त्यो थाहा छ। केही सिजनयता पीएसजीले आफूलाई च्याम्पिन्स लिगको दाबेदारका रूपमा उभ्याउँदै आएको छ। च्याम्पियन्स लिग यस्तो प्रतियोगिता हो जहाँ विश्वका उत्कृष्ट क्लबहरूले प्रतिस्पर्धा गर्छन् र सर्वोेत्कृष्ट एक टोलीले विजेताको ताज पहिरिन्छ। मेसीलाई पीएसजीले वार्षिक ४१ मिलयन डलर दिने बताइएको छ। जहाँ उनले ३० नम्बरको जर्सी लगाउने छन्। बुधबार बिहानै पेरिसमा मेसीको जर्सी किन्नेहरूको घुइँचो देख्न सकिन्थ्यो। मेसीले नयाँ घरमा आएको र नयाँ यात्रा सुरुआत गर्न आतुर रहेको बताए। सबैलाई थाहा छ मेरो बार्सिलोना बर्हिगमन कति कठिन रह्यो भनेर। किनभने मैले त्यहाँ मेरो खेल जीवनको धेरै वर्ष बिताएको छु, मेसीले भने, तर यहाँ आएपछि मलाई विशेष ऊर्जा मिलेको छ। म अभ्यास सुरु गर्न आतुर छु।"
