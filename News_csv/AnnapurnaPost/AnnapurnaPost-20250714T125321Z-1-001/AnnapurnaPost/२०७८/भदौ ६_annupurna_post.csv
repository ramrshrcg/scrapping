शीर्षक,विवरण
माओवादी केन्द्रले तोक्यो प्रदेश इन्चार्ज : कसलाई कहाँ जिम्मेवारी ?,"काठमाडौं : नेकपा माओवादी केन्द्रले प्रदेश कमिटीमा रिक्त रहेका पदाधिकारी, विभागको प्रमुख र जिल्लाको इन्चार्ज तोकेको छ। आइतबार पार्टी केन्द्रीय कार्यालय पेरिसडाँडामा बसेको स्थायी कमिटीको बैठकले विभिन्न प्रदेशमा रिक्त रहेको पदाधिकारी र विभागको प्रमुख तोकेको प्रवक्ता नारायणकाजी श्रेष्ठले जानकारी दिए। बैठकले विभिन्न प्रदेशका रिक्त पदाधिकारीहरु, जिल्ला समितिका जसलाई अहिले जिल्ला समन्वय समितिमा रुपान्तरण गरिएको छ, इन्चार्जहरु तोक्ने काम भएको छ। उनले भने,त्यसैगरी पार्टीका विभिन्न विभागहरुको प्रमुखहरु तोक्ने काम भएको छ। उनका अनुसार बैठकले जिल्ला समन्वय समितिका संयोजक तोक्ने जिम्मा सम्बन्धित प्रदेशलाई दिइएको छ। माओवादी केन्द्रले राष्ट्रिय सम्मेलनलाई केन्द्रविन्दुमा राखेर वडा अधिवेशन, पालिका अधिवेशन र प्रदेश अधिवेशन गर्ने सम्बन्धमा पार्टीको निर्वाचन आयोगले निर्वाचन नियमावली तय गरेको श्रेष्ठले जानकारी दिए। बैठकले कम्युनिष्टहरुसँगको एकता र ध्रुवीकरणका लागि पहल गर्ने निर्णय गरेको छ। श्रेष्ठले नेपालका सबै कम्युनिष्टलाई एक बनाउन बहस सुरु गर्ने बताउँदै थपे, आजको आवश्यकता भनेको कम्युनिष्ट आन्दोलनलाई समाजवाद निर्माण गर्नु हो। स्थायी कमिटी बैठकले अन्य कम्युनिष्ट पार्टीसँग एकीकरणको लागि वर्षमान पुन, गिरिराजमणि पोखरेल र श्रीराम ढकाल सदस्य रहेको कार्यदलसमेत बनाएको छ। कोको तोकियो प्रदेश इन्चार्ज ? माओवादी केन्द्रले प्रदेश नं २ मा स्थायी कमिटी सदस्य गणेश शाह, बागमती प्रदेशमा हितमान शाक्य,गण्डकी प्रदेशमा हितराज पाण्डे इन्चार्जको जिम्मेवारी तोकेको छ। यसैगरी लुम्बिनी प्रदेशमा चक्रपाणि खनाल, कर्णाली प्रदेशमा शक्ति बस्नेत, सुदूरपश्चिम प्रदेमा खगराज भट्ट इन्चार्ज तोकिएका छन्। प्रदेश नं १ मा भने कसलाई इन्चार्ज बनाउने टुंगिएको छैन।"
विश्वासको मत गुमाएका स्विडेनका प्रधानमन्त्रीद्वारा पार्टी नेतृत्वबाट बिदा लिने घोषणा,"स्टकहोम : विश्वासको मत गुमाएका स्विडेनका प्रधानमन्त्री स्टेफन लोफभेनले पार्टी नेतृत्वबाट पनि अलगिने घोषणा गरेका छन्। झण्डै दुई महिना देशको तल्लो सदनमा भएको मतदानमा विश्वासको मत प्राप्त गर्न नसकेपछि उनले प्रधानमन्त्रीको जिम्मेबारीबाट बिदा लिनुपरेको थियो। उनले अब पार्टी नेतृत्वबाट समेत बिदा लिने आइतबार घोषणा गरेका छन्। सोसल डेमोक्र्याट पार्टीको अध्यक्षसमेत रहेएका स्टेफनले आगामी नोभेम्बरमा आफूले पार्टीको नेतृत्वदायी भूमिकाबाट अलग हुने घोषणा गरेका हुन्। आगामी एक वर्षपछि हुने आम निर्वाचनमा पार्टीलाई फेरि विजयी गराउनका लागि आफूले जिम्मेवारी त्याग्न लागेको उनको भनाइ छ। पार्टीकै एक कार्यक्रममा उनले नयाँ नेतृत्वलाई अवसर दिन र पार्टीलाई नयाँ तरिकाले सञ्चालन गर्ने वातावरण बनाउन सहयोग होस् भनेर आफूले पार्टी अध्यक्षबाट पनि राजीनामा दिन लागेको बताए। उनको यो निर्णयलाई परिपक्व, जिम्मेवार र नैतिकतापूर्ण भएको भन्दै स्थानीय सञ्चारमाध्यमहरुले महत्वका साथ सकारात्मक तरिकाले सम्प्रेषण गरेका छन्। उनले आफू झन्डै १० वर्षदेखि पार्टी अध्यक्ष र सात वर्ष प्रधानमन्त्री भइसकेकाले अब यो श्रृङ्खलालाई अन्त्य गर्नुपर्ने निष्कर्षमा आफू पुगेको पनि उल्लेख गरे। 'मैले पार्टी अध्यक्ष र प्रधानमन्त्रीका रुपमा जे जति समय, अवसर र जिम्मेवारी पाएँ, त्यो आफैँमा अति अतुलनीय र महत्वपूर्ण थिए, यो सधैँ रहिरहँदैन, एक दिन अवश्य अन्त्य हुनेछ, त्यो अन्त्य गर्ने दिन अहिले आएको छ,' उनले भने। आफूले अहिले नै जिम्मेवारी त्यागेर नयाँ नेतृत्वलाई जिम्मेवारी दिन पाएमा सबैका लागि हित हुने ठानेको पनि उनले बताए। मजदुर सङ्गठनबाट पार्टी राजनीतिमा आएका स्टेफनले सन् २०१२ देखि पार्टीको नेतृत्व गरेका हुन्। सन् २०१४ र २०१८ को आम निर्वाचन पनि उनकै नेतृत्वमा पार्टीले आफ्नो पोल्टामा पार्न सफल भएको थियो। उनले दुई महिना अगाडि संसद्बाट विश्वासको मत प्राप्त गर्न नसकेपछि पनि अर्को प्रधानमन्त्री चयन नभएकाले अहिले पनि काम चलाउ प्रधानमन्त्री कै जिम्मेवारीमा छन्। मतदानमा सहभागीमध्ये १८१ जनाले अविश्वासको प्रस्तावको समर्थनमा मतदान गरेका थिए भने प्रस्तावको विपक्षमा र प्रधानमन्त्रीको पक्षमा भने १७५ जनाको मत परेको थियो। स्विडेनको संसद्मा अहिले ३४९ जना सांसद रहेका छन्। तीमध्ये १०९ जनाले मतदान गरेका थिएनन् भने ५१ जना अनुपस्थित भएका थिए। स्विडेनको संसद्ले लिएको यो निर्णयले विघटन हुने खतराबाट त संसद् जोगिएको छ। तर नयाँ सरकार दिन भने असक्षम भएको छ। संसद् विघटन भएको भए निर्धारित समयभन्दा एक वर्ष अगाडि नै आम निर्वाचनमा जानुपर्ने अवस्था आउने थियो। विपक्षीहरूले अविश्वासको प्रस्ताव पेस गरेपछि विश्वासको मत प्राप्त गर्न नसकेर पदमुक्त हुने उनी स्विडेनको पहिलो प्रधानमन्त्री हुन्। अर्पाटमेन्टका सम्बन्धमा भएको विवादका कारण उनका यसअघिका केही समर्थक दलहरुले अहिले समर्थन फिर्ता लिएका हुन्। राससएएनआई"
निषेधाज्ञा तोड्दै ढोरपाटनमा सयौँ भेडा बली चढाएर पूजाको धुमधाम,"बागलुङ: जिल्लाको चर्चित धार्मिक स्थल पश्चिम ढोरपाटनमा जनपूर्णिमाका दिन वर्षेनी मनाइने पूर्णिमा पर्व स्थानीयले कोरोना कहरका बावजुद धुमधाम साथ मनाएका छन् । परम्परादेखि मनाउँदै आइएको जनैपूर्णिमा पर्व कोरोना महामारीका बीच विभिन्न स्थानबाट भक्तजनहरु ढोरपाटनस्थित बराह मन्दिरमा पुगेर पूजाआजा गरेका हुन् । पर्यटकीय क्षेत्रको रुपमा विकास गरिएको ढोरपाटनमा पूजाआजासँगै घुमघामका लागि पनि सयौँ मानिस यही अवसरमा ढोरपाटन पुग्ने गर्छन् । ढोरबराजमा बली सहित पूजाका लागि यस वर्ष ४ सय ७० जनाले नाम टिपाए पनि करिब ३ सय ७० भेडाको बली दिइएको स्थानीय अरुण घर्ती मगरले जानकारी दिए । उनका अनुसार गत वर्षमा भन्दा यस वर्ष केही कम बली दिइएको छ । अन्य समयमा वर्षमा एक पटक मात्रै पूजाआजा हुँदा ढोरबराह मन्दिरमा १२१५ सय बढी भेडाको बली दिइने स्थानीय बताउँछन् । यहाँ हरेक वर्ष जनैपूर्णिमाका अवसरमा परम्परागत पूजाआजाका साथै ठूलो मेला लाग्नेगर्छ । तर, यस वर्ष कोरोनाका कारण पूजाआजा र मेला नगर्न प्रशासनले निर्देशन दिएको थियो । यद्यपि, ढोरबराह प्रतिको भाकल, आस्था र विश्वासका कारण सयौँ मानिसहरु जमघट भएर पूजाआजा गरेको स्थानीय कल्याण कायत बताउँछन् । विगतका वर्षमा पूजाआजासँगै स्थानीय क्लबले विभिन्न खेलकुद तथा प्रतियोगिता सहित मेलाको आयोजना गर्ने गर्थ्यो । यस वर्ष कोरोना कहरका कारण पूजाआजा मात्रै गरिएको कायतको भनाइ छ । जिल्लाका कोरोना संक्रमण बढेपछि जिल्ला प्रशासन कार्यालय बागलुङले केही समययता कडा निषेधाज्ञा जारी गरेको छ । तर, निषेधाज्ञाको उल्लङ्घन गर्दै सयौँ मानिस ढोरपाटनमा पुगेका छन् । जनैपूर्णिमामा ढोरबराह मन्दिरमा भेडाको पाठोको बली दिने गरिन्छ । परिवारमा सुख, शान्ति तथा मनोकांक्षा पुरा होस् भन्ने कामनाका साथ भाकल गरेकाहरुले यहाँ भेडाको पाठो बलि दिने गर्दछन् । ढोरपाटनमा जनैपूर्णिमा मेला ऐतिहासिक रुपमा लिइन्छ । वर्षौँदेखि जनैपूर्णिमामा बली चढाउने र पूजाआजा हुने गरेकोमा केही वर्षअघि देखि बैशाखे पूर्णिमामा पनि बली दिन मिल्ने प्रबन्ध मिलाइएको छ । वर्षातको समयमा टाढाटाढाबाट आउने तिर्थयात्रु र श्रद्धालु भक्तजनलाई समस्या भएपछि बैशाखमा पनि पूजाआजा तथा बली दिने व्यवस्था गरिएको छ । पहिलेपहिले त निकै समस्या थियो, बर्खामास हिलो उस्तै, बाढी पहिरोको डर, साँघुरो बाटो, टाढाटाढाबाट आउने दर्शनार्थीलाई त निकै समस्या थियो, कायतले भने अहिले बैशाखे पूर्णिमामा पनि पूजाआजा हुन थालेपछि केही सहज भएको छ, बाहिरी जिल्लाबाट आउने तिर्थयात्रुलाई पनि राहत मिलेको छ । ढोरपाटनमा पूजाआजा गर्दा र बली दिँदा मोनकांक्षा पूरा हुन्छ भन्ने जनविश्वास छ । त्यसले गर्दा बागलुङ जिल्ला सहित देशभरबाट हजारौँ तिर्थयात्रुको आगमन हुने गर्छ । विशेष गरी बागलुङसहित, रोल्पा, रुकुम, प्युठान, गुल्मी, अर्घाखाँची, म्याग्दी, पर्वत, बुटवल लगायतका ठाउँबाट मानिसहरु पूजा गर्न आउने गरेको पाइन्छ । पहिलेपहिले पश्चिम बुर्तिबाङसम्म गाडीमा गएर घण्टौको पैदल यात्रापछि मात्रै ढोरपाटन पुग्ने गरेकोमा अहिले सवारी साधानमै ढोरपाटन पुग्न सकिन्छ । ढोरपाटन पुग्ने यात्रुहरुले त्यहाँस्थित बाइसधारामा नुहाउने र पूजा गर्ने गर्छन् भने दिवंगत भएका आफन्तको सम्झनामा विभिन्न सामान उत्तरगंगा नदीमा बगाउने गर्छन् । यसरी दिवंगत परिवारको सम्झनामा सामान उत्तरगंगामा बगाउँदा मृत आत्मालाई शान्ति मिल्ने जनविश्वास रहीआएको छ । बागलुङ जिल्लाका प्रमुख जिल्ला अधिकारी शिवकुमार कार्कीले पूजा रोक्न नमिल्ने भएकाले सामान्य हिसाबले भीडभाड नगरी गर्न निर्देशन गरिएको बताए । मेला नै गर्दै आएकोमा हामीले त्यसलाई रोक्न भन्यौँ, पूजाआजाका लागि हुने सम्भावित भीडलाई व्यवस्थित गर्न प्रहरी पनि परिचालन गरेका थियौँ प्रजिअ कार्कीले भने, त्यति हुँदाहुँदै पनि धेरै टाढा टाढाबाट मानिसहरु पूजाआजा बली दिने गरेर आउने रहेछन्, संख्या अलि ठूलो आएकाले केही समस्या देखियो, यस्तो बेलामा स्वयम् नागरिकहरु पनि सचेत र जिम्मेवार बन्नुपर्छ, पूजा अर्को पटक गर्न पनि सकिन्छ ।"
"विश्वभर आज: ताइवानमाथि टिप्पणी नगर्न जापानलाई चीनको चेतावनी, तालिबानलाई पाकिस्तानी समर्थन","ताइवानमाथि टिप्पणी नगर्न जापानलाई चीनको चेतावनी ताइवान: ताइवानका हरेक प्रश्नमाथि विवेक पु्र्याउन चीनले जापानलाई चेतावनी दिएको छ । ताइवानको कुनै पनि विषयमाथि टिप्पणी नगर्न र कुनै पनि विषयमाथि प्रश्न गर्नुअघि सावधानी अपनाउन चीनले जापानलाई चेतावनी दिएको हो । शनिबार एक कार्यक्रममा ताइवान अफेसर्य अफिस अफ द स्टेट काउन्सिलका प्रवक्ता एवम् कुटनीतिज्ञ मा जियाओगुआङले यस्तो बताएका हुन् । जापानको लिबरल डेमोक्रेटिक पार्टीले ताइवानको डेमोक्रेटिक प्रोग्रेसिभ पार्टीमाथि सुरक्षा विषयमाथि हालै गरेको टिप्पणीमाथि आपत्ती जनाउँदै जिया ओगुआङले भनेका छन्, ताइवानबारेमा चीनले जथाभावी गरेको भन्दै जापान सरकार र सम्बन्धित व्यक्तिहरुले विभिन्न टिप्पणाीहरु दिइरहेका छन् । यसरी जथाभावी बोल्नु जापानको गल्ती हो । जापानको गल्ती हामीलाई चित्त बुझेको छैन उनले भनेका छन्, जापानले तत्काल आफ्नो गल्ती सच्याएर आफ्नो इतिहास झल्काउनुपर्छ । एकचीन नीति र चीन र जापानको चार राजनैतिक दस्तावेजको पालना जापानले गर्नुपर्छ । प्रवक्ता माले बाह्य हस्तक्षेपका कारण ताइवानको डेमोक्रेटिक प्रोग्रेसिभ पार्टीले ताइवान इनडिपेन्डेन्स असफलतातिर धकेलिरहेको पनि बताएका छन् । ००० संसारका ५६ इस्लामिक देशमध्ये तालिवानलाई पाकिस्तानको समर्थन इस्लामाबाद: संसारका मुस्लिम राष्ट्रहरुलाई मनाउन तालिबानले संघर्ष गरिरहेको बताइन्छ । तर संसारका ५६ वटा मुस्लिम देशमध्ये पाकिस्तानले मात्र तालिबानलाई साथ दिएको बताइएको छ। तालिबानलाई पाकिस्तानको समर्थन रहेको विषयमाथि पाकिस्तानका विदेशमन्त्री शाह महमुल कुरैशीले पाकिस्तानी सञ्चारमाध्यमसँग भनेका छन्, अफगानिस्तान सरकारसँग तालिबानसँग लड्ने हिम्मत थिएन त्यसैले हार्यो । मानिसहरुले तालिबानलाई समर्थन गरेकोले तालिबानले सहजै सफलता हासिल गर्यो । पाकिस्तानले अमेरिकासँग झुक्नुभन्दा तालिबानलाई समर्थन गर्न उचित छ । आर्थिक फाइदाको लागि नजिकिन खोजेका चीन र रुसले भने हालसम्म तालिबानलाई साथ दिने भन्नेबारे हालसम्म खुलेर भनेका छैनन् । संसारमा ६२ प्रतिशतभन्दा बढि मुस्लिम आवादी भएका मुलुहरु इन्डोनेसिया, भारत, पाकिस्तान, बंगलादेश र टर्की हुन् । तर पनि पाकिस्तानले मात्र तालिवानीलाई साथ दिएको बताइएको छ । यद्यपि, पाकिस्तानी जनताले भने तालिबानी नीति अस्वीकार गर्दै आएका छन् । ००० रुस, चीन र इरानले अफगानिस्तानको अवस्थाको फाइदा उठाउनेछन्ः टोनी ब्लेयर लण्डन: ब्रिटेनका पूर्वप्रधानमन्त्री टोनी ब्लेयरले अफगानिस्तानबाट पछि हटेको अमेरिकी सेनाको कडा आलोचना गरेका छन् । उनले अमेरिकाले गैरजिम्मेवारीपूर्ण कदम उठाएको बताउँदै भनेका छन्, अमेरिकी सेना फिर्ता भएपछि अब अफगानिस्तानमा जिहादी समूहको हिम्मत बढ्नेछ । साथै पूर्व प्रधानमन्त्री टोनीले अफगानिस्तानको अहिलेको अवस्थामाथि रुस, चीन र इरानले फाइदा उठाउने बताएका छन् । अमेरिकाले अफगानिस्ताबाट पछि हट्नु भनेकै कम्युनिस्ट शासन भएका मुलुक रुस चीन र इस्लामिक मुलुक इरानले अफगानिस्तानको फाइदा उठाउनु हो । अब अघोषित रुपमा यि मुलुकहरुले अफगानिस्तानको फाइदा उठाउनेछन् । २० वर्षअघि अर्थात् टोनी ब्लेयरको प्रधानमन्त्री कालमा ब्रिटेनले अफगानिस्तानमा आफ्नो सेना पठाएको थियो । ००० मिडियाको अपिलपछि २ सयभन्दा बढी अफगान पत्रकार घर फर्कन पाउने लण्डन: बेलायती मिडियासँग आबद्ध दुई सयभन्दा बढी पत्रकारहरु अब बेलायत जान पाउने भएका छन् । मिडियाको अपिलपछि पत्रकारहरुले बेलायत जान पाउने हक पाएका हुन् । विदेश सचिवालय डोमिनिक र्याबले पत्रकारहरु भित्र्याउने सन्दर्भमा बेलायत सरकार सहमत भएको र ब्रिटिस मिडियासँग आबद्ध दुई सयभन्दा बढी पत्रकारहरुले आइतबार भिसा अनुमति पाएको बताएका छन् । प्रेस स्वतन्त्रताको हक र मानव अधिकारको कदर गर्दै पत्रकारहरुको सुरक्षाको लागि बेलायत जान अनुमति दिइएको उनले बताएका छन् । डोमिनिकले भनेका छन, २ सयभन्दा बढी पत्रकारहरुकोले अब बेलायत प्रवेश गर्न पाउने छन् । विदेश मन्त्रालयले उनीहरुको भिसा स्वीकृत गरिसकेको छ । उनीहरुको जिवन रक्षा हाम्रो कर्तव्य हो । बेलायतको आप्रवासी नियमअनुसार नै उनीहरुलाई बस्न दिइनेछ । ००० मलेसियाका प्रधानमन्त्रीले पद सम्हाल्न नपाउदै धु्रवीकरण अन्त्यको चुनौती क्वालालम्पुर: शनिबार मलेसियाका नयाँ प्रधानमन्त्री इस्माइल साबरी याकुभले आफ्नो पदको शपथ ग्रहण गरे । प्रधानमन्त्री पद सम्हाल्न नपाउँदै आफूले राजनैतिक ध्रुवीकरण अन्त्यको चुनौती सामाना गर्नुपर्ने बताएका छन् । कोरोना महामारीको अन्त्य र लगातार बढ्दै गएको आर्थिक संकटको सामना त छँदै छ त्योसँगै देशमा जारी ध्रुवीकरण अन्त्यको चुनौती सामाना गर्नुपर्ने भएको छ आइतबार सञ्चारमाध्यमसँग बोल्दै उनले भनेका छन । नवनियुक्त प्रधानमन्त्री याकुब पूर्व प्रधानमन्त्री मुहिउद्धीन यासीनको कार्यकालमा उपप्रधानमन्त्री थिए । गठबन्धन र आपसी झगडाको कारण यासीनले गत सोमबार प्रधानमन्त्री पदबाट राजीनामा दिएका थिए । ००० न्युयोर्कमा हेनरी चक्रपात, साढे ५ करोड मानिस प्रभावित वासिंटन: अमेरिकाको मुख्य शहर न्युयोर्क शहरमा हेनरी चक्रपात्ले वितन्डा मच्चाएको छ । शनिबार रातिदेखि सुरु भएको सो चक्रपातका कारण भारी वर्षा र तुफान आएको छ । चक्रपातपछि आएको भारी वर्षा र तुफानका कारण न्युयोर्क शहरका सडकहरुमा बाढी आएको बताइएको छ । हावाहुरीका कारण कैयौँ रुख र विजुलीको पोलहरु ढलेको बताइएको छ । अमेरिकी मौसम विभागले हेनरी चक्रपात तुफानको गति करिब १२० किलोमिटर प्रतिघण्टा रहेको बताएको छ । चक्रपातका कारण करिब ५ करोड ५० लाख मानिस प्रभावित हुन सक्ने अनुमान गरिएको छ । खतरनाक चक्रपाती तुफानले अझै वितन्डा मच्चाउन सक्ने भन्दै शहरवासीलाई सावधान रहन मौसम विभागले आग्रह गरेको छ । ००० हैटीमा भूकम्प पिडितको लागि पठाइएको खाद्य सामग्री चोरी पोर्ट औ प्रिन्स: हैटीमा गएको विध्वंसकारी भूकम्पका कारण ठूलो संख्यामा मानिसहरु घरबार विहीन भएका छन् । भूकम्प पीडितको राहतका लागि पठाइएको खाद्य सामग्री पनि चोरी भएको बताइएको छ । सानो बन्दरगाह भएको शहर लेस कायसमा आइतबार खाद्य सामग्री चोरी भएको बताइएको छ । हैटीको रेड क्रस कार्यालक्ष क्षेत्रमा राखिएको एक ट्रक खाद्य सामग्री चोरी भएको हैटीका नागरिक सुरक्षा एजेन्सीका अधिकारी जीन माइकल सवाले जानकारी दिएका छन् । खाद्य सामग्री भरिएको करिब चारवटा ट्रकबाट सामान चोरी भएको छ । प्रहरीको सहयोगमा त्यहाँबाट एक ट्रक खाद्य सामग्री मात्र निकालिएको छ उनले भनेका छन्, लेस कायस शहरबाट ठूलो मात्रामा राहतका लागि आएको खाद्य सामग्री चोरी भएको छ । हैटीमा अब भोकमरी निम्तीन सक्छ । हैटीमा अगस्ट १४ मा ७२ म्याग्निच्युडको भुकम्प गएको थियो । भूकम्पमा परी २ हजार २ सयको ज्यान गएको छ भने १२ हजारभन्दा बढी घाइते भएका छन् । भूकम्पबाट १ लाख भन्दा बढी भवनहरु भत्किएका छन् । ००० अष्ट्रेलियामा लकडाउन विरुद्धको आन्दोलन २० वर्ष यताकै ठूलो सिड्नी: अष्ट्रेलियामा जारी लकडाउन विरुद्धको आन्दोलन २० वर्षयताकै उग्र आन्दोलन रहेको प्रहरीले जनाएको छ । लकडाउन विरुद्ध मेलबर्न जारी आन्दोलनले शनिबार २० वर्षयताकै सबैभन्दा उग्र रुप लिएको मेलबर्न प्रहरीले बताएको हो । आइतबार विज्ञप्ती जारी गर्दै मेलबर्न प्रहरीले शनिबार भड्किएको आन्दोलनले उग्र रुप लिएको बताएको छ । शनिबार भएको उक्त आन्दोलनमा प्रहरीले पहिलो पटक आन्दोलनकारीमाथि हतियार उठाउनु परेको भिक्टोरिया प्रहरी प्रमुख सेन प्याटोनले बताएका छन् । शनिबार मेलबर्नको मुख्य सडकमा करिब ४ हजारभन्दा बढी लकडाउन विरोधी आन्दोलनकर्मीहरु उपस्थित थिए । आक्रोसमा रहेको भीड शान्त पार्न खोज्दा प्रहरी र आन्दोलनकर्मी बीच झडप भएको थियो । सो झडपमा परी करिब ९ प्रहरी र अन्य आन्दोलनकर्मी घाइते भएका थिए । घाइतेहरुलाई उपचारको लागि अस्पताल अस्पताल पुर्याइएको थियो । ००० पाकिस्तानद्धारा काबुल उडानमा रोक इस्लामाबाद: पाकिस्तानले काबुल उडान भर्ने जहाजमाथि रोक लगाएको बताइएको छ । पाकिस्तानी सञ्चारमाध्यमका अनुसार पाकिस्तान सरकारद्धारा सञ्चालित पाकिस्तान इन्टरनेसनल एयरलाइन्स (पिआइए) माथि अस्थायी रुपमा रोक लगाइएको हो । पिआइए पाकिस्तानको एक मात्र वाणिज्य एयरलाइन्स हो, जसले गत हप्ता तालिबानले काबुल कब्जामा लिएपछि अफगानिस्तानबाट राजनीतिकर्मी, विदेशी नागरिकको उद्धार गर्न सञ्चालन गरिएको थियो । जियो न्युजका अनुसार काबुलको हामिद करजाई अन्तर्राष्ट्रिय विमानस्थलमा फोहोरमैला थुप्रिँदा र विभिन्न असुविधाको कारण पाकिस्तानले विमान उडानमा अस्थायी रुपमा रोक लगाएको हो । साथै काबुल विमानस्थलमा अन्य मुलुकहरुबाट उद्धारको लागि थुप्रै आवतजावत बढेकोले पाकिस्तानले तत्कालीन समयका लागि हवाई उडानमा रोक लगाएको हो । प्रस्तुती: अस्मिता खड्का"
छोरी बलात्कार आरोपमा बुवा पक्राउ,विराटनगर : बालिका छोरी बलात्कारको आरोपमा एक पुरुषलाई प्रहरीले मोरङको बेलबारीबाट पक्राउ गरेको छ। बेलबारी नगरपालिका घर भएका ५१ वर्षीय पुरुषलाई पक्राउ गरेर आवश्यक अनुसन्धान एवं कारबाहीका लागि इलाका प्रहरी कार्यालय बेलबारीको हिरासतमा राखिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार पक्राउ परेका बुवाले आफ्नै १४ वर्षीया छोरी बलात्कार गरेको आरोप छ। पक्राउ परेका पुरुषले २०७७ साल माघ २० गते राति आफ्नै घरमा बालिका छोरीलाई डर र त्रास देखाएर बलात्कार गरेको उजुरी परेको प्रहरीले जनाएको छ। किटानी जाहेरी परेपछि पक्राउ गरेर कानुनी कारबाहीको दायरामा ल्याइएको श्रेष्ठले बताए। उनका अनुसार पीडितको स्वास्थ्य परीक्षण लगायतका प्रक्रिया पनि अघि बढाइएको छ। पक्राउ परेका पूर्वजम्दारविरुद्ध जबरजस्ती करणी मुद्दा चलाउन सोमबार अदालतबाट म्याद थप गरेर घटनाको बाँकी अनुसन्धान अघि बढाइने जानकारी डीएसपी श्रेष्ठले दिए।
प्रदेश १ मा एमालेको सरकार संकटमा : एकिकृत समाजवादी निर्णायक,"विराटनगर : नेकपा (एमाले)बाट अलग भएर माधवकुमार नेपालले नेकपा (एकीकृत समाजवादी)को नेतृत्व गरेपछि प्रदेश १ मा नयाँ सरकार निर्माणको बहस तीव्र बनेको छ। नेपालले नयाँ दल खोलेसँगै मुख्यमन्त्री शेरधन राई नेतृत्वको सरकार हल्लिएको छ। नेपाल एमालेबाट अलग भएलगत्तै प्रदेश सरकार ढाल्ने र जोगाउने गृहकार्य सुरु भएको नेताहरुले बताएका छन्। एमालेको स्पष्ट बहुमत रहेको सरकार पार्टी विभाजनसँगै संकटमा परेको हो। शेरधन नेतृत्वको सरकार ढालेर नयाँ गठबन्धन सरकार निर्माणको तयारी विपक्षीले थालेका छन्। यद्यपि नयाँ सरकार निर्माणमा माधव नेतृत्वको समाजवादी निर्णायक देखिएको छ। ९२ जना प्रदेशसभा सदस्यमध्ये एमालेका ५१, कांग्रेसका २१, माओवादी केन्द्रका १५, जनता समाजवादी पार्टीका ३, राप्रपा र संघीय लोकतान्त्रिक मञ्चका ११ जना छन्। प्रदेशमा नयाँ सरकार गठनका लागि बहुमत पुर्याउन ४७ सांसद आवश्यक पर्छ। नयाँ गठबन्धनलाई राप्रपाले साथ नदिने लगभग निश्चितजस्तै छ। संघीय लोकतान्त्रिक मञ्चले यकिन गरिसकेको छैन। प्रदेशमा नयाँ सरकार गठनका लागि एकीकृत समाजवादीका कम्तिमा ८ सांसदको साथ चाहिने बताइएको छ। अहिलेसम्म समाजवादीतिर कम्तीमा १५ सांसद रहेको बताइएको छ। राजेन्द्र राई, गणेश काङ्माङ, सावित्रा रेग्मी, राजन राई, उपेन्द्र घिमिरे, सरीता थापा खड्का, खिनु लङ्वा लिम्बू, सुनीताकुमारी चौधरी, सावित्रा रेग्मी, यशोदा अधिकारी, लछुमन तिवारी, होमकुमारी साँवा, कृष्णकुमारी राई, लीलाबल्लभ अधिकारी, बलबहादुर साम्सुहाङ समाजवादीको पक्षमा रहेको स्रोतले बतायो। तर यीमध्ये पनि केही सांसद विभाजनको पक्षमा नदेखिएकाले नेपाललाई साथ दिन्छन् वा एमालेमै रहन्छन्भन्ने यकिन हुन बाँकी छ। नेपाललाई साथ दिँदै आएका एमाले नेताहरु भीम आचार्य र जीवन घिमिरेले नेपालको साथ छाडेका छन्। उनीहरु पार्टी विभाजनपछि तटस्थ देखिएको बताइएको छ। पहिले माधव नेपाल समूहमा रहेका उषाकला राई, कला घले, राजकुमार ओझा लगायतले नेपालको साथ छाडिसकेका छन्। स्रोतका अनुसार पछिल्लो समय सरकार गिराउने र बनाउने खेल सुरु भएसँगै एकीकृत समाजवादी आफ्ना सांसद जोगाउनतिर लागेको छ। सरकारको नेतृत्व गरिरहेको एमाले संस्थापन पक्ष भने सांसदलाई समाजवादीतिर जान रोकेर सरकार सुरक्षित गर्न चाहन्छ। सरकार सुरक्षित गर्न एमालेले समाजवादीतिर जान खोजेका कम्तीमा आठ जना सांसदलाई आफ्नो पक्षमा पार्नुपर्ने हुन्छ। समाजवादी आफ्नो पक्षमा रहेका सांसद जोगाउन लागेको छ। एमालेले पनि सांसदहरुलाई समाजवादीतिर जान नदिन विभिन्न प्रयत्न गरिरहेको छ, प्रदेशका एक नेताले भने, जसले आफ्ना पक्षमा धेरै सांसद बनाउन सक्छन् त्यो दल मजवुत हुन्छ। सरकारदेखि राजनैतिक रूपमा पनि मजवुत हुनलाई दुवै पक्षको सक्रियता बढेको छ। केन्द्रमा भएको गठबन्धन सहमति अनुसार प्रदेश १ मा नेपाल नेतृत्वको समाजवादीले सरकारको नेतृत्व पाउने सम्भावना छ। अर्थात समाजवादी र कांग्रेसले आधाआधा कार्यकाल सरकार चलाउनसक्ने सम्भावना पनि रहेको नेताहरुले बताएका छन्। समाजवादीले नेतृत्व पाउँदा राजेन्द्र राई मुख्यमन्त्री बन्ने सम्भावना छ। कांग्रेसले नेतृत्व पाउँदा संसदीय दलका नेता राजीव कोइरालाले मुख्यमन्त्री बन्न पाउँछन्। भीम आचार्य र योगेश भट्टराईले नयाँ दलमा जाने कि एमालेमै रहने भनेर लिने निर्णयले पनि प्रदेश १ सरकारको भविष्य निर्धारण गर्ने एक नेताले बताए। पार्टी विभाजन गर्न नहुने र यसअघि भएको १० बुँदे कार्यान्वायन गर्नुपर्ने पक्षमा उभिएका आचार्य र भट्टराईको साथमा सात जना जति सांसद रहेको बताइएको छ। नयाँ दल दर्ताको प्रक्रिया पूरा भएपछि सांसदहरुलाई दल रोज्न २१ दिनको सयम दिइन्छ। त्यो बीचमा को सांसद कता जान्छन् भन्ने टुंगो लाग्ने प्रदेश १ का सांसद उपेन्द्र घिमिरेले बताए। उनी नेपाललाई साथ दिँदै आएका सांसद हुन्। तर पछिल्लो समय आफूले कता लाग्नेभन्ने निर्णय नगरेको र आगामी बुधबारपछि फाइनल गर्ने उनले सुनाए। पछिल्लो राजनैतिक घटना क्रमले प्रदेश १ मा गठबन्धनको नयाँ सरकार चैँ बन्ने निश्चित छ, घिमिरेले भने, अहिले म चैँ पर्ख र हेरको स्थितिमा छु। उनले समाजवादीतिर लागेको भनिएका धेरै सांसद पर्ख र हेरको अवस्थामा रहेको सुनाए। पुरानो दल एमाले भएकाले चटक्कै माया मार्न सकिहाल्ने अवस्था पनि नभएको घिमिरेको भनाइ छ। वर्षौदेखि पार्टीमा रहेर दुःख गरेकाले छाडिहाल्न सक्ने अवस्था छैन, घिमिरेले भने, केही नलागेमा दोस्रो तहका नेताहरुले लिएको निर्णयलाई साथ दिन पनि सकिन्छ। नेपाललाई साथ दिँदै आएकी सांसद खिनु लङ्वा लिम्बूले एमालेमै रहने कि नयाँ पार्टीमा जानेभन्ने टुंगो लाग्न बाँकी रहेको बताइन्। दल रोज्ने पर्याप्त समय रहेकाले छलफलपछि टुंगोमा पुगिने नेपाल पक्षीय सांसद सरीता थापा खड्काको भनाइ छ। एमाले सांसद एवं उद्योग, पर्यटन, वन तथा वातावरण राज्यमन्त्री राजकुमार ओझा पद लोलुपताका कारण नेपालले गर्विलो इतिहास बोकेको पार्टीलाई विभाजन गरेको बताउँछन्। पार्टी जोगाउने भूमिकामा हुनुपर्ने नेताले नै कांग्रेस र माओवादीसँग साँठगाँठ गरेर विभाजनको बाटो रोजेका कारण साथ दिन नसकिएको उनको भनाइ छ। पार्टीलाई विखण्डन र विभाजन गर्दै टुक्राटुक्रा बनाउनेलाई कसरी साथ दिन सकिन्छ ?, राजनैतिक जीवनमा नेपाललाई लामो समयसम्म साथ दिँदै आएका ओझाले भने, माधव नेपाल पार्टीलाई समाप्त पार्ने र आफू नयाँ दल खोल्नेतर्फ केन्द्रित हुनुभयो। यद्यपि पार्टी विभाजन भइसकेपछि भने गठबन्धनको बलमा प्रदेश सरकार परिवर्तन हुनसक्ने उनको भनाइ छ। शेरधन २०७४ फागुन २ गते प्रदेश १ का मुख्यमन्त्री बनेका हुन्। संसदीय दलको निर्वाचनमा उनले २६ मत पाउँदा नेपाल पक्षका भीम आचार्यले २४ मत पाएका थिए। १ मत बदर भएको थियो। संसदीय दलको निर्वाचनमा बराबरीको हैसीयतमा रहेको नेपाल पक्षले विभाजनसम्म आइपुग्दा भने धेरै सांसद गुमाइसकेको छ।"
"एसईईका लागि छापिएका ५१ लाख प्रश्नपत्र थन्किए, अब के गरिन्छ ?","काठमाडौँ: माध्यामिक शिक्षा परीक्षा (एसईई)का लागि प्रकाशन भएका ५१ लाख सेट प्रश्नपत्र थन्किएका छन् । भौतिक उपस्थिति सहित परीक्षा हुन नसकेपछि तयार पारीएका प्रश्नपत्रहरु थन्किएका हुन् । जसकारण ती प्रश्नपत्र छापिएर पनि विद्यार्थीको हातमा पर्न सकेको छैन । राष्ट्रिय परीक्षा बोर्ड परीक्षा नियन्त्रण कार्यालय (एसईई)ले भने ती प्रश्नपत्रहरु बोर्डमा सुरक्षित साथ राखिएको जनाएको छ । बोर्डका परीक्षा नियन्त्रक रुद्रप्रसाद अधिकारीले प्रश्नपत्रका सम्बन्धमा बोर्डले अहिलेसम्म कुनै निर्णय नगरेको बताए । उनले भने, प्रश्नपत्र अहिलेसम्म वितरण गरिएको छैन । हामीले सुरक्षित साथ राखेका छौँ । बोर्डले निर्णय गरेर प्रश्नपत्रहरु सार्वजनिक गरौँ भन्ने निर्णय गरेमा कार्यान्वयन गर्न सकिन्छ । अर्कोपटकलाई प्रश्नपत्र प्रयोग गर्ने गरी अहिलेलाई त्यत्तिकै राखौँ भनेर पनि निर्णय हुनसक्छ । कक्षा १० को पाठ्यक्रम परिवर्तन नभएकाले अर्को पटक प्रयोग गर्ने विकल्पका बारेमा पनि छलफल चलिरहेको छ । यद्यपि बोर्डले निर्णय भने गरेको छैन । एसईईको तयारीमा रहेका विद्यार्थीहरुले भने प्रश्नपत्रहरु आफूलाई वितरण गरे प्रयाक्टिस गर्न पाइने बताउँछन् । परीक्षा नियन्त्रण कार्यालय(एसईई) का अनुसार एक विद्यार्थीले आठ विषय अध्ययन गर्नुपर्ने हुन्छ । एउटा परीक्षा केन्द्रमा प्रश्न पत्र पठाउँदा ५५ जना विद्यार्थी छन् भने अनुमानित ७५ वटा सम्म प्रश्नपत्र प्याक गरिएको हुन्छ । बोर्डका अनुसार प्रश्नपत्र पठाउँदा विद्यार्थी संख्याको अनुपातमा मिलाएर नपठाई कुल परीक्षा दिने विद्यार्थीमध्ये २० प्रतिशत थपेर प्रश्नपत्रको सेट तयार गरिन्छ । बोर्डले गत २३ साउनमा एसईई नतिजा सार्वजनिक गरेको थियो । विद्यालयले गरेको आन्तरीक मुल्यांकनका आधारमा एसईई नतिजा सार्वजनिक भएको हो । सम्वन्धित स्थानिय तहको शिक्षा विकास तथा समन्वय एकाइले बोर्डमा पठाएको प्राप्तांक विवरणलाई प्रमाणीकरण गरेर नतिजा सार्वजनिक गरिएको हो । विद्यालयको आन्तरिक मूल्यांकनलाई प्रमाणीकरण गरेको हुनाले बोर्डले यो वर्ष नतिजा विश्लेषण गरेन । यो वर्ष ५ लाख १७ हजार विद्यार्थीले एसईई परीक्षाका लागि फार्म भरेका थिए । कोरोना संक्रमण भएपछि भौतिक उपस्थितिमा परीक्षा हुन सकेको थिएन । २०७७ सालको माध्यमिक शिक्षा परीक्षा (एसईई) २०७८ जेठ १३ गतेदेखि २४ गतेसम्म हुने भन्दै राष्ट्रिय परीक्षा बोर्डले परीक्षा तालिका सार्वजनिक गरेको थियो । जसकारण विद्यालयले पठाएको अंकलाई बोर्डले प्रमाणित गर्दै नतिजा प्रकाशन गरेको थियो । प्रश्नपत्र व्यवस्थापनबारे बोर्डले ठोस कदम नचाल्दा भर्खरै भर्ना भएका कक्षा १० का विद्यार्थीहरु अलमलमा छन् । गत वर्ष तयार पारिएका ५० लाख प्रश्नपत्र पनि हालसम्म वितरण गरिएको छैन ।"
प्रधानमन्त्री देउवा र भाजपाका विदेश विभाग प्रमुख चौथाइवालेबीच भेटवार्ता,"काठमाडौं : प्रधानमन्त्री एवम् नेपाली कांग्रेस सभापति शेरबहादुर देउवासँग भारतीय जनता पार्टी विदेश विभाग प्रमुख डा विजय मुरलीधर चौथाइवालेले भेटवार्ता गरेका छन्। आइतबार अपरान्ह काठमाडौं आएका चौथाइवालेले बालुवाटारमा प्रधानमन्त्री देउवासँग भेटवार्ता गरेका हुन्। भेटमा चौथाइवाले कांग्रेस र भारतीय जनता पार्टीको सम्बन्ध सुमधुर बनाउनु पर्नेमा जोड दिए। उनले देउवालाई प्रधानमन्त्री बनेकोमा बधाई समेत दिएको बालुवाटार स्रोतले जनाएको छ। देउवा प्रधानमन्त्री बनेपछि माथिल्लोस्तरका भारतीय नेताको यो पहिलो भ्रमण हो। उनी भारतीय प्रधानमन्त्री नरेन्द्र मोदीका विश्वास पात्र मानिन्छन्। देउवा र चौथाइवालेबीच भेटमा नेपालभारत सम्बन्ध, सीमा विवाद, महाकाली नदीमा तुइनबाट खसेर बेपत्ता भएका दार्चुलाको व्यासका जयसिंह धामीको विषयमा समेत छलफल भएको बुझिएको छ। चौथाइवाले प्रधानमन्त्रीसँग भेट गरेको जानकारी दिँदै ट्वीट समेत गरेका छन्। उनले जनैपुर्णिमा र रक्षाबन्धनको शुभ अवसरमा देउवालाई बधाई पनि दिएको बताएका छन्। उनी प्रधानमन्त्री देउवाको निमन्त्रणमा बालुवाटार पुगेका हुन्। अनौपचारिक भ्रमणमा रहेका चौथाइवालेको भ्रमणको उद्देश्य र भेटघाटका पात्रहरुको बारेमा खुलाइएको छैन।"
कर्णाली प्रदेशका कृषि मन्त्री शाहीलाई बलात्कार आरोप,"कालिकोट : कर्णाली प्रदेश सरकारका एक मन्त्रीलाई बलात्कार आरोप लागेको छ। भूमि व्यवस्था, कृषि तथा सहकारी मन्त्री कुर्मराज शाहीले तत्कालीन स्वकीय सचिवकी श्रीमतीलाई यौन दूर्व्यवहार गरेको भिडियो सार्वजनिक भएको हो। भिडियोमा पीडित महिला कोठाभित्रै देखिन्छिन्। बाहिरबाट ढोका ढकढक्याएको आवाज सुनिन्छ। पीडित महिलाले ढोका खोल्छिन्। खाटमा बस्ने बित्तिकै मन्त्री शाहीले उनलाई अंगालोमा बेर्छन्। प्रहरीको सम्पर्कमा पुगेका पीडितहरुले उक्त भिडियो २०७६ माघतिरको भएको बताएका छन्। जति बेला शाही प्रदेश सांसद मात्रै थिए। प्रहरीसम्म यो घटना ढिलोगरी पुग्नुमा पीडितहरुले तत्कालीन सांसद एवम् हालका मन्त्री शाहीसँग रकमको बार्गेनिङ गरेको देखिन्छ। कानुन व्यवसायीसँग छलफल गर्न पठाएका पीडित युवक गत शुक्रबार मध्यराति भेरी पुलमा कुटिएको घटनाबाट प्रहरी गम्भीर बनेको छ। पीडित महिलाका अनुसार मन्त्रीका स्वकीय सचिवले भने छलफलका लागि भन्दै राति ९ गतेतिर गाडीमा राखेर मन्त्रीका अंकलका छोराले लगेका थिए। उनीहरु छिन्चु बजार पुगेर एक होटलमा मदिरापानसहित छलफलमा जुटेका थिए। फर्केर आउदा भेरीको पुलमा विवाद भयो। उक्त विवाद पारिवारिक नै थियो। तर घटना विवरण अनुसार छिन्चुमा लेनदेनको विषय नमिलेपछि उनीहरु वीरेन्द्रनगर फर्किएका थिए। वीरेन्द्रनगर फर्किनेक्रममा स्वकीय सचिव र शाहीले पीडित महिलाका श्रीमानलाई राति साढे १२ बजेतिर कुटपिट गरेका थिए। प्रहरीले साढे १ बजेतिर युवकको उद्दार गरेको थियो। उनले श्रीमान सम्पर्कविहिन भएदेखि आफुले चार दिनदेखि खाना पनि नखाएको बताइन्। मन्त्रीका स्वकीयले बोलाएर गएको, मध्यराति प्रहरीले भेरी पुलबाट उद्दार गरेको थाहा छ, उनले भनिन्, त्यसयता श्रीमानको अत्तोपत्तो छैन्। उनले श्रीमान फेला नपर्दासम्म बलात्कारको विषयमा केही नबताउने बताइन्। यता कृषिमन्त्री शाहीले सांसद हुँदा स्वकिय राखेका आर्थिक हिनामिना गरेका कारण आफुले स्वकिय राख्नबाट हटाएको र त्यसैको रिसमा श्रीमतीसँग कृत्रिम भिडियो बनाएर धम्की दिएको बताए। उनले भने, 'यो बारम्बारको बार्गिनङ हो। उसँग दुई वर्ष अगाडि देखि बोलचाल बन्द छ। विभिन्न योजना हालिदिनका लागि बाराम्बार मलाई दबाब पनि दिएको छ।' यता कृषि मन्त्रीका पूर्व स्वकिय कसैको सम्पर्कमा छैनन। उनी श्रीमतिको पनि सम्पर्कमा छैनन्। मन्त्रीकै आफन्तले पूर्व स्वकियई बेपत्ता बनाएको हुन सक्ने अनुमान गरिएको छ।"
मुस्ताङमा दुर्लभ वन्यजन्तुको छालासहित युवक पक्राउ,"जोमसोम : राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप)को स्वामित्वमा रहेको हिमाली जिल्ला मुस्ताङमा दुर्लभ वन्यजन्तुको छालासहित शनिबार एक युवा पक्राउ परेका छन् । मनाङ जिल्ला ङिस्याङ गाउँपालिका७ टङ्की मनाङका १९ वर्षीय टसी लामालाई वन्यजन्तु घोरलको छालासहित वारागुङ मुक्तिक्षेत्र गापा२ छेङ्गुरबाट पक्राउ गरेको जिल्ला प्रहरी कार्यालय मुस्ताङले जनाएको छ । पक्राउ परेका युवा टसी लामाले बन्यजन्तु घोरलको छालाले बनेको एक जोर झोला बोकी हिडिरहेको अवस्थामा प्रहरीले पक्राउ गरेको हो । वन्यजन्तु घोरलको छालाले बनेको उक्त झोला घोडाको पछाडि राखेर सामान राख्ने प्रयोजनमा प्रयोग भएको देखिन्छ । वन्यजन्तुको छाला प्रयोग भएको झोला बोकेर हिँडिरहेको प्रहरीलाई सूचना प्राप्त भएपछि जिल्ला प्रहरी कार्यालय मुस्ताङका प्रहरी निरीक्षक आशिष अधिकारीसहितको प्रहरी टोलीले संकास्पद स्थानमा खोजतलास गर्ने क्रममा वारागुङ मुत्तिक्षेत्र गापाको मुक्तिनाथछेङ्गुरको सार्वजनिक गोरेटो बाटोबाट घोरलको छालाले बनेको झोलासहित युवालाई पक्राउ गरेको जिप्रका मुस्ताङले जानकारी दिएको छ । जिल्ला प्रहरी कार्यालयका प्रहरी निरीक्षक आशिष अधिकारीका अनुसार मनाङबाट सामान ढुवानी गर्ने उद्देश्यले ३ वटा घोडा लिएर थोरङ्लापास हुँदै पक्राउ परेका टसी लामा मुस्ताङ आएको बुझिएको छ । पक्राउ परेका निज टसी लामालाई आइतबार जिल्ला प्रहरी कार्यालय मुस्ताङले वन्यजन्तु घोरलको छालाले बनेको झोलासहित अन्नपूर्ण संरक्षणक्षेत्र आयोजना, ईलाका संरक्षणक्षेत्र कार्यालय जोमसोममा पेश गरेको छ । संरक्षित वन्यजन्तुको चोरी शिकारी गरेको पाइएमा राष्ट्रिय निकुञ्ज तथा वन्यजन्तु संरक्षण ऐन २०२९ अनुसार १५ वर्ष जेल र १० लाख जरिवाना अथवा जरिवाना वा कैद सजाय हुनसक्छ ।"
उखु किसानको रकम तत्काल भुक्तानी गर्न किसान संगठनको माग,"काठमाडौं : किसान संगठनहरूले समस्या नआउने गरी आफ्ना माग सम्बोधन गर्न आग्रह गरेका छन्। ती सङ्गठनले तत्काल उखु किसानको रकम भुक्तानी गर्न सरकारको ध्यानाकर्षणसमेत गराएका हुन्। अखिल नेपाल किसान महासङ्घका महासचिव बलराम बाँस्कोटा, अखिल नेपाल किसान महासङ्घ (क्रान्तिकारी)का अध्यक्ष चित्रबहादुर श्रेष्ठलगायत विभिन्न छवटा किसान सङ्गठनले आफैँले लगाएको बालीको भुक्तानीका लागि आन्दोलन नै गर्नुपर्ने अवस्थाको अन्त्यका लागि सरकारको ध्यानकर्षण गराएका हुन्। आफैँले उत्पादन गरेको वस्तुको मूल्य आफैँले निर्धारण गर्न नपाउनु, पाएपनि असाध्यै कम पाउनु तथा वर्षौंसम्म मिहिनेतको फल माग्न आन्दोलन नै गर्नुपर्ने अवस्थाको तत्काल अन्त्य हुनुपर्ने उनीहरूको माग छ। चिनी मिल तथा अन्य व्यापारीलाई बिक्री गरिसकेपछि पनि वर्षौंदेखि आफूले पाउनुपर्ने रकम प्राप्त गर्न नसक्नु कृषि र किसानका लागि दुःखद् कुरा भएको उल्लेख गर्दै उनीहरूले उखु उत्पादक किसानका लागि यस्तो अवस्था आउनु पीडादायक विषय भएको ठहर गरेका छन्।"
लुम्बिनी प्रदेशसभा सचिवालयको जवाफ : सांसद शाही र वलीलाई कारबाही गर्न मिल्दैन,बुटवल : लुम्बिनी प्रदेशसभा सचिवालयले सरकारमा सहभागी एमालेका सांसद अजय शाहीलाई पदमुक्त गर्न नमिल्ने जवाफ दिएको छ । गठबन्धनमा सामेलहुँदै विनाविभागीय मन्त्री भएका शाही हृदेश त्रिपाठी समूहका सूर्य चिन्हबाट निर्वाचित सांसद हुन् । एमालेले आफ्नो संसदीय दलको सदस्य भएको भन्दै सरकारमा सहभागी भएपछि शाहीलाई कारबाही गरेको थियो । सो व्यहोराको पत्र एमालेले प्रदेशसभा सचिवालयमा दर्ता गरेको थियो । प्रदेशसभाले सांसदलाई पदमुक्त नगरेको भन्दै दुई दिन प्रदेशसभा बैठक समेत अवरुद्ध गरेको थियो । सचिवालयले एमाले संसदीय दललाई शाहीलाई कारबाही गर्न नमिल्ने व्यहोराको पत्र पठाएको प्रदेशसभा सचिवालयका सचिव दुर्लभकुमार पुनले जानकारी दिए । एमालेले अर्का सांसद विमला वलीलाई समेत कारबाही गरेको छ । सभामुख पूर्णबहादुर घर्तीले वली र शाही दुबैलाई एमालेले कारबाही गर्न नसक्ने निर्णय लिएको पुनले जानकारी दिए । प्रदेशसभाले प्रकाशन गरेको पुस्तकमा भने शाही एमाले संसदीय दलको सदस्य रहेको उल्लेख गरिएको छ । वली नेकपा पार्टी रहदा उपचुनावबाट निर्वाचित भएकी हुन । उनले आफूले माओवादी रोजेको बताएकी छन् । एमालेले सभामुखले राजनीतिक कार्यकर्ताको भूमिका निर्वाह गरिरहेको आरोप लगाउदै आएको छ । एमालेका दुई सांसदको राजीनामादेखि जसपाका तीन सांसद पदमुक्त गर्दा सभामुखले पक्षपातपूर्ण व्यवहार गरेको एमालेका प्रमुख सचेतक भूमिश्वर ढकालले बताए । प्रदेशसभाको पत्रपछि एमालेले नयाँ रणनीति अनुसार अघि बढ्ने जनाएको छ ।
"मूल्य नतोकिएका औषधि छ्यापछ्याप्ति, ११७ को मात्रै मूल्य निर्धारण","काठमाडौं : औषधि व्यवस्था विभागले औषधिहरुको मूल्य निर्धारण नगर्दा विक्रेताहरुले मनपरी रकम असुल्ने गरेका छन् । जसको प्रत्यक्षमारमा बिरामी परेका छन् । विभागले दर्ता भएका ११ हजार आठ सय १२ प्रकृतिका औषधिमध्ये जम्मा एक सय १७ प्रकृतिका औषधिको मात्रै मुल्य निर्धारण गरेको छ । औषधि व्यवस्था विभाग संवेदनशिल नबन्दा सर्वसाधारणहरु चर्को मूल्यमा औषधि खरिद गर्न बाध्य छन् । विभागले न मूल्य निर्धारण गर्छ न बजार नै अनुगमन गर्छ । विभागको तथ्यांक अनुसार यो वर्ष देशभर ८७ वटा औषधि पसललाई मात्र कारबाही गरीएको छ । जबकी औषधि पसलको संख्या २९ हजार ५८ रहेका छन् । औषधि ऐन २०३५ अनुसार आवश्यक देखेमा कुनै औषधिको मूल्य निर्धारण गरी राजपत्रमा प्रकाशन गर्नसक्ने व्यवस्था छ । विभागले १ सय ४४ प्रकारका औषधिको मूल्य निर्धारण गरेकोमा एक सय १७ किसीमका औषधिको मुल्य मात्र राजपत्रमा प्रकाशित गरेको छ । मूल्य निर्धारण भएका सबै औषधिको मूल्य सार्वजनिक गर्नुपर्ने भएपनि त्यसो हुन नसकेको महालेखा परीक्षकको ५८ औं प्रतिवेदनले औंल्याएको छ । विभागले भन्सार प्रयोजनका लागि औषधि तथा मोडयुकल दर्ता गर्दासमेत मुल्य निर्धारण गरेको छ । विभागका प्रवक्ता सन्तोष केसीले औषधि क्षेत्रको समस्या सम्बोधनका लागि औषधि ऐन संसोधनको तयारी भइरहेको बताए । उनले भने, औषधिको मूल्य निर्धारण गर्ने कार्य भइरहेको छ । औषधि क्षेत्रभित्र देखिएको अस्पष्टता सम्बोधन गर्न ऐन संसोधनको तयारी छ । उनले औषधिको मुल्य निर्धारण गर्ने तयारी भइरहेको बताए । औषधि परामर्श परीषद् औषधि सल्लाहकार समिती गठन नियमावली २०७० मा औषधि परामर्श परिषद् गठन गरी औषधिको मूल्य निर्धारण गर्ने अख्तियारी दिएको छ । स्वास्थ्य तथा जनसंख्या मन्त्रालयका सचिवको अध्यक्षतामा समिति गठनको व्यवस्था गरिएको छ । सल्लाहकार समितिमा स्वास्थ्य सेवा विभागका महानिर्देशक उपाध्यक्ष, स्वास्थ्य मन्त्रालय चिकित्सा सेवा महाशाखाका प्रमुख, औषधि व्यवस्था विभागका निर्देशक, स्वास्थ्य सेवा विभाग आपूर्ति व्यवस्था महाशाखाका निर्देशक, स्वास्थ्य मन्त्रालयमा कानुन हेर्ने उपसचिव, औषधि उत्पादक संघका प्रतिनिधि, नेपाल मेडिकल एसोसिएसनका प्रतिनिधि सदस्य रहने व्यवस्था छ । यस्तै, नेपाल फर्मास्युटिकल एसोसिएसनका प्रतिनिधि, केमिष्ट एण्ड ड्रगिष्ट एसोसिएसनका प्रतिनिधि सदस्य र स्वास्थ्य मन्त्रालयले तोकेको औषधि व्यवस्था विभागको अधिकृत सदस्यसचिव रहने प्रावधान छ । समितिका पदाधिकारीले औषधि मूल्य निर्धारण सम्बन्धमा चासो नदेखाएको पाइएको छ । औषधि सल्लाहकार समिति सदस्य दीपक दाहलले औषधिको मुल्य निर्धारण गर्न सरकार गम्भीर हुनुपर्ने बताए । उनले भने,औषधिहरुको मूल्यलगायत सन्दर्भमा एजेण्डासहित समितिको बैठक बसेको छैन । यस विषयमा स्वास्थ्यमन्त्री पनि जिम्मेबार हुनुपर्छ । उपभोक्ता अधिकारकर्मी माधब तिमल्सिना औषधिको मूल्य नतोकिदा औषधि बजार मितव्ययी हुन नसकेको बताए । अहिले पनि बजारमा औषधिहरुको नियमन प्रभावकारी तवरबाट नहुँदा खाद्यपुरक सामग्री पनि औषधि पसलबाट विक्री वितरण भइरहेको छ ।"
प्रवेशपत्रका आधारमा विद्यार्थीलाई जिल्लाजिल्लामै कोरोनाविरुद्धको खोप,"काठमाडौं : कक्षा १२ का विद्यार्थीहरुलाई धमाधम कोरोना भाइरसविरुद्ध खोप लगाउन थालिएको छ। स्वास्थ्य तथा जनसंख्या मन्त्रालयका अनुसार परीक्षा दिइरहेका र दिने तयारीमा रहेका विद्यार्थीलाई प्रवेश पत्रका आधारमा खोप लगाउन थालिएको हो। स्वास्थ्य सेवा विभाग परिवार कल्याण महाशाखा खोप शाखा प्रमुख डाझलक गौतमले देशभरका खोप केन्द्रहरुबाट विद्यार्थीहरुलाई खोप लगाउन थालिएको जानकारी दिए। हामी कहाँ तीन लाख ९० हजार विद्यार्थीलाई खोप उपलब्ध गराइदिन आग्रह गर्दै पत्र प्राप्त भएको छ। सोहि आधारमा सम्बन्धित जिल्लाले खोप लगाउन सुरु गरेका छन्। उनले भने, हामीले खोप उपलब्ध गराउन भनेर सम्बन्धित जिल्ला स्वास्थ्य कार्यालयलाई पत्राचारपनि गरेका छौं। जिल्ला जनस्वास्थ्य कार्यालय काठमाडौंले शुक्रबारदेखि विद्यार्थीलाई खोप लगाउन सुरु गरेको थियो। राष्ट्रिय परीक्षा बोर्डले परीक्षार्थीलाई खोप उपलब्ध गराउन माग गर्दै स्वास्थ्य मन्त्रालयलाई आग्रह गरेको थियो। ३१ साउनदेखि तोकिएको कक्षा १२ को परीक्षा संक्रमण बढ्दै गएपछि परीक्षा स्थगित भएको थियो। संसदको शिक्षा तथा स्वास्थ्य समितिले पनि परीक्षार्थीलाई खोप दिलाउन सरकारलाई निर्देशन दिएको थियो। तत्पश्चात् स्वास्थ्य मन्त्रालयले एष्ट्राजेनेका वा भेरोसेलमध्ये एक खोप उपलब्ध गराउन मातहतका निकायलाई निर्देशन दिएको थियो। स्वास्थ्य मन्त्रालय, स्वास्थ्य विभाग र जिल्लास्तरीय खोप समन्वय तथा अनुगमन समितिले कोभिड१९ विरुद्ध खोप ४० वर्ष वा सोभन्दा माथिल्लो उमेर समुह, १८ वर्ष पुरा भएका, कक्षा ११ र १२ का विद्यार्थीलाई र विश्वविद्यालय तहको परिक्षाको प्रवेशपत्र लिएका बविद्यार्थीहरु खोप लगाउने निर्णय गरेपछि सहज भएको हो। शिक्षा मन्त्रालय र सीसीएमसीको समन्वयमा संक्रमणको स्थितिलाई मूल्याङकन गरी कम्तिमा पन्ध्र (१५) दिनको सूचना दिई परीक्षाको नयाँ समय तालिका प्रकाशन गर्ने बोर्डको तयारी छ। हालसम्म झण्डै ४० लाख नागरिकले पूर्ण मात्रा खोप प्राप्त गरेका छन्।"
अमेरिकालाई काबुल विमानस्थलमा आतंककारी हमलाको चिन्ता,"इस्लामिक स्टेट आईएस समूहको अफगानिस्तान शाखाबाट आक्रमणको सम्भावना रहेको भन्दै अमेरिकाले आफ्ना नागरिकलाई काबुल विमानस्थल नजिक नरहन सचेत गराएको छ। शनिवार अफगानिस्तानस्थित अमेरिकी दूतावासले जारी गरेको एउटा सुरक्षा सतर्कतामा सम्भावित सुरक्षा चुनौतीका कारण अमेरिकी नागरिकहरूलाई विमानस्थलको गेट बाहिर नरहन भनिएको हो। अमेरिकी सरकारका प्रतिनिधिले व्यक्तिगत रूपमा यात्रा गर्न भनिएकाहरूले मात्रै त्यो बाटो प्रयोग गर्न दूतावासले भनेको छ। अमेरिकी रक्षा अधिकारीहरूले घटनाक्रमहरूको अनुगमन गरिरहेको र विमानस्थल पुग्ने वैकल्पिक बाटोहरूको खोजी भइरहेको बताएका छन्।आईएसको सम्भावित सुरक्षा चुनौती के हो भन्नेबारे अमेरिकी अधिकारीहरूले थप खुलाएका छैनन्। आईएसले पनि सार्वजनिक रूपमा राजधानी काबुलमा आक्रमण गर्ने चेतावनी दिएको छैन। राजधानी काबुल अफगानिस्तानको हतियारधारी विद्रोही समूह तालिबानले नियन्त्रणमा लिएसँगै देश छोड्न काबुल विमानस्थल बाहिर हजारौँ मानिसहरूको निरन्तर भिड देखिएको छ। भिडमा मानिसहरू च्यापिएको समाचार आइरहेका बेला अमेरिकाले आफ्ना नागरिकहरूलाई सावधानी अपनाउन भनेको हो। तालिबानले प्रतिशोध साँध्ने डरले यसअघि अमेरिका र उसका सहयोगीहरूका लागि काम गर्ने मानिसहरू र मानवअधिकारको क्षेत्रमा वकालत गर्नेहरू अफगानिस्तान छोड्न प्रयासरत छन्। शनिवार विमानस्थलमा भएको घटनाबारे यथार्थ बाहिर नआइसकेको भए पनि स्काई न्यूजले हजारौँको भिडमा च्यापिएर केहीको मृत्यु समेत भएको हुनसक्ने आशङ्का गरिएको बताएको छ। अमेरिकी रक्षा विभागले शनिवार सम्म २,५०० अमेरिकी नागरिकसहित १७,००० मानिसहरूलाई काबुल विमानस्थलबाट उद्धार उडानमा समेटिएको जनाएको छ। एक अधिकारीले अमेरिकाले उद्धार गर्न चाहेका अमेरिकी र अफगानमध्ये सानो सङ्ख्यामा केहीले दुर्व्यवहार खेपेको र कतिपयलाई विमानस्थल जाने क्रममा कुटपिट समेत गरिएको बताएका छन्। विमानस्थल बाहिरको भिडबाट जोगिन जर्मनी र स्वीजरल्याण्डलगायत अन्य देशहरूले समेत आफ्ना नागरिकलाई सचेत गराइसकेका छन्। अमेरिकी सुरक्षा फौजले काबुल अन्तर्राष्ट्रिय विमानस्थल नियन्त्रणमा लिएर उद्धार उडानहरू सञ्चालन गरिरहेको छ। अमेरिकाले अबको एक सातापछि अफगानिस्तानबाट आफ्नो सबै फौज फिर्ता गर्ने भनिसकेका कारण त्यसपछि के हुने हो भन्ने अन्योल देखिन्छ। तर नेटो गठबन्धनका महासचिव जेन स्टोलटनवर्गले त्यसपछि पनि काबुल विमानस्थलबाट उद्धार उडान सुचारु राख्न प्रस्ताव गरिएको बताएका छन्।"
"थप १९ सय २० जनामा संक्रमण पुष्टि, २४ को मृत्यु",काठमाडौं : आइतबार थप १९ सय २० जनामा कोरोना भाइरस संक्रमण देखिएको छ। पछिल्लो २४ घन्टामा १२ हजार ५१६ नमूना परीक्षणमा १९ सय २० जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। ९४ सय ४३ नमूनाको पीसीआर र ३० सय ७३ नमूनाको एन्टिजेन विधिबाट परीक्षण भएको थियो। जसमध्ये १७ सय २ नमूनाको पीसीआर र २१८ नमूनाको एन्टिजेन विधिबाट संक्रमण पुष्टि भएको हो। यस्तै आइतबार २२ सय ४८ जना कोरोनामुक्त भएका छन्। यो सहित नेपालमा कोरोना जित्नेको संख्या ६ लाख ९८ हजार १७३ पुगेको छ। मन्त्रालयका अनुसार पछिल्लो २४ घन्टामा कोरोनाबाट थप २४ जनाको मृत्यु भएको छ। यो सहित कोरोनाबाट मृत्यु हुनेको संख्या १० हजार ५०९ पुगेको छ। हालसम्म कोरोनाका सक्रियसंक्रमितको संख्या ३८ हजार ७५१ पुगेको छ। यस्तै ६८१ जनाको आइसीयू र १६९ जनाको भेन्टिलेटरमा उपचार भइरहेको मन्त्रालयले जनाएको छ।
सुनको मूल्य घट्यो,"काठमाडौं : नेपाली बजारमा सुनको मूल्य तीन सय रुपैयाँले घटेको छ। आइतवार सुन तोलामा ३ सयले घटेर ९० हजार ९ सय रुपैयाँमा कारोबार भइरहेको नेपाल सुनचाँदी महासंघले जनाएको छ। तेजावी सुनको मूल्य ९० हजार ४ रुपैयाँ कायम गरिएको छ। यस्तै, चाँदीको मूल्यमा पनि सामान्य गिरावट आएको छ। आज चाँदी तोलाको एक हजार १८० रुपैयाँमा कारोबार भइरहेको महासंघले जनाएको छ। शुक्रबार चाँदी तोलाको एक हजार १९५ रुपैयाँमा कारोबार भएको थियो।"
कागजको क्राउन शिरमा पहिरिएपछि,"काठमाडौं : भाग्य वा कर्म केमा विश्वास गर्नुहुन्छ ? कार्यक्रमको निर्णायक स्थानमा बसेका अधिकारकर्मी डा वीरेन्द्रराज पोखरेलले प्रश्न सार्वजनिक गरे। सहभागी प्रतियोगी किरण दाहालको जवाफ थियो कलम कर्म हो भने, भाग्य त्यसबाट निस्किएको अक्षर। प्रोजेक्टरको भिडियोमा अनलाइन देखिएका उनले भाग्य छ भन्दैमा कर्म नगरी सफल हुन नसक्ने बताए। निर्णायक स्थानमा बसेका प्रशान्त ताम्राकार, माल्भिका सुब्बा र डा विरेन्द्र राज पोखरेल खुसि भएर प्रशंसा गरे। मिस्टर एण्ड मिसेस व्लाइन्ड रकर्स कार्यक्रमको सिजन३ ले विजेता प्राप्त गरेको छ। दृष्टिविहिन भएका व्यक्तिहरुको अधिकारको क्षेत्रमा काम गर्दै आइरहेको संस्था व्याइन्ड रक्सले आइतबार ग्राण्ड फिनाले आइतबार सम्पन्न गर्यो। कार्यक्रममा मिस्टर व्लाइण्ड रर्कस गठ्ठाघरका किरण दाहाल विजेता बने। उपाधिसँगै उनले १५ हजार नगद, क्राउन, ट्रफि र गिफ्ट ह्याम्पर प्राप्त गरे। यस्तै गरी १० हजार नगदसहित बमबहादुर बिक फस्ट रनरअप र पाँच हजार नगदसहित कुशल न्यौपानेले सेकेन्ड रनरअपको उपाधि हासिल गरे। यस्तै मिसेस रर्कशतर्फ मिसेस व्लाइण्ड रर्कसमा इलामकी समी लावतीले बाजी मारिन्। उपाधिसँगै उनले १५ हजार नगद, क्राउन, ट्रफि र गिफ्ट ह्याम्पर प्राप्त गरेकी छन्। यस्तैगरी १० हजार नगदसहित श्रृति राना मगर फस्ट रनरअप र पाँच हजार नगदसहित रोजीना पोखरेलले सेकेन्ड रनरअपको उपाधि हासिल गरिन्। अधिकार कर्मी श्रृष्टि केसीको अध्यक्षतामा ७ वर्ष अघि स्थापना भएको ब्लाइण्ड रक्सले दृष्टिविहिन व्यक्तिका लागि विभिन्न जोखिमयुक्त कार्यहरु पनि सञ्चालन गर्दै आइरहेको छ। यसैक्रममा उनीहरुको मानसिक तथा शारिरीक क्षमतालाई मुल्याङन गर्दै तीन वर्षदेखि हरेक वर्ष मिसेस एण्ड मिस्टर व्लाइण्ड रर्कस प्रतियोगिता शुरु गरेको थियो। अन्य दिनभन्दा आइतबारको ग्राण्ड फिनाले फरक देखिन्थ्यो। ठमेलस्थित एक होटलमा सञ्चालन भएको फाइनल कार्यक्रममा निर्णयक मण्डल तथा सिमित मानिसहरु मात्रै उपस्थित थिए। कार्यक्रममा सहभागी भएका विभिन्न जिल्लाका सहभागीहरु अनलाइनका माध्यमबाट जोडिएका थिए। उनीहरुले अनलाइनमार्फत नै आफ्नो प्रस्तुति देखाएका थिए। जब प्रस्तोताले विजेताका नाम उच्चारण गरिन्, तब भिडियोमा देखिएकी समी लावतीले पेपरको क्राउन आफैँले लगाएर घरबाटै खुसी साटिन्। उता मिस्टर व्लाइण्ड रर्कस बनेका किरणले पनि यसै गरेका थिए। कोरोना महामारी नभएको भए प्रत्यक्ष रुपमै विजेताहरुलै पुरस्कार प्राप्त गर्ने थिए। तर बाध्यताबस उनीहरु भिडियोमा आफ्नो ट्रफि र पुरस्कार हेर्दै आफ्नै शिरमा आफैँले कागजको क्राउन बनाएर पहिर्याउँदै थिए। यो दृष्यले प्रत्यक्ष रुपमा कार्यक्रममा उपस्थित निर्णायक तथा अनलाइन हेरिरहेका सबैलाई भावविह्वल बनाएको थियो। इन्टरनेटको माध्यमबाट आमने सामने भएका जज र सहभागी बडो होसीयारपुर्वक प्रश्न उत्तर गरिरहेका देखिन्थे। समाजको प्रतिनिधित्व गरिने प्रस्नहरु सोधिएको थियो। जस्तै, समाज परिवर्तनका लागी शिक्षक, डाक्टर र राजनीतिज्ञमध्ये कसको भुमिका बढी छ ? फरक क्षमता भएको भन्ने शब्दले अपाङ्गता भएका व्यक्तिलाई सहि सम्बोधन गर्न सक्छ ? महिला शशक्तिकरणका लागी शिक्षा, अवसर र अधिकारमध्ये कुन जरुरी छ ? सहभागीले पनि खुब मेहनत र बुद्धिमतापुर्वक जवाफ फर्काएका थिए। अवसर र अधिकारका लागी शिक्षा नै महत्वपूर्ण पहिलो आधार भएको बताउँदै धेरैजसोले शिक्षा पाउनुपर्नेमा जोड दिएका थिए। आफूहरुलाई फरक क्षमता भएका व्यक्ति भनेर विभेद गरिएको भन्दै उनीहरुले सवै मानिससँग एउटा न एउटा फरक क्षमता हुने तर्क गरेका थिए। कार्यक्रममा २१ जना दृष्टिविहिन प्रतियोगी सहभागी भएका थिए।"
अफलाइन एपको डेमो परीक्षण,"स्याङ्जा : स्याङजामा शनिबार अफलाइन एपको डेमो परीक्षण गरिएको छ। गण्डकी प्रदेशमै यो पहिलो र नौलो प्रविधिको सुरुवात जिल्लाबाट भएको हो। गण्डकी प्रदेशका शिक्षा, संस्कृति, विज्ञान प्रविधि तथा सामाजिक विकासमन्त्री मेखलाल श्रेष्ठले परीक्षणको उदघाटन गर्दै सबैका लागि शिक्षा र शिक्षाबिना समृद्धि असम्भव रहेको बताए। भीरकोट नगरपालिका २ स्थित दहथुम माध्यमिक विद्यालयमा अनलाइनअफलाइनमा आधारित वैकल्पिक सिकाइ सामग्री परीक्षण सुरु गर्दै मन्त्री श्रेष्ठले व्यवहारिक शिक्षा अहिलेको पहिलो आवश्यकता रहेकोमा जोड दिए। 'कोभिडका कारण धेरै बालबालिकाको पढाइलाई निरन्तरता दिन सकेको छैनन, 'उनले भने, सबै ठाउँमा इन्टरनेटको पहुच पुग्दैन। यस्तो अवस्थामा अफलाइन कक्षाले बालबालिकाको पढाइमा सहज बन्छ।' मन्त्री श्रेष्ठका अनुसार अफलाइनको प्रभावकारिता देखिएमा गण्डकी प्रदेशमा सबै विद्यालयमा यही प्रविधि अपनाइने छ। केही नमूना परीक्षणले सफलता देखाएपछि आफूले अध्ययन गरेको विद्यालयबाटै मन्त्री श्रेष्ठले अफलाइन कक्षाको परीक्षण शुभारम्भ गरेका हुन्। अफलाइन एप डाउनलोड गरेपछि विद्यार्थीले आफूले चाहेको विषयमा अध्ययन गर्न पाउँछन् भने यसका लागि इन्टरनेटको आवश्यकता पर्दैन। यसअघि कक्षा ६ देखि १० कक्षासम्मका लागि परीक्षण गरिएको थियो। बजार केन्द्रित शिक्षालाई गाउँगाउँसम्म पुर्याउन यो प्रविधि उपयोगी हुने मन्त्रीको भनाइ छ। दहथुमबाट सुरुवात गरेको वैकल्पिक शिक्षा गाउँ केन्द्रित शिक्षाको टेलर मात्र गरेको बताउँदै श्रेष्ठले कोरोनाको कहरमा शिक्षाबाट बालबालिका बंचित नहुन अनलाइन अफलाइन शिक्षा प्रभावकारी हुने बताए। बालबालिकाका लागि अफलाइनमा आधारित बैकल्पिक सिकाइ सामग्री परीक्षण कार्यक्रमका साथै अफलाइन मोबाइल एपको डेमो परीक्षण पनि गरिएको थियो। कार्यक्रममा भीरकोट नगर प्रमुख छायाराम खनालले यो प्रविधिले सफलता पाएमा भीरकोटका सबै विद्यालयलाई सुविधा उपलब्ध गराउने प्रतिवद्धता जनाए। कार्यक्रममा शिक्षा निर्देशक अम्बिका आचार्य, प्रमुख जिल्ला अधिकारी दिपकराज नेपाल, भीरकोट नगरउपप्रमुख सीमा केसी कर्माचार्य, सूचना प्रविधि प्राविधिक देवेन्द्र पौडेल, दहथुम माविका प्रधानाध्यापक वेदप्रसाद अर्याल, दहथुम विद्यालय व्यवस्थापन समितिका अध्यक्ष गोविन्दप्रसाद कर्माचार्य, शिक्षिका इन्दिरा केसी, शिक्षक उमाकान्त पौडेल, छात्रा प्रतिक्षा थापालगायतले विद्यार्थीले मोबाइल एप्स खोलेपछि विद्यार्थीले पढ्न चाहेको कक्षा आउने, विषय आउने र आफूले चाहेको बेलामा पढ्न पाइने र नबुझेका कुरा शिक्षकलाई सोध्न सकिने हुँदा सबै वर्गका लागि उपयोगी हुनेमा जोड दिए। यसअघि पाँचवटा विद्यालयका पाचँपाचँजना विद्यार्थी र शिक्षकलाई परीक्षण गर्दा राम्रो देखिएको बताइएको छ। यस विद्यालयमा परीक्षण प्रभाकारी भएमा गण्डकी प्रदेशका एक हजार ४ सय ४८ वटा विद्यालयका कक्षा ६ देखि १२ कक्षा सम्मका करिब ३ लाख ६५ हजार विद्यार्थी लाभान्वित भएको आंकलन प्रदेश मन्त्रालयको छ। इन्टरनेटको प्रभावकारी सुविधा पाउन नसकेका बेला नौलो प्रविधिबाट आफूलगायत साथीहरु पढ्न पाएकोमा खुशी भएको कक्षा ६ मा अध्ययरत यूनिक ढुंगानाले बताए। उनले थपे, आफूले चाहेको बेला पढ्न पाउने सुबिधा झनै राम्रो लाग्यो।"
शाही र वलीको पद जोगिएपछि एमालेले माग्यो सभामुखको राजीनामा,"बुटवल : लुम्बिनी प्रदेशमा सांसद कारबाहीको विषयलाई लिएर प्रदेशसभा सचिवालय र प्रमुख प्रतिपक्षी दल नेकपा एमालेबीच द्वन्द्व बढेको छ । सांसद अजय शाही र विमला वली खत्रीलाई एमालेले कारबाही गरेको थियो । प्रदेशसभा सचिवालयले ती सांसदलाई पदमुक्त गर्न नमिल्ने जवाफ एमालेले दिएको छ । एमाले संसदीय दलले आइतबार पत्रकार सम्मेलन गरी सभामुखले संसदको मर्यादा हनन् गरेको भन्दै पदमा बस्ने नैतिकता नभएको जनाएको छ । दलका प्रमुख सचेतक भूमिश्वर ढकालले सभामुख पूर्णबहादुर घर्ती दलको कार्यकर्ता भएर आफै न्यायाधीश बनेको बताए । संसदीय अभ्यासमै नभएको हास्यास्पद र लज्जास्पद छ, उनले भने,संसदीय मर्यादाविपरीत काम गर्ने सभामुखलाई पदमा बसिरहन मिल्दैन । एमालेले दुई सांसदलाई पदमुक्त भएको सूचना जारी नहुँदासम्म संसद बैठक अवरुद्ध गरिरहने जनाएको छ । सभामुखले यसअघि माओवादी केन्द्र र जसपाका सांसदलाई पत्र आएको २४ घण्टा नबित्नै पदमुक्त गरेको स्मरण गर्दै एमालेले आफ्नै नजिरलाई समेत सभामुख बिर्सेको जनाएको छ । एमालेले संसद अवरुद्ध गर्ने कार्यक्रमलाई निरन्तरता दिने जनाएको छ । कारबाही गर्न नमिल्ने जवाफ सभा सचिवालयले सरकारमा सहभागी एमालेका सांसद अजय शाहीलाई पदमुक्त गर्न नमिल्ने जवाफ दिएको छ । गठबन्धनमा सामेल हुदै विनाविभागीय मन्त्री भएका शाही हृदेश त्रिपाठी समूहका सूर्य चिन्हबाट निर्वाचित सांसद हुन् । एमालेले आफ्नो संसदीय दलको सदस्य भएको भन्दै सरकारमा सहभागि भएपछि कारबाही गरेको थियो । सो व्यहोरोको पत्र एमालेले प्रदेशसभा सचिवालयमा दर्ता गरेको थियो । प्रदेश सभाले सांसदलाई पदमुक्त नगरेको भन्दै दुई दिन प्रदेशसभा बैठक समेत अवरुद्ध गरेको थियो । सचिवालयले एमाले संसदीय दललाई शाहीलाई कारबाही गर्न नमिल्ने व्यहोराको पत्र पठाएको प्रदेशसभा सचिवालयका सचिव दुर्लभकुमार पुनले जानकारी दिए । एमालेले अर्का सांसद विमला वलीलाई समेत कारबाही गरेको छ । सभामुख पूर्णबहादुर घर्तीले वली र शाही दुबैलाई एमालेले कारबाही गर्न नसक्ने निर्णय लिएको पुनले जानकारी दिए । प्रदेशसभाले प्रकाशन गरेको पुस्तकमा भने शाही एमाले संसदीय दलको सदस्य रहेको उल्लेख गरिएको छ । वली नेकपा पार्टी रहदा उपचुनावबाट निर्वाचित भएकी हुन् । उनले आफूले माओवादी रोजेको बताएकी छन् ।"
बाँझो पाखोमा जडीबुटीको खेती,"बेनी : म्याग्दीको धवलागिरी गाउँपालिका१ गुर्जाका बासिन्दाले बाँझो पाखोमा व्यवसायिक खेती गरेर प्रयोगमा ल्याएका छन् । हिमाली कृषि सहकारी संस्थामा आवद्ध कृषकहरुले सामुहिक रुपमा दुई रोपनी जग्गामा अतिसका बिरुवा रोपेका हुन् । समूहका अध्यक्ष गोर्खा छन्त्यालले शनिबार २५ जनाले श्रमदान गरेर अतिसका बिरुवा रोपेका बताए । टिउथिबा सामुदायिक वन उपभोक्ता समूहको दुई हेक्टर भन्दा बढी खाली पाखो जग्गा भाडामा लिएर गत बर्ष ७ हजार विरुवा बिसजरा जडीबुटी रोपेका थिए । समूहले बाँझिएको जग्गालाई खनजोत गरी अतिस र बिसजराको साथै सतुवाका बिरुवा रोपेको छ । बजारमा अतिसको माग उच्च छ । गुर्जाको भूगोल र हावापानी अतिस खेतीका लागि अनुकुल छ। गाउँमै बिरुवा उत्पादन गरेर अतिस खेती गरेका हुन् । समुन्द्रि सतहदेखि तीन हजार २०० देखि तीन हजार ७०० मिटरको भूगोलमा हुने अतिस कफ, पित्त थैली, ज्वरो, वान्ता हुने, पखाला लाग्ने, चिसो लागेको समस्या समाधानका लागि प्रयोग हुन्छ । यसले अपच हुने, शरीरको विभिन्न भागको दुखाई, उत्तेजना नहुने, जुका जस्ता समस्या समाधानको लागि पनि महत्वपूर्ण उपचार पद्दतिको रुपमा अतिस प्रयोग हुन्छ । गुर्जाका वडा अध्यक्ष झक छन्त्यालले बाँझिएको जग्गालाई उपयोग गरी आयआर्जन बृद्धि र रोजगार सिर्जना गर्ने उद्धेश्यले जडीबुटीको व्यावसायिक खेतीलाई प्राथमिकता दिएको बताए । यहाँ जडीबुटीको प्रशस्त सम्भावना छ, उनले भने जडीबुटी खेतीबाट निकट भबिष्यमा जनताले प्रतिफल र लाभ पाउनेछन् । समूहले गुर्जामा जिल्लामै पहिलो पटक स्याउको व्यावसायिक खेती भएको छ । गाउँपालिका र कृषि ज्ञान केन्द्र म्याग्दीको आर्थिक तथा प्राबिधिक सहयोगमा उच्च घनत्वको स्याउ खेती गरेका हुन् । इटलीबाट उच्च घनत्व जातका स्याउका ८४८ वटा कलमी बिरुवा ल्याएर नाइलीबाङको १० रोपनी जमिनमा खेति गरिएको हो । गुर्जामा स्याउ खेतीका लागि गत वर्ष कृषि ज्ञान केन्द्रले एक लाख पचास हजार र धवलागिरी गाउँपालिकाले पाँच लाख रुपैयाँ बिनियोजन गरेका थिए । छिटो फल्ने, धेरै उत्पादन दिने, फल टिप्न र खेती गर्न सजिलो हुने भएकाले उच्च घनत्वको स्याउ खेतिप्रति कृषकको आकर्षण बढेको छ ।"
बगरखोला र राहुघाटमा बेलिब्रिज,"बेनी : म्याग्दीको रघुगंगा गाउँपालिकास्थित राहुघाट र बगरखोलामा मोटर चल्ने पुल (बेलिब्रिज) निर्माण भएको छ । राहुघाट नदीमा एकैसाथ ८३५ मेगावाट क्षमताका दुई वटा जलबिद्युत आयोजना निर्माण गरिरहेको तुदी पावर कम्पनीले बनाएको बेलिब्रिजबाट स्थानीयबासीहरुलाई पनि सुबिधा पुगेको छ । आयोजनाका इञ्जिनियर नरोत्तम कार्कीले रघुगंगा गाउँपालिका७ चिमखोलाको बगर खोलामा ३० मिटर लामो, वडा नम्बर ४ र ५ को सिमानास्थित राहुघाट नदीमाथि ६९ मिटर लामो बेलिब्रिज निर्माण भएको बताए । ३५ मेगावाट क्षमताको राहुघाट मंगले जलबिद्युत आयोजना निर्माण स्थल जोड्ने सडक अन्तरगत बगरखोलामा बनेको पुलले चिमखोला र कुईनेमंगलेका दुई वटा वडालाई सिधा सडक यातायात सञ्जालसँग जोडेको छ । कुइनेमंगलेका वडा अध्यक्ष गमान छन्त्यालले बगरखोलामा बेलिब्रिज बनेपछि बाह्ै महिना गाडी चल्न थालेका बताए । दग्नामको अजिंगर भिरदेखि बन्दीसम्म सात किलोमिटर पहुँचमार्ग खनेको यस आयोजनाले घ्याँसीखर्कमा अर्को बेलिब्रिज बनाउने तयारी गरेको जनाएको छ । राहुघाट नदीमा निर्माण भएको बेलिब्रिजले ४८५ मेगावाट क्षमताको माथिल्लो राहुघाट जलबिद्युत आयोजनाको बिद्युतगृह र आउटलेटलाई सडक सञ्जालमा जोडेको छ । बिद्युतगृह र अडिट निर्माण स्थल पुग्ने २०० मिटर सडक निर्माण बाँकी छ भने बिस्फोटक पदार्थको प्रयोग गरेर अडित १ को सुरुङ निर्माण थालिएको छ। बन्दीमा बाँध निर्माणाधिन रहेको राहुघाट मंगले जलबिद्युत आयोजनाको दुई वटा अडिटबाट ४०० मिटर सुरुङ निर्माण सकिएको छ। चिमखोलाको मलाङमा बिद्युतगृह रहने मंगले राहुघाटको सुरुङ पाँच किलोमिटर छ । कम्पनीका प्रतिनिधी उपेन्द्र गौतमले गत मंसिर महिनादेखि सुरुङ खन्न थालिएको आयोजना तीन वर्षभित्र सम्पन्न गर्ने लक्ष्य राखिएको बताए। कुल पाँच अरब ९२ करोड रुपैयाँ लागत अनुमान गरिएको मंगले राहुघाटको आउटलेट देखि १५० मिटर तल पानी बिद्युतगृहमा खसालेर बिद्युत उत्पादन गरिनेछ । मलाङमा बिद्युतगृह निर्माण गर्न जग्गा ब्यवस्थापन गरिएको छ । आयोजना निर्माणमा आवश्यक बिस्फोटक पदार्थको भण्डारण र सुरक्षाका लागि रघुगंगा७ चिमखोलामा नेपाली सेनाको क्याम्प पनि स्थापना भएको छ । अपर राहुघाटको बिद्युतगृहबाट निस्कने र बगरखोलाको पानी मिसाएर मलाङमै बाँध र राहुघाट जलबिद्युत आयोजनाको बाँध देखि ५०० मिटर माथि बिद्युतगृह बनाउने गरी अर्को माथिल्लो राहुघाट जलबिद्युत आयोजनाको पनि प्रारम्भिक चरणको काम सुरु भएको छ । कुइनेमंगलेमा राहुघाट नदीको सहायक ठुलो खोलामा २१३ मेगावाट क्षमताको ठुलो खोला जलबिद्युत आयोजना निर्माणका लागि संयुक्त उर्जा प्रालीले अनुमति लिएको छ । ठूलोखोलाको पनि बाँध निर्माण स्थलसम्म पहुँचमार्ग निर्माण भइसकेको जनाएको छ । राहुघाट नदीमै नेपाल बिद्युत प्राधिकरणको सहायक कम्पनी रघुगंगा हाइड्रो लिमिटेडले ४० मेगावाट क्षमताको राहुघाट जलबिद्युत आयोजना निर्माण गरिरहेको छ । राहुघाटको ३० प्रतिशत पुर्वाधार निर्माण सकिएको छ । मंगले र अपर (माथिल्लो) राहुघाट जलबिद्युत आयोजनाबाट उत्पादित बिद्युत केन्द्रिय ग्रिडमा जोड्न दुबै आयोजनाको प्रर्वद्धक तुँदी पावर कम्पनीले चिमखोला देखि राहुघाट सबस्टेशन सम्म १३ किलोमिटर दुरीको डबल सर्किटको प्रशारण लाइन निर्माणको तयारी भएको छ ।"
रक्षा बाँध्ने र जनै फेर्नेको पशुपतिमा घुइँचो (फोटोफिचर),"काठमाडौं : पशुपतिनाथ मन्दिरमा आइतबार दिनभर चहलपल रह्यो । फूल, प्रसाद लिएर भक्तजनहरु पशुपतिनाथको पूजा गर्न मन्दिर पुगे । तर, मन्दिर बन्द रहेकाले बाहिरबाट फर्किए। गत वैशाख पहिलो सातादेखि कोरोना जोखिमका कारण मन्दिर प्रवेशमा रोक लगाइएको छ। माक्स लगाएर भक्तजनहरु जय पशुपतिनाथ भन्दैं बाहिरबाटै पूजा गरे । भगवानलाई ढोगें । आइतबार पुरोहितबाट जनै लगाउन र रक्षा बन्धन धारण गर्नेहरुको पाशुपत क्षेत्रमा घुइँचो थियो । मन्दिर क्षेत्रमा मुख्य ढोकामा ताला लगाइएको भएपनि बाहिरबाट दर्शन गर्ने भक्तजन भीड लागेको थियो। साउन शुक्ल पूर्णिमाका दिन चूडाकर्म सम्पन्न गरेका तागाधारीहरुले वैदिक मन्त्रोच्चारण गरिएको यज्ञोपवित (रक्षासूत्र) धारण गर्ने प्रचलन छ। चूडाकर्म नगरेकाले भने नाडीमा डोरो बाँध्ने चलन छ । जनैको ६ शिखालाई ब्रह्मा, विष्णु, महेश्वर र ज्ञान, कर्म, योगका रूपमा सनातन धर्मावलम्बीले मान्दै आएको पशुपतिनाथ मन्दिर क्षेत्रमा भेटिएका पुरोहित सुदर्शन प्रसाद ढोडारी बताए । जनैलाई ब्रह्म सूत्र वा ज्ञानको धागो मानिन्छ। यसै दिन तराईमा दाजुभाइले दिदीबहिनीलाई राखी बाँधेर दीर्घायुको कामना गर्ने प्रचलन छ । पशुपतिनाथ मन्दिर पुगेर अन्नपूर्णकर्मी राजकरण महतो र रविन भट्टराईले कैद गरेको तस्बिहरु :"
लकडाउनमा बढ्यो यौनहिंसा,"ओखलढुंगा : जिल्लामा यौनजन्य अपराधका घटना बर्षेनी बढिरहेका छन् । बलात्कार प्रयास र बालयौन दुरुपयोगका घटनामा बृद्धि भएको छ। बन्दाबन्दीको समयमा कोठामा बसेर इन्टरनेट चलाउने, विद्यालयको बोझ कम हुने र फुर्सदमा अनेक कुरा सोच्न समय हुने भएकाले बालबालिका र युवा वर्ग यस्ता अपराधमा संलग्न भएको पाइएको हो । जिल्ला प्रहरी कार्यालय ओखलढुंगामा दर्ता भएका यस्ता अपराधका घटनाको तीन वर्षको अभिलेखमा बर्षेनी यस्ता घटना बढिरहेको पाइन्छ । चेतनाको विकासले उजुरी गर्ने तथा बालबालिका र अन्य व्यक्तिमा समेत मोबाइलको दुरुपयोगले यस्ता अपराधमा उत्प्रेरित गरेको पाइएको महिला अधिकारकर्मी रिता श्रेष्ठ बताउँछिन । श्रेष्ठकाअनुसार बालबालिकादेखि ठूला मान्छे समेत मोवाइल दुरुपयोगबाट यौनजन्य अपराधमा लागेको पाइएको छ । प्रहरीको तथ्यांक अनुसार आर्थिक वर्ष २०७५०७६ मा बलात्कारका घटना १० वटा दर्ता भएकोमा ०७६०७७ मा बढेर १४ पुगेका थिए । गत वर्ष २०७७०७८ मा यो संख्या २३ पुगेको छ । यी सबै घटनामा किशोरावस्थादेखि युवा युवतिहरु नै संलग्न भएको पाइएको छ । मोवाइलको दुरुपयोग गर्ने, इन्टरनेटमा अश्लिल भिडियो हेर्ने, अन्य व्यक्तिको अनुसरण गर्नेजस्ता कारणले यस्ता घटना बढेको हुनसक्ने जिल्ला प्रहरी कार्यालयका डिएस्पी गोविन्दराज काफ्लेले बताए । बलात्कार मात्रै होइन बलात्कार प्रयास र बाल यौन दुरुपयोगका घटना पनि बढीरहेका छन्। बलात्कार प्रयासका उजुरी ०७६०७७ मा ६ दर्ता भएकोमा २०७७०७८ मा ८ दर्ता भएको प्रहरी अभिलेख छ । त्यस्तै बाल यौन दुरुपयोगका उजुरी पनि दुई वर्षमा दोब्बर बढी दर्ता भएका छन् । यही तुलनामा अन्य अपराधका घटना पनि बढीरहेको जिल्ला प्रहरी कार्यालयले जनाएको छ । कार्यालयको अभिलेख अनुसार सबै प्रकृतिका कार्यालयमा दर्ता भएका उजुरीमा ०७६०७७ मा १५९ रहेकोमा २०७७०७८ १७५ पुगेको छ । बन्दाबन्दीले विद्यालय, पसल तथा अन्य धेरै क्षेत्र बन्द भएको, युवायुवति तथा कामकाजी व्यक्ति फुर्सदमा हुने, खाली समयमा नकारात्मक सोचाइ आउने तथा आयआर्जनको बाटो नहुने भएपछि आपराधिक घटनामा संग्लन हुने गरेको पाइएको प्रहरीको अनुसन्धानले देखाएको छ ।"
मुस्ताङको लोघेकर दामोदरकुण्ड प्रदेशकै दोश्रो कम बेरुजु पालिका,"जोमसोम: पाँच स्थानीय तह भएको मुस्ताङमा लोघेकर दामोदरकुण्ड गाउँपालिका सबैभन्दा कम बेरुजु देखिने गाउँपालिकामा परेको छ । महालेखा परीक्षकको कार्यालय काठमाडौँले सार्वजनिक गरेको ५८ औं वार्षिक प्रतिवेदन २०७८ अनुसार आर्थिक वर्ष २०७६०७७ मा लोघेकर दामोदरकुण्ड गापाको आर्थिक बेरुजु शुन्य दशमलव १२ प्रतिशत अर्थात ४ लाख २५ हजार मात्र बेरुजु देखिएको हो । लेखा परीक्षण गरिएको कुल रकम ३६ करोड ७३ लाख १४ हजार रुपैयाँमध्ये ०१२ प्रतिशत बेरुजु देखिएको छ । लोघेकर दामोदरकुण्डका अध्यक्ष लोप्साङ छोम्फेल बिष्टका अनुसार महालेखाले सार्वजनिक गरेको प्रतिवेदनमा आफ्नो पालिकाको असुल उपर गर्ने बेरुजु नभई सैद्धान्तिक बेरुजु रहेको जानकारी दिए । शुन्य बेरुजुको पालिका बनाउँने उद्देश्य थियो,अध्यक्ष बिष्ट भने, केही प्राविधिक समस्याका कारण उक्त बेरुजु रहन पुग्यो,हामीले विधि,पद्धती र आर्थिक अनुशासन कायम गर्दै काम गरेकाले बैरुजु घटाउन सफल भयौँ । यस्तै, मुस्ताङमा सबैभन्दा बढी आर्थिक बेरुजु वारागुङ मुक्तिक्षेत्रको रहेको छ । सो पालिकाको ३८ करोड ६२ लाख ५४ हजार रुपैयाँ लेखा परीक्षण भएकोमा ४ दशमवल १३ प्रतिशत अर्थात १ करोड ५९ लाख ५१ हजार बेरुजु देखिएको हो । घरपझोङको ६१ करोड ८० लाख ४२ हजारमा ३ दशमलव ६७ प्रतिशत अर्थात २ करोड २६ लाख ६० हजार, लोमान्थाङको ३२ करोड ७ लाख २८ हजारमा २ दशमलव ३४ प्रतिशत अर्थात ७४ लाख ९९ हजार र थासाङ गाउँपालिकाको ५१ करोड ३६ लाख ९९ हजारमा सुन्य दममलव ४० प्रतिशत अर्थात २० लाख ४४ हजार बेरुजु देखिएको छ । देशभरका ७ सय ५३ स्थानीय तहमध्ये मुस्ताङको लोघेकर दामोदरकुण्ड गापा सबैभन्दा कम बेरुजु रहने पालिकामध्ये छैटौँ स्थानमा परेको छ । देशका ७ सय ५३ स्थानीय तहमध्ये सबैभन्दा कम बेरुजु झापाको शिवसताक्षी नगरपालिका रहेको छ । सो पालिकाको १ अर्व ९० करोड ५३ लाख ६८ हजार रुपैयाँ लेखा परीक्षण गरिएकोमा सुन्य दशमलव ०६ प्रतिशत अर्थात ११ लाख ७७ हजार बेरुजु रहेको हो । यस्तै, मुस्ताङको लोघेकर दामोदरकुण्ड गापा गण्डकी प्रदेशको सबैभन्दा कम बेरुजु रहेको स्थानीय तह मध्ये दोश्रो स्थानमा परेको छ । गण्डकीमा गोरखाको शहित लखन गाउँपालिका कम बेरुजु रहने मध्ये पहिलो स्थानमा छ । सो पालिकाको आर्थिक बेरुजु शुन्य दशमलव १० प्रतिशत रहेको छ । महालेखा परीक्षकले सार्वजनिक आयब्ययको कार्य नेपालको प्रचलित कानुनी विधि र प्रक्रिया पूरा नगरी गर्दा देखा पर्ने अनियमित रकमलाई बेरुजुको रुपमा औँल्याउने गर्छ । यस्तो बजेटलाई आर्थिक अनुशासनहिनताको उपजको रुपमा लिने गरिन्ँछ । प्रचलित कानुन बमोजिम पुर्याउने पर्ने रीत नपुर्याई कारोबार गर्दा राख्नुपर्ने लेखा नराखेको, मनोमानी आर्थिक कारोबार रकमलाई लेखा परीक्षण गर्दा बेरुजुको रुपमा राख्ने गरिन्छ । महालेखाले आर्थिक कार्यविधि तथा वित्तिय उत्तरदायित्व ऐ्न २०७६ बमोजिम कानुन अनुसार रीत नपुर्याई कारोबार गर्ने, राख्नुपर्ने लेखा नराखेको तथा अनियमित तरिकाले कारोबार गरेको अवस्थामा बेरुजुको रुपमा देखाउने गर्छ ।"
पशुपतिमा देखिए बाल पुरोहित!,"काठमाडौं : आइतबार बिहानैदेखि पशुपति मन्दिर भरिभराउ थियो । जनैपूर्णिमाको अवसरमा पशुपति क्षेत्रमा बेग्लै रौनक थियो । एक सय ५० बढी पुरोहितहरुलाई भक्तजनलाई जनै र रक्षा बाँधन भ्याइनभ्याइ थियो । पुरोहितहरुको त्यो भीडमा साना दुई बाल पुरोहित पनि थिए । ढाका टोपी, कमिज र पैजामा लगाएका स्कूले बालक थिए, ११ वर्षीय रिजन भट्टराई र १३ वर्षीय अनमोल घिमिरे । भक्तजनलाई जनै र रक्षा लगाउन उनीहरु व्यस्त थिए । यी दुवै बालक वैदिक मन्त्रोच्चारण गरेर भक्तजनको हातमा रक्षा बाँधिदिने गरेका थिए । जनै भने उनका हजुर बुवाले लगाउन सहयोग गर्थें। खुशी हुँदै कसैले २० त कसै २ सय रुपैयाँसम्म दक्षिणा दिइरहेका थिए । मन्दिर जाने मुख्य सडकको दक्षिणतिरको पेटीमा बाल पोरोहित जनै, रक्षाबन्धन, टिका, फूल लिएर बसेका थिए । उनीहरु हजुरबुवा लोकनाथा घिमिरेसँगै बिहानै पशुपतिनाथ मन्दिर पुगेका थिए । उनीहरु अनलाइन कक्षा बन्द भएकाले हजुरबुवालाई सघाउन मन्दिर गएका रहेछन्। कोरोनाले गर्दा स्कूल खुलेको छैन । कोठामा बसेर अनलाइन कक्षाबाट पढिरहेका छौं, 'अनमोलले भने,आइतबार स्कुल बिदा थियो । हजुरबुवासँग पुरोहितको काम गर्न मन्दिर आएँ । ती साना नानीहरु देखेर पशुपतिनाथ पुगेकाहरु अचम्म पर्दै भन्थे कसका सन्तान होलान्, कति ज्ञानी । रिजनको घर रामेछाप र अनमोलको घर दोलखा रहेछ। उनीहरु हजुर आमा टोपमाया वाग्लेसँग बसेर काठमाडौंमा पढिरहेका छन् । रिजन कक्षा ७ मा पढ्छन् भने कक्षा ४ मा पढ्दै गरेका अनमोल दाजुलाई पछयाइरहेका छन् । बच्चाका हजुरआमाले भनिन्,'पुर्खौली सीप आफ्ना नानीहरुलाई सबैले सिकाउनुपर्छ ।'"
सरकारी विद्यालयमा घट्दै विद्यार्थी,"काठमाडौं : सरकारी विद्यालयमा विद्यार्थीको आकर्षण घट्दो क्रममा रहेको पाइएको छ । आर्थिक वर्ष २०७६०७७ मा सरकारी विद्यालयमा ५७ लाख ७६ हजार एकजना विद्यार्थीहरु अध्ययनरत थिए । तर, यो संख्या घटेर २०७७०७८ मा ५२ लाख ६९ हजार ७ सय २४ जनाले सामुदायिक विद्यालयमा अध्ययन गरेको सरकारी तथ्यांक छ। देशभर सामुदायिक विद्यालयको संख्या २७ हजार आठ सय १२ छ । हाल निजी विद्यालयमा अध्ययनरत विद्यार्थीको संख्या १७ लाख ९२ हजार ६ सय ८८ रहेको छ । सरकारी विद्यालयमा शिक्षकहरुको संख्या घटेसँगै विद्यार्थीको अनुपातमा शिक्षकदर केही बढेको देखिन्छ । आधारभूत तह (कक्षा १ देखि ५) अन्तर्गत प्रदेश एकमा १९ विद्यार्थी बराबर एक शिक्षक, प्रदेश दुईमा ५० विद्यार्थी बराबर एक शिक्षक, बागमती प्रदेशमा १८ विद्यार्थी बराबर एक शिक्षक, गण्डकी प्रदेशमा १३ विद्यार्थी बराबर एक शिक्षक, लुम्बिनी प्रदेशमा ३० विद्यार्थी बराबर एक शिक्षक, कर्णाली प्रदेशमा ३१ विद्यार्थी बराबर एक शिक्षक, सुदुरपश्चिम प्रदेशमा ३१ विद्यार्थी बराबर एक शिक्षक कार्यरत रहेका छन् । यस्तै, आधारभूत तह (कक्षा ६ देखि ८) अन्तर्गत प्रदेश एकमा ४२ विद्यार्थी बराबर एक शिक्षक, प्रदेश दुइमा ९७ विद्यार्थी बराबर एक शिक्षक, बागमती प्रदेशमा ३९ विद्यार्थी बराबर एक शिक्षक, गण्डकी प्रदेशमा ३३ विद्यार्थी बराबर एक शिक्षक, लुम्बिनी प्रदेशमा ६५ विद्यार्थी बराबर एक शिक्षक, कर्णाली प्रदेशमा ७० विद्यार्थी बराबर एक शिक्षक, सुदुरपश्चिम प्रदेशमा ६५ विद्यार्थी बराबर एक शिक्षक कार्यरत रहेको महालेखा परीक्षकको प्रतिवेदनले औंल्याएको छ । यस्तै, माध्यामिक तह कक्षा ९१० अन्तर्गत् प्रदेश एकमा ३८ विद्यार्थी बराबर एक शिक्षक, प्रदेश दुइमा ७० विद्यार्थी बराबर एक शिक्षक, बागमती प्रदेशमा ३१ विद्यार्थी बराबर एक शिक्षक, गण्डकी प्रदेशमा २७ विद्यार्थी बराबर एक शिक्षक, लुम्बिनी प्रदेशमा ४९ विद्यार्थी बराबर एक शिक्षक, कर्णाली प्रदेशमा ६१ विद्यार्थी बराबर एक शिक्षक, सुदुरपश्चिम प्रदेशमा ५३ विद्यार्थी बराबर एक शिक्षक कार्यरत रहेका छन् । यस्तै, माध्यामिक तह कक्षा १११२ अन्तर्गत् प्रदेश एकमा ८१ विद्यार्थी बराबर एक शिक्षक, प्रदेश दुईमा ११८ विद्यार्थी बराबर एक शिक्षक, बागमति प्रदेशमा ७५ विद्यार्थी बराबर एक शिक्षक, गण्डकी प्रदेशमा ५५ विद्यार्थी बराबर एक शिक्षक, लुम्बिनी प्रदेशमा ८५ विद्यार्थी बराबर एक शिक्षक, कर्णाली प्रदेशमा ९१ विद्यार्थी बराबर एक शिक्षक, सुदुरपश्चिम प्रदेशमा ५२ विद्यार्थी बराबर एक शिक्षक कार्यरत रहेका छन् ।"
३८ लाख बढीले लगाए कोरोनाविरुद्ध पूर्णखोप,"काठमाडौं : हालसम्म झण्डैं ४० लाख नागरिकले कोरोनाविरुद्धको पूर्ण खोप लगाएका छन् । स्वास्थ्य तथा जनसंख्या मन्त्रालयका अनुसार हालसम्म ३८ लाख ३५ हजार ६ सय आठजनाले कोरोनाविरुद्ध खोपको दुवै मात्रा लगाएका हुन् । जसअन्तर्गत् १३ लाख ३४ हजार ६ सय १९ जनाले जोन्सन एण्ड जोन्सन, १४ लाख ८० हजार एक सय ७२ जनाले भेरोसिल र १० लाख २० हजार आठ सय १७ जनाले कोभिसील्डएष्ट्राजेनेकाको खोप लगाएका हुन् । सरकारले आगामी असोज मसान्तभित्र ३३ प्रतिशत नागरिकलाई कोरोनाविरुद्धको खोप निःशुल्क लगाउने घोषणा गरेको छ । चैत मसान्तसम्म खोप लगाउनयोग्य सबै जनतालाई निःशुल्क खोप दिलाउने घोषणा सरकारले गरिसकेको छ । सरकारले दुइ करोड ६७ लाख नागरीकलाई पूर्णखोप लगाउने लक्ष्य राखेको छ। स्वास्थ्य मन्त्रालयका अनुसार देशभर कोरोना संक्रमणदर १९ दशमलब ५ प्रतिशत रहेको छ । हालसम्म देशभर ३८ लाख २१ हजार दुई सय ४८ जनाको कोरोना परीक्षण भएको छ।"
बैसाखी टेकेर मास्क र झोला व्यापार,ललितपुरको लगनखेलमा फुटपाथमा बैसाखी टेकेर मास्क र झोला व्यापार गर्न हिँड्दै अपांगता भएका राजेश प्रसाद । उनको एउटा खुट्टा रेलले किचेपछि चल्दैन भने उनी राम्रोसँग आँखा पनि देख्दैनन् । उनी सधैँ बजारमा बैसाखीको साहारामा सामान बेच्दै आएका छन् । तस्बिर : अशोक दुलाल
दैलेखको पेट्रोलियम पदार्थ उत्खनन्मा चासो दिन ओलीको आग्रह,"काठमाडौं : नेकपा (एमाले) का अध्यक्ष एवं पूर्वप्रधानमन्त्री केपी शर्मा ओलीले दैलेखस्थित पेट्रोलियम पदार्थ उत्खनन्को सम्भाव्यता अध्ययनको काममा चासो दिन कर्णाली प्रदेशका नागरिक समाज र पत्रकारलाई आग्रह गरेका छन् । उक्त उत्खनन् भएपछि मुलुकको आर्थिक उन्नतिमा ठूलो योगदान पुग्ने भएकाले यस काममा ढिलाइ गर्न नहुने उनको भनाइ छ । अध्यक्ष ओलीको निवास बालकोटमा कर्णाली प्रदेशका नागरिक र पत्रकारसँग आइतबार भएको भेटघाटमा उनले ठूला पूर्वाधार विकास समयमा सम्पन्न भएमा त्यसको लाभ जनतालाई हुने भएकाले यस्ता काममा निरन्तर खबरदारी गर्न आग्रह गरे ।अध्यक्ष ओली प्रधानमन्त्री हुँदा दैलेखको नाभिस्थान, शिरस्थान, पादुका, धुलेश्वर, कोटीलालगायतका क्षेत्रमा चीन सरकारसँग जिटुजी सम्झौता गराइ सम्भाव्यता अध्ययनको काम थालिएको थियो । भेटमा अध्यक्ष ओलीले कर्णालीले दैलेखमा भएको पेट्रोल खानीको उत्खनन्, मुगुको रारा तालको प्रवद्र्धन, हुम्ला हुँदै मानसरोवर जाने मार्गको विकास, डोल्पा, मुगु र हुम्लामा पाइने जीवनबुटी (यार्सागुम्बा) लगायतका बहुमूल्य जडीबुटीको बुद्धिमतापूर्ण सङ्कलन र प्रशोधनको कामको थालनी भएमा सो प्रदेशको पहिचान नै बदलिने बताउनुभएको भेटमा सहभागी दैलेखका पत्रकार विष्णु शर्माले जानकारी दिए । कर्णाली प्रदेश स्रोतसाधनमा धनी भएकाले हावाबाट बिजुलीको उत्पादन, जडीबुटीको पहिचान र प्रशोधन पनि गर्न सकिए प्रदेशका साथै देशकै समृद्धि हुने भएकाले आफूहरुले राजनीतिक नेतृत्वलाई निरन्तर ध्यानाकर्षण गराउने सो प्रदेशका पत्रकार नवराज महताराले बताए। रासस"
भीडभाड नगरी चाडपर्व मनाउन गृहमन्त्रालयको आग्रह,"काठमाडौं : गृहमन्त्रालयले चाडपर्व मनाउँदा र दैनिक आवश्यक वस्तु खरिद बिक्री गर्दा भीडभाड नगरी स्वास्थ्यको मापदण्ड पालना गर्न अनुरोध गरेको छ । सांस्कृतिकरूपमा मनाइने पर्वलाई औपचारिकता मात्र दिन पनि नागरिकसँग आग्रह गरिएको गृह मन्त्रालयका प्रवक्ता फडिन्द्रमणि पोखरेलले बताए। सबै जिल्ला प्रशासन कार्यालयलाई आन्तरिकरुपमै निर्देशन दिँदै भीडभाड हुने गतिविधि रोक्न र पर्वलाई औपचारिकता दिनेगरी काम गराउन भनिएको उनले जानकारी दिए । अवस्था हेरेर स्मार्ट लकडाउनको अवधारणालाई कार्यान्वयनमा ल्याइएकाले सोही आधारमा स्थानीय प्रशासनले भूमिका निर्वाह गर्ने प्रवक्ता पोखरेलले बताए। कोभिड१० को अवस्था हेरेर आवश्यकताअनुसार निषेधाज्ञा लागू गर्ने वा खुकुलो बनाउने अधिकार दिइएकाले सोहीअनुसार स्थानीय प्रशासन सक्रिय हुँदै आएको र चाडवाडका बेलामा पनि सोही प्रक्रिया अपनाइने भएको छ । उपत्यकामा यही ८ गतेसम्मका लागि निषेधाज्ञा गरिएको छ । काठमाडौं जिप्रकाले अहिले पनि कोभिड१९ को सङ्क्रमण बढिरहेकाले जनैपूर्णिमासँगै सोमबार हुने गाईजात्रा भीडभाड नगरी मनाउन अनुरोध गरेको छ ।प्रमुख जिल्ला अधिकारी कालिप्रसाद पराजुलीले स्वास्थ्य र सुरक्षाका सबै मापदण्ड पालना गर्न पनि अनुरोध गरेका छन्। प्रहरी वरिष्ठ उपरीक्षक वसन्तबहादुर कुँवरका अनुसार सरकारको आदेश र स्थानीय प्रशासनबाट जारी निषेधाज्ञाअनुसार नै शान्ति सुरक्षा, कोभिड सङ्क्रणम नियन्त्रण र भिडभाड रोक्न ७७ वटै जिल्लामा प्रहरी परिचालन भइरहको छ । निषेधाज्ञाका बेलामा पनि ठाउँठाउँका व्यापारिक केन्द्र, मठमन्दिर र सार्वजनिक क्षेत्रमा भिडभाड हुने गरेकाले कोरोनाको जोखिम बढ्दो देखिन्छ । आज जनैपूर्णिमाका दिन विभिन्न शक्तिपिठमा मानिसको भीड लागेको छ। रासस"
जनैपूर्णिमा तथा रक्षाबन्धन मनाइँदै (फोटोफिचर),"तानसेन : पाल्पामा कोरोना संक्रमण जोखिमको हुँदाहुँदै पनि संस्कृति र परम्परा जर्गेना गर्न माक्स लगाएरै रक्षाबन्धन तथा जनैपूर्णिमा मनाइँदैछ। हिन्दु धर्मालम्बीहरुले जनैपूर्णिमा तथा रक्षाबन्धन धार्मिक विधिअनुसार मनाइरहेका छन्। पुरोहितले बिहानै नदी, नाला, ताल तलैया, खोला धारामा स्नान गरी ऋषि तर्पणी गरेर विधिवत मन्त्रले मन्त्रिएको जनै फेरेर रक्षा कवजको रुपमा हातहातमा रक्षा बन्धन गरेका छन् । पाल्पाको विभिन्न मन्दिरमा पण्डित तथा भक्तजनहरुले माक्स लगाएर आत्माको शुद्धिकरण तथा रक्षाका लागि मन्त्रले शुद्ध बनाइएको धागोबाट नाडीमा रक्षा बन्धन गरेका छन् । तानसेनवासी रक्षा बन्धनका लागि बिहानैदेखि अमरनारायण मन्दिर, शिव मन्दिर, भगवती मन्दिर पुगेका छन् । आजै बाह्रमण पण्डितहरु आआफनो जजमानको घरघरमा पुगी रक्षा बन्धन गर्ने जजमानले दक्षिणा, तथा फलफूल दिने परम्परा छ । ब्राहमणहरु घरघरमा गइ आफ्ना जजमानहरुको रक्षा बन्धन गरिदने परम्परा रहेपनि बढ्दो कोभिडका कारण घरघरमा नगएपछि पाल्पाका मन्दिरमा रक्षाबन्धन गर्नेको भीडभाड लागेको थियो । आजै ज्वाइ ससुराल पुगी रक्षा बन्धन गरिदिने र भान्जाहरु आफ्नो मामा घरमा, पुगी रक्षा बन्धन गर्ने परम्परा छ । यसैगरी तराई क्षेत्रमा दिदीबहिनीले आफ्ना दाजुभाइलाई राखी लगाउने प्रचलन छ। तर पछिल्ला दिनमा यो सबै क्षेत्र र समुदायले मनाउन थालेका छन्। यसैगरी नेवारी समुदायमा विभिन्न १२ थरीका गेडा गुडी भिजाएर टुसा उमारी क्वाटी खाने परम्परा रहेको छ । क्वाटी खाएमा विभिन्न रोगहरु नलाग्ने र शरीमा रोगसँग लड्ने क्षमता बढाउने जनविश्वास छ । जिल्ला प्रशासन कार्यालय पाल्पाले भीडभाड नगरी घरघरमा जनैपूर्णिमा तथा रक्षा बन्धन मनाउन आग्रह गरेको छ।"
ऊर्जामा बढ्यो अनियमितता,"काठमाडौं : उर्जा, जलस्रोत तथा सिँचाइ मन्त्रालयतर्फ गत आर्थिक वर्ष २०७६०७७ मा ३२ करोड ३३ लाख रुपैयाँ बेरुजु भएको भेटिएको छ। मन्त्रालय मातहतको ५७ निकायको ८८ लाख ४८ हजार म्याद नाघेको पेस्की रहेको महालेखापरीक्षकको नयाँ प्रतिवेदनमा उल्लेख छ। प्रतिवेदनअनुसार मन्त्रालयअन्तर्गत राष्ट्रिय गौरवका आयोजनाका लागि २६ अर्ब ३४ करोड रुपैयाँ विनियोजन भए पनि उक्त आयोजनाहरूको प्रगति शून्य देखिएको छ। त्यही आर्थिक वर्षमा बूढीगण्डकी आयोजनाका लागि १३ अर्ब ५७ करोड, तनहुँ जलविद्युत् आयोजनाका लागि ८ अर्ब ९० करोड, तामाकोसी ५ का लागि १ अर्ब ८५ करोड र बूढीगंगा जलविद्युत आयोजनाका लागि २ अर्ब २ करोड व्यवस्था गरिएको थियो। यस्तै जलविद्युत्को व्यापारिक उत्पादन गर्ने उत्पादकहरूले विद्युत् रोयल्टी नबुझाउँदा ४४ करोड ४९ लाख रुपैयाँ पनि उठ्न बाँकी रहेको औंल्याइएको छ। प्राधिकरणको बक्यौता ३२ अर्ब नेपाल विद्युत् प्राधिकरणले ३२ अर्ब १८ करोड रुपैयाँ बक्यौता रकम उठाउन नसकेको हो। २०७६०७७ मा प्राधिकरणको बक्यौता रकम अघिल्लो वर्षको तुलनामा ७२५३ प्रतिशतले वृद्धि भएको छ। उक्त रकममध्ये प्रमुख हिस्सा ट्रंक तथा डेडिकेटेड लाइनतर्फको ४९ ग्राहकबाट असुल हुनुपर्ने १५ अर्ब ५३ करोड रुपैयाँ बक्यौता छ। प्राधिकरणको कुल बक्यौताको ४८२७ प्रतिशत रकम विवादित विषय ट्रंक तथा डेडिकेटेड लाइनसँग सम्बन्धित छ। यो बाहेक सडकबत्ती बापतको ३ अर्ब ५३ करोड रुपैयाँ पनि बक्यौता छ। ट्रंक तथा डेडिकेटेड लाइनको सम्बन्धमा प्राधिकरणले अझै २ अर्ब १५ करोड रुपैयाँ बराबरको बीजक जारी गरेको छैन। प्राधिकरणले आर्थिक वर्ष २०७५०७६ मा ६ अर्ब ३४ करोड रुपैयाँको बिजक जारी गर्न सकेन्। समीक्षा वर्षमा भने ४ अर्ब १९ करोडको बीजक जारी भएको छ। विद्युत् आपूर्तिको समयमा नै बीजक जारी गरी महसुल असुल नगर्ने सम्बन्धित पदाधिकारीलाई जिम्मेवार बनाइ महसुल उठाउन लगाउनुपर्ने प्रतिवेदनमा उल्लेख छ। प्राधिकरणले लोडसेडिङको अवधीमा अवरोधबिना नियमित रूपमा विद्युत् प्राप्त गर्ने ग्राहकलाई महँगो दरमा डेडिकेटेड तथा ट्रंकलाइन ग्राहकमा वर्गीकरण गरेको थियो। यसको अवधी २०७२०७३ देखि २०७५०७६ सम्म थियो। यस्तै प्राधिकरणले सम्पत्ति कर बापतको ६ करोड ३५ लाख, आयकर ढिला बुझाए बापतको ६ करोड ५२ रुपैयाँ तिर्न बाँकी छ। प्राधिकरणले दातृ निकाय, वित्तीय संस्था र विदेशी बैंकबाट प्राप्त हुने ऋणका लागि सरकारसँग सहायक ऋण सम्झौता गरी ऋण लिँदै आएकोमा त्यस्तो ऋण १ खर्ब ६५ अर्ब पुगेको छ। आर्थिक वर्ष २०७६०७७ मा प्राधिकरणले विद्युत् उत्पादन, प्रशारण र वितरणमा १५९९ प्रतिशत नोक्सानी व्यहोरेको छ। यसमध्ये उत्पादनतर्फ १२० प्रतिशत नोक्सानी, प्रसारणतर्फ ४५१ प्रतिशत नोक्सानी र वितरणतर्फ १०२८ प्रतिशत नोक्सानी व्यहोरेको छ। समीक्षा वर्षमा विद्युत् चुहावटको लक्ष्य १४५० प्रतिशत सीमित राख्ने भए पनि १५२७ प्रतिशत पुगेको छ। पूर्ण विद्युतीयकरण जिल्ला ४० पुयाउने लक्ष्य भए पनि १६ जिल्लामा मात्रै सीमित भएको छ। विद्युत् खपत प्रतिव्यक्ति २६० किलोवाट पुगेको छ। कोभिडले ८ अर्बको आम्दानी गुम्यो कोभिडले गर्दा विद्युत् आयोजनाहरूबाट उत्पादन नहुँदा आम्दानीबापत हुने करिब ८ अर्ब ५४ करोड रुपैयाँ नेपाल विद्युत् प्राधिकरणले गुमाएको छ। विद्युत् उत्पादन आयोजना र प्रसारण आयोजना महामारीको मारका कारण समयमा सम्पन्न हुन नसक्दा त्यसको असर प्राधिकरणको आम्दानीमा परेको हो। महामारीको समयमा सरकारले उपलब्ध गराएको विभिन्न प्रकारको छुटको विवरण प्राधिकरणले उल्लेख नगरेको प्रतिवेदनमा औंल्याइएको छ।"
गठबन्धनको औचित्य,"गठबन्धनलाई संविधानले चिन्दैन, कानुनले जान्दैन। गठबन्धन कुनै एउटा कुरामा मात्र सीमित हुनुपर्छ आजभोलि सरकारलाई गाली गर्न पर्यो कि परमादेशको सरकार भन्ने गरिन्छ। प्रायः प्रतिपक्ष कित्ताका महानुभावहरू सरकारलाई सम्बोधन गर्दा परमादेशले बनेको सरकार भन्ने गर्छन्। जनादेशमा होइन, अदालतले परमादेशमा बनाइदिएको सरकार भन्ने गरेको सुनिन्छ। तर, जे भनिए पनि अहिलेसम्म उनीहरूले यस सरकारलाई असंवैधानिक सरकार भनेका छैनन्। त्यस अर्थमा पनि सरकार प्रतिपक्षको नजरमा पनि संवैधानिक नै हो भन्ने पुष्टि हुन्छ। यो सरकार संविधान सम्वत् छ, संविधानको प्रक्रियाभित्रबाट गठन भएको सरकार हो भनेर उनीहरूले नै स्वीकार गरिसकेका छन्। हुन पनि यो सरकार संविधानको धारा ७६ को उपधारा ५ बमोजिम निर्माण भएको सरकार हो। राष्ट्रपतिले संविधानको धारा ७६ को उपधारा ५ बमोजिम सरकार गठनका लागि आह्वान गरेपछि १४९ जना सांसदको हस्ताक्षरसहित कांग्रेसका सभापति शेरबहादुर देउवाले सरकारका लागि दाबी पेश गरेका थिए। त्यसै समयमा तत्कालीन प्रधानमन्त्री केपी शर्मा ओलीले पनि दलीय आधारमा आफ्नो दाबी पेश गरेका थिए। दुवै नेताले आआफ्नो बहुमतको दाबी पेश गरेपछि राष्ट्रपतिलाई कसको वास्तविक बहुमत हो छुट्याउन मुस्किल भयो। जसको परिणामस्वरूप मन्त्रिपरिषद्को सिफारिसमा राष्ट्रपतिले संसद्् विघटन गरिदिनु भयो। अन्तिम विकल्प स्वरूप बनेको ७६ (५) को सरकार पनि टिक्न नसक्ने हो भने मुलुकले गति लिन सक्दैन। सही बाटो लिन सक्दैन। अनावश्यक कुरामा अल्मलिन जान्छ। पाँच दल मिलेर बनेको गठबन्धनले राष्ट्रपतिको फैसलालाई चुनौति गर्न सर्वोच्च अदालत पुग्यो। १४६ जनालाई भौतिक रूपमा नै उपस्थित गराएर रिट दायर गरेपश्चात सर्वोच्च अदालतले त्यसका विषयमा इजलास गर्यो। अदालतले शेरबहादुर देउवाले पेश गरेको दाबी प्रधानमन्त्री बन्नका लागि योग्य रहेको फैसलासहित संसद् पुनस्र्थापना गरेपछि देउवा प्रधानमन्त्रीको रूपमा नियुक्त भएका हुन्। यसलाई अदालतले बनाइदिएको सरकार भन्न मिल्दैन। अदालतले केवल संसद् विघटन असंवैधानिक रहेको र प्रधानमन्त्रीका लागि देउवाले गरेको दाबी सही रहेको बताएको मात्र हो। त्यसैले यसलाई असंवैधानिक सरकार, परमादेशको सरकार भन्न मिल्दैन। सरकार ७५ को उपधारा ५ बमोजिम नै बनेको हो। भन्नलाई र नामाकरण गर्नलाई जे गरे पनि यो परमादेशको सरकार होइन। संसद्बाट बहुमत प्राप्त सरकार नै हो। अहिले बजारमा अर्को कुरा पनि बडो चर्चाको विषय बनेको छ। धारा ७६ को उपधारा ५ बमोजिम बनेको सरकारले बहुमतसिद्ध गरिसकेपछि त्यो सरकारविरुद्ध दुई वर्षसम्म अविश्वासको प्रस्ताव आउन सक्छ वा सक्दैन ? यदि अहिले समर्थन गरेका दलले समर्थन फिर्ता लिए र विश्वासको मत लिन जाँदा विश्वासको मत पाएन भने के गर्ने भन्ने कुरा अर्कोतिर अनुत्तरित छ। यसरी भन्दै र हेर्दै गर्दा सर्वोच्चले गरेको फैसलाले अहिलेको व्यवस्थालाई बचाउन पुग्यो वा पुगेन। यसलाई प्रयोग गर्ने पात्रहरू ठिक भए वा भएनन् ? ठिक नहुँदा संविधानले काम गर्न सक्यो वा सकेन, अथवा व्यवस्था व्यवस्थित ढंगले चल्न सक्यो सकेन भन्ने कुरा विस्तारै परिणामले देखाउने कुरा हुन्। सरकारले केही दिन पहिले नै संसद् अधिवेशन छलेर दल विभाजनसम्बन्धी अध्यादेश सार्वजनिक गरेको छ। जुन संविधानको मर्म र भावनाअनुकूल छैन। त्यसले दुईवटा दलसमेत विभाजित भए। यसले नेपाली राजनीतिमा थप अस्थिरता निम्त्याउने खतरा बढेर गएको छ। अब कुनै पनि राजनीतिक दल फुट्न सक्छ। अहिले जसरी सरकारले यो अध्यादेश ल्याएको छ, त्यसको परिणाम सायद उनीहरूले पकिल्पना पनि नगरेको हुनुपर्छ। अब त कुनै पनि पार्टीमा सानो झैझगडा भयो भने पनि पाटी फुट्ने सम्भावना हुन्छ। सरकार सञ्चालनमा रहेका दलले सरकारलाई जोगाउन अध्यादेश ल्याएको अभिव्यक्ति दिइरहेका छन्। तर, अहिले यसले सरकारलाई स्थिर बनाएजस्तो देखिए पनि भोलि कुनै पनि दल फुट्न सक्छ। त्यसले सरकार ढलाउन सक्छ। यसरी बहुमत संसद् सदस्यसहित सरकार गठन गर्न पुगेको दल विचैमा ढल्यो भने संविधानले व्यवस्था गरेका व्यवस्था र सरकार गठनका प्रयासहरू विफल हुने देखिन्छन्। अन्तिम विकल्प स्वरूप ७६(५)को सरकार बन्ने सरकार पनि टिक्न नसक्ने हो भने मुलुकले गति लिन सक्दैन। सही बाटो लिन सक्दैन। अनावश्यक कुरामा अल्मलिन जान्छ। जसले व्यवस्था संविधान विफल हुन पुग्छ। राजनीतिक दुर्घटना निम्तिन्छ। जसको परिणामस्वरूप देशमा डिक्टेटर आउने खतरा बढेर जान्छ। यी कुरालाई राजनीतिक दलका नेताले बुझेनन्, सुझबुझ राखेनन् भने राजनीतिक दलका नेताले एकअर्कालाई सहन सकेनन् भने समस्या निम्तन्छ नै। एकअर्काका कमजोरी बुझेर धैर्यताका साथ सानातिना कुरामा समझदारी गरेर भने मुलुक जनता र व्यवस्थाप्रति जिम्मेवार भएर अगाडि बढ्न चाहेनन् भने जस्तोसुकै व्यवस्थाले पनि काम गर्दैन। त्यसैले नेताहरूमा परिपक्वता आउनु जरुरी छ। नेतामा मुलुक र जनताप्रतिको उत्तरदायित्वबोध आवश्यक छ। त्यसअनुसार चल्दा र अगाडि बढ्दा मात्रै मुलुक र संविधान, संसदीय पद्धति, बहुलबाद, लोकतान्त्रिक गणतन्त्र, संघीयताको सबल कार्यान्वयन सफल हुन्छ। अन्यथा मुलुक संविधान र व्यवस्था विफल हुनसक्छ। त्यो कुरालाई हाम्रा राजनीतिक दल तथा तिनका नेताहरूले समयमै मनन गर्न र बुझ्न जरुरी छ। अहिले जति पनि निर्णयहरू सरकारले लिइरहेको छ। त्यो एउटा मात्र पार्टीको निर्णय होइन, त्यो गठबन्धनको निर्णय हो। अब गठबन्धनले गठबन्धन केका लागि त्यो स्पष्ट पार्नुपर्छ। गठबन्धन कहिलेसम्म त्यो विषय पनि स्पष्ट हुनु आवश्यक छ। कामको गठबन्धन हो कि ? सिद्धान्तको गठबन्धन हो कि ? संविधान कार्यान्वयन र व्यवस्था सञ्चालनका लागि गठबन्धन बनेको हो कि ? यो कुरा स्पष्ट हुनुपर्छ र जनतालाई पनि यस विषयमा स्पष्ट जानकारी दिनु आवश्यक छ। होइन भने गठबन्धनले खिचडी मात्र बनाउँछ। सिद्धान्तबिनाको गठबन्धन रहेछ भने यसले राजनीतिक दिशा अलमल्याउँछ। यसले त आउने दिनमा कुनै पनि दलको स्पष्ट बहुमत आउने कुरालाई समेत छेकभार पुर्याउँछ। सधैं खिताचानी द्वन्द्व र अस्थिरताको सरकार निर्माणमा यसले जोडबल गर्छ तर पूर्ण बहुमतको सरकार गठनका लागि बाधा अड्चन निम्ताउँछ। त्यसैले गठबन्धन निश्चित कुराका लागि बनाइनु पर्छ। त्यसको लक्ष्य प्राप्त भइसके पनि गठबन्धनभित्रका दलहरू आआफ्नो बाटोतर्फ लाग्नुपर्छ। अर्थात् गठबन्धन क्षणिक हुनुपर्छ। यसलाई चुनावसम्म लतार्नु उचित हुँदैन। गठबन्धनलाई संविधानले चिन्दैन। कानुनले जान्दैन। गठबन्धन कुनै एउटा कुरामा मात्र सीमित हुनुपर्छ। अहिले सरकार गठन गर्न र अघिल्लो सरकारलाई ढलाउनका लागि गठबन्धन बनेको थियो भने त्यो पास भइसक्यो। अब चुनावमा पनि तालमेल गर्ने भन्न थालियो भने यसले राम्रो संकेत गर्दैन। सबै पार्टी आआफ्नो हैसियतमा चुनाव लड्नुपर्छ। सबैका फरकफरक घोषणा पत्र हुन्छन्। एजेन्डा हुन्छन्। विचार र सिद्धान्त हुन्छन्। अब अलगअलग विचार र सिद्धान्त भएका पार्टीबिच तालमेल गरेर चुनावमा जाँदा कसले पत्याउने ? गठबन्धन समान व्यवहार र सिद्धान्त भएका पार्टीबिचमा हुन्छ। जसको सिद्धान्तमा आकाश जमिनको फरक छ, उनीहरूबिच तालमेल गर्ने, गठबन्धन बनाउने हो भने त्यसले फाइदा होइन उल्टै घाटा गर्छ। जनताले पत्याउँदैनन्। त्यसैले सबै पार्टी आआफ्नो हैसियतमा चुनाव लड्नुपर्छ। त्यसपछि जो जनताबाट सबैभन्दा धेरै भोट अर्थात् विश्वास लिएर आउँछ, त्यसैले सरकार गठन गर्नुपर्छ। यदि अब पनि पार्टीबिच गठबन्धन गरेर चुनावी तालमेल गर्ने कुरा आउँछ भने उनीहरूको नतिजा पनि तत्कालीन नेकपाको जस्तै हुन्छ। त्यसैले जुन कामका लागि गठबन्धन बनेको हो, त्यो काम भइसकेपछि गठबन्धनलाई विघटन गरेको नै उचित हुन्छ।"
दश महिने शिशु अपहरण गरी बेपत्ता पारेको अभियोगमा पक्राउ,"जुम्ला : जुम्लाबाट १० महिने शिशु अपरहण गरी बेपत्ता बनाउने एक अभियुक्तलाई सुर्खेत प्रहरीले पक्राउ गरेको छ। पक्राउ पर्नेमा जुम्ला हिमा गाउँपालिका३ का २५ वर्षीय दानबहादुर रोकाय रहेका छन्। जिल्ला प्रहरी कार्यालय सुर्खेतले शनिबार यहाँस्थित एयरपोर्ट चोकबाट उनलाई पक्राउ गरेको हो। जिप्रका निरीक्षक कनकबहादुर शाहीले रोकायले शिशुलाई आफूले लिएको स्वीकार गरिसकेको जानकारी दिए। अपहरित शिशु भने अपरिचित मानिसलाई दिएकाले अहिले आफूसँग नभएको बयान उनीले दिएको प्रहरी निरीक्षक शाहीले बताए। जिप्रका जुम्लाका प्रहरी प्रमुख प्रहरी नायब उपरीक्षक दानबहादुर थापाले जुम्ला हिमा३ का १९ वर्षीया किशोरीले यही भदौ ३ गते रातिदेखि शिशु हराएको भनेर निवदेन दिएको जानकारी दिए। 'घटना निकै गम्भीर र संवेदनशील छ', उनले भने, 'अनुसन्धानका क्रममा भएकाले अहिले नै यो हो भन्न सकिन्न। हामीले विभिन्न दृष्टिकोणबाट अनुसन्धान गरिरहेका छौँ।' नाटकीय ढङ्गबाट बच्चाको अपहरण रोकायको अवैध सम्पर्कबाट शिशु जन्मेको बताइएको छ। किशोरीले गत कात्तिक महिनामा शिशुलाई जन्म दिएकी थिइन्। पीडित किशोरीका बुवा शक्तिबहादुर कठायतका अनुसार किशोरीले यस वर्ष राहदेव मावि मोफ्लाबाट माध्यमिक शिक्षा परीक्षा दिएकी थिइन्। उनले भने, छोरीलाई गाउँपालिकामा तालिम दिन्छु भनेर झक्याएर दानबहादुरले जबर्जस्ती सम्बन्ध राख्यो । शिशु जन्मेपछि अपहरण समेत गर्यो। न्याय माग्न जिल्ला प्रहरी कार्यालय जुम्ला पुगेका छौँ।' किशोरीले भने, 'यही भदौ ३ गते घर नजिकै पसलमा बसिरहेको थिए। राति ९:०० बजेतिर दानबहादुर त्यहाँ आएर मलाई भन्यो, 'तिम्रो आमालेले बोलाउनुभएको छ। मैले आमाले किन बोलाउनुभयो भनेर हतपत्त शिशुलाई पसलकै ओछ्यानमा राखेर हिँडे। ऊ (दानबहादुर) मसँग आएन। पछि आमाले नातिलाई किन छोडेर आइस्, छिटो यही लिएर आइज भनेर म पसल जाँदा शिशु त्यहाँ देखिन। शिशु हराएपछि करायौँ। स्थानीय प्रहरीलाई गुहार्यौँ। अहिलेसम्म शिशु भेटिएको छैन।' किशोरीले रोकायले नाटकीय तवरबाट आफ्नो शिशुलाई अपहरण गरेको आरोप रोकायमाथि लगाएकी छिन्। उनले भने , 'मलाई झुक्याएर नाटकीय ढङ्गले शिशुको अपहरण गरियो।' किशोरीले दोषीमाथि कारवाही गरी आफ्नो शिशु सम्पर्कमा ल्याइदिन र आफूलाई न्याय दिन सरकारसँग आग्रह गरेकी छिन्। आरोपित युवा पक्राउ परिसकेकाले थप अनुसन्धानका लागि आज सम्बन्धित जुम्ला पठाइने सुर्खेत प्रहरीले जनाएको छ।"
मोटरसाइकलमा आगो लाग्दा ३ जनाको घटनास्थलमै मृत्यु,वीरगन्ज : बारामा दुईवटा मोटरसाइकल ठोक्किर आगो लाग्दा दुवै मोटरसाइकलमा सवार ३ जनाको घटनास्थलमै मृत्यु भएको छ । बाराको जितपुरसीमारा उमहानगरपालिका १६ टाँगीयावस्तिस्थित पूर्वपश्चिम लोकमार्गको सडकमा शनिबार राति उक्त दुर्घटना भएको हो । पूर्वबाट पश्चिम जाँदै गरेको प्रदेश २०३००२ प ५३३५ र बिपरित दिशाबाट आउँदै गरेको बा ६५ प २७५६ नम्बरको मोटरसाइकल ठोक्किदा दुवै मोटरसाइकलका चालक र सवार १ महिलासहित ३ जनाको घटनास्थलमै मृत्यु भएको हो । मृत्यु हुनेमा दुर्घटनामा प्रदेश २०३००२ प ५३३५ नम्बरको मोटसाइकलका चालक बाराको निजगढ नगरपालिका ९ का १६ वर्षीय विकास साह र मोटरसाइकलको पछाडि सवार उनकी फूपू पर्साको बहुदरमाई नगरपालिका४ डकैला बहुअरीकी ३५ वर्षीय सुनैना देवी साह रहेकी छन् । यस्तै बा ६५ प २७५६ नम्बरको मोटरसाइकल चालक नुवाकोटको घुङताङ३ का ४० वर्षीय टुलुराज तामाङको पनि घटनास्थलमै मृत्यु भएको बाराका प्रहरी प्रवक्ता प्रहरी नायव उपरीक्षक गौतम मिश्रले जानकारी दिए । शनिबार राति साढे १० बजेतिर भएको दुर्घटनामा प्रदेश २०३००२ प ५३३५ नम्बरको मोटरसाइकल जलेर पूर्णरुपमा ध्वस्त भएको मिश्रले बताए ।
पाकिस्तानदेखि पणेनासम्म,"पाकिस्तानमा जन्मिएका पाणिनीले अर्घाखाँचीको पणेनामा तपस्या गरे । उनले विश्वकै सर्वोत्कृष्ट व्याकरण अष्टाध्यायी लेखे। दक्षिण एसियाली क्षेत्रको प्राचीन शास्त्रीय भाषा संस्कृत इन्डोयुरोपेली भाषाहरूको इन्डोआर्य धारसँग सम्बन्धित छ। संस्कृत भाषाको व्याकरण अर्घाखाँची जिल्लाको पाणिनी तपोभूमिमा जन्म भएको मानिन्छ। संस्कृत प्राचीन समयमा नेपाल, बंगलादेश, भारत, पाकिस्तान, अफगानिस्तानलगायत बृहत्तर दक्षिण एसियाली क्षेत्रको बोलचालको भाषा थियो। दक्षिण एसियाली भाषा जस्तै नेपाली, उर्दू, कश्मिरी, उडिया, बाङ्ला, मराठी, सिन्धी, पञ्जाबी आदि संस्कृतबाट उत्पन्न भएको भाषाशास्त्रीहरूले लेखेका छन्। भाषाहरूको विश्व इतिहासमै प्रभावशाली पात्र पाणिनीले रचेको संस्कृत व्याकरणलाई संसारकै पहिलो व्यवस्थित भाषाप्रणाली मानिन्छ। पाणिनीकोे संस्कृत व्याकरणको जन्म अर्घाखाँची जिल्लाको पणेनामा भएकाले यो ठाउँको ऐतिहासिक महत्त्व छ। संस्कृत व्याकरणका रचयिता पाणिनीको जन्ममिति र जीवनीका बारेमा लिखित अभिलेख नभए पनि उनी ईसापूर्व चौथोदेखि छैठौं शताब्दीसम्म सिन्धु नदी छेउको सलतुला भन्ने ठाउँं (हाल पाकिस्तान)मा जन्मिएको इतिहासकारहरूले लेखेका छन्। लुम्बिनीको अशोक स्तम्भमा आधारित शिलालेख पत्ता लगाएका र बुद्धको ऐतिहासिक जन्मस्थल प्रमाणित गर्न महत्त्वपूर्ण भूमिका खेलेका सातौं शताब्दीका प्रसिद्ध चिनियाँ बौद्ध भिक्षु हुआन साङले पनि पाणिनीको जन्मस्थल सलतुलाका सन्दर्भहरू उल्लेख गरका छन्। प्राचीन गान्धरा क्षेत्रमा र अहिलेको उत्तरपश्चिम पाकिस्तानमा अवस्थित सलतुला पाकिस्तानको लाहौर सहरनजिकै सिन्धु र काबुल नदीहरूको संगम भएको सहर हो। प्राचीन समयका पूर्वीय दर्शनका चिन्तकहरू र वैज्ञानिकहरूले खोजबाहेक आफ्नो जीवनी र व्यक्तिगत विवरणमा खासै ध्यान नदिने हुनाले उनीहरूका आत्मकथाहरू भेटिँदैनन्। तिनैमध्ये एक थिए, पाणिनी। त्यसैकारण उनको जन्म र उनले अर्घाखाँचीमा भाषालाई वैज्ञानिक र व्यवस्थित बनाइ संस्कृत व्याकरण सिर्जना गरेको मात्र पाइन्छ। व्याकरणको क्षेत्रमा पाणिनीको देन खगोल विज्ञान र गणितमा आर्यभट्टको बराबर हो। अर्घाखाँचीको पणेनालाई पाणिनीको तपोभूमि मानिन्छ। जहाँ रहँदा उनले संस्कृतको व्याकरणलाई जन्म दिए। पाकिस्तानमा जन्मिएका पाणिनीले अर्घाखाँचीको पणेनामा तपस्या गरे । उनले विश्वकै सर्वोत्कृष्ट व्याकरण अष्टाध्यायी लेखे। पाणिनीको रचना अष्टध्यायी शास्त्रीय संस्कृत व्याकरणको सबैभन्दा पुरानो कृति हो। संस्कृतको उदय वैदिक संस्कृतको रूपमा ईसापूर्व १७००२१०० ताका सुरु भएको थियो। पाणिनीको अष्टध्यायी लगायत संस्कृत भाषाको व्याकरणका नियम र परिभाषाका आधारभूत संकलनहरूले आधुनिक भाषाविज्ञानमा धेरै प्रभाव पारेको कुरा जर्मनीका प्रख्यात भाषाविद् फ्रान्ज बपले पत्ता लगाए। त्यसपछि यूरोपमा पाणिनीको संस्कृतमा योगदानबारे पश्चिममा उनको कामलाई महत्त्वका साथ हेर्न थालियो। इन्डो यूरोपेली भाषाको उत्पत्तिका विषयमा १९औं शताब्दीमा यूरोपमा अध्ययनअनुसन्धान हुन थालेपछि पाणिनीका बारेमा पश्चिमका बपबाहेक अन्य भाषाविद्ले पनि चासो दिन थालेका थिए। अहिले मुख्यतया धार्मिक प्रयोजनका लागि मात्र प्रयोग गरिए पनि दक्षिण एसियामै संस्कृत हजारौं वर्षदेखि बोलचालको भाषा रहँदै आएको थियो। पाली भाषामा रचना गरिएका बौद्ध धर्मका ग्रन्थहरू पनि पाली भाषाबाट संस्कृतमा अनुवाद गरिए। भाषाशास्त्र बाहेक संस्कृत व्याकरणको महत्त्व विज्ञानको क्षेत्रमा र समग्र पूर्वीय दर्शन र दृष्टिकोणमा पनि उत्तिकै छ भनेर विश्व प्रख्यात भाषाविद् तथा राजनीतिक विश्लेषक नोम चोम्स्कीले लेखेका छन्। संस्कृत भाषाका पिता पनि भन्ने गरिएका पाकिस्तानमा जन्मिएका पाणिनीले अर्घाखाँचीको पणेनामा आएर संस्कृतको व्याकरण रचेको सम्मानमा नेपालले हुलाक टिकट पनि जारी गरेको छ। पाणिनी तपोभूमि क्षेत्र विश्व भाषा सम्पदाको प्रमुखस्थल पनि मानिन्छ। पाणिनीले संस्कृतलाई व्याकरणमार्फत अभिव्यक्तिको एक उच्च विकसित र शक्तिशाली वाहन बनाए। फलस्वरूप तर्कसंगत र वैज्ञानिक विचारहरू सटिक र स्पष्टताका साथ व्यक्त गर्न सकिन्छ। खासमा उनले संस्कृतलाई बृहत दक्षिण एसियाली क्षेत्रमा एक समान बनाउन योगदान गरेका थिए, ताकि उत्तर, दक्षिण, पूर्व र पश्चिमबाट विद्वानहरू एकअर्कालाई बुझ्न सकून्। स्वीट्जरल्यान्डका प्रख्यात भाषाविद् र दार्शनिक फर्डिनान्ड डे सौसुरेले पाणिनीको व्याकरणका विषय दसकौंसम्म अध्ययन अनुसन्धान गरेर यूरोपेली भाषाविज्ञानको क्षेत्रमा महत्त्वपूर्ण आधारहरू खडा गरेका थिए। सौसुरेले पत्ता लगाएका ऐतिहासिक तथ्य र प्रमाणहरूका आधारमा नै यूरोपेली भाषा संरचनामा पाणिनीको व्याकरणको प्रभाव र संस्कृतलाई यूरोपेली भाषाहरूको मातृभाषाका रूपमा मान्यता दिन थालिएको हो। भाषिक दृष्टिले संस्कृतलाई धार्मिक आयाम र मन्त्रजपहरूबाट मात्र हेरिने गरिएको भएता पनि के बिर्सिनु हुँदैन भने पूर्वीय सभ्यताको प्राचीन समयमा दर्शन, कानुन, विज्ञान, साहित्यलगायत फराकिलो आयामहरूमा संस्कृत व्याकरणको प्रमुख देन थियो। आजको दिनमा निःसन्देह हामी विज्ञान र प्रविधिको क्षेत्रमा पश्चिमी देशभन्दा पछाडि छौं। तर पूर्वीय दर्शन र सभ्यताले जन्माएका यो क्षेत्रका वैज्ञानिकहरूको निष्कर्ष र अन्वेषणहरूमा आधारित थिए। वास्तवमा पूर्वीय सभ्यतालाई कुनै बेला स्वर्णिम युगमा धकेल्ने संस्कृतभाषी तिनै वैज्ञानिक र स्वतन्त्र विचारकहरू थिए। जसले विभिन्न विषयमा प्रश्न सोध्ने र उत्तर खोज्ने काम गरे। मानव सभ्यतालाई उकास्न पनि मद्दत गरेका थिए। पश्चिमको एक भगिनी भाषाको रूपमा संस्कृतको खोज र अन्वेषण हुन थाल्यो। त्यसपछि र यूरोपली भाषाहरूको उत्पत्ति र प्रारम्भिक चरणहरूलाई बुझ्ने क्रममा यूरोपका भाषाशास्त्रीहरूले संस्कृतलाई आफ्नै भाषाको रूपमा अध्ययन गर्न थाले। यस कारण पनि हाम्रो तुलनामा संस्कृत अध्ययनका लागि पश्चिममा संस्कृतप्रति बढ्दो चाख र चासो देखिन थालेको छ। जम्मा ४००० भन्दा कम सूत्रहरू र सूत्रको रूपमा व्यक्त नियमहरूको आधारमा पाणिनीले संस्कृत भाषाको सम्पूर्ण संरचना बनाएका थिए, जसको सामान्य आकार पनि अर्को दुई हजार वर्षसम्म अपरिवर्तनीय रह्यो। पाणिनीको संस्कृतको भाषिक दायरालाई फराकिलो बनाउने प्रयासले अप्रत्यक्ष रूपमा वैज्ञानिक र गणितीय भाषाका चरित्र पनि समयक्रमसँगै स्पष्ट हुँदै गएको मानिन्छ। व्याकरणको क्षेत्रमा पाणिनीको देन खगोल विज्ञान र गणितमा आर्यभट्टको बराबर हो। अर्घाखाँचीको पणेनालाई पाणिनीको तपोभूमि मानिन्छ। जहाँ रहँदा उनले संस्कृतको व्याकरणलाई जन्म दिए, यो ठाउँंबाहेक उनीसँग सम्बन्धित अर्को महत्त्वपूर्ण स्थान भारतको काशी क्षेत्रमा अवस्थित पाणिनी स्मारक मन्दिर छ। पाणिनीको जन्मस्थान पाकिस्तानको सलतुलाबाट ल्याइएको माटो प्रयोग गरी उनको स्मारक निर्माण गरिएको छ। हुन त आजका दिनमा पनि भारतको कर्नाटक र मध्य प्रदेशका केही ग्रामीण भेग मातृभाषाका रूपमा प्रयोग हुँदै आएको संस्कृतका बारेमा विश्व प्रतिष्ठित शिक्षालयहरू र खासगरी संस्कृतको बढ्दो लोकप्रियताका समाचार पढ्न पाइन्छन्। अर्घाखाँचीको महाभारत पर्वत शृंखलामा अवस्थित सुन्दर पहाडी भेगमा रचिएको पाणिनीको संस्कृतले भारत, दक्षिण एसिया, दक्षिणपूर्वी एसिया, तिब्बत, चीन, कोरिया र जापानसम्मका भाषासाहित्यहरूमा लगभग ३० करोड पाण्डुलिपी अस्तित्त्वमा रहेको विश्व प्रतिष्ठित हार्वर्ड विश्वविद्यालयका प्राध्यापक तथा हार्वर्ड विश्वविद्यालयको संस्कृत पुस्तकालयका संस्थापक तथा अध्यक्ष डा पिटर स्कार्फको अनुसन्धानमा छ। पूर्वीय परम्पराहरूमा आधारित मन्त्र र वैदिक अनुष्ठानको वैज्ञानिक अन्वेषण र गहिरो अध्ययन गरेका क्यालिफोर्निया विश्वविद्यालय, बर्कले विश्वविद्यालयका प्रतिष्ठित एमेरिटस प्रोफेसर फ्रिट्स स्टालले पाणिनीलाई पूर्वीय सभ्यताको युक्लिड भनेर लेखेका छन्। प्राचीन ग्रीसका ऐतिहासिक पात्र युक्लिडलाई ज्यामितिका पिता भनेर पनि चिनिन्छ। आर्यभट्टको रचनाहरूलाई अंग्रेजीमा अनुवाद गरेका हार्वर्ड विश्वविद्यालयमा संस्कृतका प्राध्यापक वाल्टर युजिन क्लार्कले पाणिनीको व्याकरण संसारको सबैभन्दा पुरानो वैज्ञानिक व्याकरण र सबैभन्दा उत्कृष्ट मध्येको एक हो भनेर लेखेका छन्। अर्का भाषाविद्, संस्कृतशास्त्री तथा संस्कृतको व्याकरण परम्पराका बारेमा सर्वाधिक ज्ञान भएकामध्ये एक पश्चिमी विद्वान् अमेरिकी जर्ज कार्डोनाका यी हरफबाट पाणिनीको योगदानबारे स्पष्ट हुन्छ। उनी भन्छन्, मानव इतिहासमा पाणिनीको व्याकरणलाई मूल्यांकन गर्नुपर्दा मानव बुद्धिमत्ताको महान् स्मारक उनले निर्माण गरेका छन्। कार्डोनाका यी दाबीयोग्य कथन अर्घाखाँचीको पणेनामा जन्म भएको थियो। यो भनाइले जुनसुकै नेपालीलाई गर्वित तुल्याउँछ। पाणिनीले यसरी आफ्नो व्याकरणमार्फत विश्व समुदायलाई एकै ठाउँमा ल्याउन, मानव संवादलाई सहज तुल्याउन र एकअर्कालाई बुझ्न अभुतपूर्व देन दिए।"
पतिपत्नीको झगडामा छिमेकीको हत्या,"विराटनगर : मोरङको मिक्लाजुङ गाउँपालिकामा पतिपत्नीबीचको झगडा मिलाउन खोज्दा छिमेकीको हत्या भएको छ। पतिपत्नीबीचको झगडा मिलाउने क्रममा मिक्लाजुङ७ भण्डारी टोलमा ४३ वर्षीय धनराज लिम्बूको हत्या भएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार मिक्लाजुङ६ का ३३ वर्षीय रविन तामाङ र उनकी पत्नी निरुताबीच भदौ ३ गते राति ८:४० बजेतिर विवाद एवं झगडा भएको थियो। रविन आफ्नी पत्नी निरुतासहित मिक्लाजुङ७ भण्डारी टोलमा डेरा बस्दै आएको खुलेको छ। उनीहरुबीच लामो समयदेखि पारिवारिक झैझगडा भइरहेको खुलेको डीएसपी श्रेष्ठले बताए। उनका अनुसार पत्नीसँग झगडा परेपछि रविनले भाइहरु ३० वर्षीय आइतराज र २६ वर्षीय संजय तामाङलाई पनि बोलाएको पाइएको छ। उनीहरुबीच पारिवारिक झैझगडाका विषयमा छलफल भइरहेका बेला रविनका जेठान मिक्लाजुङ६ का ४० वर्षीय भाग्य बम्जन (तामाङ)ले मिक्लाजुङ७ का धनराज र ५५ वर्षीय दुर्गाबहादुर कार्कीलाई लिएर पुगेको खुलेको डीएसपी श्रेष्ठले बताए। उनका अनुसार धनराज र दुर्गाबहादुर भाग्यले संचालन गरेको फ्रेस हाउसमा त्यतिबेला मासु किन्न पुगेका रहेछन्। बहिनीज्वाईंको झगडा भइरहेको सुनेपछि मासु किन्न आएका छिमेकीलाई समेत लिएर भाग्य घटनास्थलमा पुगेको पाइएको श्रेष्ठको भनाइ छ। उनका अनुसार झगडा नगर्न एवं मिलेर बस्न पतिपत्नीलाई सुझाव दिएका धनराज र दुर्गाबहादुरलाई पारिवारिक कुरामा बाहिरका व्यक्तिहरु प्रवेश गरेको भन्दै रविन, आइतराज र संजयले दाउराले कुटपिट गरेको खुलेको छ। कुटपिटबाट गम्भीर घाइते भएका धनराजलाई उपचारका लागि विराटनगरको विराट नर्सिङ होम ल्याइएको थियो। उनको उपचारका क्रममा शनिबार राति ११:४५ बजेतिर मृत्यु भएको डीएसपी श्रेष्ठको भनाइ छ। आक्रमणमा परेर सामान्य घाइते भएका दुर्गाबहादुर उपचारपछि घर फर्किसकेको प्रहरीले जनाएको छ। घटनामा संलग्न रविन, आइतराज र संजयलाई इलाका प्रहरी कार्यालय उर्लाबारीले पक्राउ गरिसकेको छ। उनीहरुविरुद्ध कर्तव्य ज्यान मुद्दा चलाउने प्रहरीको तयारी छ। रविनका जेठान भाग्यलाई पनि नियन्त्रणमा लिएर घटनाका बारेमा सोधपुछ गर्ने काम भइरहेको प्रहरीको भनाइ छ।"
कांग्रेसको क्रियाशील सदस्यतासम्बन्धी विवाद आज टुङ्गो लाग्दै,"काठमाडौं : कांग्रेसले क्रियाशील सदस्यतासम्बन्धी विवाद आज(आइतबार) टुंगाएर पार्टी सभापति शेरबहादुर देउवालाई प्रतिवेदन बुझाउँदै छ। क्रियाशील सदस्यता सम्बन्धी बाँकी रहेको कामलाई अन्तिम रुप दिन गठित तीन सदस्यीय समितिले आज सभापतिलाई प्रतिवेदन बुझाउन लागेको हो। क्रियाशील सदस्यता विवाद मिलाउने जिम्मा पाएका पूर्वमहामन्त्री कृष्णप्रसाद सिटौला, केन्द्रीय सदस्यहरु डा मिनेन्द्र रिजाल र रमेश लेखकको टोलिले आज प्रतिवेदन बुझाइने नेता सिटौलाले जानकारी दिए। उनले भने,टुंगियो क्रियाशील विवाद, अब छैन। शीर्ष नेता बीच क्रियाशील विवादका विषयमा २ गते सहमति गरेर ३ गतेसम्म सभापतिलाई प्रतिवेदन बुझाउने कुरा थियो। कांग्रेसका वरिष्ठ नेता रामचन्द्र पौडेलले क्रियाशील विवाद मिलिसकेको बताए। उनले भने, अब साथीहरु प्रतिवेदन बुझाउन तयार हुनुहुन्छ। मंसिर ९ देखि १३ गते सम्म १४ औं महाधिवेशन गर्ने मिति तय गरिसकेको छ। कार्यतालिका अनुसार भदौ १८ गते वडा अधिवेशन सुरु हुँदै छ।"
माछा मार्ने क्रममा करेन्ट लागेर मृत्यु,विराटनगर : खोलामा विद्युत् प्रवाह गरेर माछा मार्ने क्रममा करेन्ट लाग्दा मोरङको उर्लाबारी नगरपालिका१ लक्ष्मीझारमा शनिबारसाँझ एक जनाको मृत्यु भएको छ। स्थानीय चिसापानी खोलामा करेन्ट लगाएर माछा मार्दै गर्दा उर्लाबारी१ का ३१ वर्षीय विष्णु जोगीको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार अचानक करेन्ट लाग्दा विष्णुको घटनास्थलमै मृत्यु भएको हो। माछा मार्नका लागि विष्णुसँग उर्लाबारी१ का २८ वर्षीय लालबहादुर जोगी र मोरङको मिक्लाजुङ गाउँपालिका७ का ५० वर्षीय मिलन राई पनि गएको प्रहरीले जनाएको छ। लालबहादुर र मिलनसहित केही स्थानीयलाई नियन्त्रणमा लिएर घटनाका बारेमा सोधपुछ एवं अनुसन्धान थालिएको डीएसपी श्रेष्ठले बताए।
अर्थमै अनर्थ,"काठमाडौं : संघीय सरकारी कार्यालयतर्फ सबैभन्दा बढी बेरुजु अर्थ मन्त्रालयको देखिएको छ। मन्त्रालयगत कुल बेरुजुको ५१४७ प्रतिशत अर्थात २२ अर्ब ८४ करोड ६७ लाख रुपैयाँ अर्थ मन्त्रालयअन्तर्गत छ। महालेखा परीक्षक कार्यालयले गत आर्थिक वर्ष २०७६७७ मा रकमगत आधारमा मन्त्रालयहरूको बेरुजु गरेको तथ्यांक सार्वजनिक गरेको छ। कार्यालयको ५८ औं वार्षिक प्रतिवेदनअनुसार मन्त्रालयको कुल बेरुजु ४४ अर्ब ३९ करोड २० लाख रुपैयाँ छ। यद्यपि प्रतिवेदनअनुसार गत आर्थिक वर्ष २०७६७७ मा मात्रै १ खर्ब ४ अर्ब ३८ करोड बेरुजु भएको छ। यसमध्ये संघीय मन्त्रालय तथा निकाय बढी देखिएको हो। मन्त्रालयगत बेरुजु हुनेमा अर्थ मन्त्रालय अग्रपंक्तिमा छ। यसको बेरुजु बढी देखिनुको कारण खर्चबाट राजस्व असुली नहुँदा बढेको महालेखा परीक्षक कार्यालयले बताएको छ। कार्यालयका सहप्रवक्ता नेत्रप्रसाद पौडेलका अनुसार मन्त्रालयअन्तर्गत पर्ने आन्तरिक राजस्व विभाग (आईआरडी)को अंश धेरै देखिएको छ। ठूला करदाताले गर्दा असुली भएन। यसले गर्दा अर्थ मन्त्रालयको बेरुजु धेरै देखियो। यसअघि २, ३ वर्ष एनसेलको १८ अर्बदेखि २६ अर्बसम्म थियो, उनले अन्नपूर्ण पोस्ट्सँग भने। बजेटअन्तर्गत आयव्यय दुवै समेटिने भएकाले राजस्व असुली, ऋण, सापटी सबै पर्ने उनको तर्क छ। उक्त आवमा राजस्व असुली लक्ष्य ११ खर्ब १२ अर्ब ३ करोड ३३ लाख थियो। तर, लक्ष्यको तुलनामा ७५६६ प्रतिशत उठेको छ। अर्थात् ८ खर्ब ४१ अर्ब ३१ करोड २४ लाख राजस्व उठेको छ। यो वर्ष मूल्य अभिवृद्धि कर, अन्तःशुल्क र भन्सार महसुल गत वर्षभन्दा का असुल भएको छ। महालेखाले तयार गरेको सञ्चित कोष हिसाबमा राजस्व असुली ७ खर्ब ५३ अर्ब ६ करोड ४० लाख रुपैयाँ उल्लेख छ। उक्त कार्यालयबाट प्राप्त राजस्वको केन्द्रीय आर्थिक विवरणमा र मन्त्रालयबाट तयार गरेको राजस्वको विवरणमा बाँडफाँट हुने रकमसमेत समावेश गरेकोले ८८ अर्ब २४ करोड ८४ लाख रुपैयाँ राजस्व फरक देखिएको प्रतिवेदनमा उल्लेख छ। खानेपानी मन्त्रालयले २ अर्ब २५ करोड ९६ लाखको बेरुजु गरेको छ। मन्त्रालयगत बेरुजुको ५९८ प्रतिशत रहेको छ। यसैगरी क्रमशः स्वास्थ्य तथा जनसंख्या मन्त्रालयले १ अर्ब ८४ करोड २३ लाख रुपैयाँ, सञ्चार तथा सूचना प्रविधि मन्त्रालयले १ अर्ब ५२ करोड २१ लाख रुपैयाँ, सहरी विकासले १ अर्ब २० करोड ७९ लाख रुपैयाँ, प्रधानमन्त्री तथा मन्त्रिपरिषद्को कार्यालयले १ अर्ब ४ करोड ६३ लाख रुपैयाँ र संघीय मामिला तथा सामान्य प्रशासनतर्फ ९७ करोड ९५ लाख रुपैयाँको बेरुजु देखिएको छ। यस्तै, भूमि व्यवस्था, सहकारी तथा गरिबी निवारण मन्त्रालयले ८३ करोड ४१ लाख र यसबाहेकका अन्य मन्त्रालयतर्फ २ अर्ब ३७ करोड ८२ लाख रुपैयाँको बेरुजु देखिएको छ। असारमा गर्ने प्रवृद्धि बदल्न सुझाव सरकारले यसअघिका वर्षभन्दा आर्थिक वर्ष २०७६७७ मा विनियोजित बजेटभन्दा निकै कम खर्च गरेको छ। सो आवमा बजेट १५ खर्ब ३२ अर्ब ९६ करोड ७१ लाख विनियोजन गरिएको थियो। तर, खर्च भने १० खर्ब १३ अर्ब बराबरको मात्रै गरेको छ। यो कुल बजेटको ७११८ प्रतिशत हो। केही मन्त्रालयले ४० प्रतिशतभन्दा कम खर्च गरेको महालेखा परीक्षकको प्रतिवेदनमा उल्लेख छ। यसअन्तर्गत खानेपानी मन्त्राालय, श्रम रोजगार तथा सामाजिक सुरक्षा मन्त्राालय, राष्ट्रिय पुनर्निर्माण प्राधिकरणलगायत छन्। बजेट विनियोजनका लागि पर्याप्त पूर्वतयारी हुने नगरेको टिप्पणी गरिएको छ। यो अवधिमा अर्थ मन्त्रालयले कुल बजेटको २१७८ प्रतिशत अर्थात ३ खर्ब ३३ अर्ब ९७ करोड रुपैयाँ रकमान्तरण गरेको छ। मन्त्रालयले वर्षान्तको अन्तिम साता रकमान्तरण गर्ने प्रवृत्ति नियन्त्रण हुनुपर्ने ध्यानाकर्षण गरेको छ। किनभने विभिन्न शीर्षक तथा उपशीर्षकमा असारमा मात्र ८५ अर्ब ८३ करोड रुपैयाँ र असार २५ गतेपछि ३१ अर्ब ३९ करोड रुपैयाँ रकमान्तर गरेको छ। कसरी हुन्छ बेरुजु ? रकम खर्च गर्ने तर त्यसको तथ्य तथा प्रमाण नभएमा त्यसलाई बेरुजु भन्ने सामान्य बुझाइ छ। खर्च गर्ने प्रक्रिया गलत हुनु पनि हो। साथै यस्तो रकम अनियमितता भएको हुनसक्छ। तर, सबै बेरुजु त्यस्तो हुँदैन। आर्थिक कार्यविधि तथा वित्तीय उत्तरदायित्व ऐनअनुसार आर्थिक कारोबारमा आम्दानी वा खर्च गर्दा प्रचलित कानुनको पालना नगरी गरेको कारोबारलाई बेरुजु भनिन्छ। यसले प्रचलित कानुनबमोजिम कारोबार गरेको वा राख्नुपर्ने लेखा नराखेको अर्थात् अनियमितता तथा बेमुनासिव तरिकाले आर्थिक कारोबार गरेकोलाई बेरुजुको रूपमा परिभाषित गरेको छ। साथै, सरकारी आम्दानी र खर्च दुवैलाई जनाउँछ। सरकारले प्रस्तुत गरेको बजेटमा आय र व्यव समेटिन्छ। जसले राजस्व आम्दानी र खर्चको विवरण प्रस्तुत गर्छ।"
ठेक्का रकम गोलमाल : ५ सय ७६ ठेक्का अलपत्र,"काठमाडौं : भौतिक पूर्वाधार तथा यातायात मन्त्रालयको झण्डै ८ अर्ब बेरुजु भएको भेटिएको छ। पारदर्शी ढंगले निर्माण हुन नसक्दा पूर्वाधार निर्माणमा बेरुजुको चाङ बढ्दै गएको हो। महालेखापरीक्षकको ५८ औं प्रतिवेदनअनुसार भौतिक मन्त्रालयअन्तर्गत १ सय ३ निकायमा ७ अर्ब ७२ करोड ६९ लाख ९९ हजार बेरुजु देखिएको थियो। प्रारम्भिक प्रतिवेदन उपलब्ध गराएपछि ३५ निकायले ९० करोड ७४ लाख ८५ हजार फछ्र्योट गरेका छन्। महालेखाका अनुसार भौतिक मन्त्रालयअन्तर्गत ६ अर्ब ८१ करोड ९५ लाख १४ हजार रुपैयाँ बेरुजु छ। योमध्ये २ अर्ब ५५ करोड ३९ लाख ३१ हजार म्याद नाघेको पेश्की छ। सडक बोर्डतर्फ ६ करोड ६९ लाख ९ हजार बेरुजु रहेकोमा प्रारम्भिक प्रतिवेदन उपलब्ध गराएपछि पनि बेरुजु फछ्र्योट हुन नसकेको महालेखाले जनाएको छ। प्रतिवेदनमा त्रुटिपूर्ण डिजाइन, अधुरा आयोजना, नीति तर्जुमा, बजेट वक्तव्यको कार्यान्वयन, पुँजीगत खर्च, रकमान्तर एव्म स्रोतान्तरमा दिइएको सुझाव कार्यान्वयन नभएको पाइएको छ। स्रोत सुनिश्चितता, सडक सीमा, खदिमा प्रतिस्पर्धा, अधुरा निर्माण कार्य, आयोजना स्वीकृति, कन्टिन्जेन्सी खर्च, परामर्श सेवा, समन्वय र निर्माणस्थल, पूर्वनिर्धारित क्षतिपूर्ति, आइटम भेरिएसन, नम्र्स, खरिद सम्झौता अन्त्य, मूल्य समायोजन, निर्माण कार्यको गुणस्तर, डिजाइन एण्ड बिल्ट ठेक्कामा मूल्य समायोजना, नम्र्समा एकरुपता, लगायतका विषय सुधार गर्न महालेखाले सुझाव दिए पनि कार्यान्वयन नभएको पाइएको छ। विगतका कमजोरी पुनरावृत्ति नहुने गरी कार्यसम्पादन गर्नुपर्ने उल्लेख गरिएको छ। आर्थिक कार्यविधि नियमावली २०६४ को नियम २०(३) मा लागत अनुमान तयार गर्ने, ठेक्का पट्टा स्वीकृति गर्ने र कार्य प्रथम चौमासमा समाप्त गर्नुपर्ने व्यवस्था छ। तर, विभाग मातहतका ५२ कार्यालयले यो वर्ष प्रथम चौमासिकमा ३ सय ९३, दोस्रो चौमासमा ७ सय ६७ र तेस्रो चौमासमा ९ सय १० र २०७७ असारमा ३ सय ६९ वटा ठेक्का सम्झौता गरेको पाइएको छ। प्रथम चौमासिकपछि सम्झौता गरेकाले यो वर्ष ५ अर्ब २० करोड २१ लाख ९१ हजारको ५ सय ५६ ठेक्काको काम मात्र सम्पन्न भई अन्य ठेक्काको आगामी वर्षका लागि जिम्मेवारी सरेको छ। सडक विभाग र मातहतका कार्यालयबाट व्यवस्थापन भएका सडक तथा ठेक्का प्रदेश सरकारलाई हस्तान्तरण गर्न ढिलाइ हुँदा ५ सय ७६ वटा ठेक्का अलपत्र परेको पाइएको छ। आर्थिक वर्ष २०७२७३ देखि २०७५७६ सम्ममा हस्तान्तरण गर्ने निर्णय भएका १ हजार १ सय ८१ ठेक्कामध्ये ६ सय ५ ठेक्का मात्र हस्तान्तरण भएका छन्। ५ सय ७६ ठेक्का हस्तान्तरण हुन नसकेका कारण अलपत्र परेको शुक्रबार सार्वजनिक महालेखा परीक्षकको ५८ औं वार्षिक प्रतिवेदनमा उल्लेख छ। तिनको निर्माण पनि अधुरै छ। ती ठेक्काको म्याद सकिएको र निर्माण व्यवसायीलाई दिएको मोबिलाइजेसन पेस्की २२ करोड ४ लाख ६९ हजार बाँकीमध्ये कतिपय पेस्की जमानत र कार्यसम्पादन जमानतको म्यादसमेत समाप्त भएको छ। यसले गर्दा उक्त पेस्की जोखिममा परेको प्रतिवेदनमा औंल्याइएको छ। समयमै हस्तान्तरण नभएका कारण २६ करोड १४ लाख ८६ हजार रुपैयाँ खर्च गरी निर्माण भएका सडक संरचना तथा अन्य कार्य लामो समय अधुरो रहन गई बिग्रने तथा भत्कने र खर्चको उपादेयता समाप्त हुने अवस्था देखिएको प्रतिवेदनमा जनाइएको छ। ती ठेक्का सम्बन्धित प्रदेश सरकारलाई हस्तान्तरण गर्ने वा सडक विभाग स्वयंले बनाउने भन्ने सम्बन्धमा निर्णय गर्नुपर्ने पनि प्रतिवेदनले सुझाएको छ। यति मात्र होइन, देशभर निर्माणाधीन र बनिसकेका सडक पूर्वाधारमा जताततै बेथिति बढेको पाइएको छ। त्यसमा सबैभन्दा बढी समस्या पुष्पलाल (मध्यपहाडी) लोकमार्गमा रहेको पाइएको प्रतिवेदनले औंल्याएको छ। आयोजनाले २१ निर्माण व्यवसायीलाई दिएको पेस्की ३२ करोड ७६ लाख ११ हजार रुपैयाँ बैंक जमानत जफत गरी फछ्र्योट गरेकामा ४ करोड ९९ लाख ६ हजार ब्याज असुल गरेको छैन। सार्वजनिक खरिद नियमावलीअनुसार निर्माण व्यवसायीले समयमा काम नसके पेस्की फिर्ता लिँदा १० प्रतिशत ब्याज असुल्नुपर्छ। पुष्पलाल (मध्यपहाडी) लोकमार्ग योजना कार्यालय पाँचथर, गोरखा र काभ्रे, गाईघाटदिक्तेल सडक योजना, पुल योजना पश्चिम सेक्टर नम्बर३ नेपालगन्ज, सडक क्षेत्र विकास आयोजना, ११ किलो छेपेटार, भालुस्वाँराबारपाक सडक योजना गोरखा, संघीय सडक अनुगमन तथा सुपरिवेक्षण कार्यालय काठमाडौं गरी ९ कार्यालयले व्यवसायीबाट ब्याज असुलेका छैनन्। लमहीघोराहीतुलसीपुर सडक खण्ड निर्माण गर्न व्यवसायीसँग भएको खरिद सम्झौतामा ५० प्रतिशत अवधिमा ३० प्रतिशत भौतिक प्रगति नभए बैंक जमानतमार्फत ५० प्रतिशत पेस्की जफत गर्ने उल्लेख छ। २०७७ वैशाख मसान्तमा ५० प्रतिशत अवधि पूरा भए पनि ३० प्रतिशत भौतिक प्रगति नपुगेका कारण सम्झौताअनुसार बाँकी पेस्की जफत हुनुपर्ने भए पनि त्यसो गरिएको छैन। गाईघाटदिक्तेल सडक योजना कार्यालय, उदयपुर, पुष्पलाल (मध्यपहाडी) लोकमार्ग योजना काभ्रेअन्तर्गत खुर्कोटघुर्मी सडक खण्ड आदिमा पनि यस्ता समस्या रहेको प्रतिवेदनमा उल्लेख छ। सडक विभागले २०७० साउन २ मा मोबिलाइजेसन पेस्की कटाएपछि बाँकी बिल रकममा मूल्य समायोजन दिने गरी ठेक्का सम्झौता गर्न निर्देशन गरेको छ। तर, निर्देशन पालना नगरी पेस्कीमा समेत मूल्य समायोजन दिने गरी सम्झौता गरेका कारण ७ कार्यालयले २८ निर्माण व्यवसायीलाई पेस्की नकटाई ७ करोड ३६ लाख ४८ हजार रुपैयाँ मूल्य समायोजन भुक्तानी दिई थप व्ययभार पारेको पनि प्रतिवेदनमा बताइएको छ। काठमाडौंतराई मधेस द्रुतमार्गका १४ वटा ठेक्कामा यो वर्षसम्म ३ अर्ब ७ करोड ४० लाख भुक्तानी भइसकेपछि कामको आवश्यकता नभएको भनी ठेक्का अन्त्य गर्ने प्रक्रियामा लगेको प्रतिवेदनले उल्लेख गरेको छ। विस्तृत सर्वेक्षण तथा डिजाइनबेगर ठेक्का गरेकाले कार्यसम्पादन गर्दागर्दै बीचमै बाँकी काम आवश्यक नभएको जनाई ठेक्का अन्त्य गर्ने प्रक्रियामा गएका कारण उक्त रकम भुक्तानी भएको हो। यो रकम भुक्तानी उचित थियो भनी यकिन गर्ने अवस्था नरहेको प्रतिवेदनमा उल्लेख छ। तसर्थ उल्लिखित खरिद सम्झौतासम्बन्धी सम्पूर्ण प्रक्रिया, सकिएको काम र त्यसबापतको भुक्तानीको यथार्थताबारे विस्तृत अध्ययन विश्लेषण गर्नुपर्ने देखिएको प्रतिवेदनले बताएको छ। भौतिक पूर्वाधार विकास मन्त्रालयअन्तर्गत लुम्बिनी प्रदेशका ३ कार्यालयमा २ अर्ब ६९ करोड ३३ लाख ७ हजारमा ठेक्का सम्झौता भएका ४६ ठेक्का पटकपटक म्याद थप्दा पनि सकिएका छैनन्। कर्णाली प्रदेशका ७ कार्यालयमा सम्झौता भई सुरु म्याद नाघेका २ अर्ब २९ करोड ८४ लाख ६१ हजारका ६४ ठेक्कामा ५० करोड २ लाख ५३ हजार (२१७६ प्रतिशत) भुक्तानी भए पनि ठेक्का अधुरै छन्।"
महाधिवेशन सार्न कोरोनाछुट,"काठमाडौं : कांग्रेसले १४ औं महाधिवेशन संवैधानिक व्यवस्थाअनुसार हो भने भदौ १६१९ मा गर्नुपर्ने हुन्थ्यो। नियमित अवधि पाँच वर्ष र थप ६ महिना यही भदौमै सकिन लागेको थियो। तर, उसले कोरोना महामारीका कारण छुट पाएर नयाँ मिति मंसिर ९१३ गते तोकेको छ। भदौमा प्रक्रिया सुरु गरी तीन महिना महाधिवेशन सार्ने कांग्रेसको निर्णयमा निर्वाचन आयोगकै सहमति रहेको खुलेको छ। संवैधानिक समय सीमाभित्र महाधिवेशन गर्न नसकेर वैधानिकताको तरबार झुण्डिएपछि कांग्रेस सभापति शेरबहादुर देउवालगायत शीर्ष नेताहरूले आयोगसँग छलफल गरेका थिए। तोकिएको मितिमा महाधिवेशन गर्न नसकिने अवस्था आएपछि सार्दा आइपर्ने संवैधानिक र कानुनी जटिलताबारे कांग्रेस नेतृत्वले आयोगका उच्च अधिकारीसँग छलफल गरेका थिए। प्रमुख निर्वाचन आयुक्त दिनेशकुमार थपलियासहितका आयुक्तसँगको छलफलमा कोभिडको महामारीका कारण संविधानले तोकिदिएको समय सीमाभित्र महाधिवेशनको प्रक्रिया सुरु गरेर पार्टीको वैधानिकता जोगाउन सकिने निष्कर्ष निस्किएको स्रोतले बतायो। आयोगकै सल्लाहअनुसार कांग्रेसले भदौ १८ मा वडा अधिवेशन गरेर महाधिवेशनको प्रक्रिया सुरुआत गर्दैछ। महाधिवेशन भने तीन महिनापछि मंसिर दोस्रो साताका लागि तोकिएको छ। भदौ २३ पछिको कांग्रेस महाधिवेशनबारे कानुनी प्रश्न नउठ्ने कुरामा वरिष्ठ नेता रामचन्द्र पौडेल पनि ढुक्क छन्। उनले भने, आयोग र कानुनविद्हरूको परामर्शमा मिति तोकिएको हो। यसमा अदालतले केही भन्छ जस्तो लाग्दैन। कांग्रेसले महाधिवेशनका लागि आफूअनुकूल व्याख्या गर्दै अन्त्य हुने समयअघि सुरु गरेर तीन महिनाभित्र सम्पन्न गर्ने नीति अवलम्बन गरेको हो। सुरू भएपछिको अवस्थालाई कानुनले मान्यता दिने तर्क नेताहरूको छ। केन्द्रीय सदस्य गोविन्द भट्टराईले समयसीमा टेकेरै महाधिवेशनको प्रक्रिया सुरू गरेकाले वैधानिकताको प्रश्न नउठ्ने बताए। तल्लो तहको अधिवेशनलाई पनि समेटिने भएकाले संविधानले दिएको समयसीमाभित्र अधिवेशन प्रक्रिया थाल्छौं, उनले भने। निर्वाचन आयोगका प्रवक्ता राजकुमार श्रेष्ठले कांग्रेस महाधिवेशन सार्नेबारे आयोगसँग अनौपचारिक छलफल भएको हुनसक्ने बताए। नेताहरूले व्यक्तिगत रूपमा छलफल गर्नुभयो होला, औपचारिक रूपमा आइसकेपछि मात्र हामीलाई थाहा हुने हो, श्रेष्ठले भने। कांग्रेस नेता प्रदीप पौडेलले आयोगसँग छलफल हुनु र समयसीमाबारे कुरा बुझ्नुलाई अन्यथा लिन नहुने दाबी गरे। संविधानका कुरा मात्र हेरेर नपुग्ने भन्दै पौडेलले समसामयिक र व्यावहारिक पाटो पनि हेर्न जरूरी रहेको बताए। संविधानमा हरेक साढे ५ वर्षभित्र सबै राजनीतिक दलले केन्द्रीय अधिवेशन गर्नुपर्ने बाध्यात्मक व्यवस्था छ। नसके कारण खुलाएर थप ६ महिना बढाउन सकिने भनिएको छ। कांग्रेसको विधानले चार वर्षको कार्यकाल तोकेको छ। चार वर्षमा हुन नसके १ वर्ष थप्न सकिने प्रावधान छ। तर, विधानले दिएको १ वर्ष र संविधानको थप ६ महिनाको सुविधामा पनि महाधिवेशन गर्न नसकेपछि कांग्रेसलाई वैधानिकताको प्रश्न उब्जेको हो। सुझाव र छलफल गरेरै महाधिवेशनको मिति तोकिएको पार्टी प्रवक्ता विश्वप्रकाश शर्माले बताए। शर्माले भने, हामीले कोरोना जोखिम हुने भन्दै पालिका अधिवेशनमा वडा सभापति र क्षेत्रीय प्रतिनिधि मात्रै मतदाता हुने व्यवस्था गरेका छौं, क्रियाशील सदस्य वडा अधिवेशनमा मात्रै सहभागी हुन पाउँछन्, उनीहरूबाट निर्वाचित क्षेत्रीय प्रतिनिधिबाट गाउँनगर सभापतिको उम्मेदवार बन्न पाउने र क्षेत्रीय प्रतिनिधि मतदाता हुन पाउने व्यवस्था छ। उनले अगाडि भने, कसैलाई चित्त नबुझ्न सक्छ, अहिलेको यो विपत्तिलाई मध्यनजर राखेर उक्त व्यवस्था ल्याइएको हो।"
लागूऔषध कारोबार आरोपमा होटल सञ्चालक पक्राउ,"राजविराजः होटलको आडमा लागूऔषध कारोबार गरेको आरोपमा सप्तरीमा एक होटल सञ्चालक पक्राउ परेका छन् । होटलमै लागूऔषध बिक्री बितरण गर्ने कार्यमा चर्चा कमाएको कञ्चनरूप नगरपालिका२ बरमझियास्थित संगम फास्ट फुड एण्ड मदिरा होटलका सञ्चालक ३५ वर्षीय जयराम यादव पक्राउ परेको प्रहरीले जनाएको छ । होटलबाट ठूलो परिमाणमा प्रयोग भएका खाली बोतल र खोल तथा बिक्री वितरणका लागि राखिएका लागूऔषध बरामद भएको डिएसपी माधवप्रसाद काफ्लेले बताए । डिएसपी काफ्लेका अनुसार होटल खानतलाशी गर्दा ६१० वटा ट्याब्लेट नाइट्रोसन१० र सो को ४१ वटा खाली खोल, ३१० वटा स्पास्मो प्रोक्सिभन प्लस र सो को २० वटा खाली खोल, एक सय मिलिलिटरको ८ वटा डाइलेक्स डिसी र ५ वटा खाली बोतल, एउटा कोडिवेलको खाली बोतल, २ वटा इस्कुफको बोतल र सिरिञ्ज फेला परेको छ । पसलभित्र कालो रंगको प्लास्टिक र खैरो रंगको झोलामा राखिएको अवस्थामा लागु औषधहरु फेला परेपछि यादवलाई पक्राउ गरिएको हो । पक्राउ परेका आरोपितलाई लागूऔषध (नियन्त्रण) ऐन २०३३ अनुसार कारवाही हुने प्रहरीले जनाएको छ ।"
"बेरुजु असुलौं, नत्र कानुन चलाऔं","नेपाली बृहत् शब्दकोशले बेरुजु शब्दलाई यसरी अथ्र्याएको छ, १ रुजू गर्दा नमिलेको, रुजू नगरिएको वा नभएको। २ बेरीतसँग भएको वा रीतभाँत नमिलेको। ३ आर्थिक कारोबार हेर्दा वा जाँच्दा लेखापरीक्षणले दर्साएको अनियमित कलम। सरकारी खर्चको यस्तो अनियमित कलम शिखरझैं चुलिँदै गएको छ। सम्बद्ध अधिकारीहरू पुरानो बेरुजु चुक्ता गराउनभन्दा नयाँ थप्न हौसिएर लागेको तथ्यांकले देखाउँछ। महालेखा परीक्षकले प्रतिवेदनमार्फत हरेक वर्ष अनियमितताको कालो अनुहार देखाइदिन्छन्। तर, अवस्थामा कहिल्यै सुधार आउँदैन। सुनुवाइ नहुँदा महालेखाको प्रतिवेदन कर्मकाण्डी र व्यर्थको सावित हुँदै आएको छ। यसले एकातिर देशको सुशासनको दरिद्र चित्रलाई देखाउँछ भने अर्कातिर दण्डहीनताको उत्कर्ष रूप झल्काउँछ। शुक्रबार सार्वजनिक महालेखाको ५८ औं वार्षिक प्रतिवेदन यसैको प्रमाण हो। निमिट्यान्न पार्न दबाब दिँदादिँदै गत आर्थिक वर्ष मात्रै १ खर्ब ४ अर्ब ३८ करोड बेरुजु थपिएको छ। यो गत वर्षभन्दा ०१३ प्रतिशत बढी हो। राज्यसँग निःसन्देह वित्तीय उत्तरदायित्व हुन्छ। त्यसकै लागि बनाइएको वित्तीय उत्तरदायित्व ऐन, २०७६ भन्छ, प्रचलित कानुनबमोजिम पुर्याउनु पर्ने रीत नपुर्याई कारोबार गर्नु वा राख्नुपर्ने लेखा नराख्नु तथा अनियमित वा बेमनासिव तरिकाले आर्थिक कारोबार गर्नु नै बेरुजु हो। लेखापरीक्षण ऐन, २०७५ को दफा २० र स्थानीय सरकार सञ्चालन ऐन, २०७४ को दफा ७७ बमोजिम प्रत्येक स्थानीय तहले आफ्नो आय तथा व्ययको अन्तिम लेखापरीक्षण महालेखापरीक्षकको कार्यालयबाट गराउनुपर्ने व्यवस्था छ। यसरी ऐनअनुसार लेखापरीक्षण गर्दा मुलुकका तीनै तहमा बर्सेनि समस्या भेटिएको छ। बेरुजुको चाङ थपिँदै गएको छ। बेरुजुको प्रकृतिलाई विश्लेषण गर्दा तीन तहअनुसार फरकफरक कारण छन्। स्थानीय तहमा एउटै प्रकृतिको काममा धेरै र प्रदेश र संघमा फरकफरक रूपमा बेरुजु रकम बढ्दै गएको छ। संघीयता कार्यान्वयनसँगै तीन तहका सरकार छन्। संविधानअनुसार दिइएको अधिकार प्रयोग गर्दै तीनै तहका सरकारले खर्च र यसको लेखाजोखा पनि आफैंले राख्दै आएका छन्। यसको लेखाजोखा वर्षमा एकपटक गर्दा कुनै तहको सुधार आजसम्म आएको छैन। धेरथोर तीनै तहका सरकारमा बेरुजुको ग्राफ उचालिँदै छ। सबैको समस्या एउटै हो नियम मिचेर आफूखुसी बजेट खर्च गर्नु। भौतिक पूर्वाधारको निर्माण र लागत यथार्थ नहुनु, प्रतिस्पर्धा बेगर खरिद गर्नु, विद्युतीय कारोबारलाई करको दायरामा ल्याउन नसक्नु यिनका साझा दोष हुन्। संस्थानहरूको अवस्था पनि तीन तहका सरकारको भन्दा कम छैन। सारांशमा भन्दा सेवाप्रदायक सबै क्षेत्रको सुशासन अवस्था दयनीय छ। नेपालको संविधान, ऐन, नियम, निर्देशिका, कार्यविधि, सम्झौता, निर्णय, संसद तथा संसदीय समितिका निर्णय, तर्जुमा गरिएका नीति, रणनीति, कार्ययोजना, मापदण्ड, मार्गदर्शन एवं निर्देशिकाको आधारमा लेखापरीक्षण गरी प्रतिवेदन जारी हुन्छ। जुन मापदण्डमा रहेर खर्च गर्नुपर्ने हुन्छ त्यो सबै सरकारी संयन्त्रलाई पूर्ण जानकारी पनि हुन्छ। तर, नटेर्नु ऐन र नियमको खिल्ली उडाउनु हो। बेरुजु बढ्दै जाँदा आर्थिक अनियमितता र भ्रष्टाचारले मलजल पाउँछ। त्यसैले देशको आर्थिक अनुशासन खलबल्याइरहेको यो रोगलाई जरैबाट निर्मूल गरिनुपर्छ। कुनै पनि आर्थिक वर्ष सकिएको निश्चित अवधिसम्म बेरुजु फछ्र्योट नगर्ने अधिकारी वा कर्मचारीलाई दण्डित गरिनुपर्छ। तत्काल भराउन सक्नुपर्छ। प्रचलित आर्थिक ऐन नियम, आदेश, निर्देशन र कार्यविधिहरूको कडाइका साथ कार्यान्वयन गर्न बाध्य पारिनुपर्छ। तिनको उल्लंघन गर्नेलाई कडा कारबाही गर्न सक्नुपर्छ। राज्य छ भन्ने अनुभूति दिलाउने ठाउँ यो पनि हो।"
झापामा दक्षिणपूर्वी एसियाकै नमुना क्यान्सर हस्पिटल,"झापा : झापाको बिर्तामोडमा स्थापना भएको पूर्वाञ्चल क्यान्सर अस्पतालले भौतिक पूर्वाधार, अत्याधुनिक उपकरण र दक्ष जनशक्ति व्यवस्थापनमा आफूलाई पूर्णता दिँदै लगेको छ। स्थापना भएको डेढ वर्षको अवधिमा अस्पतालले क्यान्सरसँग सम्बन्धित सबै प्रकारका उपकरण र विशेषज्ञ चिकित्सकको सेवा सुनिश्चित गरेको हो। भौतिक पूर्वाधार, दक्ष जनशक्ति व्यवस्थापन र अत्याधुनिक उपकरणको उपलब्धताले पूर्वाञ्चल क्यान्सर हस्पिटल अब दक्षिण पूर्वी एसियाकै नमुना भएको कार्यकारी निर्देशक दुर्गा प्रसाईंले बताए। क्यान्सर रोगको उपचारका लागि सबै हिसाबले एउटा भरपर्दो स्वास्थ्य प्रतिष्ठानका रुपमा पूर्वाञ्चल क्यान्सर हस्पिटल उभिएको छ, कार्यकारी निर्देशक प्रसाईले भने। क्यान्सर हस्पिटलमा डा वीरेन्द्र यादव नेतृत्वमा डा प्रियङ्का कटुवालसहितको नौ सदस्यीय विशेषज्ञ टोली कार्यरत छ। तीन सदस्यीय टोली भर्खरै थपिएको हो। अब भरतपुर क्यान्सर अस्पतालमा १२ वर्षदेखि सर्जनका रुपमा कार्यरत डा मुक्ति देवकोटा र क्यान्सर रोगकै नाक, कान र घाँटीका सर्जन डा बजरंग साह पूर्वाञ्चल क्यान्सर अस्पतालमा जोडिएका छन्। पूर्वाञ्चल क्यान्सर अस्पतालमा सबै प्रकारको क्यान्सरको सर्जरी सम्भव भएको डा देवकोटाले बताए। चाहिएको बेला सहयोग माग्न सक्ने गरी बीएण्डसी टिचिङ हस्पिटलको ७० चिकित्सकीय टोली ब्याकअपमा छ। दक्ष जनशक्ति र आधुनिक उपकरणको सहायताले अस्पतालको उपचार सेवा भरपर्दो र विश्वसनीय बन्दै गएको क्यान्सर अस्पतालका मेडिकल डाइरेक्टर डा यादवले बताए। क्यान्सर रोगको जुनसुकै उपचारका लागि हाम्रो विशेषज्ञ टोली तम्तयार छ, डा यादवले भने। अस्पतालको तथ्याङ्क अनुसार नेपालमा वर्षेनि थपिने कुल क्यान्सर रोगीमध्ये झण्डै २५ प्रतिशत रोगीले पूर्वाञ्चल क्यान्सर अस्पतालबाट १८ महिनामा उपचार सेवा लिएका छन्। नेपालमा वर्षेनि ३० देखि ३५ हजार क्यान्सर रोगी थपिन्छन्। तीमध्ये प्रत्येक वर्ष १५ देखि २० हजारको मृत्यु हुँदै आएको तथ्याङ्क छ। क्यान्सर संक्रमित ६० प्रतिशत बिरामीको समयमा उपचार नपाँउदा मृत्यु हुने गरेको देखिएको डा यादव बताउँछन्। चेतनाको अभावमा धेरै बिरामीले अल्पायुमा ज्यान गुमाइरहेको देखिएको छ। अस्पतालले सबैभन्दा बढी स्तन क्यान्सरका रोगीको शल्यक्रिया गरेको छ। स्तन क्यान्सरपछि आन्द्रा, नाक, कान, घाँटी र डिम्बाशय क्यान्सरको शल्यक्रिया गरिएको छ। हालसम्म ५६ वटा रेडियो सर्जरी गरिएको बताउँदै डा यादवले राम्रो उपकरण र दक्ष चिकित्सक भएका कारण काठमाडौंबाट बिरामीहरु आउने गरेको जानकारी दिए। पूर्वोत्तर भारतका बिरामी पनि आइरहेका छन्। अस्पतालले केमोथेरापी ४ हजार ३०५, पाठेघरको शल्यक्रिया ७६, स्टेरिओटाक्टिक रेडियोथेरापी २३ वटा गरिएको जनाएको छ। अस्पतालमा ५ हजार ५४३ जना नयाँ विरामी आएका छन् भने २ हजार ४७६ जना विरामी भर्ना भएका छन्। १० हजार महिलाको पाठेघर परीक्षण गरिँदै पूर्वाञ्चल क्यान्सर अस्पतालले १० हजार महिलाको पाठेघर क्यान्सरको निशुल्क परीक्षण गरिदिने घोषणा गरेको छ। पहिलो चरणमा एकहजार महिलाको परीक्षण गरिने अस्पतालका जनसम्पर्क अधिकारी प्रोमिश गिरीले बताए। पाठेघरको निशुल्क परीक्षणसँगै एक लाख बराबरको उपचार खर्च पनि हस्पिटलले व्यहोर्ने भएको छ, गिरीले भने, स्वास्थ्यको पहुँच नपुगेका महिलाको चेतना बढाउन पनि यो आवश्यक देखियो। अस्पतालले एक हजार गरिब परिवारको स्वास्थ्य बिमा गराउने योजना पनि अघि सारेको छ।"
संस्कृत भाषाको मोह,"संस्कृति, परम्परा र समाजको संरचनालाई जीवन्तता दिन र नैतिक मूल्यमान्यताप्रति सजग बनाउन संस्कृत शिक्षा आवश्यक देखिएको छ। ज्ञानको खानी, पूर्वीय चिन्तनको आधार तथा प्राच्य परम्पराको धरोहरका रूपमा संस्कृत शिक्षालाई लिने गरिएको छ। शिक्षा मात्र नभई विद्याका रूपमा रहेको संस्कृतप्रतिको आकर्षण आज सबै वर्ग, उमेर र समूहमा देखिएको छ। अंग्रेजी शिक्षा प्रयोजनमुखी र आर्थिक लाभका रूपमा छ भने संस्कृतमा विद्या ज्ञानको स्रोतका रूपमा। शिक्षालाई कहिलेकाँही उमेरको हदले छेके पनि विद्यालाई उमेर हदले नछेकेको तथ्यलाई संस्कृतप्रतिको आकर्षणले देखाएको छ। संस्कृत शिक्षाका सन्दर्भमा भनिएको छ, विभिन्न भाषा, कला जाने पनि जसले संस्कृत भाषा जानेको छैन त्यसले आत्मालाई चिनेको छैन। मानवले मानवलाई चिन्नसमेत संस्कृत शिक्षाको आवश्यकता छ। संस्कृतले सत्य, निष्ठा, आचार, व्यवहारको शुद्धताले नै मानिस निर्मल पवित्र हुने गर्छन्। आत्मीयता, सर्वजनहिताय र सर्वजनसुखायको अवस्था संस्कृतमा छ। प्राचीन धरोहरका रूपमा रहेको संस्कृत भाषाको उत्थानमा अहिले विश्व संस्कृतमय हुन थालेको छ। १९औं संस्कृत सम्मलेन क्यानडामा भएको थियो। २०औं अष्टेलियामा हुनुपर्ने थियो तर विश्व महामारीका रूपमा कोरोना फैलिएपछि हुन सकेन। २१औं नेपालमा हुने भनिएको छ। तीन वर्षीय कार्यकालको हिसाब गर्दा लगभग ५७ वर्षदेखि विश्वव्यापी रूपमा संस्कृत सम्मलेन भए पनि नेपालमा चार वर्षजति मात्र भएको छ। नेपालमा २०० को हाराहारीमा गुरुकुल, नेपाल संस्कृत विश्वविद्यालयका १७ वटा विद्यापीठ र लगभग ५० वटा संस्कृत माविले आज संस्कृतको दीप प्रज्वलित गरिरहेका छन्। ऋग्वेद, यजुर्वेद, सामवेद, अथर्ववेद, प्राचीन न्याय, नव्य न्याय, सिद्धान्त ज्योतिष, फलित ज्योतिष, व्याकरण, साहित्य, तन्त्र, वेदान्त, सर्वदर्शन, बौद्धदर्शन, धर्मशास्त्र, इतिहास पुराण, मीमांसा गरी १७ विषय पढाइ हुन्छ। त्यसका अलावा योग तथा प्राकृतिक चिकित्सा, कर्मकाण्ड प्रशिक्षण, रुद्राभिषेकसमेत सञ्चालन भइरहेका छन्। शिक्षाको मूल प्राप्ति आजको समयमा रोजगारी पनि हो। संस्कृत शिक्षा आर्जन गरेका विद्यार्थी बेरोजगारका चपेटामा पिल्सिएका छैनन्। कर्मकाण्ड, ज्योतिष, पुराणवाचक बनेर समाजमा संस्कृतिको संरक्षण गरेको देखिन्छ। नेपाली सेनाका पण्डितदेखि निजामती, शिक्षण, पत्रकारिता, लेखन क्षेत्रमा वर्चस्व कायम गर्न सफल भएका छन्। संस्कृत भाषाको ज्ञानले देवकार्य तथा पितृकार्यमा मात्र दक्षता होइन, राष्ट्रियता, स्वधर्म, योगाभ्यास, ध्यान, समय र परिवेशलाई समेत आत्मसात गर्दछ। राज्य सञ्चालनका आधार राम्रो हुनुपर्छ भनेर २००४ असार १ गतेदेखि १० गतेसम्म राणाशासनविरुद्ध जयतु संस्कृतम् आन्दोलनसमेत भएको थियो। संस्कृतमा भनिएको छ, नीति जानेको सोहीअनुसार आचरण गर्ने मन्त्री, धर्म जानेको पण्डित, लोकव्यवहार र शास्त्र व्यवहार निपूर्ण व्यक्ति प्राङविवाक (न्यायाधीश) हुनुपर्छ र निर्देश गरेको छ। हाम्रो संस्कार र संस्कृतिलाई पनि यसरी उजागर गरेको छ, पहिलो (ब्रम्हचार्य) मा विद्या, दोस्रो (गृहस्थाश्रम) मा धन, तेस्रो (वानप्रस्थी) आश्रममा धर्म कमाउन सकिएन भने चौथो वृद्धाश्रममा केही गर्न सकिँदैन। यो नीति वचन हो। यो वचनले हामीलाई सुसभ्य बनाएको छ। वाल्मीकि, व्यास, परासर, मनु, शुक्राचार्य, बृहस्पति, पतञ्जली आदिद्वारा प्रतिपादित विषय धर्मका आधारमा मात्र होइनन्। यी त जीवनका ती मान्यता हुन् । संस्कृत भाषालाई कर्मकाण्डीय भाषा भनेर प्रचार गर्ने, ज्ञानलाई विज्ञानसँग जोड्नबाट पछाडि हट्नेहरूले आज समस्या सिर्जना गरेका छन्। संस्कृत अनुरागीहरूले यो समृद्ध भाषा हो भनेर प्रचार प्रसार गर्नुपर्ने आवश्यकता छ। पाणिनीको व्याकरण पढ्दा भाषा विज्ञानको ज्ञान हुन्छ। अहिले विज्ञानले खोजेका कुरा संस्कृतमा लुकेर रहेको छ। अब संस्कृत आध्यात्म, धर्म र संस्कृतिमा मात्र सीमित नराखी कम्प्युटरको भाषा, सूचना, उद्योग र विज्ञानको भाषामा विकास गराउन जरुरी छ। संस्कृत आर्य परिवारभित्रको सबैभन्दा सम्पन्न भाषा हो। १०२ अरब ७८ करोड ५० लाख शब्दको प्रयोग भएको संस्कृत भविष्यमा विज्ञान र प्रविधिका अन्य शब्द थपिने क्रममा छन्। भारत, जर्मनी, लण्डन, आयरल्याण्ड, अमेरिका लगायतका पश्चिमा मुलुकले संस्कृत अनिवार्य विषयका रूपमा विद्यालय र विश्वविद्यालयमा पढाउँदै छन्। सबैभन्दा कम शब्दमा संस्कृतका वाक्य निर्माण गर्न सकिन्छ। पोप पत्रिकाले सन् १९८७ को जुलाईमा निस्केको अंकमा सबै शुद्ध उच्चारण हुने भाषा संस्कृत हो भनेर समाचार बनाएको थियो। नासाले संस्कृतका ६० हजार पाण्डुलिपीको खोज अनुसन्धान गरिरहेको छ। त्यसका वैज्ञानिकहरूले पनि संस्कृत भाषा सबैभन्दा अंतरिक्षमा शुद्ध प्रयोग भएको भनी अनुसन्धानलाई तीब्रता दिएका छन्। अहिले भारतमा संस्कृत भाषाबाट हिन्दी, भोजपुरी, बंगाली, नेपाली, मैथिली लगायतका सत्रवटा भाषा रूपान्तरण गर्दा पहिला संस्कृतमा गरेर अन्य भाषामा गर्दा शुद्ध स्पष्ट बुझ्ने गरी भएको वैज्ञानिकहरू बताउँछन्। यसले समय र सफ्टवेयरको खर्च कम लाग्ने भनी भाषाविज्ञहरू अहोरात्र काम गरिरहेका छन्। हामी नेपाली भने कहिले राजनीतिका नाममा संस्कृत शिक्षाका विद्यालयहरू बन्द गर्ने, शिक्षकलाई मार्ने, कहिले यो पुरातन सोचको उपज हो भन्ने, कहिले बाहुनहरूको पेवा हो भन्ने जहिले पनि बक्रदृष्टिले हेर्ने प्रवृत्तिले आज संस्कृत भाषा, देवभाषा, राष्ट्रभाषा हुँदै मृतभाषा बनाउनेहरूले संस्कृतको मूल मर्म नबुझेको भन्न सकिन्छ। हामी जाने बुझेकाले पनि संस्कृत भाषालाई जीवन्त बनाउन अगाडि नबढेको देखिन्छ। २०४३ सालमा खुलेको संस्कृत विद्यालय पनि राजनीतिक खिचातानीले संस्कृत भाषाको उत्थानमा खास उल्लेख्य काम गर्न सकिरहेको छैन। विश्वविद्यालय प्राज्ञिक क्षेत्र हुनुपर्नेमा राजनीतिक दलको कार्यकर्ता भर्तीकेन्द्र भएको छ। संस्कृत शिक्षालाई समयसापेक्ष सीपसँग शिक्षासँगै ज्ञानलाई विज्ञानसँग जोडी नीति निर्धारण गर्ने ठाउँमा बस्नेहरूले नेपाल, नेपाली सुहाउँदो शिक्षा नीतिमा संस्कृत शिक्षालाई मूल मर्म ठानी प्राथमिकता दिनुपर्छ। संस्कृत शिक्षालाई जीवन्त बनाउन केन्द्र, प्रदेश र स्थानीय निकायले अनुदान दिने र अभिभावकत्व दिन जरुरी छ। आजको पुस्ता सबै कुरा जान्न चाहन्छ। चन्द्रमामा पुग्न, चेतनाको विकास गर्न, आधुनिक सभ्यतासँग मितेरी गाँस्न र उडेर जीवनका हरेक पललाई आफूभित्र समेटन खोज्ने आजको पुस्ता गतिशील छ। यो कुरालाई संस्कृत शिक्षाका अनुरागीहरूले बुझ्न जरुरी छ। लेखक नेपालकै जेठो विद्यालय राजकीय संस्कृत मावि महोत्तरीका प्राचार्य हुन् ।"
कुरा बुझ्न पर्चदुई सातामै करोड क्लबमा,"बागलुङ : दुई साता अघि मात्रै सार्वजनिक तीज गीत कुरा बुझ्न पर्चयुट्युब ट्रेन्डिङको निरन्तर शीर्ष स्थानमा रहँदै करोड क्लब प्रवेश गरेको छ। प्रकाश सपुत युट्युब च्यानलबाट साउन अन्तिम साताको शुक्रबार सार्वजनिक गरिएको उक्त गीतको म्युजिक भिडियोले शनिबारसम्म १ करोड ९९ हजार बढी भ्युज बटुलिसकेको छ। गीतका सर्जक प्रकाश सपुतले भिडियो सार्वजनिक भएको दुई सातामै निरन्तर युट्युब ट्रेन्डिङको नम्बर १ मा रहँदै करोड क्लबमा स्थान पाउनु सुखद अनुभूति भएको बताए। मेरा पहिलेका गीतहरु राम्रै रुचाइएको थियो, अहिलेको गीतले सोही अनुसार मन जित्न सक्छ कि सक्दैन भन्ने मनमा डर थियो, सपुतले भने, सार्वजनिक भएको १३ घण्टा भित्रै युट्युवको ट्रेन्डिङ १ मा आउन सफल, २४ घण्टा भित्रै १० लाख भन्दा बढी भ्यूज पायो, १५ दिनमै १ करोड पटक भन्दा बढी हेरियो, हाम्रो टीम खुसीले गदगद छौं। निरन्तर युट्युव ट्रेन्डिङको शीर्ष स्थानमै रहेर १ करोड बढी भ्यूज पाउनु अर्को सुखद इतिहास र अनुभव मिलेको उनले बताए। गायक तथा सर्जक प्रकाश सपुतको रचना र सङ्गीत रहेको सो गीतमा गायिका शान्तिश्री परियार र समीक्षा अधिकारीको स्वर छ। गीतको भिडियो निर्देशन पनि गायक सपुतले नै गरेका छन्। भिडियोमा कलाकार स्वस्तिमा खड्का, आँचल शर्मा, लक्ष्मी गिरी, कालु राना, कमला रेग्मी, अनिता बस्नेत र सुनील विकको अभिनय छ। अभिनेत्रीद्वय खड्का र शर्मालाई मुख्य पात्रका रूपमा प्रस्तुत गरिएको छ। बागलुङको काठेखोला गाउँपालिका३ धम्जामा जन्मिएका गायक सुपतका यसअघि सार्वजनिक बोलमाया, गलबन्दी, फुटेका चुरा दोहोरी ब्याटल लगायतका गीत चर्चित छन्। गीतको म्युजिक भिडियो लिंक तल छ।"
भाषामा दुई देशको सम्बन्ध,"प्रत्येक वर्ष श्रावण पूर्णिमाको दिन मनाइने विश्व (संस्कृत) दिवसको सन्दर्भमा भाषा मानवको उत्कृष्ट सम्पदा हो। यसले मानव विकासमा महत्वपूर्ण भूमिका खेल्दछ। दुई व्यक्तिको मध्यआत्मीय सम्बन्ध गाँस्नमा यसको ठूलो योगदान हुन्छ। यहाँसम्म कि दुई राष्ट्रको बिचमा प्रगाढ सम्बन्ध बनाउनमा पनि भाषाले सकारात्मक छाप छोडिरहेको हुन्छ। नेपाल र भारतको सन्दर्भमा भनौं भने संस्कृत त्यस्तो भाषा हो। जसको यी दुवै देशवासीको परस्पर मधुर सम्बन्ध स्थापनामा प्रत्यक्ष अथवा अप्रत्यक्ष योगदान रहिआएको छ। यसका मुख्य कारणमध्ये पहिलो नेपाल र भारतका अधिकांश जनताले बुझ्ने र बोल्ने भाषा हिन्दी र नेपाली दुबै भाषाको जननी संस्कृत हो। एघारौं शताब्दीको प्रारम्भदेखि नेपाल र भारतमा विकसित भएका शताधिक अन्य आधुनिक आर्यभाषाहरूको सँगसँगै नेपाली र हिन्दीको पनि जननी भाषा संस्कृत नै हो। संस्कृतसँगको सम्बन्धबिना नेपाली र हिन्दी भाषाको कल्पना पनि गर्न सकिन्न। अन्य आर्यभाषाहरूको जस्तै नेपाली र हिन्दीको पनि संस्कृत (प्राकृत अपभ्रंश हुँदै विकास भएको पाइन्छ। त्यसैले नेपाली भाषाभाषीहरूका लागि भारतका ६० प्रतिशतभन्दा धेरै जनताद्वारा प्रयोगमा ल्याइने हिन्दी भाषालाई बुझ्न र बोल्न गाह्रो पर्दैन। हिन्दी भाषाभाषीका लागि पनि नेपाली भाषा सहज बोधगम्य हुन्छ। धार्मिक, सांस्कृतिक, दार्शनिक, पौराणिक विषयमा प्रयुक्त हुने नेपाली भाषामा ५० देखि ८० प्रतिशतसम्म र सामान्य विषय क्षेत्रमा प्रचलित नेपालीमा ६० प्रतिशतभन्दा धेरै संस्कृत स्रोतका शब्दहरू पाइन्छन्। साहित्यिक हिन्दी भाषामा ७० प्रतिशत शब्द संस्कृतकै पाइन्छन्। त्यतिमात्रै होइन, यी दुबै भाषामा संस्कृतका तत्सम र तद्भव दुवै प्रकारका शब्द प्रचुर मात्रामा प्रयुक्त हुन्छन्। नेपाली र हिन्दीमा समान रूपमा प्रयोगमा ल्याइने ज्ञान, विद्या, शान्ति, शक्ति, नदी, धर्म, कर्म, शरीर, सम्पत्ति, विपत्ति, जागृति आदि तत्सम शब्द हुन् भने मीत (मित्र), लाज (लज्जा), आमा (अम्बा), भाइ (भ्रातृ), ससुरा र ससुर (श्वसुर), काम (कर्म), काठ (कष्ठ), हाथी (हस्ती), हाथ (हस्थ), दूध (दुग्ध) आदि तद्भव (संस्कृतबाट बनेका) शब्द हुन्। प्राचीनकालमा प्रतिष्ठित आर्यावर्त भूभागको गौरवपूर्ण साझा सम्पदाको रूपमा रहेको नेपाली र हिन्दी दुबै भाषाको शब्दनिर्माणमा पनि संस्कृतकै नियम र शैलीको अनुसरण भएको पाइन्छ। संस्कृत भाषा नेपाल र भारतका आधुनिक आर्य भाषाहरूको अभिभावक र संरक्षक भाषा हो। संस्कृत भाषा मात्र नभई आर्यसंस्कृतिको आश्रय एवं संवाहक पनि हो। आर्यहरूको जीवनको मूल्य स्रोतको रूपमा विख्यात चतुर्विध वेद, ब्राह्मण, आरण्यक, उपनिषद्, स्मृति ग्रन्थ, पुराण, रामायण, महाभारत, कालीदास, भवभूति आदिका विश्वविख्यात काव्य (नाटक, चरक, सुश्रुत आदिद्वारा रचित शरीरशास्त्र, शिल्पशास्त्र, पाणिनी) कात्यायनादिकृत व्याकरण शास्त्र, योगशास्त्र आदि अमूल्य ज्ञानराशि नेपाल र भारत दुवैका साझा सम्पत्ति हुन्। त्यसैले संस्कृत भाषासँग दुबै देशको सम्बन्ध गाँसिएको छ। नेपाली र हिन्दी दुबै भाषाको समृद्धि, सौन्दर्य र प्रभाव संस्कृत शब्दहरूको कारणले नै अक्षुग्ण रहिआएको छ। संस्कृत शब्द सम्पदाकै कारण यी दुवै भाषाको प्रभाव र विस्तार हुँदै गएको छ, यसमा दुई मत छैन, संस्कृत एवं भाषाप्रेमीहरूका लागि यो गौरवको विषय हो। यसरी नेपाल भारतका निवासी भौगोलिक, सांस्कृतिक आदि रूपमा मात्र सम्वृद्ध नभई दुवै देशका, बहुसंख्यक जनताद्वारा प्रयोगमा ल्याइने नेपाली र हिन्दी भाषाको पनि एउटै जननी संस्कृतबाट विकास भएकाले यिनीहरूमध्ये निकटको सम्बन्ध रहिआएको छ। नेपाली र हिन्दी भाषाको संस्कृतसँगको यो अविच्छेद्य सम्बन्ध छ। जसमा हजारौं वर्षदेखि दुवै भाषाभाषीबिच एउटा मधुर र आत्मीय सम्बन्ध रहिआएको छ। यही भाषिक सम्बन्धको दृढ सूत्रले बाँधिएका नेपाल भारतका जनताले दुवै देशबिच रहिआएको हजारौं वर्ष पुरानो सम्बन्धलाई, राजनीतिक र कूटनीतिक प्रभावलाई पन्छाएर सदा आत्मीय, अखण्ड, चिरञ्जीवी बनाउँदै आएका छन्। वस्तुतः एकातिर संस्कृत भाषाले नेपाली र हिन्दी दुबैलाई जीवनशक्ति प्रदान गरेको छ। अर्कातिर नेपाल र भारतका नेपालीभाषी र हिन्दीभाषी जनताबिच मधुर आत्मीय र कौटम्बिक सम्बन्धलाई निरन्तरता दिने काम पनि गरेको छ। तसर्थ, संस्कृत नेपाल भारतबिच दिगो सम्बन्धका लागि काम गर्न चाहने राजनीतिक र कूटनीतिक संयन्त्रका लागि अत्यन्त उपयोगी र लाभकारी साधन बन्न सक्छ भन्नेमा दुईमत छैन। लेखक भारतीय दूतावास, काठमाडौंको स्वामी विवेकानन्द सांस्कृतिक केन्द्रका निर्देशक हुन्।"
उज्यालो अभियान चलाउँदै विद्युत प्राधिकरण,"काठमाडौं : नेपाल विद्युत प्राधिकरणले सहरी सौन्दर्यलाई वृद्धि गर्न उज्यालो र सफाइ सहर अभियान चलाउने भएको छ। उज्यालो सहर अभियानअन्तर्गत नगरपालिकाहरुसँगको समन्वय र सहकार्यमा मुख्य सडक, ऐतिहासिक सांस्कृतिक सम्पदाहरु, विश्व सम्पदा सूचीमा सूचीकृत तथा पर्यटकीय स्थानहरुमा सजावटयुक्त आधुनिक बत्ति (स्मार्ट लाइट) जडान गरिने विद्युत प्राधिकरणका कार्यकारी निर्देशक कुलमान घिसिङले बताए। उक्त कार्यबाट सहरको सौन्दर्य अभिवृद्धि हुनका साथै विद्युत् माग बढ्ने र रातिको खेर जाने विद्युत् पनि खपत हुने उनले बताए। साथै सफाइ अभियानअन्तर्गत मुख्य तथा सहायक सडकहरुमा रहेका प्रयोगविहीन अनावश्यक विद्युतीय पोल तथा तारहरु हटाउने, तारहरुलाई भूमिगत गर्ने लगायतका काम अगाडि बढाइने कार्यकारी निर्देशक घिसिङले जानकारी दिए। पहिलो चरणमा उज्यालो र सफाइ सहर अभियान संघीय राजधानी काठमाडौं उपत्यका, भरतपुर एवं पर्यटकीय पोखरा महानगरपालिकामा चलाइने र त्यसपछि विस्तार गर्दै देशभरि नै सञ्चालन गरिने छ। ऊर्जा, जलस्रोत तथा सिंचाइमन्त्री पम्फा भुसालले आफ्नो कार्ययोजनामार्फत वितरण लाइन तथा सबस्टेशनको क्षमता वृद्धी गर्दै वितरण प्रणालीको गुणस्तर सुधार गर्ने र शहरी क्षेत्रमा वितरण प्रणालीलाई भूमिगत गर्ने कार्यलाई विस्तार गर्दै लैजाने घोषणा गरेकी थिइन्। यही घोषणालाई कार्यान्वयन गर्न प्राधिकरणले उज्यालो र सफाइ सहर अभियान चलाउन लागेको हो। अहिले सडकमा प्रयोगमै नरहेका अनावश्यक पोलहरु जताततै देखिन्छन्, त्यसलाई हटाउन सुरु गरिसकेका छौं, विद्युतीय तारलाई भूमिगत बनाउन पहिलो चरणमा काठमाडौंको महाराजगञ्ज र रत्नपार्क क्षेत्रमा धमाधम काम भइरहेको छ, सहरलाई कुरुप बनाएका विभिन्न सेवा प्रदायकहरुको तारको जालोलाई हटाएर हाम्रै भूमिगत प्रणालीमा राखिने छ, घिसिङले भने, हाल भइरहेको जमिन माथिको (ओभरहेड) वितरण प्रणालीभन्दा भूमिगत प्रणाली सुरक्षित हुने र सहरलाई कुरुप बनाइरहेको तारको जालो हटी सौन्दर्यता कायम राख्न सहयोग पुग्ने भएकाले यसलाई देशका प्रमुख सहरहरुमा विस्तार गर्दैछौं। प्राधिकरणले अहिले काठमाडौं उपत्यकाको विद्युत् वितरण प्रणालीलाई भूमिगत बनाउन काठमाडौंको रत्नपार्क र महाराजगञ्ज वितरण केन्द्रअन्तर्गतका क्षेत्रमा काम गरिरहेको छ। दोस्रो चरणमा काठमाडौंका बाँकी रहेका ठाउँहरु, ललितपुर, भक्तपुर, पोखरा, भरतपुरको तार भूमिगत गर्ने काम अगाडि बढाइसकेको छ। विद्युतको तारसँगै अप्टिकल फाइबर पनि बिछ्याइने हुँदा इन्टरनेट, दूरसञ्चार, केबल टेलिभिजन सेवा प्रदायकहरुले उक्त अप्टिकल फाइबर प्रयोग गरी सेवा प्रदान गर्न सक्नेछन्। सडक र पर्यटकीय क्षेत्रमा उज्यालो प्राधिकरणले स्थानीय तहहरुसँगको सहकार्यमा ऐतिहासिक धार्मिक, सांस्कृति, विश्व सम्पदामा सूचीकृत स्थानहरु र सडकलाई राति उज्यालो बनाउन स्मार्ट बत्ति जाडान गर्न अभियान नै चलाउने छ। ललितपुर महानगरपालिकाको सकृय सहभागितामा पहिलो चरणको स्मार्ट सडक बत्ति जडान भइसकेको छ। डडेलधुराको अमरगढी नगरपालिकाको मुख्य सडकमा सडक बत्ति जडान कार्य सम्पन्न भैसकेको छ। भरतपुर महानगरपालिका, झापाको कन्काई, दोलखाको भीमेश्वर, उदयपुरको बेलका, कञ्चनपुरको भीमदत्त नगरपालिकामा स्मार्ट सडक बत्ति जडान भैरहेको छ। काठमाडौं, पोखरा र ललितपुरको दोस्रो फेजको स्मार्ट सडक बत्ति जडानको लागि ठेक्का सम्झौता हुने अन्तिम चरणमा रहेको छ। उज्यालो सहर अभियानअन्तर्गत काठमाडौंको कोटेश्वरभक्तपुर र कोटेश्वरकलंकी सडक खण्ड, मुख्य प्रशासनिक केन्द्र सिंहदरबारमा राखिएका बत्तिलाई हटाएर स्मार्ट लाइट जडान प्रकृया अगाडि बढिसकेको कार्यकारी निर्देशक घिसिङले बताए। हाल देशभरबाट थप मागहरु आइरहेको र करिव २० वटा नगरपालिकाबाट प्राप्त मागलाई कार्यान्वयनमा लैजाने तयारी गरिएको छ। जसमध्ये कैलालीको धनगढी, बाँकेको कोहलपुर, दाङको लमही तथा तुलसीपुर, मकवानपुरको हेटौंडा, उदयपुरको गाईघाट, मोरङको सुन्दर हरैंचा, धनुषाको जनकपुर, काठमाडौंको कीर्तिपुर, बूढानीलकण्ठ, ललितपुरको महालक्ष्मी, काभ्रेको धुलिखेल, नुवाकोटको विदुर लगाएतका नगरपालिकाहरु रहेका छन्। प्राधिकरणले स्मार्ट लाइट जडानका लागि देशभरका नगरपालिकाहरुसँग प्रस्ताव माग गरेको छ। नगरपालिकाहरुको ६० प्रतिशत र प्राधिकरणको ४० प्रतिशत लगानी अनुपातमा स्मार्ट लाइट जडान हुने छन्। लागत अनुमान, प्रविधिको छनोट, खरिद र निर्माणको सुपरीवेक्षण प्राधिकरणले गर्ने छ। नगरपालिकाहरुले आफै शत्प्रतिशत लगानी गरेर बोलपत्र गरेमा प्राधिकरणले बोलपत्र प्रकृया र सुपरीवेक्षणका लागि प्राविधिक सहयोग उपलब्ध गराउने छ। विश्व सम्पदा सूचीकृत पशुपतिनाथ, स्वयम्भू, बौद्धनाथ, वसन्तपुर दरबार, पाटन दरबार, भक्तपुर दरबार, लुम्बिनी, जनकपुर, मुक्तिनाथ आदि क्षेत्रमा स्थानीय नगरपालिकाहरुसँगको समन्वय र सहकार्यमा सजावटयुक्त स्मार्ट लाइट जडान गरिने छन्। सडकका मुख्य चोकहरुमा बढी उज्यालो दिने ठूलो बत्ति (लाइटिङ मास्ट) राखिने छ। उज्यालो नुहँदा हाम्रा ऐतिहासिक धरोहरहरु र पर्यटकीय स्थलहरु राति अँध्यारो नै रहने गरेका छन् भने सडक पनि अँध्यारोनै हुन्छ, त्यसैले त्यस्ता ठाउँहरुमा स्थानीय तहहरुको साझेदारीमा स्मार्ट बत्ति राख्न उज्यालो अभियान चलाउँदै छौं, घिसिङले भने,यसबाट एकातर्फ यातायात व्यवस्थापन,शान्ति सुरक्षा कायम गर्न सहयोग पुग्ने छ भने अर्कोतर्फ सहरी सौन्दर्यमा वृद्धि हुने छ। उनले सर्वसाधारणले पनि आफ्नो घरआँगनमा उज्यालो हुने गरी बत्तिहरु जडान गर्न आग्रहसमेत गरेका छन्।"
जथाभावी मारिँदैछन् हात्ती,"चितवन : पछिल्लो २० वर्षमा नेपालमा ६७ वटा हात्ती मरे। यीमध्ये ३३ वटा हात्ती प्रतिशोधका कारण मारिएका छन्। मानवहात्ती द्वन्द्वका कारण विद्युतीय धरापमा, गोली हानेर हात्ती मारिएका छन्। बासस्थान साँघुरिएपछि मानव बस्ती छिर्ने हात्तीलाई मानिसहरूले आक्रमण गर्छन्। त्यस्तै यो अवधिमा ६ वटा चोरी सिकारीबाट मारिएको छ। झपा र उदयपुरमा तस्करले हात्ती मारेर दारा लगेका थिए। यी घटनाले हात्ती संकटमा परेको देखाउँछ। प्राकृतिक तथा सांस्कृतिक रूपले महŒव दिइने हात्तीको अस्तित्व संकटमा छ। चोरी सिकारी र मानवसँगको द्वन्द्व प्रमुख कारण हो। बाली र बस्ती जोगाउन हात्तीलाई करेन्टको धराप लगाउने कारण हात्ती मर्ने गर्छन्। बस्ती छिरेका अधिकांश हात्तीको शरीरमा गोली भेटिने गरेको कोसी टप्पु वन्यजन्तु आरक्षका प्रमुख संरक्षण अधिकृत अशोककुमार रामले बताए। उनले सचेतनाको अभावमा हात्ती संकटमा परेको बताए। हात्ती बाहिर निस्क्यो कि गोली खाएको घटना धेरै छन्। मरेको हात्तीको शरीरमा प्रशस्त गोली भेटिएको छ , उनले भने अब कुनै जनावर लोप हुन्छ भने त्यो हात्ती हो। अशोककुमारले हात्तीको विषयमा विद्यावारिधी गर्दै छन्। उनले विकास निर्माण, अतिक्रमणले हात्तीको बासस्थान घटेको बताए। पछिल्लो ५० वर्षमा हात्तीको वासस्थान ५० प्रतिशतले घटेको छ। हात्तीको तौल ४ देखि ६ टनसम्म हुन्छ। यो शरीर धान्न पनि दैनिक १ सय ५० देखि २ सय किलो खाना आवश्यक हुन्छ। यसका लागि १८ देखि २० घण्टा खाइरहनुपर्छ। चुरेको फेदीमा हिँड्ने क्रममा खाना नपाएपछि बस्ती प्रवेश गर्छ। टुक्राटुक्रा परेको वन क्षेत्रका कारण खाना र पानी खोज्ने बहानामा र अर्को वन जाने क्रममा बीचमा परेको बस्तीमा हात्ती पस्ने गर्छन्। २० वर्षको अन्तरालमा हात्तीको आक्रमणमा परेर २ सय ७४ ले ज्यान गुमाए। नेपालमा पालुवाबाहेक २ सय २७ वटा हात्ती छन्। पालुवा २ सय १० छन्। अन्य वन्यजन्तुको तुलनामा हात्तीको संरक्षणका कार्यक्रम सञ्चालन भएको पाइँदैन। बाघ, गैंडालगायतका वन्यजन्तुबारे अध्ययनअनुसन्धान धेरै हुने गरेको छ। उत्तिकै खतरामा परेको हात्तीकोे संरक्षण गर्न छुट्टै कार्यक्रम छैन। चितवन राष्ट्रिय निकुञ्जका प्रमुख संरक्षण अधिकृत अणनाथ बरालले हात्तीलाई मात्रै लक्षित कार्यक्रम आवश्यक भएको बताए। संरक्षण र पर्यापर्यटनको हिसाबले हात्ती नभई नहुने जनावर हो। यसको संरक्षण र व्यवस्थापनमा जति महŒव दिनुपर्ने हो, त्यति नसकेको हो कि भन्ने लागेको छ, बरालले भने । पश्चिम बंगालदेखि हात्ती चितवन राष्ट्रिय निकुञ्जसम्म आउँछन्। चुरेको झापादेखि हिँडेर हात्ती त्रिवेणीसम्म आइपुग्छन्। झापामा नियमित १२ वटासम्म हात्तीको बसोबास छ। विभिन्न राष्ट्रिय निकुञ्ज, वन्यजन्तु आरक्ष वा मध्यवर्ती क्षेत्रमा गस्ती, अध्ययन, अनुसन्धान तथा पर्यटकलाई घुमाउने काममा यी घरपालुवा हात्तीको प्रयोग हुने गरेको छ।"
महामारीमा ब्रह्मलुट,"काठमाडौं : कोभिड१९ महामारीका बेला स्वास्थ्य सामग्री खरिददेखि उपचारसम्ममा ब्रह्मलुट मच्चाएको पाइएको छ। प्रतिस्पर्धा नगराई सोझै स्वास्थ्य सामग्री खरिद, कोरोनाका नाममा अरूतिरै खर्च, ठेक्कामा अनियमिततालगायत तथ्य महालेखापरीक्षक कार्यालयको प्रतिवेदनले औंल्याएको छ। स्वास्थ्य सेवा विभागले प्रतिस्पर्धा नगराई १ करोड ३४ लाख रकमको पीपीई, मास्क, स्यानिटाइजरलगायत किनेको पाइएको छ। ४ करोड ८५ लाख मूल्यका ५१ प्रकारका स्वास्थ्य सामग्री लागत अनुमान स्वीकृतिबिना अर्को अस्पतालबाट प्राप्त प्रस्तावका आधारमा किनेको औंल्याइएको छ। सार्वजनिक खरिद नियमावलीअनुसार यस्ता सामग्री १ अर्ब १४ करोड ५७ लाखको खरिद गरेको कोभिड१९ को व्यवस्थापनसम्बन्धी विशेष लेखापरीक्षण प्रतिवेदन २०७८ मा उल्लेख छ। कोभिडको रकम अन्यमा खर्च कोभिड१९ रोकथाम तथा नियन्त्रण गर्न छुट्ट्याइएको बजेटबाट मन्त्रालयहरूले करारका कर्मचारीको पारिश्रमिक, बढुवा समितिको बैठक भत्तामा १५ लाख १ हजार खर्च गरेको पाइएको छ। शुक्रराज ट्रपिकल तथा सरुवा रोग अस्पतालले केही सरुवाजन्य रोगसम्बन्धी नियमित कार्यक्रममा ६ करोड ५५ लाख ६८ हजार र अस्पताल विकास समितिलाई ३५ लाख ७७ हजार शोधभर्ना भुक्तानी नियमविपरीत गरेको प्रतिवेदनले औंल्याएको छ। जिम्मेवारी नभएकासँग खरिद जिम्मेवारी नतोकिएको व्यक्तिसँग स्वास्थ्य सामग्री किन्न गरिएको सम्झौतालाई महालेखापरीक्षक कार्यालयले अनियमितता भनेको छ। सरकारले तत्कालीन स्वास्थ्यमन्त्री भानुभक्त ढकालका विज्ञ सल्लाहकार डा खेम कार्कीको अगुवाइमा ओम्नी समूहलाई जिम्मा दिएको थियो। विभागको अधिकार मिचेर अधिकार कार्कीलाई जिम्मेवारी दिइएको प्रतिवेदनमा उल्लेख छ। ओम्नीसँग १ करोड ३ लाख ९० हजार ४ सय अमेरिकी डलरबराबरको खरिद सम्झौता भएको थियो। प्रतिवेदनमा छ, कानुनमा जिम्मेवारी नतोकिएका व्यक्तिबाट भएका निर्णय कानुनसम्मत देखिएन। ओम्नीले भित्र्याएको सामानको प्राविधिक परीक्षणसमेत नगरिएको प्रतिवेदनमा उल्लेख छ। उसले सम्झौताअनुसार आपूर्ति गर्न नसकेपछि सरकारले चैत १९ मा सम्झौता तोड्ने निर्णय गरेको थियो। धरौटी ५ लाख १७ हजार अमेरिकी डलर जफत गरिए पनि बाँकी रकम असुल नगरिएको प्रतिवेदनमा उल्लेख छ। एउटासँग सम्झौता, खरिद अर्कोसँग विभागले भीटीएम खरिदमा पनि अनियमितता गरेको पाइएको छ। राष्ट्रिय जनस्वास्थ्य प्रयोगशालाबाट उपलब्ध स्पेसिफिकेसनका आधारमा पीसीआर किट, भीटीएम, रिएजेन्टलगायत किन्न आपूर्तिकर्तासँग ४ करोड ५२ लाखमा सम्झौता भएको थियो। आपूर्तिकर्ताले कबोल गरेको सर्तअनुसार एउटा कम्पनीले ३ एमएलको भीटीएम २५ हजार थान आपूर्तिको प्रस्ताव गरेको थियो। तर, विभागले सम्झौता उल्लंघन गरी अर्कै कम्पनीबाट गुणस्तरसमेत परीक्षण नगरी खरिद गरेको पाइएको प्रतिवेदनमा उल्लेख छ। कोभिड उपचारका लागि २ करोड ४३ लाख ६५ हजार रुपैयाँमा खरिद गरिएको ११ प्रकारका औषधी गुणस्तरहीन अवस्थामा फेला परेको पनि जनाइएको छ। प्रयोग नगरी सकियो म्याद विभागले २ आपूर्तिकर्ताबाट २७ करोड ८१ लख ८३ हजार रुपैयाँको ३ लाख ९६ हजार ४ सय ४५ थान आरडीटी किट बोलपत्र तथा वार्ता गरी खरिद गरेको थियो। कोभिड पहिचान गर्न प्रयोग गरिएको उक्त किटमध्ये ३ लाख १२ हजार ४ सय २ थान मात्रै प्रयोग भएको थियो। सरकारले २०७७ साउन १४ गते उक्त किट प्रयोग बन्द गर्ने निर्णय गरेको थियो। बाँकी ८ हजार १ सय ९६ किटको म्याद २०२१ मार्च २१ मै समाप्त भइसकेको थियो। कोभिड नियन्त्रणमा साढे १३ अर्ब खर्च सरकारले कोभिड महामारी रोकथाम तथा नियन्त्रण गर्न २०७६७७ मा १३ अर्ब ५४ करोड ३९ लाख रुपैयाँ खर्च गरेको पाइएको छ। तीनै तहका सरकारले कोरोना कोष र विनियोजित रकमबाट २०७७ असारसम्म उक्त रकम खर्च गरेका हुन्। सरकारले कोरोना कोषसहित तीन तहलाई गरी १८ अर्ब ५४ करोड ५७ लाख रुपैयाँ विनियोजन गरेको थियो। सबैभन्दा बढी स्थानीय सरकारलाई बजेट विनियोजन गरिएको थियो। खर्च पनि सबैभन्दा बढी स्थानीय तहले नै गरेका छन्। ७ अर्ब ८४ करोड ९१ लाख रुपैयाँ बजेटमध्ये ६ अर्ब १९ करोड ३१ लाख रुपैयाँ खर्च गरेको देखिएको छ। यस्तै २०७७ असारसम्म संघीय कोरोना कोषको २ अर्ब ३९ करोड २९ लाखबाट १ अर्ब ३ करोड ७० लाख रुपैयाँ खर्च भएको छ। संघीय सरकारको ५ अर्ब ९२ करोड ८१ लाखबाट ४ अर्ब ८१ करोड ६८ लाख रुपैयाँ खर्च भएको छ। त्यस्तै प्रदेश सरकारको २ अर्ब ३७ करोड ५६ लाख बजेटमध्ये १ अर्ब ४९ करोड ७० लाख खर्च गरिएको छ। तर, लेखापरीक्षणमा प्राप्त विवरणअनुसार संघीय सरकारबाट ४ अर्ब ७९ करोड ८५ लाख, संघीय कोरोना कोषबाट १ अर्ब ३ करोड, सातै प्रदेश सरकारबाट (कोभिड कोषसहित) २ अर्ब ९४ करोड ३२ लाख र ६ सय ६४ स्थानीय तहबाट ७ अर्ब ७४ करोड खर्च भएको देखिन्छ। तर, खर्च पारदर्शी नदेखिएको कोभिड १९ को व्यवस्थापनसम्बन्धी विशेष लेखापरीक्षण प्रतिवेदनमा उल्लेख छ।"
अन्नपूर्णकर्मी सम्मानित,"राजविराज : अन्नपूर्णकर्मी मनोहर पोखरेल सम्मानित भएका छन्। उनले थारु सामुदायिक होमस्टे र थारु सांस्कृतिक संग्राहलयको प्रवद्र्धनका लागि निरन्तर समाचार लेखेका थिए। शनिबार कञ्चनरुपका मेयर बसन्तकुमार मिश्रले दोसल्ला ओढाउँदै सम्मानपत्र प्रदान गरे। कञ्चनरुप६ स्थित थारु संग्रहालयमा आयोजित कार्यक्रममा कोसी टप्पु वन्यजन्तु आरक्षका तत्कालिन प्रमुख संरक्षण अधिकृत रामदेव चौधरी, डिभिजन वन कार्यालय सप्तरीका प्रमुख सन्तोषकुमार झा, आइडिएस नेपालका टिम लिडर छोटेलाल चौधरी र जैबिक विविधता संरक्षणविज्ञ नन्दलाल माझी समेत सम्मानित भएका छन्। थारु समुदायको ऐतिहासिक संस्कृतिलाई जीवन्त राखि पर्यटकीय केन्द्र बनाउने उद्देश्यले ०७५ वैशाखमा थारू सामुदायिक होमस्टे र ०७७ कात्तिकमा थारू सांस्कृतिक संग्रहालय स्थापना गरिएको होमस्टेका अध्यक्ष बिष्णुदेव चौधरीले बताए।"
जनै पूर्णिमाको महिमा : नेवार समुदायले यस दिन किन पुँज्छन् भ्यागुतो ?,"श्रावण शुक्ल पूर्णिमाका दिनमा हिन्दूहरुले जनै पूर्णिमा पर्व धुमधामसँग मनाउँछन्। तर मलमास र पुरुषोत्तम मास परेको वर्ष भने यो पर्व भाद्र शुक्ल पूर्णिमाका दिनमा मनाइन्छ। यस पर्वलाई ऋषितर्पणी, रक्षाबन्धन, व्याँचा नकेगु पुन्हीँ पनि भनिन्छ। यो दिन वौद्धमार्गीहरुका लागि पनि महत्वको दिन हो। यसै दिनमा गौतम बुद्धले आफ्नो कामशक्तिमाथि विजय प्राप्त गरेका थिए भनेर वौद्धग्रन्थ ललितविस्तरमा उल्लेख छ। यस दिन स्वयम्भूमा पनि ठूलो मेला लाग्दछ। जनै पूर्णिमाका दिन व्रतबन्ध संस्कार गरेका हिन्दू तागाधारीहरुले दाह्रीकपाल, नङ काटेर बिहान स्नान गरी शुद्ध भएर शुद्ध वस्त्र पहिरेर शास्त्रोक्त विधिपूर्वक ब्राह्मणहरुद्वारा मन्त्र एवं स्तोत्र पाठ गर्दै पुरानो जनै निकाली नयाँ जनै धारण गर्दछन्। रक्षाबन्धनचाहिँ सबैले बाँध्न हुन्छ। जनै धारण गर्दा र रक्षाबन्धन बाँध्दा शरीरको रोगव्याध निको हुने र रक्षा पनि हुने विश्वास तागाधारीहरुमा छ। रक्षाबन्धन वर्षको एकपटक यसै दिन बाँध्ने चलन छ भने जनैचाहिँ वर्षभरिमा धेरैपटक फेर्नुपर्ने हुन्छ। मातृपितृ श्राद्धमा, शवयात्राबाट फिर्ता भएपछि, जुठो सुतकबाट शुद्ध भएपछि जनै फेर्नुपर्दछ। यस दिन पाटनको कुम्भेश्वरमा, गोसाइकुण्डमा र पशुपतिनाथमा ठूलो मेला लाग्दछ। भारतीय परम्पराको नकल गरी नेपालको तराई भेकमा दिदीबहिनीले दाजुभाइलाई रक्षाबन्धन (राखी) बाँध्ने र आशीर्वाद लिनेदिने चलन छ। यज्ञोपवीतका नै तन्तुमा विभिन्न नामका नौ देवताको आह्वान गरिन्छ। प्रथम तन्तुदेखि आह्वान गरिने ती देवताको नाम ॐकार, अग्नि, सर्प, सोम, पितृ, प्रजापति, अनिल, यम र विश्वदेव हो। जनैको ग्रन्थिमा ब्रह्मा, विष्णु र रुद्रको आह्वान हुन्छ। गायत्री र रुद्र मन्त्रले अभिमन्त्रित ब्रह्मसूत्रको निम्न मन्त्रले प्रार्थना गरिन्छ प्रजापतेर्यत्सहज पवित्र कार्पाससूत्रोद्भवब्रह्मसूत्रम्। अर्थात सुरुमा प्रजापतिसँगै जन्मेका, कपासको धागोबाट तयार हुने, अत्यन्त पवित्र हे ब्रह्मसूत्र, यसको प्रकाशन साथै जय सिद्धिद्वारा तिमी ब्रह्मत्व प्राप्तिमा सहयागी वन। कुनै देवदेवीको प्रीतिका लागि उनीहरुको मन्त्र, जाप र बिशेष तयार गरी पूजा गर्ने, धारण गर्ने, बालरक्षाको लागि विभिन्न रंगको धागो बाँध्ने चलन व्यवहारमा चलिआएको छ। यस दिन रक्षकै निमित्त अभिमन्त्रित डोरो बाँधिन्छ। एक पौराणिक कथाअनुसार देवतालाई दबाउन दानवी शक्ति प्रबल बनी सङ्ग्राममा अघि सर्यो। लामो समयसम्म युद्ध गर्दा पनि देवताको विजय हुन सकेन। अन्त्यमा देवगुरु बृहस्पतिले श्रावण शुक्ल पूर्णिमाको बिहान सुरक्षाको लागि रक्षाविधान तयार मारे। त्यसरी तयार पारिएको रक्षासूत्र इन्द्राणीलाई इन्द्रको नाडीमा बाँध्न लगाए र बृहस्पतिले यो मन्त्र पाठ गरे येन बद्धो बली राजा दानवेन्द्रो महावलः। तेन मन्त्रेण बध्नामि रक्षमा चल मा चल।। जैले अत्यन्त बलशाली दानवराज बली बाधिए, उसैले म तिमीलाई बाँध्छु, यसले तिमी सुरक्षित वन, विचलित नहोऊ भन्ने यस मन्त्रको अर्थ हो। त्यसपछि देवताहरुको बिजय भयो। त्यसैबेलादेखि सर्वसाधारणमा पनि रक्षा बन्धन बाँध्ने चलन चल्यो। एकातिर यो रक्षा बन्धन चाड ब्रह्माजीका मुखबाट निस्केका ऋषिहरुद्वारा पञ्चतत्वलाई दिक्बन्धन गरिएको दिन भनी शास्त्रले बताएको छ भने वामनावतार विष्णुद्वारा दैत्यराज वलिलाई वचनवद्ध गराई तीनै लोक दानका रुपमा खुस्काएको घटनाका स्मृतिसँग पनि जोडिन्छ। त्यसैले यस दिन ब्राह्मणले मन्त्र पाठ गर्दै यजमानको नाडीमा रक्षा बन्धन बाँधिदिन्छन्। अर्थात् रक्षा बन्धन बाँधिदिदै ब्राह्मणले यजमानलाई बलि राजाको दानशीलताको स्मरण गराउँछ। जनै पूर्णिमा चाडको अर्को महत्व गोसाइकुण्डको मेला हो। यस दिन नेपाल अधिराज्यका प्रायः सबैजसो ठाउँबाट तीर्थालुहरु काठमाडौँको उत्तरमा स्थित हिमालखण्डको १६००० फिट उचाइमा रहेको गोसाइकुण्डको मेला भर्न पुग्दछन्। अघि समुद्र म्रन्थनबाट निस्केको कालकूट विष घाँटीमा धारण गरेपछि शिवजी उग्र डाह खप्न नसकी हिमालयको यस खण्डमा आई आफ्नो त्रिशूल गाडी त्यहीँ खोचमा पल्टिए। त्रिशूल गाडेको पहाडको वक्षवाट तीनवटा जलका धारा छुटेर शिवजी सुतेको खोच भरिदियो। त्यसैको शीतलताले शिवजीको शरीरबाट विषको प्रभाव हटयो। त्यही जलधाराले यस कुण्डको रचना भएकोले यसबाट निकास भई बग्ने नदी त्रीशूली नामले विख्यात भयो। र शिवजीले आराम गरेको हुनाले सो ठाउँको नाम गोसाइँकुण्ड रहन गयो। गोसाइँकुण्डको प्रादुर्भाव भएको दिन जनै पूर्णिमा नै मानिन्छ। यसै दिनमा ऋषिहरुका नाममा तर्पण दिइने हुँदा यस दिनलाई ऋषितर्पणी पनि भन्ने गरिन्छ। नेवारहरुले यस दिनलाई ब्याँचा नकेगु पुन्ही भनेको विषयमा एउटा रोचक किवदन्ती प्रचलित छ। नेवारी भाषामा भ्यागुतालाई ब्याँचा भनिन्छ। यस दिन नेवार समुदायका किसानहरुले भ्यागुतालाई पक्रेर घरमा ल्याई भोजन गराउँछन्। खेतबारी खनजोत गर्दा किराफटयाङ्ग्रा, भ्यागुता हलोकोदालोले काटिएर मर्ने हुँदा त्यसको प्रायश्चितस्वरुप भ्यागुतालाई खोजेर ल्याई तिनको पूजा गरी भोजन गराउने गरिएको हो। भ्यागुतालाई कृषकको साथी पनि मानिन्छ। यसले चिच्याएर कराईकराई वर्षा गराउँछ। खेतको बालीनाली खाइदिने किराफटयाङ्ग्राहरु खाइदिन्छ। अर्को एक किंवदन्तीअनुसार आदिकालमा कण्टाकर्ण भन्ने एउटा भयङ्कर राक्षसलाई कसैले मार्न सकेनन्। एउटा सानो भ्यागुताले भासमा पारी उसलाई मारेको थियो। त्यसैले भ्यागुताको बहादुरी र बुद्धिको कदर गर्दै उसको गुणको सम्झनामा भ्यागुताको पूजा गर्ने र भोजन गराउने चलन चलेको हो। इन्द्र वर्षाका देवता हुन् र भ्यागुतालाई इन्द्रको प्रतिनिधि पनि भनिन्छ। श्रावण शुक्ल पूर्णिमाका दिनमा नौ थरीका गेडागुडीके परिकार क्वाँटी बनाएर खाने चलन पनि छ। क्वाँटी खानाले शरीरको गर्मी उत्रिने। तागत लाग्ने विश्वास गरिन्छ। मास, मुङ, चना, केराउ, भटमास, बोडी, सिमी, गहत राजमा एकै ठाउँमा मिसाएर भिजाई टुसा उमारेर तयार गरेको क्वाँटी पकाई खाँद स्वादिष्ट र स्वास्थ्यवर्धक पनि हुन्छ।"
टेनिसमा प्रणवको समर्पण,"काठमाडौं : सानै उमेरमा र्याकेट रमातेर कोर्टमा उत्रिएका प्रणव खनालका लागि लनटेनिस अहिले जीवनको अभिन्न अंग बनेको छ। आठ वर्षको उमेरमा पहिलो पटक टेनिस कोर्टमा पाइला राखेका प्रणव अहिले नेपालको नम्बर एक खेलाडी बनेका छन्। प्रणवले टेनिस रोज्नुमा परिवारको ठूलो हात छ। परिवारकै कारण उनको पाइला खेलकुदमा डोरिएको हो। प्रणवका बुवा ज्ञानेन्द्र खनाल पनि खेलाडी हुन्। स्क्वासका राष्ट्रिय खेलाडी ज्ञानेन्द्रको इच्छा पनि छोरा खेलकुदमा लागोस् भन्ने थियो। त्यसैले उनले छोरालाई सानै उमेरमा खेलकुदमा सक्रिय बनाए। सेन्ट जेभियर्समा अध्ययनरत छोरालाई टेनिस खेल्न प्रोत्साहन गर्ने काम उनैले गरेका थिए। सेन्ट जेभियर्सको सिमेन्टेट कोर्टबाट हबीका रुपमा सुरु भएको प्रणवको खेल यात्रा अहिले विभिन्न राष्ट्रमा मात्र पुगेको छैन, आफूलाई सफल खेलाडीका रुपमा पनि स्थापित गरेका छन्। प्रणव परिवार र विद्यालयको सहयोगका कारण आफूलाई खेलकुदमा स्थापित गर्न सकेको बताउँछन्। खेलकुदमा लाग्न सबैभन्दा ठूलो साथ र सहयोग परिवारबाट भयो। परिवारको सपोर्टले नै खेलकुदमा लागेको हुँ, प्रणव भन्छन्, यसैगरी स्कुलले पनि सदैव सपोर्ट गरिरह्यो। खेलकुदका प्रतियोगितामा सहभागी हुँदा पढाइ छुट्दा पनि विद्यालयबाट सहयोग पाइरहें। प्रणवले पछिल्लो पटक खेलेको ठूलो प्रतियोगिता स्वदेशमै आयोजना भएको १३औं दक्षिण एसियाली खेलकुद (साग) हो। उनले १३औं सागमा टिम इभेन्टमा कांस्य पदक जितेका थिए। पुरुष एकलमा पनि प्रतिस्पर्धा गरेका उनी क्वार्टरफाइनलमा पाकिस्तानी खेलाडीसँग पराजित भएका थिए। यस बाहेक राष्ट्रिय स्तरका थुप्रै प्रतियोगितामा पनि उनले पदक जित्न सफल भएका छन्। बुटवल ओपनको उपाधि जितेका उनले सशस्त्र प्रहरी बलद्वारा आयोजना गरिएको प्रतियोगिताको पनि उपाधि जितेका थिए। यसैगरी सिटिजन्स ओपन र ललितपुर ओपनमा तेस्रो स्थान हात पारेका प्रणवले दार्जलिङमा आयोजना भएको तेन्जिङ नोर्गे ओपनको भने उपाधि जित्न सफल भए। उनले कतारमा आयोजना भएको एसियन जुनियर टिम टेनिसअन्तर्गत सन् २०१५ र २०१६ मा तेस्रो स्थान हात पारेका थिए। यसैगरी सन् २०१८ मा इन्डोनेसियामा आयोजना भएको १८औं एसियाली खेलकुदमा पनि उनले नेपालको प्रतिनिधित्व गरेका थिए। एसियाली राष्ट्रबीचको भिडन्तमा उनले माहिका राणासँग मिक्स डबल्समा प्रतिस्पर्धा गरेका थिए। यसैगरी दुई वर्षअघि आयोजना भएको आठौं राष्ट्रिय खेलकुदमा उनले तीन रजत पदक जितेका थिए। विभागीय टोली त्रिभुवन आर्मी क्लबबाट प्रतिस्पर्धा गरेका प्रणवले पुरुष एकल, मिक्स डबल्स र टिम इभेन्टमा रजत पदक जितेका थिए। नेपालमा टेनिसको अवस्था प्रणवको बुझाइमा नेपालमा टेनिसको अवस्था पहिलेभन्दा निकै राम्रो भएको छ। तर, परिवारको साथ र सहयोग भएन भने यस खेलमा टिक्न भने सकिने अवस्था छैन। खेलाडीहरूले आफ्नै खर्चमा प्रशिक्षक राख्नु पर्छ भने प्रतियोगिताहरूमा सहभागी हुँदा पनि आफैले खर्च बेहोर्नु पर्छ। यही कारण धेरै खेलाडीले परिवारको साथ र सहयोग पाउँदैनन् र बिचमै खेल त्याग्न बाध्य हुन्छन्। जुन खेलाडीले परिवारको साथ र सहयोग पाएका हुन्छन्, उनीहरू पनि प्लसटु सकिनासाथ विदेश पलायन भइहाल्ने समस्या छ। विदेशमा एउटै विश्वविद्यालयमा पढाइसँगै खेललाई पनि निरन्तरता दिन सकिने र छात्रवृत्ति पनि पाइने भएकाले उच्च फर्ममा रहेका धेरै खेलाडीहरू विदेश पलायन भएका छन्। प्रिति रिजाल, अभिषेक बास्तोला, संरक्षकभूषण वज्राचार्य, मायांका राणा, माहिका राणा, रमेश कार्की, राज लामालगायतका खेलाडी अध्ययनका लागि विदेश पुगेका छन्। नेपालमा पढाइ र खेललाई व्यवस्थापन गर्न गाहारो हुनुका साथै छात्रवृत्ति पनि नपाइने भएकाले अधिकांशले विदेश नै रोज्ने गरेको प्रणवको बुझाइ छ। अधिकांश टेनिस खेलाडीको रोजाई विदेश हुँदा नेपालमा राम्रा खेलाडीहरू कमै हुने र प्रतियोगिताहरूमा पनि खेलाडीको खडेरी पर्ने गरेको छ। राष्ट्रिय प्रतियोगितामा पनि धेरै खेलाडी नै हुँदैनन्। राष्ट्रिय प्रतियोगितामा पनि १०१२ जना खेलाडी मात्रै हुन्छन्, प्रणव भन्छन्,। त्यसैले नेपाल टेनिस संघले खेलाडी खोज्ने अभियान सञ्चालन गर्नुपर्नेमा प्रणव जोड दिन्छन्। अहिले धेरै खेलाडी जुनियर समूहका छन्। सिनियर खेलाडीहरूको संख्या निकै कम छ, उनी भन्छन्, त्यसैले संघले खेलाडी खोज्नका लागि ट्यालेन्ट हन्ट र एकेडेमी सञ्चालन गर्नुपर्छ। यसो भएमा मात्र खेलाडीको संख्या बढ्न सक्छ। टेनिसमै सक्रिय हुने लक्ष्य २० वर्षीय प्रणव पनि उच्च शिक्षाका लागि विदेश जाने तयारीमा थिए। प्लसटु पास गरेपछि अमेरिका जाने तयारी थालेका थिए। तर, विश्वब्यापी महामारीका रुपमा फैलिएको कोरोना भाइरसका कारण उनी नेपालमै अड्किएका छन्। काठमाडौं कलेज अफ म्यानेजमेन्टमा बीबीए दोस्रो वर्षमा अध्ययनरत उनी स्नातक सकिएपछि मात्रै विदेश नै जाने योजनामा छन्। उनले अहिले नै यही गर्छु भनेर केही लक्ष्य भने निर्धारण गरेका छैनन्। तर, टेनिसलाई भने छोड्न नसक्ने उनी बताउँछन्। सानै उमेरदेखि टेनिसमा लागियो। अब यसबाट टाढा हुन सकिन्न, प्रणव भन्छन्, विदेश गए पनि टेनिसलाई भने छाड्दिनँ। विदेशमा उच्च शिक्षासँगै टेनिसलाई निरन्तरता दिने र एकेडेमी एवं प्रशिक्षणलगायतका काममा पनि सक्रिय हुने योजना उनले बनाएका छन्। पढाइ र खेलकुद सँगसँगै प्रणव खनाल स्नातक तहमा अध्ययनरत छन्। उनी काठमाडौं कलेज अफ म्यानेजमेन्टमा बीबीए दोस्रो वर्षमा अध्ययन गरिरहेका छन्। उनले पढाइसँगै खेलकुदलाई पनि अगाडि बढाइरहेका छन्। उनी बिहान टेनिस प्रशिक्षण गर्छन् भने दिउँसो कलेजमा अध्ययन गर्छन। समय व्यवस्थापन गर्न सक्ने हो भने पढाइ र खेलकुदलाई सँगै अगाडि बढाउन सहज हुने उनी बताउँछन्।"
स्वच्छताका नाममा स्वच्छन्दता,"जनकपुरधाम : प्रदेश २ का मुख्यमन्त्री लालबाबु राउतले पहिलो भाषणमा पाँच स प्रमुख प्राथमिकता रहेको बताएका थिए। जसमा शिक्षा, स्वास्थ्य, सडक, सिँचाइ र सुशासन छन्। तर, चार वर्ष अवधिमा यी प्रतिबद्धताअनुसारका काम नागरिकले अनुभूति गर्न सकेका छैनन्। बरु सुशासनको साटो प्रदेश सरकार आर्थिक अनियमिततामा रुमलिएको देखिन्छ। महालेखापरीक्षकको प्रतिवेदनले सात प्रदेशमध्ये सबैभन्दा बढी बेरुजु प्रदेश २ को देखाएको छ। जसको मात्रा १ अर्ब ८० करोड ५९ लाख छ। यसले प्रदेश सरकारको पारदर्शितामा प्रश्न उठाएको छ। अपारदर्शी ढंगले काम गरिएको योजनामध्ये पर्छ, मुख्यमन्त्री स्वच्छता अभियान। प्रदेशका धार्मिक, सांस्कृतिक, ऐतिहासिक तथा पुरातात्विक महŒवका क्षेत्रको मर्मतसम्भार, सरसफाइ र स्वच्छता यसको उद्देश्य हो। मुख्यमन्त्री राउतले कार्यकालको पहिलो वर्षदेखि नै यसलाई बजेटमा समेट्दै आएका छन्। चार वर्षमा झन्डै डेढ अर्ब बजेट विनियोजन भइसकेको छ। तर, न कुनै कार्यक्रम संयोजक तोकिएको छ न त यसअन्तर्गत भएका कामको पारदर्शिता नै। अभियानको नाम स्वच्छता भए पनि काम भने अनियमितता देखिएको छ। कार्यक्रममा विभिन्न तहका १० कर्मचारी नियुक्त गरिएका छन्। कोही मुख्यमन्त्रीका आफन्त छन् भने कोही सचिवका र बाँकी मन्त्रीकै आसेपासे छन्। करारमा दुई इन्जिनियर नियुक्त गरिएको छ। मुख्यमन्त्री राउतका प्रेस संयोजकको जिम्मेवारीमा खटिएका आतिशकुमार मिश्रलाई अधिकृत स्तर (सातौं)मा नियुक्त गरिएको छ। मुख्यमन्त्रीका भतिजा राजु राउत गद्दी अधिकृत स्तर छैठौं तहमा कार्यरत छन्। मुख्यमन्त्री तथा मन्त्रिपरिषद् कार्यालयका सचिव यामप्रसाद भुसालका छोरा प्रदीप भुसाललाई सहायक समन्वयकर्ताको पदमा नियुक्ति दिइएको छ। सचिव भुसालले मुख्यमन्त्रीकै सहयोगमा छोरालाई नियुक्ति गरिएको बताए। सबैले एकदुई जना मान्छे राखेकै हुन्छन्। मुख्यमन्त्रीले पनि राखेका हुन्, करारका कर्मचारी बारे सचिव भुसाल भन्छन्, काम त भइरहन्छ मान्छेहरू आउँछन्जान्छन्, बाहिर कार्यक्रमहरू भइरहन्छ त्यो हेर्न जान्छन् त्यहीं सब त हो नि। २०७७७८ मा यस कार्यक्रमका लागि ५३ करोड ४० लाख रुपैयाँ बजेट छुट्ट्याइएको थियो। चालू आर्थिक वर्षमा ३१ करोड बजेट विनियोजन गरिएको छ। मुख्यमन्त्री राहत कोषको दुरुपयोग मुख्यमन्त्री राहत कोषबाट असहाय, विपन्न वर्ग र अशक्तलाई सहायता दिनुपर्ने हो। तर, मुख्यमन्त्रीका नजिककाले मात्र पाएका छन्। आर्थिक सहायता उपलब्ध गराउनेसम्बन्धी निर्देशिका २०७६ विपरीत मुख्यमन्त्री राहत कोषबाट सरकारका मन्त्रीदेखि, सांसदहरू र पहुँचवालाहरूले लाखौं सहयोग पाएका छन्। पत्रकार शैलेन्द्र क्रान्तिले सूचनाको हक प्रयोग गरी राष्ट्रिय सूचना आयोगबाट आएको आदेशपछि मुख्यमन्त्री कार्यालयबाट उपलब्ध गराइएको आर्थिक सहायता प्रदान विवरणमा २०७६०७७ र ०७७०७८ को तथ्यांकमा आर्थिक सहायताको नाममा कोषको चरम दुरुपयोग भएको पाइएको छ। कोषबाट सबैभन्दा बढी सहयोग पूर्वभौतिक पूर्वाधार विकास राज्यमन्त्री डिम्पल झाले पाएकी छन्। हाल क्यान्सर पीडित रहेकी झाको परिवार आर्थिक रूपमा निकै सम्पन्न छ। तर, उपचार खर्चका लागि प्रदेश सरकारले झालाई दुई पटकमा १७ लाख रुपैयाँ सहयोग गरेको छ। त्यसैगरी, प्रदेश सांसद रहेका सम्पन्न नेताहरूले पनि राहत कोषबाट १ लाख देखि ५ लाखसम्म आर्थिक सहायता पाएका छन्। सिरहा क्षेन नं ३ (क) बाट निर्वाचित नेकपा माओवादी केन्द्रका प्रदेश सांसद रामकुमार यादवलाई उपचार खर्चका लागि ५ लाख सहयोग गरिएको छ। कांग्रेसका सांसद शिवचन्द्र चौधरीलाई साढे ४ लाख, जसपा सांसद अशोककुमार यादवलाई २ लाख, जसपाकै अर्का सांसद भिमा यादवलाई डेढ लाख, करिमा बेगमलाई १ लाख, जगतारेन देवी सुडीलाई ९२ हजार २५० रुपैयाँ उपलब्ध गराइएको छ। मेला, सभा सम्मेलनमै करोडौं खर्च पार्टीका नेता कार्यकर्ता र तिनका एनजीओहरूलाई पनि मुख्यमन्त्री राउतले आर्थिक सहयोगका नाममा करोडौं रकम बाँडेका छन्। विभिन्न मेला, सभासम्मेलन, गोष्ठी, सेमिनार, खेलकुद र तालिमका नाममा आफ्ना आसेपासे र निकटका संघसंगठनलाई २०७६०७७ मा तीन करोडभन्दा बढी र २०७७०७८ मा ५० लाख भन्दा बढी सहयोग बाँडिएको छ। गाडी खरिदमै करोडौं स्वाहा प्रदेश २ सरकारले बर्सेनि करोडौं रकम सवारीसाधन खरिदमै खर्चिंदै आएको छ। एक वर्ष चलाउन नपाउँदै बिग्रेर थन्किने गरेको कर्मचारीहरूले नै बताउँछन्। महालेखा परीक्षकको कार्यालयले शुक्रबार सार्वजनिक गरेको वार्षिक प्रतिवेदनमा सरकारले सवारीसाधन खरिदमा खर्च गरिने रकम घटाउन निर्देशन दिएको छ। प्रतिवेदनअनुसार प्रदेशसभा सचिवालय, मुख्यमन्त्री तथा मन्त्रिपरिषद्को कार्यालय, मन्त्रालय, नीति आयोग तथा मुख्य न्यायाधिवक्ताको कार्यालयले गत वर्ष ३५ वटा सवारीसाधन र मोटरसाइकल खरिद गरी २८ करोड ९८ लाख २५ हजार रुपैयाँ खर्चेको छ। सुराकीको रकम मन्त्री र सचिवको गोजीमा प्रदेश २ सरकारको आन्तरिक मामिला तथा कानुन मन्त्री र सचिवको मिलोमतोमा सुराकी र शान्ति सुरक्षाका नाममा २३ लाख भन्दा बढी रकम नीतिगत भ्रष्टाचार गरिएको छ। महालेखा परीक्षकको वार्षिक प्रतिवेदनले शान्ति सुरक्षाको नाममा गरेको खर्चको औचित्य पुष्टिमाथि प्रश्न उठाएको छ। यसअघिका वर्षहरूमा समेत महालेखा परीक्षकको कार्यालयले यस्ता कार्यमा खर्च नगर्न सरकारलाई सुझाव दिएको थियो। तर, त्यसको कुनै मतलब राखिएन। प्रदेश मन्त्रिपरिषद्को २०७५ जेठ १० को निर्णयअनुसार आन्तरिक मामिला तथा कानुनमन्त्री र सचिवलाई भइपरी आउने शान्ति सुरक्षाको काममा खर्च हुने गरी मन्त्रीलाई प्रतिपटक ३० हजार र सचिवलाई १० हजारका दरले प्रतिमहिना पाँच पटकसम्म खर्च गर्न सक्ने व्यवस्था नै गरिएको छ। यस खर्चका लागि बिल भर्पाइसमेत पेस गर्नु नपर्ने मन्त्रिपरिषद्बाटै निर्णय गरिएको छ। गत आर्थिक वर्षमा पूर्वआन्तिरक मामिला तथा कानुनमन्त्री ज्ञानेन्द्र यादवलाई १८ लाख र सचिवलाई ५ लाख ५० हजार गरी जम्मा २३ लाख ५० हजार भुक्तानी दिइएको छ। महालेखाले यस्तो खर्चको औचित्य पुष्टि गर्न सरकारलाई निर्देशन दिएको छ। भित्तेपत्रिका गोष्ठीमा ४८ लाख झ्वाम पत्रकारिता अत्याधुनिक र प्राविधिक युगमा प्रवेश गरी नयाँनयाँ प्रविधिको प्रयोगका तालिम सञ्चालन भइरहेका बेला प्रदेश २ सरकारले भित्ते पत्रिका तालिम गराई ४८ लाख खर्चेको छ। आन्तरिक मामिला तथा सञ्चार मन्त्रालयले यसका लागि ८० लाख रुपैंया बजेट विनियोजन गरेको थियो। जसमध्ये ४७ लाख ७८ हजार ३ सय ६१ रुपैंया खर्च भएको मन्त्रालयले जनाएको छ। प्रदेशका जिल्लाहरूमा महंगा होटलहरू छनौट गरी दुई जिल्लाबाट २५२५ जनालाई सहभागी गराई तालिम दिईएको थियो। तालिममा पत्रकार भन्दा पनि जसपाका कार्यकर्ताहरूलाई सहभागि गराइएको थियो। प्रदेश २ सरकारले विभिन्न अभियानका नाममा मन लाग्दो खर्च गर्दा स्थानीयस्तरबाट विरोध नभएको भने होइन। सरकारले मुख्यमन्त्री स्वच्छता अभियानका सन्दर्भमा छानबिन गर्न मुख्यन्यायाधिवक्ता दीपेन्द्र झाको संयोजकत्वमा छानबिन समिति गठन गरेको छ। ? मुख्यमन्त्री लालबाबु राउत प्रदेश २ लाई बदनाम गर्नकै लागि संघीयता विरोधीहरूबाट अनियमितता र भ्रष्टाचार सम्बन्धी प्रचारबाजी भएको आरोप लगाउँछन्। उनी भन्छन्, यदि मैले वा मेरा मन्त्रीहरूले अनियमितता वा भ्रष्टाचारमा गरेको हो भने त्यसको छानबिन होस्।"
आमा छ तिम्रो महिमा अपार,"राजेन्द्र कार्कीजाजरकोट, शंकरप्रसाद खनालनेपालगन्ज सामाजिक सञ्जालमा शुक्रबारदेखि एउटा तस्बिर भाइरल भइरहेको छ। जसमा एक महिला नाबालक छोरो लिएर निदाएजस्ती देखिन्छन्। खासमा ती महिलाको बसमा यात्राकै क्रममा निधन भएको रहेछ। छोरो अरू यात्रुसँग नफकिएपछि मृत आमाकै काखमा राखिएको थियो। उनी रहिछन्, २८ वर्षीया धर्माकुमारी बटाला। माइतीघर डडेलधुराको अजयमेरु गाउँपालिका३ गुनपाल। रूकुम पश्चिमको आठबिसकोट नगरपालिका९ बटालागाउँ खारखोलाका दलबहादुर बटालासँग आठ वर्षअघि बिहे भएको थियो। दलबहादुर भवन निर्माणसम्बन्धी काम गर्दै बाँकेको नेपालगन्जमै बस्दै आएका थिए। उनले मुटुरोगी श्रीमतीलाई थप उपचारका लागि उतै बोलाए। धर्माकुमारी ३२ महिने छोरा किरणलाई बोकेर बिहीबार रुकुम पश्चिमको राडीबाट ना३ख ३७७९ नम्बरको रात्रिबस चढिन्। श्रीमान्श्रीमतीबीच फोन सम्पर्क भइरहेको थियो। जाजरकोटको छेडाबजारमा आमा छोराले खाना खाएपछि पनि दुई पटक सम्पर्क भएको दलबहादुरले सुनाए। उनका अनुसार सुर्खेत र सल्यानको सिमाना धारापानी भन्ने ठाउँमा अन्तिम सम्पर्क भयो। धर्माकुमारीले श्रीमान्लाई आफ्नो अवस्था सामान्य रहेको, आरामले यात्रा गरिरहेको, बसमा अरू मानिस रहेको हुँदा चिन्ता नगर्न भनिन्। त्यसपछि भने फोन सम्पर्क हुन नसकेको दलबहादुरको भनाइ छ। रूकुम पश्चिमको राडीबाट बिहीबार राति नेपालगन्ज जाँदा बसमै ज्यान गुमाएकी धर्माकुमारी बटालाका नाबालक छोरा किरण । नेपालगन्जमै धर्माकुमारीको दाहसंस्कार गरी उनका श्रीमान् दलबहादुर शनिबार छोरोलाई लिएर घरतिर हिँडेका छन् । अरू यात्रुका अनुसार धर्माकुमारी बसेको सिटपछि अर्कोमा आठबिसकोटकै अर्जुन केसी थिए। धर्माकुमारी छोरासँगै बसेकी थिइन्। बान्ता हुन थालेपछि धर्माकुमारीले केसीसँग पोलिथिनको झोला मागिन्। त्यसपछि उनले आफूलाई अगाडिको सिटमा बस्ने प्रबन्ध मिलाई दिन केसीलाई आग्रह गरिन्। केसीले आफू बसेको झ्यालनजिकको २ नम्बर सिट छोडिदिए। सिटमा आमाछोरा बसे। केसी १ नम्बर सिटमा एक्लै बसे। सुर्खेतको बोटेचौरमा आइपुगेपछि धर्माकुमारीले दुईतीन पटक बान्ता गरिन्। तर, उनी त्यसपछि सामान्य अवस्थामा सिटमा बसेको आठबिसकोटकै अर्जुन विष्टले बताए। विष्टका अनुसार मध्यरात भइसकेको थियो। सबै यात्रु निदाएजस्तै वातावरण थियो। बर्दियाको हरिया लेक आइपुग्दा एकाएक ३२ महिने किरण रोएको आवाज आयो। यसो फर्केर हेर्दा बच्चा सिटदेखि तल खसेको देखेँ, विष्टले भने, त्यसपछि मलगायत अरूले भाउजू नाता पर्ने धर्माकुमारीलाई उठाउन खोज्यौं। तर, उहाँ हलचल गर्नुभएन। बसयात्राकै क्रममा निधन भएकी श्रीमतीको शनिबार बाँकेको राप्ती नदीमा दाहसंस्कार गरी छोरालाई काखमा राखेर घर फर्किंदै गरेका दलबहादुर बटाला । धर्माकुमारी चीर निद्रामा परिसकेकी रहेछन््। उनको अवस्थाले बसका सबै यात्रु दुःखी र निराश बने। कतिले नजिकै बबईमा उपचारका लागि मेडिकलमा तत्काल लैजान सल्लाह गरे। तर, त्यहाँ पनि मेडिकल बन्द भइसक्ने हुँदा बरू छिटो कोहलपुर पुर्याउने कुरा चल्यो। धर्माकुमारीकै गाउँका अर्की एक महिला पनि बसमा थिइन्। उनले धर्माकुमारीको मृत शरीर सिटमै बसेको अवस्थामा समातेर यात्रा गरिन्। बच्चा रोइरहेको हुँदा केसीलगायत यात्रुले पालैपालो बोके। बच्चा फकिएन। रोइरह्यो निरन्तर। त्यसपछि धर्माकुमारीकै काखमा बच्चालाई राखिएको थियो। त्यही बेला केसीले तस्बिर खिचेको जनाइएको छ। यात्रुले उक्त घटनाबारे राति नै धर्माकुमारीका श्रीमान्लाई खबर गरे। कोहलपुुर चौराहामा पुग्दा बिहानको ५ बजिसकेको थियो। श्रीमान् दलबहादुर र काका मनीराम आइपुगे। मनीरामका अनुसार नाबालक छोरा बुवा देखेर अलिक शान्त बने। धर्माकुमारीलाई तत्कालै नेपालगन्ज मेडिकल कलेज कोहलपुर लग्यौं। त्यहाँ पनि उपचार सम्भव नभएपछि भेरी अस्पताल नेपालगञ्ज लग्यौं। डाक्टरले दुईतीन घण्टाअघि नै मृत्यु भइसकेको बताए। हामी छाँगाबाट खसेझै भयांै, उनले भने। राडी हुँदै जाजरकोट, सुर्खेत राकम, सल्लीबजार सल्यान, पुनः सुर्खेत मेहेलकुुना, छिन्चु हुँदै बर्दियाको बाटो भएर कोहलपुर पुग्न सकिन्छ। बेलुका साढे ५ बजे हिँडेको गाडी अर्कौ दिन बिहान साढे ५६ बजेतिर मात्रै कोहलपुर पुग्न सक्छ। दुरी झन्डै पौने तीन सय किलोमिटर रहे पनि सबै पहाडी भूभाग पर्ने हुँदा यात्रा कठिन र ढिलो हुन पुग्छ। गाडी विस्तारै उज्यालो भएपछि कोहलपुर पुग्ने गरी गुड्छ। ००० उनीहरू धर्माकुमारीलाई लिएर शुक्रबार बिहान ५ बजे नेपालगन्ज मेडिकल कलेज शिक्षण अस्पताल कोहलपुर पुगेका थिए। उक्त अस्पतालले तत्कालै भेरी अस्पताल नेपालगन्जमा रेफर गरेको थियो। भेरी अस्पतालका डाक्टरले मृत घोषणा गरेका थिए। अस्पतालको इमर्जेन्सीमा कार्यरत प्रहरी जवान दीपेन्द्र बीसीले घटना सुनाए, बिहान ६ बजे इमर्जेन्सीमा आउनुभएको थियो। डाक्टरले दुईतीन घण्टा अगाडि नैै मृत्यु भइसकेको भन्दै मृत घोषणा गर्नुभएको थियो। शवको पोस्टमार्टम गरिएन। नेपाली सेनामा कार्यरत उनका दाजु रत्न मल्लले बहिनीको अन्तिमपटक मुख हेर्ने भनेपछि शुक्रबार दिनभर शव भेरी अस्पतालमै राखिएको थियो। मल्ल शनिबार बिहान २ बजेतिर मात्र डडेलधुराबाट नेपालगन्ज पुगेका थिए। बाँकेको डुडुवा गाउँपालिकामा पर्ने राप्ती नदीमा शनिबार बिहान ९ः३० बजे धर्माकुमारीको दाहसंस्कार गरियो। सामाजिक सञ्जालमा फोटो भाइरल भएका कारण स्वस्फूर्त रूपमा दाहसंस्कारमा मलामीको संख्या धेरै भएको थियो। राप्ती नदीमा पुग्दा झन्डै १५० मलामी भएको काका ससुरा मनिराम बटालाले बताए। मम्मी भन्दै भक्कानिन्छन्, ३२ महिने किरण राप्ती नदीमा शनिबार बिहान ९ः३० बजेतिर धर्माकुमारीको दाहसंस्कारका क्रममा ३२ महिनाका किरण नेपालगन्जको घरबारी टोलमा हजुरबुबा मनिरामको घरमा बालबालिकासँग थिए। उनी बेलाबेलामा आमालाई सम्झेर रोए। मनिरामले अन्नपूर्ण पोस्ट्सित टेलिफोन सम्पर्कमा भने, घरि निदाउँछ। बिउझिँदा मम्मीमम्मी भन्छ। बाबाबाहेक अरू कसैसँग बस्न मान्दैन। नेपालगन्जबाट शनिबार साँझ रुकुम पश्चिम फर्कँदै गर्दा उनी बाबाको काखमै बसेका थिए। जसरी आमाको काखमा नेपालगन्ज आउँदाको बखतमा झैं। बाबाको काखमा पनि आमा नै खोजिरहेका छन्। अरूसँग त बस्न नै मान्दैनन्। रिजर्ब गरिएको गाडीमा उनीहरू नेपालगन्ज, कोहलपुर, बर्दियाको बबई, सुर्खेतको हर्रे, छिन्चु, सल्ली बजार, राकम, जाजरकोटको छेडागाड, कुदु मटेला हुँदै रुकुम पश्चिमको आठबीसकोट पुग्नेछन्। ००० दलबहादुरले धर्माकुमारीको उपचार पहिले जिल्लाकै अस्पताल र मेडिकलमा उपचार गरिएको बताए। केही दिनअघि मात्रै पश्चिम रुकुमको सल्ले पुगेर उपचार गराएकी थिइन्। चिकित्सकको सल्लाहमा औषधि सेवन गरिरहेकी थिइन्। तर, बिसेक भएन। दलबहादुरका अनुसार धर्माकुमारी मुटुका बिरामी थिइन्। रक्तचाप उच्च र कम हुने समस्या थियो। श्रीमतीको उपचारमा करिब ४ लाख खर्च भएको उनले सुनाए। रुकुमपश्चिमको आठबिसकोट९ बटालागाउँ खारखोलाकी २८ वर्षीया धर्माकुमारी बटालाको बसयात्राकै क्रममा बिहीबार राति निधन भएपछि काखमा राखिएको नाबालक छोरो। मुटुरोगी धर्माकुमारी नेपालगन्जमा थप उपचार गर्न भनेर रूकुम पश्चिमको राडीबाट गाडी चढेकी थिइन्। उनका अनुसार घरमा आमाछोरा मात्रै बस्थे। उपचार गर्न नेपालगञ्ज जाने भनेर धर्माकुमारीले घर धन्दाको काम बिहीबार दिउँसो सबेरै सकिन्। आफू फर्केर नआउँदासम्म घर रेखदेख गरिदिने आफन्त र छरछिमेकलाई मिलाइन्। दलबहादुर वैदेशिक रोजगारीका लागि साउदी अरब गएका बेला जेठी श्रीमतीले साथ छाडिन्। जेठी श्रीमतीपट्टि १२ वर्षका छोरा छन्। धर्माकुमारीतर्फ सात वर्षकी छोरी र ३२ महिनाको छोरा छन्। उनी नेपालगन्जमा रहेर निर्माणसम्बन्धी कामका लागि जिल्लामा सामग्री पठाउने गर्थे। ठेक्कापट्टामा संलग्न थिए।"
