शीर्षक,विवरण
उद्योग वाणिज्य संघमा अग्रवाल समूह निर्वाचित,"राजविराज : सप्तरी उद्योग वाणिज्य संघको आइतबार घोषित निर्वाचन परिणाम अनुसार अध्यक्ष पदमा लालुप्रसाद अग्रवाल निर्वाचित भएका छन्। सात वर्षपछि भएको अधिवेशनमा संघका निवर्तमान उद्योग उपाध्यक्ष शंकरकुमार दासलाई फराकिलो मतले पराजित गर्दै उद्योगी लालुप्रसाद अग्रवाल अध्यक्षमा निर्वाचित भएका हुन्। अग्रवालले ७४६ मत प्राप्त गर्दा दासले ३२७ मत ल्याएको प्रमुख निर्वाचन अधिकारी रामकुमार यादवले जानकारी दिए। अग्रवाल र दासले बेग्लाबेग्लै १४ सदस्यीय प्यानलसहित उम्मेदवारी दिएका थिए। दास समूहबाट सहकोषाध्यक्षमा निर्मल मुन्धडा र सदस्यमा संजय पुर्वे विजयी भएका छन्। अन्य विजयी पदाधिकारी र सदस्यहरु अग्रवाल समूहका हुन्। उद्योगतर्फको उपाध्यक्षमा दुर्गानन्दप्रसाद साहले ५७२ मत प्राप्त गरी निर्वाचित भए भने निकटतम प्रतिद्वन्द्वी रामअशिष साहले ४७० मत प्राप्त गरे। वाणिज्यतर्फको उपाध्यक्षमा रमेशकुमार साहले ८१८ मत प्राप्त गरी निर्वाचित भए भने निकटतम प्रतिद्वन्द्वी गौरीशंकर साहले ३२८ मत प्राप्त गरे। गौरीशंकर यसअघि वाणिज्य उपाध्यक्ष नै थिए। महासचिवमा अमृतकुमार संचेतीले ६५५ मत प्राप्त गरे भने निकटतम प्रतिद्वन्द्वी सुरज सिंहले ३८५ मत ल्याए। यसैगरी सचिवमा सुरेन्द्र विमलले ५९३ मत प्राप्त गरी निर्वाचित भए भने निकटतम प्रतिद्वन्द्वी गुलामबदी उजुम खाँले ४२४ मत प्राप्त गरे। कोषाध्यक्षमा प्रमोदकुमार कावराले ६८४ मत प्राप्त गरी निर्वाचित भए भने निकटतम प्रतिद्वन्द्वी दिनेशप्रसाद साहले ३८९ मत प्राप्त गरे। सहकोषाध्यक्षमा निर्मल मुन्धडाले ५४४ मत प्राप्त गरी निर्वाचित हुँदा निकटतम प्रतिद्वन्द्वी अनिलप्रसाद सिंहले ४७६ मत प्राप्त गरे। निर्वाचन समितिले घोषणा गरेअनुसार सदस्यहरुमा सन्तोष सिंन्हाले ६३२, सचिन्द्र दासले ५६९, सुरेन्द्र साहले ५१६, कमलप्रसाद साहले ५२०, संजय पुर्वेले ४९५, दिलिपप्रसाद गुप्ताले ४८३ र महिला सदस्यमा अम्बिका दाहालले ६३७ मत प्राप्त गरी निर्वाचित भएका छन्। संघमा कुल १ हजार ३२२ मतदाता रहेकोमा १ हजार १६१ जनाले मतदान गरेका थिए।"
"कोरोनाबाट युरोपमा पाँच लाखको मृत्यु हुनसक्ने चेतावनी, चर्चित पत्रकारको हत्या","युरोपमा कोरोना संक्रमितको संख्या बढिरहेको छ। जसका कारण त्यहाँका विभिन्न देशले नयाँ नयाँ नियमहरु ल्याइरहेका छन्। तिनै नियमहरुको विरोधमा युरोपमा प्रदर्शन सुरु भएको छ। जुन संसारभर चर्चाको विषय बनेको छ। त्यस्तै सुडानका प्रधानमन्त्री फेरि सरकारको नेतृत्वमा आउने चर्चाको विषय पनि आज प्रमुख बन्यो। आत्मघाति बम हमला गर्दा एक पत्रकारको मृत्यु भएको खबर पनि चर्चामा रह्यो। यता भारतका प्रधानमन्त्री नरेन्द्र मोदी र उत्तर प्रदेशका मुख्यमन्त्री आदित्यनाथ योगीको तस्बिर पनि भाइरल बन्यो। प्रस्तुत छ, आइतबार चर्चामा रहेका विश्वका केही प्रमुख खबरहरू: लकडाउनविरुद्ध युरोपमा ब्यापक प्रदर्शन हेग पछिल्लो समय युरोपमा कोरोना संक्रमितको संख्या बढिरहेको छ। जसका कारण त्यहाँका सरकारहरुले लकडाउनका नयाँ नियमहरु लागू गरिरहेका छन्। तिनै नियमहरुविरुद्ध प्रदर्शनसमेत सुरु भएको छ। नेदरल्यान्ड्समा लागू गरिएका लकडाउन सम्बन्धी नयाँ नियमहरूको विरोधमा प्रदर्शन भइरहेको छ। हेगमा भएको प्रदर्शनमा प्रदर्शनकारीहरूले प्रहरीमाथि आगो फ्याँकिदिएका थिए। उनीहरूले साइकलहरू पनि जलाइदिएको एजेन्सीहरुले उल्लेख गरेका छन्। प्रतिकारमा प्रहरीले गोली चलाएको र केही प्रदर्शनकारी घाइते भएको बताइएको छ। अस्ट्रिया, क्रोएशिया र इटलीमा पनि हजारौँ प्रदर्शनकारीहरू सडकमा उत्रिएको बीबीसीले जनाएको छ। विश्व स्वास्थ्य सङ्गठनले पनि युरोपमा बढिरहेको कोरोनाभाइरस सङ्क्रमणप्रत चिन्तित रहेको जनाएको छ। विश्व स्वास्थ्य सङ्गठनका क्षेत्रीय निर्देशक डाक्टर हान्स क्लुग्अले युरोपभर प्रतिबन्धात्मक व्यवस्थाहरू कडा नपारिए आगामी वसन्तसम्ममा थप पाँच लाख मानिसको मृत्यु हुनसक्ने बताए। 'कोभिड१९ फेरि हाम्रो क्षेत्रमा मृत्युको प्रमुख कारण बनेको छ। भाइरससँग लड्नका लागि खोप लगाउने, मास्क लगाउने जस्ता कुरा सर्वसाधारणलाई थाहा छ,' उनले भने। नेदरल्यान्ड्सका कैयौँ सहरहरूमा लगातार दोस्रो रात प्रदर्शनहरू भए। प्रहरीले स्थिति नियन्त्रणमा लिनका लागि आपत्कालीन अवस्थाको घोषणा गरेको छ भने सात जनालाई पक्राउ गरेको छ। महामारीयता सबैभन्दा ठूलो सङ्ख्यमा दैनिक सङ्क्रमण पुष्टि भएपछि गत शनिबार नेदरल्यान्ड्सले तीन साता लामो आंशिक लकडाउन लागू गरेको छ। रोटरड्याममा आपत्काल घोषणा गरी रेल स्टेसनहरू बन्द गरिएका छन्। सम्झौतापछि फेरि सरकारको नेतृत्वमा आउने तयारीमा सुडानका प्रधानमन्त्री हामडोक सुडानमा गत महिनाको सैन्य विद्रोहपछि पक्राउ परेका नागरिक नेतृत्वलाई रिहा गर्ने जनरल अब्देल फताह अलबुर्हान र प्रधानमन्त्री अब्दल्ला हमडोक सम्झौता भएको छ। यस सम्झौतापछि सुडानका प्रधानमन्त्री हामडोक सरकारको नेतृत्वमा फिर्ता हुन लागेको मध्यस्थकर्ताहरूले आइतबार जनाएका छन्। जनरल बुर्हान प्रधानमन्त्री हामडोक, राजनीतिक शक्तिहरु र नागरिक समाज संगठनहरुबीच हमडोकलाई आफ्नो पदमा फर्काउने र राजनीतिक बन्दीहरूको रिहाइका लागि राजनीतिक सहमति भएको वरिष्ठ सुडानी मध्यस्थकर्ता फदलाल्लाह बर्माले एएफपीलाई बताएका छन्। सुडानी मध्यस्थकर्ताहरूको समूहले पनि सम्झौताको पुष्टि गर्दै एक विज्ञप्ति जारी गरेको समाचारमा जनाइएको छ। यमनका हुथी विद्रोहीहरुले साउदी अरेबियामा हमला गरेको दाबी यमनका हुथी विद्रोहीहरुले यमनको साउदी अरेबिया नेतृत्वको सत्ता गठबन्धनका विरुद्धमा कारबाही गरेको जनाएको छ। हुथी विद्रोहीहरुले साउदी अरेबियामा हमला गरेको बताए। यहाँको सरकारकाविरुद्धमा शनिबार व्यापक आक्रमण गरेको उनीहरुको दाबी छ। ती विद्रोहीहरुले दिएको जानकारीअनुसार उनीहरुले साउदी अरेबियाका विभिन्न विमानस्थलमा पनि ड्रोनबाट बम हमला गरेका छन्। उनीहरुले ड्रोनबाट आक्रमण गरेको र यसरी गरिएका आक्रमणहरुमा विभिन्न क्षेत्रका विमानस्थलहरु पनि रहेको बताएका छन्। हुथीहरुले यहाँका राजाको रियादस्थित दरबारलाई पनि लक्ष्य गरेर हमला गरेको जनाएका थिए। उनीहरुले साउदी अरेबिया नेतृत्वको सरकारको विरोध गर्दै आएकाले यहाँका राजाका विरुद्धमा पनि हमला गर्ने जनाएका छन्। शनिबारको हमला पनि यसैका विरुद्धमा भएको उनीहरुले बताएका छन्। उनीहरुले विगत लामो समयदेखि साउदी नेतृत्वको गठबन्धन सेनाले यमन छोड्नुपर्ने बताउँदै आएको छन्। शनिबार भएको सो हमलामा के कति क्षति भयो भन्ने बारेमा भने केही बताइएको छैन। इरानको सहयोगमा रहेका यी हुथी विद्रोहीहरुले गरेको सो हमलाको साउदी अरेबियाको सरकारले भने पुष्टि गरेको छैन। तर हुथीहरुको टेलिभिजन अल मारिसाहले भने सो आक्रमण गरिएको बताएको छ। आत्मघाति बम हमलामा पत्रकार मारिए सोमालियाका प्रख्यात पत्रकार अब्दियाजिज मोहमसद गुलेद आत्मघाति बम विष्फोटमा मारिएका छन्। इस्लामिस्ट लडाकु समूहको आलोचकको रुपमा चिनिएका पत्रकार अब्दियाजिजको आइतबार राजधानी मोगादिसुमा हत्या भएको हो। सहरको रेस्टुरेन्टबाट निस्कँदै गर्दा मध्यान्हमा उनीमाथि हमला भएको थियो। उक्त घटनामा अरु दुईजना घाइते भएका छन्। घाइतेहरूको अहिले अस्पतालमा उपचार भइरहेको छ। अल शबाबले यस घटना आफूले गराएको दाबी गरेको छ। अब्दियाजिज अफ्रिका नामले समेत चिनिने पत्रकार रेडियो मोगादिसुमा कार्यरत थिए। ५ देखि ११ वर्षीय बालबालिलाई कोरोनाविरुद्धको खोप क्यानडा सरकारले ५ देखि ११ वर्षका बालबालिकालाई पनि कोरोना भाइरसविरुद्धको भ्याक्सिन दिने घोषणा गरेको छ। फाइजर भ्याक्सिनको दुई मात्रा डोज दिन क्यानडा सरकार सहमत भएको एजेन्सीहरुले उल्लेख गरेका छन्। कोरोनाविरुद्धको भ्याक्सिन बनाउने कम्पनीहरुले बालबालिकामा यसको प्रभावबारे ट्र्याल चलाइरहँदा क्यानडाको यो निर्णय महत्पूर्ण मानिएको अधिकारीहरुले बताएका छन्। क्यानडा स्वास्थ्य विभागका एक अधिकारीले बालबालिकामा गरिएको ट्र्याल ९० प्रतिशत सफल भएको भन्दै बालबालिकालाई पनि दिन लागिएको बताए। 'अहिलेसम्म कुनै साइड इफेक्ट देखिएको छैन। हामी सुक्ष्म तरिकाले यसको अनुसन्धान गरिरहेका छौं,' ती अधिकारीले एजेन्सीसँग भनेका छन्। ५ देखि ११ वर्ष उमेर समूहका बालबालिकाहरुलाई ८ हप्ताभित्र दुई मात्रा डोज दिइने बताइएको छ। उनीहरुलाई १० एमसीजीको डोज दिन लागिएको हो। जबकि वयस्कलाई ३० एमसीजीको मात्रा दिने गरिन्छ। यसैबीच इजरायली प्रधानमन्त्री नाफ्ताली बेनेटले आइतबार आफ्नो देशको लक्ष्य डिसेम्बरको अन्त्यसम्ममा ५११ वर्षका ५० प्रतिशत बालबालिकालाई खोप लगाउने बताएका छन्। बेनेटका प्रवक्ताले विज्ञप्तिमा जनाएअनुसार बेनेट र देशका चार स्वास्थ्य मर्मत संस्थाका महाप्रबन्धकहरू बीचको बैठकमा यो टिप्पणी गरिएको थियो। मोदीयोगी केमेस्ट्रीको चर्चा भारतीय प्रधानमन्त्री नरेन्द्र मोदी र उत्तर प्रदेशका मुख्यमन्त्री आदित्यनाथ योगीको 'बोन्डिङ'लाई लिएर आज सामाजिक सञ्जालमा चर्चा भइरहेको छ। उत्तर प्रदेशका मुख्यमन्त्री योगले आज दुई तस्बिर सार्वजनिक गरेका थिए। जसमा प्रधानमन्त्री मोदी उनको काँधमा हाथ राखेर हिँडिरहेका देखिन्छन्। तस्बिरसँगै योगले सानो कविता लेखेका छन्। जसको आश्य छ हामी प्रण गरेर निस्किएका छौं, आफ्नो तनमन अर्पण गरेर भारतलाई नयाँ बनाउनु छ। यो तस्बिरपछि धेरैले योगी आदित्यनाथलाई मोदीको अर्को अवतारको रुपमा विश्लेषण गर्न थालेका छन्। लिबियाको तटमा ७५ भन्दा बढी अवैध आप्रवासीको डुबेर मृत्यु आप्रवासनका लागि अन्तर्राष्ट्रिय संगठन (आइओएम)ले शनिबार पश्चिमी लिबियाको तटमा ७५ भन्दा बढी अवैध आप्रवासीहरू युरोप पुग्ने प्रयासमा समुद्रमा डुबेको बताएको छ। आइओएमले ट्वीट गर्दै भनेको छ, 'लिबियाबाट प्रस्थान गरेपछि बुधबार ७५ भन्दा बढी आप्रवासी समुद्रमा डुबेका छन् भने जीवित १५ जनालाई माछा मार्ने व्यक्तिहरूले समुद्रमा डुबेर उद्दार गरेका छन्।' 'यो पछिल्लो त्रासदीले यस वर्ष मध्य भूमध्यसागरमा ज्यान गुमाउनेको संख्या १,३०० भन्दा बढी पुगेको छ, आईओएमले भन्यो। लिबियाले २०११ मा दिवंगत नेता मुअम्मर गद्दाफीको पतन पछि असुरक्षा र अराजकताको सामना गरिरहेको छ। जसले उत्तर अफ्रिकी देशलाई भूमध्यसागर पार गरी युरोपेली किनारहरूमा जान चाहने गैरकानुनी आप्रवासीहरूका लागि प्रस्थानको एक रोजाइको बिन्दु पनि बनाएको छ। खाडीमा अमेरिकी सेनासँगको लडाइँमा ९ जनाको मृत्यु इरानको इस्लामिक रिभोलुसन गार्ड्स कोर () ले खाडीमा अमेरिकी सेनासँगको युद्धमा ९ जनाको मृत्यु भएको दाबी गरेको छ। झडपको समय र कारण नखुलाइ पनि ९ जनाको मृत्यु भएको बताइएको छ। नोभेम्बर ३ मा,  ले ओम सागरमा इरानी तेल कब्जा गर्ने अमेरिकी प्रयासलाई विफल पारेको बताएको थियो।"
आलियाको ब्लाउजलाई लिएर भयो विवाद,"मुम्बई: सामाजिक सञ्जाल प्रयोगकर्ताहरुमाझ पछिल्लो समय सेलिब्रेटीहरु ट्रोलमा पर्नु सामान्य भएको छ। उनीहरुले पोष्ट गर्ने हरेक चिजलाई सामाजिक सञ्जाल प्रयोगर्कताहरुले मिहिन ढंगले नियाल्ने हुँदा उनीहरु ट्रोलमा पर्ने गरेका छन्। यसैबीच बलिउड अभिनेत्री आलिया भट्ट ट्रोलमा परेकी छन्। उनी पहिरनका कारण ट्रोलमा परेकी हुन्। आलियाले एउटा तस्बिर इन्स्टाग्राममा पोष्ट गरेकी छन्। उक्त तस्बिरमा उनको ब्लाउजलाई लिएर सामाजिक सञ्जाल प्रयोगकर्ताले ट्रोल गरेका हुन्। उनीहरुले आलियालाई किन उल्टो ब्लाउज पहिरिएको भन्दै ट्रोल गरेका छन्। सामाजिक सञ्जालमा आलियालाई अश्लीलता फैलाएको आरोपसमेत लगाएका छन्। 'आजकल जति अश्लीलता देखाउ, त्यही फेशन बनिहाल्छ,' एक जनाले कमेन्टमा लेखेका छन्।"
एमसीसीको विषयमा गठबन्धनले निर्णय गर्छ : अर्थमन्त्री,"चितवन: अर्थमन्त्री जनार्दन शर्माले एमसीसीको विषयमा पाँच दलीय गठबन्धनले निर्णय गर्ने बताएका छन्। आइतवार यहाँ पत्रकारहरुसँग कुराकानी गर्दै उनले गठबन्धनको सरकार भएकाले उसैको निर्णयानुसार चल्ने बताएका छन्। उनले भने, 'यसबारे गठबन्धनभित्र छलफल भइरहेको छ । सरकारमा पनि छलफल जारी छ।' देशको विकास, प्रगति, संविधानको रक्षा र कार्यान्वयनका लागि अहिलेको सरकार बनेको भन्दै उनले हरेक निर्णय गठबन्धनबाटै हुने बताए। अर्थमन्त्री शर्माले विदेशी लगानी, विकास निर्माण र कोभिडले थलिएको अर्थतन्त्रलाई चलायमान बनाउन सरकार लागिरहेको बताए। फरक प्रसङ्गमा बोल्दै उनले गौतमबुद्ध अन्तर्राष्ट्रिय क्रिकेट रङ्गशाला निर्माणका लागि सरकार सकारात्मक रहेको बताए। धुर्मुससुन्तली फाउन्डेसनले साहासिक कदम अघि बढाएको भन्दै उनले सरकारले यसमा कसरी सहयोग गर्ने भन्ने विषयमा छलफल भइरहेको बताए। उनले भने, 'थोरै लगानीमा पनि खेल खेलाउन सक्ने स्थितिमा पुगेको बुझेको छु । मैले उनहरुलाई निराश नहुनुस् अघि बढ्नुस भनेको छु।'"
कांग्रेस महाधिवेशन : आर्थिक समिति विस्तार,"काठमाडौं: नेपाली कांग्रेसको १४औं महाधिवेशनका लागि आर्थिक समितिका संयोजक ज्ञानेन्द्रबहादुर कार्कीले १० जना सदस्य र चार जना सल्लाहकार मनोनीत गरेका छन्। सञ्चार तथा सूचना प्रविधिमन्त्रीसमेत रहेका कार्कीले सदस्यमा उमेश श्रेष्ठ, दिपक खड्का, जीप छिरिङ लामा, मोहन आचार्य, इन्द्र बाँनिया, अनिल रुंगटा, महेश जाजु, विरेन्द्र कनोडिया, रामकेष्ण भट्टराई र दयाराम पाण्डेलाई मोनोनीत गरेका हुन्। त्यस्तै सल्लाहकारमा दिपकुमार उपाध्याय, दिव्यमणि राजभण्डारी, विनोद चौधरी र पाल्टेन गुरुङ रहेका छन्।"
आश्रम बनाएर चेलाहरुलाई 'एक्टिङ' सिकाउन मन छ : मुकुन,"काठमाडौंः काठमाडौंको आकाशे पुलबाट सडकमा रफतारमा गुडिरहेका गाडीहरु नियाल्दै थिए १६ वर्षीय फुच्चे मुकुन। पहाडी जिल्ला अर्घाखाँचीमा जन्मेका मुकुन भुसालको सिनेमा 'प्यासन' थिएन। गाँउमा नै एसएलसी सक्काएर मुकुन काठमाडौंमा उच्च शिक्षा हासिल गर्न आएका थिए। सानै उमेरमा उनी सहर प्रवेश गरेका मुकुनले धान काट्नेदेखि घरभित्रका काम उनले नजानेका भन्ने थिएन। गाँउकै बधेँरा, गाईबस्तु गोठाला, खेतिपातीमा रमाउँदै आएका मुकुनलाई सहर अनौठो लाग्यो। कतै केही नमिलेको जस्तो कतै केही नपुगेको जस्तो मुकुनलाई उकुमुकुस बनायो। परिवारकै कान्छा छोरा भएकाले मुकुन सबैका प्यारा थिए। त्यसकारण पनि उनको किशोरावस्था रमाइलोसँग बित्यो। गाँउले जीवन यापन गर्दै आएका मुकुनलाई पनि एसएलसी दिएपछि सहरभित्र पस्ने हुटहुटी जाग्यो। उनले काठमाडौंमा प्लस टु सकाए। त्यसपछि उनी भारत गए। उनी सानैदेखि सिनेमा हेर्थे। नेपालीसँगै उनी हिन्दी फिल्म पनि हेर्थे। सामाजिक मुद्दामा आधारित फिल्महरु उनलाई बढी मन पर्थ्यो। सिनेमा हेरेसँगै उनलाई पनि फिल्मका पात्रहरु बन्न पाए हुन्थ्यो नि जस्तो लाग्थ्यो। तर उमेर बढ्दैगर्दा उनको सिनेमा कनेक्सन टुट्दै गएको थियो। भारत गएसँगै उनको जीवनमा फेरि फर्कियो सिनेमाभित्र छिर्ने हुटहुटी जाग्यो। इन्डिया पुगेपछि मैले एक्टिङको कोर्स गर्दै थिएँ, पछि बीचमै छाडिदिए। अनि ब्याचलर पढ्न काठमाडौं आएँ,' उनले विगत सम्झिए। पैसा कमाउने चाहनाले उनको पढाइमा ब्रेक लाग्यो। उनी गाँउ फर्किए। समाजमा साना भनिने कामहरु ठूला लाग्ने मुकुनले गाँउमै गएर मेलापातदेखि सबै काम गरे। योबेला नै उनले गाँउमै ग्यारेज पनि खोले। समाजमा साना भनिने कामहरु मेरा लागि एकदम ठूला हुन्। सबैभन्दा माथिल्लो दर्जाको काम मलाई किसान मनपर्छ, उनी भन्छन्। एकदिन उनलाई फेरि त्यही पुरानो चाहना जागेर आयो सिनेमामा अभिनय गर्ने। उनी ग्यारेजको सटर बन्द गरेर काठमाडौं हान्निए। खै के कुराले हिट गर्यो कुन्नी घरमा सल्लाह नै नगरी काठमाडौं आएँ, त्यो पल उनले सम्झिए। उनले भारतमा गरेको एक्टिङ कोर्सको याद आयो। उनी त्यही कोर्स गर्न थाले। फिल्मसम्बन्धी अध्ययनले मुकुनलाई फिल्मतिर तानिरहेको थियो। यसैक्रममा उनले पहिलोपटक कलेजको प्रोजेक्टमा काम पाए। टंक प्रसाद आचार्यको जेलभित्रको सिन उनले गरे। त्यही सिनले उनलाई सिनेमाको बास्ना छरिदिएको थियो। फिल्म पढाइले उनलाई समाजका मुद्दाहरु, सबैले भोगेका देखेका सामाजिक मुद्दाहरुमा आधारित साना कथाहरुमा अभिनय गर्नुपर्छ भन्ने लाग्यो। उनले ओस्कर कलेजमा फिल्म कोर्स सकाए। तर काम पाएनन्। पढेर पनि काम नपाएपछि उनी फेरि भारततिर लागे। नयाँ मान्छे भएर होला राम्रो काम पाइनँ। अब यसरी चल्दैन भनेर म मास्टरको लागि इन्डिया गए, उनले भने। मास्टर्स सकेर उनी नेपाल नै फर्किए। नेपाल आएको केही दिनमै निर्देशक विनोद पौडेलको फोन आएको उनी सम्झिन्छन्। उनले बुलबुल फिल्मका लागि प्रस्ताव गरेका थिए। मुकुन त्यो प्रस्तावले दंग परेका थिए। फिल्म खेल्ने भएपछि वर्कसप सुरु भयो। उनले फिल्मको पात्रलाई न्याय दिन कुनै कसर बाँकी राखेनन्। त्यसैले होला यो फिल्मबाट उनी वाहवाही पाए। पहिलो फिल्म नै उनको लागि 'टर्निङ प्वाइन्ट' पनि बन्यो। तर वाहवाही पाएर उनमा घमन्ड भरिएको छैन। उन अझै अभिनयमार्फत् समाजको ऐना बन्न चाहन्छन्। 'सामान्य गीतको भिडियोमा अभिनय गरेका केही व्यक्तिहरुको घमण्ड पनि देखेको छु मैले। म सबै कुराहरुबाट टाढा छु,' उनले भने। उनले आफू विलासी समेत नभएको बताए। 'समाजसँग जोडिएका कथाहरुसँग मलाई भिज्न मन लाग्छ,' उनी भन्छन्। समाजसँगै जोडिएका बुलबुल फिल्मले नै मुकुनलाई धेरै अवसरहरु पनि आएका छन्। फिल्म सम्बन्धीको अध्ययनले पनि मलाई फिल्म खेल्न सहज भयो। यसपछि उनले धेरै म्युजिक भिडियोमा पनि अभिनय गर्ने मौका पाए। जसले गर्दा उनी आफ्नै गाँउको मात्र नभई सबैको प्रिय भए। गाँउका बच्चादेखि बुढापाकाहरु पनि मुकुन गाउँ जाने वित्तिकै उनका अनुभव सुन्न आइपुग्छन्। योसँगै मुकुनलाई धेरै फिल्महरुको अभिनयको लागि अवसरहरु आइरहेका छन्। जीवनको यात्रा हिँड्ने क्रममा सिनेमा क्षेत्रमा ठोक्किएका मुकुनलाई आफूमात्रै सिकेर नहुने। कोरोना महामारीको कारण मुकुनलाई पनि खालीपन दिलायो। जसले गर्दा आफ्नो फिल्म करिअरलाई अघि बढाउन उनलाई अपडेट हुन र तयारी अवस्थामा रहनुपर्ने थियो। यसैकारण पनि उनले सिनेमा क्षेत्रमा काम गरिसकेका ७० जना नयाँ कलाकारहरुसँगै सिनेमा एक्टिङ क्लास भनेर एउटा माहोल बनाए। जहाँबाट उनले पनि थप सिक्ने मौका पाए। केही कुरा छुटेपछि छुट्यो। कि त दौडिएर गएर त्यसलाई समाउनु पर्यो। उस्तै दौडाइमा हिँडेपछि कहाँ त्यसलाई समाउन सकिन्छ र। त्यसैले गर्दा पनि मलाई काममा ग्याप राख्न मन लाग्दैन,' उनले भने। मुकुनले खाली समयलाई मात्रै सदुपयोग गरेनन्। मुकुनले आफ्नो फिल्म यात्राका बारेमा सबैलाई जानकार गराए। उनले भने, सुन्न चाहनेलाई भन्नुपर्छ। साथै सिक्न चाहानेलाई सिकाउनुपर्छ जस्तो लाग्छ मलाई। त्यसैले पनि मैले पनि उहाँहरुलाई सुनाए। सिनेमा समाजको ऐना हो सिनेमा क्षेत्र भनेको समाजकै ऐना हो। त्यसैले सिनेमा क्षेत्रमा काम गर्नेहरु संवेदनशील हुन आवश्यक छ, उनले भने। फिल्म बनाउने काम मेकरहरुको हो। मेकरले समाजमा जस्तो अध्ययन गरेका हुन्छन् उनीहरुले देखेका बुझेका कुराहरुलाई फिल्ममा उत्रार्ने कोसिस गर्ने मुकुनको भनाइ छ। त्यसकारण पनि फिल्म मेकरको अध्ययनमा भर पर्ने उनले बताए। फिल्म क्षेत्रमा पछिल्लो समय संवेदनशील हुन आवश्यक रहेको उनले बताए। फिल्मको पात्रको सुन्दरता भन्दा पनि कथालाई मन पराउनुपर्ने उनले बताए। फिल्म सिकाउने आश्रम बनाउने मुकुनको इच्छा मुकुनलाई फिल्म सिकाउने थलो बनाउने इच्छा छ। केही समयपछि सिनेमा क्षेत्रमा निखार्दै गएपछि मुकुनलाई आफ्नै फिल्म सिकाउने आश्रम बनाउने सपना छ। कथाहरु पनि लेख्दै गरेका मुकुनका पनि ठूला नायक बन्ने सपना छैन। कलाकारितालाई अघि बढाएर लैजाने उनको इच्छा छ। पहिला पहिला शरीर हेरेर अनुहारको सुन्दरता, छालाको गोराइलाई हेरेर नै कलाकार बनिन्छ भन्ने मानसिकता थियो। अहिले त्यस्तो मानसिकता कम हुदै गएको छ। जानु पनि पर्छ। फिल्ममा खेल्न अनुहार छाला मात्रै गोरा भएर हुँदैन। कलाकारितामा भिज्न सक्नुपर्छ। फिल्म पढ्नुपर्छ। त्यसैले अहिलेका युवाहरुलाई यी कुराहरु सिकाउन अति आवश्यक छ, उनले भने। यही कुराहरुले गर्दा पनि मुकुनलाई आश्रम खुलाउन मन लागेको छ। सानो गाँउ हरियालीसँगै त्यहाँका युवाहरुलाई फिल्म करिअर अघि बढाउन आफ्ना अनुभवसँगै धेरै कुराहरु सिकाउन मुकुनको चाहना छ। सबैभन्दा बढी मुकुनलाई विद्यार्थीहरुसँग घुलमिल हुँदा धेरै खुसी लाग्छ। पुराना गुरुहरुले आश्रम बनाएर चेलाहरुलाई सिकाइरहेका हुन्थे। मलाई पनि त्यस्तै धेरै जग्गा लिजमा लिएर। त्यही गाईवस्तु पाल्ने, बाख्रा पाल्ने, खेती गर्ने। त्यहाँ पढ्ने विद्यार्थीहरु सबैले आफैँले काम गरुन्। एक डेढ वर्ष त्यही काम गरुँ। यही नै छ मेरो चाहना, उनले भने।"
अध्यक्ष पदमा उम्मेदवारी दिने भीम रावलको घोषणा,काठमाडौं: नेकपा एमालेका उपाध्यक्ष भीम राव पार्टीको आसन्न दसौं राष्ट्रिय महाधिवेशनमा अध्यक्ष पदमा उम्मेद्वारी दिने भएका छन्। रावलका स्वकीय सचिव गोविन्द दुवालले अध्यक्ष पदमा उम्मेद्वारी घोषणा गरेको जानकारी दिए। यसअघि अध्यक्ष केपी शर्मा ओली अध्यक्षका एक्ला उम्मेद्वार भएको एमाले निकट नेताहरुले बताउँदै आएका थिए। अब ओली र रावलबीच अध्यक्ष पदमा निर्वाचन हुने पक्कापक्की भएको छ। नेकपा विभाजन भएसँगै उपाध्यक्ष रावलले पार्टीभित्र फरक मत प्रस्तुत गर्दै आएका छन्। उनले पार्टी सुदृढीकरणका लागि दस बुँदे माग कार्यान्वयन हुनुपर्ने बताउँदै आएका छन्। एमालेको दसौं राष्ट्रिय महाधिवेशन मंसिर १० देखि १२ गतेसम्म चितवनमा हुँदैछ। महाधिवेशनको उद्घाटन सत्र नारायणी नदी किनारमा हुने छ भने बन्द सत्र सौराहामा आयोजना हुने तालिका यसअघि नै सार्वजनिक भइसकेको छ।
'मर्निङ वाक'को सट्टामा जनताको घरदैलोमा पुग्छन् मन्त्री यादव,"विराटनगर : प्रदेश १ को समाजिक विकास मन्त्री जयराम यादव घरदैलोगर्न थालेका छन्। स्वास्थ रहन निरन्त गरिने मर्निङ वाकको समयलाई सदुपयोग गर्ने भन्दै उनी विभिन्न टोल र बस्ती घुम्ने गरेका हुन्। बिहान ५ बजे घरबाट निस्किने उनी विभिन्न वडा घुम्ने गरेका छन्। केही अगुवा साथीसँग बस्तीमा गएर आफूले सम्हालेको मन्त्रालयले जनतालाई दिने सुविधाहरुको बारेमा बताउँदै आएका छन्। दैनिक १० किलोमिटरको पैदल दुरी तय गर्ने मन्त्री यादव दुईदेखि ३ दिनमा एउटा वडाको घरघरमा पुग्ने गरेको बताउँछन्। बिहान घरबाट निस्किने उनले २ घण्टाभन्दा बढी समय दिएर प्रदेश सरकारले दिने सेवासुविधाबारे जनतालाई अवगत गराउने गरेका छन्। मैले जनतालाई प्रत्यक्ष भेटेर जनप्रतिनिधिले गर्ने काम र सरकारले गर्ने कामबारे जनतालाई अवगत गराउने गरेको छु। 'कम्युनिष्टले सिंहदरवार केन्द्रित शासन जनताको घरमा पुर्याउने नारा मात्र दिए', मन्त्री यादवले भने, हामी व्यवहारिक रुपमा जनतालाई प्रत्यक्ष भेटेर महसुस गराउँदै छौं।म जानकारी दिनुको साथै कसरी प्राप्त उपलब्धी र अधिकारको अधिकतम लाभ दिने कुरासमेत जानकारी दिने गरेको छु।' उनले स्थानीयको गुनासो समेत घरमा नै पुगेर सुन्दै आएको बताए। आफ्नो टोलमा मन्त्री पुगेर निरन्तर समस्या बुझ्न थालेपछि स्थानीयवासी पनि दंग परेका छन्। स्थानीय वुद्ध मो जमिलले मन्त्रीलाई बिहानै जनताको समस्या बुझन आउने गरेको देखेर ज्यादै खुसी लागेको बताए। 'पहिले पनि समान्य काममा जाँदा सुनवाइ गर्नुहुन्थ्यो', उनले भने, 'मन्त्री भएपछि पनि घरमा नै आएर समस्या बुझेर समाधान गर्न परामर्श दिंदा उत्साहित भएको छु।' निर्वाचन जितेर गएपछि फोन नउठाउने जनप्रतिनिधि अगुवा कार्यकर्ताको मात्र कुरा सुन्ने परम्परालाई समाजिक विकास मन्त्री जयराम यादवले तोडेको रन्जु कामतले बताइन्। आफूले जुनसुकै पार्टीमा मतदान गरे पनि मन्त्री यादवको बिहान जनताको घरघरमा पुग्ने कामले जनताको घरमा सिंहदरवार पुगेको विश्वास भएको उनले बताइन्। घरदैलो क्रममा उनले जनताको आक्रोश पनि सुन्ने गरेका छन्। जनप्रतिनिधिले जनताको सरोकारलाई वास्ता नगरेको पीडा उनी गम्भीर भएर सुन्दै समाधानको उपाय बताउने गरेका छन्। बिहान घरदैलो गरेर आएपछि मन्त्रीले जनताको गुनासा टिपोट गर्ने गरेको बताए। जनताको समस्या समाधान गर्न बिहानको समयमा आएका गुनासा टिपेर आफूले प्रदेश सरकार र स्थानीय तहसँग सवन्वय गरेर समाधान गर्न निरन्तर लागेको उनले बताए। मन्त्रीले हालसम्म क्वाटर समेत लिएका छैनन्। विराटनगर स्थित जतुवामा पैकृत घरमा नै सुरक्षा गार्ड सहित बस्दै आएका छन्। क्वाटरमा बसे जनताको समस्या बुझ्न सहज नहुने भएकाले आफ्नै घरमा बसेर जनतासँग प्रत्यक्ष भेटघाट गर्दे आएको बताए।"
१६ किलो गाँजासहित टेम्पो चालक पक्राउ,विराटनगर : लागुऔषध गाँजासहित मोरङको रंगेलीबाट प्रहरीले शनिबार राति एकजना टेम्पो चालकलाई पक्राउ गरेको छ । मोरङ प्रहरीका प्रवक्ता डीएसपी दीपक श्रेष्ठले को १ ह ४८०२ नम्बरको टेम्पोमा १६ किलो गाँजा बरामद भएपछि चालकलाई पनि पक्राउ गरिएको जानकारी दिए । रंगेली नगरपालिका१ स्थित विशाल बजारबाट गाँजा र टेम्पोसहित चालक बेलबारी नगरपालिका३ का २४ वर्षीय बुद्धराज राईलाई पक्राउ गरिएको उनले बताए । शंका लागेर चेकजाँच गर्दा टेम्पोमा ठूलो परिणामको गाँजा बरामद भएको श्रेष्ठको भनाइ छ । पक्राउ परेका राईविरुद्ध प्रहरीले लागुऔषध ऐनअन्तर्गत मुद्दा चलाउन आइतबार म्याद थप गरेर अनुसन्धान अघि बढाएको छ ।
रामदेवका दुई टेलिभिजनबारे छानबिन सुरु,"काठमाडौंः सञ्चार तथा सूचना प्रविधि मन्त्रालयले पतञ्जली नेपालले स्थापना गरेको दुई टेलिभिजनबारे अनुसन्धान सुरु गरेको छ। प्रधानमन्त्री शेरबहादुर देउवाले शनिबार काठमाडौंको मण्डिखाटारस्थित आस्था नेपाल र पतञ्जली नेपाल नाम गरेका टेलिभिजनको उद्घाटन गरेका थिए। उद्घाटनपश्चात् ती दुई टेलिभिजनहरु दर्ता नभएको पाइएपछि मन्त्रालयअन्तर्गतको सूचना तथा प्रसारण विभागले अनुसन्धान सुरु गरेको हो। योग गुरु रामदेव सो टेलिभिजन उद्घाटनका लागि काठमाडौं आएका थिए। प्रधानमन्त्री देउवाले पतञ्जली योगपिठको कार्यालयमै गएर ती दुई टेलिभिजनको शुभारम्भ गरेका थिए। उद्घाटन कार्यक्रममा प्रधानमन्त्री देउवा, नेकपा माओवादी केन्द्रका अध्यक्ष पुष्पकमल दाहाल, नेकपा समाजवादीका अध्यक्ष माधव कुमार नेपाललगायत नेताहरुको सहभागिता थियो। विभागका प्रवक्ता भरत गौतमले प्रधानमन्त्री स्वयंले उद्घाटन गरेको टेलिभिजनको दर्ता प्रक्रियाबारे विवाद आएपछि अनुसन्धान अघि बढाइएको बताए। सम्माननीय प्रधानमन्त्रीज्यू पनि उदघाटन कार्यक्रममा सरिक हुनुभएको हुनाले यो विषयमा के हो भनेर जानकारी लिने प्रक्रियामा छौं,' उनले भने, 'अनुसन्धान त गर्नु पर्यो नि, कानुनी ट्रयाकमा छ कि छैन भनेर हेर्नुपर्यो। उनले उक्त टेलिभिजनहरु प्रसारण भएको हो कि होइन, हो भने ऐनअनुसार छ कि छैन भनेर बुझ्न लागेको बताए। 'ऐननुसार प्रसारण भएको हो कि होइन भनेर विस्तृत हेर्छौं, उनले भने। विदेशी लगानी तथा प्रविधि हस्तान्तरण ऐन, २०७५ ले सञ्चारमाध्यममा वैदेशिक लगानी बर्जित गरेको छ । ती च्यानल सम्बन्धित निकायमा दर्तासमेत नभएको पाइएपछि सर्वत्र आलोचना हुन थालेको छ। राष्ट्रिय प्रसारण ऐन २०४९, राष्ट्रिय प्रसारण नियमावली २०५२ र प्रसारणसम्बन्धी निर्देशिका २०६० ले रेडियो र टेलिभिजन सञ्चार माध्यम सूचना तथा प्रसारण विभागमा दर्ता भएरमात्रै टेलिभिजन सञ्चालन गर्नुपर्ने व्यवस्था छ। यद्यपि यी दुई टेलिभिजन विभागमा दर्ता भएको छैन। भारतीय बहुराष्ट्रिय कम्पनी पतञ्जलीको लगानीमा आस्था नेपाल र पतञ्जली नेपाल नामक टेलिभिजन सञ्चालनमा ल्याउने तयारी छ। विदेशी लगानी तथा प्रविधि हस्तान्तरण ऐनले विदेशी लगानी खुला नगरिएका उद्योग वा व्यवसायको सूचीमा आमसञ्चारमाध्यमहरू (पत्रपत्रिका, रेडियो, टेलिभिजन र अनलाइन समाचार) को व्यवसाय तथा राष्ट्रभाषाको चलचित्र व्यवसायलाई राखेको छ।"
लागुऔषधसहित कारोबारी पक्राउ,"वीरगन्ज : पर्साबाट प्रहरीले ठूलो परिमाणमा लागुऔषधसहित एक युवकलाई पक्राउ गरेको छ । प्रहरीले पर्साको धोबिनी गाउँपालिका २ अस्वारीका २६ वर्षीय दिवाकर साहलाई एक हजार ३ सय ५० थान लागु्औषधसहित पक्राउ गरेको हो । प्रहरी चौकी भिस्वा बन्जारीबाट खटिएको प्रहरी टोलीले छिपहरमाइ गाँउपालिका ४ बन्जारीस्थित पुलमा भारतबाट नेपालतर्फ आउँदै गरेको ना४५ प ११६४ नम्बरको मोटरसाइकल रोकेर चेकजाँच गरेको थियो । त्यसैक्रममा मोटरसाइकल चालक साहको शरीर खानतलासी गर्दा उनले बोकेको सेतो रंगको झोलाबाट लागुऔषध नुफ्रिन ४ सय ५० एम्पुल, डाइजोपाम ४ सय ५० एम्पुल र प्रोमिफाइजाम हाइड्रोकोलोराइड ४ सय ५० एम्पुल गरी कुल १ हजार ३ सय ५० एम्पुल लागुऔषध बरामद भएको पर्साका प्रहरी प्रवक्ता प्रहरी नायव उपरीक्षक ओमप्रकाश खनालले जानकारी दिए । लागुऔषध र मोटरसाइलकसहित पक्राउ परेका साहलाई प्रहरी हिरासतमा राखेर आवश्यक अनुसन्धान प्रक्रिया अगाडि बढाइएको प्रहरी नायव उपरीक्षक खनालले बताए ।"
पर्सामा गाँजा खेती नष्ट गर्ने प्रहरीको अभियान जारी,"वीरगन्ज : पर्सामा फेरिगाँजा खेती फस्टाएको समाचार सार्वजनिक भएपछि प्रहरीलेगाँजा खेती नष्ट गर्ने अभियानलाई तीब्रता दिएको छ । यसैक्रममा शनिबार मात्रै प्रहरीले पर्साको ठोरी गाउँपालिका ३ र ४ का विभिन्न स्थानमा अवैधरुपमा लगाइएकोगाँजा खेती नष्ट गरेको छ । जिल्ला प्रहरी कार्यालय पर्साबाट खटिएको प्रहरी टोलीले सुर्ती खेती गरिएको खेतमा रोपिएकागाँजा फाँडेर नष्ट गरेको हो । ठोरी गाँपालिका वडा नम्बर ३ र ४ स्थित ८ बिघा क्षेत्रफलमा लगाइएकोगाँजा खेती नष्ट गरिएको पर्साका प्रहरी उपरीक्षक बेलबहादुर पाण्डेले बताए । यसअघि गत कात्तिक ३० गते पनि ठोरी ३ र ४ मै प्रहरीले ११ बिघा जग्गामा लगाइएको करिब २ लाख २० हजार वटागाँजाको बोट फाँडेर नष्ट गरेको थियो । पर्सामा फेरिगाँजा खेती गर्न थालिएको सूचना प्राप्त भएपछि प्रहरीले जिल्लाभर नै अभियान थालेरगाँजा खेती नष्ट गर्न थालेको प्रहरी उपरीक्षक पाण्डेले बताए । उनले भने, 'गाँजा खेती गरिएको स्थानहरु पत्ता लगाउन प्रहरीले गाउँगाउँमा सुराकी नै खटाइसकेको छ, सूचना पाउने वित्तिक्कै त्यहाँ पुगेर प्रहरीलेगाँजा खेती नष्ट गर्दै आएको छ । जिल्लाको कुनै पनि स्थानमा कसैलेगाँजा रोपेको भए त्यसबारे प्रहरीलाई सूचना दिएर सहयोग गर्न पनि प्रहरी उपरीक्षक पाण्डेले अपिल गरेका छन् । प्रहरीले पर्सालाईगाँजा खेतीमुक्त जिल्ला बनाउनगाँजा खेती फाड्ने अभियान थालेको भएपनि स्थानीय पालिका जनप्रतिनिधिले भने प्रहरीलाई सहयोग नगरि दिँदा प्रहरीलाई समस्या भएको गुनासो पाण्डेले गरे । उनले भने, 'नष्ट गर्न प्रहरी टोली जाँदा जनप्रतिनिधिलेगाँजा खेती गरेका जग्गाधनीको बारेमा जानकारी दिनै मान्दैनन् , जसका कारणगाँजा खेती गर्नेहरुलाई पक्राउ गरी कारबाही गर्न सकिएको छैन।' गाजा खेतीको संरक्षणमा प्रहरीको पनि संलग्नता रहेको सूचना आएकाले ग्रामीण क्षेत्रका मातहतका प्रहरी चौकी र कार्यालयका प्रहरी इन्चार्जलाई आन्तरिक कारबाही गर्न पनि थालिएको प्रहरी उपरीक्षक पाण्डेले बताए । पर्सामा एक दशक पहिले विस्थापित भएकोगाँजा खेती अहिले भने फेरि फस्टाएको छ । दुई वर्ष यता कोभिड १९ संक्रमण नियन्त्रण र लकडाउनमा जिल्लाका सुरक्षाकर्मीको ध्यान केन्द्रित भएको मौका छापेर कारोबारीहरुगाँजाको खेती गर्न हौसिएका हुन् । खासगरी राष्ट्रिय वन र निकुन्जसँग जोडिएका गाउँहरुमा अहिले व्यापक परिमाणमागाँजाको खेति गरिएको छ। यस्तै वन अतिक्रमण गरिएको जग्गा र खोलाको बगरमा पनि कारोबारी र किसानले व्यापक मात्रामागाँजा रोपेका छन् । जिल्लाको विजयवस्ती,निर्मलवस्ती, ओडार ,ब्रम्हनगर, रामनगर ,सोनवर्षा , गादी, शंकरसरैया , पटेर्वासुगौली , सुवर्णपुर , मधुवन मथवल , प्रसौनीविर्ता , निचुटालगायतका गाउँमागाँजा रोपिएको हो । एक दशकदेखिगाँजाको खेती बन्द भएका कारण पर्सामागाँजाको बीउको अभाव भएपछि यहाँका किसानले मकवानपुर र धादिङका पहाडी गाउँबाट बीउ ल्याएरगाँजा रोपेका हुन् ।"
एसईईमा ३५ नम्बर नल्याए फेल : न्यूनतम ग्रेड पूरा गरेपछि मात्रै मूल प्रमाणपत्र,"काठमाडौं : विद्यालय तहमा ३५ अंक ल्याए मात्रै पास हुने प्रावधान अघि सारिएको छ । सरकारले गठन गरेको एक अध्ययन कार्यदलले यस्तो सुझाव दिएको हो । नेपालको विद्यालय शिक्षा पद्धतिमा अक्षराङ्कन पद्धतिसम्बन्धी अध्ययन कार्यदलको प्रतिवेदन अनुसार विद्यालय तहमा सिकाइ उपलब्धिको न्यूनतम आधार श्रेणी आन्तरिक वा प्रयोगात्मकमा ४० र आवधिक वा सैद्धान्तिकमा ३५ प्रतिशत हुनेगरी अभ्यास गर्नुपर्छ । प्रतिवेदनमा भनिएको छ, कक्षा ८, कक्षा १० र कक्षा १२ मा न्यूनतम ग्रेड पूरा गरेपछिमात्र मूल प्रमाणपत्र उपलब्ध गराउने व्यवस्था गर्नु उपयुक्त हुन्छ । बेन्चमार्क ३५ तोकिएपछि सोभन्दा कम सिकाइ उपलब्धि प्राप्त गर्नेहरूको ग्रेडसिटमा कम्प्लिटेड भनेर उल्लेख नगर्नु उपयुक्त हुन्छ । जबसम्म विद्यार्थीले विषयगत रूपमा आन्तरिक वा प्रयोगात्मकतर्फ वा आवधिक वा सैद्धान्तिकतर्फ डीग्रेड प्राप्त गरी समग्रमा डी ग्रेड प्राप्त गर्न सक्दैनन् तबसम्म सो तह पूरा भएको नमानी मूल प्रमाणपत्र पनि उपलब्ध नगराउनु उपयुक्त हुन्छ । मूल प्रमाण पत्र नलिइ देश तथा विदेशमा अध्ययन गर्न नसकिने र देशबाहिर गइ कसैले त्यसरी अध्ययन गरेमा समकक्षता प्रदान नगरिने व्यवस्था गर्नुपर्छ तर, रोजगारदाता संस्थाले रोजगारीका लागि उपयुक्त ठानेमा त्यसले बाधा नपार्ने व्यवस्था गर्नुपर्छ । मूल प्रमाणपत्र प्राप्त गर्न विद्यार्थीले एकपटक ग्रेड वृद्धि परीक्षामा र उक्त ग्रेड वृद्धि परीक्षामा तोकिएको ग्रेड प्राप्त गर्न नसके अर्को वर्षको परीक्षामा सामेल हुन वासोही कक्षामा पुनः अध्ययन गर्न पाउने व्यवस्था गर्नुपर्छ, 'प्रतिवेदनमा भनिएको छ । विद्यालयको आधारभूत तथा माध्यमिक तहमा अलग अलग अक्षराङ्कन पद्धतिको अभ्यास नगरी सबै तह र कक्षामा अक्षराङ्कन पद्धतिको एकरूपता कायम गर्न कार्यदलले सुझाव दिएको छ । प्रतिवेदनमा भनिएको छ, मूल्याङ्कन पद्धति तथ्यपरक हुनुपर्छ जसले गर्दा विद्यार्थीको सिकाइ र उसको ग्रेडसिटमा उल्लिखित ग्रेड र त्यसको व्याख्यामा भिन्नता नआओस् । ग्रेडसिटमा हरेक विषयको प्राप्त ग्रेडमात्र उल्लेख गरिदिने नभई शिक्षकले आफ्ना विद्यार्थीका हरेक व्यवहार चिन्न सक्ने गरी व्यवहारकुशल सिपका बारेमा पनि उतार्ने गरी पाठ्यक्रम विकास केन्द्रले साझा मापदण्ड निर्धारण गरिदिनु आवश्यक छ । ग्रेडसिटमा हरेक विषयको प्राप्त ग्रेडमात्र उल्लेख गरिदिने नभइ शिक्षकले आफ्ना विद्यार्थीका हरेक व्यवहार चिन्न सक्ने गरी व्यवहारकुशल सिपका बारेमा पनि उतार्ने गरी पाठ्यक्रम विकास केन्द्रले साझा मापदण्ड निर्धारण गरिदिनु आवश्यक छ। कुनै तह वा कक्षामा अध्ययन गर्न आवश्यक न्यूनतम जिपिए वा विषयगत ग्रेडसम्बन्धित शिक्षण संस्थाबाटनै निर्धारण गर्न सुझाव दिएको छ । न्यूनतम ग्रेड प्राप्तिका लागि विद्यार्थीलाई ग्रेड वृद्धिको मौका दिन सकिन्छ । प्रतिवेदनमा भनिएको छ,धेरै विषयमा पटक पटक ग्रेड वृद्धिको नाममा परीक्षा लिएर जबरजस्ती माथि उकाल्ने प्रवृत्ति गलत हुन्छ ।बढीमा दुई विषयमा एक पटक ग्रेड वृद्धि परीक्षा दिने व्यवस्था गर्नुपर्छ। शिक्षकको कार्यसम्पादन मूल्याङकनमा औसत सिकाइ उपलब्धि भर्नुपर्ने व्यवस्थामा समेत अंकमा सिकाइ उपलब्धी नभरी अक्षरमा भर्नुपर्ने व्यवस्थाका लागि सम्बद्ध कानुनी प्रक्रियामा सुधार गर्न सुझाव दिएको छ । अक्षराङ्कन पद्धतिको सम्बन्ध विद्यार्थी, शिक्षक, अभिभावक, शिक्षण संस्था र अन्य सरोकारवालासँग समेत भएकाले यस विषयमा मौजुदा व्यवस्थामा उल्लेख्य परिवर्तन गर्नुपूर्व सरोकारवालाको परामर्शसहित विस्तृत अध्ययन गरिनु र कार्यान्वयनमा जानुअघि अभिमुखीकरणप्रबोधीकरण गर्नपनि सुझाव दिएको छ । प्रतिवेदनमा भनिएको छ, विद्यालय तहका सबै कक्षा र तहमा उल्लिखित तालिकाअनुसार विद्यार्थीको सिकाइ उपलब्धिको मूल्याङकन गर्नुपर्ने छ । आन्तरिक र आवधिक मूल्याङ्कन वा सैद्धान्तिक र प्रयोगात्मक मूल्याकंनको भिन्नभिन्न अभिलेखीकरण गर्नुपर्ने छ ।"
कास्की अदालतमा भएन बहस बहिष्कार,"पोखरा : नेपाल बार एसोसिएसनले देशभरका अदालतमा बहस बहिष्कार गरिरहँदा कास्की जिल्ला अदालतमा भने केही अधिवक्ताले मुद्दामा बहस गरेका छन् । बारले बन्दी प्रत्यक्षीकरणबाहेक मुद्दामा बहस बहिष्कारको देशव्यापी आह्वान गरेको थियो । कास्की अदालतले कतिपय मुद्दामा फैसला र आदेशसमेत दिएको छ। । अधिवक्ता विष्णुकुशल भुजेल, माधवी पाण्डेलगायतले आफ्ना पक्षका मुद्दामा आइतबार जिल्ला अदालतमा बहस गरेका थिए। बार एसोसिएसन कास्कीले जिल्ला अदालतलाई पत्रसमेत लेखी कानुन व्यवसायीले बन्दी प्रत्यक्षीकरणबाहेकका मुद्दामा बहस नगर्ने जनाएको थियो । प्रधान न्यायाधीश चोलेन्द्रशमशेर राणाको राजीनामा माग गर्दै बार एसोसिएसन आन्दोलनमा छ । त्यही आन्दोलनका क्रममा आइतबार देशभरका अदालतमा बहिष्कार आह्वान भएको थियो।"
काभ्रेमा टिपर आतंक रोक्न सडकमा विद्यार्थी,"काभ्रे : काभ्रेमा पछिल्लो समयमा टिपर आतङक बढ्दै गएको छ। दैनिक रुपमा एक हजारको हराहरीमा टिपर गुढ्ने गरेको छ। काभ्रेबाट उपत्यका छिर्ने धेरै जसो टिपरले ट्राफिक नियमसमेत पालन गरेको पाइँदैन। जिल्लामा गुढ्ने टिपरले ट्राफिक नियम नै उल्लङ्घन गरे पनि जिल्ला ट्राफिक प्रहरी भने नदेखेझैं गर्दै आएको स्थानीयको गुनासो छ। ओभरलोड, टिपरबाट राजमार्गमा पानि चुहाउने, प्रेसर हर्न बजाउँदै ध्वनी प्रदुषण गर्दै आए पनि ट्राफिक प्रहरी काभ्रे भने अगाडीबाट ओभरलोड बोकेर टिपर कुदे पनि मौन बसिरहेको रहेको स्थानीय बताउँछन्। पछिल्लो समय काभ्रेको पनौतीमा मंसिर ३ गते दिउँसोको समयमा बा ३ क १८४७ नम्बरको टिपरले बाटोमा हिंडिरहेको एक वृद्धलाई ठक्कर दिएको थियो। वृद्धलाई ओभरलोड तीव्र गतिमा हिंडिरहेको टिपरले ठक्कर दिएर भागेको थियो। घाइते वृद्धको हाल काठमडौंमा थप उपचार भइरहेको छ। टिपरको ठक्करबाट घाइते पनौती नगरपालिका वडा नं ८ का स्थानीय मधुसुदन केसीको होस खुल्न सकेको छैन। वृद्धको उपचारसँगै पनौतीका स्थानीयले टिपरको ज्यादतीविरुद्ध ३ गते दिउँसोदेखि टिपर चल्न दिएका छैनन्। ४ गते पनि पनौतीका स्थानीयले सडकमा टायर बालेर विरोध गरी आन्दोलन गरेका थिए। अहिले उक्त क्षेत्रमा कुनै पनि टिपर सञ्चालन हुन सकेको छैन। आइतबार पनौतीका स्थानीय, विद्यार्थी लगायतले टिपरको ज्याततीविरुद्ध पनौती नगरपालिकामा ज्ञापन पत्र बुझाएका छन्। विद्यार्थीले टिपर सञ्चालनको लागि वैकल्पिक व्यवस्था गर्नु पर्ने विद्यालयको समयमा टिपर सञ्चालनमा रोक लगाउनु पर्ने मागसहति प्लेकार्ड बोकेर नगरपालिकामा ज्ञापन पत्र बुझाएका हुन्। विद्यालयको समयमा समेत टिपर तीव्र गतिमा सञ्चालनमा आएको भन्दै विद्यालय व्यवस्थापन समिति र स्थानीयले नगरपालिमा ज्ञापन पत्र बुझाएको शिक्षक रामचन्द्र थापाले जानकारी दिए। टिपरको वैकल्पिक मार्ग र टिपरको विकल्पको माग गरिएको थापाले बताए। विद्यालय क्षेत्र र समयमा टिपर रोक्नुपर्ने, प्रेसर हर्न निषेध क्षेत्र घोषणा गर्नु पर्ने मागसहित ज्ञापन बुझाएको शिक्षक थापाले जानकारी दिए। विद्यार्थी, शिक्षक र स्थानीयले बुझाएको ज्ञापन पत्र बुझ्दै पनौती नगरपालिकाका अधिकृत इन्द्र अधिकारीले खानी क्षेत्रको प्रभावमा रहेको क्षेत्रमा नगरपालिकाले गम्भीरतापूर्वक हेरिरहेको जानकारी दिए। नगरपालिकाले छिटै टिपर संघ र सरोकार निकायसँग छलफल गरेर टिपर सञ्चालनको लागि वैकल्पिक मार्ग बारे सोच्ने अधिकृत अधिकारीले जानकारी दिए।"
"थप २३८ जनामा कोरोना संक्रमण, एक जनाको मृत्यु",काठमाडौं: नेपालमा थप २३८ जनामा कोरोना संक्रमण देखिएको छ। देशभरि ९ हजार १२३ जनाको नमूना परीक्षण गर्दा यी संक्रमित देखिएको स्वास्थ्य मन्त्रालयले जनाएको छ। मन्त्रालयका अनुसार ७ हजार ८४५ पीसीआर परीक्षण गर्दा २३२ जना र १ हजार २७८ एन्टिजेन परीक्षण गर्दा ६ जनामा संक्रमण देखिएको थियो। त्यस्तै पछिल्लो २४ घन्टामा ३७० जना संक्रमणमुक्त भएका छन्। हालसम्म ८ लाख ३५९ जना संक्रमित कोरोनामुक्त भएका छन्। त्यस्तै कोरोना संक्रमणबाट एक जनाको मृत्यु भएको छ। सक्रिय संक्रमितको संख्या ७ हजार १६४ रहेको छ। त्यस्तै थप ४ लाख १४ जनाले खोप लगाएको बताइएको छ।
अध्यक्ष पदमा मेरो उम्मेदवारी किन?,"डा भीम रावल पहिलो समाजवादी क्रान्तिबाट स्थापित सोभियत संघ ढल्दै गरेको बेला काठमाण्डौमा नेकपा (एमाले) को पाँचौं राष्ट्रिय महाधिवेशन हुँदै थियो । राष्ट्रिय महाधिवेशनमा जननेता मदन भण्डारीको अगुवाईमा नेकपा (एमाले)को कार्यक्रम जनताको बहुदलीय जनवाद पारित भयो । यस कार्यक्रमले राष्ट्रिय हित, सुरक्षा र देशभक्ति, वहुलवाद र प्रतिस्पर्धात्मक राजनीति, कानूनको शासन र सुशासनलाई विशिष्ट विशेषताका रुपमा अंगिकार गयो । यसैको राजनीतिक र संगठनात्मक मार्गनिर्देशनमा नेकपा (एमाले) निरन्तर सुदृढ हुँदैगयो । छैठौं राष्ट्रिय महाधिवेशन लगत्तै २०५४ मा नेकपा (एमाले) मा विभाजन भएपनि यो पार्टी, नेकपा (माओवादी) र राज्यका बीचको हिंसात्मक द्वन्द्व र निरंकुशतन्त्रद्वारा सिर्जित प्रतिकूल स्थितिमा पनि संगठनात्मकरुपमा क्रियाशील रहँदै देशव्यापीरुपमा सशक्त रुपमा सक्रिय रह्यो । २०७५ साल जेठ ३ गते नेकपा (एमाले) र नेकपा (माओवादी केन्द्र) का बीच पार्टी एकीकरण भई नेपाल कम्युनिष्ट पार्टी (नेकपा) को स्थापना पश्चात् भने यो पार्टी आन्तरिक अन्तरविरोध र मतभेदको भुमरीमा पर्नथाल्यो । उच्च कार्यकारी अधिकारयुक्त तथा संस्थापन पक्ष मानिने नेतृत्वदायी व्यक्तिहरु नै चरम गुटबन्दीमा निर्लिप्त भएको देखियो । एकीकरण हुुनु पूर्व दुई पार्टीले एकताबद्ध हुने घोषणाका साथ चुनावमा संयुक्त उम्मेदवारी दिएर केन्द्रमा झण्डै दुई तिहाईको सरकार र सात प्रदेश मध्ये ६ प्रदेशमा बहुमतको सरकार सञ्चालन गर्ने महत्वपूर्ण ऐतिहासिक अवसर प्राप्त भएपनि त्यसको पूर्ण सदुपयोग हुनसकेन । नेपाल कम्युनिष्ट पार्टीमा विगतमा देखिएका फुटका श्रृंखलाहरुलाई अब दोहोरिन दिइने छैन भन्ने नेतृत्वका बाचाहरु पानीको फोका जस्तै भए । जनताले ठूलो विश्वास र भरोसाका साथ दिएको मतको संरक्षण गर्दै जनआकांक्षा पूरा गर्नेतर्फ दत्तचित्तका साथ लाग्नुपर्नेमा पार्टीको उच्च तह सचिवालयमा पद र अवसरको भागबण्डाबाहेक राष्ट्रिय तथा संगठनात्मक महत्वका विषयमा गम्भीर छलफल हुने तत्समम्बन्धमा सुविचारित निर्णय लिने काम हुनसकेन । पार्टीको विधान, पद्धति, कार्यक्रम र सिद्धान्तलाई सत्ता र शक्तिको बलिवेदीमा आहुति दिइयो । यस्तो स्थितिमा परिवर्तन गर्दै नेताहरुको बीचमा समझदारी गरी पार्टी एकता बचाउनको लागि २०७७ साल साउन ३० गते कार्यदल गठन भयो र त्यसले भदौ ६ गते प्रतिवेदन प्रस्तुत गर्यो । प्रतिवेदनलाई भदौ २६ गते बसेको स्थायी कमिटीको बैठकले अनुमोदन गयो र त्यसको कार्यान्वयनका लागि भदौ २९ गते अध्यक्षद्वय केपी शर्मा ओली र पुष्पकमल दाहाल प्रचण्ड द्वारा हस्ताक्षरित अन्तरपार्टी निर्देशन५ जारी भयो । तर नेतृत्वले नै उक्त निर्देशनको अवज्ञा गयो । स्थायी कमिटीबाट सर्वसम्मत निर्णय भई जारी अन्तरपार्टी निर्देशनमा हामी पार्टीभित्रको तिक्ततापूर्ण अन्तरविरोधलाई व्यवस्थापन गर्न, पार्टी एकताको रक्षा गर्न र पार्टीलाई राष्ट्रिय अभिभारामा केन्द्रित गर्न समर्थ भएका छौं भनी गरिएको घोषणालाई लत्याइयो । प्रतिनिधि सभा दुईदुई पटक विघटन भई पार्टीलाई मत दिने जनतामा आघात पुग्यो । सत्ता स्वार्थका लागि जोसंग साठगाँठ गरेपनि हुने, जस्तो गठबन्धन गरे पनि हुने, जेगरे पनि हुने र जे भने पनि हुने अत्यन्त गलत प्रवृत्ति नेतृत्व तहमा नै झांगिदै गयो । फलस्वरुप तीन बर्ष पुग्दानपुग्दै २०७७ साल फागुन २३ गते, सर्वोच्च अदालतको फैसलाबाट नेकपा विघटन भई नेकपा (एमाले) पुनर्जीवित भएपछि यस पार्टीलाई फेरी सुसंगठित रुपमा अगाडि बढाउने दायित्व नेतृत्वमा आएको थियो । तर त्यसो नभई पार्टीमा पुुनः नयाँ चरण र स्वरुपको मतभेद, विवाद र समस्या उत्पन्न भयो र अन्तरविरोध चर्कदै गयो । त्यसको समाधानका लागि शीर्ष नेतृत्व तहको सहमति अनुसार गठित कार्यदलले २०७८ साल असार २७ गते पार्टीलाई एकताबद्ध रुपमा अगाडि बढाउन १०बुँदे सिफारिश प्रतिवेदन तयार गरी नेतृत्व समक्ष प्रस्तुत गयो । सहमतिको कार्यान्वयनका लागि अनेकौं प्रयास र वार्ता भए । यी सबै प्रयास र वार्ता शीर्ष तहमा कायम नेतृत्वको टकरावका कारण सार्थक हुन सकेनन् । यसरी पटकपटक पार्टीको विधि, पद्धति र एकता कायम गर्न गरिएका निर्णय र प्रयासलाई निरर्थक बनाइयो । परिणामस्वरुप पुनर्जीवित नेकपा (एमाले) बाट पनि २०७८ साल साउन १० गते एउटा पंक्ति फुटेर नयाँ पार्टी स्थापना गर्ने बाटोमा लाग्यो । संघीय सरकार र सबै प्रदेश सरकारबाट नेकपा (एमाले) बाहिरियो । कसैको पनि योग्यता, क्षमता र दक्षता समस्याहरुको समाधान, अन्तरविरोधहरुको व्यवस्थापन गर्दै फराकिलो सोचका साथ राष्ट्र, जनता र पार्टीलाई एकताबद्ध तुल्याउने तथा प्राप्त उपलब्धिहरुको संरक्षण गर्दै थप उपलब्धि हासिल गर्नेमा प्रकट हुन्छ भन्ने कुरा विचारणीय छ । फुटेर गएको समूहले नेपाली कांग्रेस र नेकपा (माओवादी केन्द्र) समेतसंग सहकार्य गर्दै प्रदेश सरकारमा सहभागिता कायम गयो । पाँचदलीय गठबन्धनबाट बनेको सरकार र सहकार्य निर्वाचनमा समेत जारी राख्ने कुरा गर्दै समन्वय समिति बनाइएको कुरा सार्वजनिक भएको छ । यस्ता राजनीतिक घटना र परिघटनालाई नेकपाको विघटन र नेकपा (एमाले) मा उत्पन्न समस्या र फुटको असरको सन्दर्भमा समेत राखेर विश्लेषण गर्र्नुुपर्दछ । कहाँ, कसको र कुन किसिमको त्रुटि, कमी र कमजोरीबाट उक्त किसिमको अप्रिय तथा देश र जनताको लागि नोक्सानदायी परिस्थितिको सिर्जना भयो भन्नेतर्फ ठण्डा दिमाग र आग्रहरहित किमिसले सोच्नु र विश्लेषण गर्नु आवश्यक छ । उपर्युक्त पृष्ठभूमि र परिस्थितिमा हुनगइरहेको नेकपा (एमाले) को दसौं राष्ट्रिय महाधिवेशन पार्टीलाई एकताबद्ध, सुसंगठित र समयका चुनौतीहरुको सामना गर्नसक्ने गरी क्रियाशील तुल्याउन अत्यन्त महत्वपूर्ण छ । गत असोज महिनामा सम्पन्न विधान महाधिवेशनबाट पार्टीको विधान लगायतका राजनीतिक र संगठनात्मक दस्तावेजहरु पारित भएपनि त्यसमा उल्लेखित विषयहरुलाई प्राथमिकिकरण गर्दै कार्यान्वयन गर्न तद्नुकूलको नेतृत्व अपिरहार्य हुन्छ भन्ने अुनभवहरुबाट सिद्ध कुरा हो । यस अर्थमा नेतृत्व चयनको विषय दीर्घकालिन महत्व राख्दछ । यस्तो यथार्थलाई मनन गरी महाधिवेशनलाई पार्टीको आन्तरिक एकता, पारस्परिक विश्वास र समझदारी स्थापित गर्ने अवसरका रुपमा लिनु बुद्धिमानी हुन्छ । तर पार्टी एकताको लागि भएको १०बुँदे सहमति र त्यसको कार्यान्वयनका लागि केन्द्रीय कमिटीको निर्णय बमोजिम जारी अन्तरपार्टी निर्देशन१२ जसरी लागु हुनुपर्ने हो त्यसरी लागु नहुँदा उक्त किसिमको एकता, विश्वास र समझदारी स्थापित हुनमा व्यवधान सिर्जना हुनसक्ने आशंका विद्यमान छ । यसले आगामी स्थानीय र आम निर्वाचनमा विपक्षीहरुसंगको प्रतिस्पर्धामा मात्र होइन पार्टी पंक्तिलाई सैद्धान्तिक, संगठनात्मक र भावनात्मकरुपमा एकजुट बनाई संगठनको विस्तार र सुदृढिकरण गर्दै फुट र विभाजनको दुस्चक्रबाट जोगाउने र बाञ्छित प्रतिफल हासिल गर्ने काममा समेत कुप्रभाव पार्नसक्छ । नेकपा (एमाले) ले आन्तरिक रुपमा उपर्युक्त प्रकारको समस्या सामना गरिरहेको बेला राष्ट्रिय र अन्तर्राष्ट्रिय राजनीतिका तरंगहरु पनि प्रतिकूल प्रकृतिका देखिदैछन् । देशभित्र कार्यपालिका अस्थीर हुने, व्यवस्थापिका निस्क्रिय रहने र न्यायपालिका आन्तरिक द्वन्द्व, अराजकता र नैतिक मूल्यबाट स्खलित हुने स्थिति देखिएको छ । शक्ति पृथकिकरण तथा संविधान र लोकतन्त्रका कतिपय स्थापित मूल्यमान्यताहरु भत्किदै वा भत्काइदै छन् । राज्य र राजनीतिमा भ्रष्टाचार, अनियमित र स्वेच्छाचारी क्रियाकलाप बढिरहेका छन् । राजनीतिक दलहरु मतभेद, फुट र द्वन्द्वको कुचक्रमा फँसिरहेका देखिन्छन् । कानूनी शासन र राष्ट्रिय हित अनुकूल समग्र राज्य संयन्त्र परिचालिन हुुनुपर्ने सन्दर्भमा गम्भीर विचलन र समस्या प्रकट भइरहेका छन् । जनताको दैनिक जीवन र सरोकारका विषयको सम्बोधन गर्नेभन्दा राज्य र राष्ट्रिय राजनीति स्वार्थपरक मतभेद र अन्तरविरोधमा रुमलिरहेझैं देखिन्छ । यही स्थितिमा देशका भूभागहरु वाह्य अतिक्रमणमा परेका छन् । नेपालको राजनीतिक, आर्थिक, सांस्कृतिक, सामाजिक र शैक्षिक क्षेत्रमा वाह्य घुसपैठ र हस्तक्षेप बढिरहेको छ । नेपालको छरछिमेक र अन्तर्राष्ट्रिय राजनीति तथा परिवेशमा गम्भीर फेरबदल एवम् शक्ति संघर्षका संकेत र परिणामसमेत देखापर्न थालेका छन् । एशियाप्रशान्त क्षेत्र सामरिक र आर्थिक दुबै दृष्टिले शक्ति राष्ट्रहरुको प्रतिस्पर्धा तथा शक्ति विस्तारको क्षेत्र बन्दै गइरहेको छ । यसको प्रभाव नेपालको राजनीति, अर्थतन्त्र र सुरक्षा प्रणालीमा समेत पर्नथालेको देखिन्छ । शक्ति राष्ट्रहरुले आफु बीचको तीव्र प्रतिस्पर्धा र द्वन्द्वमा नेपाललाई उपयोग गर्न विकास, सुरक्षा र सहयोगका विभिन्न रणनीतिक र कार्यनीतिक तुरुपहरु प्रयोग गरिरहेको देखिन्छ । यसलाई नेपालको आन्तरिक राजनीतिक खिचातानी र स्वार्थपरक खेलले प्रश्रय दिइरहेको छ । फलस्वरुप नेपालको अस्मीता र हितको दीर्घकालीन सुरक्षामा समेत खतरा उत्पन्न हुनसक्ने देखिदैछ । यस्तो स्थितिमा नेपालको बारेमा नेपाल सरकार तथा नेपाली जनताले स्वयं सोच्ने एवम् निर्णय गर्ने सार्वभौम अधिकार तथा मान्यतामा धक्का लागिरहेको छ र अझ बढी आघात पुग्नसक्ने देखिदैछ । यस्तो स्थिति देश र जनताको लागि अत्यन्त हानिकारक हुने भएकोले यसप्रति गम्भीर भएर सोच्नु आवश्यक छ । कोरोना महामारी (कोभिड१९) ले अर्थतन्त्र र जनजीवनमा पारेको असर, प्राकृतिक प्रकोपबाट उत्पन्न समस्या, बढ्दो वेरोजगारी, महंगी जस्ता समस्यासंग जुझ्नको लागि ठोस नीति, कार्यक्रम र निर्णयका साथ राष्ट्रिय शक्तिहरु एकजुट भएर अघि बढ्नुपर्ने चुनौती देशका सामु छ । उपर्युक्त परिस्थितिलाई गम्भीर रुपमा मनन गर्दै मैले नेकपा (एमाले) को एकता कायम गर्न कार्यदलमा सक्रियता र इमान्दारीका साथ काम गरें । पार्टीमा उत्पन्न अन्तरविरोध र समस्या समाधान गर्न कार्यदलको १०बुँदे सिफारिश प्रतिवेदनको कार्यान्वयनमा जोड दिएँ । मेरो यस्तो दृष्टिकोण झण्डै ५० बर्षको राजनीतिक जीवनमा विद्यार्थीकाल देखि पार्टीको बुद्धिजीवि क्षेत्र हुँदै केन्द्रीय कमिटी तथा संसदीय क्षेत्र एवम् सरकारमा जिम्मेवारी वहन गरिरहँदा जहिले पनि राष्ट्रिय एकता, पार्टीको आन्तरिक एकता, अन्तरविरोध र द्वन्द्व व्यवस्थापनमा राख्दै आएको रुचि र खेल्दै आएको भूमिकाको निरन्तरता हो । नेकपा (एमाले) मा पछिल्लो समय उत्पन्न अन्तरद्वन्द्वको व्यवस्थापनका लागि पनि मैले पार्टी अध्यक्ष र अन्य नेताहरुसंग अनेकौं पटक वार्ता गर्नुका साथै मध्यस्थको समेत भूमिका निर्वाह गरें । तर आफ्नो अख्तियारीको सीमाबन्धन र निर्णयाधिकारी अरु नै भएकाले बाञ्छित परिणाम हासिल गर्न सकिएन । तर पार्टीले थप क्षति व्यहोर्नु नपरोस् तथा राष्ट्रिय राजनीति र देशको लागि गर्नुपर्ने कर्तब्य पूरा गर्न नेकपा (एमाले) सक्षम बनिरहोस् भन्ने भावनाका साथ मतभेद, द्वन्द्व र कटुताका सबै अवरोधहरुलाई वेवास्ता गर्दै म पार्टी एकताको पक्षमा र विभाजन तथा फुटको विपक्षमा उभिएको छु । यो कुनै पनि प्रकारको व्यक्तिगत स्वार्थ नराखी जनता र देशको उज्यालो भविष्य र सुरक्षाको एकमात्र लक्ष्य हृदयमा राखेर नै सम्भव भएको थियो । तर समाज र राजनीतिका कतिपय कुराहरु व्यक्तिको इच्छा वा आकांक्षाभन्दा स्वतन्त्ररुपमा अगाडि बढ्छन भनेझैं नेकपा (एमाले) भित्रका कतिपय आयामहरु देश, जनता र पार्टीको वृहत्तर हितका लागि मैले सोचे अनुरुप भएनन् र भइरहेका छ्रैनन् । तर यसबाट मैले उदासिन, उत्तेजित, निराश, हतोत्साही र निस्क्रिय हुने कुरा हुनसक्दैन । किनकि सिद्धान्तनिष्ट, विधि र पद्धतिसम्मत किसिमले सञ्चालित तथा जनता र देशको सर्वोपरी हितमा समर्पित सशक्त नेकपा (एमाले) केवल मेरो मात्र चाहना र सरोकारको विषय होइन, सिंगो पंक्ति र सबै देशभक्त लोकतन्त्रप्रेमी नेपालीहरुको चाहना र सरोकारको विषय हो । अतः यस पार्टीको सिर्जना, विकास, विस्तार र प्रगतिमा म लगायत हजारौं नेता, कार्यकर्ता र सदस्यहरुले बगाएको पसिना सधैं सार्थक बनिरहोस् भनेर पार्टी केन्द्रीय कमिटीको उपाध्यक्षको हैसियतले गम्भीर भएर सोच्नु र दृढ प्रयत्न गर्नु मेरो पनि कर्तब्य हो । त्यसैले देश, जनता र पार्टीका सामु आज भएका र भोलि आउनसक्ने चुनौतीहरुको सामना गर्न, सबै सकारात्मक सम्भावनाहरुलाई उद्घाटित गर्दै वर्तमान प्रतिस्पर्धि विश्वमा शान्ति र मानवताका अग्रदूत गौतम बुद्ध जन्मेको, विश्वको अग्लो हिमाल सगरमाथा उभिएको तथा वीरता र परिश्रमको लागि प्रसिद्ध जनताको मातृभूमि नेपाललाई शीर ठाडो गरी समृद्धिको पथमा अग्रसर रहने तुल्याउन पार्टीलाई नेतृत्व दिने अठोट गरेको छु । मैले राजनीतिक जीवनको आरम्भदेखिनै नै उठाउँदै आएको पार्टीको विधि, पद्धति, उद्देश्य, लक्ष्य, देशभक्ति र सिद्धान्तको झण्डालाई निष्ठा र दृढताका साथ फहराइ रहन अघि बढ्ने संकल्प गरेको छु । यही दृढ संकल्पका साथ पार्टीको विधान महाधिवेशनबाट पारित दस्तावेजमा उल्लेखित र अनुल्लेखति वा स्पष्ट गर्नुपर्ने निम्नलिखित उद्देश्य, लक्ष्य र मान्यताको आधारमा २०७८ साल मंसिर १० देखि १२ गतेसम्म चितवन जिल्लामा हुने नेकपा (एमाले) को दसौं राष्ट्रिय महाधिवेशनमा केन्द्रीय कमिटीको अध्यक्ष पदमा उम्मेदवारी दिने घोषणा गर्दछु : क) उद्देश्य र लक्ष्य १) राष्ट्रिय स्वतन्त्रता, सार्वभौमसत्ता, भौगोलिक अखण्डता, एकता, स्वाधीनता, स्वाभिमान र समृद्धिको लागि समग्र राजनीतिलाई दिशा दिने र राष्ट्रिय शक्तिका सबै स्रोतहरुलाई त्यसतर्फ अभिमुख गराउने । २) जनताको बहुदलीय जनवादका स्वच्छ प्रतिस्पर्धा लगायत राष्ट्रियता, समाजवाद र जनजीविकासंग सम्बन्धित उद्देश्य र लक्ष्य हासिल गर्न योगदान पुयाउने । नेपालको संविधानले समेत आत्मसात् गरेको समाजवाद उन्मुख प्रणालीको प्राप्तिका लागि उत्पादनका साधन र उत्पादन प्रणालीलाई तद्नुकूल तुल्याउन तथा दलाल नोकरशाही पूँजीवादको चंगुलबाट जनता र देशलाई मुक्त गर्न भूमिका निर्वाह गर्ने । ३) पार्टीको वैचारिक, राजनीतिक र नीतिगत धरातललाई अझ स्पष्ट र समय सापेक्ष बनाउनुका साथै आन्तरिक एकतालाई सुदृढ तुल्याउँदै पद्धतिसंगत संचालनमा नेतृत्व प्रदान गर्ने । पार्टी गुट र उपगुटहरुबाट ग्रस्त रहने स्थितिलाई परिवर्तन गरी विषयवस्तु तथा गुण र दोषको आधारमा धारणा र मत प्रकट गर्नसक्ने स्थिति निर्माण गर्ने । पार्टीमा देखिएका अन्तरविरोध र समस्याहरुको निराकरण गरी अन्य वामपन्थी दल, समूह र व्यक्तिहरुसंगको सहकार्यको वातावरण सिर्जना गर्ने । पार्टी एकीकरणदेखि नेकपाको विघटन, नेकपा (एमाले) मा उत्पन्न फुट तथा सरकार निर्माण र बर्हिगमन लगायतका राजनीतिक घटना र प्रभावसमेतको बस्तुनिष्ट समीक्षा गर्दै प्राप्त शिक्षालाई ग्रहण गर्ने । ४) राष्ट्रिय एकता तथा वामपन्थी पार्टी र समूहहरु बीचको एकता तथा पारस्परिक समझदारीमा अभिबृद्धि गरी राष्ट्रिय राजनीतिलाई देश र जनताको सर्वोपरी हितमा केन्द्रित गर्ने । लोकतान्त्रिक पार्टी र व्यक्तिहरु बीच देश र जनताको वृहत्तर हितका सम्बन्धमा समझदारी, सहकार्य र एकता कायम गर्न भूमिका खेल्ने । ५) पार्टीपंक्तिको सैद्धान्तिक, वैचारिक चेतना र ज्ञानलाई परिवर्तित राष्ट्रिय र विश्व परिवेश अनुरुप विस्तारित र पुनर्गठित गर्दै समस्या समाधान केन्द्रीत अध्ययन, अनुसन्धान र उपायको खोजीलाई महत्वका साथ अगाडि बढाउने । ६) पार्टीमा उत्पन्न आन्तरिक अन्तरविरोध, समस्या र असमझदारीलाई व्यवस्थापन र समाधान गरी पार्टीलाई विधि, पद्धति र लोकतान्त्रिक प्रक्रियाबाट सशक्त रुपमा अगाडि बढाउँदै आगामी स्थानीय तथा आम निर्वाचनमा विजयको अग्रपंक्तिमा पुर्याउने । ७) नेपालको संविधान र जनताको बहुदलीय जनवादको मार्ग निर्देशन अनुरुप संयुक्त राष्ट्र संघको बडापत्र, असंलग्नता र पञ्चशीलका सिद्धान्तहरुलाई आत्मसात् गर्ने स्वतन्त्र एवम् राष्ट्रिय हितमा आधारित अन्तर्राष्ट्रिय सम्बन्ध र कूटनीति सञ्चालनमा पार्टीको भूमिकालाई सशक्त बनाउने । ८) राष्ट्रिय र पार्टी राजनीतिलाई देशको विकास र उन्नति तथा जनताको आर्थिक समृद्धिका राष्ट्रिय हित अनुकूलका सबै सम्भावनाहरुको खोजी र सदुपयोगको दिशातर्फ डोयाउने । केन्द्रदेखि स्थानीय तहसम्म भइरहेको भ्रष्टाचार र बेथिति एवम् राजनीति र राज्य सञ्चालनमा व्याप्त भ्रष्टाचारका विरुद्ध कानूनी तथा जनमत परिचालन दुबै किसिमले अभियान चलाउने । ९) कोरोना विषाणुको महामारीबाट सिर्जित आर्थिक समस्याको समाधान तथा आर्थिक पुनरुत्थानका लागि ठोस कार्यक्रम र योजनालाई अगाडि बढाउने । १०) जलवायु परिवर्तनका कारण अत्यन्त जोखिमयुक्त नेपालको अवस्थालाई गम्भीर रुपमा लिई त्यसबाट उत्पन्न हुने प्राकृतिक विपत्तिको न्यूनिकरण र सामना गर्नेतर्फ राष्ट्रिय जागरण सिर्जना गर्नुका साथै पार्टी र समग्र राष्ट्रिय राजनीतिलाई दिशा निर्देश गर्ने । ११) विगतमा भएका राष्ट्रिय हित प्रतिकुलका र असमान सन्धिसम्झौताहरुको पुनरावलोकन गरी तिनको खारेजी वा विस्थापनको लागि ठोस योजनाका साथ काम गर्ने । नेपालको संविधान नागरिकतासम्बन्धी कानून ल्याउन तथा गैर नेपालीहरुलाई नागरिकता बाँडेर जनसंख्याको राजनीतिद्वारा नेपालको अस्मिता र स्वाधीनतामा आँच पुर्याउने कार्यलाई रोक्न अग्रसर रहने । १२) नेपालको कूटनीतिक क्षमता वृद्धिलाई राष्ट्रिय विकास र सुरक्षाको महत्वपूर्ण क्षेत्रको रुपमा उच्च महत्व दिई त्यसका लागि सबै सम्भव उपाय र स्रोतको सदुपयोग गर्ने । ख) मान्यता १) वर्तमान विश्वका अधिकांश सार्वभौम र स्वतन्त्र देशका राजनीतिक दल र नेताहरुले आफ्नो राष्ट्रिय स्वतन्त्रता, स्वाभिमान र हितलाई सर्वोपरी राखे झैं नेपाल सरकार, राजनीतिक दल र नेताहरुले राष्ट्रिय स्वाधीनता, स्वाभिमान, सुरक्षा र हितलाई सर्वोपरी राखेर काम गर्ने । नेपालको संविधान, मौलिक सभ्यता, संस्कृति र इतिहासको संरक्षण र संवद्र्धन गर्नेे । २) जनशक्ति लगायत देशको सबै साधन र स्रोतलाई राष्ट्र हितमा पूर्ण सदुपयोग र परिचालन गर्ने । आफ्नो देश र जनताको हितको पक्षमा उभिदा कोही खुसी नहोला कि भन्ने मानसिकताबाट पूर्णतः मुक्त रही क्रियाशील रहने । आफ्नो देशको पक्षपोषण गर्नु अरु कसैको विरोध गर्नु वा कसैप्रति अमैत्री हुनु होइन भन्नेमा सबैलाई स्पष्ट तुल्याउने । ३) इतिहासको उत्तरदानका रुपमा रहेका नेपालको स्वाधीनता, स्वाभिमान र हितमा आँच पुयाउने असमान सन्धिसम्झौताबाट मुक्त हुनुका साथै त्यस्ता किसिमका सन्धिसम्झौता नहुने र हुन नदिने दिशामा दृढताका साथ अग्रसर रहने । सबै मित्र राष्ट्रहरुसंग सुमधुर सम्बन्ध कायम गर्न सार्वभौमिक समानता, पारस्परिक हित र सम्मानको दिशामा कुटनीति सञ्चालन गर्ने । राजनीतिक दलहरुका बीच राष्ट्र र जनताको हितका विषयमा साझा धारणाका साथ सहकार्य गर्ने वातावरण निर्माण गर्न र परराष्ट्र नीतिमा समान विचारदृष्टिकोणका साथ प्रस्तुत हुने स्थिति सिर्जना गर्न भूमिका खेल्ने । ४) नेपाली जनताको कष्टसाध्य अभ्यासबाट स्थापित नेपालको संविधान लोकतान्त्रिक प्रणालीलाई जनहित, सुशासन, विकास र समृद्धिको दिशामा सञ्चालन गर्ने । ५) राजनीतिक दललाई देशको कानून तथा दलका घोषित सिद्धान्त, कार्यक्रम, नीति र निर्णयको आधारमा सञ्चालन गर्ने । अधिवेशन र निर्वाचनमा गरिएका बाचा र प्रतिबद्धता विपरीत राजनीतिलाई सत्ता स्वार्थको खेलमा परिणत गर्ने गलत राजनीतिक संस्कृति, आचरण र व्यवहारको अन्त्यका लागि सक्रिय भूमिका निर्वाह गर्र्ने । ६) नेपाल कम्युनिष्ट पार्टीको स्थापनाकालदेखि नेकपा (एमाले) क्रियाशील रहेको वर्तमानसम्म पार्टीले अंगिकार गरेको माक्र्सवादलेनिनवादलाई नेपालको वस्तुस्थिति अनुरुप सिर्जनात्मक रुपमा लागु गर्ने विषयलाई पुनःपरिभाषित गर्दै समयका चुनौतीहरुको सामना गर्नसक्ने तथा देशको आवश्यकता र जनताको आकांक्षा अनुरुप अगाडि बढ्ने । संसदीय निर्वाचनका सबै मोर्चामा नेकपा (एमाले) लाई राष्ट्रिय हितमा आधारित स्पष्ट दृष्टिकोणका साथ सशक्त रुपमा अगाडि बढाउँदै विजयी बनाउने र केन्द्र, प्रदेश र स्थानीय तहमा बहुमत प्राप्त गरी देशलाई निर्दिष्ट दिशामा दृढताका साथ नेतृत्व प्रदान गर्ने । ७) पार्टीलाई विधि, पद्धति, सामुहिक निर्णय र व्यक्तिगत जिम्मेवारीको प्रणाली अनुरुप सञ्चालन गर्ने । पार्टी कमिटी र जनसंगठनको सञ्चालन घोषित सिद्धान्त, पद्धति र लक्ष्य अनुरुप गर्ने र अन्तरविरोध तथा समस्याहरुको यथासमयमा समाधान गर्दै संगठनलाई क्रियाशील र सशक्त तुल्याउने । शीर्ष कार्यकारी तहको नेतृत्वपंक्तिबाट नै गुटबन्दी हुने कार्यले पार्टीको शक्ति र प्रभावलाई कमजोर पार्दै अन्ततः फुटको दिशामा धकेल्ने तथ्यको पुष्टि भइसकेकोले गुटबन्दीबाट पार्टीलाई मुक्त गरी यसको समग्र क्षमताको सुदपयोग हुने र विषयवस्तुमा विवेकसम्मत किसिमले छलफल हुने स्थिति निर्माण गर्ने । निर्णय प्रक्रिया संस्थागत नहुने र केही व्यक्तिसमूह हुँदै व्यक्तिमा केन्द्रित हुने स्थितिको अन्त्य गर्ने । ८) व्यक्तिको मूल्याङ्कन र जिम्मेवारी प्रदान गर्ने कार्य, दिइएको जिम्मेवारी बहन गरी प्राप्त गरेको सफलता र उपलब्धि, योग्यता, क्षमता र इमान्दारीको आधारमा गर्ने । ९) पार्टीको आम सिद्धान्त, कार्यक्रम र नीतिको आधारमा देशभक्तिको भावनका साथ समसामयिक विषयमा स्पष्ट धारणा बनाई त्यसको कार्यान्वयन गर्न अग्रसर रहने । पार्टीले विगतदेखि अवलम्बन गर्दै आएको असमान सन्धिसम्झौताको खारेजी र परिवर्तन, नेपालको जलस्रोत लगायतका प्राकृतिक स्रोतहरुको नेपालको विकासमा सदुपयोग, नेपालका अतिक्रमित भूभाग र अन्तर्राष्ट्रिय कानून बमोजिम संरक्षण तथा नियमन गर्नुपर्ने सिमानाबारे राष्ट्रको रक्षा र सुरक्षालाई ध्यानमा राख्दै स्पष्ट धारणासहित आम राष्ट्रिय दृष्टिकोणका साथ उपयुक्त पाइला चाल्ने, प्रशासन, सुरक्षा निकाय लगायत राज्यका सबै अंगहरुले राष्ट्रिय हित र स्वाधीनतालाई उच्चस्थानमा राखेर कर्तव्य निर्वाह गर्ने स्थिति सिर्जना गर्न क्रियाशील रहने । १०) नेपाल सरकार र अमेरिकी संस्था मिलेनियम च्यालेञ्ज कर्पोरेशन (एमसीसी) संग भएको सम्झौतामा रहेका राष्ट्रिय स्वाधीनता र हितमा आघात पुयाउने प्रावधानहरु हटाउने र नहटाइने भए सम्झौता नै खारेज गर्ने । नेपालको हित, स्वाधीनता, परराष्ट्र नीति र सुरक्षामा आघात पुयाउने प्रावधानहरुलाई नेपाल सरकार र जनता सामु स्पष्ट किसिमले राख्ने । मूल सम्झौता संगै भएका कार्यान्वयन सम्झौता लगायतका सम्झौताहरु संसद र जनसमक्ष पारदर्शी रुपमा ल्याउन भूमिका खेल्ने । ११) विशिष्ट र संवेदनशील भूराजनीतिक अवस्थितिमा रहेको नेपालको तत्कालीन र दीर्घकालीन हित र सुरक्षाप्रति सचेत रहँदै तद्अनुरुप राष्ट्रिय सुरक्षा नीतिको कार्यान्वयन गर्न र त्यस प्रयोजनका लागि सबै किसिमको राष्ट्रिय शक्तिको सुदृढिकरण र परिचालनका लागि क्रियाशील रहने । १२) देशको समग्र राजनीति, अर्थतन्त्र (सबै क्षेत्रको विकास रणनीति समेत), संस्कृति र शिक्षालाई राष्ट्रिय विकास र हित अनुकूलको दिशामा अघि बढाउन सशक्त भूमिका निर्वाह गर्न पार्टीलाई नेतृत्व प्रदान गर्ने । पिछडिएका बर्ग, समुदाय र क्षेत्रको उत्थानलाई राष्ट्रिय विकासको महत्वपूर्ण आधारका रुपमा लिदै सबै राष्ट्रिय एकताको आधारलाई बलियो बनाउने । १३) सदस्यता वितरण, नविकरण र प्रतिनधि चयनमा पार्टीको विधान, पद्धति, मान्यता र असल परम्परा विपरीत सदस्यहरुको चुन्न र चुनिन पाउने सार्वभौम अधिकार कुण्ठित गर्ने क्रियाकलापहरु पुनः दोहोरिन नदिने । महाधिवेशन हुन ६ महिना अघि सदस्यता प्राप्त व्यक्तिले मात्र प्रतिनिधि चुन्न र चुनिन पाउने लगायतका पार्टी निर्देशन विपरीत प्रतिनिधि चयनको प्रक्रिया आरम्भ हुनु दुई दिन अघिसम्म सदस्यता वितरण गर्ने, प्रतिनिधिको निर्वाचनको प्रक्रिया आरम्भ नगर्ने, कुनै सहमति नभई र चुनावको काम नै नभई प्रतिनिधिको नाम मनपरी किसिमले घोषणा गर्ने जस्ता पार्टीको मर्यादामा आघात पुयाई संगठनलाई क्षति पुयाउने किमिसका क्रियाकलाप हुननदिने ।१४) मैले कम्युनिष्ट पार्टी र निरंकुश पञ्चायत विरोधी आन्दोलनमा समाहित भएदेखि शान्ति प्रक्रिया, संविधान निर्माण र पार्टी एकताको लागि विभिन्न कार्यमा संलग्न हुँदा निश्चित विचार, आदर्श, मूल्यमान्यता, नीति र दृष्टिकोणका साथ आफुलाई उभ्याएको छु । यस्ता विषयहरु प्रति वर्तमान पार्टी पंक्तिका साथै आम जनता तथा भविष्यको पुस्तामा चेतना र सजगताको प्रसारण हुनसकेमा मेरो उम्मेदवारीको सार्थकता रहनेछ । यही सोचका साथ म अगाडि बढेकोे छु । १५) पार्टी अध्यक्ष कमरेड केपी शर्मा ओलीले ७० बर्षको उमेरसम्म आइपुग्दा पार्टीको अध्यक्ष र देशको प्रधानमन्त्री समेत भई महत्वपूर्ण जिम्मेवारी वहन गरिसक्नु भएको छ । यस क्रममा उहाँले देश र जनताको लागि गर्नसक्ने काम आफ्नो सम्पूर्ण क्षमता, योग्यता, सक्रियता र लगनका साथ गर्दै देश र जनता सबैले देखिसकेका छन् । उहाँ स्वयंले केही समय पहिले पार्टीको नेतृत्व हस्तान्तरण गर्ने र पुनः अध्यक्ष पदमा प्रतिस्पर्धा नगर्ने घोषणा पनि गर्नुभएको हो । उहाँको यस्तो कार्य र घोषणाको सम्मानको लागि पनि उमेर र अनुभव लगायत सबै दृष्टिबाट परिपक्व भइसकेकोले मैले केन्द्रीय कमिटीको अध्यक्ष पदका लागि अग्रसर हुनु उचित सम्झेको छु । पार्टीमा फुट भएको बेला अरुबाट परिस्थितिको सामना गर्न केही कठिनाई हुन्छ कि भन्ने लागेको भए त्यसबारे ममाथि भरोसा गरी ढुक्क हुन उहाँलाई हार्दिक आग्रह गर्दछु । साथै मैले अध्यक्ष पदको जिम्मेवारी पाएँ भने उहाँको महत्वपूर्ण अनुभव, ज्ञान र दक्षतालाई जहिले पनि पार्टीको विकास, विस्तार र सफलताका लागि सदुपयोग गरिरहन म सदा तत्पर रहने छु । अतः मेरो अध्यक्ष पदको उम्मेदवारीलाई सहजरुपमा लिई पार्टीलाई नयाँ गतिका साथ अघि बढाउन मप्रति सद्भाव प्रदर्शन गर्नहुन कमरेड केपी शर्मा ओली एवम् सबै नेतृत्व तहमा रहनुहुने कमरेडहरु समक्ष हार्दिक आह्वान गर्दछु । माथि उल्लेखित पृष्ठभूमि, लक्ष्य, उद्देश्य र मान्यताको आधारमा नेकपा (एमाले) को नेतृत्व गर्दै यस पार्टीलाई सुदढ र प्रभावकारी तुल्याउने, प्रतिस्पर्धाका सबै मोर्चाहरुमा पार्टीलाई सफल र विजयी बनाउने तथा राष्ट्रिय राजनीतिको प्रमुख चालकको रुपमा अगाडि बढाउने दृढ अठोट गरेको छु । मैले विजय र पराजयको अर्थमा भन्दा आफ्ना धारणा र मान्यतालाई महत्व दिएको छु तथा कुनै व्यक्ति विशेष प्रति कुनै आग्रह राखेको छैन । पार्टी एकताका लागि १०बुँदे सहमति गरिरहँदा पनि मैले देश, जनता र पार्टीको हितका लागि अवलम्बन गर्दै आएको विचार कै पक्षपोषण गरेको हुँ, तिनलाई परित्याग गरेको छैन वा कहीं समर्पण गरेको छैन । कुनैपनि पनि इमान्दार पार्टी नेताले त्यसो गर्नपनि सक्दैन । यही विचार र मान्यता अनुरुप नै मैले आफ्नो उम्मेदवारीको घोषणा गरेकोे छु । अतः केन्द्रीय कमिटीको अध्यक्ष पदमा मेरो उम्मेदवारीप्रति सहयोग र समर्थनका लागि नेकपा (एमाले) का सम्पूर्ण नेता, कार्यकर्ता, सदस्य र शुभेच्छुकहरुमा हार्दिक आह्वान गर्दछु । अध्यक्षको पदमा मलाई आफ्नो अमूल्य मत प्रदान गरी पार्टीलाई नयाँ चरणको प्रगति र सशक्त भूमिकामा अघि बढाउन तथा नेपाल नेपाली जनताको आकांक्षा, प्रगति र परिवर्तनको नेतृत्व गर्ने अवसर दिनहुन सम्पूर्ण प्रतिनिधि कमरेडहरुलाई हार्दिक अनुरोध गर्दछु । (आइतबार काठमाडौंमा आयोजित पत्रकार सम्मेलनमा भीम रावलले प्रस्तुत गरेको विज्ञप्तिको पूर्ण पाठ)"
कांग्रेस अधिवेशनमा सर्वसम्मत पदाधिकारी चयन गर्न प्रधानमन्त्री देउवाको निर्देशन,"इनरुवा: प्रधानमन्त्री शेरबहादुर देउवाले नेपाली कांग्रेसका पदाधिकारी सर्वसम्मत चयन गर्न आग्रह गरेका छन्। सुनसरीको देवानगञ्ज गाउँपालिका२ मा आज गाउँपालिकाको कार्यालय भवन उद्घाटन कार्यक्रमलाई सम्बोधन गर्ने क्रममा उनले पार्टीको १४औँ महाधिवेशनअन्तर्गत अधिवेशन हुन बाँकी रहेका पदमा सर्वसम्मत पदाधिकारी चयन गर्न नेता तथा कार्यकर्तासँग आग्रह गरे। नेपाली कांग्रेसका सभापतिसमेत रहेका उनले पार्टीको क्षेत्र, जिल्ला, केन्द्रीय महाधिवेशन प्रतिनिधि र प्रदेश अध्यक्षसहितका पदाधिकारी सकभर सर्वसम्मतरूपमा चयन गर्न आग्रह गर्दै त्यसो नभए स्वच्छ प्रतिष्पर्धाबाट चयन गर्न अनुरोध गरे। उनले पार्टीभित्रैको आन्तरिक निर्वाचनमा कडा प्रतिष्पर्धाको हिसाबले नभई सकभर सर्वसम्वत नभए लोकतान्त्रिक पद्धतिअनुसार स्वच्छ निर्वाचन गरेर पदाधिकारी चयन गर्नका लागि आग्रह गरे। पार्टीभित्रको आन्तरिक निर्वाचनमा कडा प्रतिष्पर्धा भए आफ्नै पार्टीभित्रका नेता तथा कार्यकर्तामा द्वन्द्व हुनुका साथै पार्टीलाई समेत आउने निर्वाचनमा घाटा हुने भएकाले त्यसतर्फ ध्यान केन्द्रित गर्न प्रधानमन्त्री देउवाले नेता तथा कार्यकर्तालाई सचेत गराए। उनले यस क्षेत्रको शिक्षा, स्वास्थ्य, सिँचाइ, कृषि, विकास निर्माण लगायतका क्षेत्रमा भएको समस्या समाधान गर्नका लागि आफू प्रतिबद्ध रहेको बताए। कार्यक्रममा प्रदेश नं १ का प्रमुख पर्शुराम खापुङग, पूर्वउपप्रधानमन्त्री विजयकुमार गच्छादार, सञ्चार सूचना तथा प्रविधिमन्त्री ज्ञानेन्द्रबहादुर कार्की, नेपाली कांग्रेस १ नम्बर प्रदेशका संसदीय दलका नेता राजिव कोइराला, पूर्वराज्यमन्त्री तथा सङ्घीय संसद् सीताराम मेहता, सुनसरीका प्रमुख जिल्ला अधिकारी इन्द्रदेव यादव, प्रहरी प्रमुख सञ्जयसिंह थापालगायतको सहभागिता थियो।"
पार्टीको नियम र प्रणाली बमोजिम उम्मेदवारी घोषणा गरेँ,"काठमाडौंः नेकपा एमालेका उपाध्यक्ष भीम रावलले आफ्नो उम्मेदेवारी घोषणा स्वभाविक रहेको बताएका छन्। उनले काठमाडौंमा पत्रकार सम्मेलन गरी आफ्नो उम्मेद्वारी अध्यक्ष पदमा स्वभाविक रहेको बताए। उनले भने, हाम्रो पार्टीमा कुनै छलफल छैन। २०४८ सालदेखि निरन्तर राजनीतिमा क्रियाशील छु। अहिले प्रतिनिधि सभाको सदस्य पनि हुँ। पार्टीको नियम र प्रणाली बमोजिम उम्मेद्वारी घोषणा गरेको उनले बताए। रावलले पार्टीले प्यानल बनाउन प्रतिबन्ध लगाएकाले एक्लै उम्मेदवारी दिने बताए। उनले भने, प्यानल बनाएर जाँदैन। सबैसँग छलफल हुन्छ। यसअघि एमाले अध्यक्ष ओलीले सहमतिबाटै नेतृत्व चयन हुने बताएका थिए। कसरी अगाडि बढ्ने भन्नेबारेमा नेतृत्वसँग कुराकानीको प्रस्ताव राखेपनि सुनुवाइ भएन। आफूभित्रको निष्ठासहित महाधिवेशन आउन पाँच दिन बाँकी रहँदा मैले अध्यक्षमा उम्मेदवारी दिने निर्णय गरे, उनले भने। अध्यक्ष पदमा मेरो उम्मेदवारी किन?"
पिसिजी हङकङ च्याम्पियनसिपमा आपुनलाई कास्य,",हङकङ: पिसिजी हङकङ बडिबिल्डिङ च्याम्पियनसिपमा आपुन के (भोटे) ले कास्य पदक जितेका छन्। हङकङ कैवलन वे ईन्टरनेशनल ट्रेड एण्ड एक्जिविशन सेन्टरमा आयोजना गरिएको प्रतियोगितामा ७५ केजी तौलमा आपुनले कास्य पदक जितेका हुन्। हङकङ, मकाउ, चीन, भारत, ताइवानलगायतका देशहरुले सहभागीता जनाएको प्रतियोगितामा स्वर्ण र रजत पदक फिलिपिन्स र चीनले जितेका थिए। दुई दशकअघि हङकङलाई कर्मथलो बनाइरहेका आपुन थाई बक्सिङ हुँदै बडिविल्डिङमा प्रवेश गरेका थिए। दर्जन बढी अन्तर्राष्ट्रिय बडिबिल्डिङ प्रतियोगितामा सहभागी भइसकेका उनले सन् २०१० मा हङकङ च्याम्पियनसिपमा सेकेन्ड रनरअप, ४औं हिमालय राष्ट्रिय प्रतियोगिता नेपालमा हेवी वेट क्याटोगोरीमा दोस्रो, १२औं धर्मश्री नेपालमा आफ्नो वेट क्याटोगोरीमा दोस्रो, ४८औं एसिया बडिबिल्डिङ च्याम्पियनसिप, ५०औ एसिया च्याम्पियनसिप जापान, वर्ल्ड च्याम्पियनसिप स्पेन लगायतमा आफ्नो कौशल प्रस्तुत गरिसकेका छन्।"
गुन्डा नाइके अभिषेकको योजनामा अशान्त बन्दै मोरङ कारागार,"विराटनगर : अपराधिक पृष्ठभूमिका गुन्डा नाइके अभिषेक गिरीको योजना र निर्देशनमा जिल्ला कारागार मोरङ लामो समयदेखि अशान्त बनिरहेको छ । गिरी अपहरण तथा शरीर बन्धक मुद्दामा कैद सजाय भुक्तान गरिरहेका नामुद अपराधी हुन् । काठमाडौंको डिल्ली बजार कारागारबाट ल्याइए पनि अनेक अवरोधका कारण मोरङ कारागारमा प्रवेश नपाएपछि उनकै योजनामा अनेक लफडा भइरहेको हो । गिरीलाई अहिले सप्तरी कारागारमा राखिएको छ। उनी समर्थक कांग्रेसका नेताकार्यकर्ताले मोरङ कारागारअगाडि आइतबार दिउँसो प्रदर्शन गरेका छन् । गिरीको इशारामा भएको प्रदर्शनको नेतृत्व कांग्रेस विराटनगरका महानगर सहसचिव सचिन पोखरेलले गरेका थिए । ४०५० जनाको संख्यामा प्रदर्शनमा उत्रिएकाले कारागारका चौकीदार कात्तिक कामतलगायतका कैदीबन्दीविरुद्ध नाराबाजी गरेका छन् । केही युवाले भने अभिषेक गिरी जिन्दावाद भनेर नारा लगाएका थिए । पोखरेलले कारागारको आन्तरिक प्रशासनविरुद्ध आफ्नो नेतृत्वमा सर्वसाधारणले आन्दोलन गरेको बताए । कारागारभित्र पोखरेलका कोही पनि आफन्त कैदीबन्दी छैनन् । आन्दोलनमा उत्रिएकाहरुका आफन्त पनि कारागारमा नभएको बताइएको छ । कारागारभित्र आफन्त नै नभएको अवस्थामा गिरीलाई मोरङ कारागार प्रवेश गराउन सहज वातवरण बनाउने गरी पोखरेलकै नेतृत्वमा आन्दोलन भएको स्रोतले बतायो । पोखरेलले भने गिरीका लागि भन्दा पनि कारागारमा भइरहेको बेथितीविरुद्ध आन्दोलन गरिएको दाबी गरेका छन् । प्रशासनको मिलेमतोमा कारागारभित्र दिनदिनै लफडा भइरहेको छ । यातना र कुटपिटका कारण धेरै कैदीबन्दीको मृत्यु पनि भइसक्यो, पोखरेलले भने, जेल सुधार गृह हो । तर सुधार गृहभित्र बसिरहेका कैदीबन्दी असुरक्षित भएपछि आन्दोलनमा जानुपर्ने अवस्था आयो । कारागारभित्र भइरहेको मृत्युको सवालमा छानबिन हुनुपर्ने माग उनले गरेका छन् । गिरीको बचाउमा बोलेका पोखरेलले कारागारभित्र हुने घटनाले समाजलाई नै असर गरिरहेको दाबी गरे । कुनै व्यक्ति विशेषका लागि नभएकाले आन्दोलनमा अभिषेकको नाम जोड्न आवश्यक छैन, उनी भन्छन्, अन्याय र अत्याचारविरुद्ध समाज नै एकजुट भएर आन्दोलनमा होमिएको हो । मोरङ प्रहरीका प्रवक्ता डीएसपी दीपक श्रेष्ठले आन्दोलन हुन थालेपछि कारागार वरपरको सुरक्षा व्यवस्था कडा पारिएको बताए । सबैतिर सुरक्षाकर्मीको उपस्थिति बाक्लो बनाएर सुरक्षा व्यवस्था मजवुत बनाइएको उनको भनाइ छ । जबरजस्ती करणी मुद्दामा दोषी ठहर भएपछि मोरङ कारागारमा कैद सजाय भुक्तान गरिरहेका विराटनगर महानगरपालिका७ का ६३ वर्षीय गोपाल शर्माको शनिबार बिहान मृत्यु भएको थियो । आन्दोलनमा उत्रिएकाले भने कारागारभित्र दिइएको यातनाका कारण शर्माको मृत्यु भएको आरोप लगाएका छन् । तर अरु कैदीबन्दीले शर्मालाई कुनै यातना नदिएको बताए । शर्माका आफन्तले पनि यातनाका कारण नभइकन उपचारमा लैजान ढिलो गरिँदा मृत्यु भएको गुनासो गरेका छन् । बिरामी हुनसाथ शर्मालाई उपचारका लागि लैजान हामीले आग्रह गर्यौँ, एक कैदीले भने, तर एम्बुलेन्स खोज्न समय लागेको भन्दै कारागार प्रशासनले १ घण्टाजति ढिलो गरिदिँदा मृत्यु भयो । शर्माका ज्वाइँ अशोक भण्डारीले बिरामी हुँदा कारागार प्रशासनले समयमै खबर नगरेको र मृत्यु भइसकेपछि आफूले घटना थाहा पाएको बताए । कारागारका निमित्त जेलर रामप्रसाद पोखरेलले पनि एम्बुलेन्स खोजेर बिरामीलाई अस्पताल पुर्याउन समय लागेको बताए । अस्पताल पुर्याउनसाथ शनिबार बिहान चिकित्सकले शर्मालाई मृत घोषित गरेका थिए । उनलाई अचानक न्यून रक्तचापको समस्या देखिएपछि शुक्रबार राति नै उपचारका लागि कोसी अस्पताल लगिएको थियो । स्वास्थ्यमा सुधार भएको भन्दै शनिबार बिहान ६ बजेतिर उनलाई अस्पतालले डिस्चार्ज दियो । त्यसपछि कारागारभित्र लगिएका शर्मालाई पुनः बिरामी परेपछि दोस्रो पटक अस्पताल भर्ना गरिएको हो । कारागारभित्र रहँदा अरु ४० जना कैदीबन्दीलाई उनीसँगै राखिएको निमित्त जेलर पोखरेलले बताए । अरु कैदीबन्दीले पनि शर्मालाई यातना दिने काम नभएको र उनी अचानक बिरामी परेको बताएका छन् । जबरजस्ती करणी मुद्दामा अदालतले उनलाई २०७१ साल मंसिर १२ गते ८ वर्ष ६ महिना कैद सजायको फैसला सुनाएको हो । तर गिरी समर्थक कांग्रेसका नेताकार्यकर्ताले भने शर्माको मृत्यु यातनाका कारण भएको दाबीसहित प्रदर्शन गरेका हुन् । अहिले सप्तरी कारागारमा रहेका गुन्डा नाइके गिरीको शुक्रबार कारागार व्यवस्थापन विभागले पुनः मोरङ कारागार सुरुवा गरेको छ । राजनैतिक संरक्षण एवं आवरणमा जघन्य अपराध र गुन्डागर्दी गरिरहेका उनलाई कांग्रेस नेताहरुको जोडबलमा मोरङ ल्याउने पटकपटकको प्रयास असफल भइरहेको छ । चौकीदार रहेका बेला मोरङ कारागारभित्र भिन्दै साम्राज्य खडा गरेर गुन्डागर्दी र असुली गर्दै कैदीबन्दीमाथि चरम यातना दिएको विषय बाहिरिएपछि उनलाई मोरङबाट २०७४ साल चैत २३ गते डिल्लीबजार स्थानान्तरण गरिएको थियो । गिरीलाई स्थानान्तरण गरेर नवीन राईलाई चौकीदारको जिम्मेवारी दिइयो । तर कांग्रेस सभापति शेरबहादुर देउवाको नेतृत्वमा सरकार बनेसँगै कांग्रेसका नेताहरुको दबाब र गृहमन्त्री बालकृष्ण खाँणको ठाडो निर्देशनमा गिरीलाई भदौ १७ गते डिल्ली बजारबाट मोरङ स्थानान्तरण गरिएको स्रोतले बतायो । गिरीको पक्षमा विराटनगरमा प्रदर्शन हुनुले पनि त्यसको पुष्टि गर्छ । चौतर्फी विरोध भएपछि गिरीलाई तत्काल मोरङ ल्याइएन । गिरीलाई ल्याउनकै लागि चौकीदार नवीन राईलाई भने गत असोज १८ गते झुम्का कारागार लगियो । उनलाई मोरङ कारागार ल्याएर चौकीदारको जिम्मेवारी दिने तयारी अनुरुप राईलाई झुम्का लगिएको थियो । डिल्ली बजारबाट सुरुवा भएपछि पहिलो पटक गिरीलाई गत कात्तिक १६ गते मोरङ ल्याइयो । तर कैदीबन्दी र उनीहरुका आफन्तको अवरोध एवं प्रदर्शनका कारण गिरीलाई मोरङ प्रवेश गराउन नसकेपछि सप्तरी लगिएको हो । सप्तरी पठाएको दुई सातामै उनको विराटनगर सरुवा भएसँगै सरकारको चौतर्फी विरोध भइरहेको छ । निमित्त जेलर पोखरेलले गिरीलाई मोरङ पठाउने निर्णय भएको पत्र आइपुगेको बताए । उनका अनुसार शुक्रबार बेलुका कारागार व्यवस्थापन विभागले गिरीलाई विराटनगर स्थानान्तरण गरेको पत्र पठाए पनि उनलाई ल्याइसकिएको छैन । गिरीलाई अहिले मोरङ ल्याउने वातावरण छैन । उनलाई ल्याउँदा परिस्थिति नराम्रो हुनसक्ने देखिन्छ,'निमित्त जेलर पोखरेलले भने, यो कुरा मैले कारागार व्यवस्थापन विभागलाई जानकारी गराइसकेको छु । यति भन्दाभन्दै पनि पठाएमा मैले केही गर्न सक्ने अवस्था रहँदैन । गिरीको पुनः सरुवा भएपछि मोरङ कारागारका कैदीबन्दीले कारागार प्रवेश गर्न नदिने तयारी गरेका छन् । कारागारभित्रका नौ सय कैदीबन्दीले गिरीविरुद्ध निवेदन नै दिएका छन् । कारागारका नौ सय कैदीबन्दी अभिषेक गिरीको विपक्षमा छौं, एक कैदीले टेलिफोन सम्पर्कमा भने, यसअघि पनि रोकेका थियौं र अब पनि सबै उपाय लगाएर रोक्छौँ । जबरजस्ती प्रवेश गराए कारागारभित्र नराम्रो घटना हुने र त्यसको परिणाम राज्यले बेहोर्नुपर्ने चेतावनी कैदीबन्दीले दिएका छन् । यसअघि कारागारभित्र आतंक मच्चाएका गिरीलाई पुनः यहाँ ल्याउँदा हामी असुरक्षित हुन्छौँ । गिरीका पालामा यातना दिएर धेरै कैदीबन्दीको हत्या भएको हामीले प्रत्यक्ष देखेका छौँ, एक कैदीले भने, गिरीको नेतृत्वमा कैदीबन्दीसँग विभिन्न बहानामा ठूलो रकम असुली गर्ने र पैसा दिन नसक्नेलाई रातदिन यातना दिने गरिन्छ । कारागारभित्रका कोही पनि सुरक्षित नहुने अवस्थामा गिरीलाई ल्याउने प्रयास पटकपटक गरिनु ठीक हैन । मोरङ कारागार चौकीदारका लागि राम्रो आम्दानीको स्रोत मानिन्छ । कारागारभित्र दैनिक उपभोग्य वस्तु, टेलिफोन र क्यान्टिनमा अत्याधिक मूल्य गिरीका पालामा तिर्नु परेको एक कैदीको भनाइ छ । पैसा तिर्न नसक्नेहरु मर्न तयार हुनुपर्छ । यस्ता अपराधीलाई पुनः कारागार ल्याए हामीलाई मान्य हुने छैन, उनले भने, कारागारभित्रबाटै चुनाव खर्च पनि उठ्ने भएकाले कांग्रेसका नेताहरुले गिरीलाई ल्याउन ठूलो चलखेल गरिरहेको पाइयो । कैदीबन्दी असुरक्षित हुँदाहुँदै मान्छे मार्ने अपराधीलाई जेलभित्र हुलेर नेताहरुले बाहिर राजनीति गर्न खोज्नु गलत हो । गिरीको पुनः मोरङ सरुवा भएपछि उनलाई रोक्न कैदीबन्दीका आफन्तले पनि विरोधको तयारी गरेका छन् । कारागारभित्र हाम्रो मान्छे असुरक्षित हुन्छन् । गिरीले मागेजति पैसा पुर्याउन पनि सकिँदैन, एक कैदीका आफन्तले भने, गिरीलाई ल्याउन हुँदैन भनेर चौतर्फी भइरहेको विरोध सरकारले किन नसुनेको हो ? सरकारको गलत निर्णयको भण्डाफोर गर्दै गिरीविरुद्ध आन्दोलनमा उत्रनुको विकल्प छैन । सप्तरीबाट मोरङ आउने तयारी गरेपछि गिरीलाई ल्याउन नहुने भन्दै कैदीबन्दीले कारागार व्यवस्था विभागमा निवेदनसमेत दिएका छन् । गत कात्तिक १६ गते गिरीले प्रवेश नपाएपछि उनकै योजनामा कात्तिक २४ गते मोरङ कारागारमा झडपसमेत भएको थियो । झडपमा गिरीको विपक्षमा रहेका चौकीदार किरण गुरुङसहित ६ जना घाइते भए । घटनापछि गिरीको विपक्षमा रहेका चौकीदारसहित १४ जना नाइके तथा भाइनाइके कैदीबन्दीलाई झुम्का, झापा र इलाम कारागारमा स्थानान्तरण गरियो । तर गिरीको पक्ष लागेर झडपमा संलग्न भएकाहरुलाई भने स्थानान्तरण गरिएन । चौकीदार गुरुङसहितका कैदीबन्दीको स्थानान्तरणपछि कात्तिक कामतले चौकीदारको जिम्मेवारी पाएका हुन् । कामत पनि पहिले गिरीकै पक्षमा थिए । चौकीदार बनेपछि उनी अहिले गिरीलाई प्रवेश गर्न नदिने पक्षमा छन् । गिरीकै योजनामा डेढ महिना पनि नपुग्दै विभिन्न लफडा भइरहँदा मोरङ कारागारमा तीन जना चौकीदार परिवर्तन गरिसकिएका छन् । अहिलेका चौकीदार कामतलाई हटाएर आफू चौकीदार बन्न आउने योजनामा रहेका गिरीकै इशारामा बारम्बार कारागार तनावग्रस्त बनिरहेको छ । स्रोतका अनसार गिरी विराटनगर आएमा चौकीदारको जिम्मेवारी उनले नै पाउने छन् । दुई सय ५० जना क्षमता रहेको कारागारमा नौ सय ५८ जना कैदीबन्दी राखिएको छ ।"
फेरि ओरालोतिर सेयर बजार : ११ समूहको मूल्य घट्यो,काठमाडौं : सेयर बजार फेरि ओरालो लागेको छ। कारोबारको पहिलो दिन अर्थात् आइतबार नेप्से परिसूचक ११६० अंकले ओरालो लागेको छ। नेप्से घटेसँगै कारोबार रकम पनि घटेको छ। यसदिन २२५ कम्पनीको ७८ लाख ९४ हजार ४६८ कित्ता सेयर ४ अर्ब ३५ करोड मूल्य बराबरमा खरिदबिक्री भएको छ। यस्तै ठूला कम्पनीको सेयर मापक परिसूच सेन्सेटिभ इन्डेक्स पनि ३ अंक बढीले घटेर ५१८२५ विन्दुमा अडेको छ। कारोबारमा आएका १३ वटा समूहमध्ये २ कम्पनीको मात्र सेयर मूल्य बढेको छ। उत्पादन समूहको १४९ र जलविधुतको समूहको ०४१ प्रतिशत बढेको हो। यसदिन ११ समूहको सेयर मूल्य घटेको छ। होटल तथा पर्यटन समूहको सबैभन्दा बढी १८७ प्रतिशतले घटेको छ। यस्तै आज दुई कम्पनीको सेयर मूल्यमा सकारात्मक सर्किटल लेभलमा कारोबार भएको छ। नारायणी डेभलपमेन्ट बैंक र मानुषी लघुवित्त वित्तीय संस्थाको सेयर मूल्य १० प्रतिशतले बढेको हो। यसदिन कारोबार रकमका आधारमा महालक्ष्मी विकास बैंक शीर्षस्थानमा रह्यो। सो कम्पनीको ५० करोड बढी मूल्यमा सेयर किनबेच भयो।
ओलीसँग भीड्न भीम रावलद्वारा अध्यक्ष पदमा उम्मेद्वारी घोषणा,काठमाडौं: नेकपा एमालेका उपाध्यक्ष भीम राव पार्टीको आसन्न दसौं राष्ट्रिय महाधिवेशनमा अध्यक्ष पदमा उम्मेद्वारी दिने घोषणा गरेका छन्। आइतबार काठमाडौंमा आयोजित पत्रकार सम्मेलनमा उनले अध्यक्ष पदमा उम्मेदवारी दिने घोषणा गरेका हुन्। यससँगै अध्यक्षमा केपी शर्मा ओली र भीम रावलबीच निर्वाचन हुने पक्का भएको छ। नेकपा विभाजन भएसँगै उपाध्यक्ष रावलले पार्टीभित्र फरक मत प्रस्तुत गर्दै आएका छन्। उनले पार्टी सुदृढीकरणका लागि दस बुँदे माग कार्यान्वयन हुनुपर्ने बताउँदै आएका छन्। एमालेको दसौं राष्ट्रिय महाधिवेशन मंसिर १० देखि १२ गतेसम्म चितवनमा हुँदैछ। महाधिवेशनको उद्घाटन सत्र नारायणी नदी किनारमा हुने छ भने बन्द सत्र सौराहामा आयोजना हुने तालिका यसअघि नै सार्वजनिक भइसकेको छ।
श्रीमती हत्या आरोपमा श्रीमान पक्राउ,"राजविराज : श्रीमती हत्याका आरोपित सप्तरीको बोदे बरसाइन नगरपालिका५ जाँजरका २५ वर्षीय लुकमान मियाँ पक्राउ परेका छन् । श्रीमतीको हत्याको आरोपमा लुकमानलाई पक्राउ गरी आइतबार म्याद थप गरिएको इलाका प्रहरी कार्यालय कडरबोना, सप्तरीका इन्स्पेक्टर बिरेन्द्रकुमार पासवानले बताए । रोशन खातुनको २०७६ मङ्सिर ३० गते लुकमानसँग विवाह भएको थियो । विवाहपछि दाइजो माग्दै पटकपटक धम्की दिँदै आएका लुकमानसहितकाले दाइजो नदिएको रिसमा कुटपिट गर्दै ०७६ फागुन १ गते विष खुवाइ मारेको मृतकका भाइ मो फिरोजले बताए । विष खुवाइएपछि गम्भीर बनेकी रोशनको उपचारको क्रममा ०७६ फागुन २ गते विराटनगरस्थित गोल्डेन अस्पतालमा मृत्यु भएको थियो। शवको पोस्टमार्टम २०७६ फागुन २ गते कोशी अस्पताल, विराटनगरमा भएको थियो । घटनासँगै मृतकका बुवा जहिरुद्दिनले इलाका प्रहरी कार्यालय कडरबोनामा दिएको जाहेरी दर्ता नभएपछि उच्च अदालत जनकपुर, राजविराज इजलासमा परमादेशका लागि मुद्दा दायर भएको थियो । राजविराज इजलाशले २०७७ मङ्सिर २९ गते परमादेश गरेपछि जाहेरी दर्ता गरी लुकमानलाई गिरफ्तार गरिएको इन्स्पेक्टर पासवानले बताए । हत्या आरोपमा लुकमानसहित लुकमानकी आमा ४५ वर्षीया सकिना खातुन, बुवा ४७ वर्षीय सरिमुल्ला मियाँ, ठूलोवुवा ५५ वर्षीय कलिमुल्ला मियाँ, महादेवा गाउँपालिका४ का ३२ वर्षीय भिनाजु हजरत मियाँ र दिदी २७ वर्षीया हमिदा खातुन र लुकमानकी ठूलो दिदीकी छोरी २९ वर्षीया रेशमा खातुनविरुद्ध जाहेरी दर्ता भएको प्रहरीले जनाएको छ । अन्य आरोपितहरु पक्राउ परेका छैनन् ।"
दैलेखको दुई प्रदेशसभामा देउवा पक्षीय उम्मेदवारको जीत,दैलेख : सत्तारुढ नेपाली कांग्रेसको १४ औँ महाधिवेशनअन्तरगर्त प्रदेश निर्वाचन क्षेत्रमा हालै अधिवेशन सम्पन्न भएको छ । दुईवटा प्रतिनिधिसभा निर्वाचन क्षेत्र र चारवटा प्रदेशसभा निर्वाचन क्षेत्र रहेको दैलेखमा चारवटै प्रदेशसभा निर्वाचन क्षेत्रमा निर्वाचन भएको छ। प्रदेशसभा क्षेत्रीय अधिवेशनमा कांग्रेस सभापति एवं प्रधानमन्त्री शेरबहादुर देउवा पक्ष र कांग्रेसका नेता रामचन्द्र पौडेल पक्षबीच चुनावी प्रतिष्पर्धा भएको थियो । निर्वाचनको मत परिणाम सार्वजनिक भइसकेको छ । दैलेखका चार प्रदेश सभा निर्वाचन क्षेत्रमध्ये दुईमा संस्थापन र दुईमा पौडेल पक्षका उम्मेदवार विजयी भएका छन् । दैलेख निर्वाचन क्षेत्र नम्बर एकका दुई वटै प्रदेश निर्वाचन क्षेत्रमा महाधिवेशन प्रतिनिधि सहित पौडेल पक्ष विजयी बनेको छ । निर्वाचन क्षेत्र नम्बर १ (क) मा बखतबहादुर सापकोटाको प्यानल नै विजयी बनेको छ । निर्वाचन क्षेत्र नम्बर १ (ख) मा नौमुले गाउँपालिकाका अध्यक्ष भदे बुढामगरको प्यानल निर्वाचित भएको छ । निर्वाचन क्षेत्र नम्बर दुई (क) मा संस्थापन पक्षका टंक रिमाल निर्वाचित भएका छन् । नेपाली कांग्रेस प्रदेश अधिवेशनमा दैलेखको निर्वाचन क्षेत्र नम्बर २ (ख) मा संस्थापन पक्षकै उम्मेदवार खगेन्द्रबहादुर शाही राउटे विजयी बनेका छन् ।
बारले सोमबार राजनीतिक दललाई ज्ञापनपत्र बुझाउँदै,"काठमाडौंः प्रधानन्यायाधीश चोलेन्द्र शम्शेर जबराको राजीनामा माग गर्दै नेपाल बार एशोसियशनले भोलि (सोमबार) राजनीतिक दललाई ज्ञापन पत्र बुझाउने भएको छ। बारले नियमित कार्यक्रमअन्तर्गत सोमबार राजनीतिक दललाई ज्ञापनपत्र बुझाउन लागेको हो। संसदमा आबद्ध दलहरुलाई सोमबार ज्ञापनपत्र बुझाउन लागेको बारका उपाध्यक्ष रक्षा बस्यालले अन्नपूर्णलाई बताइन्। प्रधानन्यायाधीशको राजीनामा किन? न्यायपालिकाको शुद्धीकरणका लागि के गर्न सकिन्छ भन्ने विषय ज्ञापनपत्रमा समेटिनेछ। हामी भोलि नै ज्ञापनपत्र बुझाउँछौं, उनले भनिन्। यसअघि आज बन्दी प्रत्यक्षीकरणबाहेकका कुनै पनि मुद्दामा बहस पैरवी भएन। बारका महाचिव लीलामणि पौडेलका अनुसार सोमबार १० देखि १२ बजेसम्म देशभरिका अदालतमा हातमा कालोपट्टी बाँधेर धर्ना, विरोध सभा गरिने छ। हामीले संसदमा रहेका सबै राजनीतिक दलका संसदीय दलमा ज्ञापन पत्र बुझाउने कार्यक्रम तय गरेका छौं,' पौडेलले भने। मंगलबार हदम्याद गुज्रिने अवस्थाको अन्तिम म्याद बाहेक कुनै पनि अदालत, न्यायाधीकरणहरूमा फिराद, प्रत्युत्तर, पुनरेदन रिट, लिखित जवाफ, बहस नोट केही पनि दर्ता नगर्ने नगराइने बारले निर्णय गरेको छ। बुधबार १८ वटा उच्च अदालत तथा उच्च अदालतका इजलास रहेका स्थानमा बृहत् विरोध सभा आयोजना गर्ने बारको तयारी छ। ती कार्यक्रममा नेपाल बारका केन्द्रीय प्रतिनिधि पर्यवेक्षक रहनेछन्। बुधबार ती उच्च अदालतमा बहस पैरवी नगर्ने बारले जनाएको छ। त्यस्तै मंसिर ९ र १० गते बारले काठमाडौं उपत्यकाका सबै बार इकाईका सदस्यको सहभागितामा सर्वोच्च अदालत केन्द्रीत विरोध कार्यक्रम गर्ने बारको योजना छ। त्यस्तै बारले मंसिर २४, २५ र २६ गते पोखरामा हुने भनिएको राष्ट्रिय सम्मेलन स्थगित गरेको छ। अधिवक्ता हरि पराजुलीले प्रधानन्यायाधीश जबराले संवैधानिक परिषद् र कार्यपालिकामा भागबण्डा खोजेको भन्दै राजीनामाको विकल्प नरहेको बताए।"
कानुन व्यवसायीले मागे गृहमन्त्री खाँडको राजीनामा,"काठमाडौं : न्यायिक शुद्धीकारणका लागि गरेको शान्तिपूर्ण आन्दोलन दबाउन सरकारले प्रहरी खटाएको भन्दै कानुन व्यवसायीहरुले गृहमन्त्री बालकृष्ण खाँडको राजीनामा मागेका छन्। प्रधानन्यायाधीशको राजीनामा माग गर्दै आइतबार सर्वोच्च परिसरमा धर्ना दिन गएका कानुन व्यवसायीहरुले धर्नामा प्रहरीले हस्तक्षेप गरेको भन्दै गृहमन्त्रीको राजीनामा मागेका हुन्। उनीहरुले चर्को नाराबाजी गर्दै भ्रष्टाचारी न्यायाधीश र गृहमन्त्री खाँडले यथाशीघ्र राजीनामा दिनुपर्ने माग गरे। नेपाल बार एसोसिएसनका उपाध्यक्ष ईश्वरी भट्टराईले कानुन व्यवसायीहरुको शान्तिपूर्ण आन्दोलनमा गृहमन्त्री खाँडले प्रहरी खटाएर आन्दोलन विथोल्न खोजेको आरोप लगाए। उनले भने,' न्यायिक शुद्धीकरणको लडाइँमा प्रहरी खटाइनु खेदजनक छ। भ्रष्टाचारी न्यायाधीश जबरा र गृहमन्त्री खाँडले राजीनमा दिनैपर्छ।' उनले न्यायालय बिचौलियाको कब्जामा रहेको बताए। उनले भने,' न्यायालय बिचौलियाको कब्जामा छ। बल प्रयोग मान्य छैन । यदि प्रहरी गेट बाहिर गएनन् भने यो आन्दोलन सिंहदरबार केन्द्रित हुन्छ। बारले सर्वोच्च परिसरबाट सुरक्षाकर्मी हटाउन समेत माग गरेको छ। यसअघि बारले पटकपटक सर्वोच्च परिसरबाट प्रहरी हटाउन गृहमन्त्राललाई खबर गरेको थियो। धर्नामा बसेका कानुन व्यवसायी र प्रहरीबीच प्रत्येक दिनजसो घम्साघम्सी हुँदै आएको छ। केही दिनअघि धर्नमा बसेका कानुन व्यवसायी र प्रहरीबीच घम्साघम्सी हुँदा ७ जना कानुन व्यवसायीहरु घाइते भएका थिए। प्रधानन्यायाधीशले राजीनामा नदिएसम्म आन्दोलन जारी राख्ने बारले बताएको छ। बारले आजदेखि विरोधका नयाँ कार्यक्रम घोषणा गरी आन्दोलित छ।"
विद्यालयमा संक्रमणरहित वातावरण,"केही दिन अगाडि फेसबुकमा राखिएको एक स्टाटसले मन चसक्क भयो। एउटी बहिनीले आफ्नो छोरालाई विद्यालय पुर्याएको फोटो पोस्ट्याउँदै लेखेकी थिइन्, आज छोरालाई भारी मनले विद्यालयमा छाडियो। दसैं, तिहार र छठलगायतका चाडपर्व सकिएलगत्तै अधिकांश विद्यालयले भौतिक रूपमै पठनपाठन सुरु गरिसकेका छन्। विद्यालयको पोशाक लगाएर गह्रुंगो झोला बोकी विद्यार्थी सबेरैदेखि विद्यालय जान थालेको यत्रतत्र देखिन्छ। कोरोना महामारीका कारण लामो समय घरमै बसेर अनलाइन कक्षा लिएका बालबालिकामध्ये कतिपयले विद्यालय जान अल्छी मानिरहेका थिए। कतिपय भने उत्साहित भएरै विद्यालय जान थाले। छोराछोरी विद्यालयमै प्ुगेर पढ्न थालेपछि अभिभावक पनि दंग परेका छन्। तर यो खुसीसँगै अधिकांश अभिभावकमा कोरोनाप्रतिको डर उत्तिकै छ। हालै मुस्ताङको एक विद्यालयमा दुई विद्यार्थी र दुई शिक्षकलाई कोरोना संक्रमण देखिएपछि विद्यालय पुनः बन्द भएको समाचारले अभिभावक झन् सशंकित भएका छन्। भर्खर विद्यालय जान थालेका छोराछोरीलाई जतिबेला पनि संक्रमण हुन सक्छ भन्ने चिन्ता छ। त्यही चिन्ताले भारी मन हुँदाहुँदै पनि नानीबाबुलाई विद्यालय पुर्याउन अभिभावक बाध्य छन्। लामो समयको अनलाइन कक्षा त्यति प्रभावकारी नभएको विद्यार्थी स्वयंले अनुभव गरेका थिए। अझै साना बालबालिकालाई त पढ्ने डिभाइस अगाडि आधा घण्टा टिकाइराख्नु अभिभावकका लागि ठूलो चुनौती बनेको थियो। यस्तो अवस्थामा विद्यालयहरू भौतिक रूपमै सञ्चालनमा आउनु र विद्यार्थीले कक्षाकोठामै गएर पढ्न पाउनु अत्यन्तै राम्रो पक्ष हो। भर्खर विद्यालय जान थालेका छोराछोरीलाई जतिबेला पनि संक्रमण हुन सक्छ भन्ने चिन्ता छ। त्यही चिन्ताले भारी मन हुँदाहुँदै पनि नानीबाबुलाई विद्यालय पुर्याउन अभिभावक बाध्य छन्। यद्यपि योसँगै विद्यालयमा विद्यार्थीको व्यवस्थापन कसरी गरिन्छ भन्ने विषय पनि महत्त्वपूर्ण हुन आउँछ। विद्यालयले प्रयोग गर्ने स्कुल बसदेखि कक्षा कोठा, खाना खाने हलदेखि खेल्ने ग्राउन्डलगायतका सबै संरचनामा विद्यार्थीको भौतिक दूरीलाई ध्यानमा राख्नु जरुरी छ। विद्यालयमा हुने सीमित स्रोत र साधनले गर्दा विद्यार्थीबीचको भौतिक दूरीलाई ध्यान दिन सकिएन भने संक्रमण पुनः ह्वात्त नबढ्ला भन्न सकिन्न। पहिलो चरणको कोरोना संक्रमण घटेपछि केही समयका लागि विद्यालय सञ्चालन भएका थिए। त्यतिबेला बाटोमा गुड्दै गरेका स्कुल बसमा विद्यार्थी कोचाकोच देखिन्थे। विद्यार्थीलाई मास्क अनिवार्य गरिए तापनि उनीहरूको मास्क कि चिउडोमा कि बल्लतल्ल मुखसम्म ढाकिएको हुन्थ्यो। चालक र सहचालक नजिकै बसेका विद्यार्थी त मज्जाले उनीहरूसँग मास्कबिनै गफ गरिरहेका दृश्य पनि देखिन्थे। कतिपय विद्यालयका बसहरू विद्यार्थी ओसारपसारमा मात्र प्रयोग गरिन्छ। तर अधिकांश विद्यालयका बसले विद्यार्थीलाई स्कुल वा घर पुर्याएपछि पुनः सार्वजनिक यातायातको रूपमा सडकमा गुड्न थाल्छन्। यस्तो अवस्थामा गाडीलाई विद्यार्थी बोक्नु अगाडि राम्रोसँग स्यानिटाइज गरिन्छ वा गरिन्न। यसले पनि संक्रमणको जोखिमलाई निर्धारण गर्छ। विद्यार्थीलाई बस चढाउँदा वा झार्दा पनि स्यानीटाइजरको प्रयोगको व्यवस्था विद्यालयले गरिदिए अझै उत्तम हुन्छ। त्यसैगरी दिनमै सैयौं जनासँग बोलचाल र हेलमेल गर्ने चालक र सहचालकबाट पनि संक्रमणको उत्तिकै जोखिम हुन्छ। यसका लागि उनीहरूलाई अनिबार्य रूपमा मास्क र स्यानीटाइजरको प्रयोग गर्न लगाउने विषयमा विद्यालय प्रशासनले ध्यान दिनु जरुरी देखिन्छ। विद्यालयमा दिनहुँ हुने प्रार्थना सभा, खेलकुद र अन्य अतिरिक्त गतिविधिमा पनि विद्यार्थीको भीड व्यवस्थापन गर्न रत्तिभर चुके संक्रमण पत्तै नपाई नफैलिएला भन्न सकिन्न। जाडो निकै बढिसकेको छ। पहिलेको जस्तो विद्यार्थीलाई गुम्म कक्षाकोठामा भेडाबाख्रा जसरी कोच्ने हो भने पनि संक्रमण पुनः बढ्न सक्ने खतरा छ। बरु कक्षाकोठामा ठाउँ नभए खुला चौरमै राखेर पढाए बेस होला। राम्रोसँग खुला हावा प्रवाह नहुने कोठामा विद्यार्थी कोच्नु पनि उत्तिकै जोखिमपूर्ण छ। कक्षाकोठामा विद्यार्थी विद्यार्थीबीच, विद्यार्थी र शिक्षकबीच, शिक्षक शिक्षक र अन्य कर्मचारीबीचको दूरी कायम राख्नेमा पनि विद्यालयले मापदण्ड दय गर्नुपर्ने देखिन्छ। हिजोआज प्रायः विद्यालयले विद्यालयमै खाना खाजा अनिवार्य गरेका छन्। यसका लागि अभिभावक अतिरिक्त शुल्क तिर्न तयार पनि छन्। यद्यपि खाने ठाउँमा छोराछोरी सुरक्षित छन् भन्नेमा अभिभावक अझै ढुक्क हुन सक्ने अवस्थामा छैनन्। डाइनिङ हलमा विद्यार्थीको बसाइ व्यवस्थादेखि उनीहरूले प्रयोग गर्ने भाँडाकुडा, हात धुने धारा, पुस्ने रुमाल, प्रयोग गर्ने बाथरुम लगायतसँगको सम्पर्कमा रहँदा उनीहरूलाई कसरी सुरक्षित राख्ने भन्नेमा विद्यालयले ध्यान दिनुपर्ने देखिन्छ। कतिपय विद्यार्थीले विद्यालय जान थालेपछि यस्ता विषयमा अभिभावकलाई गुनासो गर्ने गरेका छन्। यसले विद्यालयहरू खोल्न जति हतारिए, त्यही अनुरूप विद्यालय प्रशासनले सूरक्षित र व्यवस्थित पूर्वाधार निर्माणमा किन कन्जुस्याई गरे भन्ने जिज्ञासा धेरैको मनमा जाग्न सक्छ। विद्यार्थीमध्ये केही स्वयं संक्रमित भएर निको भइसकेका छन्। कतिपयले आफ्ना प्रियजन र परिवारका सदस्यलाई कोरोनाबाट निकै दुःख पाएको देखेका छन्। कत्तिले त आफन्त र प्रिय मान्छे गुमाएका समेत होलान्। यी विभिन्न परिस्थितिको सामना गरेका विद्यार्थीको मानसिकता बुझेर शिक्षकशिक्षिकाले उनीहरूप्रति गर्ने व्यवहार परिवर्तन गर्नुपर्छ। यस्तै कारणले गर्दा कतिपयको मनमा कोरोनाको त्रास गडेको छ। यसले गर्दा क्षणभर पनि मास्क खोल्न डराउने पनि धेरै छन्। यसरी बिहानैदेखि बेलुकीसम्म मास्क लगाइराख्दा विद्यार्थीको श्वासप्रश्वास प्रणालीमा असर पुग्न सक्छ। अझै विशेषगरी साना कक्षाका विद्यार्थीलाई दिनभरी मास्क लगाउनु उनीहरूका लागि सजायसरह नै होला। त्यसैले कक्षाकोठामा विद्यार्थीको बसाइमा यथेष्ठ भौतिक दूरी कायम राख्नु पहिलो आवश्यकता हो। त्यसैगरी, भेन्टिलेसनको राम्रो व्यवस्था गर्न सकेमा शिक्षकशिक्षिकाले नै साना विद्यार्थीलाई कति खेर मास्क लगाउने र कतिखेर खोल्ने भन्नेमा निरन्तर निगरानी र सुझाव दिनु उपयुक्त देखिन्छ। कोरोनाले बालबालिकामा मनोवैज्ञानिक त्रास सिर्जना गरेको छ। यसबाट उनीहरूलाई बाहिर निकाल्न मनोसामाजिक परामर्श दिनु उत्तिकै जरुरी छ। यसका लागि स्थानीय तहले तालिमप्राप्त मनोसामाजिक परामर्शदातामार्फत बालबालिकामाझ मनोसामाजिक परामर्शको अभियान सञ्चालन गर्न सके बढी प्रभावकारी हुन सक्छ। विद्यालयले पनि मनोसामाजिक परामर्शका कार्यक्रमहरू सञ्चालन गरी विद्यार्थीको मनको डर हटाउनुपर्छ। अनि मात्र उनीहरूको सिकाइ स्तरमा वृद्धि हुनुको साथै समग्र स्वास्थ्यमा सुधार आउनेमा दुईमत नहोला। लामो समयदेखि थलिएको शैक्षिक क्षेत्र उकास्न र विद्यार्थीको सर्वांगीण विकास गर्न विद्यालयमा उनीहरूको भौतिक उपस्थितिले ठूलो भूमिका खेल्छ। तर विश्वव्यापी रूपमै कोरोना संक्रमितको संख्या बढिरहेको र मृत्युको संख्या ५० लाख नाघिसकेको अवस्थामा विद्यालयहरूको सानो लापरबाहीले पनि पुनः पहिलेकै परिस्थितिमा फर्कनु नपर्ला भन्न सकिन्न। त्यसैले विद्यार्थीलाई शैक्षिक व्यवसायको एउटा माध्यम मात्र नठानी भोलिका सच्चा कर्णाधारका रूपमै व्यवहार गरौं। माया गरेरै उनीहरूका व्यवहार र आचरणमा परिवर्तन ल्याउँ। जसरी घरमा आमाबाबुले आफ्ना नानीबाबुलाई सुरक्षित राख्न हरसम्भव प्रयास गरे। त्यसरी नै विद्यालयले पनि विद्यार्थीलाई कोरोना संक्रमणबाट जोगाउँदै शिक्षा दिने काममा आफ्नो ब्यवस्थापनलाई चुस्त दुरुस्त राख्नु समयको माग हो। लामो समयको अनलाइन अध्ययन अध्यापनपछि भौतिक रूपमै विद्यालय सञ्चालनको जिम्मा नेपाल सरकारले स्थानीय सरकारलाई नै दिएको छ। तर स्थानीय, प्रदेश र संघीय सरकारबीच बालबालिकालाई कोरोनाबाट सुरक्षित राख्न प्रभावकारी समन्वय संयन्त्रको स्थापना भने अझै हुन सकेको छैन। नेपाल सरकारले पनि हालसम्म कोरोनाबाट बालबालिकालाई सुरक्षित राख्न बालअधिकार व्यवस्थापन मापदण्ड र निर्देशिका बनाएको छैन। कोरोनाका कारण धेरै बालबालिकाले विद्यालय छाडेका छन्। यस्ता बालबालिकालाई पुनः विद्यालय फर्काउन तीनै तहका सरकारले ठोस योजना बनाउनु जरुरी छ। कतिपय स्थानीय सरकारले विद्यालयमा बालबालिकालाई दिँदै आएको दिवाखाजा कार्यक्रमको बजेटसमेत अन्यत्रै रकमान्तर गरेका छन्। विद्यालयमा दिवा खाजा नपाउँदा पनि कतिपय विद्यार्थीले विद्यालय छाड्ने गरेका केही अध्ययनले देखाएको छ। त्यसैगरी विद्यालयमा दिवाखाजामार्फत पौष्टिक आहाराको मात्रा पुर्याइरहेका गरिब, विपन्न तथा लक्षित समुदायका बालबालिका कोरोनाका कारण विद्यालय बन्द भएपछि पुनः कुपोषणको दुष्चक्रमा फस्न पुगेका बालबालिकासम्बन्धी काम गर्ने एक संस्थाले हालै गरेको अध्ययनले जनाएको छ। कोरोनाबाट प्रभावित यस्ता बालबालिकाको हितमा सरकारी र गैरसरकारी स्रोतको प्रभावकारी परिचालन हुन नसकेको पनि उक्त अध्ययनको निष्कर्ष छ। त्यसैले कोरोनाबाट बालबालिकाको समग्र सुरक्षाका लागि तीनै तहका सरकारले आवश्यक समन्वय र सहकार्य गर्ने स्पष्ट निर्देशिका निर्माण गर्नु जरुरी छ। कोरोनाले सबैभन्दा धेरै असर पारेको सिमान्तकृत, अपांगता भएका, दुर्गम क्षेत्रका, सुविधाविहीन र गरिब परिवारका बालबालिकालाई लक्षित गरेर तीनै तहका सरकारले बजेट विनियोजन गर्नुका साथै विभिन्न कार्यक्रम सञ्चालन गर्नु आवश्यक छ। जोखिम न्युनीकरणका लागि स्थानीय स्तरमा निरन्तर सूचना प्रवाह, घर परिवार र समाजभित्र स्वास्थ्य मापदण्डको पूर्ण रूपमा पालना गर्न निरन्तर खबरदारी गरिनुपर्ने उत्तिकै जरुरी देखिन्छ। कोरोनाका कारण विश्वभरका विद्यार्थीको शिक्षामा प्रभाव परेको छ। बालबालिकाको क्षेत्रमा काम गर्ने विश्वब्यापी संख्या युनिसेफको गत सेप्टेम्बरसम्मको तथ्यांक अनुसार विश्वभरका विद्यालयका बालबालिकाले कोरोना महामारी र त्यसपछिको लकडाउन सुरु भएदेखि व्यक्तिगत रूपमा सिकाइको अनुमानित १८ ट्रिलियन घण्टा गुमाएका छन्। हाल विश्वमा अझै ८ प्रतिशत विद्यालय पूर्ण रूपमा बन्द छन्। १९ प्रतिशत विद्यालय आंशिक रूपमा बन्द छन्। ४५ प्रतिशत पूर्ण रूपमा खुला छन् भने २७ प्रतिशतमा वार्षिक परीक्षापछिको बिदा रहेको छ। दक्षिण एसियामा २५ प्रतिशत विद्यालय पूर्ण रूपमा बन्द छन् भने ६३ प्रतिशत आंशिक बन्द र १३ प्रतिशत पूर्ण रूपमा खुला छन्।"
धारणा,"श्रवण गाउँमा जन्मिएका थिए। गाउँमा खेती किसानी गरेर दैनिकी चलाउने उनले राम्रो लुगा लगाउन पनि दसैं पर्व नै कुर्नुपर्ने थियो। केही मिहेनत गरेर जम्मा गरेको रकमले बल्ल बल्ल एउटा कोट सिलाएका थिए। कुनै समय सहर जाँदा लगाउने सोच बनाएर उनले राखेको कोटको काम एक दिन आयो। श्रवण जब सहर जान तयार भए। उनलाई कोटले धेरै सुहायो पनि। उनी प्रफुल्ल मुद्रामा सहर तर्फ लागे। कोट लगाएर हिँड्दा उनलाई मान्छेले हेर्ने र गर्ने व्यवहार देखेर आज अचम्म लागिरहेको थियो। भेट्ने धेरैले उनलाई नमस्ते पनि गरिरहेका थिए। यसैक्रममा श्रवणलाई बाटोमा एक जना व्यक्तिले रोक्दै केही प्रश्न सोध्न थाले। प्रश्न श्रवणका लागि गाह्रो थियो। ती व्यक्तिले सोधेको प्रश्नको जवाफ दिन उनलाई आउँदैन थियो। उनले स्पष्टसँग भने, माफ गर्नुस्, मलाई तपाईंले सोधेको प्रश्नको उत्तर थाहा छैन। तर, ती व्यक्तिले श्रवणको कुरा मान्न तयार भएनन्। बारम्बार प्रश्नको जवाफ दिन आग्रह गरिरहे। श्रवणले धेरैपटक आग्रह गरे सम्झाए तर, सकेनन्। ती व्यक्तिले यतिसम्म भन्न थाले, हजुर त कोट लगाउनु हुन्छ, हेर्दा पनि धेरै पढेलेखेको देखिनु हुन्छ, तपाईंलाई देख्ने जो कोहीले तपाईं विद्वान् भएको ठहर गर्छन्। कोट लगाएका मान्छेलाई त जस्तोसुकै प्रश्नहरूको जवाफ थाहा भइहाल्छ नि। यति कुराको पनि उत्तर नदिने तपाईं ? जति सम्झाउँदा पनि ती व्यक्ति मान्दै मानेनन्। श्रवणलाई कोटको कारण आपूलाई फरक व्यवहार गरेको बल्ल थाहा भयो। कुनै पनि कारणले ती व्यक्तिलाई संझाउन नसकेपछि उनी हार खाए। एक पटक त उनले प्रश्नको जवाफ केही दिन पाए पनि हुने थियो भन्ने सोचे पनि। तर, सकेनन्। अन्ततः श्रवणलाई रिस उठ्यो अनि आफ्नो कोट फुकाल्दै त्यो व्यक्तिलाई लगाइदिए। कोट लगाइदिएर उनले भने, अब तपाईंले कोट लगाउनु भएको छ, तपाईंको प्रश्नको जवाफ थाहा भयो होला नि त ? प्रश्न सोध्ने ती व्यक्तिको अनुहारमा प्रश्न चिन्ह देखेर श्रवणले पुनः भन्न थाले, कोट मात्रै होइन, रामो लुगा लगाउँदैमा कोही विद्वान् र ज्ञानी हुँदैन। नैतिक शिक्षा : हामीले कुनै पनि व्यक्तिको लवाई, खुवाई मात्र हेरेर धारणा बनाउनु हुँदैन। राम्रो लुगा लगायो भन्दैमा त्यस व्यक्तिमा सबै ज्ञान हुन्छ भन्ने पनि छैन। त्यसैले व्यक्तिलाई झट्ट देख्दैमा कुनै पनि धारणा बनाउनु हुँदैन।"
कोरम नपुगेपछि राजदूतको सुनुवाइ स्थगित,"काठमाडौं : प्रस्तावित तीन राजदूतको आइतबार हुने भनिएको संसदीय सुनुवाइ स्थगित भएको छ । सुनुवाइ समितिमा कोरम संख्या नपुगेपछि राजदूतको सुनुवाइ स्थगित भएको हो। संसदीय सुनुवाई समितिले आइतबार भारत, बेलायत र अमेरिकाका लागि सिफारिस भएका राजदूतहरुको सुनुवाइ गर्न लागेको थियो। सरकारले भारतका लागि शंकर शर्मा, बेलायतका लागि ज्ञानचन्द्र आचार्य र अमेरिकाका लागि श्रीधर खत्रीलाई राजदूतका लागि सिफारिस गरेको थियो । प्रस्तावित तीन राजदूतको सुनुवाइ हुँदै"
वालिङ्मामा अधिवेशन तथा विश्व सम्मेलन हुने,"स्याङ्जा : स्याङ्जामा जन्मेर रोजगारका लागि विभिन्न मुलुक पुगेका स्याङ्जालीहरुले यही महिनाको दोस्रो साता वालिङ्मा विश्व सम्मेलन गर्ने भएका छन्। सम्मेलनका साथै उनीहरुद्धारा गठित स्याङ्जा सहयोग समाज अन्र्तराष्ट्रिय समन्वय समितिको चौथो महाधिवेशनसहितको सम्मेलन मंसिर १३ गते हुने भएको हो। समृद्ध स्याङ्जाका लागि विश्व अभियान भन्ने मूल नाराका साथ सम्मेलनको तयारी गरिएको छ। सम्मेलनमा विश्वका विभिन्न मुलुकमा छरिएर रहेका १ सय ५० जना युवाको सहभागीता हुने स्याङ्जा सहयोग समाज अन्र्तराष्ट्रिय समन्वय समितिका सचिव मुक्ति सुवेदीले जानकारी दिए। उनका अनुसार, जापान, अमेरिका, स्पेन, यूएई, यूके, कतार, दुबई लगायत १७ वटा विभिन्न मुलुकबाट मानिस आउनेछन्। प्रवासमा रहेका स्याङ्जाबासी युवाहरुले सोही सामाजिक संस्थामार्फत जिल्लामा विभिन्न सामाजिक काम गर्दै आएको छ। विभिन्न समयमा आर्थिक एवं भौतिक सहयोग गर्दे आएको छ। कोभिडको समयमा अक्सिजन तथा स्वास्थ्य सामग्री वितरण, स्वास्थ्योपचारमा आर्थिक समस्यामा परेकाहरुको निम्ति आर्थिक सहयोग, बाढीपहिरो पीडित तथा विभिन्न घटनामा ५० लाख भन्दा बढिको सहयोग गरेको संस्थाका कोषाध्यक्ष खगेन्द्र गैह्रेले जानकारी गराए। महाधिवेशनले २ वर्षे कार्यकालको समीक्षासहित नयाँ नेतृत्व चयन गर्ने अध्यक्ष जीवन न्यौपानेले जानकारी दिए। उनका अनुसार २० वटा भन्दा बढी देशमा राष्ट्रिय समन्वय परिषद् गठन भएका छन्। महाधिवेशन सम्पन्न गर्नका लागि विभिन्न समिति र उपसमिति समेत गठन गरिएका छन्। स्याङ्जाबाट रोजगारका लागि विदेसिनेको संख्या धेरै छ। २०६८ को तथ्यांक अनुसार यहाँबाट विदेशमा जानेको संख्या ४० हजार भन्दा बढी छ।"
लागूऔषध डिलरमा प्रहरीको छापा,दाङ : दाङको तुलसीपुरमा रहेको ब्राउनसुगरको डिलरमा प्रहरीले छापा मारेको छ । तुलसीपुर ५ स्थित सुशीला श्रेष्ठको घरमा छापा मार्दा २० ग्रामभन्दा बढी ब्राउनसुगर बरामद गरेको प्रहरीले जनाएको छ । ईलाका प्रहरी कार्यालय तुलसीपुरका प्रमुख डीएसपी श्यामु अर्यालका अनुसार श्रेष्ठको घरबाट १९ ग्राम ७१० मिलिग्राम ब्राउनसुगर बरामद भएको छ । प्रहरीले सुशीला सहित उनका छोरा रोहन श्रेष्ठलाई समेत पक्राउ गरेको छ । प्रहरीले उनीहरूको साथबाट ब्राउनसुगर तौलन प्रयोग गरिने डिजिटल तराजु समेत बरामद गरेको छ । उनीहरू आमाछोरा नै ब्राउनसुगर कारोबारी भएको प्रहरीको दाबी छ । प्रहरीका अनुसार सुशीलाका श्रीमान् बसन्त श्रेष्ठ पेशेवर लागूऔषध कारोबारी हुन् । श्रेष्ठले ब्राउनसुगर भारतबाट ल्याउने गरेको प्रहरी अनुसन्धानले देखाएको छ । त्यसपछि श्रीमती र छोराले बेचबिखन गर्ने गरेको डीएसपी अर्यालले बताए ।
आजदेखि १२ देखि १७ वर्ष उमेर समूहकालाई कोरोना खोप लगाइँदै,"काठमाडौं : सरकारले आजदेखि १२ देखि १७ वर्ष उमेर समूहका बालबालिकाहरुलाई कोरोना भाइरस (कोभिड १९) विरुद्धको फाइजर खोप लगाउन सुरु गरेको छ। स्वास्थ्य सेवा विभाग खोप शाखाका प्रमुख सागर दाहालले १२ देखि १७ वर्ष उमेर समूहका बालबालिकालाई खोप दिन थालेको अन्नपूर्णलाई जानकारी दिए। उनका अनुसार खोप तीन दिन आज, भोलि र पर्सीसम्म लगाइनेछ शनिबारसम्म १२ वर्षदेखि दिर्घ रोगीलाई उक्त खोप दिइएको थियो। यसअघि कात्तिक २८ गते आइतबारदेखि अमेरिकाबाट कोभ्याक्स सुविधामार्फत प्राप्त भएको एक लाख मात्रा फाइजर खोप लगाउने अभियान सुरु गरेको थियो। सो खोप देशभरका २४ अस्पतालबाट दिइएको थियो। स्वास्थ्य मन्त्रालयका अनुसार लामो समयदेखि मुटुको बिरामी भइ अप्रेसन गरेका वा औषधि प्रयोग गरिरहेका व्यक्ति, लामो समयदेखि मिर्गौलाको समस्या भइ मिर्गौला फेरेका, डायलाइसिस गराइरहेका, औषधि सेवन गरिरहेका बिरामी खोपको प्राथमिकतामा राखेको छ। देशभरका विभिन्न अस्पतालबाट खोप दिने व्यवस्था मिलाइएको छ।"
प्रहरी महानिरीक्षक थापा टर्की प्रस्थान,"काठमाडौं : प्रहरी महानिरीक्षक शैलेश थापा क्षेत्री इन्टरपोलको ८९ औं महासभामा सहभागी हुन आइतबार टर्की प्रस्थान गरेका छन् । इन्टरपोल महासचिवालयको आयोजनामा टर्कीको इस्तानबुलमा मंसिर ७ देखि ९ गतेसम्म महासभा हुँदैछ । महासभामा सहभागी हुन महानिरीक्षक थापासँग प्रहरी अतिरिक्त महानिरीक्षक प्रद्युम्न कुमार कार्की र प्रहरी उपरीक्षक सविन प्रधान समेत त्यसतर्फ प्रस्थान गरेका छन् । त्रिभुवन अन्तर्राष्ट्रिय विमानस्थलमा उनीहरुलाइ प्रहरी अतिरिक्त महानिरीक्षक निरजबहादुर शाहीले विदाइ गरेका थिए । महासभामा १९४ इन्टरपोल सदस्य राष्ट्रका प्रतिनिधिहरू सहभागी हुनेछन् । महासभामा सदस्य राष्ट्रहरुको वार्षिक प्रतिबेदन पेश हुने, इन्टरपोल अध्यक्ष तथा कार्यकारिणी समितिका विभिन्न पदाधिकारीहरुको निर्वाचन हुने, द्विपक्षीय छलफललगायतका कार्यक्रम रहेका छन् । नेपालको प्रतिनिधि मण्डलले टर्की, यूएई, दंक्षिण कोरिया र बंगलादेशका प्रतिनिधिसँग विविध विषयमा छलफल गर्ने कार्यक्रम रहेको छ। प्रहरी महानिरीक्षक थापाको अनुपस्थितिमा प्रहरी अतिरिक्त महानिरीक्षक निरजबहादुर शाहीले प्रहरी प्रधान कार्यालयको दैनिक प्रशासनिक कामकाजको जिम्मेवारी सम्हाल्ने छन् ।"
प्रदेश २ मा नवनियुक्त मन्त्रीले लिए सपथ,"जनकपुरधाम : नेकपा (एकीकृत समाजवादी) प्रदेश २ सरकारमा सहभागी भएको छ । नेकपा एसको तर्फबाट उद्योग वन पर्यटन तथा वातावरण मन्त्रालयको जिम्मेवारी एकीकृत समाजवादीका संसदीय दलका नेता शत्रुधन महतो र कानुन तथा प्रदेश मामिला मन्त्रालयको जिम्मेवारी प्रमोद यादवले पाएका छन् । नवनियुक्त दुवै मन्त्रीलाई प्रदेश प्रमुख हरिशंकर मिश्रले पद तथा गोपनीयताको सपथ खुवाएका छन्। नेकपा (एस) लाई सरकारमा ल्याउन जनता समाजवादी पार्टीका उद्योग वन पर्यटन तथा वातावरण मन्त्रालयको जिम्मेवारीबाट रामनरेश रायलाई मुख्यमन्त्री लालबाबु राउतले बर्खास्त गरेका थिए । संघमा रहेको पाँच दलीय गठबन्धन जस्तै एकीकृत समाजवादीको प्रवेशसँगै प्रदेश २ सरकारले पनि आजदेखि पूर्णता पाएको छ । कांग्रेस, माओवादी केन्द्र र माधव नेपाल नेतृत्वको एकीकृत समाजवादी सरकारमा ल्याउन मुख्यमन्त्री राउतले मन्त्रालय टुक्राएर दशवटा बनाएका छन् । गठबन्धन मिलाउन पूर्वराजपा महन्थ पक्षलाई मन्त्री र राज्यमन्त्रीबाट बर्खास्त गरिएको थियो । कांग्रेस तीन मन्त्रालयसहित जेठ २६ गते र माओवादी केन्द्र एक मन्त्रालयसहित साउन २ गते नै प्रदेस सरकारमा सहभागी भइसकेको छ । '"
द्वन्द्वकालमा भएका कमिकमजोरीको छानविन गर्न तयार छौं : प्रचण्ड,"काठमाडौं : नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्डले शान्ति प्रक्रियाका बाँकी काम पूरा गर्न सबै राजनीतिक दलहरु तयार रहेको बताएका छन् । शान्ति प्रक्रियाको बाँकी कामका रुपमा रहेको द्वन्द्वकालिन घटनाको सत्यतथ्य छानविन गरी मेलमिलापको वातारण तयार गर्न सबै राजनीतिक दलहरु प्रतिवद्ध रहेको अध्यक्ष दाहालले बताएका छन् । विस्तृत शान्ति सम्झौता सम्पन्न भएको १५ औं वर्षको अवसरमा अध्यक्ष दाहालले आइतबार जारी गरकेो विज्ञप्तिमा द्वन्द्वकालमा भएका घटनाको सत्यतथ्य छानविन गरी सार्वजनिक गर्न, पीडितहरुलाई परिपूर्ण र संक्रमणकालिन न्यायको मान्यतामा आधारित छानविनको प्रक्रियाबाट टुङ्गोमा पुर्याइ समाजमा मेलमिलाप गर्न प्रतिवद्ध रहेको उल्लेख छ। यस्तै द्वन्द्वकालमा भएका कमिकमजोरीहरुको छानविन गरी सत्य तथ्य सार्वजनिक गर्न हामी तयार छौं,' विज्ञप्तिमा भनिएको छ। सहिद तथा वेपत्ता परिवार, घाइते, विस्थापितलगायतका पीडितहरुसँगको परामर्शमा अन्तर्राष्ट्रिय मापदण्डको परिपालना गर्दै नेपाली मौलिकतामा विधेयकलाई परिमार्जन गरी आमागी संसद अधिवेसनबाट टुंगो लगाइने विज्ञप्तिमा उल्लेख छ।"
धौलागिरी आधार शिविरबाट ८ विदेशीसहित १७ नेपाली गाइडको उद्दार,"जोमसोम :बाँक्लो हिमपात र मौसम प्रतिकुलताका कारण धौलागिरी आधार शिविरमा अलपत्र ८ विदेशीसहित १७ जना पर्यटक पथ प्रर्दशकको आइतबार बिहान हेलिकोप्टरबाट उद्दार गरिएको छ । उनीहरु सबैको हेलिमार्फत उद्दार भएको जिल्ला प्रहरी कार्यालय मुस्ताङले जनाएको छ । जिल्ला प्रहरी कार्यालयका सूचना अधिकारी प्रहरी निरीक्षक प्रताप पौडेलका अनुसार धौलागिरी आधार शिविरबाट बेल्जियमका ४ जना,स्पेनीस ४ जना र १७ जना नेपाली पथप्रदर्शक गाइडको उद्दार गरिएको हो ।उनीहरुलाई धौलागिरि आधार शिविरको हिडन भ्यालीबाट जोमसोम ल्याइ सकुशल हेलि उद्दार गरिएको हो । धौलागिरि आधार शिविर हिँड्न भ्यालीमा अलपत्र परेकामध्ये दुई समूहले ट्राभल एजेन्सीको समन्वय गरेका थिए भने अर्को एक समूह भने आफूखुसी बिना पथप्रदर्शकसहित धौलागिरि चर्किय पदयात्रामा निस्किएका थिए । जसमध्ये २ जना पुरुष र २ महिला गरी ४ जना बेल्जियम पर्यटक र दुईजना स्पेनीस पुरुष पर्यटकले ट्राभल एजेन्सीमार्फत त्यहाँ पुगेका थिए भने अर्को २ जना स्पेनीस पर्यटक बिना प्रथप्रदर्शक आधार शिविर पुगेका थिए । प्रहरीका अनुसार बिनापथ प्रदर्शक, बिना ट्राभल एजेन्सीको समन्वय गरी आधार शिविर पुगेका पर्यटकको समेत स्थानीय प्रशासन ,गृह मन्त्रालय र सम्बन्धित दूताबासको समन्वय गरी उद्दार गरिएको हो । मौसम प्रतिकुलतासँगै बाक्लो हिमपातका कारण पदमार्ग पहिल्याउन नसक्दा आधार शिविरको हिँडन भ्यालीमा दुई दिनसम्म अपलत्र परेको ट्रेकिङ तथा माउन्टेन पथप्रदर्शक फुर्वा शेर्पाले जानकारी दिए । उनका अनुसार म्याग्दीको धारापानीबाट सुरु गरिएको धौलागिरी चर्किय पदमार्गमा यात्रा गर्ने क्रममा धौलागिरी आधार शिविरहुँदै फ्रेन्च पास भएर ५३ सय मिटर अग्लो उचाइमा अवस्थित हिँडन भ्याली आइपुग्दा बाक्लो हिमपात भएको र हिमपातका कारण गन्तब्य पहिल्याउन नसकी २ दिनसम्म त्यही अलपत्र परेको बताए । माउन्टेन पथप्रदर्शक फुर्वा शेर्पाका अनुसार धौलागिरी चर्किय पदमार्ग गर्ने उद्देश्यले आफ्नो ४ जना बेल्जियमका पर्यटकले नोभेम्बर ८ तारिख र अर्को एक दुई जनाको स्पेनीस समूहले नोभेम्बर ११ तारिखमा काठमाडौंबाट सो क्षेत्रमा प्रस्थान गरेका थिए । माउन्टेन पथप्रर्दशक शेर्पाले धौलागिरी चर्किय पदयात्रा गर्ने क्रममा धौलागिरीको इटालियन आधार शिविरसम्म मौसम सफा रहेको र त्यहाँबाट जापानीज आधार शिविर हुँदै धौलागिरी आधार शिविरसम्म सकुशल यात्रा भएको शेर्पाले बताए । तर, त्यहाँबाट फ्रेन्च पास हूँदै हिँडन भ्याली आइपुग्दा हिमपात सुरु भएको उनले खुलाए । धौलागिरी क्षेत्रको फ्रेन्च पास ,थापा पास ,बतासे डाँडाहुँदै मुस्ताङको मार्फा निस्किने योजना थियो, पथप्रर्दक शेर्पाले भने, तर, फ्रेन्च पास क्षेत्रमा बाक्लो हिमपात र मौसमको खराबीले पदयात्राको अन्तिम बिन्दुमा आएर असफल भयो । यसअघि कार्तिक ७ गते म्याग्दी र मुस्ताङको सीमाक्षेत्र याकखर्कबाट जर्मनका ४ विदेशी पर्यटकको उद्दार गरिएको थियो । उनीहरु डोल्पा हुँदै मुस्ताङ आउने क्रममा बाक्लो हिमपात परेपछि गन्तब्य पहिल्याउन नसक्दा अलपत्र परेका थिए । यस्तै,कार्तिक १५ गते धौलागिरि आधार शिविरमा पदयात्रा गर्ने क्रममा सो क्षेत्रमा हिमपात हुँदा २ जना स्पेनीससहित ६ जना पर्यटक पथ प्रदर्शकको उद्दार गरिएको थियो । कोरोना भाइरसको जोखिम न्युनिकरण हुँदै गएपछि हिमाल आरोहण ,पदमार्ग तथा पर्यटकीय गन्तव्यमा विदेशी पर्यटकको पदयात्रा तथा आरोहरण गर्नेको संख्या वृद्धि भइरहेको थियो । गत भाद्रको अन्तिम सातादेखि धौलागिरि आधार शिविरमा हिमाल आरोहरण तथा पदयात्रा गर्ने विदेशी पर्यटकको चहलपहल निकै बढेको थियो ।कोरोनापछिको जारी सिजनमा हिमाल आरोहरण तथा धौलागिरि चर्किय पदमार्गमा पदयात्रा गर्ने विदेशी पर्यटक,पथप्रदर्शक र भरियाहरुको उपस्थिती बढेको थियो । हिउँदयाम लागेपछि मौसम प्रतिकुलता हुने र बाक्लो हिमपात पर्ने भएकाले हिमाल आरोहरण तथा हिमाल पदयात्रा गर्ने बिदेशी पर्यटक अलपत्र पर्ने क्रम बढेको जिल्ला प्रहरी कार्यालय मुस्ताङले जनाएको छ ।"
लकडाउनविरुद्ध भएको प्रदर्शनमा प्रहरी हस्तक्षेप,"नेदरल्याण्ड : कोरोना भाइरस नियन्त्रणका लागि नेदरल्याण्ड्समा लागू गरिएको लकडाउनका विरुद्ध सर्वसाधारण सडकमा उत्रिएका छन् । उनीहरुले सरकारले लागू गरेको लकडाउनविरुद्ध सडकमा प्रर्दशन गर्दै आएका छन् । सो क्रममा प्रहरीले हस्तक्षेप गरेको छ। हेगमा भएको प्रर्दशनमा प्रर्दशनकारीले प्रहरीमाथि आगो फालेका थिए। उनीहरुले साइकल समेत जलाइदिएको अलजजीरामा खबर छ । प्रर्दशन हिसात्मक हुँदै गएपछि प्रहरीले गोली समेत चलाएको थियो । अस्ट्रिया, क्रोएशिया इटलीमा पनि हजारौँ प्रदर्शनकारीहरू सडकमा उत्रिएका छन्। विश्व स्वास्थ्य संगठनले युरोपमा कोरोना भाइसरको संक्रमणको जोखिम बढेको भन्दै चेतावनी दिइरहेको छ । कोरोना भाइरसको संक्रमण फैलिन नदिन विश्व स्वास्थ्य संगठनले खोप र मास्कालाई अनिवार्य गर्नुपर्ने भन्दै आएको छ ।"
गठबन्धनको हस्तक्षेपकारी राजनीति,"संविधान, संवैधानिक संरचना, ऐन र कानुनहरूकै धज्जी उड्ने गरी मुलुकमा विभिन्न क्रियाकलाप भइरहेका छन्। नेपालमा यतिबेला पाँच दलीय गठबन्धन सत्तामा छ। तर, यसरी दलबीच साँठगाँठ गर्ने, गठबन्धन गर्ने र सत्ता सञ्चालन गर्ने संस्कार २०४६४७ देखि नै सुरु भएको देखिन्छ। समय समयमा संयुक्त सरकार बन्ने बामपन्थी, दक्षिणपन्थी राजनीतिक दलहरूबीचमा तालमेल हुने, गठबन्धन बनाउने र संयुक्त सरकार गठन गर्ने चलन चल्दै आएको पाइन्छ। भागबन्डा लगाउने काम विगतदेखि नै चल्दै आएको छ। नेपालमा पटक पटक यो संस्कारले निरन्तरता पायो र अहिले पनि सोही संस्कार चलिरहेको छ। यसरी गठबन्धन बनाउनु, संयुक्त अर्थात् साझा धारणा कायम राख्नु कतिपय विषयमा नराम्रो कुरा होइन। जस्तै वैदेशिक मामलामा दलहरूबीच साझा धारणा बनाउनु कदापि गलत विषय होइन। यो आवश्यक पनि छ र राम्रो अभ्यास पनि हो। कपियत राष्ट्रिय मुद्दाहरूमा पनि गठबन्धन गरेर साझा धारणा बनाउनु र त्यसको समाधान खोज्नु निकै उचित कुरा हो। अहिलेको गठबन्धन नै चुनावका लागि तालमेल गर्ने वातावरण बन्यो भने त्यो कसैका लागि पनि राम्रो हुने छैन। त्यसको परिणाममा कांग्रेस पार्टीले भोग्नुपर्ने छ। तर, विचार सिद्धान्त नै नमिल्ने राजनीतिक दलहरूका बीचमा गठबन्धन बनाएर दैनिक राज्य सञ्चालनमा सँगै बस्ने, सत्ताका सेयरहरू बाँडफाँट गर्ने, त्यतिले मात्र नपुगेर न्यायपालिकालाई समेत सत्ताका सेयरहरू बाँडफाँट गर्ने काम कदापि सही हुन सक्दैन। विचार नै नमिल्ने राजनीतिक दलहरूसँग साँठगाँठ गरेर भागबन्डामा दैनिक काम क्रियाकलाप गरिनु निकै अस्वाभाविक कुरा हो। प्रजातन्त्र र लोकतन्त्रविरोधी कार्य हो। यस्तो संस्कार बसाल्नु मुलुकका लागि सह्य हुन सक्दैन। त्यसमा पनि आज गठबन्धनले अघिल्लो सरकारले नियुक्ति गरेका राजदूतहरूलाई कामको मूल्यांकनबिना राम्रो नराम्रो नबुझी राजनीतिक आस्थाकै आधारमा निकाल्नु पर्छ भनेर हटाइनु, फिर्ता बोलाइनुले नेपालको कुटनीतिक मामलामाथि नै शंका उब्जाएको छ। अन्तर्राष्ट्रिय बजारमा नेपालको छवि बिग्रिन पुगेको छ। नेपालले अन्तर्राष्ट्रिय जगत्मा गरेका प्रतिवद्धताहरू नै पूरा गर्छ वा गर्दैन भनेर शंका उब्जाएको छ। कार्यान्वयनमा रहेको संविधान, मुलुकमा भइराखेको संवैधानिक संरचना, संविधान अनुसार बनेका ऐन र कानुनहरूकै धज्जी उड्ने गरी मुलुकमा विभिन्न क्रियाकलाप भइरहेका छन्। यसरी मुलुकका कानुनी निकाय तथा संवैधानिक निकायका नियुक्तिहरू खाली हुँदै जाँदा, आफ्ना मान्छे राख्दै जाने कुरा स्वाभाविक र सान्दर्भिक पनि होला। तर, कार्यकाल तोकेर नियुक्ति भएका कानुनी निकायका पदाधिकारीहरू, संविधान बमोजिम नियुक्ति भएका संवैधानिक निकायका पदाधिकारीमाथि धावा बोल्नु, बर्खास्त गर्नु, उसले खाईपाई आएको जिम्मेवारी जबरजस्ती खोस्नु, छोड्न नमाने अमर्यादित लाल्छना लगाएर जबर्जस्ती हटाउनु राज्य सञ्चालन गरिरहेका गठबन्धनको अपरिपक्वपूर्ण अभ्यास हो, असहिष्णुता हो। यसले देशमा अराजकता फैलाउनुका अलावा अन्य कुनै काम गर्न सक्दैन। सबै नेपाली जनताले जबसम्म यो मेरो सरकार हो भनेर अपनत्व गर्न सक्दैनन् तबसम्म देशमा कानुनी राज्यको स्थापना हुन सक्दैन। अहिले देशमा सिर्जना भइरहेको परिस्थितिले कसैले पनि यो मेरो प्रधानमन्त्री हो, यो मेरो सरकार हो भन्न र अपनत्व महसुस गर्न पाइरहेका छैनन्। राज्य उदार हुनुपर्ने ठाउँमा अनुदार र अनुदार हुनुपर्ने ठाउँमा उदार हुँदै गएको छ। यस्तै अवस्था चल्दै जाने हो भने मुलुक नकारात्मक दिशातर्फ लाग्ने देखिन्छ। राज्यका सबै निकाय अस्तव्यस्त र अराजक बन्दै जाँदा त्यसको नकारात्मक असर देशका नागरिकलाई पर्ने छ। त्यसले आमनागरिक समेत नियममा बस्न नसक्ने अवस्थाको सिर्जना हुन सक्छ। अहिले हाम्रो मुलुकमा यही नै भइरहेको छ। सरकारका नेता अर्थात् देशका अभिभावक प्रधानमन्त्रीले आज गठबन्धनको नेतृत्व लिइरहँदा गठबन्धनलाई चुनावसम्म निरन्तरता दिने, चुनावमा गठबन्धनकै आधारमा भागबन्डा गरेर चुनाव जित्ने अभिव्यक्तिहरू विभिन्न नेताबाट आइरहेका छन्। त्यसमा पनि प्रधानमन्त्री शेरबहादुर देउवा गठबन्धनको पक्षमा रहनु, उनकै पार्टीका वरिष्ठ नेता रामचन्द्र पौडेल लगायतका नेता उनकै पछि पछि दौडिनु अर्थात् गैरसंवैधानिक तरिकाले गठन गरिएको राज्य सञ्चालन सुझाव समितिमा बस्नु खतराको संकेत हो। राज्य सञ्चालनका लागि गठन गठबन्धनका तर्फबाट गठन गरिएको समितिमा बस्नु र त्यसैको माध्यमबाट तालमेल गरेर चुनावमा साँठगाँठ गर्र्ने कुराले राजनीति धमिल्याउनुका साथै कुसंस्कारको जग बसाल्ने काम गरेको छ। यस्तो समयमा प्रजातान्त्रिक दलका नेताहरू एकजुट भएर उभिन जरुरी छ। त्यसको नेतृत्व नेपाली कांग्रेसका नेता डा शेखर कोइरालाले गर्नुपर्ने देखिन्छ। कोइरालाले चुनाबमा बामपन्थीसँग तालमेल नगरी एक्लाएक्लै लड्न अभिप्रेरित गर्नुपर्छ। लोकतन्त्रका लागि, प्रजातन्त्रका लागि, संसदीय पद्धतिका लागि आआफ्नै घोषणा पत्र लिएर, आआफ्नै सिद्धान्त र नीतिका आधारमा चुनाव लडेर जनतामा एक्लाएक्लै जान जरुरी छ भन्ने विषयलाई कोइरालाले उठाउन ढिला गर्नु हुँदैन। त्यो धारको, त्यो समूहको, त्यो विचारको नेतृत्व गर्न कोइराला जस्तो व्यक्ति तत्पर हुनु आवश्यक छ। त्यो विचारसँग सहमत हुने सबैलाई समेट्ने र एक्लै कांग्रेसले चुनाव लड्नुपर्छ भनेर अगाडि बढ्न सक्नुपर्छ। त्यसका लागि ढिला गर्नु हुँदैन। अब चुनाब टाढा छैन। कांग्रेसले संसदीय पद्दति र संघीय लोकतान्त्रिक गणतन्त्रको रक्षा गर्न सक्छ। कांग्रेसमा त्यो हैसियत राख्ने नेताहरू छन्। त्यसैले पनि कांग्रेस एक्लै जनसमक्ष जाने र जनताले पत्याउँदा सरकारको नेतृत्व लिने क्षमता राख्छ। त्यो आँट र क्षमता अब उनले देखाउनु पर्छ। अब उनले पार्टीका सबैलाई समेटेर अगाडि बढ्ने समय आएको छ। देशभर घुमेर कार्यकर्ताको मन बुझेको दुःख सुखमा साथ दिएको, ५ वर्षदेखि हरेक कार्यकर्तासँग घुलमिल भएको, ७७ वटै जिल्ला घुमेर वस्तु परिस्थितिको सही अध्ययन गरेको कांग्रेसको एक प्रभावशाली नेता कोइराला नै हुन्। उनले अब कांग्रेसमा सबैको आशा पलाउने ठाउँ देखाउन सक्नुपर्छ। विचार र सिद्धान्त अगाडि सार्न सक्नुपर्छ। देशलाई किन कांग्रेस चाहिन्छ ? कांग्रेसको इतिहास के हो ? अघिल्लो चुनावमा कांग्रेसले कुन कुन कमजोरी देखायो ? अब कांग्रेसमा के के सुधार चाहिएको छ ? त्यो कुरा स्पष्ट परेमा मात्र जनताले कांग्रेसलाई पत्याउने अवस्था आउन सक्छ। जसले कांग्रेसको नेतृत्व लिन खोजिरहेको छ, उसमा ती विषयहरू बुझाउन सक्ने क्षमता चाहिन्छ। उनीसँग त्यो क्षमता छ। आफ्नो क्षमताको प्रयोग गरेर कोइरालाले कांग्रेसलाई एक चुनावमा लैजान अभिप्रेरित गर्नुपर्छ। अब यो गठबन्धनको संस्कारको अन्त्य हुनुपर्छ। जुन लक्ष्यका लागि गठबन्धनको निर्माण भएको थियो। त्यो पूरा भइसकेको छ। अब यस्ता गठबन्धन बन्नु हुँदैन। प्रजातान्त्रिक शक्तिलाई कुसंस्कारतिर लैजाने बामपन्थीहरूको प्रयासबाट कांग्रेस अलग हुनुपर्छ। बामपन्थीहरूमा पनि नेकपा माओवादीको एक किसिमको भडुवा चिन्तनबाट कांग्रेस मुक्त हुनुपर्छ। आउने चुनावमा निष्पक्ष आआफ्नो सिद्धान्त लिएर दलहरू चुनावमा जानुपर्छ। जनतालाई आफुले चाहेको उमेद्धवार छान्न पाउने पूर्ण अधिकार छ। गठबन्धन बनाएर यो पार्टीलाई भोट दे, त्यो नेतालाई भोट दे भनेर कार्यकर्तालाई दवाव दिँदा कांग्रसले ल्याउने भोट समेत नल्याउने सम्भावना रहन्छ। त्यसले वास्तवमा नै कुसंस्कार निम्त्याउँछ। त्यसलाई नेपाली कांग्रसका नेता शेखर कोइरालाले बुझ्नु जरुरी छ। अब कांग्रसको बागडौर समातेर लोकतान्त्रिक र संविधान सम्बत मार्गबाट पार्टीलाई चुनावमा लैजान बाट कोइराला पछी हट्नु हुँदैन। अन्यथा अहिलेको गठबन्धन नै चुनावका लागि तालमेल गर्ने वातावरण बन्यो भने त्यो कसैका लागि पनि राम्रो हुने छैन। त्यसले जनतामा कांग्रेसप्रति रहेको प्रेम, विश्वास र भरोसासमेत हराएर जाने छ। कार्यकर्ताहरू समेत रुष्ट हुने अवस्था आउने छ। त्यसको परिणाममा कांग्रेस पार्टीले भोग्नुपर्ने छ। त्यसैले उनले त्यस विषयलाई मनन गरी सिद्धान्त र पद्धति अनुसार पार्टीलाई सही दिशा दिन तयार भएर बस्नुपर्ने अवस्था आएको छ।"
अब ग्याजेटमै ईटेलिभिजन,"उद्देश्यअनुरूप प्रेस काउन्सिल कति सफल छ र कति व्यापक क्षेत्र समेट्न सकेको छ ? भन्ने बारेमा सोच्ने बेला आएको छ। स्थापनाको करिब एक सय वर्ष हुनै लाग्दा पनि सञ्चारको प्रभावकारी माध्यम टेलिभिजनको लोकप्रियता कायमै छ। टेलिभिजनको यस्तै प्रभावकारितालाई मध्यनजर गर्दै सन् १९९६ को डिसेम्वर १७ मा बसेको संयुक्त राष्ट्रसंघको महासभा बैठकले नोभेम्वर २१ लाई विश्व टेलिभिजन दिवसको रूपमा मनाउने निर्णय गरेको थियो। सन् १९३६ को नोभेम्बर २ मा पहिलो पटक बीबीसीले टेलिभिजन प्रसारण गरेका कारण यस महिनालाई विश्व टेलिभिजन दिवसको रूपमा मनाउन थालिएको हो। प्रजातान्त्रिक मुलुकमा सरकार आफैंले सञ्चारमाध्यम सञ्चालन गर्दैनन् र गर्नु पनि हुँदैन। सार्वजनिक सञ्चारमाध्यमलाई जनताप्रति उत्तरदायी, जिम्मेवार बनाउने र उनीहरूकै स्वामित्वमा छोड्ने प्रचलन विश्वभर छ। विश्वमा टेलिभिजन स्थापना भएको झन्डै ५० बर्षपछि नेपालमा टेलिभिजन स्थापना भयो। निजी क्षेत्रले त्यस बेला लगानी गर्ने वातावरण नभएकै कारण सरकारले नेपाल टेलिभिजनको स्थापना गर्यो। नेपाल टेलिभिजनको स्थापना भएको झन्डै पाँच वर्षमा निरंकुश व्यवस्थाको अन्त्य भयो। मुलुक लोकतान्त्रिक प्रणालीमा प्रवेश गर्यो। तैपनि नेपालमा निजी क्षेत्रबाट टेलिभिजन सञ्चालनमा आउन झन्डै १८ वर्ष लाग्यो। सरकारी स्तरमा सञ्चालित नेपाल टेलिभिजनको एकाधिकार अन्त्य भयो। यतिवेला नेपालमा झन्डै एक सयभन्दा बढी टेलिभिजन सञ्चालनमा आएका छन् भने अनलाइन टेलिभिजनको दर्ता प्रक्रिया नै प्रारम्भ नभएकाले कति छन् भन्न सकिने अवस्थामा छैन। टेलिभिजनका क्षेत्रमा आएका नयाँ प्रविधि स्थापनाकालदेखि अहिलेसम्मको यात्रामा टेलिभिजन कार्यक्रम उत्पादन, वितरण तथा प्रसारण प्रणालीमा व्यापक परिर्वतन भएको छ। निश्चित क्षेत्र र समुदायमा मात्र प्रसारण हुन सक्ने टेलिभिजन अहिले विश्वव्यापी भएको छ। भूसतही प्रविधिबाट सेटलाइट हुँदै अब इन्टरनेटमा आधारित प्रविधिमार्फत प्रसारण हुन थालेको छ। एनालग प्रविधिबाट डिजिटल प्रविधिमा रूपान्तरणले कम खर्चमै टेलिभिजन स्थापना गर्न सकिने र विश्वव्यापी हुने सम्भावना बढेको छ। विगतमा एकात्मक रूपमा प्रसारण हुने टेलिभिजन अब अन्तरक्रियात्मक हुन सक्ने भएको छ। समग्रमा भन्दा टेलिभिजन अनलाइन प्रविधिमा रूपान्तरण भएको र ईटेलिभिजनको अवधारणामा विश्व अघि बढेको छ। विगतमा जस्तो टेलिभिजन हेर्न स्क्रिनकै आगाडि बस्नुपर्ने बाध्यता हटी मोबाइल फोन, ट्याबलोइट तथा कम्प्युटरमा हेर्न सकिने भएको छ। आईपीटीभी, ओटीटी र भीओडीजस्ता सुविधाका कारण टेलिभिजन प्रसारणकै बेला हेर्नुपर्ने बाध्यतासमेत हटेको छ। पारिवारिक माध्यमका रूपमा परिभाषित टेलिभिजन अब व्यक्तिगत सञ्चारको साधन बन्दैछ। टेलिभिजनका लागि ठूलो लगानी, जनशक्ति नचाहिने भएको छ। राजनीतिक र भौगोलिक सीमाविहीन भएको छ। दर्शकमा व्यापकता आएको छ। प्रविधिमा आएको परिर्वतनसँगै विकास भएको ईटेलिभिजनको अवधारणाले टेलिभिजनको महत्त्व र प्रभावकारितामा अझ व्यापकता आउन सफल भएको छ। झट्ट हेर्दा इन्टरनेटको प्रयोगले टेलिभिजनका दर्शकमा कमी आएको जस्तो लागे पनि वास्तावमा त्यस्तो नभई हेर्ने प्लेटफर्ममा मात्र परिर्वतन आएको हो। जुन परिर्वतनले परम्परागत टेलिभिजनको कार्यक्रम उत्पादन, वितरण र प्रसारणको शैली र शिल्पमा भिन्नता आएको र त्यसअनुरूप दर्शकको उपभोग गर्ने प्रवृत्तिमा पनि परिर्वतन आएको हो भन्न सकिन्छ। इन्टरनेटका कारण सञ्चारमाध्यमहरू सहजै राजनीतिक र भौगोलिक सीमा पार गर्न सफल छन्। मन परेका कार्यक्रमलाई रि कमेन्ट गर्न सकिने सुविधाका कारण विश्वको कुनै कुनामा बनेको राम्रो कार्यक्रम तत्काल भाइरल हुने सम्भावना बढेको छ। उत्पादनतर्फ गुणस्तरमा व्यापक सुधार आएको छ। स्टान्डर डेफिनेस, हाई डेफिनेस हुँदै विश्व टेलिभिजन फोर के र एट केतर्फ उन्मुख भएको छ। डिजिटल प्रविधिको प्रयोग र ग्राफिक्स एनिमेसनको प्रयोगले दिनप्रतिदिन कार्यक्रमका गुणस्तर बढ्दै गएको छ। लाइटको व्यापक प्रयोग हुन थालेको छ भने बजार थप प्रतिस्पर्धात्मक भएको छ। टेलिभिजन विश्वकै सूचना र मनोरञ्जनको प्रभावकारी साधन भएको छ। नेपालमा सञ्चार क्षेत्रको वर्तमान अवस्था नेपालमा सञ्चार क्षेत्रले अभूतपूर्व विकास गरेको छ। संख्यात्मक वृद्धिलाई गुणत्मक बनाउने चुनौती भने विद्यमान छ। लोकतान्त्रिक व्यवस्थाका कारण सञ्चारमाध्यम निर्वाध खोल्न र सञ्चालन गर्न सकिने वातवरण छ। परिणामस्वरूप सञ्चार क्षेत्रमा व्यापक लगानी आएको छ। तीन करोड जनतामा एक हजारको हाराहारीमा पत्रपत्रिका प्रकाशन, झन्डै एक हजारकै संख्यामा रेडियो, एक सयभन्दा बढी टेलिभिजन र अनगिन्ती अनलाइन माध्यमका कारण सूचनाको पहुँच व्यापक भएको छ। जसबाट जनचेतनामा व्यापक वृद्धि भई लोकतान्त्रिक व्यवस्था सुदृढ बनेको छ। यद्यपि कतिपय दुर्गम र पिछडिएका केही क्षेत्रमा अझै सूचनाको खाडल (डिजिटल डिभाईड) कायम छ। यसलाई हटाउन र जनताको सूचना पाउने नैसर्गिक अधिकार संरक्षणका लागि संसद्मा सार्वजनिक प्रसारण सेवा विद्ययेक २०७७ पेश भएको छ। प्रजातान्त्रिक मुलुकमा सरकार आफैंले सञ्चारमाध्यम सञ्चालन गर्दैनन् र गर्नु पनि हुँदैन। तर सार्वजनिक सञ्चारमाध्यमलाई जनताप्रति उत्तरदायी, जिम्मेवार बनाउने र उनीहरूकै स्वामित्वमा छोड्ने प्रचलन विश्वभर छ। प्रसारण क्षेत्रमा इन्टरनेटको प्रयोगसँगै प्रसारण सेवाहरू प्रसारणमा मात्र सीमित नभई सञ्चारमाध्यममा रूपान्तर भइरहेका छन्। विश्वभर रहेका सार्वजनिक प्रसारण सेवालाई पनि सार्वजनिक सञ्चारमाध्यममा रूपान्तर गरिँदैछ। नेपाल भने पुरानै अवधारणामा सार्वजनिक प्रसारण सेवामा रूपान्तरण गर्नेसम्बन्धी विधेयक संसद्मा पेश हुँदा सार्वजनिक सञ्चारमाध्यमको दायरा संकुचित भएको देखिन्छ। अतः संसद्मा पेश भएको सार्वजनिक प्रसारण सेवासम्बन्धी विधेयेकलाई थप व्यापक बनाउन सार्वजनिक सञ्चारमाध्यमको अवधारणामा लानुपर्ने खाँचो एकातिर छ। अर्कोतर्फ जनमुखी सञ्चारमाध्यमको अवधारणा विपरीतका प्रावधानलाई परिवर्तन गरिनु आवश्यक छ। यस सम्बन्धमा थप छलफलको आवश्यकता छ। सञ्चार क्षेत्रलाई नियमन गर्न नेपालमा प्रेस काउन्सिल नेपालको स्थापना गरिएको छ। प्रेस काउन्सिल अर्धन्यायिक निकाय हो भने यसले कुनै सञ्चार क्षेत्रमा प्रकाशित समाचार सामग्रीको नियमनको कार्य गर्दै आएको छ। उद्देश्यअनुरूप प्रेस काउन्सिल कति सफल छ र कति व्यापक क्षेत्र समेट्न सकेको छ ? भन्ने बारेमा सोच्ने बेला आएको छ। प्रेस काउन्सिललाई मिडिया काउन्सिलमा परिर्वतन गर्ने गरी संसद्मा पेश भएको विधेयक सरोकारवालाको व्यापक विरोधका कारण रोकिएको छ। सशक्त र प्रभावकारी नियामक निकायबेगर अहिलेको विकृतिलाई रोक्न सकिने अवस्था छैन। त्यसका लागि सशक्त, प्रभावकारी र नियामक निकायको आवश्यकता छ। छापा तथा विद्युतीय सञ्चारमाध्यमका साथै अनलाइन सञ्चारमाध्यमको नियमनका काम सञ्चार तथा सूचना प्रविधि मन्त्रालय र सूचना तथा प्रसारण विभागबाट हुँदै आएको छ। राजनीतिक नेतृत्वमा रहने मन्त्रालय र प्रशासनिक नेतृत्वमा रहने विभागबाट अनुमति प्रदान गर्ने कार्य भए पनि प्रभावकारी अनुगमन गर्न कठिन हुन्छ। एकातिर विषयवस्तुको ज्ञानको अभाव हुने देखिएको छ। अर्कोतर्फ राजनीतिक नेतृत्व आरोपित हुने डरले पनि प्रभावकारी अनुगमन गर्न कठिन हुन्छ। प्रभावकारी अनुगमनको अभावले नेपालको सञ्चार क्षेत्रमा केही कमजोरी र विकृति देखिएका छन्। विश्वमा सञ्चार क्षेत्रको नियमन विश्वभर सञ्चार क्षेत्रको नियमनको आआफ्नै अवधारणा छन्। सञ्चारका तीनवटै विधा छापा, विद्युतीय र अनलाइन सञ्चारमाध्यमलाई नियमन गर्ने नियामक निकायको प्रचलन कतिपय देशमा देखिन्छ भने कतिपय मुलुकमा दुरसञ्चार सेवालाई समेत समावेश गरी एउटै नियमक निकायमार्फत गर्ने प्रचलन रहेको छ। नियामक निकायहरूलाई स्वायत्त बनाउने प्रचलन विश्वभरी रहेको छ। व्यावसायिक व्यक्तिहरूको सहभागितामा हुने नियमनले मात्र तिनको प्रभावकारिता वृद्धि गर्न सकिन्छ। नेपालको सन्दर्भमा नियामक निकाय नै कुन हो भन्ने प्रश्न एकातिर छ भने अर्कोतिर त्यस्ता निकायमा रहेका व्यक्तिहरूको व्यावसायिक निष्ठा, प्रतिष्ठा, विषयवस्तुको ज्ञान र क्षमता माथिसमेत प्रश्न गर्ने गरिएको छ। योग्यता र क्षमताको आधारमा नियामक निकायमा पुग्ने र पुगेपछि निष्पक्षता कायम गर्न सक्ने व्यक्तिलाई प्रतिस्पर्धाबाटै नियुक्ति गर्ने व्यवस्थान भएसम्म नियामक निकायप्रतिको विश्वास बढ्न सक्दैन। तिनले प्रभावकारी काम पनि गर्न सक्दैनन्। नेपालको सन्दर्भमा अहिले सञ्चार क्षेत्रमा सञ्चार तथा सूचना प्रविधि मन्त्रालय, सूचना तथा प्रसारण विभाग, प्रेस काउन्सिल नेपाल, विज्ञापन बोर्ड र नेपाल दूरसञ्चार प्राधिकरण समेत गरी पाँचवटा निकायले नियमनको काम गर्दै आएका छन्। अन्य देशमा जस्तो नेपाल दूरसञ्चार प्राधिकरणलाई सञ्चार क्षेत्र हेर्ने जिम्मेवारी प्रदान नेपालमा गरिएको छैन। विज्ञापन बोर्डले विज्ञापनसँग सम्बन्धित विषयबाहेक अन्य विषय हेर्न सक्दैन। प्रेस काउन्सिल प्रकाशित तथा प्रसारित विषयवस्तुसँग मात्र सम्बन्धित देखिन्छ भने समग्र अनुगमनको जिम्मेवारी मन्त्रालय र विभागसँग छ। सञ्चार क्षेत्रमा बढ्दो लगानीलाई वर्तमान विज्ञापन बजारले धान्न सक्ने अवस्था छैन। सञ्चार क्षेत्रको संख्यात्मक वृद्धिभन्दा गुणात्मक वृद्धिका लागि पनि थप सञ्चार माध्यम खोल्ने प्रवृत्तिलाई निरुत्साहित गर्नु आवश्यक छ। त्यसका लागि सञ्चारमाध्यम खोल्ने वर्तमान प्रावधानमा केही संशोधन र कडाई गर्नु आवश्यक छ। साथै खुलेका र सञ्चालनमा आएका सञ्चारमाध्यमलाई प्रभावकारी अनुगमन गर्नु पनि उत्तिकै आवश्यक छ। आगामी बाटो : स्वायत्त नियामक निकायको गठन सञ्चार क्षेत्रमा विद्यमान विकृति, विसंगतिको नियन्त्रणको माग सबै क्षेत्रबाट हुँदै आएको छ। नेपालको संविधानले सञ्चार क्षेत्रमाथि नियन्त्रण गर्ने कुरालाई पूर्णतः रोक लगाएको छ। तर नियमन नै नगर्ने भन्ने होइन। नियमनका लागि स्वायत्त, स्वतन्त्र र व्यवसायिक व्यक्तिहरूको सहभागिता भएको नियामक निकायको गठन नै अहिलेको विद्यमान समस्याको समाधान हो। त्यस्तो नियामक निकायले कार्यक्रम उत्पादन, प्रसारण, वितरणका साथै बजारीकरणको क्षेत्रलाई समेत नियमन गर्न सक्नेछ। नियामक निकायले प्रकाशन तथा प्रसारण क्षेत्रमा पारदर्शिता कायम गर्ने र यी क्षेत्रमा संलग्न उत्पादक, प्रसारक, पुनः प्रसारकबीच समन्वय कायम गर्ने काम गर्दछ। अन्त्यमा, विश्व टेलिभिजन दिवसको अवसरमा नेपालको टेलिभिजन क्षेत्र मात्र नभई समग्र सञ्चार क्षेत्रलाई नियमन गर्न, तिनलाई विश्वसनीय, भरपर्दो र जिम्मेवार बनाउनुपर्छ। जनमानसमा सञ्चार क्षेत्रप्रति देखिएको निराशा, उदासिनता र अविश्वसनियतालाई हटाउनुपर्छ। जनतालाई निष्पक्ष र तटस्थ सूचना प्राप्त गर्न सक्ने र स्वतन्त्र धारणा बनाउन सक्ने तथा स्वस्थ मनोरञ्जन प्रदान गर्ने वातावरणको सिर्जना गर्न सकियोस्। हुमागाईं विज्ञापन बोर्डका कार्यकारी अध्यक्ष हुन्।"
"२२ एसपीको सरुवा, को कहाँ ?","काठमाडौं : नेपाल प्रहरीले २२ प्रहरी उपरीक्षक (एसपी)को सरुवा गरेको छ । प्रहरी महानिरीक्षक शैलेश थापा क्षेत्रीको शनिबारको निर्णयानुसार प्रहरी उपरीक्षकको सरुवा गरिएको हो । यसअघि कात्तिक २९ गते पनि आठ एसपीको सरुवा भएको थियो । यसपटक मानव बेचविखन अनुसन्धान ब्यूरोका अनुरागकुमार द्विवेदीलाई सुदूरपश्चिम प्रदेश सशस्त्र प्रहरी गण कैलाली, महानगरीय प्रहरी परिसर काठमाडौंका रमेशकुमार बस्नेतलाई जिल्ला प्रहरी कार्यालय पर्सा, मकवानपुरका सोमेन्द्रसिंह राठौरलाई प्रहरी प्रधान कार्यालय युएन जगेडामा र जिल्ला प्रहरी कार्यालय स्याङ्जामा कार्यरत होविन्द्र बोगटीलाई प्रहरी प्रधान कार्यालयको कानुन शाखामा सरुवा गरिएको छ । यस्तै अबिनारायण काफ्लेलाई अख्तियारबाट सप्तरी, कृष्ण प्रसाईँलाई जनकपुरबाट सर्लाही, टीकाबहादुर केसीलाई काठमाडौंबाट लुम्बिनी प्रदेश सशस्त्र प्रहरी गण, तुलबहादुर कार्कीलाई नुवाकोटबाट २ नं प्रदेश प्रहरी कार्यालय, दिनेशराज मैनाली तनहुँबाट महानगरीय प्रहरी परिसर काठमाडौँ, ध्रुवराज राउतलाई प्रहरी प्रधान कार्यालयबाट अख्तियार र प्रकाश रानाभाटलाई धनुषाबाट पोखरामा सरुवा गरिएको छ । यस्तै प्रहरी उपरीक्षक वसन्त रजौरेलाई प्रहरी प्रधान कार्यालयबाट धनुषा, बेलबहादुर पाण्डेलाई पर्साबाट प्रहरी प्रधान कार्यालय, भुवनेश्वर तिवारीलाई सुदूरपश्चिम प्रदेशबाट सुर्खेत, महेन्द्र खड्कालाई धादिङबाट सुदूरपश्चिम प्रदेश, राकेश सिंहलाई सुर्खेतबाट धादिङमा पठाइएको छ । प्रहरी उपरीक्षक राजीवबहादुर बस्नेतलाई प्रदेश प्रहरी कार्यालय पोखराबाट स्याङ्जा, राजेन्द्रप्रसाद धमलालाई सप्तरीबाट मानव बेचविखन अनुसन्धान ब्यूरो, राजेन्द्रबहादुर रेग्मीलाई कैलालीबाट तनहुँ, रामप्रकाश शाहलाई बाँकेबाट नुवाकोट, सन्तोषसिंह राठौरलाई सर्लाहीबाट काठमाडौँ उपत्यका प्रहरी कार्यालय र सुरेन्द्रबहादुर गुरुङलाई प्रहरी प्रधान कार्यालयबाट जिल्ला प्रहरी कार्यालय मकवानपुरमा सरुवा गरिएको छ। रासस"
"दाङको लमहीमा बस दुर्घटना, २९ घाइते",दाङ : दाङको लमहीमा बस दुर्घटना हुँदा २९ जना घाइते भएका छ्न् । सुर्खेतबाट काठमाडौं जाँदै गरेको कर्णाली प्रदेश ०२००१ ख ०२१९ नम्बरको बस पूर्वपश्चिम् राजमार्गको लमही नगरपालिका वडा नम्बर ३ नारायणपुरमा दुर्घटना भएको हो । प्रहरीका अनुसार आइतबार बिहान १ ः ४५ बजे पूर्वपश्चिम महेन्द्र राजमार्ग लमहीको नारायणपुरमा बसको पट्टा भाँचिएपछि बस अनियन्त्रित भई दुर्घटनामा परेको हो । घाइतेहरूको लमही अस्पतालमा उपचार भइरहेको छ भने ७ जना घाइतेहरूको थप उपचारका लागि कोहलपुर रिफर गरिएको प्रहरीले जनाएको छ । घाइतेहरूको नाम ठेगाना भने खुल्न बाँकी रहेको छ ।
३० वडामा माओवादीको नयाँ नेतृत्व चयन,"बेनी : नेकपा माओवादी केन्द्रको म्याग्दीका ३० वटा वडामा नयाँ नेतृत्व चयन भएको छ । बेनी नगरपालिका र मंगला गाउँपालिकाको सबै वडामा नेतृत्व चयन भएको छ । शनिबार २२ वटा वडामा अधिवेशन भएको थियो । जिल्ला संयोजक रेशम जुग्जालीका अनुसार यसअघि ८ वटा वडामा अधिबेशन भइसकेको थियो । बाँकी १५ वटा वडामा पनि ११ गते हुने पालिका अधिबेशन अघिनै नेतृत्व चयन गर्ने तयारी भएको छ,'उनले भने, बेनी नगरपालिका र मंगला गाउँपाकिलाको सबै वडामा अधिबेशन सकिएको छ । धेरै ठाउँमा नेतृत्व हस्तान्तरण भएको छ । वडा कमिटीको पदाधीकारीमा युवा, दलित र महिलाहरुको बाहुन्यता देखिएको नेताहरुले बताएका छन् । संयोजक जुग्जालीले म्याग्दीमा माओवादी केन्द्रको सदस्य संख्या तीन हजार जना पुगेको पनि जानकारी दिए । बेनी नगर अध्यक्ष सेरबहादुर केसीका अनुसार १ देखि १० नम्बर वडामा क्रमश : हिराबहादुर बोगटी (सुरत), कृष्णबहादुर कार्की, खिमबहादुर पुन, केन खत्री (सन्दिप), बिज्ञान केसी, यादब सुबेदी, बिजय किसान, मोहन बरुवाल, सागर बानिया र केशबहादुर बस्यालको अध्यक्षतामा कमिटि गठन भएको छ । मंगला गाउँपालिकाको १ देखि ५ नम्बर वडामा क्रमश : ओमबहादुर किसान, अर्जुन शाही,सोमबहादुर छन्त्याल, दलबिर पुन र अस्तमान घर्ती वडा कमिटीको अध्यक्षमा चयन भएका माओवादीका प्रदेश कमिटी सदस्य टेकबहादुर विकले जानकारी दिए । रघुगंगा गाउँपालिकाको १मा खिमबहादुर पुर्जा, २ मा बिरबहादुर कटुवाल (बालकृष्ण), ३ मा रमेश शर्मा (नारायण), ५ मा भिमबहादुर विक र ६ मा सन्तोष बिकको अध्यक्षतामा वडा कमिटी चयन भएको पालिका अध्यक्ष हरी भण्डारीले बताए । यसैगरी अन्नपूर्ण गाउँपालिकाको वडा नम्बर ५ शिखमा उदिप्रसाद पाइजा, ६ घारमा टिकबहादुर बरुवालको अध्यक्षतामा १७ सदस्यीय र वडा नम्बर ७ हिस्तानमा नन्दबहादुर पुनको अध्यक्षतामा २५ सदस्यीय वडा कमिटि गठन भएको गाउँपालिका इञ्चार्ज बुद्धी पुनले जानकारी दिए । मालिका गाउँपालिकाको वडा नम्बर २ मा हर्कलाल बिक, ३ मा मोतिप्रसाद बुढा, ४ मा रेशम पुन, ५ मा रबिन्द राना र ६ मा ओमकार रोकाको अध्यक्षतामा वडा कमिटि गठन भएको छ । यसअघि वडा नम्बर २ को अधिवेशन भएको धवलागिरी गाउँपालिकामा ६ देखि ९ गतेभित्र अधिवेशन गर्ने मिति तय भएको जिल्ला सदस्य किरन थापाले बताए ।"
प्रस्तावित तीन राजदूतको सुनुवाइ हुँदै,"काठमाडौं : प्रस्तावित तीन राजदूतको आज संसदिय सुनुवाइ हुँदैछ । संसदिय सुनुवाई समितिले आइतबार भारत, बेलायत र अमेरिकाका लागि सिफारिस भएका राजदूतहरुको सुनुवाइ गर्न लागेको हो । सरकारले भारतका लागि शंकर शर्मा, बेलायतका लागि ज्ञानचन्द्र आचार्य र अमेरिकाका लागि श्रीधर खत्रीलाई राजदूतका लागि सिफारिस गरेको थियो । समितिमा प्रस्तावित राजदूतहरुका बारेमा परेको उजुरीका विषयमा छलफल हुनेछ ।"
द्वन्द्वकालीन घटनामा माफी दिन सकिदैन : ओली,"काठमाडौं : नेकपा एमालेका अध्यक्ष तथा पूर्वप्रधानमन्त्री केपी शर्मा ओलीले द्वन्द्वकालिन घटनामा आममाफी दिन नसक्ने बताएका छन्। अध्यक्ष ओलीले द्वन्द्वकालमा भएका मानवता विरोधी ज्यादती तथा मानव अधकार उल्लंघनका गम्भीर घटनालाई आममाफी दिने कुरामा सहमत हुन नसक्ने बताएका हुन्। विस्तृत शान्ति शान्ति सम्झौता सम्पन्न भएको १५ औं वर्षको अवसरमा अध्यक्ष ओलीले आइतबार विज्ञप्ति जारी गर्दै द्वन्द्वकालमा भएका मानवता विरोधी ज्यादती तथा मानव अधिकार उल्लंघनका गम्भीर घटनामा आममाफी दिने कुरामा सहमत हुन नसक्ने बताएका हुन्। 'नेपालको शान्ति प्रक्रियामा हाम्रो घरेलु प्रयासद्वारा मौलिक रुपमा अघि बढेको यर्थाथलाई आत्मसाथ गर्दै हमी संक्रमणकालीन न्यायलाई पनि नेपाली नेतृत्वमा तार्किक निष्कर्षमा पुर्याउनुपर्ने मान्यता राख्दछौं,' विज्ञप्तिमा उल्लेख छ। उनले आफू सरकारमा रहँदा द्वन्दवबाट पीडित भएका नागरिकले भोग्नुपरेका पीडाको सम्बोधन गर्न तयार भएको तर राजनीतिक पक्षहरुको अनिइच्छा र परस्पर विरोधी अडानका कारण चाहेर पनि सम्बोधन गर्न नसककेको स्पष्ट पारेका छन्। यसअघि आजै नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्डले शान्ति प्रक्रियाका बाँकी काम पूरा गर्न सबै राजनीतिक दलहरु तयार रहेको बताएका थिए।"
प्रधानन्यायाधीश जबराविरुद्ध आन्दोलन सशक्त पार्दै बार,"काठमाडौं : नेपाल बार एशोसिएसनले प्रधानन्यायाधीश चोलेन्द्रशमशेर जबराविरुद्ध आन्दोलन सशक्त पार्ने भएको छ। प्रधानन्यायाधीश जबराको राजीनामा माग गर्दै आन्दोलनमा उत्रिएको बारले आइतबारदेखि साताव्यापी आन्दोलनको घोषणा गरेको हो। आइतबार बन्दी प्रत्यक्षीकरणबाहेकका कुनै पनि मुद्दामा बहस पैरवी नगर्ने बारले निर्णय गरेको छ। बारका महासचिव लिलामणि पौडेलका अनुसार सोमबार १० देखि १२ बजेसम्म देशभरका अदालतमा हातमा कालोपट्टी बाँधेर धर्ना, विरोधसभा गरिने छ। हामीले संसदमा रहेका सबै राजनीतिक दलका संसदीय दलमा ज्ञापन पत्र बुझाउने कार्यक्रम तय गरेका छौँ। मंगलबार हदम्याद गुज्रिने अवस्थाको अन्तिम म्यादको बाहेक कुनै पनि अदालत, न्यायाधीकरणहरूमा फिराद, प्रत्युत्तर, पुनरावेदन रिट, लिखित जवाफ, बहस नोट केही पनि दर्ता नगर्ने नगराइने बारले निर्णय गरेको छ, महासचिव पौडेलले भने। बुधबार १८ वटा उच्च अदालत तथा उच्च अदालतका इजलास रहेका स्थानमा बृहत् विरोध सभा आयोजना गर्ने बारको तयारी छ। ती कार्यक्रममा नेपाल बारका केन्द्रीय प्रतिनिधि पर्यवेक्षक रहने छन्। बुधबार नै ती उच्च अदालतमा बहस पैरवी नगर्ने बारले जनाएको छ। यस्तै, मंसिर ९ र १० गते बारले काठमाडौं उपत्यकाका सबै बार इकाइका सदस्यको सहभागितामा सर्वोच्च अदालत केन्द्रित विरोध कार्यक्रम गर्ने बारले जनाएको छ। यसैबीच बारले आगामी मंसिर २४, २५ र २६ गते पोखरामा हुने भनिएको राष्ट्रिय सम्मेलन स्थगित गरेको छ।"
जलवायु परिवर्तनले संकट,"काठमाडौं : राष्ट्रपति विद्यादेवी भण्डारीले जलवायु परिवर्तनले ल्याएका संकटप्रति चिन्ता व्यक्त गरेकी छन्। स्वयम्भूमा शनिबार आयोजित कार्यक्रममा राष्ट्रपति भण्डारीले जलवायु परिवर्तनका कारण विश्व नै संकटतर्फ धकेलिएको बताइन्। जलवायु परिवर्तनबाट सिर्जित समस्याको असर हामीले भोगिरहेका छौं, राष्ट्रपति भण्डारीले भनिन्। उनले काठमाडौं विश्वकै उत्कृष्ट सांस्कृतिक नगरका रुपमा समेत चिनिएको भए पनि धूवाँधुलोका कारण प्रदूषण फैलिएर जनस्वास्थ्यमा गम्भीर क्षति पुर्याइरहेको बताइन्। यसबाट बच्नका लागि पर्यावरणलाई स्वच्छ र सन्तुलित कायम राख्नुपर्छ, उनले भनिन्। जलवायु परिवर्तनको असर रोक्न अनुकूलनका साधनको प्रयोगतर्फ सम्बन्धित निकायको ध्यानाकर्षणसमेत उनले गराइन्। काठमाडौं उपत्यकामा इँटाभट्टा र पेट्रोलियम सवारीका कारण प्रदूषण बढेको राष्ट्रपतिको भनाइ थियो। प्राकृतिक ऊर्जाको बढी प्रयोग हुने क्षेत्रमा विद्युत्को प्रयोग गर्न सकिए प्रदूषण र व्यापारघाटा कम हुन्छ, उनले भनिन्, वायु प्रदूषणको असर कम गर्न यातायात व्यवस्थालाई विद्युतीय यातायातमा रुपान्तरण गर्नुपर्छ। उपत्यकामा मात्र विद्युतीय सवारी सञ्चालनको व्यवस्था गर्न सकिए वातावरण स्वच्छ हुन्छ। पेट्रोलियम पदार्थ आयातका कारण थपिएको बोझ कम हुन्छ। यसबाट व्यापार घाटासमेत सन्तुलनमा ल्याउन बल पुग्छ। राष्ट्रपतिले दिन प्रतिदिन मुलुकको व्यापारघाटा बढिरहेकामा चिन्ता व्यक्त गर्दै आयात प्रतिस्थापन गर्न जरुरी रहेको बताइन्। नेपालमा रहेको स्वच्छ विद्युतीय ऊर्जाको भण्डारलाई आत्मनिर्भरताका लागि प्रयोग गर्न राष्ट्रपतिको सुझाव थियो। कृषिप्रधान देश भए पनि कृषिजन्य र वनजन्य उत्पादनमा आत्मनिर्भर हुन नसक्दा मुलुकले ठूलो व्यापारघाटा ब्यहोर्नुपरेको छ। मुलुकको विकासका लागि आत्मनिर्भरतामा ध्यान दिनुपर्छ, आत्मनिर्भर हुन सक्ने स्रोत र साधन हामीसँग पर्याप्त छन्। समृद्धिका लागि स्थानीय साधनस्रोतको उचित प्रयोग गर्नुपर्छ, राष्ट्रपतिको भनाइ थियो, परनिर्भरतालाई कम गर्न हामीसँग भएका स्रोतसाधनको प्रयोग गर्नुपर्छ। पछिल्लो समय नेपालमा बढिरहेको विद्युत् उत्पादनलाई प्रयोग गर्नुपर्नेमा राष्ट्रपति भण्डारीको जोड थियो।"
जबरालाई गम्भीर १० आरोप,"काठमाडौं : हाम्रो न्यायपालिका यति बेला सर्वोच्च संकटमा परेको छ। न्यायालयका नेतृत्वकर्ता प्रधानन्यायाधीश चोलेन्द्रशमशेर जबरा प्रश्नहरूको कठघरामा छन्। सर्वोच्च अदालतका सहकर्मी न्यायाधीश र कानुन व्यवसायीले जबरालाई गम्भीर आरोपहरू लगाएका छन्। जसमा भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको लगायत छन्। यस्तै, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप लागेको छ। आफूमाथि लागेका अभियोगहरू एक कानले सुन्ने र अर्को कानले उडाउने प्रवृत्ति देखियो, सर्वोच्चका पूर्वन्यायाधीश बलराम केसी भन्छन्, नेपाल बार एसोसिएसनको सहयोगबिना न्यायालय चल्नै सक्दैन। प्रधानन्यायाधीश स्वयंले निम्त्याएको परिस्थिति हो। बारले बहिष्कार र सहकर्मी न्यायाधीशले अवज्ञा गरेको अवस्थामा प्रधानन्यायाधीश एक मिनेट पनि पदमा बस्नु हुँदैन। आफूमाथि लागेका अभियोगहरू एक कानले सुन्ने र अर्को कानले उडाउने प्रवृत्ति देखियो। नेपाल बार एसोसिएसनले बहिष्कार र सहकर्मी न्यायाधीशले अवज्ञा गरेको अवस्थामा प्रधानन्यायाधीश एक मिनेट पनि पदमा बस्नु हुँदैन। बलराम केसी, पूर्वन्यायाधीश, सर्वोच्च अदालत जबरालाई बहिर्गमनका लागि पूर्वप्रधानन्यायाधीश, न्यायाधीश, नागरिक समाजलगायत चौतर्फी रूपमा दबाब छ। प्रधानन्यायाधीश जबरा मूल ढोकाबाट सर्वोच्च अदालत प्रवेश गर्न सकेका छैनन्। बरु सर्वोच्च परिसरमा सुरक्षाकर्मीको उपस्थिति बाक्लो बनाएका छन्। ती सुरक्षाकर्मी र कानुन व्यवसायीबीच घम्साघम्सी चल्दै आएको छ। बरु कानुन व्यवसायीको शान्तिपूर्ण धर्नामा हस्तक्षेप गर्दै आएका छन्। नेपाल बारले प्रधानन्यायाधीश जबराको राजीनामा माग गर्दै थालेको आन्दोलन चर्काइरहेको छ। दंगा प्रहरीको घेराबन्दीमा रहेर प्रधानन्यायाधीशको कुर्सीमा बस्न मिल्छ ? अदालतमा दंगा प्रहरी परिचालन गर्नु दुःखको कुरा हो। बाहिर विश्वले के भनिरहेको छ ? जिम्मेवार प्रधानन्यायाधीशले यसो गर्छ त ? सबैले विचार गर्नुपर्ने पक्ष हो। बद्रीबहादुर कार्की, पूर्वमहान्यायाधिवक्ता झन्डै एक महिनादेखि ठप्पप्रायः सर्वोच्चसँगै उच्च र जिल्ला अदालतको इजलास पनि आइतबार सुनसान हुँदै छ। सर्वोच्चका न्यायाधीशहरू जबरासँग इजलासमा बस्न अनिच्छुक छन्। उनको इजलास बहिष्कार गर्ने उद्घोष गरेका कानुन व्यवसायी न्यायालय परिसरमा दिनहुँ धर्ना एवं नाराबाजी गरिरहेका छन्। यस्तो घटना र दृश्य सम्भवतः विश्वका कुनै पनि न्यायालयमा देखिएको छैन। पूर्वमहान्यायाधिवक्ता बद्रीबहादुर कार्की सहकर्मी न्यायाधीशले अविश्वास गर्नुको पछाडि ठूलो रहस्य लुकेको बताउँछन्। प्रधानन्यायाधीश जबराले तोकेको कजलिस्टको अध्ययन गर्ने हो भने पनि कसको मुद्दा हेर्नुहुन्छ भन्ने प्रमाणित हुन्छ, कार्की भन्छन्, हतियारसहितका दंगा प्रहरीको घेराबन्दीमा रहेर प्रधानन्यायाधीशको कुर्सीमा बस्न मिल्छ ? अदालतमा दंगा प्रहरी परिचालन गर्नु दुःखको कुरा हो। शीर निहुरिने कुरा हो। बाहिर विश्वले के भनिरहेको छ ? एउटा आत्मसम्मान र जिम्मेवार प्रधानन्यायाधीशले यसो गर्छ त ? सबैले विचार गर्नुपर्ने पक्ष हो। मुलुकका २९ औं प्रधानन्यायाधीश जबरा बहाल अवस्थामै विवादित बनेका छन्। उनी नेपालको संविधान धारा १३६ बमोजिमको प्रभावकारी भूमिका निर्वाह गर्न असफल र अक्षम रहेको निष्कर्ष सर्वोच्च अदालत बार एसोसिएसनले निकालेको छ। सर्वोच्च अदालत बारका अध्यक्ष पूर्णमान शाक्यका अनुसार जिल्ला, उच्च र सर्वोच्चका इजलास एक दिन ठप्प पार्नु प्रधानन्यायाधीश जबराको नेतृत्व अस्वीकार गरेको सांकेतिक सन्देश हो। तीनवटा कुराले प्रधानन्यायाधीश जबरालाई बहिर्गमनतर्फ धकेलेको महसुस गर्छु, अध्यक्ष शाक्य भन्छन्, प्रधानन्यायाधीश जबराले चलखेल गर्ने आधारमध्ये बेन्च र कजलिस्ट तोक्ने अधिकार खोसिएको छ। दोस्रो, सहकर्मी न्यायाधीशले बेन्च सेयर नगर्ने निर्णयले प्रधानन्यायाधीशका रूपमा बसिरहनुको औचित्य छैन भन्ने सन्देश हो। तेस्रो, न्यायपालिकाको प्रमुख प्रशासकको हैसियतले गर्न पाउने मुख्य कामबाटै बञ्चित गरिएको छ। यी कार्यले निरस्त्र भइसकेको र प्रयोजनविहीन हुन पुगेको अवस्था छ। जबरालाई नेपाल बारले लगाएको प्रमुख आरोपमध्ये एक हो, मन्त्रिपरिषद् विस्तारमा भागबन्डा। यस आरोपको खण्डनमा जबराले सर्वोच्च अदालतबाट प्रेस विज्ञप्ति जारी गर्न लगाए। सर्वोच्चका प्रवक्ता बाबुराम दाहालद्वारा गत असोज १८ गते जारी विज्ञप्तिमा मन्त्रिपरिषद्को गठन एवं विस्तारको विषयमा प्रधानन्यायाधीश जबरालाई असान्दर्भिक रूपमा जोडिएको उल्लेख छ। जबराले १८ असोजमै ससर्वोच्च अदालत बारका पदाधिकारीसँगको छलफलमा भनेका थिए, गजेन्द्र हमाल भनेको त शेरबहादुर देउवासरहको कांग्रेस नेता हो। उसका लागि मलाई जोड्नुपर्छ र ? उसलाई मैले बनाउनुपर्छ र ? प्रधानमन्त्री देउवाले २२ असोजमा मन्त्रिपरिषद्लाई पूर्णता दिँदा प्रधानन्यायाधीश जबराका जेठान गैरसांसद गजेन्द्र हमाललाई उद्योग तथा आपूर्तिमन्त्रीमा नियुक्त गरे। चर्को आलोचनापछि २४ असोजमा तत्कालीन मन्त्री हमालले बालुवाटारमा गई प्रधानमन्त्री देउवासमक्ष राजीनामा दिए। वरिष्ठ अधिवक्ता कार्की मन्त्रीमा हमालको नियुक्तिबाट प्रधानन्यायाधीश झुटो सावित भएको पुष्टि हुने बताउँछन्। सर्वोच्च अदालतबाट मन्त्रिपरिषद्मा भागबन्डा खोजेको गलत हो भनेर विज्ञप्ति निकाले, वरिष्ठ अधिवक्ता कार्की भन्छन्, मन्त्रीमा हमाल नियुक्ति भएपछि झुटो बोलेको प्रमाणित भयो। प्रधानन्यायाधीशको कुर्सीमा बसेर फटाहा कुरा गर्न पाइन्छ ? कुनै पनि प्रजातान्त्रिक मुलुकको प्रधानन्यायाधीशले पदमा बसेर झुटो कुरा बोल्दा महाअभियोग लाग्छ। सरकारले गत मंसिर ३० गते बिहान अध्यादेश ल्यायो। बेलुका संवैधानिक परिषद्को बैठक बस्यो। तत्कालीन प्रधानमन्त्री केपी शर्मा ओली, प्रधानन्यायाधीश जबरा र राष्ट्रियसभा अध्यक्ष गणेश तिमिल्सिना सम्मिलित बैठकले संवैधानिक निकायमा ३८ पदाधिकारी नियुक्तिको सिफारिस गर्यो । यो विषयमा परेको रिटको सुनुवाइ नगराई वैशाख २६ गते फेरि त्यही अध्यादेश ल्याएर थप २२ जना नियुक्त गर्न सिफारिस गर्दा पनि प्रधानन्यायाधीश सहभागी थिए। संवैधानिक अंगको नियुक्तिमा सामेल हुँदा पनि भागबन्डा खोजेको आरोप उनलाई लागेको छ। नेपाल बारका महासचिव लीलामणि पौडेलका अनुसार जबराले पूर्वप्रधानन्यायाधीश गोपाल पराजुली र दीपकराज जोशीमाथि पनि अन्यायपूर्ण कार्य गरे। न्याय परिषद्का सचिवलाई पत्र लेखाएर गोपाल पराजुलीमाथि प्रधानन्यायाधीशबाट हटाउने काम भएको थियो। दीपकराज जोशीलाई च्याम्बर नदिने कार्य भएको थियो, महासचिव पौडेल भन्छन्। वरिष्ठ अधिवक्ता एकराज भण्डारी प्रधानन्यायाधीश जबराले एकाधिकार ढंगले न्यायालय चलाउन खोजेको आरोप लगाउँछन्। न्यायालयमा यस खालको भ्रष्टाचार दलाली, घुसखोरी कहिल्यै भएको थिएन, भण्डारी भन्छन्, राजनीतिक दलहरूको लेनदेन प्रधानन्यायाधीश जबरासँग छ। सबै दलका नेताको कुनै न कुनै ढंगका मुद्दा मामिला सर्वोच्च अदालतमा विचाराधीन छन्। बार्गेनिङ गर्ने ढंगले मुद्दा अड्काइएको छ। त्यसैले राजनीतिक दलहरू बोलिरहेका छैनन्। ००० कानुन व्यवसायीले बहस नगर्ने कानुन व्यवसायीले आइतबार सबै अदालतमा बन्दीप्रत्यक्षीकरण बाहेक मुद्दामा बहस पैरवी नगर्ने भएका छन्। बारको केन्द्रीय कार्यसमितिको शुक्रबार बसेको बैठकले विरोध कार्यक्रम तय गरेको हो । उक्त निर्णय महासचिव लीलामणि पौडेलले शनिबार विज्ञप्तिमार्फत जानकारी दिएका छन् । जसअनुसार सोमबार मुलुकभरका अदालतमा कालोपट्टि बाँधेर दुई घण्टा धर्ना दिने सबै राजनीतिक दलका संसदीय दलहरूमा ज्ञापनपत्र ध्यानाकर्षणपत्र दर्ता गराउने कार्यक्रम छ। मंगलबार कुनै पनि अदालत, न्यायाधीकरणहरूमा हदम्याद गुज्रने अवस्थाको अन्तिम म्यादबाहेकको फिराद, प्रतिउत्तर, पुनरावेदन, रिट, लिखित जवाफ, बहस नोट केही पनि दर्ता नगर्नेनगराउने कार्यक्रम नेपाल बारले तय गरेको छ। बुधबार १८ उच्च अदालत तथा उच्च अदालतका इजलास रहेका स्थानमा बृहत् विरोध सभा गर्ने, उच्च अदालत र उच्च अदालतका इजलासमा बहस पैरवी नगर्ने, बिहीबार र शुक्रबार सर्वोच्च अदालत केन्द्रित विरोधआन्दोलन कार्यक्रमलाई निरन्तरता दिने तयारी बारको छ।"
पोखरामा नदीको मापदण्ड मिच्दा,"पोखरा : पोखरा१५ अमिनतरास्थित सेती नदी किनारको बस्ती पोहोरसम्म जोखिमपूर्ण मानिँदैनथ्यो। पोखराको मुख्य बजारबाट कुनो पर्ने भएकाले घडेरी पनि केही सस्तै थियो। यही कारण धेरैले अमिनतरा रोजे। तर, गत वर्ष हिउँदमा सबैलाई त्रसित बनाउँदै नदीको डिल फुसफुस खस्दै बग्न थाल्यो। बस्तीनजिकै जमिन चिरा पर्यो। दुई घरको आधा भाग नै सेतीमा मिसिन पुग्यो। यो वर्ष वर्षायामयता घरै छाडेर डेरामा बस्दै आएको स्थानीय कमला विक सुनाउँछिन्। उनी बिहानै उठेर घर के भो भनेर हेर्न जान्छिन्। विकले कतारमा श्रीमान्ले श्रम गरी पठाएको पैसाले घडेरी किनेर घर बनाएकी थिइन्। तर, आडमै छिमेकीको घर सेतीको डिलसँगै आधा खसेपछि उनको निद्रा हराएको छ। सेतीको डिल गत जेठ ३१ गतेदेखि पुनः खस्दा एउटा काठ उद्योगसहित दुई घरमा क्षति पुर्यायो। त्यसपछि किनारका ६ घरपरिवारलाई सुरक्षित ठाउँमा बस्न भनिएको वडाध्यक्ष प्रकाश पौडेल बताउँछन्। सेतीको खोच खस्न नरोकिएपछि गत हिउँददेखि नै पोखरा महानगरपालिकाले मापदण्डभन्दा वरसम्मै घर बनाउन रोक लगाइएको वडाध्यक्ष पौडेलको भनाइ छ। महानगरपालिकाले नदीका दायाँबायाँ ठाउँअनुसार १०, २५ र ३० मिटर मापदण्ड तोकेको छ। दायाँबायाँ ७५७५ मिटरमा भौतिक संरचना बनाउँदा जोखिम हुने सन् १९९८ को एक अध्ययनले देखाएको छ। उक्त अध्ययन टोलीको सुझावलाई बेवास्ता गर्दै महानगरपालिकाले मापदण्ड घटाइरहेको छ। सेतीको डिल खस्न थालेपछि भने ३० मिटरभन्दा वरसम्म कुनै संरचना नबनाउन महानगरले भनेको हो। पोखराको सेती किनारमा सबैभन्दा बाक्लो बस्ती पुरानो बजार महेन्द्रपुलमा छ। पुरानो बजार भएकाले धेरै घर मापदण्ड तोकिनुअघिकै छन्। नयाँ घर पनि नदीको मापदण्डले तोकेको क्षेत्रभित्रै बनेका छन्। महानगरपालिकाले महेन्द्रपुल क्षेत्रमा पुराना घरको हकमा किनारबाट पाँच मिटर मापदण्ड तोकेको छ। त्यसपछिको मापदण्डभित्र बनेका सेफ्टिटंकी, सोकफिटलगायत अन्य भौतिक संरचना जग्गाधनीलाई नै एक महिनाभित्र अनिवार्य हटाउन लगाउने भने पनि २०७५ पुस ६ को निर्णय अझै कार्यान्वयन भएको छैन। यसरी हटाइएका स्थानमा फुटपाथको ट्र्याक खोल्ने निर्णय पनि महानगरपालिकाले गरेको छ। तर, त्यो निर्णयअनुसार संरचना नै नहटेपछि फुटपाथको ट्रयाक खोल्ने सम्भावना नै देखिएको छैन। नारायणस्थान पुल, महेन्द्रपुल, राममन्दिर, तुल्सीघाट ढुंगेसाँघुलगायत स्थानमा किनारबाट ३० मिटर दायाँबायाँ भौतिक संरचना निर्माण गर्न नपाइने मापदण्ड छ। तर, महेन्द्रपुल, पृथ्वी चोकलगायत ठाउँमा मापदण्ड मिचेर नयाँ घर बन्ने क्रम रोकिएको छैन। जोखिम क्षेत्रका व्यक्तिको लालपुर्जाभित्रको जमिन अधिग्रहण गरी सुरक्षित ठाउँमा बस्ने व्यवस्था महानगरपालिका, प्रदेश र संघ सरकारले गर्नुपर्ने नागरिक समाज पोखराका पूर्वसंयोजक विष्णुहरि अधिकारी बताउँछन्। किनारमा बनेका घरका फोहोर पानी र अन्य फोहोरसमेत नदीमा सोझिँदा नदी पनि प्रदूषणको चपेटामा पर्दै गएको उनी बताउँछन्। सेती नदी, फिर्के खोलालगायत प्राकृतिक स्रोत संरक्षणमा महानगरपालिकाले पहल गरिरहे पनि अतिक्रमण र मापदण्ड मिच्ने काम नरोकिएको प्रवक्ता धनबहादुर नेपाली बताउँछन्। पोखरा५ का वडाध्यक्ष, नागरिक समाजका प्रतिनिधि र सञ्चारकर्मीसहितको टोलीले गत साता फिर्के खोला अतिक्रमण भएको क्षेत्रको अनुगमन गरेको थियो। सेती नदीजस्तै फिर्के खोला पनि अतिक्रमणमा परेको प्रवक्ता नेपालीको भनाइ छ। नदी, खोला, ताल संरक्षण गर्न महानगरपालिकाले अतिक्रमण गरी, मापदण्ड मिचेर बनाइएका संरचना भत्काए पनि त्यही ठाउँमा पुनःर्निर्माणका काम गर्ने गरेकोले समस्या भएको उनको भनाइ छ। विज्ञहरूले सेतीमा फेरि ठूलो बाढी आउन सक्ने चेतावनी दिएका छन्। त्यसले किनारमै बनेका बस्ती जोखिममा पर्न सक्ने उनीहरूको भनाइ छ्। इन्जिनियर नारायण गुरुङका अनुसार वर्षायाममा त्यस्तो बाढी आएको भए कल्पना गर्नै नसक्ने गरी जनधनको क्षति हुन सक्थ्यो। खानी तथा भूगर्भ विभाग र जर्मनीको भूगर्भ विज्ञान तथा प्राकृतिक स्रोतसम्बन्धी संस्था बीजीआरले सन् १९९८ मा तीन वर्ष अध्ययन गरेको थियो। उक्त अध्ययनले सेती खोचमा मापदण्डभित्र संरचना बनाउनुलाई जोखिम मानेको इन्जिनियर किसानसिंह गुरुङ बताउँछन्। उनी उक्त अध्ययनमा सहभागी थिए। पोखराको सेती नदी अरूभन्दा भिन्न रहेको उनी सुनाउँछन्। अमिनतरामा सेतीको डिल खसेजस्तै अन्यत्र पनि खस्न सक्ने र सेतीको खोच फराकिलो बन्दै जाने भएकाले यसतर्फ सचेत रहनुपर्ने भूगर्भविद् कृष्ण केसी बताउँछन्। अरू नदीमा बाढी आउँदा नदी किनारका बस्तीमा पस्ने हुन्छ। तर, पोखराको बजारभित्र सेती नदी गहिरिएर बगेकाले भित्रभित्र कटानले डिल नै खसेर बस्ती जोखिममा पर्ने विज्ञले बताएका छन्। पोखराको मुख्य बजारमा केआईसिंह पुलबाट ढुंगेसाँगु क्षेत्रमा सेती गहिरिएर बगेको छ। यसैले यो क्षेत्र भूकम्प जाँदा अझै धेरै जोखिम रहेको विज्ञ बताउँछन्। सेती गहिरिएर बगेको स्थान मात्र होइन अन्यत्र पनि किनारमै बस्ती बसेका छन्। यी क्षेत्रमा भने बाढी आउँदा धेरै असर गर्ने गर्छ। पोखरा१ सेती किनार शान्ति टोलमा २ सय घरपरिवार बस्दै आएका छन्। लालटिन बजारमा २ सय २० घरधुरी छन् । पोखरा११ रामघाटमा पनि किनारमै १५ घरपरिवार बसेका छन्। वर्षायाममा नदी थुनिँदा घरै डुवानमा पर्ने गर्छ। पोखरा९ पासपार्क क्षेत्रमा ६ सय ६६ परिवार छन्।"
पौडेल समूहबाट सभापतिमा ३ नेताको दाबी,"काठमाडौं : सभापतिमा साझा उम्मेदवार चयन गर्न कांग्रेसको संस्थापन इतर समूहलाई सकस परेको छ। वरिष्ठ नेता रामचन्द्र पौडेल, नेताहरू प्रकाशमान सिंह र शशांक कोइरालाबीच शनिबार भएको छलफल निष्कर्षमा पुग्न सकेन। महामन्त्रीसमेत रहेका कोइराला निवास महाराजगन्जमा भएको छलफलमा तीनै जनाले सभापतिमा आफूलाई सघाउन आग्रह गरेका थिए। छलफल डेढ घण्टा चलेको थियो। नेता सिंह र महामन्त्री कोइरालाले पौडेललाई अभिभावक बन्न सुझाव दिएका थिए। सिंह र कोइराला दुवैले सभापतिकाको दाबी छाड्न मानेनन्। महामन्त्रीजीकोमा छलफल भयो, पौडेलले भने, सबैले आफैंलाई योग्य ठान्नुहुन्छ। त्यति सजिलै सहमति जुट्छ र ? सहमति नभए आफ्नो नेतृत्वमा मिलेर जान प्रस्ताव गरेको पौडेलले बताए। महामन्त्री कोइरालाले आपूलाई सभापतिको साझा उम्मेदवार बनाउन आग्रह गरेका थिए। सभापतिको उम्मेदवारका लागि तयारी धेरै अगाडी बढिसकेको नेता सिंहको भनाइ थियो। सोही समूहबाट सभापतिका अर्का आकांक्षी शेखर कोइराला भने विराटनगरमा छन्। कोइराला परिवारको लबिङ ४९ वर्ष कांग्रेसको नेतृत्व गरेको कोइराला परिवार पुनः नेतृत्व हत्याउने दाउमा छ। शशांक, शेखर र सुजाता कोइराला तीनै जना सभापतिका आकांक्षी छन्। कुनै बेला कांग्रेस र कोइराला परिवार परिपूरक जस्तै थियो। सुशील कोइराला सभापति रहँदासम्म कांग्रेसको नेतृत्व कोइरालाहरूकै हातमा थियो। विश्वेश्वरप्रसादले २५, मातृकाप्रसादले ४, गिरिजाप्रसादले १४ र सुशीलले ६ वर्ष कांग्रेसको नेतृत्व गरेका छन्। कोइरालाहरूको विरासत २०७२ फागुन तेस्रो साता सम्पन्न १३औं महाधिवेशनबाट शेरबहादुर देउवाले तोड्न सफल भए। १४औं मा आइपुग्दा शेखरको चर्चा चुलिए पनि शशांकलेसमेत छाड्न मानेका छैनन्। १३औं मा भने शेखरले शशांकलाई महामन्त्रीका लागि सघाएका थिए। शेखर भन्छन्, शशांकलाई मैले यसअघि सहयोग गरेको हुँ। यसपालि उनले मलाई सहयोग गर्नुपर्छ। शेखर केशवप्रसादका कान्छा छोरा हुन्। सुजाता गिरिजाप्रसादकी छोरी र शशांक विश्वेश्वरप्रसादका कान्छा छोरा हुन्। सो समूहले सुशील कोइरालाको निधनपछि सभापतिमा रामचन्द्र पौडेललाई समर्थन गरेका थिए। पौडेल हारे पनि महामन्त्रीमा शशांक, शेखर र सुजाता केन्द्रीय सदस्यमा निर्वाचित भए।"
एनआरएनए हङकङमा विभाग,"हङकङ : गैरआवासीय नेपाली संगठन (एनआरएनए) हङकङले युवा तथा महिला विभाग गठन गरेको छ। परिवर्तन युवाको हातमा नारालाई आत्मसाथ गर्दै नवनियुक्त अध्यक्ष गोकर्ण ढकालले विभाग गठन गरेका हुन्। ढकालले आफ्नो कार्यकालमा युवाहरूको क्षमता, उर्जाशिलता र कौशललाई भरपुर प्रयोग गर्ने बताए। कविता गुरुङको नेतृत्वमा १९ सदस्यीय महिला विभाग, असिम राईको नेतृत्वमा १९ सदस्यीय युवा विभाग गठन भएको हो। समितीमा आवद्ध पदाधिकारी तथा सदस्यहरू बैंकिङ, डिजिटल मार्केटिङ, स्पोर्टस, शिक्षण, पाईलटलगायत पेशामा आबद्ध छन्। नेपाल र नेपालीका लागि उत्कृष्ट काम गर्ने नवनियुक्त अध्यक्ष ढकालले प्रतिवद्धता जताए।"
खेतखेतमै गणक,"कास्की : यति बेला कास्कीका किसान धान थन्क्याउने चटारोमा छन्। यति नै बेला राष्ट्रिय जनगणना २०७८ को दोस्रो चरणमा हुने मुख्य जनगणनाका लागि गणकहरू शनिबार घरमूलीहरूलाई घरमा नभेटेपछि खेतखेतमै पुगेका छन्। सार्दी खोलाका किसान शंकर गिरी घरभन्दा केही परको खेतमा धान थन्क्याउने चटारोमा थिए। उनलाई पछ्याउँदै गणक श्रीकृष्ण लम्साल उनको खेतमै पुगे। खेतमै पुगेका गणकले व्यस्त किसानको केही समय मागेर उनको घरको विवरण लिए। दोस्रो चरणमा हुने मुख्य जनगणना कात्तिक २५ गतेबाट सुरु भएको हो। मंसिर ९ गतेभित्र जनगणना गरिसक्नुपर्ने भएकाले खेतमै भए पनि घरमूलीलाई खोज्दै जनगणना गरिरहेको गणक सुदीप आचार्यले बताए। भाडामा बस्नेसहित एउटै घरमा ६ परिवारसम्म बसेकाले आचार्यलाई २२६ घरपरिवारको गणना गर्नुपर्ने जिम्मा छ। कोही परिवाका सदस्य बिहानै ढुंगाखानीमा काम गर्ने, घर बनाउने मिस्त्री काम गर्न जाने भएकोले साँझको समय मिलाएर पनि घरघरमा पुगेर जनगणना गर्ने गरेको उनले सुनाए। जनगणनामा वडा कार्यालय, स्थानीय आमाबुवा, दिदी, दाजुहरूले पनि सहयोग गरेकाले सजिलो भएको पनि आचार्यले बताए। कुनै घरपरिवारका सदस्यले आफ्नो दुःख आफैसँग छ गणना गरेर के हुन्छ र ? भनेर झर्को मान्ने गरेको पनि गणकहरूले बताएका छन्। दैनिक ज्याला गरेर खाने परिवारले विशेषगरी यस्तो दुखेसो पोख्ने गरेको गणकहरूको भनाइ छ। यसअघि पहिलो चरणमा घर तथा घरपरिवार सूचीकरण कार्यमा सात प्रश्न लिएर सुपरीवेक्षक घरदैलो गरेका थिए। सुपरिवेक्षकको सूचीकरण पछ्याउँदै गणकहरू दोस्रो चरणमा जनगणनाका लागि घरघरमा पुगेका हुन्।"
न्यायको मन्दिरमै गुण्डागर्दी,"न्यायालय सुधारका लागि प्रधानन्यायाधीश चोलेन्द्रशमशेर जबराको राजीनामा माग गर्दै आन्दोलनरत कानुन व्यवसायीमाथि केही दिनयता बिचौलिया र भिजिलान्तेको व्यापक प्रयोग हुन थालेको छ। शान्तिपूर्ण प्रदर्शनमा उत्रेका कानुन व्यवसायीमाथि गुण्डागर्दी र प्रतिकारको शैलीमा आक्रमण भइरहेको छ। तर, मुलुकको गृह प्रशासन रमिते बनिरहेको छ। विवादित फैसला, पदीय दुरुपयोग, बिचौलियासँग साँठगाँठ, राजनीतिक भागबन्डामा सामेल भएको भन्दै कानुन व्यवसायीहरू प्रधानन्यायाधीश जबराविरुद्ध शान्तिपूर्ण आन्दोलनमा छन्। सहकर्मी न्यायाधीश जबराको अवज्ञा गरिरहेका छन्। नागरिक समाज, पूर्वप्रधान्यायाधीशन्यायाधीशले राजीनामा मागिरहेका छन्। तर, आफूमाथि उठेका प्रश्नको जवाफ दिने र न्यायालयको गतिरोध फुकाउनेभन्दा आन्दोलनरत पक्षमाथि प्रतिकार गर्न गुण्डाहरू पठाएको आरोप जबरामाथि लागेको छ। नेपाल बार एसोसिएसनले ०४६ सालमा पञ्चायतको अन्त हुँदा ताका प्रतिकार समिति गठन गरी लोकतन्त्रप्रेमी, न्यायप्रेमी जनताविरुद्ध प्रयोग गरिएको शैलीमा विभिन्न हत्कण्डाहरू गरी आएको, भनी प्रधानन्यायाधीश जबरामाथि आरोप लगाएको छ। पवित्र न्यायालय परिसरभित्रै भिजिलान्ते छिराएर कानुन व्यवसायीमाथि आक्रमण, धम्की र हातपात गराउनु अराजकताको पराकाष्ठा हो। शान्तिपूर्ण आन्दोलन गरिरहेका कानुन व्यवसायीमाथिको यो आक्रमण कुनै पनि अर्थमा सह्य हुन सक्दैन। यसले लोकतन्त्र, कानुनी शासन र स्वतन्त्र न्यायालयको धज्जी उडेको छ। न्यायालय सुधारको आवाजलाई कुल्चने कुचेष्टा गरिएको छ। सबैभन्दा उदेकलाग्दो पक्ष त के छ भने, कानुन व्यवसायीमाथि भिजिलान्तेले आक्रमण गर्दा पनि न सर्वोच्च प्रशासन बोल्छ, न त गृह प्रशासन नै। निजी गाडी मा भीआईपी शैलीमा भिजिलान्तेहरू अदालतमा प्रवेश गरी आक्रमणमा उत्रिँदा पनि प्रहरी प्रशासन रमिते बन्छ। उनीहरूले काम फत्ते गरेर निस्केपछि मात्र प्रहरीले चासो देखाउँछ। विभिन्न सञ्चारमाध्यम, कानुन व्यवसायी र सर्वसाधारणले भिजिलान्तेहरूको फोटो र भिडियो सार्वजनिक गरिसक्दा पनि प्रहरी मौन छ। न त कोही पक्राउ परेका छन, न त भिजिलान्तेको प्रयोग नै रोकिएको छ। भाडामा मान्छेहरू ल्याएर प्रधानन्यायाधीशका पक्षमा नारावाजी गराउँदा पनि प्रभाव नपरेपछि गुण्डाहरू पठाएर धम्क्याउन खोजिएको बार एसोसिएसनको आरोप छ। लोकतन्त्रमा सबैभन्दा बलियो हतियार मानिन्छ, शान्तिपूर्ण आन्दोलन। शान्तिपूर्ण आन्दोलन गर्ने जो कसैको पनि अधिकार सुरक्षित गरेको हुन्छ, लोकतन्त्रले। संविधान र कानुनले दिएको अधिकारको प्रयोग गरी न्यायालय सुधारका लागि शान्तिपूर्ण आन्दोलनमा उत्रेका कानुन व्यवसायीमाथिको गुण्डागर्दी तत्काल रोकिनुपर्छ। धम्की, डर र त्रासभन्दा संविधान, कानुन र विधिमा टेकेर न्यायालयले न्याय सम्पादन गर्ने गर्छ। बलिया पाखुरा र जिउडाल पठाएर न्यायालयलाई रणभूमि बनाउन खोज्ने दुष्प्रयासको निन्दा गर्नैपर्छ। अलोकतान्त्रिक चरित्र, अमर्यादित व्यवहार, निरंकुश शैलीलाई लोकतन्त्रले स्वीकार गर्न सक्दैन। शान्तिपूर्ण आन्दोलनलाई बल र दबाबले दबाउन खोज्नुभन्दा शान्तिपूर्ण निकास दिनुनै श्रेष्ठकर हुन्छ। न्यायालय रणभूमि वा ब्यारेक बनाएर कति दिन बस्ने ? सधैं मुद्दाको सुनुवाइ नहुने अवस्था सिर्जना गरेर न्यायालयलाई अनिर्णयको बन्दी कति दिन बनाइराख्ने ? महिनादिनदेखि गतिरोध बनेको न्यायालयको अवरोध फुकाउन नेतृत्वकर्ताको ध्यान अविलम्ब जाओस्।"
"एमाले महाधिवेशनमा विदेशका ६० पार्टीलाई निम्तो, को कहाँबाट आउँदैछन्","काठमाडौं : एमालेको १० औं राष्ट्रिय महाधिवेशनमा शुभकामना दिन विभिन्न देशका ६० पार्टीका प्रतिनिधि आउने भएका छन्। एमालेसँग भाइचारा र मैत्रीपूर्ण सम्बन्ध रहेका देशका पार्टीका प्रतिनिधि आउने अतिथि सत्कार संयोजक एवं विदेश विभाग प्रमुख राजन भट्टराईले बताए। भारतबाट भारतीय कम्युनिष्ट पार्टी मार्क्सवादी, भारतीय कम्युनिष्ट पार्टी र भारतीय कम्युनिष्ट पार्टी मार्क्सवादी लेनिनवादी लिबरेसन पार्टीका प्रतिनिधि आउने भट्टराईले जनाए। कोरोनाका कारण चिनियाँ कम्युनिष्ट पार्टीले भने शुभकामना सन्देश मात्रै पठाउने छ। भट्टराईले भने, कोरोनाको महामारीबाट विश्व मुक्त हुन सकेको छैन। त्यसैले अन्तर्राष्ट्रिय पाहुनाको संख्या तुलनात्मक रूपमा कम हुने आंकलन गरेका छौं। बंगलादेशको कम्युनिष्ट पार्टी अफ बंगलादेश, रिभोलेसनरी वर्कर्स पार्टी र श्रीलंकाको जेभीपी पार्टीका प्रतिनिधि आउने छन्। त्यस्तै, कम्बोडियाको सत्तासिन कम्बोडियन पिपुल्स पार्टी, फ्रेञ्च कम्युनिष्ट पार्टी, टर्कीको वामपन्थी पार्टीका प्रतिनिधि आउने खबर पठाइसकेको भट्टराईले बताए। कोरोना संक्रमण बढेका कारण युरोपियन पार्टीहरूले भने सन्देश पठाउने कुरा गरेको भट्टराईले बताए। दक्षिण एसियाका अरू रुलिङ पार्टीहरूलाई पनि हामीले निम्ता गरेका छौं, भट्टराईले भने, उहाँहरूलाई सकेसम्म प्रतिनिधि पठादिन आग्रह गरेका छौं, त्यो सम्भव नभए सन्देश पठाउनु भनेका छौं। नर्थकोरिया पार्टीले पनि शुभकामना सन्देश पठाउने जानकारी दिएको छ। भियतनाम र लाओसले प्रतिनिधि वा सन्देश पठाउने भन्ने टुंगो भइसकेको छैन। क्युवालाई पनि निम्तो दिएका छौं। अहिलेसम्म बेल्जियमबाट शुभकामना सन्देश प्राप्त भएको छ। आयरल्यान्डबाट शुभकामना सन्देश प्राप्त भएको छ। जर्मनी र रसियाका तीन पार्टीले सन्देश पठाउने भन्नुभएको छ, उनले भने। अतिथिहरू मंसिर ९ गतेसम्म काठमाडौँ आइपुग्ने उनले बताए। १० गते बिहान चितवन जानेछन्। ११ गते साँझ विदेशी पाहुनाका लागि सम्मानका लागि अध्यक्ष केपी शर्मा ओलीले रात्री भोजको आयोजना गरेका छन्। भट्टराईले भने, त्यसपछि सौराहामा दृश्यावलोकनको पनि व्यवस्था गरिनेछ। जंगल सफारीको पनि योजना छ। एमालेले एकीकृत समाजवादीलाई भने निम्ता नगरेको संयोजक भट्टराईले बताए। संसद्मा रहेका सात दललाई पनि उद्घाटन सत्रमा निम्ता गरिएको छ। संसदीय दलका उपनेता सुवास नेम्वाङ र भट्टराईले प्रधानमन्त्री शेरबहादुर देउवालाई भेटेरै निमन्त्रणा पत्र हस्तान्तरण गरेका थिए। माओवादी केन्द्रका अध्यक्ष पुष्पकमल दाहाल, जसपा अध्यक्ष उपेन्द्र यादव, लोकतान्त्रिक समाजवादी पार्टीका अध्यक्ष महन्थ ठाकुर, नेमकिपा अध्यक्ष नारायणमान विजुक्छे, राप्रपा अध्यक्ष कमल थापा र राष्ट्रिय जनमोर्चा अध्यक्ष चित्रबहादुर केसीलाई महाधिवेशनमा निमन्त्रणा गरेको छ।"
अरुणालाई स्पेसल अवार्ड,"काठमाडौं : शेरबहादुर खड्का स्मृति प्रतिष्ठानले नेपाली राष्ट्रिय महिला भलिबल टोलीकी कप्तान अरुणा शाहीलाई शेरबहादुर खड्का स्पेसल अवार्ड २०७७ बाट सम्मान गरेको छ। प्रतिष्ठानले अरुणालाई नगद ५० हजार र विभिन्न गिफ्ट ह्याम्परबाट सम्मान गरेको हो। अरुणालाई एनआईसी एसिया बैंकका प्रमुख कार्यकारी अधिकृत रोशनकुमार न्यौपाने, प्रतिष्ठानकी संरक्षक गमली खड्का, प्रतिष्ठानका अध्यक्ष रञ्जन खड्का, नेपाल भलिबल संघकी उपाध्यक्ष निरोज मास्के, नेपाल भलिबल संघका महासचिव जितेन्द्रबहादुर चन्द, पेन्ट डिलर्स एसोसिएसनका अध्यक्ष रामचन्द्र खत्री र यानलग इन्कका सीएफओ सन्तोष पाण्डेले सम्मान गरेका थिए। अरुणालाई यानलग इन्कबाट स्मार्ट वाच र इटालियन सुट पिस, सुलक्स सेन्टरबाट टिसर्ट र घडी तथा धुलिखेल लज सिसोर्टबाट एक रातको प्याकेज प्रदान गरिएको थियो। अरुणाको कप्तानीमा नेपालले बंगलादेशको ढाकामा भएको प्रथम एभीसी एसियन सिनियर सेन्ट्रल जोन महिला भलिबल च्याम्पियनसिपमा स्वर्ण र नेपालमै भएको १३औं दक्षिण एसियाली खेलकुद (साग) मा रजत पदक जितेको थियो। एनआईसी एसिया बैंकका प्रमुख कार्यकारी अधिकृत न्यौपानेले प्रतिष्ठानले भलिबल खेल र खेलाडीको हितमा प्रशंसनीय काम गर्दै आएको बताउँदै निजी क्षेत्रबाट पनि खेलकुदको विकासमा सहयोग गर्न सकिने उदाहरण प्रस्तुत गरेको बताए। अध्यक्ष खड्काले खेलकुदका साथै सामाजिक क्षेत्रमा पनि प्रतिष्ठानले काम गर्दै आइरहेको बताउँदै आगामी दिनमा पनि यसलाई निरन्तरता दिने प्रतिबद्धता जनाए। प्रतिष्ठानले खेलाडी सम्मान, राष्ट्रिय महिला भलिबल प्रतियोगिता आयोजना र भलिबल खेलाडीलाई छात्रवृत्ति पनि प्रदान गर्दै आइरहेको छ।"
हस्तकला व्यापार मेला सुरु,"काठमाडौं : १८ औं हस्तकला व्यापार मेला तथा १६ औं कला प्रतियोगिता सुरु भएको छ। नेपाल हस्तकला महासंघको आयोजनामा काठमाडौंको बौद्धस्थित होटल हायात् रिजेन्सीमा शुक्रबारदेखि सुरु भएको मेला आइतबारसम्म सञ्चालन हुनेछ। मेलाको उद्घाटन गर्दै प्रधानमन्त्री शेरबहादुर देउवाले हस्तकला देशको कला र संस्कृतिले पहिचान भएको बताउँदै यसलाई विश्व बजारीकरणमा जोड दिनुपर्ने बताए। हस्तकला विकास र सरंक्षणका लागि सरकार प्रतिवद्ध रहेको उनको भनाइ छ। हस्तकलामा कोरिएका चित्र, मुर्तिले देशको कला, धर्म संस्कृतिको पहिचान गर्ने भएकाले हस्तकलालाई संरक्षण गर्दै पुस्तान्तरण गर्न व्यवसायीलाई देउवाले आग्र्रह गरे। सरकार हस्तकला क्षेत्रको संरक्षणका लागि तयार रहेको बताउँदै उनले आवश्यक ऐन तथा नीति बनाएर अगाडि बढ्न सहयोग गर्ने बताए। प्रधानमन्त्री देउवाले हस्तकलाको विकास गर्न कागजी, धातुका साथै पोशाकी प्रयोगका सामाग्री निर्माणसँगै विश्व बजारीकरणमा जोड दिने बताए। संस्कृति, पर्यटन तथा नागरिक उड्डयन मन्त्री प्रेम आलेले देशको धर्म संस्कृति पहिचान नै हस्तकला भएको बताए। देशको अर्थतन्त्रमा हस्तकलाको ७ अर्बको व्यापार गरेको छ। सरकारले हस्तकलाको व्यवसायीकरणका लागि आवश्यक सहयोग गर्न तप्पर रहेको बताए। महासंघका उपाध्यक्ष तथा मेला संयोजक रवीन्द्र शाक्यले हस्तकला रोजगारी सिर्जनाका साथै आर्थिक उपार्जनको मुख्य स्रोत भएको बताए। उनले हस्तकलाको पहिचान र संरक्षणका लागि कला वर्ष घोषणा गरे। हस्तकलाको विकास, संरक्षण, प्रोत्साहन गर्न सरकारी कार्यालयमा स्वदेशी उत्पादित वस्तुको प्रयोग गर्न खरिद ऐनमा व्यवस्था गर्नुपर्नेमा जोड दिए।"
अब ग्याजेटमै ईटेलिभिजन,"उद्देश्यअनुरूप प्रेस काउन्सिल कति सफल छ र कति व्यापक क्षेत्र समेट्न सकेको छ ? भन्ने बारेमा सोच्ने बेला आएको छ। स्थापनाको करिब एक सय वर्ष हुनै लाग्दा पनि सञ्चारको प्रभावकारी माध्यम टेलिभिजनको लोकप्रियता कायमै छ। टेलिभिजनको यस्तै प्रभावकारितालाई मध्यनजर गर्दै सन् १९९६ को डिसेम्वर १७ मा बसेको संयुक्त राष्ट्रसंघको महासभा बैठकले नोभेम्वर २१ लाई विश्व टेलिभिजन दिवसको रूपमा मनाउने निर्णय गरेको थियो। सन् १९३६ को नोभेम्बर २ मा पहिलो पटक बीबीसीले टेलिभिजन प्रसारण गरेका कारण यस महिनालाई विश्व टेलिभिजन दिवसको रूपमा मनाउन थालिएको हो। प्रजातान्त्रिक मुलुकमा सरकार आफैंले सञ्चारमाध्यम सञ्चालन गर्दैनन् र गर्नु पनि हुँदैन। सार्वजनिक सञ्चारमाध्यमलाई जनताप्रति उत्तरदायी, जिम्मेवार बनाउने र उनीहरूकै स्वामित्वमा छोड्ने प्रचलन विश्वभर छ। विश्वमा टेलिभिजन स्थापना भएको झन्डै ५० बर्षपछि नेपालमा टेलिभिजन स्थापना भयो। निजी क्षेत्रले त्यस बेला लगानी गर्ने वातावरण नभएकै कारण सरकारले नेपाल टेलिभिजनको स्थापना गर्यो। नेपाल टेलिभिजनको स्थापना भएको झन्डै पाँच वर्षमा निरंकुश व्यवस्थाको अन्त्य भयो। मुलुक लोकतान्त्रिक प्रणालीमा प्रवेश गर्यो। तैपनि नेपालमा निजी क्षेत्रबाट टेलिभिजन सञ्चालनमा आउन झन्डै १८ वर्ष लाग्यो। सरकारी स्तरमा सञ्चालित नेपाल टेलिभिजनको एकाधिकार अन्त्य भयो। यतिवेला नेपालमा झन्डै एक सयभन्दा बढी टेलिभिजन सञ्चालनमा आएका छन् भने अनलाइन टेलिभिजनको दर्ता प्रक्रिया नै प्रारम्भ नभएकाले कति छन् भन्न सकिने अवस्थामा छैन। टेलिभिजनका क्षेत्रमा आएका नयाँ प्रविधि स्थापनाकालदेखि अहिलेसम्मको यात्रामा टेलिभिजन कार्यक्रम उत्पादन, वितरण तथा प्रसारण प्रणालीमा व्यापक परिर्वतन भएको छ। निश्चित क्षेत्र र समुदायमा मात्र प्रसारण हुन सक्ने टेलिभिजन अहिले विश्वव्यापी भएको छ। भूसतही प्रविधिबाट सेटलाइट हुँदै अब इन्टरनेटमा आधारित प्रविधिमार्फत प्रसारण हुन थालेको छ। एनालग प्रविधिबाट डिजिटल प्रविधिमा रूपान्तरणले कम खर्चमै टेलिभिजन स्थापना गर्न सकिने र विश्वव्यापी हुने सम्भावना बढेको छ। विगतमा एकात्मक रूपमा प्रसारण हुने टेलिभिजन अब अन्तरक्रियात्मक हुन सक्ने भएको छ। समग्रमा भन्दा टेलिभिजन अनलाइन प्रविधिमा रूपान्तरण भएको र ईटेलिभिजनको अवधारणामा विश्व अघि बढेको छ। विगतमा जस्तो टेलिभिजन हेर्न स्क्रिनकै आगाडि बस्नुपर्ने बाध्यता हटी मोबाइल फोन, ट्याबलोइट तथा कम्प्युटरमा हेर्न सकिने भएको छ। आईपीटीभी, ओटीटी र भीओडीजस्ता सुविधाका कारण टेलिभिजन प्रसारणकै बेला हेर्नुपर्ने बाध्यतासमेत हटेको छ। पारिवारिक माध्यमका रूपमा परिभाषित टेलिभिजन अब व्यक्तिगत सञ्चारको साधन बन्दैछ। टेलिभिजनका लागि ठूलो लगानी, जनशक्ति नचाहिने भएको छ। राजनीतिक र भौगोलिक सीमाविहीन भएको छ। दर्शकमा व्यापकता आएको छ। प्रविधिमा आएको परिर्वतनसँगै विकास भएको ईटेलिभिजनको अवधारणाले टेलिभिजनको महत्त्व र प्रभावकारितामा अझ व्यापकता आउन सफल भएको छ। झट्ट हेर्दा इन्टरनेटको प्रयोगले टेलिभिजनका दर्शकमा कमी आएको जस्तो लागे पनि वास्तावमा त्यस्तो नभई हेर्ने प्लेटफर्ममा मात्र परिर्वतन आएको हो। जुन परिर्वतनले परम्परागत टेलिभिजनको कार्यक्रम उत्पादन, वितरण र प्रसारणको शैली र शिल्पमा भिन्नता आएको र त्यसअनुरूप दर्शकको उपभोग गर्ने प्रवृत्तिमा पनि परिर्वतन आएको हो भन्न सकिन्छ। इन्टरनेटका कारण सञ्चारमाध्यमहरू सहजै राजनीतिक र भौगोलिक सीमा पार गर्न सफल छन्। मन परेका कार्यक्रमलाई रि कमेन्ट गर्न सकिने सुविधाका कारण विश्वको कुनै कुनामा बनेको राम्रो कार्यक्रम तत्काल भाइरल हुने सम्भावना बढेको छ। उत्पादनतर्फ गुणस्तरमा व्यापक सुधार आएको छ। स्टान्डर डेफिनेस, हाई डेफिनेस हुँदै विश्व टेलिभिजन फोर के र एट केतर्फ उन्मुख भएको छ। डिजिटल प्रविधिको प्रयोग र ग्राफिक्स एनिमेसनको प्रयोगले दिनप्रतिदिन कार्यक्रमका गुणस्तर बढ्दै गएको छ। लाइटको व्यापक प्रयोग हुन थालेको छ भने बजार थप प्रतिस्पर्धात्मक भएको छ। टेलिभिजन विश्वकै सूचना र मनोरञ्जनको प्रभावकारी साधन भएको छ। नेपालमा सञ्चार क्षेत्रको वर्तमान अवस्था नेपालमा सञ्चार क्षेत्रले अभूतपूर्व विकास गरेको छ। संख्यात्मक वृद्धिलाई गुणत्मक बनाउने चुनौती भने विद्यमान छ। लोकतान्त्रिक व्यवस्थाका कारण सञ्चारमाध्यम निर्वाध खोल्न र सञ्चालन गर्न सकिने वातवरण छ। परिणामस्वरूप सञ्चार क्षेत्रमा व्यापक लगानी आएको छ। तीन करोड जनतामा एक हजारको हाराहारीमा पत्रपत्रिका प्रकाशन, झन्डै एक हजारकै संख्यामा रेडियो, एक सयभन्दा बढी टेलिभिजन र अनगिन्ती अनलाइन माध्यमका कारण सूचनाको पहुँच व्यापक भएको छ। जसबाट जनचेतनामा व्यापक वृद्धि भई लोकतान्त्रिक व्यवस्था सुदृढ बनेको छ। यद्यपि कतिपय दुर्गम र पिछडिएका केही क्षेत्रमा अझै सूचनाको खाडल (डिजिटल डिभाईड) कायम छ। यसलाई हटाउन र जनताको सूचना पाउने नैसर्गिक अधिकार संरक्षणका लागि संसद्मा सार्वजनिक प्रसारण सेवा विद्ययेक २०७७ पेश भएको छ। प्रजातान्त्रिक मुलुकमा सरकार आफैंले सञ्चारमाध्यम सञ्चालन गर्दैनन् र गर्नु पनि हुँदैन। तर सार्वजनिक सञ्चारमाध्यमलाई जनताप्रति उत्तरदायी, जिम्मेवार बनाउने र उनीहरूकै स्वामित्वमा छोड्ने प्रचलन विश्वभर छ। प्रसारण क्षेत्रमा इन्टरनेटको प्रयोगसँगै प्रसारण सेवाहरू प्रसारणमा मात्र सीमित नभई सञ्चारमाध्यममा रूपान्तर भइरहेका छन्। विश्वभर रहेका सार्वजनिक प्रसारण सेवालाई पनि सार्वजनिक सञ्चारमाध्यममा रूपान्तर गरिँदैछ। नेपाल भने पुरानै अवधारणामा सार्वजनिक प्रसारण सेवामा रूपान्तरण गर्नेसम्बन्धी विधेयक संसद्मा पेश हुँदा सार्वजनिक सञ्चारमाध्यमको दायरा संकुचित भएको देखिन्छ। अतः संसद्मा पेश भएको सार्वजनिक प्रसारण सेवासम्बन्धी विधेयेकलाई थप व्यापक बनाउन सार्वजनिक सञ्चारमाध्यमको अवधारणामा लानुपर्ने खाँचो एकातिर छ। अर्कोतर्फ जनमुखी सञ्चारमाध्यमको अवधारणा विपरीतका प्रावधानलाई परिवर्तन गरिनु आवश्यक छ। यस सम्बन्धमा थप छलफलको आवश्यकता छ। सञ्चार क्षेत्रलाई नियमन गर्न नेपालमा प्रेस काउन्सिल नेपालको स्थापना गरिएको छ। प्रेस काउन्सिल अर्धन्यायिक निकाय हो भने यसले कुनै सञ्चार क्षेत्रमा प्रकाशित समाचार सामग्रीको नियमनको कार्य गर्दै आएको छ। उद्देश्यअनुरूप प्रेस काउन्सिल कति सफल छ र कति व्यापक क्षेत्र समेट्न सकेको छ ? भन्ने बारेमा सोच्ने बेला आएको छ। प्रेस काउन्सिललाई मिडिया काउन्सिलमा परिर्वतन गर्ने गरी संसद्मा पेश भएको विधेयक सरोकारवालाको व्यापक विरोधका कारण रोकिएको छ। सशक्त र प्रभावकारी नियामक निकायबेगर अहिलेको विकृतिलाई रोक्न सकिने अवस्था छैन। त्यसका लागि सशक्त, प्रभावकारी र नियामक निकायको आवश्यकता छ। छापा तथा विद्युतीय सञ्चारमाध्यमका साथै अनलाइन सञ्चारमाध्यमको नियमनका काम सञ्चार तथा सूचना प्रविधि मन्त्रालय र सूचना तथा प्रसारण विभागबाट हुँदै आएको छ। राजनीतिक नेतृत्वमा रहने मन्त्रालय र प्रशासनिक नेतृत्वमा रहने विभागबाट अनुमति प्रदान गर्ने कार्य भए पनि प्रभावकारी अनुगमन गर्न कठिन हुन्छ। एकातिर विषयवस्तुको ज्ञानको अभाव हुने देखिएको छ। अर्कोतर्फ राजनीतिक नेतृत्व आरोपित हुने डरले पनि प्रभावकारी अनुगमन गर्न कठिन हुन्छ। प्रभावकारी अनुगमनको अभावले नेपालको सञ्चार क्षेत्रमा केही कमजोरी र विकृति देखिएका छन्। विश्वमा सञ्चार क्षेत्रको नियमन विश्वभर सञ्चार क्षेत्रको नियमनको आआफ्नै अवधारणा छन्। सञ्चारका तीनवटै विधा छापा, विद्युतीय र अनलाइन सञ्चारमाध्यमलाई नियमन गर्ने नियामक निकायको प्रचलन कतिपय देशमा देखिन्छ भने कतिपय मुलुकमा दुरसञ्चार सेवालाई समेत समावेश गरी एउटै नियमक निकायमार्फत गर्ने प्रचलन रहेको छ। नियामक निकायहरूलाई स्वायत्त बनाउने प्रचलन विश्वभरी रहेको छ। व्यावसायिक व्यक्तिहरूको सहभागितामा हुने नियमनले मात्र तिनको प्रभावकारिता वृद्धि गर्न सकिन्छ। नेपालको सन्दर्भमा नियामक निकाय नै कुन हो भन्ने प्रश्न एकातिर छ भने अर्कोतिर त्यस्ता निकायमा रहेका व्यक्तिहरूको व्यावसायिक निष्ठा, प्रतिष्ठा, विषयवस्तुको ज्ञान र क्षमता माथिसमेत प्रश्न गर्ने गरिएको छ। योग्यता र क्षमताको आधारमा नियामक निकायमा पुग्ने र पुगेपछि निष्पक्षता कायम गर्न सक्ने व्यक्तिलाई प्रतिस्पर्धाबाटै नियुक्ति गर्ने व्यवस्थान भएसम्म नियामक निकायप्रतिको विश्वास बढ्न सक्दैन। तिनले प्रभावकारी काम पनि गर्न सक्दैनन्। नेपालको सन्दर्भमा अहिले सञ्चार क्षेत्रमा सञ्चार तथा सूचना प्रविधि मन्त्रालय, सूचना तथा प्रसारण विभाग, प्रेस काउन्सिल नेपाल, विज्ञापन बोर्ड र नेपाल दूरसञ्चार प्राधिकरण समेत गरी पाँचवटा निकायले नियमनको काम गर्दै आएका छन्। अन्य देशमा जस्तो नेपाल दूरसञ्चार प्राधिकरणलाई सञ्चार क्षेत्र हेर्ने जिम्मेवारी प्रदान नेपालमा गरिएको छैन। विज्ञापन बोर्डले विज्ञापनसँग सम्बन्धित विषयबाहेक अन्य विषय हेर्न सक्दैन। प्रेस काउन्सिल प्रकाशित तथा प्रसारित विषयवस्तुसँग मात्र सम्बन्धित देखिन्छ भने समग्र अनुगमनको जिम्मेवारी मन्त्रालय र विभागसँग छ। सञ्चार क्षेत्रमा बढ्दो लगानीलाई वर्तमान विज्ञापन बजारले धान्न सक्ने अवस्था छैन। सञ्चार क्षेत्रको संख्यात्मक वृद्धिभन्दा गुणात्मक वृद्धिका लागि पनि थप सञ्चार माध्यम खोल्ने प्रवृत्तिलाई निरुत्साहित गर्नु आवश्यक छ। त्यसका लागि सञ्चारमाध्यम खोल्ने वर्तमान प्रावधानमा केही संशोधन र कडाई गर्नु आवश्यक छ। साथै खुलेका र सञ्चालनमा आएका सञ्चारमाध्यमलाई प्रभावकारी अनुगमन गर्नु पनि उत्तिकै आवश्यक छ। आगामी बाटो : स्वायत्त नियामक निकायको गठन सञ्चार क्षेत्रमा विद्यमान विकृति, विसंगतिको नियन्त्रणको माग सबै क्षेत्रबाट हुँदै आएको छ। नेपालको संविधानले सञ्चार क्षेत्रमाथि नियन्त्रण गर्ने कुरालाई पूर्णतः रोक लगाएको छ। तर नियमन नै नगर्ने भन्ने होइन। नियमनका लागि स्वायत्त, स्वतन्त्र र व्यवसायिक व्यक्तिहरूको सहभागिता भएको नियामक निकायको गठन नै अहिलेको विद्यमान समस्याको समाधान हो। त्यस्तो नियामक निकायले कार्यक्रम उत्पादन, प्रसारण, वितरणका साथै बजारीकरणको क्षेत्रलाई समेत नियमन गर्न सक्नेछ। नियामक निकायले प्रकाशन तथा प्रसारण क्षेत्रमा पारदर्शिता कायम गर्ने र यी क्षेत्रमा संलग्न उत्पादक, प्रसारक, पुनः प्रसारकबीच समन्वय कायम गर्ने काम गर्दछ। अन्त्यमा, विश्व टेलिभिजन दिवसको अवसरमा नेपालको टेलिभिजन क्षेत्र मात्र नभई समग्र सञ्चार क्षेत्रलाई नियमन गर्न, तिनलाई विश्वसनीय, भरपर्दो र जिम्मेवार बनाउनुपर्छ। जनमानसमा सञ्चार क्षेत्रप्रति देखिएको निराशा, उदासिनता र अविश्वसनियतालाई हटाउनुपर्छ। जनतालाई निष्पक्ष र तटस्थ सूचना प्राप्त गर्न सक्ने र स्वतन्त्र धारणा बनाउन सक्ने तथा स्वस्थ मनोरञ्जन प्रदान गर्ने वातावरणको सिर्जना गर्न सकियोस्। हुमागाईं विज्ञापन बोर्डका कार्यकारी अध्यक्ष हुन्।"
विद्यालयमा संक्रमणरहित वातावरण,"केही दिन अगाडि फेसबुकमा राखिएको एक स्टाटसले मन चसक्क भयो। एउटी बहिनीले आफ्नो छोरालाई विद्यालय पुर्याएको फोटो पोस्ट्याउँदै लेखेकी थिइन्, आज छोरालाई भारी मनले विद्यालयमा छाडियो। दसैं, तिहार र छठलगायतका चाडपर्व सकिएलगत्तै अधिकांश विद्यालयले भौतिक रूपमै पठनपाठन सुरु गरिसकेका छन्। विद्यालयको पोशाक लगाएर गह्रुंगो झोला बोकी विद्यार्थी सबेरैदेखि विद्यालय जान थालेको यत्रतत्र देखिन्छ। कोरोना महामारीका कारण लामो समय घरमै बसेर अनलाइन कक्षा लिएका बालबालिकामध्ये कतिपयले विद्यालय जान अल्छी मानिरहेका थिए। कतिपय भने उत्साहित भएरै विद्यालय जान थाले। छोराछोरी विद्यालयमै प्ुगेर पढ्न थालेपछि अभिभावक पनि दंग परेका छन्। तर यो खुसीसँगै अधिकांश अभिभावकमा कोरोनाप्रतिको डर उत्तिकै छ। हालै मुस्ताङको एक विद्यालयमा दुई विद्यार्थी र दुई शिक्षकलाई कोरोना संक्रमण देखिएपछि विद्यालय पुनः बन्द भएको समाचारले अभिभावक झन् सशंकित भएका छन्। भर्खर विद्यालय जान थालेका छोराछोरीलाई जतिबेला पनि संक्रमण हुन सक्छ भन्ने चिन्ता छ। त्यही चिन्ताले भारी मन हुँदाहुँदै पनि नानीबाबुलाई विद्यालय पुर्याउन अभिभावक बाध्य छन्। लामो समयको अनलाइन कक्षा त्यति प्रभावकारी नभएको विद्यार्थी स्वयंले अनुभव गरेका थिए। अझै साना बालबालिकालाई त पढ्ने डिभाइस अगाडि आधा घण्टा टिकाइराख्नु अभिभावकका लागि ठूलो चुनौती बनेको थियो। यस्तो अवस्थामा विद्यालयहरू भौतिक रूपमै सञ्चालनमा आउनु र विद्यार्थीले कक्षाकोठामै गएर पढ्न पाउनु अत्यन्तै राम्रो पक्ष हो। भर्खर विद्यालय जान थालेका छोराछोरीलाई जतिबेला पनि संक्रमण हुन सक्छ भन्ने चिन्ता छ। त्यही चिन्ताले भारी मन हुँदाहुँदै पनि नानीबाबुलाई विद्यालय पुर्याउन अभिभावक बाध्य छन्। यद्यपि योसँगै विद्यालयमा विद्यार्थीको व्यवस्थापन कसरी गरिन्छ भन्ने विषय पनि महत्त्वपूर्ण हुन आउँछ। विद्यालयले प्रयोग गर्ने स्कुल बसदेखि कक्षा कोठा, खाना खाने हलदेखि खेल्ने ग्राउन्डलगायतका सबै संरचनामा विद्यार्थीको भौतिक दूरीलाई ध्यानमा राख्नु जरुरी छ। विद्यालयमा हुने सीमित स्रोत र साधनले गर्दा विद्यार्थीबीचको भौतिक दूरीलाई ध्यान दिन सकिएन भने संक्रमण पुनः ह्वात्त नबढ्ला भन्न सकिन्न। पहिलो चरणको कोरोना संक्रमण घटेपछि केही समयका लागि विद्यालय सञ्चालन भएका थिए। त्यतिबेला बाटोमा गुड्दै गरेका स्कुल बसमा विद्यार्थी कोचाकोच देखिन्थे। विद्यार्थीलाई मास्क अनिवार्य गरिए तापनि उनीहरूको मास्क कि चिउडोमा कि बल्लतल्ल मुखसम्म ढाकिएको हुन्थ्यो। चालक र सहचालक नजिकै बसेका विद्यार्थी त मज्जाले उनीहरूसँग मास्कबिनै गफ गरिरहेका दृश्य पनि देखिन्थे। कतिपय विद्यालयका बसहरू विद्यार्थी ओसारपसारमा मात्र प्रयोग गरिन्छ। तर अधिकांश विद्यालयका बसले विद्यार्थीलाई स्कुल वा घर पुर्याएपछि पुनः सार्वजनिक यातायातको रूपमा सडकमा गुड्न थाल्छन्। यस्तो अवस्थामा गाडीलाई विद्यार्थी बोक्नु अगाडि राम्रोसँग स्यानिटाइज गरिन्छ वा गरिन्न। यसले पनि संक्रमणको जोखिमलाई निर्धारण गर्छ। विद्यार्थीलाई बस चढाउँदा वा झार्दा पनि स्यानीटाइजरको प्रयोगको व्यवस्था विद्यालयले गरिदिए अझै उत्तम हुन्छ। त्यसैगरी दिनमै सैयौं जनासँग बोलचाल र हेलमेल गर्ने चालक र सहचालकबाट पनि संक्रमणको उत्तिकै जोखिम हुन्छ। यसका लागि उनीहरूलाई अनिबार्य रूपमा मास्क र स्यानीटाइजरको प्रयोग गर्न लगाउने विषयमा विद्यालय प्रशासनले ध्यान दिनु जरुरी देखिन्छ। विद्यालयमा दिनहुँ हुने प्रार्थना सभा, खेलकुद र अन्य अतिरिक्त गतिविधिमा पनि विद्यार्थीको भीड व्यवस्थापन गर्न रत्तिभर चुके संक्रमण पत्तै नपाई नफैलिएला भन्न सकिन्न। जाडो निकै बढिसकेको छ। पहिलेको जस्तो विद्यार्थीलाई गुम्म कक्षाकोठामा भेडाबाख्रा जसरी कोच्ने हो भने पनि संक्रमण पुनः बढ्न सक्ने खतरा छ। बरु कक्षाकोठामा ठाउँ नभए खुला चौरमै राखेर पढाए बेस होला। राम्रोसँग खुला हावा प्रवाह नहुने कोठामा विद्यार्थी कोच्नु पनि उत्तिकै जोखिमपूर्ण छ। कक्षाकोठामा विद्यार्थी विद्यार्थीबीच, विद्यार्थी र शिक्षकबीच, शिक्षक शिक्षक र अन्य कर्मचारीबीचको दूरी कायम राख्नेमा पनि विद्यालयले मापदण्ड दय गर्नुपर्ने देखिन्छ। हिजोआज प्रायः विद्यालयले विद्यालयमै खाना खाजा अनिवार्य गरेका छन्। यसका लागि अभिभावक अतिरिक्त शुल्क तिर्न तयार पनि छन्। यद्यपि खाने ठाउँमा छोराछोरी सुरक्षित छन् भन्नेमा अभिभावक अझै ढुक्क हुन सक्ने अवस्थामा छैनन्। डाइनिङ हलमा विद्यार्थीको बसाइ व्यवस्थादेखि उनीहरूले प्रयोग गर्ने भाँडाकुडा, हात धुने धारा, पुस्ने रुमाल, प्रयोग गर्ने बाथरुम लगायतसँगको सम्पर्कमा रहँदा उनीहरूलाई कसरी सुरक्षित राख्ने भन्नेमा विद्यालयले ध्यान दिनुपर्ने देखिन्छ। कतिपय विद्यार्थीले विद्यालय जान थालेपछि यस्ता विषयमा अभिभावकलाई गुनासो गर्ने गरेका छन्। यसले विद्यालयहरू खोल्न जति हतारिए, त्यही अनुरूप विद्यालय प्रशासनले सूरक्षित र व्यवस्थित पूर्वाधार निर्माणमा किन कन्जुस्याई गरे भन्ने जिज्ञासा धेरैको मनमा जाग्न सक्छ। विद्यार्थीमध्ये केही स्वयं संक्रमित भएर निको भइसकेका छन्। कतिपयले आफ्ना प्रियजन र परिवारका सदस्यलाई कोरोनाबाट निकै दुःख पाएको देखेका छन्। कत्तिले त आफन्त र प्रिय मान्छे गुमाएका समेत होलान्। यी विभिन्न परिस्थितिको सामना गरेका विद्यार्थीको मानसिकता बुझेर शिक्षकशिक्षिकाले उनीहरूप्रति गर्ने व्यवहार परिवर्तन गर्नुपर्छ। यस्तै कारणले गर्दा कतिपयको मनमा कोरोनाको त्रास गडेको छ। यसले गर्दा क्षणभर पनि मास्क खोल्न डराउने पनि धेरै छन्। यसरी बिहानैदेखि बेलुकीसम्म मास्क लगाइराख्दा विद्यार्थीको श्वासप्रश्वास प्रणालीमा असर पुग्न सक्छ। अझै विशेषगरी साना कक्षाका विद्यार्थीलाई दिनभरी मास्क लगाउनु उनीहरूका लागि सजायसरह नै होला। त्यसैले कक्षाकोठामा विद्यार्थीको बसाइमा यथेष्ठ भौतिक दूरी कायम राख्नु पहिलो आवश्यकता हो। त्यसैगरी, भेन्टिलेसनको राम्रो व्यवस्था गर्न सकेमा शिक्षकशिक्षिकाले नै साना विद्यार्थीलाई कति खेर मास्क लगाउने र कतिखेर खोल्ने भन्नेमा निरन्तर निगरानी र सुझाव दिनु उपयुक्त देखिन्छ। कोरोनाले बालबालिकामा मनोवैज्ञानिक त्रास सिर्जना गरेको छ। यसबाट उनीहरूलाई बाहिर निकाल्न मनोसामाजिक परामर्श दिनु उत्तिकै जरुरी छ। यसका लागि स्थानीय तहले तालिमप्राप्त मनोसामाजिक परामर्शदातामार्फत बालबालिकामाझ मनोसामाजिक परामर्शको अभियान सञ्चालन गर्न सके बढी प्रभावकारी हुन सक्छ। विद्यालयले पनि मनोसामाजिक परामर्शका कार्यक्रमहरू सञ्चालन गरी विद्यार्थीको मनको डर हटाउनुपर्छ। अनि मात्र उनीहरूको सिकाइ स्तरमा वृद्धि हुनुको साथै समग्र स्वास्थ्यमा सुधार आउनेमा दुईमत नहोला। लामो समयदेखि थलिएको शैक्षिक क्षेत्र उकास्न र विद्यार्थीको सर्वांगीण विकास गर्न विद्यालयमा उनीहरूको भौतिक उपस्थितिले ठूलो भूमिका खेल्छ। तर विश्वव्यापी रूपमै कोरोना संक्रमितको संख्या बढिरहेको र मृत्युको संख्या ५० लाख नाघिसकेको अवस्थामा विद्यालयहरूको सानो लापरबाहीले पनि पुनः पहिलेकै परिस्थितिमा फर्कनु नपर्ला भन्न सकिन्न। त्यसैले विद्यार्थीलाई शैक्षिक व्यवसायको एउटा माध्यम मात्र नठानी भोलिका सच्चा कर्णाधारका रूपमै व्यवहार गरौं। माया गरेरै उनीहरूका व्यवहार र आचरणमा परिवर्तन ल्याउँ। जसरी घरमा आमाबाबुले आफ्ना नानीबाबुलाई सुरक्षित राख्न हरसम्भव प्रयास गरे। त्यसरी नै विद्यालयले पनि विद्यार्थीलाई कोरोना संक्रमणबाट जोगाउँदै शिक्षा दिने काममा आफ्नो ब्यवस्थापनलाई चुस्त दुरुस्त राख्नु समयको माग हो। लामो समयको अनलाइन अध्ययन अध्यापनपछि भौतिक रूपमै विद्यालय सञ्चालनको जिम्मा नेपाल सरकारले स्थानीय सरकारलाई नै दिएको छ। तर स्थानीय, प्रदेश र संघीय सरकारबीच बालबालिकालाई कोरोनाबाट सुरक्षित राख्न प्रभावकारी समन्वय संयन्त्रको स्थापना भने अझै हुन सकेको छैन। नेपाल सरकारले पनि हालसम्म कोरोनाबाट बालबालिकालाई सुरक्षित राख्न बालअधिकार व्यवस्थापन मापदण्ड र निर्देशिका बनाएको छैन। कोरोनाका कारण धेरै बालबालिकाले विद्यालय छाडेका छन्। यस्ता बालबालिकालाई पुनः विद्यालय फर्काउन तीनै तहका सरकारले ठोस योजना बनाउनु जरुरी छ। कतिपय स्थानीय सरकारले विद्यालयमा बालबालिकालाई दिँदै आएको दिवाखाजा कार्यक्रमको बजेटसमेत अन्यत्रै रकमान्तर गरेका छन्। विद्यालयमा दिवा खाजा नपाउँदा पनि कतिपय विद्यार्थीले विद्यालय छाड्ने गरेका केही अध्ययनले देखाएको छ। त्यसैगरी विद्यालयमा दिवाखाजामार्फत पौष्टिक आहाराको मात्रा पुर्याइरहेका गरिब, विपन्न तथा लक्षित समुदायका बालबालिका कोरोनाका कारण विद्यालय बन्द भएपछि पुनः कुपोषणको दुष्चक्रमा फस्न पुगेका बालबालिकासम्बन्धी काम गर्ने एक संस्थाले हालै गरेको अध्ययनले जनाएको छ। कोरोनाबाट प्रभावित यस्ता बालबालिकाको हितमा सरकारी र गैरसरकारी स्रोतको प्रभावकारी परिचालन हुन नसकेको पनि उक्त अध्ययनको निष्कर्ष छ। त्यसैले कोरोनाबाट बालबालिकाको समग्र सुरक्षाका लागि तीनै तहका सरकारले आवश्यक समन्वय र सहकार्य गर्ने स्पष्ट निर्देशिका निर्माण गर्नु जरुरी छ। कोरोनाले सबैभन्दा धेरै असर पारेको सिमान्तकृत, अपांगता भएका, दुर्गम क्षेत्रका, सुविधाविहीन र गरिब परिवारका बालबालिकालाई लक्षित गरेर तीनै तहका सरकारले बजेट विनियोजन गर्नुका साथै विभिन्न कार्यक्रम सञ्चालन गर्नु आवश्यक छ। जोखिम न्युनीकरणका लागि स्थानीय स्तरमा निरन्तर सूचना प्रवाह, घर परिवार र समाजभित्र स्वास्थ्य मापदण्डको पूर्ण रूपमा पालना गर्न निरन्तर खबरदारी गरिनुपर्ने उत्तिकै जरुरी देखिन्छ। कोरोनाका कारण विश्वभरका विद्यार्थीको शिक्षामा प्रभाव परेको छ। बालबालिकाको क्षेत्रमा काम गर्ने विश्वब्यापी संख्या युनिसेफको गत सेप्टेम्बरसम्मको तथ्यांक अनुसार विश्वभरका विद्यालयका बालबालिकाले कोरोना महामारी र त्यसपछिको लकडाउन सुरु भएदेखि व्यक्तिगत रूपमा सिकाइको अनुमानित १८ ट्रिलियन घण्टा गुमाएका छन्। हाल विश्वमा अझै ८ प्रतिशत विद्यालय पूर्ण रूपमा बन्द छन्। १९ प्रतिशत विद्यालय आंशिक रूपमा बन्द छन्। ४५ प्रतिशत पूर्ण रूपमा खुला छन् भने २७ प्रतिशतमा वार्षिक परीक्षापछिको बिदा रहेको छ। दक्षिण एसियामा २५ प्रतिशत विद्यालय पूर्ण रूपमा बन्द छन् भने ६३ प्रतिशत आंशिक बन्द र १३ प्रतिशत पूर्ण रूपमा खुला छन्।"
गठबन्धनको हस्तक्षेपकारी राजनीति,"संविधान, संवैधानिक संरचना, ऐन र कानुनहरूकै धज्जी उड्ने गरी मुलुकमा विभिन्न क्रियाकलाप भइरहेका छन्। नेपालमा यतिबेला पाँच दलीय गठबन्धन सत्तामा छ। तर, यसरी दलबीच साँठगाँठ गर्ने, गठबन्धन गर्ने र सत्ता सञ्चालन गर्ने संस्कार २०४६४७ देखि नै सुरु भएको देखिन्छ। समय समयमा संयुक्त सरकार बन्ने बामपन्थी, दक्षिणपन्थी राजनीतिक दलहरूबीचमा तालमेल हुने, गठबन्धन बनाउने र संयुक्त सरकार गठन गर्ने चलन चल्दै आएको पाइन्छ। भागबन्डा लगाउने काम विगतदेखि नै चल्दै आएको छ। नेपालमा पटक पटक यो संस्कारले निरन्तरता पायो र अहिले पनि सोही संस्कार चलिरहेको छ। यसरी गठबन्धन बनाउनु, संयुक्त अर्थात् साझा धारणा कायम राख्नु कतिपय विषयमा नराम्रो कुरा होइन। जस्तै वैदेशिक मामलामा दलहरूबीच साझा धारणा बनाउनु कदापि गलत विषय होइन। यो आवश्यक पनि छ र राम्रो अभ्यास पनि हो। कपियत राष्ट्रिय मुद्दाहरूमा पनि गठबन्धन गरेर साझा धारणा बनाउनु र त्यसको समाधान खोज्नु निकै उचित कुरा हो। अहिलेको गठबन्धन नै चुनावका लागि तालमेल गर्ने वातावरण बन्यो भने त्यो कसैका लागि पनि राम्रो हुने छैन। त्यसको परिणाममा कांग्रेस पार्टीले भोग्नुपर्ने छ। तर, विचार सिद्धान्त नै नमिल्ने राजनीतिक दलहरूका बीचमा गठबन्धन बनाएर दैनिक राज्य सञ्चालनमा सँगै बस्ने, सत्ताका सेयरहरू बाँडफाँट गर्ने, त्यतिले मात्र नपुगेर न्यायपालिकालाई समेत सत्ताका सेयरहरू बाँडफाँट गर्ने काम कदापि सही हुन सक्दैन। विचार नै नमिल्ने राजनीतिक दलहरूसँग साँठगाँठ गरेर भागबन्डामा दैनिक काम क्रियाकलाप गरिनु निकै अस्वाभाविक कुरा हो। प्रजातन्त्र र लोकतन्त्रविरोधी कार्य हो। यस्तो संस्कार बसाल्नु मुलुकका लागि सह्य हुन सक्दैन। त्यसमा पनि आज गठबन्धनले अघिल्लो सरकारले नियुक्ति गरेका राजदूतहरूलाई कामको मूल्यांकनबिना राम्रो नराम्रो नबुझी राजनीतिक आस्थाकै आधारमा निकाल्नु पर्छ भनेर हटाइनु, फिर्ता बोलाइनुले नेपालको कुटनीतिक मामलामाथि नै शंका उब्जाएको छ। अन्तर्राष्ट्रिय बजारमा नेपालको छवि बिग्रिन पुगेको छ। नेपालले अन्तर्राष्ट्रिय जगत्मा गरेका प्रतिवद्धताहरू नै पूरा गर्छ वा गर्दैन भनेर शंका उब्जाएको छ। कार्यान्वयनमा रहेको संविधान, मुलुकमा भइराखेको संवैधानिक संरचना, संविधान अनुसार बनेका ऐन र कानुनहरूकै धज्जी उड्ने गरी मुलुकमा विभिन्न क्रियाकलाप भइरहेका छन्। यसरी मुलुकका कानुनी निकाय तथा संवैधानिक निकायका नियुक्तिहरू खाली हुँदै जाँदा, आफ्ना मान्छे राख्दै जाने कुरा स्वाभाविक र सान्दर्भिक पनि होला। तर, कार्यकाल तोकेर नियुक्ति भएका कानुनी निकायका पदाधिकारीहरू, संविधान बमोजिम नियुक्ति भएका संवैधानिक निकायका पदाधिकारीमाथि धावा बोल्नु, बर्खास्त गर्नु, उसले खाईपाई आएको जिम्मेवारी जबरजस्ती खोस्नु, छोड्न नमाने अमर्यादित लाल्छना लगाएर जबर्जस्ती हटाउनु राज्य सञ्चालन गरिरहेका गठबन्धनको अपरिपक्वपूर्ण अभ्यास हो, असहिष्णुता हो। यसले देशमा अराजकता फैलाउनुका अलावा अन्य कुनै काम गर्न सक्दैन। सबै नेपाली जनताले जबसम्म यो मेरो सरकार हो भनेर अपनत्व गर्न सक्दैनन् तबसम्म देशमा कानुनी राज्यको स्थापना हुन सक्दैन। अहिले देशमा सिर्जना भइरहेको परिस्थितिले कसैले पनि यो मेरो प्रधानमन्त्री हो, यो मेरो सरकार हो भन्न र अपनत्व महसुस गर्न पाइरहेका छैनन्। राज्य उदार हुनुपर्ने ठाउँमा अनुदार र अनुदार हुनुपर्ने ठाउँमा उदार हुँदै गएको छ। यस्तै अवस्था चल्दै जाने हो भने मुलुक नकारात्मक दिशातर्फ लाग्ने देखिन्छ। राज्यका सबै निकाय अस्तव्यस्त र अराजक बन्दै जाँदा त्यसको नकारात्मक असर देशका नागरिकलाई पर्ने छ। त्यसले आमनागरिक समेत नियममा बस्न नसक्ने अवस्थाको सिर्जना हुन सक्छ। अहिले हाम्रो मुलुकमा यही नै भइरहेको छ। सरकारका नेता अर्थात् देशका अभिभावक प्रधानमन्त्रीले आज गठबन्धनको नेतृत्व लिइरहँदा गठबन्धनलाई चुनावसम्म निरन्तरता दिने, चुनावमा गठबन्धनकै आधारमा भागबन्डा गरेर चुनाव जित्ने अभिव्यक्तिहरू विभिन्न नेताबाट आइरहेका छन्। त्यसमा पनि प्रधानमन्त्री शेरबहादुर देउवा गठबन्धनको पक्षमा रहनु, उनकै पार्टीका वरिष्ठ नेता रामचन्द्र पौडेल लगायतका नेता उनकै पछि पछि दौडिनु अर्थात् गैरसंवैधानिक तरिकाले गठन गरिएको राज्य सञ्चालन सुझाव समितिमा बस्नु खतराको संकेत हो। राज्य सञ्चालनका लागि गठन गठबन्धनका तर्फबाट गठन गरिएको समितिमा बस्नु र त्यसैको माध्यमबाट तालमेल गरेर चुनावमा साँठगाँठ गर्र्ने कुराले राजनीति धमिल्याउनुका साथै कुसंस्कारको जग बसाल्ने काम गरेको छ। यस्तो समयमा प्रजातान्त्रिक दलका नेताहरू एकजुट भएर उभिन जरुरी छ। त्यसको नेतृत्व नेपाली कांग्रेसका नेता डा शेखर कोइरालाले गर्नुपर्ने देखिन्छ। कोइरालाले चुनाबमा बामपन्थीसँग तालमेल नगरी एक्लाएक्लै लड्न अभिप्रेरित गर्नुपर्छ। लोकतन्त्रका लागि, प्रजातन्त्रका लागि, संसदीय पद्धतिका लागि आआफ्नै घोषणा पत्र लिएर, आआफ्नै सिद्धान्त र नीतिका आधारमा चुनाव लडेर जनतामा एक्लाएक्लै जान जरुरी छ भन्ने विषयलाई कोइरालाले उठाउन ढिला गर्नु हुँदैन। त्यो धारको, त्यो समूहको, त्यो विचारको नेतृत्व गर्न कोइराला जस्तो व्यक्ति तत्पर हुनु आवश्यक छ। त्यो विचारसँग सहमत हुने सबैलाई समेट्ने र एक्लै कांग्रेसले चुनाव लड्नुपर्छ भनेर अगाडि बढ्न सक्नुपर्छ। त्यसका लागि ढिला गर्नु हुँदैन। अब चुनाब टाढा छैन। कांग्रेसले संसदीय पद्दति र संघीय लोकतान्त्रिक गणतन्त्रको रक्षा गर्न सक्छ। कांग्रेसमा त्यो हैसियत राख्ने नेताहरू छन्। त्यसैले पनि कांग्रेस एक्लै जनसमक्ष जाने र जनताले पत्याउँदा सरकारको नेतृत्व लिने क्षमता राख्छ। त्यो आँट र क्षमता अब उनले देखाउनु पर्छ। अब उनले पार्टीका सबैलाई समेटेर अगाडि बढ्ने समय आएको छ। देशभर घुमेर कार्यकर्ताको मन बुझेको दुःख सुखमा साथ दिएको, ५ वर्षदेखि हरेक कार्यकर्तासँग घुलमिल भएको, ७७ वटै जिल्ला घुमेर वस्तु परिस्थितिको सही अध्ययन गरेको कांग्रेसको एक प्रभावशाली नेता कोइराला नै हुन्। उनले अब कांग्रेसमा सबैको आशा पलाउने ठाउँ देखाउन सक्नुपर्छ। विचार र सिद्धान्त अगाडि सार्न सक्नुपर्छ। देशलाई किन कांग्रेस चाहिन्छ ? कांग्रेसको इतिहास के हो ? अघिल्लो चुनावमा कांग्रेसले कुन कुन कमजोरी देखायो ? अब कांग्रेसमा के के सुधार चाहिएको छ ? त्यो कुरा स्पष्ट परेमा मात्र जनताले कांग्रेसलाई पत्याउने अवस्था आउन सक्छ। जसले कांग्रेसको नेतृत्व लिन खोजिरहेको छ, उसमा ती विषयहरू बुझाउन सक्ने क्षमता चाहिन्छ। उनीसँग त्यो क्षमता छ। आफ्नो क्षमताको प्रयोग गरेर कोइरालाले कांग्रेसलाई एक चुनावमा लैजान अभिप्रेरित गर्नुपर्छ। अब यो गठबन्धनको संस्कारको अन्त्य हुनुपर्छ। जुन लक्ष्यका लागि गठबन्धनको निर्माण भएको थियो। त्यो पूरा भइसकेको छ। अब यस्ता गठबन्धन बन्नु हुँदैन। प्रजातान्त्रिक शक्तिलाई कुसंस्कारतिर लैजाने बामपन्थीहरूको प्रयासबाट कांग्रेस अलग हुनुपर्छ। बामपन्थीहरूमा पनि नेकपा माओवादीको एक किसिमको भडुवा चिन्तनबाट कांग्रेस मुक्त हुनुपर्छ। आउने चुनावमा निष्पक्ष आआफ्नो सिद्धान्त लिएर दलहरू चुनावमा जानुपर्छ। जनतालाई आफुले चाहेको उमेद्धवार छान्न पाउने पूर्ण अधिकार छ। गठबन्धन बनाएर यो पार्टीलाई भोट दे, त्यो नेतालाई भोट दे भनेर कार्यकर्तालाई दवाव दिँदा कांग्रसले ल्याउने भोट समेत नल्याउने सम्भावना रहन्छ। त्यसले वास्तवमा नै कुसंस्कार निम्त्याउँछ। त्यसलाई नेपाली कांग्रसका नेता शेखर कोइरालाले बुझ्नु जरुरी छ। अब कांग्रसको बागडौर समातेर लोकतान्त्रिक र संविधान सम्बत मार्गबाट पार्टीलाई चुनावमा लैजान बाट कोइराला पछी हट्नु हुँदैन। अन्यथा अहिलेको गठबन्धन नै चुनावका लागि तालमेल गर्ने वातावरण बन्यो भने त्यो कसैका लागि पनि राम्रो हुने छैन। त्यसले जनतामा कांग्रेसप्रति रहेको प्रेम, विश्वास र भरोसासमेत हराएर जाने छ। कार्यकर्ताहरू समेत रुष्ट हुने अवस्था आउने छ। त्यसको परिणाममा कांग्रेस पार्टीले भोग्नुपर्ने छ। त्यसैले उनले त्यस विषयलाई मनन गरी सिद्धान्त र पद्धति अनुसार पार्टीलाई सही दिशा दिन तयार भएर बस्नुपर्ने अवस्था आएको छ।"
धारणा,"श्रवण गाउँमा जन्मिएका थिए। गाउँमा खेती किसानी गरेर दैनिकी चलाउने उनले राम्रो लुगा लगाउन पनि दसैं पर्व नै कुर्नुपर्ने थियो। केही मिहेनत गरेर जम्मा गरेको रकमले बल्ल बल्ल एउटा कोट सिलाएका थिए। कुनै समय सहर जाँदा लगाउने सोच बनाएर उनले राखेको कोटको काम एक दिन आयो। श्रवण जब सहर जान तयार भए। उनलाई कोटले धेरै सुहायो पनि। उनी प्रफुल्ल मुद्रामा सहर तर्फ लागे। कोट लगाएर हिँड्दा उनलाई मान्छेले हेर्ने र गर्ने व्यवहार देखेर आज अचम्म लागिरहेको थियो। भेट्ने धेरैले उनलाई नमस्ते पनि गरिरहेका थिए। यसैक्रममा श्रवणलाई बाटोमा एक जना व्यक्तिले रोक्दै केही प्रश्न सोध्न थाले। प्रश्न श्रवणका लागि गाह्रो थियो। ती व्यक्तिले सोधेको प्रश्नको जवाफ दिन उनलाई आउँदैन थियो। उनले स्पष्टसँग भने, माफ गर्नुस्, मलाई तपाईंले सोधेको प्रश्नको उत्तर थाहा छैन। तर, ती व्यक्तिले श्रवणको कुरा मान्न तयार भएनन्। बारम्बार प्रश्नको जवाफ दिन आग्रह गरिरहे। श्रवणले धेरैपटक आग्रह गरे सम्झाए तर, सकेनन्। ती व्यक्तिले यतिसम्म भन्न थाले, हजुर त कोट लगाउनु हुन्छ, हेर्दा पनि धेरै पढेलेखेको देखिनु हुन्छ, तपाईंलाई देख्ने जो कोहीले तपाईं विद्वान् भएको ठहर गर्छन्। कोट लगाएका मान्छेलाई त जस्तोसुकै प्रश्नहरूको जवाफ थाहा भइहाल्छ नि। यति कुराको पनि उत्तर नदिने तपाईं ? जति सम्झाउँदा पनि ती व्यक्ति मान्दै मानेनन्। श्रवणलाई कोटको कारण आपूलाई फरक व्यवहार गरेको बल्ल थाहा भयो। कुनै पनि कारणले ती व्यक्तिलाई संझाउन नसकेपछि उनी हार खाए। एक पटक त उनले प्रश्नको जवाफ केही दिन पाए पनि हुने थियो भन्ने सोचे पनि। तर, सकेनन्। अन्ततः श्रवणलाई रिस उठ्यो अनि आफ्नो कोट फुकाल्दै त्यो व्यक्तिलाई लगाइदिए। कोट लगाइदिएर उनले भने, अब तपाईंले कोट लगाउनु भएको छ, तपाईंको प्रश्नको जवाफ थाहा भयो होला नि त ? प्रश्न सोध्ने ती व्यक्तिको अनुहारमा प्रश्न चिन्ह देखेर श्रवणले पुनः भन्न थाले, कोट मात्रै होइन, रामो लुगा लगाउँदैमा कोही विद्वान् र ज्ञानी हुँदैन। नैतिक शिक्षा : हामीले कुनै पनि व्यक्तिको लवाई, खुवाई मात्र हेरेर धारणा बनाउनु हुँदैन। राम्रो लुगा लगायो भन्दैमा त्यस व्यक्तिमा सबै ज्ञान हुन्छ भन्ने पनि छैन। त्यसैले व्यक्तिलाई झट्ट देख्दैमा कुनै पनि धारणा बनाउनु हुँदैन।"
अरुणालाई स्पेसल अवार्ड,"काठमाडौं : शेरबहादुर खड्का स्मृति प्रतिष्ठानले नेपाली राष्ट्रिय महिला भलिबल टोलीकी कप्तान अरुणा शाहीलाई शेरबहादुर खड्का स्पेसल अवार्ड २०७७ बाट सम्मान गरेको छ। प्रतिष्ठानले अरुणालाई नगद ५० हजार र विभिन्न गिफ्ट ह्याम्परबाट सम्मान गरेको हो। अरुणालाई एनआईसी एसिया बैंकका प्रमुख कार्यकारी अधिकृत रोशनकुमार न्यौपाने, प्रतिष्ठानकी संरक्षक गमली खड्का, प्रतिष्ठानका अध्यक्ष रञ्जन खड्का, नेपाल भलिबल संघकी उपाध्यक्ष निरोज मास्के, नेपाल भलिबल संघका महासचिव जितेन्द्रबहादुर चन्द, पेन्ट डिलर्स एसोसिएसनका अध्यक्ष रामचन्द्र खत्री र यानलग इन्कका सीएफओ सन्तोष पाण्डेले सम्मान गरेका थिए। अरुणालाई यानलग इन्कबाट स्मार्ट वाच र इटालियन सुट पिस, सुलक्स सेन्टरबाट टिसर्ट र घडी तथा धुलिखेल लज सिसोर्टबाट एक रातको प्याकेज प्रदान गरिएको थियो। अरुणाको कप्तानीमा नेपालले बंगलादेशको ढाकामा भएको प्रथम एभीसी एसियन सिनियर सेन्ट्रल जोन महिला भलिबल च्याम्पियनसिपमा स्वर्ण र नेपालमै भएको १३औं दक्षिण एसियाली खेलकुद (साग) मा रजत पदक जितेको थियो। एनआईसी एसिया बैंकका प्रमुख कार्यकारी अधिकृत न्यौपानेले प्रतिष्ठानले भलिबल खेल र खेलाडीको हितमा प्रशंसनीय काम गर्दै आएको बताउँदै निजी क्षेत्रबाट पनि खेलकुदको विकासमा सहयोग गर्न सकिने उदाहरण प्रस्तुत गरेको बताए। अध्यक्ष खड्काले खेलकुदका साथै सामाजिक क्षेत्रमा पनि प्रतिष्ठानले काम गर्दै आइरहेको बताउँदै आगामी दिनमा पनि यसलाई निरन्तरता दिने प्रतिबद्धता जनाए। प्रतिष्ठानले खेलाडी सम्मान, राष्ट्रिय महिला भलिबल प्रतियोगिता आयोजना र भलिबल खेलाडीलाई छात्रवृत्ति पनि प्रदान गर्दै आइरहेको छ।"
पिसिजी हङकङ च्याम्पियनसिपमा आपुनलाई कास्य,",हङकङ: पिसिजी हङकङ बडिबिल्डिङ च्याम्पियनसिपमा आपुन के (भोटे) ले कास्य पदक जितेका छन्। हङकङ कैवलन वे ईन्टरनेशनल ट्रेड एण्ड एक्जिविशन सेन्टरमा आयोजना गरिएको प्रतियोगितामा ७५ केजी तौलमा आपुनले कास्य पदक जितेका हुन्। हङकङ, मकाउ, चीन, भारत, ताइवानलगायतका देशहरुले सहभागीता जनाएको प्रतियोगितामा स्वर्ण र रजत पदक फिलिपिन्स र चीनले जितेका थिए। दुई दशकअघि हङकङलाई कर्मथलो बनाइरहेका आपुन थाई बक्सिङ हुँदै बडिविल्डिङमा प्रवेश गरेका थिए। दर्जन बढी अन्तर्राष्ट्रिय बडिबिल्डिङ प्रतियोगितामा सहभागी भइसकेका उनले सन् २०१० मा हङकङ च्याम्पियनसिपमा सेकेन्ड रनरअप, ४औं हिमालय राष्ट्रिय प्रतियोगिता नेपालमा हेवी वेट क्याटोगोरीमा दोस्रो, १२औं धर्मश्री नेपालमा आफ्नो वेट क्याटोगोरीमा दोस्रो, ४८औं एसिया बडिबिल्डिङ च्याम्पियनसिप, ५०औ एसिया च्याम्पियनसिप जापान, वर्ल्ड च्याम्पियनसिप स्पेन लगायतमा आफ्नो कौशल प्रस्तुत गरिसकेका छन्।"
