शीर्षक,विवरण
चिकित्सा शिक्षा आयोगका उपाध्यक्षमाथि भौतिक आक्रमण,"काठमाडौं: चिकित्सा शिक्षा आयोगका उपाध्यक्ष प्राडा श्रीकृष्ण गिरीमाथि भौतिक आक्रमण भएको छ। उनी सवार गाडीमा अज्ञात व्यक्तिले ढुंगा प्रहार गरी क्षति पुर्याएको आयोगले जनाएको छ। 'नियमित कार्यसम्पादनको लागि निवासबाट कार्यालयतर्फ जाँदै गर्दा काठमाडौंको एयरपोर्ट पछाडि काँडाघारी भन्ने ठाउँमा संदिग्ध व्यक्तिसमूहले आज विहन ११ बजे उहाँ सवार सरकारी मोटरमा ढुंगा प्रहार गरी जिउज्यानमाथि भौतिक आक्रमणको प्रयास हुनुको साथै गाडीमा व्यापक क्षति पुगेको छ,' आयोगद्वारा जारी विज्ञप्तिमा भनिएको छ। आयोगले घटनाको भर्त्सना गर्दै अमानवीय र अनैतिक काम गर्ने व्यक्ति समूहलाई पहिचान गरी कडाभन्दा कडा कारबाही गर्न सरकासँग माग गरेको छ।"
ओमिक्रोनविरुद्ध मोर्डनाले सुरु गर्यो बुस्टर डोज परीक्षण,"बोस्टनः औषधि कम्पनी मोर्डना इंकले कोभिड १९ को नयाँ भेरियन्ट ओमिक्रोनविरुद्ध बुस्टर डोज परीक्षण सुरु गरेको छ। कम्पनीले ओमिक्रोन विशेष बुस्टर डोज परीक्षण सुरु गरेको हो। मोर्डनाले कोभिडविरुद्धको खोप उत्पादन गर्ने कम्पनी फाइजरले ओमिक्रोनविरुद्ध खोप परीक्षण गरेको भोलिपल्ट सो निर्णय सुनाएको हो। कोरोनाविरुद्ध तेस्रो डोज प्रभावकारी बनेकोले ओमिक्रोन विशेष बुस्टर डोज प्रभावकारी बन्न सक्ने मोर्डनाले जनाएको छ। यदि ओमिक्रोनविरुद्ध बनेको बुस्टर डोज प्रभावकारी बनेमा आगामी ६ महिनाभित्र बजारमा उपलब्ध गराउने कम्पनीले जनाएको छ। पछिल्लो समय संसारभर ओमिक्रोन संक्रमणले तीव्र गति लिइरहेको छ। यद्यपि, कोभिड१९ को नयाँ भेरियन्ट अघिल्ला भेरियन्टभन्दा कम हानिकारक रहेको हालसम्मका अध्ययनहरुले देखाएका छन्। इजरायलमा १० वर्षपछि भारी हिमपात जेरुसेलमः इजरायलको राजधानी जेरुसेलममा झन्डै १० वर्षपछि भारी हिमपात भएको छ। जेरुसेलममा बिहीबार करिब १ दशकपछि पहिलो पटक भारी हिमपात भएको हो। हिमपात हुनुअघि सो क्षेत्रमा हिउँदे हुरी बतास एवम् आँधी चलेको थियो। हिमपातपछि सो क्षेत्र हिउँले ढाकेको जेरुसेलम पोष्टले जनाएको छ। हिमपात बुधबारदेखि सुरु भएको बताइएको छ। जेरुसेलम पोष्टका अनुसार भारी हिमपातपछि स्थानिय सरकारले त्यहाँका विद्यालय, कलेज, व्यवसाय र यातायात आगामी पाँच दिनका लागि बन्द गर्ने निर्णय गरेको छ। इजरायल प्रहरीले त्यहाँका सडकको हिउँ पन्छाइरहेको बताइएको छ। जेरुसेलममा यसअघि सन् २०२१ मा सामान्य हिमपात भएको थियो भने सन् २०१३ मा भारी हिमपात भएको थियो। सन् २०१३ मा सो क्षेत्रमा करिब १ फुटसम्मको हिमपात भएको र त्यसपश्चात गएराती १० सेन्टिमिटरसम्मको हिउँ जमेको जेरुसेलम पोष्टले जनाएको छ। भारतले कोभिड१९ विरुद्धको नयाँ प्रतिबन्ध हटायो नयाँ दिल्लीः भारतको दिल्ली सरकारले कोभिड१९ विरुद्ध लागेको नयाँ प्रतिबन्ध हटाउने निर्णय गरेको छ। दिल्लीको विपद् व्यवस्थापन विभागले बिहीबार साँझ सो प्रतिबन्ध हटाउने निर्णय गरेको हो। सो निर्णयअनुसार राजधानी दिल्लीमा लागेको सप्ताहन्त कर्फ्यु हट्नेछ भने सवारी साधन एवम् सार्वजनिक स्थलमा लागेको जोर विजोर प्रणालीसमेत हट्नेछ। साथै सिनेमा हल र अन्य सेवाहरुसमेत पुनःसञ्चालन गर्ने निर्णय दिल्ली सरकारले गरेको छ। सिनेमा हल र निजी एवम् सरकारी कार्यालयहरु ५० प्रतिशत मानिसको उपस्थितिमा पुनःसञ्चालन गर्ने, विवाहलगायत भोज भतेरमा बढीमा २ सय मानिस उपस्थित हुन पाउने गरी निर्णय दिल्ली सरकारले गरेको भारतीय मिडियामा खबर छ। यद्यपि, विद्यालय एवम् अन्य शैक्षिक संस्थाहरु भने अर्को सूचना जारी नभएसम्म बन्द रहने बताइएको छ। ओमिक्रोन भेरियन्ट संक्रमण तीव्र बनेको भन्दै सो भेरियन्ट नियन्त्रण एवम् व्यवस्थापनको लागि दिल्ली सरकारले गएको डिसेम्बरदेखि नयाँ प्रतिबन्ध लागू गरेको थियो। अवैधरुपमा चिनियाँ भूमि प्रवेश गर्ने भारतीयलाई चीनले फिर्ता गर्यो बेइजिङः अवैधरुपमा चिनियाँ भूमि प्रवेश गर्ने भारतीय युवकलाई चीनले फिर्ता गरेको छ। भारतको अरुणाञ्चल क्षेत्रबाट अवैधरुपमा चिनियाँ भुमिमा प्रवेश गरेका ति युवकलाई चिनियाँ सेनाले बिहीबार फिर्ता गरेको हो। भारतको अरुणाञ्चल प्रदेशस्थित जिदो गाउँका १७ वर्षीय मिरन तरुन जनवरी १८ मा चीनभारत सीमा क्षेत्रबाट बेपत्ता बनेका थिए। ती युवकलाई चिनियाँ सेनाले बन्धक बनाएको हुनसक्ने आशंका भारतीय पक्षले गरेको थियो। सो आशंका सँगै भारतीय सेनाले युवकको खोजी र फिर्ता गर्न चिनियाँ सेनासँग तत्काल सहयोग मागेको थियो। भारतीय सेनाको सो आग्रहपछि चिनियाँ सेनाले करिब १० दिनपछि बिहिबार रिहा गरेको हो। भारतीय पक्षले शिकार खेल्ने क्रममा बेपत्ता बनेका ती युवक चिनियाँ क्षेत्रमा पुगेको बताए पनि चिनियाँ पक्षले भने ती युवकले अवैधरुपमा चिनियाँ क्षेत्र प्रवेश गरेको बताएको छ। आफूले सहयोग स्वरुप ती युवकलाई सकुशल भारत स्वदेश फिर्ता पठाएको चिनियाँ सेनाले ग्लोबल टाइम्ससँग बताएको छ। युएईले अफ्रिकी मुलुकमाथिको प्रतिबन्ध हटाउँदै दुवईः संयुक्त अरब एमिराट्स (युएई)ले अफ्रिकी मुलुकमाथि लगाएको प्रतिबन्ध हटाउने निर्णय गरेको छ। युएईको राष्ट्रिय संकट एवम् विपद व्यवस्थापन विभागले आगामी शनिबारदेखि लागू हुनेगरी विभिन्न १२ अफ्रिकी मुलुकमाथि लगाएको प्रतिबन्ध हटाएको हो। कोभिड १९ को नयाँ भेरियन्ट ओमिक्रोन भेटिएपछि युएईले सन् २०२१ नोभेम्बरदेखि विभिन्न १२ वटा अफ्रिकी मुलुकमाथि प्रतिबन्ध लागु गरेको थियो। सो मुलुकबाट घुम्न आउने यात्रुमाथि युएईले प्रतिबन्ध लगाएको थियो। सो प्रतिबन्ध हटेदेखि केन्या, तान्जानिया, इथियोपिया, नाइजेरिया, कंगो, दक्षिण अफ्रिका, बोस्टाना, लेसोथो, मोजाम्बिक, नाम्बिया, जिम्वाबे लगायत १२ अफ्रिकी मुलुकले यहि जनवरी २९ देखि युएई प्रवेश पाउने छन्। ती मुलुकका नागरिकले ४८ घण्टाभित्र परिक्षण गराएको पिसिआर रिपोर्टका आधारमा मात्र युएई प्रवेश गर्न पाउनेछन्। संसारकै वृद्ध गुरिल्लाको मृत्यु एटलान्टाः संसारकै बृद्ध पुरुष गुरिल्लाको मृत्यु भएको छ। ओज्जी नाम गरेको सो गुरिल्लाको ६१ वर्षको उमेरमा जर्जियास्थित एटलान्टा चिडियाखानामा मृत्यु भएको हो। गुरिल्लाको मृत्युबारे चिडियाखानाका अधिकारीहरुले जानकारी दिएका हुन्। सो गुरिल्लाको गएको मंगलबार मृत्यु भएको र गुरिल्लाको मृत्युको कारण भने पत्ता नलागेको अधिकारीहरुले जनाएका छन्। यद्यपि, ओज्जीको अनुहार सुन्निदै गएको र केहि दिनदेखि खानेकुरा खान नसक्ने अवस्थामा पुगेको चिडियाखानाका अधिकारीद्धारा जारी प्रेस विज्ञप्तीमा उल्लेख गरिएको छ। सोही कारण ओज्जीको मृत्यु भएको हुन सक्ने बताइएको छ। ओज्जी संसारकै बृद्ध पुरुष गुरिल्ला हो भने संसारको तेस्रो वृद्ध गुरिल्ला हो। लोल्याण्ड गुरिल्ला सुचीमा पर्ने सो प्रजातिको गुरिल्ला संसारमा लोपोन्मुख अवस्था रहेको बताइन्छ। युक्रेनको समर्थनमा ४ सय क्यानडेली सैनिक खटिने ओट्वाः क्यानडाले करिब ४ सय सैन्य कर्मचारी युक्रेनमा खटाउने भएको छ। युक्रेनी सेनालाई सहयोग गर्न क्यानडाले सो संख्यामा सैन्य कर्मचारी खटाउने भएको हो। क्यानडेली प्रधानमन्त्री जस्टिन ट्रुडोको उपस्थितीमा रक्षा मन्त्री अनिता आनन्दले प्रेस सम्मेलनमार्फत सो जानकारी दिएकी हुन्। युक्रेन सेनालाई तालिम उपलब्ध गराउन र त्यहाँ अन्य मिसन विस्तार गर्न क्यानडाले सो संख्यामा सैन्य कर्मचारीसहित आर्थिक सहयोग उपलब्ध गराउने निर्णय गरेको उनले बताएकी छन्। हाम्रो तालिम क्षमता बढाउन र युक्रेन सेनालाई सहयोग गर्न क्यानडाले केहि दिनभित्रमा युक्रेनमा ४ सय सैन्य कर्मचारी तैनाथ गर्दैछ। साथै क्यानडाले सहयोग स्वरुप करिब ३४० मिलियन क्यानडेली डलर आर्थिक सहयोग समेत गर्ने भएको छ प्रेस सम्मेलनमार्फत उनले भनेकी छन्। पछिल्लो समय रुसका कारण युक्रेनमा तनाव बढिरहेको छ। रुसले युक्रेनमाथि जुनसुकै समयमा आक्रमण गर्न सक्ने भन्दै पश्चिमा शक्ति मुलुक सर्तक बनेका छन् । युक्रेनको सैन्य प्लान्टमा गोली चल्दा पाँच गार्डको मृत्यु किभः युक्रेनकको सैन्य कारखाना (प्लान्ट)मा गोली सैनिकले गोलि चलाउँदा पाँच गार्डको मृत्यु भएको छ। बिहीबार बिहानै युक्रेनको नेसनल गार्ड सैनिकले गोलि चलाउँदा सो सैन्य प्लान्टमा कार्यरत पाँच सुरक्षा गार्डको मृत्यु भएको हो। युक्रेनको निप्रोस्थित पिभ्देन्मास मिसाइल कारखानामा गोली चल्दा अन्य पाँच घाइते भएका छन्। सैनिकले गोली चलाउनुको कारण हाल सम्म नखुलेको अन्र्तराष्ट्रिय मिडियामा खबर छ। स्थानीय प्रहरीका अनुसार आक्रमणकारी सैनिकले राइफल चलाएका थिए। सोही कारण पाँचको मृत्यु भएको छ भने अन्य पाँच सुरक्षागार्ड घाइते भएका छन्। ती सैनिक गोली चलाएर फरार भएको र उनको खोजी कार्य जारी रहेको प्रहरीले जनाएको छ। पाकिस्तानमा पत्रकार हत्याको विरोधमा देशव्यापी पदर्शन लाहोरः चर्चित पाकिस्तानी पत्रकार हसनेइन शाहको हत्याको विरोधमा विभिन्न निकायहरुले देशव्यापी प्रदर्शन गर्ने भएका छन्। शाहको हत्याको सत्यतथ्य छानविन र दोषीलाई कारबाहिको माग गर्दै त्यहाँका विभिन्न निकायहरुले बिहिबार देशव्यापी प्रदर्शन गर्न लागेका हुन्। पाकिस्तान न्युजपेपर एडिटर्स काउन्सिल, पाकिस्तान फिडरल युनियन अफ जर्नालिस्ट, इलेक्ट्रिसिटि एण्ड पावर डेभलपमेन्ट अथोरिटी आदीका कर्मचारी एवम् सदस्यहरुले पत्रकार शाहको हत्याको विरोधमा प्रदर्शन आयोजना गरेका हुन्। प्रदर्शनकारीहरुले हत्याराको खोजी र कारबाहिसँगै पत्रकारको सुरक्षाको माग समेत गरेका छन्। पत्रकार शाह निजी टेलिभिजन च्यानलका क्राइम रिपोर्टर हुन्। गएको सोमबार लाहोर प्रेस क्लब अगाडि उनको गोली हानि हत्या गरिएको थियो।"
२० औं आहा रारा गोल्डकप : आर्मीलाई हराउँदै मनाङ मस्र्याङदी फाइनलमा,"पोखरा : विभागीय टोली त्रिभुवन आर्मी क्लबलाई टाइब्रेकरमा पराजित गर्दै मनाङ मस्याङ्दी क्लब २० औं संस्करणको आहा रारा गोल्डकपको फाइनलमा प्रवेश गरेको छ। आहा रारा गोल्डकपको ६ पटक च्याम्पियन मनाङ मस्र्याङ्दी क्लबले आर्मीलाई टाइब्रेकरमा ४३ गोलले पराजित गर्दै फाइनलमा एपीएफ संगको भेट पक्का गरेको छ। खेलको निर्धारित ९० मिनेट र थप गरिएको अतिरिक्त ३० मिनेटको समयमा गोलरहित बराबरीमा सकिएपछि खेल पेनाल्टी सुटआउटमा गएको हो। पेनाल्टीमा मनाङका फ्रान्कलिन कुटे टाला, शिव गुरुङ, रुपेश केसी र ओलावाले अफिजले गोल गरे। दोस्रो नम्बरमा पेनाल्टी प्रहार गरेका विश्व अधिकारीको बल पोलमा लागेर बाहिरिएको थियो। उता पहिलो नम्बरमा पेनाल्टी प्रहार गर्न आएका आर्मीका कप्तान भरत खवासले गोल गरे। दोस्रो नम्बरमा आएका दिपक गुरुङको प्रहार पोलमा लागेर बाहिरियो। तेस्रो नम्बरमा पेनाल्टी प्रहार गर्न आएका जर्ज प्रिन्स कार्कीले गोल गरे। चौथो नम्बरमा पेनाल्टी प्रहार गर्न आएका युद्ध शाहीको प्रहार मनाङ्का गोलरक्षक अशोक बरालले बचाउँ गरे। पाँचौ नम्बरमा बल प्रहार गर्न आएका विवेक बस्नेतले गोल गरे पनि हार टार्न सकेनन्। यस अघि खेलको सुरुवाती ९ औं मिनेटमा मनाङका कप्तान विमल रानाले पाएको पेनाल्टी पोलमा लागेर बाहिरिएको थियो। आर्मीका डिफेन्डर युद्द शाहीको पेनाल्टी क्षेत्रमा ह्यान्ड भएपछि मनाङले पेनाल्टीको अवसर पाएको थियो। खेलको ३५ औं मिनेटमा आर्मीका विवेक बस्नेतले पेनाल्टी क्षेत्रभित्रमा पाएको गोल गर्ने अवसर खेरफालेका थिए। त्यसपछि पाएको बल जर्जप्रिन्स कार्कीको दोस्रो प्रहार मनाङका गोलरक्षकले पञ्च गरेर बचाए। मनाङले पनि निर्धारित समय र अतिरिक्त समयमा पाएका अवसर गोल गर्नबाट चुकेको थियो। बिहीबारको खेलमा मनाङका गोलरक्षक अशोक बराल म्यान आफ दि म्याच घोर्षीत भए। अव ६ पटकको आहा रारा गोल्डकप च्याम्पियन मनाङ उपाधी पहिलो पटक जित्ने रणनितीका साथ मैदानमा उत्रने एपीएफ संग शनिबार पोखरा रंगशालामा प्रतिस्पर्धा गर्ने छ। एपीएफ मछिन्द्र फुटबल क्लबलाई ३१ गोल अन्तरले हराएर फाइनलमा पुगेको हो। खेलपछि प्रतिक्रिया दिँदै त्रिभुवन आर्मी क्लबको प्रशिक्षक राजु तामाङले आप्नो पहिलो रोजाइएका खेलाडी चोटग्रस्त भएर रिप्लेश गर्दा खेलमा ब्यालेन्स नमिलेको सुनाए। यति हुँदा पनि आप्नो खेलाडीले राम्रो प्रदर्शन गरेको उनले सुनाए। गोल गर्ने अवसरलाई सदुपयोग गर्न नसक्दा हार बेहोरनु परेको पनि उनले बताए। मनाङका प्रशिक्षक अयोद्जी फुजाले आर्मी संगका खेल प्रतिस्पर्धात्मक रहेको सुनाए। पहिले हाफको सुरुमै पाएको पेनाल्टी सदुपयोग गर्न नसक्दा खेल लम्बीएको बताए। आजको जितमा विशेष गरी गोल रक्षकको उत्कृष्ट योगदान रहेको उनले बताए।"
चार्टर उडानमा बढी भाडा तिर्ने यात्रुलाई मन्त्रालयमा निवेदन दिन आह्वान,"काठमाडौं: संस्कृति, पर्यटन तथा नागरिक उड्डयन मन्त्रालयले अन्तर्राष्ट्रिय यात्रु चार्टर उडानमा तोकिएकोभन्दा बढी भाडा तिर्न बाध्य भई मर्का परेका व्यक्तिले आधिकारिक कागजातसहित सात दिनभित्र छानबिन समितिलाई इमेलमार्फत निवेदन दिन अनुरोध गरेको छ। हालसम्म पनि गुनासो आइरहेको सन्दर्भमा तत्कालीन अवस्थामा चार्टर उडानमा बढी हवाई भाडा तिरेका यात्रुले आफ्नो पीरमर्का खुलाई पुनः गुनासो गर्न सक्नेगरी मन्त्रालयको आधिकारिक इमेल ठेगाना  मा पठाउन मन्त्रालयले विज्ञप्तिमार्फत जनाएको छ। कोभिड१९ को सङ्क्रमणको पहिलो चरणमा नेपाल सरकारबाट बन्दाबन्दीको घोषणा भएपश्चात् अलपत्र परेका व्यक्तिलाई स्वदेश फकार्उन सहजीकरण गर्ने क्रममा अन्तर्राष्ट्रिय यात्रु चार्टर उडानको व्यवस्था भएको थियो। सोपश्चात् यात्रु प्रस्थान हुँदा लाग्ने हवाई भाडा सम्बन्धित एयरलाइन्सबाट नेपाल नागरिक उड्डयन प्राधिकरणमा बुझाएको हवाई भाडाभन्दा बढी लिएको भनी प्राप्त भएका विभिन्न गुनासोका आधारमा गुनासोको सम्बोधन गरी छानबिन गर्न मन्त्रालयले हवाई भाडादर छानबिन समिति, २०७८ गठन गरेको थियो। उक्त समितिले थप छानबिन गर्नुपर्ने भनी सिफारिस गरिएका विषयमा सम्बन्धित निकायलाई स्पष्टीकरण सोध्न र थप छानबिन गर्न यस मन्त्रालयमा पुनः छानबिन समिति गठन भएको पनि मन्त्रालयले जनाएको छ।"
गठबन्धनको मतक्रस गम्भीर कमजोरी भएको स्वीकार,"पोखरा: राष्ट्रिय सभा सदस्यका लागि बुधबार भएको निर्वाचनमा आफ्ना उम्मेदवारलाई भएभन्दा कम मतभार आउनु गम्भीर कमजोरी भएको सत्ता गठबन्धनका साझेदार दलको निष्कर्ष छ । चुनावमा गठबन्धनका उम्मेदवारले गठबन्धनमा आवद्ध दलका मतदाताको मतभारभन्दा कम मत पाएका थिए । गण्डकी प्रदेश सभामा कांग्रेस नेतृत्वको सत्ता गठबन्धनका बहुमत अर्थात ३१ सांसद छन् । तर कांग्रेस उम्मेदवारलाई २९ र माओवादी उम्मेदवारलाई २९ र ३० सांसदको मात्रै मत आएको थियो । विपक्षी एमालेका २७ सांसद छन् । तर उनीहरुका उम्मेदवारलाई त्यसभन्दा बढी सांसदको मत आएको थियो । राष्ट्रिय सभा सदस्यमा महिला क्लस्टरबाट नेपाली कांग्रेसकी नेतृ कमला पन्त, दलिततर्फ माओवादीका भुवन सुनार र अन्यबाट माओवादीकै सुरेश आलेमगर विजयी भए । उनीहरुसँग एमाले उम्मेदवार क्रमशः लीला थनेत, अर्जुन सुनाम र पुण्यप्रसाद पौडेल प्रतिस्पर्धामा थिए । कमलाले ३०४८, भुवनले पनि त्यत्ति नै र सुरेशले ३०९६ मत पाए । एमालेकी लीला र अर्जुनको २७२४२७२४ र पुण्यको २६९४ मतभार आएको थियो । अन्तर्घात असफल नै भए पनि सत्ता गठबन्धनले उक्त निर्वाचन परिणाममाथि समीक्षा गरेको छ । गठबन्धन दलका नेताहरुले बिहीबार समीक्षा बैठकपछि विज्ञप्ति जारी गर्दै कम मत आउनु गम्भीर कमजोरी भएको स्वीकारेका छन् । समीक्षाका सन्दर्भमा हाम्रो पक्षमा गम्भीर कमी, कमजोरी रहन गएको हुँदा आआफ्नो पार्टीमा छलफल गरी यसलाई अनुशासनको विषयवस्तु बनाउने पनि निर्णय भयो, विज्ञप्तिमा भनिएको छ । विज्ञप्तिमा कांग्रेस गण्डकी सभापति शुक्रराज शर्मा, माओवादी केन्द्र गण्डकी अध्यक्ष गायत्री गुरुङ, नेकपा एसका गण्डकी सचिव प्रतापलाल श्रेष्ठ, राष्ट्रिय जनमोर्चा गण्डकी अध्यक्ष शंकर बराल र जनता समाजवादी पार्टी गण्डकी उपाध्यक्ष हेमबहादुर थापाले हस्ताक्षर गरेका छन् । गठबन्धनका केही मतदाताले एमाले उम्मेदवार मत दिए पनि गण्डकीमा ३ जनै गठबन्धनका उम्मेदवारी विजयी भएका थिए । सुरेश आलेमगर, कमला पन्त, भुवनबहादुर सुनार गण्डकीबाट राष्ट्रिय सभा सदस्य चुनिएका छन् । बैठकले गठबन्धनको आवश्यकता र औचित्य रहेको भन्दै लोकतन्त्र र संविधानको रक्षाका लागि गठबन्धनलाई निरन्तरता दिनुपर्ने पनि निष्कर्ष पनि निकालेको छ । आफ्ना उम्मेदवारहरुलाई विजयी बनाउन लागेका नेता, कार्यकर्ता एवं मतदातालाई बैठकले धन्यवाद दिएको छ । नवनिर्वाचित सांसदहरुलाई बधाई ज्ञापन गर्दै लोकतन्त्र र संविधानको पक्षमा दृढतापूर्वक उभिन पनि बैठकले अनुरोध गरेको छ । गण्डकी प्रदेश सभामा कांग्रेससहितका गठबन्धनका ३१ सांसद छन् । गण्डकीमा ८५ स्थानीय तह छन् । प्रदेश सभामा एमाले सांसद संख्या २७ छ । तर कांग्रेसकी पन्त, माओवादीका सुनारलाई उनीहरुको पार्टीका गठबन्धनका प्रदेश सभाका ३१ मध्ये २ सांसदले मत हालेनन् । आलेलाई पनि १ मत कम आयो । पन्त र सुनारलाई प्रदेश सांसद २९ जनाको मात्रै मत परेको थियो । उनकी प्रतिस्पर्धी एमालेकी थनेतलाई आफ्नो पार्टीका २७ र बाँकी २ गरी २९ जना प्रदेश सांसदको मत आएको थियो । सुनामलाई पनि प्रदेश सांसद २९ जनाले मत हालेका थिए । अन्यतर्फको निर्वाचनमा एकजना प्रदेश सांसदको मत बदर भएको थियो । आलेमगरले भने ३० सांसदको मत पाए । एमालेका पुण्य पौडेललाई प्रदेश सभामा भएका २७ एमाले सांसदभन्दा १ बढी २८ जनाको मत आयो । माओवादीका आलेमगर र एमालेका पौडेललाई स्थानीय तहका तर्फबाट क्रमशः ९२ र ७५ जनाले मत हाले । यो निर्वाचनमा प्रदेश सांसदको ४८ र स्थानीय तह प्रमुखउपप्रमुखको १८ मतभार हुन्छ । गण्डकीको प्रदेश सभामा ५९ सांसद छन् । ८५ स्थानीय तह छन् । कांग्रेसकी कमला पन्तलाई स्थानीय तहका प्रमुख, उपप्रमुख ९४ जनाको मत आएको निर्वाचन परिणामले देखाएको छ । उनकी प्रतिस्पर्धी लीला थनेतालाई ७४ जनाको मत परेको थियो । माओवादीका भुवन सुनारले स्थानीय तहका ९२ जनाको मत पाए भने एमालेका अर्जुन सुनामले ७४ जना स्थानीय तह प्रमुख उपप्रमुखबाट भोट पाए । निर्वाचनमा मुस्ताङको लोघेकर दामोदरकुण्ड गाउँपालिका प्रमुख राजु विष्ट र बागलुङ नगरपालिकाका उपप्रमुख सुरेन्द्र खड्का अनुपस्थित भएका थिए । विष्ट एमाले र खड्का राप्रपा हुन् ।"
"क्यानद्वारा ग्रेड विभाजन सार्वजनिक, ज्ञानेन्द्रसहितका खेलाडीलाई गरेको कारबाही फिर्ता","काठमाडौं: नेपाल क्रिकेट संघ (क्यान)ले २०२२ को केन्द्रीय सम्झौताको ग्रेड विभाजन सार्वजनिक गरेको छ। भैरहवामा बसेको क्यानको बोर्ड बैठकले २०२२ को महिला तथा पुरुष खेलाडीको केन्द्रीय सम्झौता सार्वजनिक गरेको हो। जसअनुसार अनुशासन उलंघनमा परेका ज्ञानेन्द्र मल्ल, दीपेन्द्रसिंह ऐरी, कमलसिंह ऐरी र सोमपाल कामीलाई २०२२ को सुरुवाती ६ महिनामा नराख्ने निर्णय क्यानले फिर्ता लिएको छ। क्यानले ग्रेड ए सन्दीप लामिछाने, ज्ञानेन्द्र मल्ला, दीपेन्द्र सिंह ऐरी, सोमपान कामी र करण सिंहलाई राखेको छ। ग्रेड बी तर्फ कुशल भुर्तेल, आसिफ सेख, शरद भेसवाकर, आरिफ शेख, अविनाश बोहरा र विनोद भण्डारी रहेका छन्। त्यसैगरी ग्रेड सी तर्फ कुशल मल्ल, रोहित कुमार पौडेल, कमल सिंह ऐरि, विक्रम सोव, साहब आलम, सुशन भारी र पवन सर्राफ रहेका छन्। महिलातर्फ भने ग्रेड ए मा कप्तान रुविना छेत्री, सिता राना मगर, इन्दु बर्मा, काजल श्रेष्ठ र करुणा भण्डारी रहेका छन्। ग्रेड बी तर्फ सरिता मगर, कविता कुवर, अप्सरी बेगम, सरस्वती चौधरी, सवनम राई र ज्योति पाण्डे रहेका छन्। त्यसैगरी ग्रेड सी मा डली भट्ट, कविता जोशी, सङ्गीता राई, रोमा थापा, अस्मिना कर्माचार्य, ममता चौधरी र विन्दु रावल रहेका छन्।"
खुला संसद्को अभ्यासमा कर्णाली प्रदेशससभा,"सुर्खेत: अबदेखि कर्णाली प्रदेशसभा खुला संसद्को अभ्यासमा लाग्ने भएको छ। कर्णाली प्रदेशसभाले हरेक महिनाको दुई दिन सर्वसाधारणका लागि खुला गर्ने भएको छ। प्रत्येक महिनाको १५ र २९ गते संसद् खुला राख्ने प्रदेशसभा सचिवालयले जनाएको छ। सभामुख राजबहादुर शाहीको अध्यक्षतामा आज बसेको पदाधिकारीको बैठकले यस्तो निर्णय गरेको हो। प्रदेशसभाका सचिव जीवराज बुढाथोकीका अनुसार संसद् खुला हुनुपर्ने मान्यताबमोजिम कर्णाली प्रदेशसभा पनि खुला गर्ने निर्णय गरिएको छ। 'अबदेखि कर्णाली प्रदेशसभाभित्र के कस्तो छ र बैठक गर्ने ठाउँ कस्तो छ सबै कुरा सर्वसाधारण नागरिकले पनि प्रत्यक्षरूपमा अवलोकन गर्न पाउने भएका छन्। सभाभित्रका सबै कुराको विषयमा जानकारी दिएर घुमाउने कर्मचारीको समेत व्यवस्था गरिएको छ,' उनले भने। संसद् खुला हुनुपर्छ भनिए पनि अहिलेसम्म व्यवहारमा लागू नभएका कारण यहाँका भौतिक संरचना तथा सदन हेर्नका लागि खुला गरिने अभ्यासमा लागेको उनले बताए। खुला संसद्को अभ्यासमा लागेको सातवटै प्रदेशमध्ये कर्णाली पहिलो हो। 'संसद्भित्र बैठक हुँदाको दिनमा बैठकको पनि अवलोकन गर्ने र अन्य दिन भए हल तथा त्यहाँ भएका अन्य संरचनाको अवलोकन गर्न पाइनेछ। संसद् खुला हुनुपर्छ र संसद्भित्रका गतिविधि नागरिकले पनि जान्न पाउनुपर्छ भनेर यो अभ्यासमा लागेका हौं,' उनले भने। बेलायतलगायतका देशमा संसद्को वरिपरि पर्खाल पनि नलाएर नागरिकका लागि खुला राख्ने अभ्यास भएको हुँदा खुलापनको अभ्यास गर्न जरुरी रहेको उनको भनाइ थियो।"
बर्दियामा चोर समाउन प्रहरी सक्रिय,"गुलरिया: पछिल्लो समय बर्दियामा चोरीका घटना बढ्न थालेपछि प्रहरीले सक्रियता बढाएको छ। एक महिनाको अन्तरालमा ठूल्ठूला चोरीका घटना हुन थालेपछि प्रहरीले अभियान नै थालेर सक्रियता बढाएको हो। सुनचाँदी पसल लुटपाट गर्ने गिरोह पत्ता लगाई कारबाहीको माग गर्दै बर्दियाका सुनचाँदी ब्यवसायीले जिल्ला प्रशासन कार्यालय बर्दियामा ज्ञापन पत्र नै बुझाए। बर्दिया सुनचाँदी संघ बर्दियाका अध्यक्ष हर्के सुनारका अनुसार गत पुस २२ गते बर्दियाको ठाकुरबाबा नगरपालिका वडा नम्बर ९ बग्नाहास्थित शिव सुनारको नारायण सुनचाँदी पसलबाट राति १ बजेको समयमा सटर फोडी घरभित्र पसी १३ लाख ७१ हजार रुपैँया बराबरको सुनचाँदी तथा नगद लुटपाट भयो। ठाकुरबाबाको घटना एकसाता नबित्दै बढैयाताल गाउँपालिका वडा नम्वर ८ शितला बजार स्थित बर्दिया सुनचाँदी ब्यवसायीको घरमा पसी घरका परिवारलाई कुटपिट गरी बन्धक बनाई ४ लाख ५५ हजार रुपैँया बराबरको नगद तथा गरगहना लुटपाट भयो। 'यसले हामी अत्यन्त मर्माहत छौं। अविलम्ब आपराधिक क्रियाकलाप नियन्त्रणसँगै घटनामा संलग्नलाई पक्राउ गरी कारबाहीको माग हाम्रो छ,' सुनारले भने। बर्दियाका प्रमुख जिल्ला अधिकारी सन्तबहादुर सुनारले अपराधिक गिरोह पत्ता लगाउन पहल गर्ने प्रतिबद्धता ब्यक्त गर्दै त्यस्ता क्रियाकलाप नियन्त्रणका लागि मिडियालगायत आम नागरिकलाई सहयोग गर्न अपिल गरे। 'जिल्लामा हुने चोरीका घटनाहरु नियन्त्रणगर्दै चोरी कार्यमा संलग्न ब्यक्तिहरुलाई पक्रन हामीले प्रहरी सक्रियता अघि बढाएका छौं,' जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीले बताए। 'गस्ती बढाएका छौं। अलग्गै प्रहरी परिचालन गरेका छौं। सीमा क्षेत्रमा पनि कडाईका साथ शोधखोज कार्य अघि बढेको छ,' उनले भने। उनले बारबर्दिया नगरपालिका वडा नम्वर ७ मा रहेको किराना पसलको भित्ता फोडी नगद तथा रिचार्ज कार्डहरु गरी २३ हजार रुपैँया बराबरको धनमाल चोरी गरी फरार रहेका सोही निवासी छविलाल जैसीलाई नियन्त्रणमा लिएको बताए। मधुवन नगरपालिका वडा नम्बर ५ स्थित घरबाट कोही नभएको समयमा घरभित्र पसी बाकस तोडफोड गरी २ लाख ४० हजार रुपैँया बराबरको नगद तथा सुनका गरगहना चोरी फरार रहेका मधुवन ६ निवासी २१ बर्षिय बिशाल खड्का र विजय खड्का, वडा नम्वर ८ का २२ वर्षीय सुरज वलीलाई नेपालगञ्ज तथा बर्दियाको सानोश्री क्षेत्रबाट नियन्त्रणमा लिई चोरीसम्बन्धी कसुरमा मुद्दा चलाई आवश्यक अनुसन्धान अघि बढाएको समेत उनले बताए। एसपी कार्कीले थपे बर्दियाको बाँसगढी नगरपालिका वडा नम्वर ५ शान्ति टोलमा बासुदेव पौडेलको घर अगाडी ठड्याएको अवस्थामा राखिएको बढैयाताल गाउँपालिका वडा नम्वर ३ सिमरा निवासी ३० वर्षीय बामदेव पौडेलको भे१०प ६४८५ नम्बरको स्कुटी चोरीको आरोपमा बढैयाताल गाउँपालिका वडा नम्वर ५ हल्लन चोक बस्ने २८ वर्षीय शंकर परियारलाई नियन्त्रणमा लिएको बताए। स्कुटी बाँसगढी स्थित सालघारी सामुदायिक बन नजिकै फेला पारी स्कुटीसहित पक्राउ गरेको उनले बताए। विशेष गरी लागुऔषधको कुलतमा फसेका युवाहरु चोरी कार्यमा संलग्न भएको प्रहरीको प्रारम्भिक अनुमान छ।"
अनुमतिबिना फोटोभिडियो सामाजिक सञ्जालमा हाले कारबाही हुने,"काठमाडौं: गृहमन्त्रालयले सम्बन्धित व्यक्तिको सहमति बिना कुनै प्रकारको तस्बिर र भिडियो खिच्न तथा तिनलाई सामाजिक सञ्जालमा प्रकाशन गरेमा कारबाही हुने चेतावनी दिएको छ। मन्त्रालयले आज एक सूचना जारी गरी सम्बन्धित व्यक्तिको अनुमतिबिना तस्बिर खिचेर र भिडियो बनाएर निजलाई जानकारी नै नदिई सहमतिअनुमतिबिना सामाजिक सञ्जालमा प्रकाशन गर्ने जोसुकैलाई प्रचलित कानूनबमोजिम कारबाही हुने जनाएको छ। सार्वजनिकस्थलमा ख्यालठट्टाका नाममा गोप्यरूपमा भिडियो तयार गरी तिनलाई सामाजिक सञ्जालमा राख्ने गरिएको गुनासो मन्त्रालयलाई प्राप्त भएकाले सर्वसाधारणलाई शारीरिक तथा मानसिक सास्ती दिनेजस्ता गतिविधि नगर्न गृहमन्त्रालयले सम्बद्ध सबैलाई सचेत गराएको छ। सार्वजनिकस्थलमा गरिएका भद्दा ख्यालठट्टाबाट पीडित व्यक्तिमा मानसिक तनाव उत्पन्न हुनसक्ने, वादविवाद र द्वन्द्व तथा सामाजिक सद्भाव एवं शान्ति सुव्यवस्थामा पर्नसक्ने नकारात्मक प्रभावका साथै व्यक्तिगत गोपनीयता र प्रतिष्ठामा पर्नसक्ने असरलाई दृष्टिगत गरी व्यक्तिको अनुमतिबिना व्यक्तिको तस्बिर र भिडियो नखिच्न तथा तिनलाई सामाजिक सञ्जालमा प्रकाशन नगर्न मन्त्रालयले सचेत गराएको हो।"
बाजुराका एक वडाध्यक्ष पक्राउ,"बाजुरा: त्रिवेणी नगरपालिका७ का वडाध्यक्ष प्रेमबहादुर थापालाई प्रहरीले पक्राउ गरेको छ। थापाले माघ १० गते नगर कार्यपालिकाको निर्णय पुस्तिका च्यातेको र कर्मचारी प्रशासन तथा जनप्रतिनिधिमाथि अभद्र व्यवहार गरेका भन्दै नगरपालिका निमित्त प्रमुख प्रशासकीय अधिकृत्त चिरञ्जीबी शाहले माघ १२ गते दिएको उजुरीको आधारमा वडाअध्यक्ष थापालाई पक्राउ गरिएको जिल्ला प्रहरी कार्यालयका प्रहरी निरीक्षक देबेन्द्रराज जोशीले बताए। जोशीका अनुसार प्रहरीमा वडा नम्वर ७का अध्यक्ष प्रेमबहादुर थापा र ९ का अध्यक्ष वीरबहादुर विष्टको नाममा उजुरी परेका छ। विष्टको खोजीकार्य जारी रहेको प्रहरीले जानकारी दिएको छ। दुई जनाको नाममा उजुरी छ, एक जनामात्र पक्राउ गरिएको र एक जनाको खोजीकार्य जारी रहेको प्रहरी निरीक्षक जोशीले बताए।"
काठमाडौंमा कोठाभित्र कोइला बालेर सुतेका दम्पती मृत फेला,"काठमाडौं : शंखरापुर नगरपालीका ३ बोजेनी काठमाडौंमा दम्पती मृत भेटिएका छन्। खाना खाएर सुतेका ५२ वर्षीय पदमबहादुर थिङ र उनकी श्रीमती ४७ वर्षीया फुलकुमारी थिङको मृत्यु भएको हो। महानगरीय प्रहरी परिसर काठमाडौंका प्रवक्ता दिनेशराज मैनालीका अनुसार उनीहरु आफू बसेको घरको कोठामा मृत भेटिएका हुन्। कोठामा कोइला बालेको देखिएको छ। बिहान ७ बजेसम्म पनि निजहरुले ढोका नखोलेपछि जेठो छोरा २६ वर्षीय सुर्यबहादुर थिङले ढोका फुटाइ हेर्दा उनीहरुको मृत्यु भैसकको थियो। मैनाली भन्छन्, 'थिङ दम्पती मृत भएको कोठाको झ्याल ढोका बन्द थियो। त्यस माथि पर्दा लगायको। कोठामा भएको सानो प्वालमा पनि सनपाटको बोराले ढाकेका थिए। थिङ दम्पती शंखरापुरमै होटल व्यवसाय गर्दथे।' घटनाबारे अनुसन्धान भैरहेको बताउँदै मैनालीले कोइला बालेर सुतेको अवस्थामा निस्सासिएर मृत्यु भएको हुनसक्ने बताएका छन्। घटनाबारे अनुसन्धान गर्न महानगरीय प्रहरी वृत बौद्धको टोली र महानगरीय अपराध महासाखाबाट अनुसन्धान अधिकृत सहितको टोली घटनास्थल पुगेको थियो। लाशलाई पोष्टमार्टमको लागि त्रिवि शिक्षण अस्पताल महाराजगन्जमा पठाइएको छ।"
सामाजिक सञ्जालमा भाइरल बनेको रत्नेचौरको तोरीबारी र सडक,"बेनी : म्याग्दीको बेनी नगरपालिका१ रत्नेचौरको तोरी बारीको सौन्दर्यले आन्तरिक पर्यटक आकर्षित गरेको छ। चिसो छल्न, थकान मेटाउन, टिकटक बनाउन र तस्वीर खिचाउनेहरुको रत्नेचौरमा चहलपहल बढेको छ। सामाजिक सञ्जाल फेसबुक र टिकटकमा भाइरल भएसँगै रत्नेचौर घुम्न आउने बढेका छन्, रत्नेचौरका वडा अध्यक्ष टेकबहादुर रावलले भने तोरीले पहेँलै तथा गहुँ र केराउले हरियाली छाएपछि सुन्दर, आकर्षक र मनमोहक देखिएको रत्नेचौरमा रमाउन आएकाहरुको चहलपहल छ। तोरी फूलेको खेतको फाँटको पृष्ठभूमिमा पहाडी भूगोल र धवलागिरी हिमाल। खेतको बीचमा कालोपत्रे सडक। सडकको दायाँ र बायाँ परम्परागत तथा आधुनिक घरहरुको ग्रामिण बस्ती रत्नेचौरको आकर्षण हो। पूर्व फर्किएको रत्नेचौरको पृष्ठभूमिमा संसारको सातौं अग्लो आठ हजार १६७ मिटर उचाइको धवलागिरी हिमाल देखिन्छ। तोरी फूलेर पहेँलै बनेको रत्नेचौरमा खेतको बीचमा रहेको सडकमा कालोपत्रे गरिएपछि देखिएको चिल्लो सडकले आकर्षण थपेको स्थानीय भानु माद्य्यमिक विद्यालयका प्रधानाध्यापक भरत खत्रीले बताए। रत्नेचौरज्यामरुककोटभकिम्ली हुँदै बराङ्जा पुग्ने सडकखण्डको १८ सय मिटर सडक गत वर्ष कालोपत्रे र ढलान भएको थियो। तोरी फूलेको खेतको बीचमा रहेको सडकमा फोटो, भिडियो खिच्ने र रमाउने युवायुवतीहरुको भिड लागेको स्थानीय कृष्ण बोगटीले बताए। बेनी, बाग्लुङ, कुश्मा, गल्कोट र पोखराबाट युवायुवति देखि वयस्कहरु गाडीनै रिजर्भ गरेर रत्नेचौर घुम्न आएका छन्, उनले भने दैनिक २०० जनाको हाराहारीमा पर्यटक आएका छन्। यसअघि खासै चर्चा र चलहपहल थिएन्। बालबालिका, युवायुवती देखि अधबैंसे उमेर समूहका मानिसहरु रत्नेचौरको तोरीबारीमा रमाउन पुगेका छन्। उनीहरु त्यहाँ पुगेर फोटो, भिडियो र सेल्फी खिच्ने तथा टिकटक बनाउँछन्। तोरी फूलेको कारण कालोपत्रे गरेको चिल्लो सडकसमेत भाइरल रोड बनेको छ। सामाजिक सञ्जालमा भिडियो हेरेपछि साथीहरुसँगै रत्नेचौर घुम्न आएको बाग्लुङका सम्राट केसीले बताए। फेसबुक र टिकटकमा देखेर पाँच जना साथीहरु रत्नेचौरको तोरीबारी घुम्न आएका हौ, उनले भने पिच सडक बनेपछि आकर्षक बनेको रहेछ्। रमाइलो महशुस भयो। तोरीबारी घुम्न आउनेको चहलपहलले ब्यापार बढाएको रत्नेचौरको चिता हाउस रेष्टुरेन्टका सञ्चालक हरि खत्रीले बताए। रत्नेचौरमा पहिलेदेखि नै तोरी उत्पादन हुँदै आएको थियो। २०२३ सालमा बनेको सिँचाइ आयोजना मर्मत गरेर बार्है महिना खेती गर्न सकिने बनाइएको छ। मौरीपालन तथा मह उत्पादनका लागि उपयुक्त मानिने तोरीको सागलाई तरकारीको रुपमा प्रयोग गर्ने गरिन्छ। तेलहन बालीमा पर्ने तोरी तीन महिनामा पाक्दछ। पर्यटक आकर्षित गराउन र आवत जावतको सुविधाका लागि बाग्लुङको कुडेलेदेखि रत्नेचौर जोड्ने ढोडेनीखोला माथि ३८८ मिटर लामो झोलुङ्गे पुल निर्माण गर्न लागिएको स्थानीयवासीसमेत रहेका प्रतिनिधीसभा सदस्य भूपेन्द्रबहादुर थापाले बताए। तीन करोड पचास लाख रुपैयाँको लागतमा निर्माण भइरहेको पुलले बागलुङको पञ्चकोट, शालग्राम संग्राहालय लगायत बागलुङ र पर्वतका धार्मिक तथा पर्यटकिय क्षेत्रमा आउने पर्यटकलाई रत्नेचौर भित्र्याउन सहयोग पुग्ने उनले बताए।"
राष्ट्रिय सभा बैठक माघ १७ मा,काठमाडौं : राष्ट्रिय सभाको बैठक माघ १७ गते सोमबार बस्ने भएको छ । संघीय संसदका महासचिव भरतराज गौतमले बिहीबार सूचना जारी गर्दै माघ १७ गते सोमबार दिउँसो १ बजे राष्ट्रिय सभाको बैठक बस्ने जनाएका छन् ।
संसारकै वृद्ध गुरिल्लाको मृत्यु,"एटलान्टाः संसारकै वृद्ध पुरुष गुरिल्लाको मृत्यु भएको छ। ओज्जी नाम गरेको सो गुरिल्लाको ६१ वर्षको उमेरमा जर्जियास्थित एटलान्टा चिडियाखानामा मृत्यु भएको हो। गुरिल्लाको मृत्युबारे चिडियाखानाका अधिकारीहरुले जानकारी दिएका हुन्। सो गुरिल्लाको गएको मंगलबार मृत्यु भएको र गुरिल्लाको मृत्युको कारण भने पत्ता नलागेको अधिकारीहरुले जनाएका छन्। यद्यपि, ओज्जीको अनुहार सुन्निदै गएको र केहि दिनदेखि खानेकुरा खान नसक्ने अवस्थामा पुगेको चिडियाखानाका अधिकारीद्वारा जारी प्रेस विज्ञप्तिमा उल्लेख गरिएको छ। सोही कारण ओज्जीको मृत्यु भएको हुनसक्ने बताइएको छ। ओज्जी संसारकै वृद्ध पुरुष गुरिल्ला हो भने संसारको तेस्रो वृद्ध गुरिल्ला हो। लोल्याण्ड गुरिल्ला सुचीमा पर्ने सो प्रजातिको गुरिल्ला संसारमा लोपोन्मुख अवस्था रहेको बताइन्छ।"
छोराले आफ्नै बुबाको हत्या गरे,विराटनगर : प्रहरीले आफ्नै बुबाको हत्या अभियोगमा छोरालाई पक्राउ गरेको छ । बेलबारी नपरगालिका ९ डाँगाबजार बस्ने ३५ वर्षीय जय बहादुर खत्रीले ८० वर्षीय बुबा दल बहादुरको हत्या गरेका हुन् । मादक पदार्थ सेवन गरेका जय बहादुरले घरायसी विषयलाई लिएर विवाद हुँदा आफ्नै बुबाको हत्या गरेको प्रहरीले जनाएको छ । प्रहरीले बुबाको हत्या गर्ने छोरा जय बहादुरलाई पक्राउ गरी अनुसन्धान सुरु गरेको छ ।
युक्रेनको सैन्य प्लान्टमा गोली चल्दा पाँच गार्डको मृत्यु,किभ : युक्रेनको सैन्य कारखाना(प्लान्ट)मा सैनिकले गोली चलाउँदा पाँच गार्डको मृत्यु भएको छ । बिहीबार बिहानै युक्रेनको नेसनल गार्ड सैनिकले गोलि चलाउँदा सो सैन्य प्लान्टमा कार्यरत पाँच सुरक्षा गार्डको मृत्यु भएको हो । युक्रेनको निप्रोस्थित पिभ्देन्मास मिसाइल कारखानामा गोली चल्दा अन्य पाँच घाइते भएका छन् । सैनिकले गोली चलाउनुको कारण हाल सम्म नखुलेको अन्तर्राष्ट्रिय मिडियामा खबर छ । स्थानिय प्रहरीका अनुसार आक्रमणकारी सैनिकले राइफल चलाएका थिए । साे घटनामा पाँचको मृत्यु भएको छ भने अन्य पाँच सुरक्षागार्ड घाइते भएका छन् । गोली चलाउने सैनिक फरार छन् । चलाएर उनको खोजी कार्य जारी रहेको त्यहाँको प्रहरीले जनाएको छ ।
नेपालचीन जोड्ने कोरला सडकमा १६ वटा पुल बन्दै,"जोमसोम: राष्ट्रिय गौरवको बेनीजोमसोमकोरला सडक आयोजना अन्तर्गत म्याग्दीको बेनीदेखि मुस्ताङको कोरलानाकासम्मको दूरीमा कुल १६ वटा पक्की मोटरेपुल निर्माणाधीन अवस्थामा रहेका छन्। जसमध्ये ३ वटा पुलको काम अन्तिम चरणमा पुगेको कालिगण्डकी करिडोरले जनाएको छ। करिडोर सडकका आयोजना प्रमुख जगत प्रजापतिका अनुसार निर्माणाधीन अवस्थामा रहेका १६ वटा पक्की पुलका लागि झन्डै १ अर्ब रुपैँयाको ठेक्का सम्झौता भई काम अघि बढेको छ। जसमध्ये थासाङ३ को लेते खोला पुल, वारागुङ मुक्ति क्षेत्र४ को कागबेनी र वारागुङ मुक्तिक्षेत्र३ को छुसाङस्थित नरसिंह खोला पुलको काम अन्तिम चरणमा आयोजना प्रमुख प्रजापतीले जानकारी दिए। अन्तिम चरणमा रहेका ३ वटा पुलको काम चालु आर्थिक वर्षभित्रै सम्पन्न गर्ने लक्ष्य रहेको उनले बताए। नेपाल चिन जोड्ने राष्ट्रिय गौरवको कोरला सडकमा निर्माणाधीन १६ पुलका लागि चालु वर्ष ८ करोड बजेट बिनियोजन भएको थियो। जसमध्ये चालु वर्षको ६ महिनाको अवधिमा ४ करोड १२ लाख अर्थात् ५१ प्रतिशत पुल निर्माणमा खर्च भइसकेको आयोजना प्रमुख प्रजापतिले उल्लेख गरे। आयोजनाका अनुसार बेनीजोमसोम सडकखण्डअन्तर्गत म्याग्दी राहुघाट पुल, म्याग्दी पोखरे बगर पुल, मुस्ताङको लेते खोला पुल, मुस्ताङको छाक्ताङ खोला पुल र मुस्ताङको मार्फा खोला पुल निर्माणाधीन अवस्थामा छन्। त्यस्तै जोमसोमकोरला सडकखण्डअन्तर्गत मुस्ताङको पान्डा खोला पुल, कागबेनी पुल, नरसिंह खोला पुल, घमी खोला पुल, चराङ खोला पुल, लोमान्थाङ खोला पुल, किम्लिङ खोला पुल, नाम्डोल खोला पुल र भर्मा खोला पुल निमाणाधीन अवस्थामा रहेका छन्। करिडोर सडकअन्तर्गत मुस्ताङमा निर्माणाधीन अवस्थामा रहेको लुप्रापान्डा खोला पुल, कागबेनी खोला लेते खोला पुल र नरसिंह खोला पुलको काम ८० देखि ९० प्रतिशत काम सम्पन्न भइसकेको आयोजना प्रमुख प्रजापतिले जानकारी दिए। बाँकी पुलहरुको पनि भौतिक प्रगती अपेक्षा गरेअनुरुप भइरहेको उनले बताए। कालिगण्डकी करिडोर सडकअन्तर्गत निर्माणाधीन अवस्थामा रहेको मुस्ताङको स्याङ खोला पुल र म्याग्दीको घट्टे खोला पुलको काम गत वर्ष नै सम्पन्न भई सञ्चालनमा आइसकेको छ। त्यस्तै राष्ट्रिय गौरवको बेनीजोमसोमकोरला सडकमा थप ५ वटा अर्को पुल आवश्यक रहेको करिडोरले जनाएको छ। करिडोरका अनुसार कोरला सडकअन्तर्गत मुस्ताङको सुन खोला, बोक्सी खोला र थापाखोलामा नयाँ पुल तत्काल आवश्यक रहेको छ। त्यस्तै बर्खायामको बाढी पहिरो र नदी कटानले क्षति पुर्याएको म्याग्दीको रुप्से खोला पुल, म्याग्दी र मुस्ताङको सीमाक्षेत्र काइको खोला पुल भएको स्थानमा नयाँ पुल बनाउनुपर्ने देखिएको आयोजना प्रमुख प्रजापतीले उल्लेख गरे। यी स्थानमा निर्माण गरिने पुलको लागि ठेक्का सम्झौता हुन बाँकी रहेको उनले बताए। त्यस्तै उत्तरी कोरलानाका जोड्ने मालढुङ्गाबेनी सडकको जिम्मा पनि करिडोरले लिएको हो। जसअन्तर्गत म्याग्दीको बेनी बजार जोड्ने कालिखोलामा यसअघिको पक्की पुल साँघुरो भएकाले यहाँ थप नयाँ अर्को पुल जोड्नु पर्ने आवश्यकता रहेको आयोजना प्रमुख प्रजापतीले बताए। यसका लागि गृहकार्य भइरहेको बताए। यसअघि उत्तरी कोरला नाका जोड्ने बेनीजोमसोमकोरला सडकखण्डअन्तर्गत म्याग्दीको तिप्ल्याङ र पोखरेबगरमा पुल सेक्टर नं ३ पाल्पाले जिम्मा लिएको थियो। पुल सेक्टरले तिप्ल्याङमा पुलको काम सम्पन्न गरी सञ्चालनमा आइसकेको छ। कालिगण्डकी नदीमा निर्माणाधीन जोमसोम बजार जोड्ने पक्की मोटरेबल पुल भारतीय राजदूतावासको आर्थिक सहयोगमा सम्पन्न भई सञ्चालनमा आएको थियो। त्यस्तै मुस्ताङको पान्डा खोलामा निर्माणाधीन पुलको काम यसअघि ग्रामिण पुन निर्माण तथा पुनःस्थापना आयोजनाले ठेक्का सम्झौता गरी काम अघि बढाएको थियो। कोरला सडक सुरु भएपछि यसपुल निर्माणको जिम्मा करिडोरलाई हस्तान्तरण भएको थियो। मुस्ताङको छुसाङमा कालिगण्डकी नदीमा निर्माणाधीन पक्की पुलको काम पाल्पा करिडोर र सडक डिभिजन कार्यालय बाग्लुङले सुरु गरेको थियो। कोरला सडकपछि यस पुलको जिम्मा पनि करिडोरले लिएको थियो। राष्ट्रिय गौरवको बेनीजोमसोमकोरला सडकमा निर्माण सम्पन्न भएका र निर्माणाधीन अवस्थामा रहेका अधिकांश पक्की मोटरेबल पुलको लागत ३ करोड देखि १० करोडसम्मको रहेको आयोजनाले बताएको छ।"
राष्ट्रपति र प्रधानमन्त्रीबीच एक घन्टा भेटवार्ता,काठमाडौं: राष्ट्रपति विद्यादेवी भण्डारी र प्रधानमन्त्री शेरबहादुर देउवाबीच भेटवार्ता भएको छ। प्रधानमन्त्री सचिवालयका अनुसार आज दिउँसो ३ बजे सितलनिवास पुगेका प्रधानमन्त्रीले राष्ट्रपतिसँग एक घन्टा भेटवार्ता गरेका थिए। प्रधानमन्त्री सचिवालयले यो भेटलाई नियमित भेटघाट भनेको छ।
"थप ८ हजार बढीमा कोरोना संक्रमण, एकैदिन १५ संक्रमितको मृत्यु",काठमाडौं: नेपालमा थप ८ हजार १७ जनामा कोरोना संक्रमण देखिएको छ। देशभरि २१ हजार ८०८ नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा थप ५ हजार २९२ जना संक्रमित कोरोनामुक्त भएका छन् भने एकैदिन १५ जना संक्रमितको मृत्यु भएको छ। नेपालमा सक्रिय संक्रमितको संख्या ९० हजार ५७६ रहेको छ।
"जोर विजोर प्रणालीले सवारीसाधनमा भीड, कोरोना जोखिम झन् बढ्यो फोटो फिचर","काठमाडौंः काठमाडौं उपत्यकाका प्रमुख जिल्ला अधिकारीहरुको बैठकले जोर विजोर प्रणाली लागू गरे पनि यसले झन् जोखिम निम्त्याएको छ। सवारीसाधनमा भीडभाड बढेपछि जोर विजोर प्रणालीको धेरैले विरोध गरिरहेका छन्। सडकमा सवारी साधनको चाप घटेपनि सवारीभित्र यात्रुको चाप अत्यधिक छ। सरकारी तथा निजी कार्यालयहरु खुला हुँदा जोर विजोर प्रणालीले सवारीसाधनमा झन् भीडभाड बढाएको यात्रुहरुले बताएका छन्। कीर्तिपुरदेखि दैनिक लगनखेल जाने यात्रु प्रमीला महर्जन भन्छिन्, 'के गर्नु दैनिक अफिस जानुपर्छ। जोर विजोर लागू नगर्दा सवारी साधनमा चाप कम हुन्थ्यो। तर अहिले सधैं उभिएर यात्रा गर्नुपर्ने हुन्छ।' उनले यसले भौतिक दूरी त टाढाको कुरा भएको बताइन्। 'अनि यसले त झन् कोरोनाको जोखिम बढेन र?, उनी प्रश्न गर्छिन्। काठमाडौं उपत्यकामा यतिबेला यात्रुहरुलाई निकै सास्ती भोग्नुपरेको छ। बल्खुबाट बानेश्वर जाँदै गरेका यात्रु विकल्प शेरचनले भने, 'कोरोना रोकथाम गर्न जोर विजोर भनिएको छ। तर, यसरी यात्रा गर्दा कोरोना फैलिने डर भएन र। यस्तो जोखिमपूर्ण यात्रा हुँदा पनि ट्राफिकले अनुगमन गरेको छैन। काठमाडौं उपत्यकाभित्र सवारी साधनमा लागू भएको जोर विजोर प्रणालीबारे समीक्षा गर्न भोलि (शुक्रबार) उपत्यकाका तीन वटै सिडिओहरुको बैठक बस्दैछ। तस्बिरहरु : दिपेन श्रेष्ठ"
कांग्रेस केन्द्रीय समितिको बैठक भर्चुअल माधयमबाट बस्दै,"काठमाडौंः नेपाली कांग्रेसको केन्द्रीय कार्यसमिति बैठक भोलि (शुक्रबार) बस्दैछ। कोरोना संक्रमण जोखिमलाई मध्यनजर गर्दै बैठक भर्चुअलरुपमा हुने कांग्रेसले जनाएको छ। बैठक बिहान ११ बजे बस्ने कांग्रेसका महामन्त्री विश्वप्रकाश शर्माले अन्नपूर्णलाई जानकारी दिए। उनले भने, कोरोना जोखिमका कारण बैठक भर्चुअल बस्दै छ। समसामयिक विषयमा बैठक केन्द्रीत हुनेछ। भोलिको बैठकमा सभापति शेरबहादुर देउवाले केन्द्रीय सम्पादन समिति गठन गर्ने बताइएको छ।"
कोरोनाबाट एक सातामै ५५ जनाको मृत्यु,"काठमाडौंः कोरोना संक्रमणबाट मृत्यु हुनेको संख्या उकालो लाग्दो क्रममा रहेको छ। पछिल्लो एक सातामा ५५ जनाको संक्रमणबाट मृत्यु भएको स्वास्थ्य तथा जनसंख्या मन्त्रालयको तथ्याकंले देखाउँछ। यसरी हेर्दा दैनिक औसत ८ जनाको मृत्यु भइरहेको छ। गत शुक्रबारदेखि आज बिहीबारसम्म संक्रमणबाट ५५ जनाको मृत्यु भएको हो। गत शुक्रबार ३, शनिबार १६, आइतबार ४, सोमबार ४, मंगलबार ८ जनाको संक्रमणबाट मृत्यु भएको थियो। स्वास्थ्य मन्त्रालयका अनुसार बुधबार ५ र आज बिहीबार एकैदिन १५ संक्रमितको मृत्यु भएको छ। केही दिनयता संक्रमणदर बढ्दो क्रममा रहेको छ।"
उखुबारीमा गाडिएको अवस्थामा शव फेला,"विराटनगर: मोरङको धनपालथान ७ स्थित उखुबारीमा दुई दिनमा दुई वटा गाडिएको अवस्थामा शव फेला परेको छ। बुधबार गाडिएको खाल्डोबाट निकालेको शव नजिकै बिहीबार अर्को शव भेटिएको हो। मोरङ प्रहरीका अनुसार करिब ५० वर्षको पुरुषको शव नुन हालेर गाडेको अवस्थामा फेला परेको हो। जिल्ला प्रहरी कार्यालय मोरङका प्रहरी उपरीक्षक जनार्दन जिसीले धनपालथान गाउँपालिका७ कमलपुर नजिकै रहेको दिलीपप्रसाद सिंहको उखुबारीमा बुधबार उखु काट्ने क्रममा किसानले खनेर पुरेको अवस्थामा खाल्डो भेटाएका थिए। प्रहरीलाई खबर गरेपछि प्रहरीले खाल्डो खनेर हेर्दा कपडासहित गाडेको अवस्थामा ३५ वर्षको पुरुषको शव भेटिएको थियो। बुधबार राति ९ बजे सो शव निकालेर पोस्टमार्टमका लागि कोसी अस्पताल लगिएको थियो। सोही राति १५ मिटरको दूरीमा अर्को पनि खाल्डो भेटिएपछि बिहीबार उत्खनन गर्दा शव भेटिएको हो। प्रहरीका अनुसार शव सडिसकेको हुनाले पहिचान हुने अवस्थामा छैन। नुन हालेर गाडेका कारण शव सडिसकेको प्रहरी उपरीक्षक जिसीले बताए। 'दुवै शवको प्रकृति हेर्दा हत्या गरेर गाडिएको हुनसक्छ,' उनले भने। घटनास्थलमा संघीय प्रहरी कार्यालयबाट तालिमप्राप्त कुकुर ल्याएर घटनास्थलमा थप अनुसन्धान सुरु भएको बताइएको छ। घटनास्थल बस्तीबाट करिब ५ सय मिटर टाढा पर्छ। एकान्त र उखुबारीको बीचमा भएका कारणले हत्याराले शव गाड्न सहजै सो स्थान प्रयोग गरेको प्रहरीको अनुमान छ। पोस्टमार्टम रिपोर्टपछि घटनाको गहन अनुसन्धान गर्ने प्रहरी जनाएको छ। हालसम्म स्थानीय वा कतै कुनै उजुरी नआएको बताइएको छ।"
"मनाङमा जनसङ्ख्याभन्दा बढी मतदाता, अब के हुन्छ?","मनाङ: केन्द्रीय तथ्यांक विभागले सार्वजनिक गरेको प्रारम्भिक विवरणअनुसार हिमाली जिल्ला मनाङको जनसङ्ख्या सबैभन्दा कम छ। विभागको प्रारम्भिक विवरणअनुसार यहाँको जनसङ्ख्या पाँच हजार ६४५ छ। अहिले सार्वजनिक भएको तथ्यांक विसं २०७४ को मतदाताको सङ्ख्याभन्दा कम देखिएको हो। विसं २०६८ को जनगणनामा यहाँ पाँच हजार ९०० जनसङ्ख्या थियो भने विसं २०७४ को जनसङ्ख्याभन्दा अहिलेको सङ्ख्या २५५ ले घटेको देखिएको छ। उक्त तथ्यांकअनुसार जिल्लाको जनसङ्ख्याभन्दा मतदाता सङ्ख्या भने बढी देखिएको छ। विसं २०७७ चैतसम्म १८ वर्ष पूरा भएका मतदाता सङ्ख्या ६ हजार ३०९ रहेको थियो भने चालू आर्थिक वर्षको साउनदेखि कात्तिकसम्म ६ हजार ६१२ मतदाता थपिएका छन्। अहिले सार्वजनिक भएको जनसङ्ख्याभन्दा ९६७ सङ्ख्याले मतदाता बढी रहेको देखिएको छ। मतदाता सङ्ख्याभन्दा जनसङ्ख्या कम भएपछि गणक, पर्यवेक्षक तथा निर्वाचन आयोगले संकलन गरेकामध्ये कुनचाहिँ तथ्यांक सही भनेर पहिचान गर्न मुस्किल भएको छ। जनगणना अनुसार नार्पाभूमि गाउँपालिकामा ४४२ अर्थात् सबैभन्दा कम जनसङ्ख्या रहेको छ। प्रारम्भिक जनगणना पहिलो चरणमा गत भदौ ३० देखि असोज १८ सम्म र दोस्रो चरणमा गत कात्तिक २५ देखि मङ्सिर ९ गतेसम्म भएको थियो।"
भौतिक पूर्वाधार मन्त्री रेणु यादवविरुद्ध प्रहरीमा उजुरी,काठमाडौंः भौतिक पूर्वाधार तथा यातायात मन्त्री एवं जनता समाजवादी पार्टीका नेतृ रेणुकुमारी यादवविरूद्ध उजुरी दर्ता भएको छ। नेपाली कांग्रेसका नेता रञ्जित कर्णले जिल्ला प्रहरी कार्यालय रौतहटमा उजुरी दर्ता गरेका हुन्। साम्प्रदायिक द्वन्द्व फैलाउने अभिव्यक्ति दिएको भन्दै मन्त्री यादवविरुद्ध उजुरी दर्ता भएको हो। गत माघ ५ मा रौतहटको गौरमासाम्प्रदायिक द्वन्द्व फैलाउने अभिव्यक्ति दिएको भन्दै कांग्रेस नेता कर्णले मन्त्री यादवविरुद्ध जाहेरी दिएका हुन्। कर्णले मन्त्री यादवलाई कारबाहीको माग गरेका छन्। मधेस बलिदान दिवसलाई सम्बोधनका क्रममा मन्त्री यादवले जनमत पार्टीका अध्यक्ष सीके राउतलाई ज्यान मार्ने धम्की दिएपछि उनको अभिव्यक्ति विवादमा आएको थियो। जिल्ला प्रहरी कार्यालय सप्तरीमा जाहेरी दिन खोज्दा लिन नमानेपछि कांग्रेस नेता कर्णले जिल्ला प्रहरी कार्यालय रौतहटमा हुलाकमार्फत् जाहेरी पठाएको बताइएको छ। उनले सप्तरीका प्रमुख जिल्ला अधिकारी जनार्दन गौतममार्फत् प्रधानमन्त्री शेरबहादुर देउवासमक्ष यादवलाई कारबाहीको माग गर्दै ज्ञापन पत्र पनि पठाएका छन्।
कानुनमन्त्रीलाई कोरोना सङ्क्रमण,"काठमाडौं: कानुन, न्याय तथा संसदीय मामिलामन्त्री दिलेन्द्रप्रसाद बडूलाई कोरोना सङ्क्रमण भएको छ। स्वास्थ्यमा समस्या देखिएपछि मन्त्री बडूले हिजो बुधबार पीसीआर परीक्षण गराएका थिए। पीसीआर परीक्षण गर्दा उनलाई कोरोना सङ्क्रमण देखिएको मन्त्रालयका सूचना अधिकारी राजाराम दाहालले जानकारी दिए। मन्त्री बडूको स्वास्थ्य अवस्था सामान्य रहेको र अब केही दिन आइसोलेसनमा रहने उनले जानकारी दिए।"
फेवातालको मापदण्ड तोक्न बल्ल कार्यदल,"पोखरा : सर्वाेच्च अदालतले आदेश गरेको ३ वर्षपछि बल्ल पोखरा महानगरपालिकाले फेवातालको मापदण्ड तोक्न कार्यदल गठन गरेको छ। सर्वाेच्चले २०७५ वैशाख १६ गते गरेको फैसलामा मापदण्ड ६ महिनाभित्र तोक्न भनेको थियो। तर महानगरपालिकाले भने यतिका समयपछि मापदण्डका लागि कार्यदल गठन गरेको हो। कार्यवाहक मेयर मञ्जुदेवी गुरुङको अध्यक्षतामा यो साता बसेको कार्यपालिकाको बैठकले पोखरा १७ का वडाध्यक्ष तीर्थ अधिकारीको संयोजकत्वमा कार्यदल गठन गरेको जानकारी पनि ढिला गरी सार्वजनिक भएको छ। महानगर प्रवक्तासमेत रहेका वडा नम्बर ५ का अध्यक्ष धनबहादुर नेपालीका अनुसार कार्यपालिका बैठकले फेवाताल मापदण्डको विषयमा सर्वोच्च अदालतको आदेश, अहिलेसम्म गठन भएका मापदण्ड निर्धारण समितिहरुको प्रतिवेदन अध्ययन गरी सिफारिस गर्न कार्यदल गठन गरेको छ। अधिकारी संयोजकत्वको कार्यदलमा वडा नम्बर ६ का अध्यक्ष जगतबहादुर पहारी, वडा नम्बर २४ का अध्यक्ष ओमप्रसाद सुवेदी, वडा नम्बर २२ का अध्यक्ष मित्रलाल बराल, वडा नम्बर १८ का अध्यक्ष रणबहादुर थापा र कार्यपालिका सदस्य बुधराज भुजेल (भीमसेन) छन्। उनीहरु फेवातालसँग जोडिएका वडाका अध्यक्षहरु हुन्। कार्यपालिका सदस्य भुजेल पनि फेवातालका सरोकारवाला हुन्। यसअघि प्रदेश सरकारको सिफारिसमा नेपाल सरकारले गठन गरेको समितिले तालको ४ किल्ला निर्धारणसहित सीमांकन तय गरिसकेको छ। महानगरपालिकाले पहिला तालको ४ किल्ला तोकिँदामात्रै मापदण्ड बनाउन सकिने भन्दै त्यसलाई पर्खेको थियो। केपी ओली नेतृत्व सरकारले कास्कीका तत्कालीन जिल्ला सभापति पुण्यप्रसाद पौडेलको संयोजकत्वमा गठित समितिले ४ किल्ला र सीमा निर्धारण गरिसकेको छ। प्रधानमन्त्री शेरबहादुर देउवाले उक्त समितिको प्रतिवेदन बुझ्ने समय नदिएपछि पौडेलले भूमि सुधार मन्त्रालयलाई बुझाएका थिए। फेवाताल सीमाबाट ६५ मिटर वा त्योभन्दा कम या बढी कति मापदण्ड तोक्ने भन्नेबारे लामो समयदेखि बहस हुँदै आएको छ। तत्कालीन १५ औं जिल्ला परिषदको निर्णयपछि पोखरा उपत्यका नगर विकास समितिले २०६५ सालमा फेवातालको मापदण्ड ६५ मिटर कायम गर्ने निर्णय गरेको थियो। फेवातालको मापदण्ड र संरक्षणको विषय प्रत्येक निर्वाचनमा दल तथा उम्मेदवारहरुको एउटा मुख्य एजेन्डासमेत बन्दै आएको छ। तालको मापदण्ड मिच्ने, संरचना निर्माण गर्नेदेखि काम भएको भन्दै २०६८ असार २३ गते खगेन्द्र सुवेदी लगायतले सर्वोच्च अदालतमा रिट दायर गरेका थिए। सुवेदीले हालेको रिट लगायत १२ वटा मुद्दामा एकमुष्ठ फैसला सर्वाेच्चले २०७५ वैशाख १६ गते गरेको थियो। पौडेल संयोजकत्वको समितिले फेवातालको क्षेत्रफल ११ हजार २ सय ५५ रोपनी ११ आना १ पैसा भनेको छ। सर्वाेच्चले फैसलाको २७ पृष्ठ ४४ औं बुँदामा सर्वाेच्चले फेवातालको जैविक विविधता, आश्रित जलचरको जीवनलाई संकटमा पार्ने गरी पानी प्रदूषण गर्ने, तालको प्राकृतिक क्षेत्रफल अतिक्रमण हुने गरी घर तथा होटल निर्माण तथा तथा तालको वातावरणलाई नकारात्मक रुपमा असर गर्ने कुनै पनि कार्य गर्न नपाउने गरी सम्बन्धित निकायसँग समन्वय गरी मापदण्ड बनाएर कार्यन्वयन गर्न महानगरपालिकालाई भनेको थियो। सोही फैसला बमोजिम फेवाताल सीमांकन तथा नक्सांकन समितिले पोखरा महानगरपालिकालाई छिटोभन्दा छिटो मापदण्ड तोक्न निर्देशनसमेत गरेको उहिल्यै हो। पौडेल समितिले फेवाको पूर्वमा ड्यामसाइड, पश्चिममा मोरेबगर, उत्तरमा खपौदी चंखपुर दम्किलो र दक्षिणमा चिसापानी रानी वन ४ किल्ला भनेको छ। फेवातालको मापदण्ड सिफारिस गर्न कार्यदल बनाउने निर्णय गरेको कार्यपालिकाको बैठकले नै विधायन सभा तथा हिउँदे अधिवेशनको रुपमा रहेको पोखरा महानगरपालिकाको १० औं नगर सभा आगामी माघ २८ र २९ गते पोखरा सभागृहमा गर्ने निर्णय पनि गरेको छ। नगर सभाका प्रस्तुत गर्ने ऐन, नियम तथा नियमावलीको बारेमा टुंगो लागिसकेको प्रवक्ता नेपालीले बताएका छन्। बैठकले पोखरा महानगरपालिका भित्रका अटो वर्कसपलाई व्यवस्थित गर्न तथा अटोभिलेजका लागि आवश्यक उपयुक्त जग्गा खोजी तथा पहिचान गर्न वडा नम्बर ५ का अध्यक्ष धनबहादुर नेपालीको संयोजकत्वमा कार्यदल गठन गरेको छ। कार्यदलको सदस्यमा वडा नम्बर १९ का अध्यक्ष शोभामोहन पौडेल, वडा नम्बर ४ का अध्यक्ष शंकरप्रसाद बास्तोला, अटो व्यवसायीहरु सनतकुमार भट्टराई, सन्तोषकुमार मिश्र र पोखरा महानगरका इन्जिनियर सुलभ तिमिल्सिना छन्।"
नेपाली मूलका मल्टीमिलियनर सतीश गैरे हल्टप्राइज एत आइ ओ इमा आउँदै,"काठमाडौं : फोर्ब्सले सफ्टवेयर उद्योगमा शीर्ष १० प्राविधिक उद्यमीहरूको रूपमा चिनाएको 'सासको राजा' सतिश गैरे यो २०२२ मा हल्टप्राइज एत आइ ओ इमा जोडिंदै छन्। उनी बज्र टेक्नोलोजीसँग आयोजना गरिएको उद्यमशीलता टक शृङ्खलाः पिचिङ को सूक्ष्म कला वार्ता शृङ्खलामा प्रत्यक्ष सहभागीहरूसँग जोडिनेछन्। कार्यक्रम यो शनिबार, जनवरी २९,६ बजे भइरहेको छ। मिलियन डलर च्यालेन्ज भनिने यस हल्ट प्राइजको आकर्षण को केन्द्रबिन्दु पुल्चोक क्याम्पस बन्न पुगेको छ । क्याम्पस अन्तर्गत केन्द्रीय पुल्चोक क्याम्पसमा संचालन गरिने हल्ट सबैभन्दा भब्य प्रतियोगिता हो जुन इसअका का आङ्गिक क्याम्पसहरुका लागि आयोजना गरिन्छ। सतीश गैरे इन्टरनेट मार्केटर र उद्यमी हुन्। आफ्नो १० वर्षको करियरमा उनले ७०० भन्दा बढी सफ्टवेयर उत्पादनहरू अनलाइन सार्वजनिक गरेका छन्। यी सफ्टवेयरहरूले विश्वव्यापी रूपमा लाखौं मानिसहरूलाई आफ्नो व्यवसाय सञ्चालन र विस्तार गर्न मद्दत गरेको छ। सतीशले व्यवसायलाई मद्दत गर्न धेरै कम्पनीहरू पनि स्थापना गरेका छन्। यसमा डाइरेक्ट पे, वु एजेन्त, माइ डेन्टलवेबसाइट, बुकस्मार्ट र अन्य धेरै समावेश छन्। हाल, उनि संयुक्त राज्य अमेरिका वरिपरि एक दर्जन भन्दा बढी पत्रिका प्रकाशनहरूको संस्थापक पनि छन्। उनको सबैभन्दा लोकप्रिय डलास म्यागजिन, डलासको प्रिमियम पत्रिकामा रहेको छ। सतीशको मिशन भनेको धेरै वर्षको इन्टरनेट मार्कटिङ र आफ्नै व्यवसाय चलाएर हासिल गरेको ज्ञान फैलाएर मानवतालाई मद्दत गर्नु हो। त्यही उर्जाका साथ उनी हल्टप्राइज एत आइ ओ इ ,पुल्चोक क्याम्पसमा उद्यमीहरूलाई आफ्नो मिलियन डलरको व्यापारिक विचारहरु सहज रूपमा पिच गर्न मार्गदर्शन गर्न आउँदैछन् । उत्कृष्ट सिकाइ अनुभवको लागि यो शनिबार उनीसँग सामेल हुनुहोस्।"
मिथिलामधेस विवाद,"मधेस प्रदेशले पहिचानको अर्थ जतिसुकै ढोल पिटे पनि त्यसलाई मधेसभन्दा मिथिला समिश्रणले प्रदर्शित गर्थ्यो । मधेस जनविद्रोहको सबैभन्दा ठूलो माग संघीय शासन व्यवस्थाको स्थापना थियो। तत्कालीन प्रधानमन्त्री गिरिजाप्रसाद कोइरालालाई यो माग स्वीकार गर्न कति सकस र हम्मे पर्यो भन्ने कुरा २३ दिने आन्दोलनमा दुईदुई पटक उनले गरेको सम्बोधनबाट उजागर हुन्छ। कतिसम्म भने पहिलो संविधानसभामा नेपाली कांग्रेस र एमालेको जनमत तल परेपछि मधेस प्रदेश सहजै स्वीकार गर्ने यी दुई पार्टीले दोस्रो संविधानसभामा फरक स्वरूपमा अघि बढे। अर्थात्, संविधानसभा, गणतन्त्र, धर्मनिरपेक्षता र संघीयता कांग्रेस र एमालेको मूलभूत माग नरहेको र तत्कालीन विषम परिस्थितिको उपज रहेको तथ्य कसलाई थाहा छैन र ! संविधानसभा, गणतन्त्र र धर्मनिरपेक्षता माओवादीको मूलभूत माग थियो भने संघीय शासन व्यवस्था मधेस आन्दोलनको उत्पादन हो। यो तथ्यप्रति वर्तमान प्रमुख दुई दल बेखबर होइन तर आफ्नो वर्चस्वलाई स्थापित गर्न विभिन्न प्रकारको कचिंगल गरिरहेको पाइन्छ। होइन भने प्रदेश नं २ को नामकरण र राजधानीको घोषणा तीन वर्ष पहिले भइसक्ने थियो। जसले संविधानतः पहिचान र सामथ्र्यको आधारमा अन्य प्रदेशलाई पनि प्रभावित नपारी रहने थिएन। अहिले अब प्रदेश नं १ लाई परेको सकस यसको ज्वलन्त उदाहरण हो। मिथिलामधेस विवाद मनोवैज्ञानिक रूपमा मधेसी समुदाय शाषित भएकाले दासत्वको जञ्जीर तोड्न उसले वर्षौंवर्षदेखिको संघर्षलाई सैद्धान्तिकीकरण गरेका छन्। जसलाई आन्तरिक औपनिवेश भनिएको हो। र, यो मधेस शब्द उसको एउटा ठूलो हतियार हो जसमा स्वायत्तता र स्वाभिमानयुक्त अधिकारको प्रश्न अन्तर्निहित छ। त्यसैले यसको उच्चारणसँगै शासक वर्गको मनमस्तिष्कमा अन्यमनष्क स्थिति सिर्जना हुन्छ। उसले विभिन्न प्रकारको तर्क, व्याख्या र विश्लेषणबाट मधेस शब्दको ओजलाई न्यूनीकरण गर्न थाल्छन्। पद, पैसा र प्रतिष्ठाका लागि राजनीति गर्ने मधेसीहरू उसको सामु मूकदर्शकबाहेक केही हुँदैन। यसले के देखाउँछ भने एकातिर मधेसी समुदायमा अध्ययनशीलताको अभाव छ। अर्कोतर्फ पदीय लिप्साको प्रचूर चाहनाको कारण प्रतिष्ठा र पहिचानको प्रश्न गौण भएर जान्छ। त्यसैले शासकीय मनोवृत्तिको आधारमा गठित जुनसुकै पार्टी होस् त्यहाँ यो शब्द त्यति प्रचलित छैनन्। गरिमाको विषयवस्तु बन्दैन। प्रदेश नं २ मा चार वर्षदेखिको तानातान यसको ज्वलन्त प्रमाण हो। होइन भने मधेस विद्रोहको जग र भूमि, जहाँ तराईको समतल भूभाग सहिदको रगतबाट सिञ्चित भइसकेको अवस्था थियो। त्यहाँसमेत मधेस शब्दका लागि यतिको कचिंगल हुनु कुनै पनि अर्थमा तार्किक मान्न सकिन्न। मधेस शब्दले यो सर्वस्वीकार्य हैसियत त्यतिबेला नै बनाइसकेको थियो, जतिबेला सरकार र तत्कालीन मधेसी जनाधिकार फोरमबीच जनकपुरमा २२ बुँदे सम्झौता भएको थियो। संस्थापक रूपमा यसरी प्रतिवाद गर्ने नेपाली कांग्रेस, नेकपा एमाले र नेकपा एसजस्ता पार्टीले सामथ्र्य र पहिचानको जतिसुकै विरोधी भए पनि मधेस विद्रोहको राप र तापलाई छेक्न सकेनन्। मधेस जनविद्रोहले यी पार्टीभित्र कति ठूलो प्वाल पारेका रहेछन् भन्ने कुरा त्यतिबेला दृष्टिगोचर भयो, जतिबेला १६ जनाले दुई तिहाइ पुर्याउन कुनै कसर बाँकी राखेनन्। काश ! यो बहुमूल्य मतको सदुपयोग केही वर्ष पहिले भएको भए बागमती, गण्डकी, लुम्बिनी, कर्णाली र सुदूरपश्चिमलाई पञ्चायतकालीन भूगोलवादी सोचको पुनरावृत्ति गर्न साह्रै अठ्याङ (कठिनाई) पर्थ्र्यो। मण्डलेवादको अवशेष नै रहने थिएन। राजनीतिक रूपमा मधेसी समुदायको पहिचानको प्रश्नलाई हल गर्ने मधेसकै विद्वताको केन्द्र मिथिलाको नाम जोड्न सकेको भए   ! संविधानको प्रस्तावनामा उल्लेखित बहुजातीय, बहुभाषिक, बहुसांस्कृतिक, बहुधार्मिक तथा भौगोलिक विविधतायुक्त विशेषतालाई आत्मसात् गरी सामाजिक तथा सांस्कृतिक ऐक्यबद्धता, सहिष्णुता र सद्भावलाई संरक्षण एवं प्रवद्र्धन गर्ने उल्लेख छ। यसमा केवल भौगोलक विशेषताको मात्र बाँसुरी बजाएर सामथ्र्य र पहिचानलाई खिल्ली उडाउने थिएनन्। जहाँसम्म मिथिलाको प्रश्न छ, साहित्यकार तथा पत्रकार श्यामसुन्दर शशिको शब्दमा यो राजनीति होइन। बरु सभ्यता र सांस्कृतिक विरासत बोकेको एउटा ऐतिहासिक दस्ताबेज हो। जसले परापूर्वकालदेखि अकाट्य बौद्धिकताको परिचय दिँदै आइरहेका छन्। मिथिलाको नाम लिनेबित्तिकै भारतीय उपमहाद्वीपमा सबैभन्दा पहिले स्थापित सांख्य दर्शन जो ईपू ५८० अर्थात् बुद्धभन्दा पनि पहिले कपिल मुनीले अनेश्वरवादी दर्शनको प्रतिवादित गरेका थिए भन्ने मनमस्तिष्कमा आउँछ। पूर्वीय षड्दर्शनमध्ये (६ दर्शन) चार दर्शनको प्रतिपादन यही भूमिमा भएकाले यसको महत्त्व विश्वप्रसिद्ध छ। परमाणुवादका व्याख्याता कणादले वैशिषिक दर्शन प्रतिपादित गरेका थिए भने गौतमद्वारा न्याय दर्शनको आविष्कार यही भूमिमा भएको थियो। वेदद्वारा विवाहित कर्म नै धर्म हो मिमांशा दर्शनका अध्येता आचार्य जैमिनीको विचार थियो। तर यी चारवटैमध्ये कपिल मुनीले ईश्वरको अस्तित्वलाई स्वीकार गरेनन्। अर्थात् जगत्को सृष्टिको श्रेय पृथ्वीको हो, न कि ईश्वरको। प्रकृति मानव जीवनको नियमिका हो भन्ने उनको मत थियो। सांख्य दर्शनमा आधारित पुस्तक सांख्याकारिकाका लेखक ईश्वरकृष्णले भारतीय उपमहाद्वीपमा भौतिकवादी विचारधाराको सुरुआत सांख्य दर्शनबाट भएको भन्ने कुरा उल्लेख गरेका छन्। त्यसैले राजनीतिक रूपमा मधेसी समुदायको पहिचानको प्रश्नलाई हल गर्ने मधेससँगै विद्वताको केन्द्र मिथिलाको नाम जोड्न सकेको भए  ! सायद योभन्दा उपयुक्त सामथ्र्य र पहिचानको नाम अन्यत्र पाउन गाह्रो हुन्थ्यो। तर राजनीति रंगमा एकहोरो ढंगबाट रंगिएका मधेसी दल तथा उसका नेताहरूका लागि सभ्यता र सांस्कृतिक धरोहर मिथिला गौण हुन पुग्यो, जसरी भारतमा विहारको निर्माण हुँदा झारखण्डको महत्त्वालाई न्यूनीकरण गरिएको थियो। पछि यही उपेक्षावादी सोच बिहारीबाबुहरूका लागि भारी पर्यो। त्यस्तै भविष्यमा मधेस मात्र शब्द मधेसवादीका लागि पनि गरुंगो त हुने होइन भन्ने प्रश्न उब्जेको छ। समग्र मधेस एक प्रदेश सबैभन्दा अहम् प्रश्न के छ भने राज्यद्वारा एउटै भाषा एउटै भेषको नीति अख्तियार गरियो। त्यसपछि परापूर्वकालदेखि मिथिला मधेसको सांस्कृतिक विरासत बोकेको उत्तरी भारतले त्यसलाई निरन्तरता दिन बाध्य भयो। खुल्ला सिमानाका कारण यो अभ्यास यति खुकुलो भयो कि एकताका यी दुई राष्ट्रका भौगोलिक अन्तर्राष्ट्रिय सीमारेखा सीमाविहीन हुन पुगेका थिए। कतिपय अवस्थामा यही बाध्यता हस्तक्षेपको आधार बन्यो। यद्यपि भारतीय भूखण्ड मधेसविहीन छन्। नेपालबाहेक विश्वमा मधेस भूभाग अन्यत्र कही छैन भन्ने मधेसी नेताको अडानलाई तराईमधेसबाट विस्थापित भएका पहाडी समुदाय मान्न तयार छैनन्। उनीहरूको तर्क छ, भारतबाट आयातीतहरूभन्दा पहिलेदेखि तराईमधेसमा बसोबास गरिरहेकाहरू पहाडी समुदाय असली बासिन्दा हुन्। उनको तर्कमा दम छ र वास्तविकता पनि त्यही हो। पञ्चायतकालमा विदेशमन्त्री बनाइएका रणधीर सुब्बा हुन् वा बहुदलीयकालमा बारम्बार मन्त्री पद खाएका राजेन्द्र महतो, उनीहरू तराईमधेसका रैथाने होइनन् भन्ने सोचमा वर्तमान पुस्ताको जुन सहमति पाइन्छ, त्यसले नेपाली राष्ट्रियतालाई दरिलो पार्न बल पुर्याउँछ। यो राष्ट्रियताको आधारमा निर्मित समग्र मधेस एक प्रदेशप्रति काठमाडौंलाई कुनै पनि प्रकारको आपत्ति नहुनु पर्ने हो। तर सैद्धान्तिक रूपमा यो तथ्य जतिसुकै सुपाच्य भए पनि व्यावहारिक रूपमा यसलाई आत्मसात्मा ल्याउन सकिँदैन। किनकि १९५० को असमान मैत्री सन्धिप्रति अहिले पनि भारतको बक्र दृष्टिकोण यथावत छ। वर्षौंदेखि नेपाल भारत प्रबुद्ध समूह त्यतिकै थन्किएको होइन। यसैबीचमा तराईमधेसको आठवटा जिल्लालाई मधेस नामकरण गरेपछि अन्य १२ वटा जिल्लामा बसोबास गर्ने मधेसी समुदायको पहिचानलाई कसरी परिभाषित गर्ने ? प्रश्न उठेको छ। कतिसम्म भने निर्धारित आरक्षणमा अन्य प्रदेशका मधेसी समुदायको अधिकारलाई सम्बोधन गर्दा उत्पन्न हुने कठिनाइप्रति सजग नभएकाले यस प्रकारको स्थिति सिर्जना भएको हो भन्ने तर्क पनि छ। तर सँगसँगै प्रश्न के हो भने मधेस जनविद्रोहले सिर्जना गरेको भाष्य समग्र मधेस एक प्रदेश अब अतीतका विषयवस्तु हुन्। नारा मात्र हुन्। झापा, मोरङ र सुनसरीका मधेसी समुदाय आफ्नै जिल्लामा अल्पमतमा पर्ने सम्भावना बढ्दो छ। नवलपरासीदेखि नेपालगन्जसम्मको प्रश्न पेचिलो बन्न सक्छ। तर सुदूरपश्चिममा थारुको वर्चस्वले मधेसी समुदायको प्रश्नलाई गौण बनाइसकेका छन्। थारुहरूले मधेसी भन्न छाडेको वर्षौंवर्ष भइसकेको छ। अन्त्यमा, मधेस शब्दसँगै मिथिला महिमाको गन्थनमन्थनले प्रदेश २ को राजनीतिलाई जति सुसभ्य, सुसंस्कृत तथा सुसज्जित पाथ्र्यो, एउटा मात्र मधेस शब्दले त्यो हैसियत बोक्दैन। तर कता हो कता प्रदेश २ को राजनीतिक, सामाजिक तथा सांस्कृतिक ज्ञानको अभावमा रौतहट, बारा र पर्सालाई मिथिला नमान्नेहरूको यो बौद्धिक खडेरी हो। कसलाई थाहा छैन ? कि चौधौं शताब्दीको पूर्वाद्र्धमा गयासुद्दीन तुगलकले सिम्रोनगढलाई ध्वस्त पारेपछि तिरहुत (मिथिला)का राजा हरिसिंह देव काठमाडौं उपत्यका छिरेका थिए। तर यो तथ्यप्रति बारा र पर्सा अनभिज्ञ भएका कारण नेपाली कांग्रेसले मिथिलाभोजपुरा प्रस्ताव गरेको थियो। भाषिक आधारमा गरिएको यो प्रस्ताव जनयुद्धकालमा माओवादी आन्तरिक संगठनात्मक संरचनाको विषयवस्तु बन्ने गथ्र्यो। तर, जनयुद्धकालीन सोचबाट ९० डिग्रीको फन्को हानेको माओवादी मधेस प्रदेशमा पुगिरहँदा मिथिला शब्द बिर्सेकै हो। यसमा अप्रिय भाषिक ग्रन्थको आभाष पाइन्छ। तर एमाले बन्धुको जानकी प्रदेश विशुद्ध गैरराजनीतिक थियो जो उसले आफ्नो बहुमत भएको प्रदेशमा गरिएको नामकरणको अर्को संस्करणको रूपमा पुनरावृत्ति गर्न खोजेको थियो। त्यसैले मधेस प्रदेशले पहिचानको अर्थ जतिसुकै बोकेको ढोल पिटे पनि त्यसलाई मिथिला समिश्रणले जुन भाव प्रदर्शित गथ्र्यो त्यो एक्लो मधेसबाट सम्भव छैन। यद्यपि, पहिचानको हकमा यसले आधार भने अवश्य खडा गरेको छ।"
हिंसात्मक अभिव्यक्ति दिने मन्त्री यादवलाई बर्खास्त गर्न कांग्रेस नेताको माग,"राजविराज : हिंसात्मक अभिव्यक्ति दिने भौतिक पुर्वाधार तथा यातायात मन्त्री रेणुकुमारी यादवलाई पदबाट बर्खास्त गर्न गृहजिल्लाका सत्तासिन पार्टीका नेताहरूले माग गरेका छन् । गौर नरसंहार पुनः दोहरिन सक्ने र जनमत पार्टीका अध्यक्ष डा सिके राउत मारिन सक्ने धम्की दिएकी मन्त्री यादवलाई बर्खास्त गर्न बिहीबार कांग्रेसका नेता एवम् पूर्व सांसद् रंजित कर्णले माग गरेका हुन् । कांग्रेसका नेता कार्यकर्ताहरूको टोलीको नेतृत्व गर्दै जिल्ला प्रशासन कार्यालय सप्तरी पुगेका कर्णले प्रमुख जिल्ला अधिकारीमार्फत प्रधानमन्त्री शेरबहादुर देउवा समक्ष मन्त्री यादवलाई बर्खास्त गर्न ज्ञापनपत्र बुझाएका छन् । ज्ञापनपत्रमा गौरको विभत्स हत्या नियोजित नभई भवितव्य हो भन्दै आएका जनता समाजवादी पार्टीका अध्यक्ष उपेन्द्र यादवलाई गलत साबित गर्दै गर्वका साथ त्यस्तो घटना घटाउने भनी दिएको अभिव्यक्ति अपराध भएकाले तत्काल मन्त्री पदबाट बर्खास्त गर्न माग गरिएको छ । मन्त्रीबाट बर्खास्त गर्दै कानुन बमोजिम कारवाही प्रक्रियासमेत अगाडि बढाउन कर्णले प्रधानमन्त्रीसँग आग्रह गरेका छन् । तत्कालिन मधेशी जनअधिकार फोरम र माओवादीका कार्यकर्ताबीच ०६३ चैत ७ गते गौरको राईस मिलमा भएको भिडन्तमा २७ जन माओवादी कार्यकर्ताको हत्या भएको थियो । प्रमुख जिल्ला अधिकारी जनार्दन गौतमसँग कर्णले कानुनको खिल्ली उडाउँदै मन्त्री यादवले खुलेयाम नरसंहार मचाउने खाले अभिव्यक्ती दिनु क्षमायोग्य नभएकोले तत्कालै बर्खास्त गर्नुबाहेक विकल्प नभएको बताए । केन्द्र सरकारको मन्त्री जस्तो संवैधानिक पदमा बसी सार्वजनिक मञ्चबाटै हत्या हिंसाको धम्की दिनु कानुनी राज्यको बर्खिलाफ भएको कांग्रेसका युवा नेता अर्जुन साहले बताए । नरसंहारको धम्कीले मन्त्री यादव संकटमा प्रधानमन्त्रीलाई विश्वप्रकाशको सुझाव : मन्त्री यादवलाई पदमुक्त गर्नुस् मन्त्री यादवको बचाउ गर्दै जसपाले भन्यो सीके राउतका कार्यकर्तालाई नियन्त्रणमा लिइयोस् मन्त्री यादवले भनिन्, मेरो अभिव्यक्ति पूर्वाग्रहपूर्ण ढंगले अपव्याख्या भयो नरसंहारको धम्की दिएपनि राजीनामा नदिने मोडमा मन्त्री यादव पूर्व संविधान सभा सदस्य कर्णले २७ जनाको हत्या गर्ने गरी भएको गौर नरसंहारको स्विकारोक्ति र साम्प्रदायिक द्वन्द्व फैलाउने अभिव्यक्ति विरुद्ध प्रहरी कार्यालयमा उजुरी समेत दिने बताए । सप्तरी प्रहरीमार्फत जिल्ला प्रहरी कार्यालय रौतहटमा उजुरी गर्न लागेको जानकारी दिँदै कर्णले आवश्यक्ता परेमा रौतहट प्रहरी कार्यालय पुगेर नै उजुरी दिने बताए । पदीय मर्यादाविपरित अभिव्यक्ति दिने मन्त्रीले राजीनामा नदिएकाले प्रधानमन्त्रीले बर्खास्त गर्नुपर्ने भन्दै जनमत पार्टीलगायत अन्य पार्टीका युवा नेता, कार्यकर्ताहरूले दिनहुँ आन्दोलन गरिरहेका छन् । अर्कोतिर मन्त्री यादवको बचाउ गर्दै जनता समाजवादी पार्टीका कार्यकर्ताहरूले मन्त्री यादवको समर्थनमा जुलुस निकाल्दै सिके राउतमाथि कारवाही गर्न सरकारसँग माग राखेर प्रदर्शन गरिरहेका छन् ।"
उत्तर कोरियाले दुईवटा क्षेप्यास्त्र हान्यो,"सिओल : उत्तर कोरियाले बिहीबार विहान शंकास्पद दुईवटा क्षेप्यास्त्र प्रहार गरेको छ । उत्तर कोरियाले प्रतिरक्षाका लागि क्षेप्यास्त्र प्रहारलाई निरन्तरता दिएको दावी गरेको छ । उत्तर कोरियाले उत्तेजक तरिकाले पछिल्लो पटक गरेको हतियार परीक्षणको संयुक्त राष्ट्रसंघ लगायत अमेरिका, जापान र दक्षिण कोरियाले विरोध गरेका छन् । जापान र दक्षिण कोरियाका सुरक्षा अधिकारीहरुले उत्तर कोरियाले बिहीबार विहान दुईवटा शंकास्पद क्षेप्यास्त्र प्रहार गरेको दावी गरेको छन् । दक्षिण कोरियाली सेनाका अनुशार, उत्तर कोरियाले पूर्वीतटमा रहेको हामहुङ शहरबाट स्थानीय समय अनुसार विहान ८ बजे क्षेप्यास्त्र प्रहार गरेको हो । दक्षिण कोरियाको सेनाले जनवरी महिनामा उत्तर कोरियाले ६ वटा क्षेप्यास्त्र परीक्षण गरिसकेको दावी गरेकाे छ ।"
घुस माग्ने शिक्षालय प्रमुखलाई उपहारमा नयाँ पद !,"काठमाडौं : भ्रष्टाचारको गरेको आरोप लागेका डोटीस्थित सेती प्राविधिक शिक्षालय दिपायलको प्रमुखमाथि छानविन नगर्दै नयाँ जिम्मेवारी दिएर पठाउन लागिएको छ। पाँच दिन अघि शिक्षालयको प्रमुखबाट वीरेन्द्रबाबु यादवलाई प्राविधिक शिक्षा तथा व्यवसायिक तालिम परिषद् सानोठिमीले हटाएको थियो। कमिसनका लागि कुखुरा व्यवसायीसँग गरेको बार्गेनिङको अडियो गत पुष १६ गते सार्वजनिक भएको थियो। विद्यार्थीलाई कुखुरा पालनबारे सिकाउन शिक्षालयले ५ सय चल्ला खरिद गरेको थियो। व्यवसायीले पठाएको बील च्यातेर व्यवसायीसँग फोनमा कमिसन माग्दै गरेको सार्वजनिक भएको अडियोमा सुनिन्छ। प्रमुख : केही त राख्नु पर्थियो त ? व्यवसायी : को ? हजुरलाई ? प्रमुख : अँ। व्यवसायी : सर, हजुरलाई गर्ने भएँ। एउटा किसिमको रेट बनाइदिनुस्। त्यो किसिमको उताबाट बिल बनाएर पेश गरिदिउँला। प्रमुख : ओरिजनल बिल पठाउनुस्। त्यसैमा राख्नुपर्छ। हामीलाई पाँच सय चल्ला अझै चाहिएको छ। कमसे कम बिल पठाउनु अघि पहिला प्रिन्सिपललाई फोन गर्नु पर्छ नि। ओरिजनल बिल अस्तिको मैले च्यातदिएको छु हैन। ओरिजनल बिलै पठानुपर्छ तपाईंले। त्यसमा केही अलि कति हामीलाई राख्नुपर्छ। (टेलिफोन संवादको संक्षिप्त अंश) ००० घटना सार्वजनिक भएको महिना दिन हुँनै लाग्दा पनि परिषद्ले कारवाही प्रक्रिया अघि बढाएको छैन। घटना सार्वजनिक भएपछि बचाउका लागि गत पुष २० गते आरोपी यादवले शिक्षा मन्त्रालय पुगेका थिए। त्यस यता उनी काठमाडौंमा छन्। उनी शक्ति केन्द्रको बलमा परिषद्मा हाजिर गरेर दिन काटिरहेका छन्। घटनालाई सामसुम पार्न परिषद्ले पाँच दिन पहिले मात्रै आधिकारीक रुपमा प्रमुखबाट हटाएको थियो। प्राविधिक शिक्षा तथा व्यवसायिक तालिम परिषद्का सदस्य सचिव जीवनारायण काफ्लेका अनुसार उनलाई तत्कालै प्रिन्सिपल(प्रमुख)को जिम्मेवारीबाट हटाइएको छ। हाम्रो टिम कोरोना संक्रमित भएर हामीले अडियो सुन्न पाएका छैनौं। छिट्टै कुखुराको चल्ला प्रकरणबारे सत्य, तथ्य पत्ता लगाउन छानविन समिति गठन गछौं,उनले भने, कोरोना महामारीले छानविन समिति गठन गर्न सकिएको छैन। तत्कालाई उहाँलाई अर्को ठाउँको नयाँ जिम्मेवारी दिएर पठाउने मनसायमा छौं। घुस मागेको अडियो सार्वजनिक हुँदा पनि उनीमाथि कारवाही प्रक्रिया अघि बढेको छैन। परिषद्ले उनलाई पुरस्कार स्वरुप नयाँ जिम्मेवारी दिएर शिक्षालयको नयाँ प्रमुख बनाएर पठाउन लगेको छ। आरोपित यादवमाथि कारवाही नगरिकनै नयाँ जिम्मेवारी दिन कसरी मिल्छ ? भन्ने प्रश्नमा सदस्य सचिवले भने,छानविनको रिपोर्ट नआउँदै कारवाही गर्न मिल्दैंन। ढुक्क हुनुस् उहाँमाथि छानविन समिति गठन गरेर आएको प्रतिवेदनको आधारमा हामी कारवाही गछौं। पटकपटक विवादमा तानिँदै आएका उनीमाथि परिषद्ले छानविन गरेर कारवाही गर्न सकेको छैन। यसले संस्थाको छविमाथि प्रश्न चिन्ह उठेको छ। आरोप लागेपछि उहाँलाई तत्काल पदबाट हटाएका छौं। अब कुन लेवलको कारवाही गर्ने ? छानविनपछि मात्रै हामी त्यो निर्णयमा पुग्छौं, परिषद्का प्रशासन माहाशाखा निर्देशक देवेश देवकोटाले अन्नपूर्णसँग भने। उनी विगत २१ महिनादेखि त्यस प्राविधिक शिक्षालयको प्रमुखको रुपमा काम गर्दै आएका थिए। प्रतिगोटा एक सयको दरले कुखुराको बिल दिएर व्यवसायीले शिक्षालयसँग भुक्तानी माग गरेका थिए। भुक्तानी गर्न प्रमुखलाई फोन गर्दा उनले आफ्नो भाग राखेर बढाएर बिल पठाउन भनेको अडिओमा सुनिन्छ। आफूमाथि लगाएको आरोपमा सत्यता नरहेको प्रमुख यादवले दावी गरेका छन्। तपाईंले कमिसन मागेको अडियोमै सुनिन्छ ? भन्ने प्रश्नमा भने,खै त्यो कुरा मलाई थाहा छैन। शिक्षालयबाट उनलाई परिषद्मा तानियो तर, सिधा हाजिर गराइराखिएको छ, अब त कारवाहीको साटो झन् नयाँ जिम्मेवारी दिएर पुरस्कृत गर्न परिषद् चाँजोपाँजो मिलाउन लागेको छ स्रोतले भन्यो। शिक्षालयमा उनले पेन्टिङ, मसलन्द, भवन निर्माण, पेट्रोलियम पदार्थ, गाडी मर्मत, विद्यार्थी भर्ना, विद्यार्थी परिचय पत्र र ड्रेसमा समेत आर्थिक अनियमितता गरेको आरोप लागेको छ। आर्थिक अनियमितता गरेर प्रमुख यादवले शिक्षालयको साख गिराएकोले छानविन गरेर कारवाही गर्न शिक्षालयका कर्मचारी र स्थानीयले माग गरेका छन्।"
अमेरिकामा अस्पतालले कोरोनाको खोप नलगाएको भन्दै मुटु प्रत्यारोपण रोक्यो,"बोस्टन : अमेरिकाको एक अस्पतालले कोभिड १९ विरुद्ध खोप नलगाउँदा एक बिरामीको मुटु प्रत्यारोपण रोकेको छ। अमेरिकाको बोस्टनस्थित ब्रिघम एण्ड वुमन्स हस्पिटलले ३१ वर्षीय पुरुषको मुटु प्रत्यारोपण रोकेको हो। नयाँ मुटुको खाँचो रहेका ३१ वर्षीय डिजे फर्गुसन सो अस्पताल पुगेका थिए। तर अस्पतालले ती व्यक्तिले खोप नलगाएको भन्दै उनको मुटु प्रत्यारोपण रद्ध गरेको बीबीसीमा खबर छ। ती बिरामीका पिता डेभिडका अनुसार फर्गसनले कोभिड १९ विरुद्धको खोपमा विश्वास नलाग्ने भन्दै खोप लगाएका थिएनन्। कोभिड विरुद्धको खोप नलगाएको भन्दै अस्पतालले उनको मुटु प्रत्यारोपण नगरेको डेभिडले बीबीसँग बताएका छन्। यद्यपि अस्पतालले भने आफूले कोभिड नीति अपनाएको र अंगप्रत्यंग अभावका कारण मुटु प्रत्यारोपण नगरेको जनाएको छ। अस्पतालमा उपलब्ध अंगप्रत्यंगको अभावलाई हामीले ध्यानमा राख्दै आएका छौं। मुटु प्रत्यारोपणपछि ती व्यक्तिको सल्यक्रिया र रोगप्रतिरोधात्मक क्षमता कमजोर हुने हुँदा हामीले त्यसो गरेका हौं, अस्पतालले भन्यो। अंग अभावका कारण करिब १ लाख मानिस पर्खाइमा रहेको र आगामी पाँच वर्षसम्म अभाव रहने अस्पतालले जनाएको छ। फर्गुसन पनि सन् २०२१ नोभेम्बर २६ देखि मुटु प्रत्यारोपणको लागि सो अस्पताल भर्ना भएका बताइएको छ।"
२७ बैंकको नाफा ३४ अर्ब,"काठमाडौं : लगानीयोग्य पुँजी अभावका बाबजुद वाणिज्य बैंकले राम्रै नाफा कमाएका छन्। चालू आर्थिक वर्षको ६ महिनामा बैंकहरूले समग्रमा ३४ अर्ब २० करोड ८५ लाख रुपैयाँ नाफा कमाएका हुन्। गत आवको सोही अवधिमा यो नाफा ३१ अर्ब ७ करोड ३१ लाख ८४ हजार थियो। यो औसत १०१० प्रतिशत बढी हो। अपेक्षाअनुसार व्यवसाय नबढेपछि समग्र नाफा उत्साजहनक नभएको बैंकरहरू बताउँछन् । दोस्रो त्रैमासको अपरिस्कृत वित्तीय प्रतिवेदनअनुसार बैंकको नाफा गत वर्षभन्दा ३ अर्ब १३ करोड ५३ लाख रुपैयाँ थपिएको हो। तर, सबै वाणिज्य बैंकले नाफा वृद्धि भने गर्न सकेनन्। यसबीच २१ वाणिज्य बैंकले नाफा बढाउन सफल भए भने ६ वटा बैंकको नाफा घटेको छ। सर्वाधिक नाफा गर्नेमा तीन वटा वाणिज्य बैंक देखिएका छन्। यसमा ग्लोबल आईएमई, एनआईसी एसिया र नबिल बैंक अग्रस्थानमा छन्। यी बैंकले दुई अर्बभन्दा बढी नाफा गर्न सफल भएका छन्। ग्लोबल आईएमईले पुससम्म २ अर्ब ६६ करोड ३३ लाख ८४ हजार रुपैयाँ नाफा कमाएको छ। यो गत वर्षभन्दा १५०४ प्रतिशतले बढी हो। बंैंकले गत वर्षभन्दा ३४ करोड ८२ लाख ६६ हजार बढी नाफा थपेको छ। अहिलेको कमाइ पहिलो त्रैमासको लगानीको प्रतिफल भएको ग्लोबल आईएमईका वरिष्ठ डेपुटी प्रमुख कार्यकारी अधिकृत महेश शर्मा ढकाल बताउँछन्। पहिलो त्रैमासमा कर्जा वृद्धि राम्रो भयो। यो त्रैमासमा त्यसको ब्याज आम्दानी पनि बढेका कारण कुल नाफा बढी देखिएको हो, उनले भने, प्रतीतपत्र (एलसी) ग्यारेन्टी जस्ता गैरकोषमा लगानी बढी भएकाले यसबापत आम्दानी पनि राम्रै भयो। यसबीच बैंकले कर्जा असुली राम्रो गरेको छ। आम्दानीअनुसार खर्च मितव्ययी गरेकाले पनि नाफा बढेको हो। बैंकहरूबीचको प्रतिस्पर्धाले गर्दा ऋणीहरूलाई ब्याजदर कम गरेका छांैं। यस्तोबेला बैंकले जथाभावी नाफा गर्ने कुरा पनि हुँदैन। समग्र कारणले नाफा बढ्यो, उनले भने। बैंकहरूले गरेको औसतमा यो नाफा उत्साहजनक नभएको उनको तर्क छ। समग्रमा बढी नाफा गर्नेमा दोस्रो एनआईसी एसिया बैंक छ। एनआईसीले २ अर्ब ४० करोड २० लाख ६६ हजार रुपैयाँ आम्दानी गरेको छ। गत आव २ अर्ब ६ करोड ५ लाख ३७ हजार कमाएको थियो। यो गत वर्षको तुलनामा १६४७ प्रतिशतले बढेको हो । नबिल बैंकले २ अर्ब १८ करोड १४ लाख २० हजार रुपैयाँ कमाएको छ। गत वर्ष २ अर्ब १ करोड ६० लाख रुपैयाँ कमाएको थियो। यो गतवर्षभन्दा नाफा ८२० प्रतिशत बढी हो। अन्य बैंकले दुई अर्बभन्दा कम नाफा कमाएका छन्। १२ बैंकले एक अर्बभन्दा माथि दुई अर्बभन्दा कम नाफा गरेका छन्। सबैभन्दा कम नाफा गरेको सिभिल बैंकले भने गत वर्षको तुलनामा सबैभन्दा बढी नाफा बढाएको छ। बैंकले १४८४७ प्रतिशतले नाफा वृद्धि गरेको छ। ३० करोड ११ लाख रुपैयाँ नाफा थप गरेको हो। कोभिडका बाबजुद पनि अघिल्लो वर्षको कर्जावृद्धिले नाफा राम्रो भएको सिभिल बैंकका प्रमुख कार्यकारी अधिकृत (सीईओ) सुनीलकुमार पोखरेल बताउँछन्। नाफा वृद्धि गर्नेमा सिद्धार्थ र सेञ्चुरी बैंक पनि छन्। ती बैंकले क्रमशः ७१६८ र ५४७७ प्रतिशत वृद्धि गरेका छन्। यसपटक ६ वटा बैंकको नाफा भने घटेको छ। सन्राइज, प्रभु, नेपाल बंगलादेश र एभरेस्ट बैंकको नाफा वृद्धिमा संंकुचन आएको छ।"
अन्नबालीको विकल्पमा फलफूल खेती,"भोजपुर : बाँदर आतंकले आजित भएपछि भोजपुरका किसान फलफूल र जडीबुटी खेतीमा लागेका छन्। खेतीयोग्य जमिनमा बाँदरले नखाने खालका बाली लगाउने क्रम बढेको हो। पौवादुङमा१ श्यामशिलाका कमल भुजेलले ३० रोपनी खेतीयोग्य जग्गामा एभोकार्डो, टिमुर, मेकाडियानटजस्ता बाली रोपेका छन्। बाँदरका कारण अन्नबाली भित्र्याउनै नपाएपछि विकल्प रोजेका हुन्। बाँदरले सबै अन्न सखाप पारिदिन्छ। रुँघेर पनि सकिन्नँ। मान्छेलाई नै आक्रमण गर्छ, भुजेलले भने, आजित भएपछि धान फल्ने खेत मासेको हुँ। अहिले रोपेको बालीमा बाँदरले अन्नमा जति दुःख नदिने उनले विश्वास छ। यहाँ पछिल्लो समय किसानले बाँदरसहित सिँचाइ अभावको समेत सामना गरिरहेका छन्। अन्नबाली फलाउन नपाउँदा भोजपुरका धेरै गाउँबस्ती बसाइँसराइले रित्तो बनेका छन्। पौवादुङ्मा छोकीमालामा बाँदर आतंककै कारण दुई दर्जन हाराहारी परिवारले गाउँ छाडे। तर, केही भने गाउँमै विकल्प खोजेर बसेका हुन्। बाँझिएका जमिनमा टिमुर र मेकाडियानटको व्यावसायिक खेती रोजेको छोकिमालाका रामकुमार राई बताउँछन्। मुख्य अन्नबाली जोगाउन नसकेपछि जडीबुटीको नर्सरी लगाउन थालेको अर्का किसान खगेन्द्र खातीले बताए। बाँदर प्रभावित क्षेत्रमा वर्षौंदेखि खेतीयोग्य जमिन बाँझो छन्। त्यसलाई पनि हराभरा बनाउने योजना उनले सुनाए। बाँदरकै कारण विस्थापित भएकाहरू पनि गाउँ फर्किएर बाँदरले नखाने फलफूल र जडीबुटी लगाउन थालेका छन्। रामप्रसाद राई, टेम्केमैयुङ र पौवादुङमा गाउँपालिका तथा भोजपुर र षडानन्द नगरपालिकाका अधिकांश ग्रामीण भेगमा बर्सेनि खाद्य सकंट हुने गर्छ। प्रभावित क्षेत्रका स्थानीय तहले पनि बाँदर समस्या न्यूनीकरणका लागि बजेट पनि छुट्ट्याउन थालेका छन्।"
"जम्मुकास्मिरमा हिमपातपछि पहिरो, राजमार्ग अबरुद्ध",श्रीनगर : भारत नियन्त्रित राज्य जम्मुकास्मिरमा हिमपातपछि पहिरो गएको छ। राज्यको रामबन जिल्लामा बुधबार हिमपातका कारण पहिरो गएको हो। सो पहिरोका कारण कास्मिरलाई भारतका अन्य भूभागसँग जोड्ने एकमात्र जम्मुश्रीनगर राजमार्ग अवरुद्ध बनेको भारतिय मिडियामा खबर छ। करिब २७० किलोमिटर लामो सो सडक खण्ड हरेक मौसममा खुल्ने सडक खण्ड भएको बताइएको छ। सो सडक खण्डको डुग्गि पुल्लि क्षेत्रमा पहिरो गएको हो। पहिरो हटाउन प्राविधिक टोली खटाइएको बताइएको छ। यसअघि गएको आइतबार हिमपातका कारण चन्देरकोटे र राम्सु क्षेत्रमा पहिरो गएको थियो। सो पहिरो पन्छाएर यातायात सञ्चालन गरिएको थियो। हिमपातका कारण जम्मु कास्मिर क्षेत्रका विभिन्न भेगको तापक्रम माइनस ११ डिग्रि सेल्सियसमा झरेको र सो क्षेत्रको जनजिवन कठिन बनेको बताइएको छ।
भारतमा एकै दिन २ लाख ८६ हजारमा कोरोना संक्रमण : ५ सय ७३ को मृत्यु,नयाँ दिल्ली : पछिल्लो २४ घण्टामा भारतमा २ लाख ८६ हजार ३८४ जनामा कोरोना भाइरस संक्रमण भएको पुष्टी भएको छ। साथै ५७३ संक्रमितको मृत्यु भएको छ। स्वास्थ्य विभागले सार्वजनिक गरेको तथ्यांकअनुसार पछिल्लो २४ घण्टामा ३ लाख ६ हजार ३ सय ५७ जना सङ्क्रमणमुक्त भएका छन्। त्यस्तै सक्रिय सङ्क्रमितको सङ्ख्या २२ लाख २ हजार ४७२ पुगेको छ । यो दैनिक १९ ५९ हो। यसअघि बुधबार एकै दिन २ लाख ८५ हजार ९१४ मा संक्रमण देखिएको थियो। हाल भारतमा सक्रिय संक्रमितको संख्या ४ लाख ८५ हजार ११६ पुगेको छ। मृत्यु हुनेको संख्या ४ लाख ९१ हजार १२७ पुगेको छ ।
अमेरिकामा नेपालीको पहिचान,"सकारात्मक सांस्कृतिक विचलन वा जेनेरेसन ग्यापको रूपमा हेर्दा कालो बादलमा चाँदीका घेरा भने देखिन्छन् । राजधानीको आमचरित्र भनेको निर्दयी हुन्छ, न त्यहाँ दयामाया हुन्छ न विवेक। त्यहाँ हुने भनेको केवल महत्वकांंक्षा र स्वार्थ मात्र हो। ती पूरा गर्न जे पनि गरिन्छ, हुन्छ। समाजशास्त्र भन्छ, अपवादलाई छोड्ने हो भने राजधानीको आमचरित्र यही हो। राजधानीको एउटा चरित्र हो, बसाइँसराइको गन्तव्य नम्बर १ हुनु। तथ्यले देखाउँछ, अमेरिका संसारको बसाइँसराइको नम्बर १ गन्तव्य हो। यस अर्थमा अमेरिका संसारको अघोषित राजधानी हो। चाहे पनि नचाहे पनि तथ्यले यही भन्छ। मानिसपिच्छेका सत्य फरक हुन्छन्, तर्कबितर्क पनि हुन्छन्। तर, हजार सत्यभन्दा एउटा तथ्य बलियो हुन्छ। अमेरिकामा बसाइँ आउनेको काराभान नै चल्छ। अविकसित र गरिब मुलुकबाट त आउँछन् नै, बेलायत र क्यानडाजस्ता धनी देशबाट पनि अमेरिका बसाइँ सर्नेको संख्या उल्लेख्य मात्रामा हुन्छ। सर्वसाधारणको त कुरै छोडौं, बेलायती राजकुमार ह्यारी पनि राजपरिवार नै छोडेर अमेरिका बसाइँ आए। पहिला क्यानडा गएका उनी त्यहाँ रोकिएनन्, अमेरिका नै आइपुगे। नेपालमा पनि अमेरिका क्रेज थामिनसक्नु छ। बर्सेनि भाग्योदय चिट्ठा हाल्नेको महाकुम्भको दृश्यले होस् वा ६०७० लाख तिरेर जीवन हत्केलामा लिएर तल्लोबाटो आउनेको काराभानले, त्यही अथाह क्रेजको साक्षी बोकिरहेका हुन्छन्। अर्कोतिर, सेमिनार, गोष्ठी, कार्यक्रममा सहभागी हुन भनेर होस् वा कामदार, विद्यार्थी, विवाह भिसा आदि इत्यादिका नाममा होस्, अमेरिका छिर्ने र यहाँ बस्न हराउनेको संख्या पनि धेरै छ। अमेरिका छिर्नु एउटा कुरा। त्यसपछि यहाँ रहनका लागि कानुनी हैसियत बनाउन के मात्र गरिँदैन ! भन्ने एन्टी थेसिसको कथा सिनेमाको भन्दा कम छैन। धेरैको परिवार एकसाथ अमेरिका आएको हुँदैन। परिवार एकसाथ बनाउन अर्को महाभारत आइलाग्छ। कति त्यो महाभारत छिचोल्न नसकेर पारिवारिक विखण्डनको सिकार हुन्छन्। त्यस क्रममा हुने संंघर्ष र दुःखको कुरा त गरेर साध्य छैन। स्थिति यस्तो छ कि अब त्यो सबैको साझा कथा बनेको छ, लगभग सबैका उस्तै हुन्छन्। अध्ययनले अमेरिका आएका ६८ प्रतिशत नेपालीको जीवनस्तर नेपालको भन्दा पनि तल देखाएको छ। तैपनि अमेरिका आएको नेपाली नेपाल फर्कन चाहँदैन। उल्टै वर्षमा चार हजारभन्दा माथि नेपाली आफ्नो जन्मसिद्ध नेपाली नागरिकता त्यागेर अमेरिकी अंगीकृत नागरिक बन्दैछन्। सन् २०१५ यता हरेक वर्ष कम्तीमा पनि यही तथ्यांक रहेको छ। सन् २०१८ मा त यो संख्या ८ हजार नाघेको थियो। त्यसपछि कोरोना कहरले थामिएको छ। अमेरिकामा अंगीकृत नागरिक हुन सहज छैन। समयको हिसाबले पनि, प्रक्रियाका हिसाबले पनि। अमेरिकी नागरिक हुन कम्तीमा पनि तीन वर्ष त ग्रिनकार्ड भएकै हुनुपर्छ। केहीका लागि मात्र यो प्रावधान लागू हुन्छ। आममानिसका लागि लागू हुने भनेको पाँचवर्षे ग्रिनकार्ड नै हो। यो पाँच वर्षमा के के गर्नुहुन्छ ? भन्दा पनि के के गर्नु हुँदैन ? भन्ने अर्को एन्टी थेसिस छ। ग्रिनकार्ड जोगाएर नागरिक हुनका लागि पाइपाइ फुकेर पाइला चाल्नुपर्छ। त्यसपछि नागरिकताका लागि तयार गर्नुपर्ने परीक्षाको अर्कै तनाव छ। अंग्रेजी भाषाको तगारो छिचोल्नुपर्छ, भाषाको मात्र होइन, अमेरिकी एक्सेन्टको पनि कुरा हुन्छ। यति कष्टसाध्य पाँच वर्ष बिताएर पनि नेपाली आफ्नो मातृभूमिको नागरिकता त्यागेर अमेरिकी हुँदैछन्। एक जुनी बाँच्नु छ, आधा जीवन पनि नेपालमा संघर्ष गर्दागर्दै बितेको हुन्छ। अमेरिकामा आएर गर्नुपर्ने संघर्षको अर्को अध्याय छ। दाहिने चलनको जीवन छोडेर देब्रे चलनमा प्रवेश गर्न जीवनको परिभाषा नै फेर्नुपर्ने हुन्छ। सुरु सुरुमा त कागजी प्रक्रिया पूरा गरिसकेपछि अधिकांशले नेपाल फर्कने नै बताइरहेका हुन्छन्। छोराछोरीको भविष्यका लागि हो, उनीहरू युनिभर्सिटी लागेपछि वा कामव्यवसायमा लागेपछि नेपाल फर्कने नै भन्छन्। तर, ग्रिनकार्ड लिएको पाँच वर्षमा उनीहरूको मनस्थिति विस्तारै परिवर्तन हुँदै जान्छ। अमेरिकामा पनि स्थायीरूपमै आप्रवासीलाई मन नपराउने एउटा दक्षिणपन्थी तप्का छ। जसको प्रतिनिधित्व रिपब्लिकन पार्टीले गर्छ। हरेक चार वर्षमा हुने राष्ट्रपति चुनावमा आप्रवासीमैत्री डेमोक्रेटिक पार्टी यही मुद्दामा रिपब्लिकन पार्टीसँग चुनाव लडिरहेको हुन्छ। यही क्रममा बेलाबेलामा यो वा त्यो नामका ट्रम्पहरू पनि ब्यहोर्नुपर्ने हुन्छ। यस्ता घटनाले सधंैभरि ग्रिनकार्डमा रहँदा असुरक्षाको महसुस गराउँछ। नेपाल गएर फर्कंदा अमेरिका पस्न नदिने पो हो कि ? भन्ने चिन्ता सधैभरि विमानस्थलमा हुने गर्छ। उता, नेपालको स्थिति पनि दिनदिनै थप निराशलाग्दो बनिरहेको छ। बेथितिहरू बढेका छन्। देशसँगको मात्र होइन, परिवारसँगको दूरी पनि स्वभावतः बढ्दै जान्छ। साथीसंंगीको दूरी पनि बढ्दै जान्छ। नेपालमा रहेकाको अमेरिका गएकासँग केही अपेक्षा हुन्छ, जुन अमेरिका गएकाले चाहेर पनि पूरा गर्न सक्दैनन्। अर्कोतिर अमेरिकामा रहेका सन्तान भने दिनदिनै अमेरिकी हुन थाल्छन्। उनीहरूका लागि नेपाल फर्कने कुरा प्राथमिकतामै पर्दैन। जे भए पनि नेपाली मन हो, छोराछोरी अमेरिका छोडेर नेपाल फर्कन गाह्रै हुन्छ। यसको अर्को आयाम पनि छ, यतिका समय अमेरिका बस्दा काम गर्ने क्रममा सामाजिक सुरक्षाका नाममा आफूले तिरेको पैसाको १० क्वार्टर पनि पुग्न लागेको हुन्छ, उमेर पनि ६५ तिर उकालिँदै हुन्छ। त्यो उमेर नघाएपछि त्यो पैसा औसतमा मासिक १२ सयभन्दा माथि नै आउने हुन्छ। स्वास्थ्य बिमा पनि पाइने हुन्छ। उता, नेपाल फर्कंदा केही पनि पाइँदैन। उल्टै नेपाललाई वृद्धाश्रम बनाउन आयो भन्ने आक्षेपबाहेक। प्रस्तुत पृष्ठभूमिमा नेपालतिरको मोह क्रमशः भंग हुँदै जान्छ। नेपाली नागरिकता त्यागेर अमेरिकी नागरिक हुनेको संख्या बर्सेनि हजारौंमा उक्लिन्छ। समयक्रममा यसको पक्षमा तर्क गर्न हजारौं बहाना पनि बन्दैछन्। यसै पनि यो भूमण्डलीयकरणको युग हो र हामी आफैं पनि बसुधैव कुटुम्बकम भन्नेहरूका वंशज पर्यौं। अमेरिकी नागरिक हुँदा मन त यसै पनि खुसी भएको हुँदैन। चन्द्रसूर्य झन्डाको ठाउँमा ५० तारे१३ धर्से झन्डा शिरमा राखेर सयौं थुँगा फूलका हामी को ठाउँमा द स्टार स्पेगल्ड ब्यानर गाउनु पर्छ। त्यसमा पनि नेपाललाई अर्कै देश भनेर उसप्रतिको बफादारी सक्नुपर्छ। यसको अर्थ नेपाल र अमेरिकाबीच युद्ध भयो भने नेपालविरुद्ध लड्नुपर्नेसम्म हो। यो सत्यको कल्पनासम्म मात्र गर्दा पनि ऐठन हुन्छ। यति गरेर अमेरिकी नागरिकता लिए पनि रङमा विश्वास गर्ने अमेरिकाको मूलधारले आप्रवासी भन्दै कहिलै पनि जन्मदर्ता भएको जस्तो नागरिकलाई जस्तो व्यवहार गर्दैन। उही भाषाको नागरिकता प्रमाणपत्र र उही रङको पासपोर्ट छ भनेर समान अधिकारका लागि जिकिर गरिरहनु पर्छ, कर्तव्य निर्वाह गर्ने कुरामा चाहिँ रैथानेभन्दा पनि एक कदम अगाडि हुनुपर्छ। यता अमेरिकाको स्थिति यस्तो हुन्छ भने उता नेपालसँगको सम्बन्ध भने औपचारिक रूपमा टुंंग्याउनुपर्ने हुन्छ। नेपाल जाँदा नेपालको हरियो पासपोर्टको ठाउँमा अमेरिकाको नीलो पासपोर्ट हातमा बोक्नुपर्ने हुन्छ। भिसा लिएर दिनहुँ तीन डलर तिर्नुपर्छ। नेपालमा रहेकाको अमेरिका गएकासँग केही अपेक्षा हुन्छ, जुन अमेरिका गएकाले चाहेर पनि पूरा गर्न सक्दैनन्। अझ नेपालमा हिँडडुल गर्दा पनि अमेरिकी पासपोर्ट नै देखाउने हो भने हरेक ठाउँमा महँगो मूल्य चुकाउनुपर्छ। नेपाललाई ठग्दिनँ भनेर महँगो तिर्न राजी हुँदा पनि नेपालीले हेर्ने दृष्टिकोण सकारात्मक हुँदैन। धेरैको आँखामा पलयानवादी, नागरिकता नै त्याग्ने अवसरवादीलगायतका अनेक ट्याग बोक्नुपर्ने हुन्छ। नेपालमा गरिने यस्तै फरक व्यवहारका कारण अधिकांश नेपालीअमेरिकनले आफ्नो नागरिकताको हैसियत लुकाउँछन्। लुकाउनकै लागि भारत भएर नेपाल जान्छन्, भारत भएरै अमेरिका फर्कन्छन्। उनीहरूको अमेरिकी पासपोर्टमा भारतको भिसा लाग्छ, भारतकै अध्यागमनको छाप लाग्छ। त्यहाँबाट नेपाल जान अमेरिकी नागरिकता लिँदा बुझाउनु नपर्ने नेपाली नागरिकता र पासपोर्ट प्रयोग हुन्छ। यसो गर्दा उनीहरूले नेपालमा कुनै दुर्घटना गरे वा अपराध गरे भने के हुने ? त्यो अर्को गम्भीर प्रश्न छ। अब फर्कौं सुरुमै, अमेरिका संसारको राजधानी देश हो। अपवादलाई छोडेर बाहिरबाट अमेरिका आउने जो कोही पनि महत्वाकांक्षा वा स्वार्थ पूरा गर्न देश, परिवार सबै छोडेर आएका महत्वाकांक्षी र स्वार्थी मान्छे नै हुन्। भलै उनीहरूका यो वा त्यो बहाना हुन्छन्। उनीहरूको महŒवाकांक्षा र स्वार्थसँग प्रत्यक्ष र परोक्ष रूपमा हरियो डलर जोडिएको हुन्छ। तर, यो पनि सत्य हो कि अमेरिकामा व्यापार लोकेसनमा परेन र लट्री परेन भने धनी हुन सजिलो होइन, लगभग असम्भव नै हुन्छ। बढीमा काम गरेर भौतिक रूपमा गुणस्तरीय जीवन चलाउन सकिने मात्र हो। हामी नेपाली पनि यही चरित्रका आममानिस हौं। १९२० होला, त्यो बेग्लै कुरा। तर, कसैले पनि म यो चरित्रभन्दा माथि छु भन्ने स्थिति छैन। पछिल्लो समय सामाजिक सञ्जालले हातहातमा मल्टिटास्किङ मिडिया दिएपछिको कुरो अर्कै छ। सारमा, गुन्द्रुकको झोलसँग भात खाए पनि हर्पेमा हात सुघाउँदै बाहिर निस्कने चरित्र हाबी गराउँदैछन्। अमेरिकामै जन्मे या नेपालबाट सानैमा आएर यहाँ हुर्केबढेको पुस्ता भने त्यो चरित्रभन्दा टाढा हुँदैछ। यसलाई एक किसिमको सकारात्मक सांस्कृतिक विचलन वा जेनेरेसन ग्यापभन्दा पनि हुन्छ। यो अमेरिकामा रहेको नेपाली डायस्पोराको पछिल्लो पहिचान हो। तर, यसलाई सहजै स्विकार गर्ने आत्मालोचनाको संस्कृतिबाट हामी क्रमशः टाढिँदैछौं। समाजको आलोचनात्मक चेत गुम्दैछ। यसले घरदेशमा होस् वा परदेशमा, नेपाली समाजलाई भयानक दुर्घटनातिर डोहोयाउँदैछ। हो, अपवाद जहाँ पनि हुन्छ, नेपाली जाति र समाजमा पनि छ। तपाईं हामी पनि अपवादमा पर्न प्रयत्न गरौं। सक्यौं भने हाम्रो लागि त राम्रो हुन्छ नै, प्रकारान्तरमा नेपाली समाज पनि लाभान्वित हुनेछ।"
"नीति कथा : जस्तो रोप्यो, उस्तै फल्छ","घरमा संयुक्त परिवार थियो। हजुरबुवादेखि नातिसम्म बस्थे। हजुरबुवा वृद्ध भएका थिए। बुढ्यौलीका कारण उनको शरीर जर्जर बनिसकेको थियो। यतिसम्म कि उनको हात काँप्दथ्यो। आँखा पनि धमिलो भइसकेको थियो। कतै हिँड्डुल गर्दा पनि खुट्टा लर्बराउँथ्यो। जब उनी खाना खान बस्थे, तब खाना भुइँमा खस्थ्यो। जब उनी दूध पिउन गिलास समात्थे तब दूध पनि भुइँमा पोखिन्थ्यो। वृद्धको त्यस्तो हालत देखेर उनका छोराबुहारी दिक्क भइसकेका थिए। त्यही कारण घरको एउटा कुनाको खाटमा ती वृद्धलाई राखिदिए। वर्तनका साटो काठको भाँडामा खानेकुरा दिन थाले। नातिले यी सबै दृश्य दिनैपिच्छे हेरिरहेका हुन्थे। केही बोल्दैनथे। वृद्ध केही बोल्न डराउँथे। कतै अहिले पाइरहेको सुविधा पनि खोसिने हो कि ? भनेर पिरोलिन्थे। तर गुनासो गर्दैनथे। एकदिन ती वृद्धका नाति अर्थात् उनका छोराबुहारीका छोराले एउटा काठको टुक्रा खेलाइरहेका थिए। त्यो देखेर उनका बुवाआमाले छोरालाई सोधे तिमीले यो काठ खेलाएर के गर्न खोजेको बाबु ? त्यो बालकले जवाफ दिए मैले तपार्इंहरूका निम्ति काठको भाँडा बनाउन लागेको हुँ। जब बुढेसकाल हुनेछ तब यसैमा खान दिनेछु। सानो छोराको कुरा सुनेर बुबाआमा मुखामुख गरे। त्यही दिनदेखि छोराबुहारीले वृद्ध पिताको काठको भाँडा हटाएर पहिले जस्तै राम्रो भाँडामा खानेकुरा दिन थाले। नैतिक शिक्षा : आफूले अरूलाई जस्तो व्यवहार गरिन्छ, आफूलाई पनि अरूले त्यस्तै व्यवहार गर्नेछन्। आफूले गरेका हरेक गतिविधि सन्तानका लागि अनुकरणीय हुन्छन्।"
"रौतहटमा मोटरसाइकल दुर्घटना, दुई जनाको मृत्यु",रौतहट : गरुडा नगरपालिका ४ मा मोटरसाइकल दुर्घटना हुँदा दुई जनाको मृत्यु भएको छ । मृत्यु हुनेमा रौतहट जिल्लाको गढीमाई नगरपालिका ८ का १९ वर्षीय महमद अलताफ आलम र २५ वर्षीय रवि साह रहेको ईलाका प्रहरी कार्यालय गरुडाका डीएसपी श्रीराम भण्डारीले जानकारी दिए। राती करिब १२ बजे गरुडाबाट समनपुर जाने सडकमा ना ६२ प ३३९९ नम्बरको मोटरसाइकल अनियन्त्रित भई दुर्घटना भएको उनले बताए। उनीहरुलाई उपचारका लागि अस्पताल लैजाँदै गर्दा बाटोमै मृत्यु भएको हो। प्रहरीले घटनाबारे अनुसन्धान गरिरहेको छ।
गोरखाको जनसंख्या ३० वर्षअघि भन्दा घट्यो,"गोरखा : गोरखाको जनसंख्या ३० बर्षअघि भन्दा अहिले घटेको छ। २०४८ सालको गणनामा दुई लाख ५२ हजार पाँच सय २४ रहेकोमा यसपटक तीन सय २३ जना घटेर दुईलाख ५२ हजार दुई सय एक रहेको जिल्ला जनगणना कार्यालय गोरखाले जनाएको छ। यसअघि गोरखाको जनसंख्या २०६८ मा दुई लाख ७१ हजार ६१ थियो भने २०५८ को गणनामा दुई लाख ८८ हजार एक सय ३४ रहेको जिल्ला जनगणना कार्यालयका प्रमुख महेशप्रसाद ढुंगानाले जानकारी दिए। २०४८ भन्दा पनि २०७८ मा जनसंख्या कम देखियो, कार्यालयका प्रमुख ढुङ्गानाले भने, यो जनगणनाको प्रारम्भिक तथ्याङ्क मात्र हो, यसलाई ९९ प्रतिशत आधार मान्न सकिन्छ। अहिले जनसंख्याको वृद्धिअनुपात घटेको उनले बताए। गोरखामा जनसंख्या वृद्धिदर घट्दो क्रममा अर्थात माइनस दशमलव ६९ प्रतिशत रहेको छ, उनले भने। यसपटकको जनगणनामा महिला एक लाख ३२ हजार तीन सय ९० र पुरुष एक लाख १९ हजार आठ सय ११ जना रहेका जनगणना कार्यालय गोरखाले जनाएको छ। कार्यालयका अनुसार गोरखामा परिवार संख्या ७२ हजार नौ सय ६८ रहेको छ भने परिवार संख्या ६८ हजार चार सय ९४ रहेको छ। परिवारको औषत संख्या ३४६ प्रतिशत र जनघनत्व ७० प्रतिशत रहेको तथ्याङ्क कार्यालय गोरखाका प्रमुख ढुङ्गानाले बताए। गोरखामा विदेश गएकाहरुको संख्या २३ हजार ३५ रहेको छ। यी मध्ये १९ हजार पुरुष र चार हजार ३५ महिला रहेका छन्। यो विदेश गएका तर फर्कनेहरुको तथ्याङ्क रहेको कार्यालयले जनाएको छ। यसलाई अनुपस्थित जनसंख्याको रुपमा लिइन्छ। परिवारसहित विदेश गएर बसेकाको तथ्याङ्क भने यसमा समेटिएको हुँदैन।"
"गठबन्धनको अन्तिम उत्सव सकियो, अब रियल निर्वाचन हुन्छ : उपमहासचिव रिमाल","काठमाडौं : नेकपा (एमाले) का उपमहासचिव विष्णु रिमालले सत्ता गठबन्धनले मनाउने अन्तिम उत्सव सकिएको दाबी गरेका छन्। बिहीबार ट्वीटमार्फत उनले राष्ट्रियसभाको बुधबार सम्पन्न निर्वाचनबाट अपहरित पुरानो जनमतको बलमा गठबन्धनले मनाउने अन्तिम उत्सव सकिएको बताएका हुन्। राष्ट्रियसभाका १९ पदका लागि भएको निर्वाचनमा पाँच दलीय सत्ता गठबन्धनले १८ सिट र एमालेले एक सिट जितेको थियो। उनले लेखेका छन्, चौतर्फी घेरा तोडेर विजयी सोनाम गेल्जेन शेर्पालाई हार्दिक बधाई ! एमालेका संपूर्ण प्रतिष्पर्धी उम्मेदवार तथा सहयोगी सबैलाई धन्यवाद ! रिमालले अब हुने स्थानीय, प्रदेश र संघीय निर्वाचन नै रियल हुने दाबी गरेका छन् । उनले निर्वाचन हुँदा एक्लो एमाले सिङ्गो गठबन्धनमाथि भारी हुने भएकैले गठबन्धन चुनावबाट भाग्ने बहानावाजी गरिरहेको टिप्पणी गरेका छन्। उनले भनेका छन्, अब हुने निर्वाचन रियल हो, जसले नयाँ जनादेशको मानक तय गर्नेछ। स्पष्ट छ, निर्वाचन हुँदा एक्लो एमाले सिङ्गो गठबन्धनमाथि भारी हुने भएकैले उनीहरु चुनावबाट भाग्ने बहानावाजी गर्दैछन्। संविधान र कानुनमा छिद्र पार्दै त्यसबाट छिरेर मिहेनतका साथ जारी गरिएको संविधान च्यात्ने धुनमा गठबन्धन रहेको रिमालको दाबी छ। राष्ट्रियसभामा पहिलो ठूलो दल भने एमाले नै यथावत् छ। निर्वाचन आयोगको तथ्यांकअनुसार एमालेको १७ सिट, माओवादी केन्द्रको १५, कांग्रेसको १० र एकीकृत समाजवादीको ८, जसपाको ३ सिट र राष्ट्रियसभामा जनमोर्चाको १ सिट रहेको छ। अब हुने निर्वाचन रियल हो,जसले नयाँ जनादशेको मानक तय गर्नेछ। स्पष्ट छ, निर्वाचन हुँदा एक्लो एमाले सिङ्गो गठबन्धनमाथि भारी हुने भएकैले उनीहरु चुनावबाट भाग्ने बहानावाजी गर्दैछन्।संबिधान र कानुनमा छिद्र पार्दै त्यसबाट छिरेर मिहेनतका साथ जारी गरिएको संबिधान च्यात्ने धुनमा उनीहरु छन।   ()  ,"
"ओमिक्रोन बढेसँगै ग्राहक घटे, पर्यटन व्यवसायमा असर","विराटनगर : तेश्रो चरणको कोरोना भाइरसको ओमिक्रोन भेरियन्ट फैलिन साथ प्रदेशका पर्यटन व्यवासय चौपट भएको छ। प्रर्यटन व्यवासयकै लागि ठुला ठुला होटल निर्माणमा लगानी गरेका व्यवसायमा ओमिक्रोन भेरियन्टले असर पारेको छ। सरकारले ओमिक्रोन भेरियन्ट फैलिन नदिन बनाउने गरेको नीति पर्यटन व्यवसाय र होटल व्यवसायसँग सवन्वय नगर्दा झनै लगानी डुब्ने अवस्था आएको छ। सबै स्वास्थ्य मापदण्ड अपनाएर सञ्चालन गर्ने होटल व्यवसायसँग सरकारले सवन्वय नगरेर नीति बनाउँदा पर्यटक र ग्राहक राख्न समस्या हुने गरेको नेपाल उद्योग वाणिज्य महासंघ प्रदेश १ को पर्यटन संयोजक भवेश श्रेष्ठले जानकारी दिए। भारतीय पर्यटक नै प्रदेश १ को प्रर्यटनको मेरुदण्ड भएकाले बोडरमा सबै चेकजाच गरेर आउने पर्यटकलाई राख्न दिनु पर्ने उनले बताए। पर्यटन व्यवसाय र होटक सञ्चालकसँग सवन्वय नै नगरी सरकारले बनाउने नीतिका कारण पलायन हुने अवस्था आएको उनले बताए। पर्यटक आउने संख्या २० प्रतिशतमा झरेका बेलामा पनि सरकारको सरोकारवाला पक्षले आफूहरुसँग सवन्वय नै नगरी विभिन्न बहानामा तनाव दिने गरेको उनले बताए। पर्यटक व्यवसायलाई व्यवस्थित गर्न निरन्तर ५ स्टार खुलेको र खुल्ने क्रममा रहेका बेला सरकाले बिना सवन्वयको नीति नियम लगाउनुभन्दा प्रर्यटन व्यवसाय र होटल व्यवसायलाई अनुदान दिनु पर्ने व्यवसायहरुले माग गरेको छ। बजारमा भीडभाड कम नभएको, यातयात बन्द नभएको बताउँदै उनले भने, सरकारले आर्थीक मेरुदण्ड मानिने पर्यटन व्यवसाय र होटल व्यवसायलाई निराश बनाउने नियम बनाउनु हुँदैन।' होटल संघको अध्यक्ष राजन श्रेष्ठले भने, लकडाउन गरेर व्यवसाय नै चौपट हुन्छ। हामीसँग सवन्वय गरेर कोरोनाको नियन्त्रण लाई बनाउने सबै नियम मान्छौं तर व्यवसाय नै चौपट हुने निमय बनाउनु हुँदैन।' माघ १ गतेदेखि नै संक्रमण तीव्र रुपमा फैलिन थालेपछि ग्राहक एक तिहाइ कम भएको बताइएको छ। भारतीय गाडीलाई नेपाल आउन बन्देज नलगाएर सबै स्वास्थ्य मापदण्ड पुर्याएर नेपाल भित्रिए होटल सहज रुपमा बस्न दिनु पर्ने व्यवसायले माग गरेका छन्। पूर्वी नेपालका विराटनगरसहित इटहरी, धरान लगातका स्थानका पर्यटन व्यवसाय र होटल व्यवसायी चौपट भएको उनीहरुको गुनासो छ। होटलमा स्थानीय ग्राहकसँगै भारतबाट आउने ग्राहकको उपस्थिति न्युन हुन थालेपछि बैंकको रिन तिर्न र कर्मचारी पाल्न समस्या भएको संयोजक श्रेष्ठले बताए। सरकारले होटल खोल्ने अनुमति दिएका कारण सबै मापदण्ड अपनाएर सञ्चालन गरे पनि ग्राहक नआएको तर कार्यरत कर्मचारीलाई हटाउन नसकिने भएकाले दैनिक घाटा ब्यहोर्नु पर्ने उनले बताए। स्वास्थ्य सुरक्षाको तयारी गरेर कर्मचारी राखेर सञ्चालन गरेको बताउँदै उनले भने, ग्राहक नहुँदा सञ्चालन खर्च धान्न सक्ने अवस्था छैन।' होटल धरायसी बन्नुको साथै बैंकको ऋण र कर्मचारीलाई तलब खुवाउन समस्या भएको उनले बताए। प्रदेश १ का विभिन्न नाकाबाट दैनिक ५ सय भारतीय पर्यटक आउने गरेका थिए। विराटनगर बसपार्क आसपासमा सञ्चालनमा रहेका साना होटल तथा लजसमेत धरायसी बनेका छन्। सार्वजनिक यातायात सञ्चालनमा आए पनि यात्रुहरु होटलमा नबस्ने गरेको होटल व्यवसाय रमेश भट्टराईले बताए। विराटनगरका होटलमा भारतसहित पूर्वी नेपालका पहाडी जिल्लाका ग्राहकहरुको बढी चाप हुने गरेको थियो। विराटनगरमा मात्रै होटलका करिव ८ सय कर्मचारीले काम गर्ने गरेका छन्। प्रर्यटन वर्ष २०२० लाई सफल बनाउन डेड अर्बको ५ स्टार होटल इटहरी र धुलाबारी र विराटनगरमा सञ्चालनको तयारीमा आउन लागेको थियो। प्रदेश १ मा स्टार र पर्यटन होटलसहित करिव ५ खर्बको लगानी रहेको बताइएको छ। प्रदेश १ का होटलमा करिव १५ हजार कर्मचारीले रोजगार पाएका छन्।"
"सोलुखोला दूधकोसी हाइड्रोको सुरुङ मार्गमा दुर्घटना : एक मजदुर बेपत्ता, एक घाइते",सोलुखुम्बु : निर्माणधीन ८६ मेगावाट क्षमताको सोलुखोला दूधकोसी जलविद्युत आयोजनाको सुरुङ मार्गमा दुर्घटना हुँदा एक मदजुर बेपत्ता भएका छन्। बिहीबार बिहान थुलुङ दुधकोशी गाउँपालिका३ पञ्चन क्षेत्रको सुरुङमार्गमा जाने क्रममा बकेट चुँडिदा १ जना मजदुर हराइरहेको र १ जनालाई घाइते अवस्थामा उद्वार गरिएको प्रहरीले जनाएको छ। बेपत्ता हुनेमा बारा जिल्ला कोलभी नगरपालिका १ का २४ वर्षीय राकेश चौधरी रहेको घटनास्थल पुगेका जिल्ला प्रहरी कार्यालय सोलुखुम्बुका प्रहरी निरीक्षक ऋषिराज ढकालले जानकारी दिए। उनका अनुसार दुर्घटनामा घाइते भएका पर्सा जिल्ला पटेरवा गाउँपालिका ४ का २० वर्षीय अंगत राय थारुको उद्वार गरि उपचारका लागि एम्बुलेन्समार्फत मिसन अस्पताल ओखलढुंगा पठाइएको छ। बिहीबार करिब ४५ बजेको समयमा सुरुङभित्र पेनस्टक पाइप विछ्याउन जानेक्रममा सामाग्रीसहित चार जना मजदुर चढेको बकेट बीचमा पुगेर चुँडिएको प्रहरीले जनाएको छ। घटनामा अन्य २ जनाको अवस्था भने सामान्य रहेको प्रहरी निरीक्षक ढकालले बताए। हराइरहेका चौधरीको खोजी कार्यजारी रहेपनि अन्य निर्माण सामाग्रीहरुका कारण समस्या भइरहेको प्रहरीले जनाएको छ। सुरुङ मार्गभित्र मानिसका साथै निर्माण सामाग्रीहरु ढुवानीका लागि मेसिनद्वारा सञ्चालन हुने बकेट प्रयोग गर्ने गरिएको आयोजनाले जनाएको छ।
३२ हजारको भागमा एक आइसीयु,"धनगढी : कोरोनाका तीन वटै भेरियन्टबाट सुदूरपश्चिममा अहिलेसम्म ६१७ जनाको मृत्यु भएको छ। उनीहरुमध्ये अधिकांशको अक्सिजन, आइसीयु र भेन्टिलेटर नपाएर मृत्यु भएको हो। ६१७ जनाको ज्यान गइसक्दा समेत सरकारी स्वास्थ्य सेवामा भने कुनै सुधार देखिएको छैन। परीक्षण गरेर पोजिटिभ देखाइदिने बाहेक स्वास्थ्यका पूर्वाधारहरुमा खासै सुधार आएको छैन। सुदूरपश्चिमका दुई वटा प्रादेशिक अस्पताल सेती र महाकाली, टीकापुर अस्पताल र अरु ७ वटा जिल्ला अस्पतालमा अहिलेसम्म २५ लाख जनसंख्याका लागि ७९ वटा मात्रै आइसीयु छन्। त्यसमा पनि कोभीडका लागि भनेर ३७ वटा र अरु बिरामीका लागि ४२ वटा मात्रै शैय्या छन्। सेती प्रादेशिक अस्पताल ५० शैय्या स्वीकृत अस्पताल हो। तर त्यहाँ अहिले ३२४ शैय्याको अस्पताल सञ्चालनमा छ। ३२४ शैय्यामा सञ्चालित सेती प्रादेशिक अस्पतालमा कोभीडका लागि १० र अरु बिरामीका लागि १५ गरी २५ वटा मात्रै आइसीयु शैय्या छन्। बिरामीको चाप हेर्दा यो संख्या एकदमै न्युन हो, अझ सेती त सुदूरपश्चिमभरिको रेफरल अस्पताल हो, वरिष्ठ फिजिसियन डाक्टर निराजन दत्त शर्मा पौडेलले भने। अर्को महाकाली प्रादेशिक अस्पतालमा १५० शैय्या सञ्चालनमा छन्। १५० शैय्यामा कोभीडका लागि ६ र अरु बिरामीका लागि भनेर ६ वटा गरी १२ वटा आइसीयु बेड छन्। महाकाली अस्पताललाई प्रदेश सरकारले गतवर्ष प्रादेशिक अस्पताल घोषणा गरेको थियो। प्रादेशिक अस्पताल त घोषणा भयो, तर त्यसका पूर्वाधारमा कुनै परिवर्तन आएन, न आइसीयु थपिए, न भेन्टिलेटर नै, कञ्चनपुर उद्योग वाणिज्य संघका महासचिव विनोद जोशीले भने, अस्पतालको नाम अपग्रेडभन्दा पनि सेवा अपग्रेड गर्नुपर्छ। कैलालीको पूर्वी क्षेत्रमा रहेको टीकापुर अस्पतालमा कोभीडका लागि ४ र अरु बिरामीका लागि ४ गरी ८, डडेल्धुरा अस्पतालमा कोभीडका लागि ५ र अरु बिरामीका लागि ५ गरी १० शैय्या, दार्चुला जिल्ला अस्पतालमा २ शैय्या, बैतडीमा कोभीडका लागि २ र अरु बिरामीका लागि २ गरी ४ वटा, बझाङमा कोडिडका लागि ८ र अरु बिरामीका लागि ८ वटा गरी १६ , बाजुरामा कोभीडका लागि २ र अरु बिरामीका लागि २ गरी ४ वटा शैय् र ७९ आइसीयु छन्। सेती, महाकाली र डडेल्धुरा अस्पताल बाहेकका जिल्लामा आइसीयु बेड भए पनि तिनलाई सञ्चालनका लागि जनशक्ति छैनन्। आइसीयु सञ्चालनका लागि एनेस्थेसियाको चिकित्सक, एकजना फिजिसियन र आवश्यकता अनुसार पारामेडिकल स्टाफ आवश्यक पर्छन्। पहाडी जिल्लामा आइसीयु छन् तर सञ्चालनका लागि जनशक्तिको अभाव छ, सुदूरपश्चिम स्वास्थ्य निर्देशनालयका निमित्त निर्देशक डाक्टर जगदीश जोशीले भने,जनशक्तिका लागि मन्त्रालयसँग समन्वय भइरहेको छ। २०६८ सालको जनगणना अनुसार सुदूरपश्चिमको जनसंख्या झण्डै २५ लाख छ। यसपालीको जनगणनामम त्यो संख्या ३० लाख नाघ्ने अनुमान गरिएको छ। १० वर्ष अघिकै जनसंख्याका आधारमा पनि ३२ हजारका भागमा एउटा आइसीयु परेको हो। अहिले विश्वमा फैलिएको ओमिक्रोन भेरियन्टबाट ८० प्रतिसत मानिस संक्रमित हुने प्रक्षेपण गरिएको छ। यद्यपि ओमिक्रोनको अस्पताल भर्ना गराउने दर कम भए पनि, उमेर पुगेका र रोगप्रतिरोधी क्षमता कम भएका जेष्ठ नागरिक, बालबालिका अस्पताल आउने अवस्थामा पुग्नसक्ने पनि प्रक्षेपण गरिएको छ। सेती प्रादेशिक अस्पतालका वरिष्ठ फिजिसियन डाक्टर शेरबहादुर कमर भन्छन, ओमिक्रोन भेरियन्टको कोभीडमा अस्पताल भर्ना दर एकदमै कम छ, त्यसैले अहिलेसम्म स्वास्थ्य प्रणालीमा खासै असर परेको छैन, डेल्टाको जस्तो गम्भीर बिरामी आउथे र अहिलेको जस्तो संक्रमण हुन्थ्यो भने अस्पतालमा ठाउँ हुन्थेन। आइसीयु मात्रै होइन, कोरोनाका बिरामीका लागि चाहिने भेन्टिलेटरको संख्या पनि न्यून छ। प्रदेश भर प्रादेशिक, जिल्ला अस्पताल र अरु अस्पताल गरी १४ वटा अस्पतालमा कोभीडका लागि भनेर ४६ वटा र अरु बिरामीका लागि भनेर ५९ गरी १०५ वटा मात्रै भेन्टिलेटर छन्। २५ लाख जनसंख्याका आधारमा भन्ने हो भने २३ हजार ८ सयमा एकजनालाई भेन्टिलेटर पुग्छ, सेती प्रादेशिक अस्पताल ब्यवस्थापन समितिका पूर्व अध्यक्ष दुर्गाप्रसाद जोशीले भने। प्रदेश भरीमा सोमबारसम्म ३ हजार ८ सय ७२ जना कोभीडका सक्रिय संक्रमित छन् तर कोभीडका लागि विभिन्न अस्पतालमा ५ सय ६९ मात्रै शैय्या छुट्याइएका छन्। डेल्टा भरियन्टकै जस्तो गरी बिरामी अस्पताल आएको भए अवस्था अकल्पनीय हुन्थ्यो, तर त्यस्तो भएको छैन, सेती प्रादेशिक अस्पतालका फिजिसियन डाक्टर निसान भट्टराईले भने। पाँच जिल्लामा जोडिएन अक्सीजन प्लान्ट प्रदेश सरकारले डेल्टा भेरियन्ट फैलिएका बेला सुदूरपश्चिमका पहाडी जिल्लालाई अक्सिजन प्लान्ट जडानका लागि ८०८० लाख रकम दिएको थियो। तर बझाङ बाहेकका जिल्लामा अझै अक्सिजनका प्लान्ट जडान भएका छैनन्। बैतडी, अछाम, दार्चुला, बाजुरा र डोटी गरी पाँच वटा जिल्लामा अझै अक्सिजन प्लान्ट जडान नभएका हुन्। जिल्ला अस्पतालले आफैँ खरिद गर्ने गरी प्रदेश सरकारले रकम दिएको हो, कसैले प्लान्ट मगाइ सकेका छन्, कुनै जिल्लामा जडानको क्रममा छन्, सुदूरपश्चिम स्वास्थ्य निर्देशनालयका निमित्त निर्देशक डाक्टर जगदिश जोशीले भने। तर सेती प्रादेशिक अस्पतालमा भने लिक्विड अक्सिजन प्लान्ट जडान भएको छ। त्यहाँ पहिला पनि दैनिक ७५ सिलिन्डर भर्ने क्षमताको अक्सिजन प्लान्ट थियो। त्यसभन्दा पनि बढी क्षमताको अर्को प्लान्ट पनि जडान भइसकेको सेती प्रादेशिक अस्पताले जनाएको छ। उता महाकाली प्रादेशिक अस्पतालमा पनि सुरुको अक्सिजन प्लान्ट सानो भएपछि अर्को जडानका लागि बजेट दिइएको थियो। त्यो प्लान्ट पनि जडानको प्रकृयामा रहेको निर्देशनालयले जनाएको छ। अहिले सेती, टीकापुर अस्पताल र बझाङ अस्पतालमा मात्रै अक्सिजन उत्पादन चलिरहेको छ। डेल्टा भेरियन्ट फैलिएका बेला अक्सिजन नपाएर धेरैले ज्यान गुमाएका थिए। सुदूरपश्चिमका लागि धनगढीमा एक मात्र निजी क्षेत्रको मालिका अक्सिजन प्लान्ट बाहेक अक्सिजन प्लान्ट थिएन। त्यतीबेला नेपालगञ्ज, बुटबल, काभ्रे, विरगञ्जबाट समेत अक्सिजन आपुर्ती गरियो। तर त्यसपछि प्रदेश सरकारले हरेक जिल्ला अस्पताललाई ८०८० लाख बजेट दिएर अक्सिजन प्लान्ट राख्न निर्देशन दियो। तर ओमिक्रोन फैलिइसेकेको बेलामा पनि सबै जिल्ला अस्पतालमा अक्सिजनका प्लान्ट जडान भएका छैनन्। होल्डिङ सेन्टर निर्माणमा ढिलाइ कैलालीको त्रिनगर नाका नजिकै एक हजार जना क्षमताको होल्डिङ सेन्टर निर्माण भइरहेको छ। नेपाली सेनाले निर्माणको जिम्मा पाएको होल्डिङ सेन्टरको भक्तपुरको हनुमान कन्सट्रक्सनले २८ करोड ८१ लाखमा ठेक्का पाएको हो। नेपाली सेनाले नै खोलेको ठेक्कामा हनुमान कन्सट्रक्सनले २०७८ सालको असार ३ गते त्यसको सम्झौता गरेको छ। उससँग सेनाले २०७८ को भदौ मसान्तभित्र होल्डिङ सेन्टर बनाइसक्नु भन्दै सम्झौता गरेको हो तर भदौमा काम सम्पन्न हुन सकेको छैन। सेनाले २०७८ को पुस मसान्तभित्र त्यो सक्ने भन्दै म्याद थप गरिदिएको थियो। तर म्याद सकिंदा पनि होल्डिङ सेन्टरको ६५ प्रतिसत मात्रै निर्माण काम भएको छ। कोरोनाको तेस्रो लहर फैलिएपछि भारत वा अन्य मुलुकबाट फर्किएकालाई त्यस सेन्टरमा होल्डिङमा राख्ने उद्देश्यले त्यसको निर्माण हुन लागेको हो। निर्माण कम्पनीका सहायक प्रबन्धक यज्ञपुरुष न्यौपानेले बर्खामा पानीका कारण निर्माणमा ढिलाइ भएको र अहिले बजेट निकासा नभएका कारण ढिलाइ भएको बताए। बर्खामा नजिकैको मोहन नदीको पानी पस्यो, बाढीले काम गर्न सकिएन। कार्तिकको मध्यबाट काम सुरु गरिएको हो। अहिले पनि बजेट निकासा भएको छैन, जनशक्ति बढाउन र थप सामाग्री किन्नका लागि बजेटको अभाव भएको छ, न्यौपानेले भने। उनले, अर्थमन्त्रालयले सेनाको निर्माण निर्देशनालयलाई बजेट निकास नदिएका कारण आफूहरुले नपाएको बताए। जस्ता, प्रिफाइप र फलसिलिङ सहितका २० वटा क्वारेन्टाइन भवन, २ वटा प्रशासनिक भवन, २२ वटा सौचालय भवन र १५ वटा भान्सा र डायनिङ भवन निर्माण भइरहेका छन्।"
सुनको मूल्य ९०० ले घट्यो : तोलाको कति पुग्यो?,काठमाडौं : सुनचाँदी बजारमा बिहीबार छापावाल सुनको मूल्य प्रतितोला रु ९०० ले घटेर ९३ हजार ५०० तोकिएको छ। पहेँलो धातु अधिल्लो दिन प्रतितोला ९४ हजार ४०० मा कारोबार भएको थियो । नेपाल सुनचाँदी व्यवसायी महासङ्घले सार्वजनिक गरेको विवरणानुसार तेजाबी सुनको आजको मूल्य प्रतितोला ९३ हजार रहेको छ। जसको मूल्य बुधबार प्रतितोला ९३ हजार ९०० थियो। त्यस्तै आज चाँदी अघिल्लो कारोबार मूल्यका तुलनामा प्रतितोला १० ले घटेर एक हजार २९० कायम भएको महासङ्घले जनाएको छ। महासङ्घले अन्तरराष्ट्रिय बजारमा सुन तथा चाँदीका कारोबार मूल्यमा हुने परिवर्तनका आधारमा यहाँ दैनिक मूल्य तोक्ने गर्दछ। अन्तर्राष्ट्रिय बजारमा आज सुन प्रतिऔँस एक हजार ८१५ डलर आसपास कारोबार भइरहेको छ। रासस
पाकिस्तानमा पत्रकार हत्याको विरोधमा देशव्यापी प्रदर्शन,"लाहोर : चर्चित पाकिस्तानी पत्रकार हसनेइन साह हत्याको विरोधमा विभिन्न निकायहरुले देशव्यापी प्रदर्शन गर्दैछन् । साहको हत्याको सत्यतथ्य छानविन र दोषीलाई कारबाहीको माग गर्दै त्यहाँका विभिन्न निकायहरुले बिहीबार देशव्यापी प्रदर्शन गर्न लागेका हुन् । पाकिस्तान न्युजपेपर एडिटर्स काउन्सिल, पाकिस्तान फेडरल युनियन अफ जर्नालिस्ट लगायत विभिन्न संघसंस्थाका अधिकारीहरुले पत्रकार साहको हत्याको विरोधमा प्रदर्शन गरेका हुन् ।प्रदर्शनकारीहरुले हत्याराको खोजी र कारबाहीसँगै पत्रकारको सुरक्षाको माग समेत गरेका छन् । पत्रकार साह निजी टेलिभिजन च्यानलका क्राइम रिपोर्टर हुन् । गएको सोमबार लाहोर प्रेस क्लब अगाडि उनको गोली हानि हत्या गरिएको थियो ।"
एलन मस्कको कम्पनी 'स्पेसएक्स' को रकेट चन्द्रमामा ठोकिंदै,"एलन मस्कको अन्तरिक्ष अन्वेषण कम्पनी 'स्पेसएक्स'ले प्रक्षेपण गरेको रकेट चन्द्रमामा ठोक्किएपछि विस्फोट हुन लागेको छ। फाल्कन ९ बुस्टर नामको यो रकेट सन् २०१५ मा प्रक्षेपण गरिएको थियो। मिसन पूरा नगरेपछि पृथ्वीमा फर्कन पर्याप्त इन्धन बाँकी थिएन र यो अन्तरिक्षमा नै रह्यो। खगोलविद् जोनाथन म्याकडोवेलले चन्द्रमासँग पहिलोपटक अनियन्त्रित रकेट टक्कर हुने बताए। तर यसको असर भने निकै कम हुने उनको भनाइ छ। एक लाख माइलको यात्रामा अन्तरिक्ष मौसम उपग्रह पठाउने मिसन पूरा भएपछि सात वर्षअघि रकेटलाई उच्च कक्षमा खसालिएको थियो। यो एलन मस्कको अन्तरिक्ष अन्वेषण कार्यक्रम 'स्पेसएक्स' को एक हिस्सा थियो। 'स्पेसएक्स'एक निजी कम्पनी हो जसले अन्य ग्रहमा मानिस बस्ने सम्भावनाको अध्ययन गर्ने काम गर्छ। अमेरिकाको हार्वर्डस्मिथसोनियन सेन्टरका एस्ट्रोफिजिक्सका प्रोफेसर म्याकडोवेल भन्छन्, 'सन् २०१५ पछि पृथ्वी, चन्द्रमा र सूर्यको गुरुत्वाकर्षणले यो रकेटलाई तान्न थाल्यो, जसले गर्दा यसले आफ्नो बाटो गुमाएको थियो। यो बन्द थियो। यो केवल गुरुत्वाकर्षणको दिशामा तानिरहेको थियो।' प्रोफेसर म्याकडोवेलले भने, 'विगत दशकहरूमा हामीले अन्तरिक्षमा लगभग ५० वटा ठूला वस्तुहरू गुमायौं। यस्तो भिडन्त पहिले पनि भएको हुनुपर्छ, तर हामीलाई थाहा थिएन। पुष्टि हुने घटना भने यो पहिलो हो।' फाल्कन ९ बुस्टर चार टनको मेटल ट्याङ्की हो जसको पछाडि रकेट इन्जिन छ। यदि यो ५०० माइल प्रति घण्टाको गतिमा चट्टानसँग ठोक्कियो भने, त्यहाँ केही क्षति हुनेछ। बीबीसी हिन्दीबाट"
बैतडीमा ३२ यात्रु सवार बस दुर्घटना : ८ जना घाइते,"धनगढी : बुधबार कञ्चनपुरको महेन्द्रनगरबाट बैतडीको मेलौलीका लागि छुटेको ना ७ ख २५७० नम्बरको ३२ यात्रु सवार बस बैतडीको मेलौली नगरपालिका वडा नम्बर २ रउतगाउँ नजिक दुर्घटना हुँदा ८ जना घाइते भएका छन्। जिल्ला प्रहरी कार्यालय बैतडीले दिएको जानकारी अनुसार बिहीबार बिहान ६ बजेतिर उक्त बस सडकबाट ५ मिटर तल खसेको थियो। दुर्घटनामा बैतडीको मेलौली नगरपालिकाका ६ का ४९ वर्षका कमलापति भट्ट, मेलौली ९ का २४ वर्षका दुर्गादत्त भट्ट, सोही ठाउँका ६८ वर्षका रामसिह साउद, मेलौली २ का २१ वर्षका मनिस चन्द घाइते भएका छन्। यस्तै शिवनाथ गाउपालिका ५ की २१ वर्षकी शुसीला चन्द, सोही गाउँपालिका ६ का २१ वर्षका जनक औजी, बारा जिल्लाका ४५ वर्षका सिराज अन्सारी र कञ्चनपुरको दैजीका २१ वर्षीया पूजा भट्ट पनि घाइते भएको जिल्ला प्रहरी कार्यालय बैतडीका प्रवक्ता प्रहरी निरीक्षक अर्जुन खडकाले जानकारी दिए। घाइते ८ जनालाई प्रहरीले उद्धार गरी डडेल्धुरा अस्पताल पठाएको छ। दुर्घटनाको कारण पत्ता नलागे पनि प्रहरीले चालक कञ्चनपुरको शुक्लाफाँटा नगरपालिका वडा नम्बर ८ का विरेन्द्र लुहारलाई भने नियन्त्रणमा लिएर अनुसन्धान भइरहेको जनाएको छ।"
नेपालगन्जको आँखा अस्पतालमा मोडुलर अप्रेसन थिएटर,"नेपालगन्ज : नेपालगन्जको भिजन आँखा अस्पतालले नेपालमै पहिलोपटक आँखाको अप्रेसन गर्न मोडुलर अप्रेसन थिएटर निर्माण गरेको छ। बुधबार नेपालगन्जमा आयोजित कार्यक्रममा अस्पतालका मेडिकल डाइरेक्टर फेको तथा जलबिन्दु विशेषज्ञ डाप्रचण्ड गौतमले आँखा अस्पतालमा पहिलोपटक उक्त थिएटर निर्माण गरेको बताए। नयाँ खुलेका जनरल अस्पतालमा मोडुलर अप्रेसन थिएटर निर्माण गरिएको छ। आँखा अस्पतालमा भने हामीले देशमै पहिलोपटक यस्तो थिएटर निर्माण गरेका हौं, उनले भने। अस्पतालले झन्डै ५० लाख रुपैयाँको लागतमा एउटा मोडुलर र अर्को सेमि मोडुलर गरी २ वटा अप्रेसन थिएटर निर्माण गरेको छ। विगतको अप्रेसन थिएटरमा दैनिक २०२५ वटा आँखाको अप्रेसन गर्ने क्षमता रहेकोमा अब दुईवटा मोडुलर अप्रेसन थिएटरबाट दैनिक एक सय जनाको अप्रेसन गर्ने गरी क्षमता विस्तार गरेको छ। मोडुलर अप्रेसन थिएटर महंगो प्रविधि भएकाले सामान्य थिएटरबाट काम भइरहेको डागौतमले बताए। उनले भने, यो प्रविधिबाट अस्पतालमा हुने संक्रमणबाट जोगाउन सकिनेछ। २०७५ माघ २७ गते १५ शैड्ढयाको भिजन आँखा अस्पताल नेपालगन्जमा खुलेको हो। अस्पतालमा जनरल वार्डका बिरामीलाई शैड्ढया निःशुल्क छ। अस्पतालले ३ वटा स्पेसल क्याबिन बनाइरहेको छ। आँखासम्बन्धी कुनै पनि समस्या नेपालगन्जमै उपचार हुने गरी हामी काम गरिरहेका छौं। अबको एक वर्षभित्र आँखाको उपचार गर्न काठमाडौं वा भारत जानुपर्ने बाध्यताको अन्त्य हुनेछ, डागौतमले दाबी गरे।"
नेपाल सुपर लिग (एनएसएल) मा १० टोली,"काठमाडौं : नेपालको पहिलो फ्रेन्चाइज फुटबल प्रतियोगिता नेपाल सुपर लिग (एनएसएल) को दोस्रो संस्करणमा १० टोलीको सहभागिता रहने भएको छ। आयोजक नेपाल स्पोर्ट्स म्यानेजमेन्टले बुधबार एक विज्ञप्ति जारी गर्दै दोस्रो संस्करणमा तीन टोली थप गरेर १० टोलीको सहभागिता रहने जनाएको हो। काठमाडौंमा आयोजना भएको पहिलो संस्करणमा सात टोलीले प्रतिस्पर्धा गरेका थिए। दोस्रो संस्करणमा भने तीन टोली थप गरेर १० टोली बनाइने नेपाल स्पोर्ट्स म्यानेजमेन्टले जनाएको छ। नयाँ टोलीको अक्सन भने आगामी फेब्रुअरीमा हुनेछ। दोस्रो संस्करण आगामी चैत २६ देखि जेठ ७ गतेसम्म सञ्चालन हुनेछ। यसैगरी दोस्रो संस्करण दुई शहरमा आयोजना गरिने भएको छ। प्रतियोगिताका खेलहरू काठमाडौंसँगै पोखरामा पनि सञ्चालन हुने भएको छ। पहिलो संस्करणका खेल त्रिपुरेश्वरस्थित दशरथ रंगशालामा आयोजना गरिएको थियो। कोरोना महामारीका कारण लकडाउन भएपछि दर्शकबिनै प्रतियोगिता सञ्चालन गरिएको थियो। पहिलो संस्करणको उपाधि काठमाडौं रेजर्सले जितेको थियो। पहिलो संस्करणमा काठमाडौं रेजर्स, विराटनगर सिटी एफसी, ललितपुर सिटी एफसी, पोखरा थन्डर्स, एफसी चितवन, बुटवल लुम्बिनी एफसी र धनगढी एफसीले प्रतिस्पर्धा गरेका थिए।"
दिगोपनाका लागि एकता अभियानमा अन्नपूर्ण र परिसंघबीच सहकार्य,"काठमाडौं : अन्नपूर्ण मिडिया नेटवर्कले दिगोपनाका लागि एकता अभियान कार्यान्वयनका लागि नेपाल उद्योग परिसंंघसँग सहकार्य गरेको छ। परिसंघ कार्यालय थापाथलीमा भएको कार्यक्रममा परिसंंघका महानिर्देशक यादवप्रसाद पौड्याल र अन्नपूर्ण मिडिया नेटवर्कका प्रमुख कार्यकारी अधिकृत (सीईओ) सनत न्यौपानेले समझदारीपत्रमा हस्ताक्षर गरे। समझदारीको मुख्य उद्देश्य नेपालमा जलवायु परिवर्तनका असर न्यूनीकरण गर्ने रहेको छ। यसैगरी नवीकरणीय एवं वैकल्पिक ऊर्जा प्रयोगमा जनचेतना अभिवृद्धि गर्ने, औद्योगिक क्षेत्रमा हरित ऊर्जाबाट सञ्चालन हुने औजार एवं मेसिनरी प्रयोगमा जोड दिने र जैविक विविधताको संरक्षण गर्नेसमेत समझदारी भएको हो। नेपालले सन् २०४५ सम्ममा कार्बन उत्सर्जन शून्यमा झार्ने प्रतिबद्धता जनाएको छ। यसका लागि निजी क्षेत्र र आमसञ्चार माध्यमको सहकार्यमा जनचेतना अभिवृद्धि गरी कार्बन उत्सर्जन कम गर्दै जाने उद्देश्य समझदारीको छ। जलवायु परिवर्तनका विषयमा नीतिगत बहस सञ्चालनमा पनि दुई संस्थाबीच सहकार्य हुने भएको हो। कार्यक्रममा परिसंंघका महानिर्देशक पौड्यालले जलवायु परिवर्तनको विषय संवेदनशील र समयसापेक्ष भएको बताए। समझदारीपत्रमा हस्ताक्षरसँगै दुई संस्थाबीच दिगो साझेदारीको आधार तयार भएको पनि उल्लेख गरे। अन्नपूर्ण मिडिया नेटवर्कका सीईओ न्यौपानेले जलवायु परिवर्तन एक व्यक्ति वा संस्थाको मुद्दा मात्रै नभई विश्वकै लागि महत्वपूर्ण विषय भएकाले यस विषयमा जनचेतना जगाउन आवश्यक रहेको औंल्याए। परिसंघले कार्यान्वयन गरिरहेको मेक इन नेपाल स्वदेशी अभियानअन्तर्गतका उद्योगसँग हरित ऊर्जा उपयोग र कार्बन उत्सर्जन न्यूनीकरणमा सहकार्य गर्न सकिनेसमेत न्यौपानेको भनाइ थियो। कार्यक्रममा परिसंघका निर्देशक सविन मिश्र र अन्नपूर्ण मिडिया नेटवर्कका चिरञ्जीवी न्यौपाने र शुभ खनाल थापाको उपस्थिति थियो।"
रातो रगतको कालो व्यापार,"काठमाडौं : कोभिड१९ का कारण रगत अभाव सिर्जना भएको छ। रक्तदान महादान भनिन्छ। दान भनेको निःशुल्क दिने भन्ने बुझिन्छ। सोहीअनुरूप दाताले निःशुल्क रगत दान गर्छन्। तर, अस्पतालमा पुगेपछि त्यही रगत बिक्री हुने गर्छ। अस्पतालैपिच्छे फरकफरक मूल्य तोकिएको देखिन्छ। रगत संकलन र वितरण गर्दै आएको नेपाल रेडक्रस सोसाइटीको संस्था केन्द्रीय रक्तसञ्चार सेवा केन्द्र (ब्लड बैंक) ले विभिन्न बहानामा उच्च शुल्क लिने गरेको पाइएको छ भने निजी अस्पतालहरूले २५ सयसम्म लिने गरेका छन्। संसारभरि रगत बेच्न पाइँँदैन तर नेपालमा विभिन्न परीक्षणका नाममा घुमाउरो तरिकाले ब्लड बैंक र अस्पतालहरूले रकम उठाउने गर्छन्। जस्तैः रगतको समूह पहिचान, एचआईभी परीक्षण, हेपाटाइटिस, भीडीआरएल जस्ता परीक्षण गर्ने बहानामा मनपरि शूल्क लिने गरेका छन्। रक्तदाता र अभियान्ताहरू भने कुनै पनि बहानामा रगतमा पैसा लिन नहुने विषयमा आन्दोलन गर्दै आएका छन्। नेपाल स्वयंसेवी रक्तदाता समाजका अध्यक्ष प्रेमसागर कर्माचार्य वर्षौंदेखि रगत निःशुल्क हुनपर्ने विषयमा कुरा उठाउँदै आएका छन्। उनी भन्छन्, व्यवस्थापनको लाचारीपनको परकाष्ट हो, सम्बन्धित निकाय यो काममा चुकेको छ। आधिकारिक व्यक्तिबाट काम भइरहेको छैन। निजी वा सरकारी जुनसुकै अस्पतालले चर्को शुल्क लिने गरेका छन्। ३३ जिल्ला शाखा नगर कमिटी बनाउँदै आएका कर्माचार्यले सरकारलाई रगत निःशुल्क गर्न आग्रह गर्दै आएको बताए। स्वयंसेवकको भूमिका निर्वाह गर्दै आएका ठाउँहरूमा निःशुल्क बनाएका छौं। यसका लागि कार्यविधि बनाएर जानुपर्छ, उनले भने, स्वयंसेवीको सहभागिता नरहँदासम्म निःशुल्क हुन सक्दैन। यसमा कर्माचारीतन्त्र अस्पतालको बदमासी छ। ४५ वटा परीक्षण भन्दै शुल्क असुलिरहेका छन्। रगतको अभाव हुन नदिन पछिल्लो समय व्यक्ति र सामाजिक संघसंस्थाले रेडक्रससँगको सहकार्यमा निःशुल्क रक्तदान गर्दै आएका छन्। तर, अस्पताल तथा ब्लड बैंकहरूले मनपरि रकम असुल्दै आएका छन्। बागमती प्रदेशका सांसद नरोत्तम वैद्य भने आफ्नो प्रदेशमा रगतलाई निःशुल्क बनाएको सुनाउँछन्। उनी भन्छन्, अहिलेको परिस्थितिमा हरेक नागरिकले सोच्ने विषय यो हो कि हामीले अरूलाई रगत दान दियौं भने मात्र आफूलाई चाहिँदा अरूबाट पाउन सकिन्छ। केन्द्रीय रक्तसञ्चार सेवा काठमाडौंका निर्देशक दिव्यराज पौडेल राष्ट्रिय जनस्वाथ्य प्रयोगशालाले यसको मूल्य निर्धारण गर्ने बताए। दान निःशुल्क भए पनि परीक्षण र भण्डारण खर्च लाग्छ, जुन सरकारले नै मूल्य निर्धारण गर्छ, उनले भने। उनका अनुसार स्वाथ्य मन्त्रालय सचिवको अध्यक्षतामा समिति हुन्छ। सोही समितिले मूल्य निर्धारण गर्छ। पौडेल भन्छन्, गत दस वर्षयता मूल्य तोकेको छैन। उनले आफूले एक युनिटको ७२० रुपैयाँ लिने गरेको बताए। उनका अनुसार देशभर एकरूपता नभएकोमा उनको सहमति छ। देशभर मूल्य एकरूपता हुनुपर्छ भन्ने गुनासो आइरहेको छ। परीक्षणमा लाग्ने रकम सम्बन्धित सरकारले सहयोग गरेमा निःशुल्क उपलब्ध गराउन सकिने पौडेलको भनाइ छ। पौडेलका अनुसार नेपालमा पुर्वदेखि पश्चिमसम्मै ७३ वटा जिल्लामा ब्लड बैंक छ। केन्द्रीय १, प्रादेशिकस्तरमा ५, जिल्लास्तरमा २२, आकस्मिकस्तरका ४० र विभिन्न अस्पताल ५० वटा छ । निःशुल्क दिन सक्दैनौं नेपाल रेडक्रस सोसाइटी प्रादेशिक रक्तसञ्चार केन्द्र लुम्बिनीका प्रमख उपेन्द्र रेग्मीले एक युनिट बराबर १ हजार शुल्क लिने गरेको बताए। ब्लड ब्याग सेट, टेस्ट किट, विभिन्न रोगका टेस्टमा औषधिको प्रयोग हुन्छ त्यसैले एचआईभी, हेपटाइटिस जस्तो रोगको परीक्षणमा शुल्क लिन्छौं, उनले भने, रक्तदानबाट संकलन भएर आएको रगतलाई टेस्ट गर्दा विभिन्न किट र कर्मचारीको खर्चलगायतका खर्च हुने गर्छ। त्यसैले निःशुल्क गर्न नसकिएको हो। रक्तदान महादान, अभाव हुन नदिऔं रगत अभाव बढ्दै कर्णाली प्रदेश, सुर्खेत इन्चार्ज दीपेन्द्र केसीले केन्द्रको नीतिअनुसार शुल्क लिने गरेको बताए। उनले भने, शुल्क हजार तोकिएको छ। कमजोर प्रदेश भएकोले हजार रुपैयाँ लिँदा पनि घाटामा छौं। उनका अनुसार रगतदान गर्नेको संख्या कम छ, जनचेतना नभएका कारण पनि रगतदान पिछडिएको प्रदेश भएकोले बुझाउन सजिलो छैन। रेडक्रस कास्की, क्षेत्रीय रक्तसञ्चार प्रमुख अजुर्न ज्ञवालीले दुईथरी शुल्क लिने गरेको बताए। टेस्ट गर्दा लाग्ने खर्च लिन्छौं, जसमा प्राइभेट १ हजार र सरकारी अस्पतालमा ७ सय छ। दुईथरी शुल्क किन भन्ने प्रश्नमा उनी भन्छन्, सक्ने प्राइभेटमा जान्छन् भन्ने मान्यता छ,। ज्ञवालीका अनुसार निःशुल्क दिने तयारी हुँदैछ। २ करोड ७० लाख रकम प्रदेश सरकारले छुट्ट्याएको छ। कार्यविधि बनाएर निःशुल्क कार्यान्वयन चरणमा जान्छ। बागमतीमा अब निःशुल्क रगत बागमती प्रदेशका स्वास्थ्यमन्त्री निमा लामाले रगत निःशुल्क उपलब्ध गराउन निर्देशन दिएका छन्। मन्त्री लामाले रगत दाताहरूले निःशुल्क रूपमा दान गरेको रगतको कुनै पनि बहानामा शुल्क लिन नमिल्ने भन्दै प्रदेशका १३ वटै जिल्लामा रेडक्रसमार्फत सार्वजनिक अस्पतालमा निःशुल्क उपलब्ध गराउने निर्देशन दिएको सांसद नरोत्तम वैद्यले बताए। उनका अनुसार रक्तदाताले निःशुल्क दिएको रगत शुल्क नलिई उपलब्ध गराउन निर्देशन दिएका छन्। उनी भन्छन्, अन्नपूर्ण पोस्ट्को सम्पादकीयमा रगत अभावबारे लेख देखेँ। त्यसैले अब बागमती प्रदेशले पैसा तिर्नुनपर्ने निर्णय गरेको छ। निर्देशिकासमेत तयार पारिएको छ। वैद्यका अनुसार प्रदेशका १३ वटा जिल्लामा रेडक्रसले सरकारी अस्पताललाई निःशुल्क उपलब्ध गराउनेछ। बागमती प्रदेशका १३ वटा जिल्लामा रेडक्रसअन्तर्गतका ब्लड बैंकले निःशुल्क गराउन पर्ने मन्त्रीले निर्देशन दिएका छन्।"
जनसंख्या वृद्धिदर ८० वर्षकै न्यून,"काठमाडौं : नेपालको जनसंख्या २ करोड ९१ लाख ९२ हजार ४ सय ८० पुगेको छ। अघिल्लो जनगणनाको तथ्यांकभन्दा २७ लाख मात्रै वृद्धि भएको हो। केन्द्रीय तथ्यांक विभागले बुधबार सार्वजनिक गरेको जनगणना २०७८ को प्रारम्भिक नतिजाअनुसार जनसंख्या वृद्धिदर ०९३ प्रतिशत मात्रै छ। यो ८० वर्षकै कम वृद्धिदर भएको विभागको तथ्यांकले देखाउँछ। १९९८ सालमा गरिएको चौथो जनगणनाअनुसार नेपालमा जनसंख्या वृद्धिदर ११६ प्रतिशत थियो। पछिल्लो वृद्धिदर प्रतिशतमा ०९३ मा झरेको छ। १९९८ साल अघि नेपालको जनसंख्या वृद्धिदर ऋणात्मक थियो। १९९८ को जनगणनापछि अहिले जनसंख्या वृद्धिदर एक प्रतिशतभन्दा तल झरेको छ। २०६८ सालको भन्दा ०७८ को जनसंख्या २६ लाख ९७ हजार ९ सय ७६ ले मात्रै बढी हो। ०६८ सालमा २ करोड ६४ लाख ९४ हजार ५ सय ४ थियो। १० वर्षमा १०१८ प्रतिशत जनसंख्या वृद्धि भएको विभागको तथ्यांकमा उल्लेख छ। अघिल्लो जनगणनामा १३५ प्रतिशत वृद्धिदर थियो। पछिल्लो तथ्यांकअनुसार कुल जनसंख्यामा १ करोड ४२ लाख ९१ हजार ३११ जना पुरुष (४८९६ प्रतिशत) र १ करोड ४९ लाख १ हजार १६९ जना महिला (५१०४ प्रतिशत) रहेको छ। १० वर्षअघि २०६८ सालको जनगणनामा कुल जनसंख्या २ करोड ६४ लाख ९४ हजार ५ सय ४ जनामा पुरुष र महिलाको हिस्सा क्रमशः ४८५ प्रतिशत र ५१५ प्रतिशत थियो। हालको प्रारम्भिक नतिजाअनुसार लैंगिक अनुपात ९५९१ छ। जुन गत जनगणनामा ९४१६ थियो। १० घरमा १२ परिवार जनगणना २०७८ को प्रारम्भिक नतिजाअनुसार नेपालमा अक्सर बसोबास गर्ने परिवारको संख्या ६७ लाख ६१ हजार ५९ छ। ती परिवार ५६ लाख ४३ हजार ९ सय ४५ वटा घरमा बसेको तथ्यांकले देखाउँछ। यो तथ्यांकले अनुसार प्रति १० वटा घरमा औसतमा १२ वटा परिवार बसोबास गरेको देखाउँछ। हालको परिवार संख्या भने १० वर्ष अघिको भन्दा करिब २४५७ प्रतिशतले वृद्धि भएको पाइएको छ। यस अवधिमा जम्मा १३ लाख ३३ करोड ७ सय ५७ वटा परिवार थप भएको छ । जनगणनाले प्रतिपरिवार ४३२ जना सदस्य रहेको देखाउँछ। २०६८ मा ४८८ जना थियो। सहरी क्षेत्रको परिवारमा करिब ४२५ जना छन् भने ग्रामीण क्षेत्रमा ४५५ जना रहेको तथ्यांकले देखाउँछ। यो तथ्यांक १० वर्षअघि क्रमशः ४३२ जना र ५०२ जना थियो। भौगोलिक क्षेत्रअनुसार हिमाली क्षेत्रमा ४२७ जना, पहाडमा ३९५ जना र तराई क्षेत्रमा ४६५ जना प्रतिपरिवार रहेको विभागले जनाएको छ। प्रदेशगत आधारमा हेर्दा परिवारमा औसत सदस्य संख्या गण्डकी प्रदेशमा सबैभन्दा कम ३६६ जना र मधेस प्रदेशमा सबैभन्दा बढी ५६६ जना रहेको छ। यो २०६८ सालमा क्रमशः ४१६ जना र ५८० जना थियो। जिल्लाअनुसार परिवारको आकार सबैभन्दा सानो दोलखामा ३४१ जना छ भने सबैभन्दा ठूलो रौतहट जिल्लामा ५९२ जना रहेको तथ्यांकले देखाउँछ। तराईमा बढ्यो, पहाड र हिमालमा घट्यो भौगोलिक क्षेत्रअनुसार कुल जनसंख्याको वितरणमा तराई क्षेत्रको जनसंख्या क्रमशः बढ्दै गएको देखाउँछ। २०६८ सालको जनगणनामा तराईमा कुल जनसंख्याको ५०२७ प्रतिशत हिस्सा रहेकोमा २०७८ मा वृद्धि भई ५३६६ प्रतिशत पुगेको छ। हिमाली क्षेत्रमा कुल जनसंख्याको ६७३ प्रतिशत भएकोमा २०७८ मा केही कम भई ६०९ प्रतिशतमा खुम्चिएको छ। पहाडी क्षेत्रमा २०६८ मा ४३०१ प्रतिशतमा हाल ४०२५ प्रतिशत मा झरेको छ। १० वर्षको अवधिमा लैंगिक अनुपात तराईमा १ प्रतिशतले घटेको देखिएको छ भने हिमाल तथा पहाडमा क्रमशः ३ प्रतिशत र ४ प्रतिशतले बढेको देखिएको छ। गत २०६८ को जनगणनामा हिमाल, पहाड र तराईमा क्रमशः ९४, ९१ र ९७ थियो। २०७८ सालको जनगणनाको प्रारम्भिक नतिजासम्म आइपुग्दा क्रमशः ९७, ९५ र ९६ मा कायम छ। वार्षिक जनसंख्या वृद्धिदर हेर्दा हिमाली क्षेत्रमा ऋणात्मक ००२ प्रतिशत, पहाडी क्षेत्रमा न्यून मात्रामा धनात्मक ०२९ प्रतिशत र तराई क्षेत्रमा अन्य क्षेत्रको तुलनामा उच्च धनात्मक १५६ प्रतिशत छ । मधेस प्रदेशमा बढी, कर्णालीमा कम प्रदेशगत रूपमा जनसंख्याको वितरण हेर्दा सबैभन्दा धेरै जनसंख्या मधेस प्रदेशमा ६१ लाख २६ लाख २८८ र सबैभन्दा कम कर्णाली प्रदेशमा १६ लाख ९४ हजार ८ सय ८९ जना छ। यो समग्रको क्रमशः २०९९ प्रतिशत र ५८१ प्रतिशत हो। प्रदेशगत रूपमा वार्षिक जनसंख्या वृद्धिदर हेर्दा ७ वटा प्रदेशमध्ये सबैभन्दा बढी लुम्बिनी प्रदेशमा १२५ प्रतिशत प्रतिवर्ष र सबैभन्दा कम गण्डकी प्रदेशमा ०३० प्रतिशत प्रतिवर्ष जनसंख्या वृद्धि भएको तथ्यांकले देखाउँछ। दोस्रो धेरै वार्षिक जनसंख्या वृद्धिदर हुने प्रदेशमा मधेस प्रदेश छ। यहाँ वृद्धिदर १२० प्रतिशत प्रतिवर्ष छ। अन्य प्रदेशको वार्षिक जनसंख्या वृद्धिदर १० प्रतिशतभन्दा कम छ । देशका ७७ जिल्लाहरूमध्ये सबैभन्दा धेरै जनसंख्या काठमाडौं जिल्लामा २० लाख १७ हजार ५ सय ३२ जना र सबैभन्दा कम मनाङमा ५ हजार ६ सय ४५ जना छ। मोरङ, रूपन्देही, झापा र सुनसरी जिल्ला क्रमशः दोस्रो, तेस्रो, चौथो र पाँचौं धेरै जनसंख्या भएका जिल्लामा परेका छन्। कम जनसंख्या भएकातर्फ मुस्ताङ, डोल्पा, रसुवा र हुम्ला क्रमशः दोस्रो, तेस्रो, चौथो र पाँचौं स्थानमा छन्। सबैभन्दा बढी लैंगिक अनुपात मनाङ जिल्लाको १ सय ३० र सबैभन्दा कम प्युठान जिल्लाको ८२ छ। हिमाली र पहाडी क्षेत्रका ३२ वटा जिल्लामा वार्षिक जनसंख्या वृद्धिदर ऋणात्मक छ। गत २०६८ को जनगणनाअनुसार २७ वटा जिल्लामा ऋणात्मक छ। सबैभन्दा धेरै वार्षिक वृद्धिदर भक्तपुरमा ३३२ प्रतिशत र सबैभन्दा कम रामेछापमा १६५ प्रतिशत रहेको छ। हिमाली जिल्लाहरूमध्ये मुगुमा सबैभन्दा बढी १८० प्रतिशत वार्षिक जनसंख्या वृद्धिदर छ । गाउँमा एकतिहाइ मात्रै जनसंख्या २०७८ सालको कुल जनसंख्यामा सहरी जनसंख्या ६६०८ प्रतिशत पुगेको छ। ग्रामीण जनसंख्या भने ३३९२ प्रतिशत छ। संघीय संरचनापछि स्थानीय तहलाई सहरी र ग्रामीण क्षेत्रअनुसार वर्गीकरण गरी २०६८ सालको जनसंख्यालाई समायोजन गर्दा सहरी जनसंख्या ६३१९ प्रतिशत र ग्रामीण जनसंख्या ३६८१ प्रतिशत थियो। राष्ट्रिय जनगणना २०६८ मा ५८ वटा नगरपालिका रहेको अवस्थामा कुल जनसंख्याको १७०७ प्रतिशत सहरी जनसंख्या र ८२९३ प्रतिशत ग्रामीण जनसंख्या थियो। स्थानीय तह पछिल्लो तथ्यांकले नगरपालिकाहरूमध्ये सबैभन्दा धेरै जनसंख्या काठमाडौं महानगरपालिकामा देखाएको छ। सबैभन्दा ठूलो भेरी नगरपालिका छ। धेरै जनसंख्या भएका ५ नगरपालिकामा क्रमशः काठमाडौं, पोखरा, भरतपुर, ललितपुर र वीरगन्ज महानगरपालिका हुन्। सबैभन्दा कममा डोल्पा जिल्लाको ठूलीभेरी र त्रिपुरासुन्दरी, संखुवासभा जिल्लाको मादी, तेह्रथुम जिल्लाको लालीगुराँस र दोलखा जिल्लाको जिरी नगरपालिका पर्छन्। काठमाडौं महानगरपालिकामा ८ लाख ६५ हजार ९ सय ६ र सबैभन्दा कम ठूलीभेरी नगरपालिकामा १० हजार १ सय ८७ जनसंख्या छ। गाउँपालिकातर्फ सबैभन्दा धेरै जनसंख्या भएकाहरूमा बाँकेको बैजनाथ, राप्तीसोनारी र खजुरा, रुपन्देही जिल्लाको मायादेवी र कपिलवस्तुको मायादेवी हुन्। सबैभन्दा कम जनसंख्या भएकोमा मनाङको नार्पा भूमि, मुस्ताङको लोघेकर दामोदरकुण्ड, मनाङको मनाङ ङिस्याङ र नासो गाउँपालिका हुन्। २० हजारभन्दा कम जनसंख्या हुने नगरपालिकाको संख्या १४ वटा छ। १ लाखभन्दा बढी जनसंख्या हुने नगरपालिकाको संख्या ३९ छ। गाउँपालिकातर्फ सबैभन्दा धेरै जनसंख्या बैजनाथ गाउँपालिकामा ७० हजार ३ सय १५ जना र सबैभन्दा कम नार्पाभूिम गाउँपालिकामा ४ सय ४२ छ। १० हजारभन्दा कम जनसंख्या हुने गाउँपालिकाको संख्या ४६ छ। ५० हजारभन्दा बढी जनसंख्या हुने गाउँपालिकाको संख्या १५ छ। जनघनत्व : प्रतिकिलोमिटर १९८ जना नेपालको जनघनत्व १९८ जना प्रतिवर्ग किलोमिटरमा पुगेको छ। २०६८ सालमा १ सय ८० जना मात्र थियो। भौगोलिक क्षेत्रअनुसार हेर्दा २०६८ सालमा सबैभन्दा धेरै जनघनत्व तराई क्षेत्रमा ३ सय ९२ जना प्रतिवर्ग किलोमिटर र सबैभन्दा कम हिमाली क्षेत्रमा ३४ जना रहेकोमा हाल सबैभन्दा धेरै तराई क्षेत्रमा ४ सय ६१ जना र सबैभन्दा कम हिमाली क्षेत्रमा ३४ जना छ। राष्ट्रिय जनगणना २०७८ को प्रारम्भिक नतिजाअनुसार काठमाडौं जिल्लामा सबैभन्दा धेरै ५ हजार १ सय ८ जना प्रतिवर्ग किलोमिटर र मनाङ जिल्लामा सबैभन्दा कम ३ जना प्रतिवर्ग किलोमिटर जनघनत्व छ। जनघनत्वको आधारमा भक्तपुर, ललितपुर, धनुषा र महोत्तरी क्रमशः धेरै जनघनत्व रहेका दोस्रो, तेस्रो, चौथो र पाँचौं जिल्लाहरू हुन्। मनाङ, मुस्ताङ, डोल्पा र हुम्ला जिल्लामा जनघनत्व १० जना प्रतिवर्ग किलोमिटरभन्दा कम छ। तराईमा सबैभन्दा कम जनघनन्व भएको जिल्लामा उदयपुर १ सय ६६ जना र पहाडमा रुकुम पूर्व ३५ जना छन्। लिम्पियाधुरा र लिपुलेक पनि समेटियो जनगणनामा लिम्पियाधुरा, लिपुलेक र कालापानी पनि समेटिएको तथ्यांक विभागको दाबी छ। विभागका महानिर्देशक नेविनलाल श्रेष्ठले नेपालको जनसंख्या २ करोड ९१ लाखभित्र सो भेगको जनसंख्यासमेत समेटिएको जानकारी दिए। भारतद्वारा अतिक्रमित त्यो क्षेत्रमा कति जनसंख्या छ भन्नेबारे भने विस्तृत प्रतिवेदनमा समेटिने भएको छ। गणक आफैं सो क्षेत्रमा पुग्न नसके पनि वैकल्पिक माध्यमबाट जनगणना गरिएको उनले जानकारी दिए। उनका अनुसार अहिले प्रारम्भिक नतिजामा ७ सय ५३ स्थानीय तहको मात्रै जनसंख्यामा आएको छ। विस्तृत नतिजा आउँदा वडा तहको पनि आउँछ। त्यसमा लिम्पियाधुरा, लिपुलेक र कालापानी क्षेत्रको जनसंख्यामा विवरण पनि आउँछ। यो क्षेत्र दार्चुलाको जिल्लाको व्यास गाउँपालिका१ मा पर्छ। विवाह ढिलो हुनु। लैंगिक हिसाबमा छोराछोरीमा विभेदमा कमी आउनु। धेरै पुरुष विदेश जानुलगायतका कारणले जनसंख्या वृद्धिदरमा कमी आएको हो। नेविनलाल श्रेष्ठ महानिर्देशक केन्द्रीय तथ्यांक विभाग प्रतिकूल परिस्थितिमा १ सय १० वर्षको परम्पराको निरन्तर रूपमा जनगणना सम्पन्न भएको छ। यसले देशको मुहार देखाएको छ विश्व पौडेल उपाध्यक्ष राष्ट्रिय योजना आयोेग विदेशमा २१,६९,४७८ नेपाली पछिल्लो तथ्यांकअनुसार परिवारमा अनुपस्थित (अक्सर बसोबास विदेशमा रहेका) जनसंख्या २१ लाख ६९ हजार ४ सय ७८ छ। जसमध्ये १७ लाख ६३ हजार ३ सय १५ पुरुष (८१२८ प्रतिशत) र ४ लाख ६ हजार १ सय ३ महिला (१८७२ प्रतिशत) परिवार बाहिर छन्। २०६८ सालमा घरपरिवारमा अनुपस्थितको संख्या १९ लाख २१ हजार ४ सय ९४ थियो। यसमा पुरुष १६ लाख ८४ हजार ०२९ (८७६४ प्रतिश) र महिला २ लाख ३७ हजार ४ सय (१२३६ प्रतिशत) थिए। ७७ वटै जिल्लाबाट व्यक्तिहरू परिवारमा अनुपस्थित देखिएका छन्। सबैभन्दा बढी काठमाडौं, कैलाली, झापा, रुपन्देही र मोरङका छन्। कममा मनाङ, डोल्पा, हुम्ला, मुगु र मुस्ताङका छन्। राष्ट्रिय जनगणना २०७८ नेपालको १२औं र २०७२ मा जारी भएको नेपालको संविधानपछिको पहिलो जनगणना हो। यस जनगणनामा पहिलो चरणको स्थलगत कार्य २०७८ साल भदौ ३० देखि असोज १८ सम्म र दोस्रो चरणको २०७८ साल कात्तिक २५ देखि २०७८ मंसिर ९ सम्म गरिएको थियो। यसका लागि १ हजार ८ सय ७१ कर्मचारी र स्थलगत कार्यमा करिब ८ हजार ५ सय सुपरिवेक्षक तथा ३९ हजार गणक खटिएको विभागका महानिर्देशक नेविनलाल श्रेष्ठले जानकारी दिए। राष्ट्रिय जनगणना २०७८ को यस प्रारम्भिक नतिजाका अंकहरू जनगणनाको मुख्य प्रशोधन कार्य सम्पन्न भई अन्तिम नतिजा प्राप्त हुँदा २ देखि ३ प्रतिशतसम्म फरक पर्न सक्ने श्रेष्ठ बताउँछन्। विभागले यसअघि नेपालको जनसंख्या ३ करोड नाघ्ने प्रक्षेपण गरेको थियो। तर, प्रक्षेपणअनुसार जनसंख्या बढेन। प्रक्षेपणभन्दा करिब ८ लाख कम भएको विभागको भनाइ छ। १० वर्षअघिको आधारमा प्रक्षेपण गरिने गरेको छ तर १० वर्षको अन्तरालमा एक परिवारमा बढीमा २ र अधिकांश १ जना मात्रै सन्तान जन्मिएका छन्। यसकारण जनसंख्या उल्लेख्य वृद्धि नभएको विभागको तर्क छ। विभागका महानिर्देशक श्रेष्ठका अनुसार विवाह ढिलो हुनु, लैंगिक हिसाबमा छोराछोरीमा विभेदमा कमी आउनु, धेरै पुरुष विदेश जानुलगायतका कारण छन्। राष्ट्रिय योजना आयोेगका उपाध्यक्ष विश्व पौडेलले प्रतिकूल परिस्थितिमा १ सय १० वर्षको परम्पराको निरन्तरा रूपमा जनगणना सम्पन्न भएको बताए।"
कोभिड १९ : सन्त्रासमुक्त कि संक्रमणमुक्त ?,"राजनीतिक जितहार, अहं, भ्रम र स्वार्थ सबै त्यागेर कोरोनाको यस सन्त्रासयुत्त अवस्थाबाट देशलाई संक्रमणमुत्त बनाउनु दलहरूको मुख्य कर्तव्य देखिन्छ। दुई वर्षअघि अनपेक्षित एवं अप्रत्याशित रूपमा कोभिड १९ छिमेकी देश चीनबाट विश्वभर फैलिएको थियो। जसका कारण विश्वका कैयौं राष्ट्रहरूमा पचासौं लाख मानिसको हृदयविदारक निधन भयो। करोडौं मानिस संक्रमित भई शारीरिक एवं मानसिक पीडा भोग्न विवश भए। यी र यस्तै कारुणिक यथार्थका शृंखला सबैका बीच छर्लंग नै छ। नेपालमा पनि कोरोना महामारीले ११ हजारभन्दा बढी नागरिकले अमूल्य जीवन गुमाए। घरपरिवार र आफन्तमा कोलाहल मच्चाएको तथा लाखौं व्यक्ति भाइरस संक्रमणको सिकार भएका कारण अझै पनि मानिसमा डर कायमै छ। डर नै डरका बीच मृत्युलाई जित्न बल्लतल्ल सफल हुनेहरूको वास्तविकता पनि सबैका सामु जगजाहेर नै छ। दोस्रो तरणको कोरोना संंक्रमण सेलाउन नपाउँदै नेपालीको त्रासदीयुक्त मानसिकताबीच देशमा सरकार परिवर्तन हुन पुग्यो। झन्डै दुईतिहाइ सांसद भएको केपी शर्मा ओली नेतृत्वको सरकार ढल्न पुग्यो। नेकपा माओवादीका अध्यक्ष पुष्पकमल दाहाल प्रचण्डसँगको सत्ताको नेतृत्वमा विगतमा गरेको भद्र सहमति उल्लंघनका कारण ओली सत्ता ढल्न पुगेको हो। ओलीले आफ्नै पार्टीका नेताले सरकार ढाल्ने त्रासले पनि प्रतिनिधिसभा विघटन गराए। सरकार पक्ष र गठबन्धनको सरकार (पाँच दल) सडकबाट प्रतिनिधिसभा विघटन गराउन ठूला भेला र समारोह गर्ने होड नै चल्यो। सर्वोच्चबाट प्रतिनिधिसभा ब्युँत्याइयो। तर, पछि सरकार बनाउने खेलमा असक्षम देखाई पुनः दोस्रो पटक विघटन गरियो। को ठूलो भन्ने होडमा सोझासाधा र निमुखा जनतालाई गाउँबस्तीका दूरदराजबाट बसमा कोचेर ल्याई राजधानी तथा सहरकेन्द्रित कार्यक्रमहरू गरिए। यसबीचमा पनि कोरोना भाइरस संक्रमणतर्फ कुनै सोचविचार गरिएन। कोरोनाको संक्रमण र त्रासबाट पीडित नागरिकलाई विदेशीले सहयोग गरेको स्वास्थ्य सामग्री र औषधिमा आँखा लगाउने काम भयो। यसमा सरकारी स्तरदेखि स्थानीय सरकारसम्म कमिसनको खेल भयो। पक्षपातपूर्ण व्यवहारले त राष्ट्रकै स्वाभिमानमा आँच पुर्यायो। हाल केही महिना अघिसम्म लगभग साम्यजस्तो भएको भाइरस फेरि एकाएक जागेको छ। छिमेकी देश भारतमा ओमिक्रोन नामको भाइरस बढेसँगै नेपालमा पनि संक्रमण दर ह्वात्तै बढेको छ। यसो हुनुको कारणतर्फ सबैले फर्केर हेर्नु जरुरी छ। भदौ महिनाभर कोरोनाको त्रासदी कायमै थियो। देशव्यापी लकडाउन भदौअघि विस्तारै हट्दै गए पनि शिक्षण संस्थाहरू भदौको अन्तिमतिर मात्र खुलेका हुन्। जब लकडाउन हट्यो तब कोरोनाको सचेतनामा न राज्य सजग देखियो न राजनीतिक दल र आमनागरिक नै। राज्यले आमनागरिकलाई सम्भावित जोखिमका लागि कुनै सचेतनायुक्त कदमहरूमा अभ्यस्त गराउनै चाहेन। न प्रदेश सरकारले नै गर्यो न त स्थानीय सरकारहरूले। केवल पाँचदलीय सत्ता साझेदारी, प्रदेश सरकार गठन र विघटनजस्ता कुराहरूमा नै दलहरू रमाइरहे। राजनीतिक दलहरू फुट र पुनर्गठन चक्रमा ठूला भीडसहित क्रियाशील बन्दै गए। यसकारण पनि ती दलहरू भीडको बीचमा तल्लिन भइरहे। यसबीच जब निर्वाचन आयोगले २०७८ चैत्रभित्र स्थानीय तहको चुनाव गर्ने संकेत गर्यो। तब नेपाली कांग्रेस, नेकपा एमाले, नेकपा माओवादी र जसपाजस्ता पार्टीहरूले वैधानिक बाटो समातेर आमचुनावमा भाग लिने काममा आफूलाई व्यस्त तुल्याए। सोका लागि दलहरू सुनामीको गतिमा अधिवेशनमा होमिए। पार्टी अधिवेशन त गर्नुपथ्र्यो तर ती दलहरू भाइरस संक्रमणको जोखिमप्रति तिलको गेडा जत्ति पनि सजग भएको देखिएन। यस होडमा एमालेले वडा अधिवेशनदेखि महाधिवेशनसम्म सर्वसम्मत गरायो। अधिवेशनमा ठूलो भीड जम्मा गर्ने नं १ को दर्जा पनि प्राप्त गर्न सफल भयो। तर यसबाट हुने संक्रमणको अवस्थालाई एमालेले नजरअन्दाज गर्यो। पुष्पकमल दाहाल प्रचण्ड लाई उनकै निर्वाचन क्षेत्रमा देखाइदिन मानव जनसागर उरालेको हवाला मात्र उसले दिएन, हालसम्मका जिल्ला अधिवेशनमा समेत बसका बस मान्छे ओसारेर चार, पाँच दिनसम्म भीडशाला जमाइरहेकै थियो। कमसेकम आजभोलि त अलि सचेत हुनुपर्ने तर त्यो पनि भएको छैन। यतिमात्र होइन, आफूलाई जननायक बीपी कोइरालाको प्रजातन्त्रिक समाजवादको हवाला दिने, वीर गणेशमानको त्याग र साहस, किसुनजीको सादगीपनमा आस्था राख्ने नेपाली कांग्रेस, माधव नेपाल, प्रचण्डजस्ता गणतन्त्रवादीको बुइँ चढ्यो। आफ्नो शाश्वत मूल्य, मान्यता, आदर्श र सिद्धान्तबाट अलग भई कांग्रेसले प्रचण्डको दिल्ली निर्वासित एवं निर्देशित संघीय लोकतान्त्रिक गणतन्त्र, धर्म निरपेक्षता नामको भीमकाय रथमा सवार भयो। परिणाम, कांग्रेसले देशलाई चरम अस्थिरता, विदेशी हस्तक्षेप र परनिर्भरतामा साक्षी र साझेदार बनाउँदै लगेको छ। सबैभन्दा दुःखलाग्दो कुरा त यही हो। बीपी कोइराला भारतीय ज्यादतीविस्तारवाद र हस्तक्षेपको प्रवास जीवन र भोगाइबाट आजित भएका थिए। उनी २०३३ सालमा राष्ट्रिय मेलमिलापको नीति भन्दै स्वदेश फर्किए। राजाको गर्दन मुनि, मेरो गर्दन माथि भन्ने अवस्थामा थियो कांग्रेस। कम्युनिस्टसँग संगठन त के बोल्न पनि हुन्न भन्ने बीपीको धारणाविपरीत दिल्लीको तत्कालिक गणतान्त्रिक अभियानको मुख्य साझेदार भएको छ कांग्रेस। कांग्रेसले विगतमा तत्कालीन श्री ५ ज्ञानेन्द्र र केही राजावादीसँग दुस्मनी साँध्ने विचार गरेको थियो। यस कारण पनि कांग्रेसले संघीयता, वर्तमान निर्वाचन क्षेत्र र उपक्षेत्र कायम, धर्म निरपेक्षतामा जाँदा भोलिको आफ्नो निर्वाचन दुर्दशाको आँकलन गर्न सकेन। आज पनि कम्युनिस्टको चरम फुटको उपयोग नगरी पार्टीका अधिवेशनहरूमा प्रजातान्त्रिक अभ्यास भन्दै गुटगत चुनावमा कांग्रेस चलमलाइरह्यो। सोही कारण पनि आत्मीय र सुदृढ एकतामा जम्न सकेको छैन। राप्रपा पनि यो महाधिवेशनबाट झन् विभाजित भएको छ। नेकपा माओवादीमा प्रचण्ड बलजफत् नेता बन्दै अरू नेता कार्यकर्ताको चरम पदलोलुपता र असन्तुष्टिको रमिता हेरिरहेका छन्। अझै पदाधिकारीको छनोट हुन सकेको छैन। तराईवादीहरूको नाटक र दुर्दशा त हेरिसाध्य छैन। आमनेपाली नागरिकले पनि कुनै दल, नेता र कार्यकर्ताको आग्रहमा बस चढ्दै, भीडभाडमा जान तयार हुन हुँदैन। बाँच्न र पेसाका लागि केही यात्रा, काममा लाग्न विवश भए पनि माक्स नलगाउने, माक्सको उचित प्रयोग नगर्ने, सामाजिक दूरीको अवज्ञा गर्दै जथाभावी घुम्ने काम कहीकतै सही होइन। अझ रमाइलोका लागि यात्रा, उत्सव, समारोहको आयोजना गर्ने र सहभागी हुने तथा भीडभाडयुक्त ठाउँमा बस्ने र खानेजस्ता कार्य भइरहेका छन्। यी सबैबाट आफूलाई अलग राख्ने कोसिस गर्नु पर्छ। नागरिकको सचेतना नै सबैभन्दा महत्वपूर्ण पक्ष नै यही हो। सरकार र दलहरूलाई खबरदारी गर्ने पनि नागरिकले नै हो। समृद्ध नेपाल, सुखी नेपालीको नाराले अरूलाई दोष लगाएर मात्र परिवर्तन आउँदैन। आफ्ना विगतलाई सबैले समीक्षा गर्नै पर्छ। आजको युगले कोरेको बाटोमा हामी सबै सजगतापूर्वक हिँड्नै पर्छ। झन्डै अढाई सय वर्षको राजतन्त्रले देश कंगाल पार्यो भनेर सातदलले १२ बुँदे सम्झौता गरे। त्यो दिल्ली सम्झौताबाट नेपाली धर्तीमा सुनामी झैं आएका यी शक्तिले ३० वर्षको राजाकालीन शासनमा खोलेका अति महŒवपूर्ण र दूरगामी दुई सयभन्दा बढी उद्योगहरू समेत निजीकरण गरिसकेका छन्। केन्द्रीय सरकारदेखि स्थानीय सरकारसम्म मन्त्री, सांसद र मेयर, उपमेयर र वडाध्यक्षहरूको निजी शिक्षण संस्थामा सेयर, लगानी र बाटो खन्ने डोजर, ट्रिपर, खानी उद्योगहरू आदिको प्रयोगमार्फत अधिक आर्जन गर्ने काम पनि भए। त्यति मात्र भएन, ती दलबाट प्राकृतिक सम्पदा र वातावरणको तहसनहस भइरहेको छ। महँगी, भ्रष्टाचार, दिगो शान्ति र स्थायित्वमा कुनै सरकारको ध्यान गएको छैन। अमेरिकाको ५० अर्बको एमसीसी परियोजनाको बारेमा सत्तामा हुँदा एउटा कुरा र सत्ताबाहिर अर्को कुरा गरिरहेका छन्। यसर्थ समग्रमा भन्दा आज पुर्खाको बलिदान वीरता र शहादतले सिर्जित यो अखण्ड अभिभाज्य, हिन्दुत्वको पवित्र भाव भएको लाखौं देवीदेवताको बास भएको पवित्र देश कता जाँदै छ ? प्रश्नका खात लागिरहेका छन्। हामी नेपाली र नेपाल राष्ट्रको सुन्दर भविष्य त जे होला भन्ने अवस्था पनि सिर्जना हुँदैछ। वर्तमानको चालामाला ज्यादै दुःखदायी एवं निकृष्ट हुँदै गएको सत्य पनि हामी सामु छ। त्यसलाई बंग्याउन र भीडलाई भ्रम सिर्जना गर्न त सकिएला तर सदाका लागि अन्त्य गर्न सकिँदैन। त्यसैले राजनीतिक जितहार, अहं, भ्रम र स्वार्थ सबै त्यागेर कोरोनाको यस संन्त्रासयुक्त अवस्थाबाट देशलाई संक्रमणमुक्त बनाउनु दलहरूको मुख्य कर्तव्य देखिन्छ। आआफ्नो गुट, पार्टी र अन्तरपार्टी संंघर्षलाई सम्पूर्णको एकतामा परिणत गर्नु पर्छ। यसरी सरकार राजनीतिक दलहरू र आमनागरिकको अहं भूमिका र योगदानबाट मात्रै कोरोना भाइरस माथि विजय प्राप्त गर्न सकिन्छ। त्यसैले कोरोना बढ्नु वा नियन्त्रण हुनुमा तीन पक्ष नै मुख्य रूपमा जिम्मेवार रहेको देखिन्छ।"
ओ रक्त समूह भएकालाई लामखुट्टेले धेरै टोक्छ,"पृथ्वीमा मानिसलाई हमला गर्ने सबैभन्दा खतरनाक जीवमा लामखुट्टेको नाम सबैभन्दा पहिलो स्थानमा छ। यही एकमात्र जीव हो जसले सर्वाधिक मानिसलाई आफ्नो शिकार बनाइरहेको छ। लामखुट्टेले टोकेपछि अनेक प्रकारका रोग लागेर हरेक वर्ष १० लाखभन्दा बढी मानिसको मृत्यु भइरहेको छ। जानौ यो जीवका बारेमा केही रोचक तथ्य। संसारमा लगभग ३५ सय लामखुट्टेका प्रजाति पाइन्छन्। एउटा लामखुट्टेले आफ्नो वजनभन्दा तीन गुणा बढी रगत पिउन सक्छ। भाले लामखुट्टेले कहिल्यै पनि टोक्दैन। अन्डाको विकास गर्न धेरै प्रोटिन चाहिने भएकाले पोथीले मात्रै टोक्छ। भालेचाहिँ रुखबिरुवाको रस पिएर बाँच्छ। तुलसीको बोट छेउछाउमा लामखुट्टे कहिल्यै आउँदैन। किनभने उसलाई तुलसीको गन्ध मन पर्दैन। यो जीवले गर्भवती महिला तथा ओ ब्लड ग्रुपका मानिसलाई अधिक मन पराउँछ। उनीहरूलाई खोजीखोजी टोक्छ। लामखुट्टेको दाँत हुँदैन उसको तिखो र लामो चुच्चोले रगत चुस्छ। यदि तपाईंलाई पसिना धेरै आउँछ भने लामखुट्टेले धेरै टोक्छ। बियर धेरै खाने मान्छेलाई पनि लामखुट्टेले अधिक मन पराउँछ। विभिन्न अध्ययनका अनुसार बियर नपिउने भन्दा पिउनेलाई धेरै लामखुट्टेले टोकेको पाइएको छ। कुनैकुनै लामखुट्टेका प्रजातिले मानिसलाई नटोकेर भ्यागुता, माउसुली आदिलाई टोक्छन्। जब तापमान बढ्छ लामखुट्टे पनि कम लाग्छन्। किनभने धेरै गर्मी यो जीवका लागि हानिकारक हुन्छ। यसले फैलाउने सबैभन्दा प्रमुख रोग मलेरिया हो। जसबाट हरेक वर्ष २५० मिलियनभन्दा बढी मानिस संक्रमित र लगभग १० लाखको मृत्यु भएको तथ्यांक छ। हाम्रो श्वासबाट निस्किएको कार्बनडाइअक्साइडको गन्ध थाहा पाएर लामखुट्टेले अँध्यारोमा पनि मानिसलाई खोजेर टोक्छन्। पोथी लामखुट्टेले एकपटकमा करिब ३ सय अन्डा दिन्छ। भाले लामखुट्टे लगभग १० दिन तथा पोथी ६ देखि ८ हप्ता बाँच्ने विभिन्न अध्ययनले देखाएका छन्। (विभिन्न एजेन्सीको सहयोगमा)"
"निर्वाचनमा गठबन्धनको वर्चश्व, राष्ट्रियसभामा ठूलो दल एमाले नै","राधा खनालकाठमाडौं, केशवशरण लामिछानेपोखरा, शिवराज भट्टधनगढी, ललितबहादुर बुढासुर्खेत, कृष्ण सारु मगर हेटौंडा, गोविन्द महतो जनकपुरधाम, जितेन्द्रनारायण ठाकुरविराटनगर, गोपाल शर्मा दाङ : राष्ट्रियसभाका १९ पदका लागि बुधबार भएको निर्वाचनमा पाँच दलीय सत्ता गठबन्धनले वर्चश्व कायम गरेको छ। गठबन्धनले १८ सिट जित्दा एमाले एक सिटमा सीमित रहन पुग्यो। कांग्रेस ६, माओवादी केन्द्र र नेकपा एकीकृत समाजवादी ५५, जनता समाजवादी पार्टी (जसपा) र राष्ट्रिय जनमोर्चाले एकएक स्थान जितेका हुन्। यससँगै राष्ट्रियसभामा कांग्रेसले ३, माओवादी केन्द्र, एकीकृत समाजवादी, जसपाले ११ सिट बढाएका छन्। निर्वाचन आयोगको तथ्यांकअनुसार माओवादी केन्द्रले १५, कांग्रेसले १० र एकीकृत समाजवादीले ८, जसपाले ३ सिट पुर्याएका छन्। यस्तै, राष्ट्रियसभामा जनमोर्चाको प्रवेश भएको छ। यद्यपि, पहिलो ठूलो दल भने एमाले नै यथावत् छ। उसको १७ सिट छ। प्रदेश १ मा महिलातर्फ एकीकृत समाजवादीकी जयन्तीदेवी राई र अन्यतर्फ कांग्रेसका गोपालकुमार बस्नेत विजयी भएका छन्। राईले एमालेकी सुमित्रा सुवेदी भण्डारीलाई पराजित गरिन्। बस्नेत एमालेका गुरु बरालसँग मत बराबरी हुँदा गोला तानेर विजयी भएका हुन्। अपांगता भएका व्यक्ति वा अल्पसंख्यकतर्फ भने एमालेका सोनाम ग्याल्जेन शेर्पा विजयी भएका छन्। गठबन्धनबाट उम्मेदवार बनेका जनता समाजवादी पार्टीका हेमराज राईलाई शेर्पाले पराजित गरेका हुन्। मधेसबाट महिलातर्फ माओवादी केन्द्रकी उर्मिला अर्याल र अन्यतर्फ जसपाका मोहम्मद खालिद सिद्धिकी, बागमतीबाट अन्यतर्फ कांग्रेसका कृष्णप्रसाद पौडेल र महिलातर्फ एकीकृत समाजवादीकी गोमा तिमल्सिना विजयी भएका छन्। गण्डकीबाट महिलातर्फ कांग्रेसकी कमला पन्त, दलिततर्फ माओवादी केन्द्रका भुवन सुनार र अन्यतर्फ माओवादी केन्द्रकै सुरेश आले मगर राष्ट्रियसभा सदस्य बनेका छन्। उनीहरूसँग एमाले उम्मेदवार क्रमशः लीला थनेत, अर्जुन सुनाम र पुण्य पौडेल प्रतिस्पर्धामा थिए। लुम्बिनीबाट कांग्रेसका युवराज शर्मा, एकीकृत समाजवादीकी राजेन्द्रलक्ष्मी गैरे र राष्ट्रिय जनमोर्चाका तुलप्रसाद विश्वकर्मा निर्वाचित भएको प्रदेश निर्वाचन कार्यालयले जनाएको छ। कर्णाली प्रदेश निर्वाचन कार्यालयका अनुसार कांग्रेसकी दुर्गाकुमारी गुरुङ, माओवादी केन्द्रका नरबहादुर विष्ट र एकीकृत समाजवादीका उदय बोहरा विजयी भएका छन्। सुदूरपश्चिमबाट कांग्रेसका नारायणदत्त मिश्र, एकीकृत समाजवादीकी मदनकुमारी शाह (गरिमा) र माओवादी केन्द्रका जगतबहादुर पार्की राष्ट्रियसभा सदस्य निर्वाचित भएका छन्। प्रदेश १ मा महिलातर्फ राईले ४ हजार ६ सय ३२, भण्डारीले ४ हजार ३ सय ६२ र राप्रपाकी रन्जु प्याकुरेलले १ सय २० मतभार प्राप्त गरे। अन्यतर्फ बस्नेत र बरालले बराबरी ४ हजार ४ सय ८८ मतभार प्राप्त गरेका थिए। मत बराबरी भएपछि भएको गोला प्रक्रियामा बस्नेत विजयी भएको निर्वाचन अधिकृतको कार्यालयले जनाएको छ। सोही सिटमा राप्रपाका अम्बरबहादुर बिष्ट पनि उम्मेदवार थिए। अन्यतर्फ एमालेका एक प्रदेश सांसदको मत राप्रपा उम्मेदवारलाई गएको पाइएको छ। प्रदेश १ मा एमालेका ४० प्रदेश सांसदमध्ये ३९ मत खसेको हो। फरार रहेकी एमालेकै सांसद गुलेफुन खातुन भने मतदानमा उपस्थित भइनन्। एमालेका बरालले ३८ मत मात्रै प्राप्त गरे। अन्यतर्फ कांग्रेसका एक सांसदको मत बदर भएको छ। अल्पसंख्यकतर्फ शेर्पाले ४ हजार ७५२ र राईले ४ हजार ३ सय ४६ मतभार प्राप्त गरेको जनाइएको छ। शेर्पाले प्रदेश सांसदतर्फ गठबन्धनको दुई मत थप प्राप्त गरेका छन्। मधेसमा अर्यालले ६ हजार १ सय ५६ र लोसपाकी रूपाकुमारी यादवले २ हजार ७ सय ५४ मतभार पाए। यादवलाई एमालेको समर्थन थियो। यद्यपि, एमाले उम्मेदवार विनादेवी साहको पक्षमा ३ सय ६ मतभार परेको छ। सिद्धिकीले ६ हजार ६ सय ७८ र एमालेलोसपा गठबन्धनबाट उस्मान अन्सारीले २ हजार ७ सय ६६ मतभार ल्याए। दुई प्रदेशसभा सदस्य र ४ स्थानीय जनप्रतिनिधिसहित ६ जनाले मतदान गर्न नसकेको प्रमुख निर्वाचन अधिकृत ब्रजेश प्याकुरेलले बताए। बागमतीमा अन्यतर्फ पौडेलले ४ हजार ७ सय ९४ र निकटतम प्रतिद्वन्द्वी एमालेका गोपाल शाक्यले ४ हजार ३ सय ४४ मतभार प्राप्त गरे। नेमकिपाका उम्मेदवार कृष्णबहादुर तामाङले १ सय ३२ मतभार प्राप्त गरे। महिलातर्फ तिमल्सिनाले ४ हजार ८ सय २४ र निकटम प्रतिस्पर्धी एमालेकी निरुकुमारी कुँवरले ४ हजार ३ सय ६२ मतभार प्राप्त गरे। नेमकिपाकी गीता काफ्लेले एकसय ३२ मतभार प्राप्त गरेको निर्वाचन कार्यालयले जनाएको छ। महिला र अन्य दुवैमा दुईदुई मत बदर भएको थियो। ३ सय ४६ मतदाता रहेकोमा विवेकशील साझा पार्टीका तीन मतदाता अनुपस्थित भए। गण्डकीमा पन्तले ३ हजार ४८, सुनारले पनि त्यत्ति नै र मगरले ३ हजार ९६ मतभार पाए। एमालेबाट थनेत र अर्जुनको समान २ हजार ७ सय २४ र पौडेलको २ हजार ६ सय ९४ मतभार आएको प्रदेश निर्वाचन कार्यालयका प्रमुख हुमनाथ पराजुलीले बताए। गण्डकी प्रदेशसभामा कांग्रेससहित गठबन्धनका ३१ सांसद छन्। ८५ स्थानीय तह छन्। प्रदेशसभामा एमाले सांसद संख्या २७ छ। तर पन्त, सुनारलाई उनीहरूको पार्टीका गठबन्धनका प्रदेशसभाका ३१ मध्ये २ सांसदले मत हालेनन्। आलेलाई पनि १ मत कम आयो। पन्त र सुनारलाई प्रदेश सांसद २९ जनाको मात्रै मत परेको थियो। उनकी प्रतिस्पर्धी एमालेकी थनेतलाई आफ्नो पार्टीका २७ र बाँकी २ गरी २९ प्रदेश सांसदको मत आएको थियो। सुनामलाई पनि प्रदेश सांसद २९ जनाले मत हालेका थिए। अन्यतर्फको निर्वाचनमा एक प्रदेश सांसदको मत बदर भएको थियो। मगरले भने ३० सांसदको मत पाए। एमालेका पौडेललाई प्रदेशसभामा भएका २७ एमाले सांसदभन्दा १ बढी २८ जनाको मत आयो। लुम्बिनीमा अन्यतर्फ शर्माले ४३४४ र प्रतिद्वन्द्वी एमालेका रामदयाल गुप्ताले ३ हजार ३ सय ७८ मतभार पाए। महिलातर्फ गैरेले ४ हजार ३ सय ७४ र प्रतिद्वन्द्वी एमालेकी भारती उपाध्याय खनालले ३ हजार ३ सय १२ मतभार प्राप्त गरे। दलिततर्फ विश्वकर्माले ४ हजार ३ सय ५६ र प्रतिद्वन्द्वी एमालेका कृष्णबहादुर सुनारले ३ हजार ३ सय ४८ मतभार प्राप्त गरे। मुख्य निर्वाचन अधिकृत रितेन्द्र थापाका अनुसार कुल २ सय ९६ मतदातामध्ये २ सय ९४ मत खस्यो। राप्रपाबाट निर्वाचित नेपालगन्ज उपमहानगरका मेयर धवलशमशेर राणासहित दुई मतदाता भने मतदानमा उपस्थित भएका थिएनन्। कर्णालीमा महिलातर्फ गुरुङले २ हजार ९ सय ७०, अपांगता भएका व्यक्ति वा अल्पसंख्यकतर्फ विष्ट र अन्यतर्फ बोहराले समान ३ हजार ६ मतभार प्राप्त गरेको सहायक निर्वाचन अधिकृत दुर्गाप्रसाद चालिसेले बताए। यस्तै ३ मत बदर भएको निर्वाचन कार्यालयले जनाएको छ। एमालेबाट गंगा थापा महतले १ हजार ४ सय १६, पदमबहादुर माझीले १ हजार ३ सय ९८ र चूडामणि शर्माले एक हजार चार सय १६ मत मात्र प्राप्त गरेका छन्। प्रदेश राजधानी वीरेन्द्रनगरस्थित प्रदेश निर्वाचन कार्यालय परिसरमा मतदान भएको थियो। निर्वाचनमा ३५ प्रदेशसभा सदस्यमध्ये ३४ र पालिकाका एक सय ५६ जना पदाधिकारीमध्ये १ सय ५५ जनाको मत खसेको थियो। राप्रपाका प्रदेशसभा सदस्य शोशीला शाही र कालिकोटको तिलागुफा नगरपालिकाका उपप्रमुख दन्ता नेपाली मतदानमा सहभागी भएनन्। सुदूरपश्चिममा अन्यतर्फ मिश्रले प्रदेशसभातर्फ १ हजार ८ सय ७२ मतभार र स्थानीय तहतर्फ १ हजार ८ सय ७२ मतभार पाए। उनका प्रतिद्वन्द्वी एमालेका डिल्लीराज भट्टले प्रदेशसभातर्फ ६ सय २४ मतभार र स्थानीय तहतर्फ १ हजार २ सय ७६ मतभार प्राप्त गरे। महिलातर्फ शाहले प्रदेशसभातर्फ १ हजार ८ सय ७२ मतभार र स्थानीय तहतर्फ १ हजार ९ सय ६२ मतभार पाइन्। उनकी निकटतम प्रतिद्वन्द्वी एमाले उम्मेदवार सन्तोषकुमारी शर्मा (थापा)ले प्रदेशसभातर्फ ५ सय ७६ र स्थानीय तहतर्फ १ हजार १ सय ५२ मतभार प्राप्त गरेकी छन्। दलिततर्फ पार्कीले प्रदेशसभातर्फ १ हजार ८ सय ७२ र स्थानीय तहतर्फ १ हजार ८ सय ९० मतभार पाए। उनका निकटतम प्रतिद्वन्द्वी एमालेका नरेशकुमार विश्वकर्माले प्रदेशसभातर्फ ५ सय ७६ र स्थानीय तहतर्फ १ हजार २ सय ६ मतभार प्राप्त गरेका छन्। जसको सकिँदै छ पदावधि आगामी फागुन २० गते १९ निर्वाचित र एक राष्ट्रपतिबाट मनोनीत (रामनारायण बिडारी) गरी २० जनाको पदावधि सकिँदै छ। जसमा एमालेका ८, नेकपा एकीकृत समाजवादीका ४, माओवादी केन्द्रका ४ र नेपाली कांग्रेसका ३ छन्। सातै प्रदेशमा गरी नौ दलका ४३ उम्मेदवार चुनावी प्रतिस्पर्धामा थिए। कुल २ हजार २५ मतदातामध्ये २ हजार ७ जनाले मतदान गरेको आयोगले विज्ञप्तिमार्फत जनाएको छ। यो निर्वाचनमा सम्बन्धित प्रदेशभित्रका प्रदेशसभा सदस्य र स्थानीय तहका गाउँपालिका अध्यक्ष तथा उपाध्यक्ष र नगरपालिका प्रमुख र उपप्रमुख मतदाता थिए। प्रदेशसभा सदस्यको मतभार ४८ र स्थानीय तहका प्रमुख तथा उपप्रमुखको मतभार १८ छ। कोको भए निर्वाचित ? प्रदेश १ जयन्तीदेवी राई (एकीकृत समाजवादी) सोनम ग्याल्जेन शेर्पा (एमाले) गोपालकुमार बस्नेत (कांग्रेस) मधेस उर्मिला अर्याल (माओवादी) मोहम्मद खालिद सिद्धिकी (जसपा) बागमती गोमादेवी तिमल्सिना (एकीकृत समाजवादी) कृष्णप्रसाद पौडेल (कांग्रेस) गण्डकी कमला पन्त (कांग्रेस) सुरेश आले मगर (माओवादी) भुवनबहादुर सुनार (माओवादी) लुम्बिनी युवराज शर्मा (कांग्रेस) राजेन्द्रलक्ष्मी गैरे (एकीकृत समाजवादी) तुलबहादुर विश्वकर्मा (जनमोर्चा) कर्णाली दुर्गा गुरुङ (कांग्रेस) उदयबहादुर बोहरा (एकीकृत समाजवादी) नरबहादुर विष्ट (माओवादी केन्द्र) सुदूरपश्चिम नारायणदत्ता मिश्र (कांग्रेस) मदनकुमारी शाह (गरिमा) (एकीकृत समाजवादी) जगतबहादुर पार्की (माओवादी केन्द्र)"
"आजको मौसम : प्रदेश १, बाग्मती र गण्डकी प्रदेशमा वर्षा र हिमपात","काठमाडौं : देशको पहाडी भूभागमा आंशिक बदली र तराईका भुभागमा हुस्सु कुहिरो लागि रहेको जल तथा मौसम विज्ञान विभागले जनाएको छ। देशमा पश्चिमी न्यून चापिय प्रणालीको आंशिक प्रभाव रहेकाले देशका उच्च पहाडी तथा हिमाली भूभागमा हल्का वर्षा र हिमपातको सम्भावना रहेको छ। मौसम पूर्वानुमान महाशाखाबाट जारी मौसम बुलेटिनमा बिहीबार दिउँसो प्रदेश १, बाग्मती तथा गण्डकी प्रदेशको पहाडी भूभागमा आंशिकदेखि सामान्यतया बदली रही देशका बाँकी भूभागमा आंशिक बदलीदेखि मौसम सामान्यतया सफा रहने उल्लेख छ। प्रदेश १, बाग्मती तथा गण्डकी प्रदेशको पहाडी भूभागका थोरै स्थानहरुमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानहरुमा हल्का हिमपातको सम्भावना छ। महाशाखाका अनुसार राती प्रदेश १, बाग्मती तथा गण्डकी प्रदेशका पहाडी भूभागका थोरै स्थानहरुमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका केही स्थानहरुमा हल्का हिमपातको संभावना छ। शुक्रबार देशको पहाडी भूभागमा आंशिक बदली रही बाँकी भूभागहरुको मौसम सामान्यतया सफा रहनेछ । देशको पहाडी भूभागका एकदुई स्थानमा हल्का वर्षाको सम्भावना रहेको छ। साथै देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना छ। शनिबार प्रदेश नं १ बागमती र गण्डकी प्रदेशको पहाडी भूभागमा आंशिक बदली रही बाँकी भूभागहरुको मौसम सामान्यतया सफा रहने महाशाखाले जनाएको छ । देशको उच्च पहाडी तथा हिमाली भूभागमा हिमपातको सम्भावना रहेकाले चिसोबाट बच्न र त्यसको प्रभावबाट जोगिन आवश्यक सुरक्षा तथा सतर्कता अपनाउन महाशाखाको अनुरोध छ।"
भेरी अस्पतालमा दुई सङ्क्रमितको मृत्यु,राँझा : नेपालगञ्जस्थित भेरी अस्पतालमा १२ घण्टाभित्र दुई कोरोना सङ्क्रमितको मृत्यु भएको छ। अस्पतालमा उपचाररत बर्दियाका ७१ वर्षीय सङ्क्रमित पुरुषको मृत्यु भएको १२ घण्टाभित्रै कालिकोटका १६ वर्षीय बालकको भेरी अस्पतालमा मृत्यु भएको जिल्ला कोभिड व्यवस्थापन केन्द्र बाँकेका स्रोत व्यक्ति तेज वलीले जानकारी दिए। उनका अनुसार मधुवन नगरपालिका वडा नं ६ निवासी ७१ वर्षीय पुरुषको उपचारका क्रममा मङ्गलबार राती १०ः३० बजे मृत्यु भएको थियो। भेरी अस्पतालमा यही माघ १० गते पिसिआर परीक्षण गर्दा उनलाई कोरोना पोजिटिभ भएपछि सोही दिन भर्ना गरिएको थियो। यस्तै कालिकोट शुभकालिका वडा नं ५ निवासी १६ वर्षीय बालकको भेरी अस्पतालमा बुधबार बिहान ११ः१५ बजे मृत्यु भएको छ। यही माघ ४ गते पिसिआर परीक्षण गर्दा कोरोना पोजिटिभपछि भोलिपल्ट भेरी अस्पतालमा भर्ना गरिएकामा उपचारकै क्रममा बुधबार बिहान मृत्यु भएको जिल्ला कोभिड ब्यवस्थापन केन्द्रका स्रोत व्यक्ति वलीले बताए। रासस
खाल्डा खनेपछि पुर्नु पर्दैन ?,"देशकै राजधानीका सडकमा यात्रा गर्दा पनि कतिखेर खाल्डामा परिन्छ कि भन्ने पीर मान्नुपर्ने अवस्था छ। भित्री गल्लीका सडकको के कुरा भयो र मुख्य सडकमै सयौंं खाल्डा भेटिन्छन्। यस्ता खाल्डामा परेर बर्सेनि ठूलो संख्यामा सर्वसाधारणले ज्यान नै गुमाउनुपर्छ। सामान्य सवारी दुुर्घटनाको गणना गरेर के साध्य ? राजधानीका कुनै पनि सडकमा केही किलोमिटर यात्रा गर्यो कि एउटा न एउटा खाल्डो आइनै हाल्छ। बीच सडकमा खाल्टो परेको हुन्छ, कतिपय यस्ता खाल्डामा लौरो गाडेर कपडाको झन्डा देखाएर खतरा छ भन्ने संकेत गरिएको हुन्छ। कतिपयमा भने यात्रीले आफै अनुमान गरेर अघि बढ्नुपर्ने हुन्छ। विकसित एवं सम्पन्न मुलुकबाट पहिलोपटक नेपाल घुम्न आउने विदेशीहरू सडकको बीचमा लौरोमा झन्डा फहराएको देख्दा अचम्म मान्दा हुन्। यतिसम्म हुन्छ कि, बल्लतल्ल कालोपत्रे गरेर सडक चिल्लो बनाइएको हुन्छ, भोलिपल्ट हेर्दा फेरि खनेर, खाल्डो पारेर सडक नै कुरूप बनाइसकिएको हुन्छ। त्यो पनि सरकारी निकायबाटै। कहिले ढलले, कहिले खानेपानीले त कहिले विद्युत्ले सडक खनेर बिजोग बनाउँछन्। तर, खनेको, भत्केको सडक पिच गर्ने र खाल्डा पुर्नेतिर उनीहरूको फिटिक्कै ध्यान जांँदैन। विडम्बना नै भन्नुपर्छ, विदेशी एवं दाताले बनाइदिएका चिल्ला र लोभलाग्दा सडकको पनि संरक्षण गर्न सरकारले सक्दैन। दाताले बनाइदिएर हस्तान्तरण गरेका सडकमा पनि केही वर्षमै उस्तै खाल्डा हुन्छन्। आफूले बनाउन त सक्दैनौ, अरूले बनाइदिएका सडक पनि संरक्षण गर्न नसक्नु योभन्दा लाजमर्दो विषय अरू के होला ? सडक छेउछाउका नालीको त कुरै नगरे भो। कतिपय नाली हुन् कि दुर्घटना गराउन बनाइका पासो हुन् भन्ने छुट्ट्याउन कठिन हुन्छ। कुनै पनि देशकको विकासको मुख्य पूर्वाधार भनेको सडक नै हो। सडकको अवस्थाले त्यस देशको आर्थिक, सामाजिक र भौतिक पूर्वाधार विकासको मूल्यांकन गर्ने गरिन्छ। पछिल्ला दिनमा केन्द्रदेखि जनताको घर दैलोको स्थानीय सरकारको मुख्य जोड पनि सडक पूर्वाधार निर्माणमै गएको देखिन्छ। एउटै सडकमा केन्द्र, प्रदेश र स्थानीय सरकारबीच बजेट हाल्न तँछाडमछांड नै मच्चिने गरेको छ। तर पनि, सडकको दुरवस्था भने उस्तै छ। अन्त किन जानु, राजधानीकै सडक हेरे पुग्छ। हाम्रो भूधरालत एकनासको छैन। उबडखाबड, उकालो ओरालो र भीरपाखा छ। विकास निर्माणका काम गर्न गाह्रो मात्र हैन, ढिलो र खर्चिलो पनि छ। तर जे जति सडक बनेका छन, तिनीहरूको संरक्षण र मर्मत त राज्यले गर्न सक्छ नि। राजधानी काठमाडौंकै सडकमा बर्खामा हिलो र घाम लाग्दा धुलाम्मे हुने, यो त नयाँ कुरा नै भएन। अझ, बर्खायाममा सडकमै पानी जम्ने र बर्खाको भेल बग्दा कहाँनेर खाल्डो परेको हुन्छ भन्ने यात्रुलाई पत्तै हुंँदैन। यस्तै बेला सहरी विकास मन्त्रालयअन्तर्गतको ढलको काम गर्ने निकायले ढल खोलेर त्यत्तिकै छोडिदिएको हुन्छ। पत्तो नपाउँंदा सवारीसंगै यात्री पनि ढलमा पर्ने र बेपत्ता हुने गरेका छन। बालबालिकादेखि वृद्धवृद्धाले ढलमा परेर ज्यान गुमाएका छन्। नेपाल प्रहरीका अनुसार पानी पर्दा र झरीको समयमा सवारी र पैदलयात्री खाल्डोमा पर्ने गरेका छन्। यो बेला कहाँनेर कस्तो खाल्डो छ भन्ने अन्दाज नहुँदा दुर्घटना हुने गरेको नेपाल प्रहरीको भनाइ छ। सडक छेउका नालीमा दुर्घटना हुने, सर्वसाधारण लड्ने, घाइते हुने क्रम न निरन्तरता जस्तै बनिसक्यो। अर्कोतिर, नयाँ सडक विस्तार गर्दा ठेकेदारले खाल्डो पार्ने र त्यत्तिकै छोडिदिने गरेका छन्। ठेकेदारको लापरवाहीले मान्छेदेखि जनावरसम्म खाल्डोमा पर्ने गरेका छन्। सडक भनेको सजिलो, छरितो र सुविधाका लागि हो। तर त्यही सडक मान्छेका लागि पासो बनिरहेका छन् भन्दा, सरकार र जिम्मेवार निकायका लागि लाजमर्दो विषय हो। सडकका खाल्डा पुर्ने, धुलो मैलो हटाउने, विकासमा सरकारी निकायबीच साझेदारी काम गर्ने र सर्वसाधारणलाई ढुक्कले यात्रा गर्ने अवस्था सिर्जना गर्नेमा सरकारको ध्यान जानैपर्छ। सडकमा ज्यानमारा खाल्डा"
इलाममा जीप दुर्घटना : दुई जनाको मृत्यु,इलाम : बिहीबार बिहान इलाममा पिकअप जीप दुर्घटना हुँदा दुई जनाको मृत्यू भएको छ। झापाबाट इलाम आउँदै गरेको प्रदेश १०१००१ च ७९१६ नम्बरको पिकअप अनियन्त्रित भइ सडकदेखि करिव पाँच सय मिटर तल झरेको छ। मेची राजमार्गको रोङ गाउँपालिका४ पहिरोमा पिकअप दुर्घटना भएको जिल्ला प्रहरी कार्यालयका सूचना अधिकारी गङ्गाबहादुर थापाले जानकारी दिए। उनका अनुसार दुर्घटनामा परी झापाको मेचीनगर नगरपालिका४ वस्ने वर्ष ५५ का रमेश थापा र सोही स्थान वस्ने वर्ष ४० का सुर्यबहादुर थापाको घटनास्थलमा नै मृत्यु भएको हो। जीप चालक मेचीनगर४ बस्ने वर्ष ३३ का अर्जुन कोइरालासमेत गम्भिर घाइते भएको बताइएको छ। उनलाई उपचारका लागि झापाको विएण्डसि अस्पताल लगिएको छ। घटनाका विषयमा थप अनुसन्धान भइरहेको प्रहरीले जनाएको छ। रासस
अमेरिकामा नेपालीको पहिचान,"सकारात्मक सांस्कृतिक विचलन वा जेनेरेसन ग्यापको रूपमा हेर्दा कालो बादलमा चाँदीका घेरा भने देखिन्छन् । राजधानीको आमचरित्र भनेको निर्दयी हुन्छ, न त्यहाँ दयामाया हुन्छ न विवेक। त्यहाँ हुने भनेको केवल महत्वकांंक्षा र स्वार्थ मात्र हो। ती पूरा गर्न जे पनि गरिन्छ, हुन्छ। समाजशास्त्र भन्छ, अपवादलाई छोड्ने हो भने राजधानीको आमचरित्र यही हो। राजधानीको एउटा चरित्र हो, बसाइँसराइको गन्तव्य नम्बर १ हुनु। तथ्यले देखाउँछ, अमेरिका संसारको बसाइँसराइको नम्बर १ गन्तव्य हो। यस अर्थमा अमेरिका संसारको अघोषित राजधानी हो। चाहे पनि नचाहे पनि तथ्यले यही भन्छ। मानिसपिच्छेका सत्य फरक हुन्छन्, तर्कबितर्क पनि हुन्छन्। तर, हजार सत्यभन्दा एउटा तथ्य बलियो हुन्छ। अमेरिकामा बसाइँ आउनेको काराभान नै चल्छ। अविकसित र गरिब मुलुकबाट त आउँछन् नै, बेलायत र क्यानडाजस्ता धनी देशबाट पनि अमेरिका बसाइँ सर्नेको संख्या उल्लेख्य मात्रामा हुन्छ। सर्वसाधारणको त कुरै छोडौं, बेलायती राजकुमार ह्यारी पनि राजपरिवार नै छोडेर अमेरिका बसाइँ आए। पहिला क्यानडा गएका उनी त्यहाँ रोकिएनन्, अमेरिका नै आइपुगे। नेपालमा पनि अमेरिका क्रेज थामिनसक्नु छ। बर्सेनि भाग्योदय चिट्ठा हाल्नेको महाकुम्भको दृश्यले होस् वा ६०७० लाख तिरेर जीवन हत्केलामा लिएर तल्लोबाटो आउनेको काराभानले, त्यही अथाह क्रेजको साक्षी बोकिरहेका हुन्छन्। अर्कोतिर, सेमिनार, गोष्ठी, कार्यक्रममा सहभागी हुन भनेर होस् वा कामदार, विद्यार्थी, विवाह भिसा आदि इत्यादिका नाममा होस्, अमेरिका छिर्ने र यहाँ बस्न हराउनेको संख्या पनि धेरै छ। अमेरिका छिर्नु एउटा कुरा। त्यसपछि यहाँ रहनका लागि कानुनी हैसियत बनाउन के मात्र गरिँदैन ! भन्ने एन्टी थेसिसको कथा सिनेमाको भन्दा कम छैन। धेरैको परिवार एकसाथ अमेरिका आएको हुँदैन। परिवार एकसाथ बनाउन अर्को महाभारत आइलाग्छ। कति त्यो महाभारत छिचोल्न नसकेर पारिवारिक विखण्डनको सिकार हुन्छन्। त्यस क्रममा हुने संंघर्ष र दुःखको कुरा त गरेर साध्य छैन। स्थिति यस्तो छ कि अब त्यो सबैको साझा कथा बनेको छ, लगभग सबैका उस्तै हुन्छन्। अध्ययनले अमेरिका आएका ६८ प्रतिशत नेपालीको जीवनस्तर नेपालको भन्दा पनि तल देखाएको छ। तैपनि अमेरिका आएको नेपाली नेपाल फर्कन चाहँदैन। उल्टै वर्षमा चार हजारभन्दा माथि नेपाली आफ्नो जन्मसिद्ध नेपाली नागरिकता त्यागेर अमेरिकी अंगीकृत नागरिक बन्दैछन्। सन् २०१५ यता हरेक वर्ष कम्तीमा पनि यही तथ्यांक रहेको छ। सन् २०१८ मा त यो संख्या ८ हजार नाघेको थियो। त्यसपछि कोरोना कहरले थामिएको छ। अमेरिकामा अंगीकृत नागरिक हुन सहज छैन। समयको हिसाबले पनि, प्रक्रियाका हिसाबले पनि। अमेरिकी नागरिक हुन कम्तीमा पनि तीन वर्ष त ग्रिनकार्ड भएकै हुनुपर्छ। केहीका लागि मात्र यो प्रावधान लागू हुन्छ। आममानिसका लागि लागू हुने भनेको पाँचवर्षे ग्रिनकार्ड नै हो। यो पाँच वर्षमा के के गर्नुहुन्छ ? भन्दा पनि के के गर्नु हुँदैन ? भन्ने अर्को एन्टी थेसिस छ। ग्रिनकार्ड जोगाएर नागरिक हुनका लागि पाइपाइ फुकेर पाइला चाल्नुपर्छ। त्यसपछि नागरिकताका लागि तयार गर्नुपर्ने परीक्षाको अर्कै तनाव छ। अंग्रेजी भाषाको तगारो छिचोल्नुपर्छ, भाषाको मात्र होइन, अमेरिकी एक्सेन्टको पनि कुरा हुन्छ। यति कष्टसाध्य पाँच वर्ष बिताएर पनि नेपाली आफ्नो मातृभूमिको नागरिकता त्यागेर अमेरिकी हुँदैछन्। एक जुनी बाँच्नु छ, आधा जीवन पनि नेपालमा संघर्ष गर्दागर्दै बितेको हुन्छ। अमेरिकामा आएर गर्नुपर्ने संघर्षको अर्को अध्याय छ। दाहिने चलनको जीवन छोडेर देब्रे चलनमा प्रवेश गर्न जीवनको परिभाषा नै फेर्नुपर्ने हुन्छ। सुरु सुरुमा त कागजी प्रक्रिया पूरा गरिसकेपछि अधिकांशले नेपाल फर्कने नै बताइरहेका हुन्छन्। छोराछोरीको भविष्यका लागि हो, उनीहरू युनिभर्सिटी लागेपछि वा कामव्यवसायमा लागेपछि नेपाल फर्कने नै भन्छन्। तर, ग्रिनकार्ड लिएको पाँच वर्षमा उनीहरूको मनस्थिति विस्तारै परिवर्तन हुँदै जान्छ। अमेरिकामा पनि स्थायीरूपमै आप्रवासीलाई मन नपराउने एउटा दक्षिणपन्थी तप्का छ। जसको प्रतिनिधित्व रिपब्लिकन पार्टीले गर्छ। हरेक चार वर्षमा हुने राष्ट्रपति चुनावमा आप्रवासीमैत्री डेमोक्रेटिक पार्टी यही मुद्दामा रिपब्लिकन पार्टीसँग चुनाव लडिरहेको हुन्छ। यही क्रममा बेलाबेलामा यो वा त्यो नामका ट्रम्पहरू पनि ब्यहोर्नुपर्ने हुन्छ। यस्ता घटनाले सधंैभरि ग्रिनकार्डमा रहँदा असुरक्षाको महसुस गराउँछ। नेपाल गएर फर्कंदा अमेरिका पस्न नदिने पो हो कि ? भन्ने चिन्ता सधैभरि विमानस्थलमा हुने गर्छ। उता, नेपालको स्थिति पनि दिनदिनै थप निराशलाग्दो बनिरहेको छ। बेथितिहरू बढेका छन्। देशसँगको मात्र होइन, परिवारसँगको दूरी पनि स्वभावतः बढ्दै जान्छ। साथीसंंगीको दूरी पनि बढ्दै जान्छ। नेपालमा रहेकाको अमेरिका गएकासँग केही अपेक्षा हुन्छ, जुन अमेरिका गएकाले चाहेर पनि पूरा गर्न सक्दैनन्। अर्कोतिर अमेरिकामा रहेका सन्तान भने दिनदिनै अमेरिकी हुन थाल्छन्। उनीहरूका लागि नेपाल फर्कने कुरा प्राथमिकतामै पर्दैन। जे भए पनि नेपाली मन हो, छोराछोरी अमेरिका छोडेर नेपाल फर्कन गाह्रै हुन्छ। यसको अर्को आयाम पनि छ, यतिका समय अमेरिका बस्दा काम गर्ने क्रममा सामाजिक सुरक्षाका नाममा आफूले तिरेको पैसाको १० क्वार्टर पनि पुग्न लागेको हुन्छ, उमेर पनि ६५ तिर उकालिँदै हुन्छ। त्यो उमेर नघाएपछि त्यो पैसा औसतमा मासिक १२ सयभन्दा माथि नै आउने हुन्छ। स्वास्थ्य बिमा पनि पाइने हुन्छ। उता, नेपाल फर्कंदा केही पनि पाइँदैन। उल्टै नेपाललाई वृद्धाश्रम बनाउन आयो भन्ने आक्षेपबाहेक। प्रस्तुत पृष्ठभूमिमा नेपालतिरको मोह क्रमशः भंग हुँदै जान्छ। नेपाली नागरिकता त्यागेर अमेरिकी नागरिक हुनेको संख्या बर्सेनि हजारौंमा उक्लिन्छ। समयक्रममा यसको पक्षमा तर्क गर्न हजारौं बहाना पनि बन्दैछन्। यसै पनि यो भूमण्डलीयकरणको युग हो र हामी आफैं पनि बसुधैव कुटुम्बकम भन्नेहरूका वंशज पर्यौं। अमेरिकी नागरिक हुँदा मन त यसै पनि खुसी भएको हुँदैन। चन्द्रसूर्य झन्डाको ठाउँमा ५० तारे१३ धर्से झन्डा शिरमा राखेर सयौं थुँगा फूलका हामी को ठाउँमा द स्टार स्पेगल्ड ब्यानर गाउनु पर्छ। त्यसमा पनि नेपाललाई अर्कै देश भनेर उसप्रतिको बफादारी सक्नुपर्छ। यसको अर्थ नेपाल र अमेरिकाबीच युद्ध भयो भने नेपालविरुद्ध लड्नुपर्नेसम्म हो। यो सत्यको कल्पनासम्म मात्र गर्दा पनि ऐठन हुन्छ। यति गरेर अमेरिकी नागरिकता लिए पनि रङमा विश्वास गर्ने अमेरिकाको मूलधारले आप्रवासी भन्दै कहिलै पनि जन्मदर्ता भएको जस्तो नागरिकलाई जस्तो व्यवहार गर्दैन। उही भाषाको नागरिकता प्रमाणपत्र र उही रङको पासपोर्ट छ भनेर समान अधिकारका लागि जिकिर गरिरहनु पर्छ, कर्तव्य निर्वाह गर्ने कुरामा चाहिँ रैथानेभन्दा पनि एक कदम अगाडि हुनुपर्छ। यता अमेरिकाको स्थिति यस्तो हुन्छ भने उता नेपालसँगको सम्बन्ध भने औपचारिक रूपमा टुंंग्याउनुपर्ने हुन्छ। नेपाल जाँदा नेपालको हरियो पासपोर्टको ठाउँमा अमेरिकाको नीलो पासपोर्ट हातमा बोक्नुपर्ने हुन्छ। भिसा लिएर दिनहुँ तीन डलर तिर्नुपर्छ। नेपालमा रहेकाको अमेरिका गएकासँग केही अपेक्षा हुन्छ, जुन अमेरिका गएकाले चाहेर पनि पूरा गर्न सक्दैनन्। अझ नेपालमा हिँडडुल गर्दा पनि अमेरिकी पासपोर्ट नै देखाउने हो भने हरेक ठाउँमा महँगो मूल्य चुकाउनुपर्छ। नेपाललाई ठग्दिनँ भनेर महँगो तिर्न राजी हुँदा पनि नेपालीले हेर्ने दृष्टिकोण सकारात्मक हुँदैन। धेरैको आँखामा पलयानवादी, नागरिकता नै त्याग्ने अवसरवादीलगायतका अनेक ट्याग बोक्नुपर्ने हुन्छ। नेपालमा गरिने यस्तै फरक व्यवहारका कारण अधिकांश नेपालीअमेरिकनले आफ्नो नागरिकताको हैसियत लुकाउँछन्। लुकाउनकै लागि भारत भएर नेपाल जान्छन्, भारत भएरै अमेरिका फर्कन्छन्। उनीहरूको अमेरिकी पासपोर्टमा भारतको भिसा लाग्छ, भारतकै अध्यागमनको छाप लाग्छ। त्यहाँबाट नेपाल जान अमेरिकी नागरिकता लिँदा बुझाउनु नपर्ने नेपाली नागरिकता र पासपोर्ट प्रयोग हुन्छ। यसो गर्दा उनीहरूले नेपालमा कुनै दुर्घटना गरे वा अपराध गरे भने के हुने ? त्यो अर्को गम्भीर प्रश्न छ। अब फर्कौं सुरुमै, अमेरिका संसारको राजधानी देश हो। अपवादलाई छोडेर बाहिरबाट अमेरिका आउने जो कोही पनि महत्वाकांक्षा वा स्वार्थ पूरा गर्न देश, परिवार सबै छोडेर आएका महत्वाकांक्षी र स्वार्थी मान्छे नै हुन्। भलै उनीहरूका यो वा त्यो बहाना हुन्छन्। उनीहरूको महŒवाकांक्षा र स्वार्थसँग प्रत्यक्ष र परोक्ष रूपमा हरियो डलर जोडिएको हुन्छ। तर, यो पनि सत्य हो कि अमेरिकामा व्यापार लोकेसनमा परेन र लट्री परेन भने धनी हुन सजिलो होइन, लगभग असम्भव नै हुन्छ। बढीमा काम गरेर भौतिक रूपमा गुणस्तरीय जीवन चलाउन सकिने मात्र हो। हामी नेपाली पनि यही चरित्रका आममानिस हौं। १९२० होला, त्यो बेग्लै कुरा। तर, कसैले पनि म यो चरित्रभन्दा माथि छु भन्ने स्थिति छैन। पछिल्लो समय सामाजिक सञ्जालले हातहातमा मल्टिटास्किङ मिडिया दिएपछिको कुरो अर्कै छ। सारमा, गुन्द्रुकको झोलसँग भात खाए पनि हर्पेमा हात सुघाउँदै बाहिर निस्कने चरित्र हाबी गराउँदैछन्। अमेरिकामै जन्मे या नेपालबाट सानैमा आएर यहाँ हुर्केबढेको पुस्ता भने त्यो चरित्रभन्दा टाढा हुँदैछ। यसलाई एक किसिमको सकारात्मक सांस्कृतिक विचलन वा जेनेरेसन ग्यापभन्दा पनि हुन्छ। यो अमेरिकामा रहेको नेपाली डायस्पोराको पछिल्लो पहिचान हो। तर, यसलाई सहजै स्विकार गर्ने आत्मालोचनाको संस्कृतिबाट हामी क्रमशः टाढिँदैछौं। समाजको आलोचनात्मक चेत गुम्दैछ। यसले घरदेशमा होस् वा परदेशमा, नेपाली समाजलाई भयानक दुर्घटनातिर डोहोयाउँदैछ। हो, अपवाद जहाँ पनि हुन्छ, नेपाली जाति र समाजमा पनि छ। तपाईं हामी पनि अपवादमा पर्न प्रयत्न गरौं। सक्यौं भने हाम्रो लागि त राम्रो हुन्छ नै, प्रकारान्तरमा नेपाली समाज पनि लाभान्वित हुनेछ।"
मिथिलामधेस विवाद,"मधेस प्रदेशले पहिचानको अर्थ जतिसुकै ढोल पिटे पनि त्यसलाई मधेसभन्दा मिथिला समिश्रणले प्रदर्शित गर्थ्यो । मधेस जनविद्रोहको सबैभन्दा ठूलो माग संघीय शासन व्यवस्थाको स्थापना थियो। तत्कालीन प्रधानमन्त्री गिरिजाप्रसाद कोइरालालाई यो माग स्वीकार गर्न कति सकस र हम्मे पर्यो भन्ने कुरा २३ दिने आन्दोलनमा दुईदुई पटक उनले गरेको सम्बोधनबाट उजागर हुन्छ। कतिसम्म भने पहिलो संविधानसभामा नेपाली कांग्रेस र एमालेको जनमत तल परेपछि मधेस प्रदेश सहजै स्वीकार गर्ने यी दुई पार्टीले दोस्रो संविधानसभामा फरक स्वरूपमा अघि बढे। अर्थात्, संविधानसभा, गणतन्त्र, धर्मनिरपेक्षता र संघीयता कांग्रेस र एमालेको मूलभूत माग नरहेको र तत्कालीन विषम परिस्थितिको उपज रहेको तथ्य कसलाई थाहा छैन र ! संविधानसभा, गणतन्त्र र धर्मनिरपेक्षता माओवादीको मूलभूत माग थियो भने संघीय शासन व्यवस्था मधेस आन्दोलनको उत्पादन हो। यो तथ्यप्रति वर्तमान प्रमुख दुई दल बेखबर होइन तर आफ्नो वर्चस्वलाई स्थापित गर्न विभिन्न प्रकारको कचिंगल गरिरहेको पाइन्छ। होइन भने प्रदेश नं २ को नामकरण र राजधानीको घोषणा तीन वर्ष पहिले भइसक्ने थियो। जसले संविधानतः पहिचान र सामथ्र्यको आधारमा अन्य प्रदेशलाई पनि प्रभावित नपारी रहने थिएन। अहिले अब प्रदेश नं १ लाई परेको सकस यसको ज्वलन्त उदाहरण हो। मिथिलामधेस विवाद मनोवैज्ञानिक रूपमा मधेसी समुदाय शाषित भएकाले दासत्वको जञ्जीर तोड्न उसले वर्षौंवर्षदेखिको संघर्षलाई सैद्धान्तिकीकरण गरेका छन्। जसलाई आन्तरिक औपनिवेश भनिएको हो। र, यो मधेस शब्द उसको एउटा ठूलो हतियार हो जसमा स्वायत्तता र स्वाभिमानयुक्त अधिकारको प्रश्न अन्तर्निहित छ। त्यसैले यसको उच्चारणसँगै शासक वर्गको मनमस्तिष्कमा अन्यमनष्क स्थिति सिर्जना हुन्छ। उसले विभिन्न प्रकारको तर्क, व्याख्या र विश्लेषणबाट मधेस शब्दको ओजलाई न्यूनीकरण गर्न थाल्छन्। पद, पैसा र प्रतिष्ठाका लागि राजनीति गर्ने मधेसीहरू उसको सामु मूकदर्शकबाहेक केही हुँदैन। यसले के देखाउँछ भने एकातिर मधेसी समुदायमा अध्ययनशीलताको अभाव छ। अर्कोतर्फ पदीय लिप्साको प्रचूर चाहनाको कारण प्रतिष्ठा र पहिचानको प्रश्न गौण भएर जान्छ। त्यसैले शासकीय मनोवृत्तिको आधारमा गठित जुनसुकै पार्टी होस् त्यहाँ यो शब्द त्यति प्रचलित छैनन्। गरिमाको विषयवस्तु बन्दैन। प्रदेश नं २ मा चार वर्षदेखिको तानातान यसको ज्वलन्त प्रमाण हो। होइन भने मधेस विद्रोहको जग र भूमि, जहाँ तराईको समतल भूभाग सहिदको रगतबाट सिञ्चित भइसकेको अवस्था थियो। त्यहाँसमेत मधेस शब्दका लागि यतिको कचिंगल हुनु कुनै पनि अर्थमा तार्किक मान्न सकिन्न। मधेस शब्दले यो सर्वस्वीकार्य हैसियत त्यतिबेला नै बनाइसकेको थियो, जतिबेला सरकार र तत्कालीन मधेसी जनाधिकार फोरमबीच जनकपुरमा २२ बुँदे सम्झौता भएको थियो। संस्थापक रूपमा यसरी प्रतिवाद गर्ने नेपाली कांग्रेस, नेकपा एमाले र नेकपा एसजस्ता पार्टीले सामथ्र्य र पहिचानको जतिसुकै विरोधी भए पनि मधेस विद्रोहको राप र तापलाई छेक्न सकेनन्। मधेस जनविद्रोहले यी पार्टीभित्र कति ठूलो प्वाल पारेका रहेछन् भन्ने कुरा त्यतिबेला दृष्टिगोचर भयो, जतिबेला १६ जनाले दुई तिहाइ पुर्याउन कुनै कसर बाँकी राखेनन्। काश ! यो बहुमूल्य मतको सदुपयोग केही वर्ष पहिले भएको भए बागमती, गण्डकी, लुम्बिनी, कर्णाली र सुदूरपश्चिमलाई पञ्चायतकालीन भूगोलवादी सोचको पुनरावृत्ति गर्न साह्रै अठ्याङ (कठिनाई) पर्थ्र्यो। मण्डलेवादको अवशेष नै रहने थिएन। राजनीतिक रूपमा मधेसी समुदायको पहिचानको प्रश्नलाई हल गर्ने मधेसकै विद्वताको केन्द्र मिथिलाको नाम जोड्न सकेको भए   ! संविधानको प्रस्तावनामा उल्लेखित बहुजातीय, बहुभाषिक, बहुसांस्कृतिक, बहुधार्मिक तथा भौगोलिक विविधतायुक्त विशेषतालाई आत्मसात् गरी सामाजिक तथा सांस्कृतिक ऐक्यबद्धता, सहिष्णुता र सद्भावलाई संरक्षण एवं प्रवद्र्धन गर्ने उल्लेख छ। यसमा केवल भौगोलक विशेषताको मात्र बाँसुरी बजाएर सामथ्र्य र पहिचानलाई खिल्ली उडाउने थिएनन्। जहाँसम्म मिथिलाको प्रश्न छ, साहित्यकार तथा पत्रकार श्यामसुन्दर शशिको शब्दमा यो राजनीति होइन। बरु सभ्यता र सांस्कृतिक विरासत बोकेको एउटा ऐतिहासिक दस्ताबेज हो। जसले परापूर्वकालदेखि अकाट्य बौद्धिकताको परिचय दिँदै आइरहेका छन्। मिथिलाको नाम लिनेबित्तिकै भारतीय उपमहाद्वीपमा सबैभन्दा पहिले स्थापित सांख्य दर्शन जो ईपू ५८० अर्थात् बुद्धभन्दा पनि पहिले कपिल मुनीले अनेश्वरवादी दर्शनको प्रतिवादित गरेका थिए भन्ने मनमस्तिष्कमा आउँछ। पूर्वीय षड्दर्शनमध्ये (६ दर्शन) चार दर्शनको प्रतिपादन यही भूमिमा भएकाले यसको महत्त्व विश्वप्रसिद्ध छ। परमाणुवादका व्याख्याता कणादले वैशिषिक दर्शन प्रतिपादित गरेका थिए भने गौतमद्वारा न्याय दर्शनको आविष्कार यही भूमिमा भएको थियो। वेदद्वारा विवाहित कर्म नै धर्म हो मिमांशा दर्शनका अध्येता आचार्य जैमिनीको विचार थियो। तर यी चारवटैमध्ये कपिल मुनीले ईश्वरको अस्तित्वलाई स्वीकार गरेनन्। अर्थात् जगत्को सृष्टिको श्रेय पृथ्वीको हो, न कि ईश्वरको। प्रकृति मानव जीवनको नियमिका हो भन्ने उनको मत थियो। सांख्य दर्शनमा आधारित पुस्तक सांख्याकारिकाका लेखक ईश्वरकृष्णले भारतीय उपमहाद्वीपमा भौतिकवादी विचारधाराको सुरुआत सांख्य दर्शनबाट भएको भन्ने कुरा उल्लेख गरेका छन्। त्यसैले राजनीतिक रूपमा मधेसी समुदायको पहिचानको प्रश्नलाई हल गर्ने मधेससँगै विद्वताको केन्द्र मिथिलाको नाम जोड्न सकेको भए  ! सायद योभन्दा उपयुक्त सामथ्र्य र पहिचानको नाम अन्यत्र पाउन गाह्रो हुन्थ्यो। तर राजनीति रंगमा एकहोरो ढंगबाट रंगिएका मधेसी दल तथा उसका नेताहरूका लागि सभ्यता र सांस्कृतिक धरोहर मिथिला गौण हुन पुग्यो, जसरी भारतमा विहारको निर्माण हुँदा झारखण्डको महत्त्वालाई न्यूनीकरण गरिएको थियो। पछि यही उपेक्षावादी सोच बिहारीबाबुहरूका लागि भारी पर्यो। त्यस्तै भविष्यमा मधेस मात्र शब्द मधेसवादीका लागि पनि गरुंगो त हुने होइन भन्ने प्रश्न उब्जेको छ। समग्र मधेस एक प्रदेश सबैभन्दा अहम् प्रश्न के छ भने राज्यद्वारा एउटै भाषा एउटै भेषको नीति अख्तियार गरियो। त्यसपछि परापूर्वकालदेखि मिथिला मधेसको सांस्कृतिक विरासत बोकेको उत्तरी भारतले त्यसलाई निरन्तरता दिन बाध्य भयो। खुल्ला सिमानाका कारण यो अभ्यास यति खुकुलो भयो कि एकताका यी दुई राष्ट्रका भौगोलिक अन्तर्राष्ट्रिय सीमारेखा सीमाविहीन हुन पुगेका थिए। कतिपय अवस्थामा यही बाध्यता हस्तक्षेपको आधार बन्यो। यद्यपि भारतीय भूखण्ड मधेसविहीन छन्। नेपालबाहेक विश्वमा मधेस भूभाग अन्यत्र कही छैन भन्ने मधेसी नेताको अडानलाई तराईमधेसबाट विस्थापित भएका पहाडी समुदाय मान्न तयार छैनन्। उनीहरूको तर्क छ, भारतबाट आयातीतहरूभन्दा पहिलेदेखि तराईमधेसमा बसोबास गरिरहेकाहरू पहाडी समुदाय असली बासिन्दा हुन्। उनको तर्कमा दम छ र वास्तविकता पनि त्यही हो। पञ्चायतकालमा विदेशमन्त्री बनाइएका रणधीर सुब्बा हुन् वा बहुदलीयकालमा बारम्बार मन्त्री पद खाएका राजेन्द्र महतो, उनीहरू तराईमधेसका रैथाने होइनन् भन्ने सोचमा वर्तमान पुस्ताको जुन सहमति पाइन्छ, त्यसले नेपाली राष्ट्रियतालाई दरिलो पार्न बल पुर्याउँछ। यो राष्ट्रियताको आधारमा निर्मित समग्र मधेस एक प्रदेशप्रति काठमाडौंलाई कुनै पनि प्रकारको आपत्ति नहुनु पर्ने हो। तर सैद्धान्तिक रूपमा यो तथ्य जतिसुकै सुपाच्य भए पनि व्यावहारिक रूपमा यसलाई आत्मसात्मा ल्याउन सकिँदैन। किनकि १९५० को असमान मैत्री सन्धिप्रति अहिले पनि भारतको बक्र दृष्टिकोण यथावत छ। वर्षौंदेखि नेपाल भारत प्रबुद्ध समूह त्यतिकै थन्किएको होइन। यसैबीचमा तराईमधेसको आठवटा जिल्लालाई मधेस नामकरण गरेपछि अन्य १२ वटा जिल्लामा बसोबास गर्ने मधेसी समुदायको पहिचानलाई कसरी परिभाषित गर्ने ? प्रश्न उठेको छ। कतिसम्म भने निर्धारित आरक्षणमा अन्य प्रदेशका मधेसी समुदायको अधिकारलाई सम्बोधन गर्दा उत्पन्न हुने कठिनाइप्रति सजग नभएकाले यस प्रकारको स्थिति सिर्जना भएको हो भन्ने तर्क पनि छ। तर सँगसँगै प्रश्न के हो भने मधेस जनविद्रोहले सिर्जना गरेको भाष्य समग्र मधेस एक प्रदेश अब अतीतका विषयवस्तु हुन्। नारा मात्र हुन्। झापा, मोरङ र सुनसरीका मधेसी समुदाय आफ्नै जिल्लामा अल्पमतमा पर्ने सम्भावना बढ्दो छ। नवलपरासीदेखि नेपालगन्जसम्मको प्रश्न पेचिलो बन्न सक्छ। तर सुदूरपश्चिममा थारुको वर्चस्वले मधेसी समुदायको प्रश्नलाई गौण बनाइसकेका छन्। थारुहरूले मधेसी भन्न छाडेको वर्षौंवर्ष भइसकेको छ। अन्त्यमा, मधेस शब्दसँगै मिथिला महिमाको गन्थनमन्थनले प्रदेश २ को राजनीतिलाई जति सुसभ्य, सुसंस्कृत तथा सुसज्जित पाथ्र्यो, एउटा मात्र मधेस शब्दले त्यो हैसियत बोक्दैन। तर कता हो कता प्रदेश २ को राजनीतिक, सामाजिक तथा सांस्कृतिक ज्ञानको अभावमा रौतहट, बारा र पर्सालाई मिथिला नमान्नेहरूको यो बौद्धिक खडेरी हो। कसलाई थाहा छैन ? कि चौधौं शताब्दीको पूर्वाद्र्धमा गयासुद्दीन तुगलकले सिम्रोनगढलाई ध्वस्त पारेपछि तिरहुत (मिथिला)का राजा हरिसिंह देव काठमाडौं उपत्यका छिरेका थिए। तर यो तथ्यप्रति बारा र पर्सा अनभिज्ञ भएका कारण नेपाली कांग्रेसले मिथिलाभोजपुरा प्रस्ताव गरेको थियो। भाषिक आधारमा गरिएको यो प्रस्ताव जनयुद्धकालमा माओवादी आन्तरिक संगठनात्मक संरचनाको विषयवस्तु बन्ने गथ्र्यो। तर, जनयुद्धकालीन सोचबाट ९० डिग्रीको फन्को हानेको माओवादी मधेस प्रदेशमा पुगिरहँदा मिथिला शब्द बिर्सेकै हो। यसमा अप्रिय भाषिक ग्रन्थको आभाष पाइन्छ। तर एमाले बन्धुको जानकी प्रदेश विशुद्ध गैरराजनीतिक थियो जो उसले आफ्नो बहुमत भएको प्रदेशमा गरिएको नामकरणको अर्को संस्करणको रूपमा पुनरावृत्ति गर्न खोजेको थियो। त्यसैले मधेस प्रदेशले पहिचानको अर्थ जतिसुकै बोकेको ढोल पिटे पनि त्यसलाई मिथिला समिश्रणले जुन भाव प्रदर्शित गथ्र्यो त्यो एक्लो मधेसबाट सम्भव छैन। यद्यपि, पहिचानको हकमा यसले आधार भने अवश्य खडा गरेको छ।"
कोभिड १९ : सन्त्रासमुक्त कि संक्रमणमुक्त ?,"राजनीतिक जितहार, अहं, भ्रम र स्वार्थ सबै त्यागेर कोरोनाको यस सन्त्रासयुत्त अवस्थाबाट देशलाई संक्रमणमुत्त बनाउनु दलहरूको मुख्य कर्तव्य देखिन्छ। दुई वर्षअघि अनपेक्षित एवं अप्रत्याशित रूपमा कोभिड १९ छिमेकी देश चीनबाट विश्वभर फैलिएको थियो। जसका कारण विश्वका कैयौं राष्ट्रहरूमा पचासौं लाख मानिसको हृदयविदारक निधन भयो। करोडौं मानिस संक्रमित भई शारीरिक एवं मानसिक पीडा भोग्न विवश भए। यी र यस्तै कारुणिक यथार्थका शृंखला सबैका बीच छर्लंग नै छ। नेपालमा पनि कोरोना महामारीले ११ हजारभन्दा बढी नागरिकले अमूल्य जीवन गुमाए। घरपरिवार र आफन्तमा कोलाहल मच्चाएको तथा लाखौं व्यक्ति भाइरस संक्रमणको सिकार भएका कारण अझै पनि मानिसमा डर कायमै छ। डर नै डरका बीच मृत्युलाई जित्न बल्लतल्ल सफल हुनेहरूको वास्तविकता पनि सबैका सामु जगजाहेर नै छ। दोस्रो तरणको कोरोना संंक्रमण सेलाउन नपाउँदै नेपालीको त्रासदीयुक्त मानसिकताबीच देशमा सरकार परिवर्तन हुन पुग्यो। झन्डै दुईतिहाइ सांसद भएको केपी शर्मा ओली नेतृत्वको सरकार ढल्न पुग्यो। नेकपा माओवादीका अध्यक्ष पुष्पकमल दाहाल प्रचण्डसँगको सत्ताको नेतृत्वमा विगतमा गरेको भद्र सहमति उल्लंघनका कारण ओली सत्ता ढल्न पुगेको हो। ओलीले आफ्नै पार्टीका नेताले सरकार ढाल्ने त्रासले पनि प्रतिनिधिसभा विघटन गराए। सरकार पक्ष र गठबन्धनको सरकार (पाँच दल) सडकबाट प्रतिनिधिसभा विघटन गराउन ठूला भेला र समारोह गर्ने होड नै चल्यो। सर्वोच्चबाट प्रतिनिधिसभा ब्युँत्याइयो। तर, पछि सरकार बनाउने खेलमा असक्षम देखाई पुनः दोस्रो पटक विघटन गरियो। को ठूलो भन्ने होडमा सोझासाधा र निमुखा जनतालाई गाउँबस्तीका दूरदराजबाट बसमा कोचेर ल्याई राजधानी तथा सहरकेन्द्रित कार्यक्रमहरू गरिए। यसबीचमा पनि कोरोना भाइरस संक्रमणतर्फ कुनै सोचविचार गरिएन। कोरोनाको संक्रमण र त्रासबाट पीडित नागरिकलाई विदेशीले सहयोग गरेको स्वास्थ्य सामग्री र औषधिमा आँखा लगाउने काम भयो। यसमा सरकारी स्तरदेखि स्थानीय सरकारसम्म कमिसनको खेल भयो। पक्षपातपूर्ण व्यवहारले त राष्ट्रकै स्वाभिमानमा आँच पुर्यायो। हाल केही महिना अघिसम्म लगभग साम्यजस्तो भएको भाइरस फेरि एकाएक जागेको छ। छिमेकी देश भारतमा ओमिक्रोन नामको भाइरस बढेसँगै नेपालमा पनि संक्रमण दर ह्वात्तै बढेको छ। यसो हुनुको कारणतर्फ सबैले फर्केर हेर्नु जरुरी छ। भदौ महिनाभर कोरोनाको त्रासदी कायमै थियो। देशव्यापी लकडाउन भदौअघि विस्तारै हट्दै गए पनि शिक्षण संस्थाहरू भदौको अन्तिमतिर मात्र खुलेका हुन्। जब लकडाउन हट्यो तब कोरोनाको सचेतनामा न राज्य सजग देखियो न राजनीतिक दल र आमनागरिक नै। राज्यले आमनागरिकलाई सम्भावित जोखिमका लागि कुनै सचेतनायुक्त कदमहरूमा अभ्यस्त गराउनै चाहेन। न प्रदेश सरकारले नै गर्यो न त स्थानीय सरकारहरूले। केवल पाँचदलीय सत्ता साझेदारी, प्रदेश सरकार गठन र विघटनजस्ता कुराहरूमा नै दलहरू रमाइरहे। राजनीतिक दलहरू फुट र पुनर्गठन चक्रमा ठूला भीडसहित क्रियाशील बन्दै गए। यसकारण पनि ती दलहरू भीडको बीचमा तल्लिन भइरहे। यसबीच जब निर्वाचन आयोगले २०७८ चैत्रभित्र स्थानीय तहको चुनाव गर्ने संकेत गर्यो। तब नेपाली कांग्रेस, नेकपा एमाले, नेकपा माओवादी र जसपाजस्ता पार्टीहरूले वैधानिक बाटो समातेर आमचुनावमा भाग लिने काममा आफूलाई व्यस्त तुल्याए। सोका लागि दलहरू सुनामीको गतिमा अधिवेशनमा होमिए। पार्टी अधिवेशन त गर्नुपथ्र्यो तर ती दलहरू भाइरस संक्रमणको जोखिमप्रति तिलको गेडा जत्ति पनि सजग भएको देखिएन। यस होडमा एमालेले वडा अधिवेशनदेखि महाधिवेशनसम्म सर्वसम्मत गरायो। अधिवेशनमा ठूलो भीड जम्मा गर्ने नं १ को दर्जा पनि प्राप्त गर्न सफल भयो। तर यसबाट हुने संक्रमणको अवस्थालाई एमालेले नजरअन्दाज गर्यो। पुष्पकमल दाहाल प्रचण्ड लाई उनकै निर्वाचन क्षेत्रमा देखाइदिन मानव जनसागर उरालेको हवाला मात्र उसले दिएन, हालसम्मका जिल्ला अधिवेशनमा समेत बसका बस मान्छे ओसारेर चार, पाँच दिनसम्म भीडशाला जमाइरहेकै थियो। कमसेकम आजभोलि त अलि सचेत हुनुपर्ने तर त्यो पनि भएको छैन। यतिमात्र होइन, आफूलाई जननायक बीपी कोइरालाको प्रजातन्त्रिक समाजवादको हवाला दिने, वीर गणेशमानको त्याग र साहस, किसुनजीको सादगीपनमा आस्था राख्ने नेपाली कांग्रेस, माधव नेपाल, प्रचण्डजस्ता गणतन्त्रवादीको बुइँ चढ्यो। आफ्नो शाश्वत मूल्य, मान्यता, आदर्श र सिद्धान्तबाट अलग भई कांग्रेसले प्रचण्डको दिल्ली निर्वासित एवं निर्देशित संघीय लोकतान्त्रिक गणतन्त्र, धर्म निरपेक्षता नामको भीमकाय रथमा सवार भयो। परिणाम, कांग्रेसले देशलाई चरम अस्थिरता, विदेशी हस्तक्षेप र परनिर्भरतामा साक्षी र साझेदार बनाउँदै लगेको छ। सबैभन्दा दुःखलाग्दो कुरा त यही हो। बीपी कोइराला भारतीय ज्यादतीविस्तारवाद र हस्तक्षेपको प्रवास जीवन र भोगाइबाट आजित भएका थिए। उनी २०३३ सालमा राष्ट्रिय मेलमिलापको नीति भन्दै स्वदेश फर्किए। राजाको गर्दन मुनि, मेरो गर्दन माथि भन्ने अवस्थामा थियो कांग्रेस। कम्युनिस्टसँग संगठन त के बोल्न पनि हुन्न भन्ने बीपीको धारणाविपरीत दिल्लीको तत्कालिक गणतान्त्रिक अभियानको मुख्य साझेदार भएको छ कांग्रेस। कांग्रेसले विगतमा तत्कालीन श्री ५ ज्ञानेन्द्र र केही राजावादीसँग दुस्मनी साँध्ने विचार गरेको थियो। यस कारण पनि कांग्रेसले संघीयता, वर्तमान निर्वाचन क्षेत्र र उपक्षेत्र कायम, धर्म निरपेक्षतामा जाँदा भोलिको आफ्नो निर्वाचन दुर्दशाको आँकलन गर्न सकेन। आज पनि कम्युनिस्टको चरम फुटको उपयोग नगरी पार्टीका अधिवेशनहरूमा प्रजातान्त्रिक अभ्यास भन्दै गुटगत चुनावमा कांग्रेस चलमलाइरह्यो। सोही कारण पनि आत्मीय र सुदृढ एकतामा जम्न सकेको छैन। राप्रपा पनि यो महाधिवेशनबाट झन् विभाजित भएको छ। नेकपा माओवादीमा प्रचण्ड बलजफत् नेता बन्दै अरू नेता कार्यकर्ताको चरम पदलोलुपता र असन्तुष्टिको रमिता हेरिरहेका छन्। अझै पदाधिकारीको छनोट हुन सकेको छैन। तराईवादीहरूको नाटक र दुर्दशा त हेरिसाध्य छैन। आमनेपाली नागरिकले पनि कुनै दल, नेता र कार्यकर्ताको आग्रहमा बस चढ्दै, भीडभाडमा जान तयार हुन हुँदैन। बाँच्न र पेसाका लागि केही यात्रा, काममा लाग्न विवश भए पनि माक्स नलगाउने, माक्सको उचित प्रयोग नगर्ने, सामाजिक दूरीको अवज्ञा गर्दै जथाभावी घुम्ने काम कहीकतै सही होइन। अझ रमाइलोका लागि यात्रा, उत्सव, समारोहको आयोजना गर्ने र सहभागी हुने तथा भीडभाडयुक्त ठाउँमा बस्ने र खानेजस्ता कार्य भइरहेका छन्। यी सबैबाट आफूलाई अलग राख्ने कोसिस गर्नु पर्छ। नागरिकको सचेतना नै सबैभन्दा महत्वपूर्ण पक्ष नै यही हो। सरकार र दलहरूलाई खबरदारी गर्ने पनि नागरिकले नै हो। समृद्ध नेपाल, सुखी नेपालीको नाराले अरूलाई दोष लगाएर मात्र परिवर्तन आउँदैन। आफ्ना विगतलाई सबैले समीक्षा गर्नै पर्छ। आजको युगले कोरेको बाटोमा हामी सबै सजगतापूर्वक हिँड्नै पर्छ। झन्डै अढाई सय वर्षको राजतन्त्रले देश कंगाल पार्यो भनेर सातदलले १२ बुँदे सम्झौता गरे। त्यो दिल्ली सम्झौताबाट नेपाली धर्तीमा सुनामी झैं आएका यी शक्तिले ३० वर्षको राजाकालीन शासनमा खोलेका अति महŒवपूर्ण र दूरगामी दुई सयभन्दा बढी उद्योगहरू समेत निजीकरण गरिसकेका छन्। केन्द्रीय सरकारदेखि स्थानीय सरकारसम्म मन्त्री, सांसद र मेयर, उपमेयर र वडाध्यक्षहरूको निजी शिक्षण संस्थामा सेयर, लगानी र बाटो खन्ने डोजर, ट्रिपर, खानी उद्योगहरू आदिको प्रयोगमार्फत अधिक आर्जन गर्ने काम पनि भए। त्यति मात्र भएन, ती दलबाट प्राकृतिक सम्पदा र वातावरणको तहसनहस भइरहेको छ। महँगी, भ्रष्टाचार, दिगो शान्ति र स्थायित्वमा कुनै सरकारको ध्यान गएको छैन। अमेरिकाको ५० अर्बको एमसीसी परियोजनाको बारेमा सत्तामा हुँदा एउटा कुरा र सत्ताबाहिर अर्को कुरा गरिरहेका छन्। यसर्थ समग्रमा भन्दा आज पुर्खाको बलिदान वीरता र शहादतले सिर्जित यो अखण्ड अभिभाज्य, हिन्दुत्वको पवित्र भाव भएको लाखौं देवीदेवताको बास भएको पवित्र देश कता जाँदै छ ? प्रश्नका खात लागिरहेका छन्। हामी नेपाली र नेपाल राष्ट्रको सुन्दर भविष्य त जे होला भन्ने अवस्था पनि सिर्जना हुँदैछ। वर्तमानको चालामाला ज्यादै दुःखदायी एवं निकृष्ट हुँदै गएको सत्य पनि हामी सामु छ। त्यसलाई बंग्याउन र भीडलाई भ्रम सिर्जना गर्न त सकिएला तर सदाका लागि अन्त्य गर्न सकिँदैन। त्यसैले राजनीतिक जितहार, अहं, भ्रम र स्वार्थ सबै त्यागेर कोरोनाको यस संन्त्रासयुक्त अवस्थाबाट देशलाई संक्रमणमुक्त बनाउनु दलहरूको मुख्य कर्तव्य देखिन्छ। आआफ्नो गुट, पार्टी र अन्तरपार्टी संंघर्षलाई सम्पूर्णको एकतामा परिणत गर्नु पर्छ। यसरी सरकार राजनीतिक दलहरू र आमनागरिकको अहं भूमिका र योगदानबाट मात्रै कोरोना भाइरस माथि विजय प्राप्त गर्न सकिन्छ। त्यसैले कोरोना बढ्नु वा नियन्त्रण हुनुमा तीन पक्ष नै मुख्य रूपमा जिम्मेवार रहेको देखिन्छ।"
२० औं आहा रारा गोल्डकप : आर्मीलाई हराउँदै मनाङ मस्र्याङदी फाइनलमा,"पोखरा : विभागीय टोली त्रिभुवन आर्मी क्लबलाई टाइब्रेकरमा पराजित गर्दै मनाङ मस्याङ्दी क्लब २० औं संस्करणको आहा रारा गोल्डकपको फाइनलमा प्रवेश गरेको छ। आहा रारा गोल्डकपको ६ पटक च्याम्पियन मनाङ मस्र्याङ्दी क्लबले आर्मीलाई टाइब्रेकरमा ४३ गोलले पराजित गर्दै फाइनलमा एपीएफ संगको भेट पक्का गरेको छ। खेलको निर्धारित ९० मिनेट र थप गरिएको अतिरिक्त ३० मिनेटको समयमा गोलरहित बराबरीमा सकिएपछि खेल पेनाल्टी सुटआउटमा गएको हो। पेनाल्टीमा मनाङका फ्रान्कलिन कुटे टाला, शिव गुरुङ, रुपेश केसी र ओलावाले अफिजले गोल गरे। दोस्रो नम्बरमा पेनाल्टी प्रहार गरेका विश्व अधिकारीको बल पोलमा लागेर बाहिरिएको थियो। उता पहिलो नम्बरमा पेनाल्टी प्रहार गर्न आएका आर्मीका कप्तान भरत खवासले गोल गरे। दोस्रो नम्बरमा आएका दिपक गुरुङको प्रहार पोलमा लागेर बाहिरियो। तेस्रो नम्बरमा पेनाल्टी प्रहार गर्न आएका जर्ज प्रिन्स कार्कीले गोल गरे। चौथो नम्बरमा पेनाल्टी प्रहार गर्न आएका युद्ध शाहीको प्रहार मनाङ्का गोलरक्षक अशोक बरालले बचाउँ गरे। पाँचौ नम्बरमा बल प्रहार गर्न आएका विवेक बस्नेतले गोल गरे पनि हार टार्न सकेनन्। यस अघि खेलको सुरुवाती ९ औं मिनेटमा मनाङका कप्तान विमल रानाले पाएको पेनाल्टी पोलमा लागेर बाहिरिएको थियो। आर्मीका डिफेन्डर युद्द शाहीको पेनाल्टी क्षेत्रमा ह्यान्ड भएपछि मनाङले पेनाल्टीको अवसर पाएको थियो। खेलको ३५ औं मिनेटमा आर्मीका विवेक बस्नेतले पेनाल्टी क्षेत्रभित्रमा पाएको गोल गर्ने अवसर खेरफालेका थिए। त्यसपछि पाएको बल जर्जप्रिन्स कार्कीको दोस्रो प्रहार मनाङका गोलरक्षकले पञ्च गरेर बचाए। मनाङले पनि निर्धारित समय र अतिरिक्त समयमा पाएका अवसर गोल गर्नबाट चुकेको थियो। बिहीबारको खेलमा मनाङका गोलरक्षक अशोक बराल म्यान आफ दि म्याच घोर्षीत भए। अव ६ पटकको आहा रारा गोल्डकप च्याम्पियन मनाङ उपाधी पहिलो पटक जित्ने रणनितीका साथ मैदानमा उत्रने एपीएफ संग शनिबार पोखरा रंगशालामा प्रतिस्पर्धा गर्ने छ। एपीएफ मछिन्द्र फुटबल क्लबलाई ३१ गोल अन्तरले हराएर फाइनलमा पुगेको हो। खेलपछि प्रतिक्रिया दिँदै त्रिभुवन आर्मी क्लबको प्रशिक्षक राजु तामाङले आप्नो पहिलो रोजाइएका खेलाडी चोटग्रस्त भएर रिप्लेश गर्दा खेलमा ब्यालेन्स नमिलेको सुनाए। यति हुँदा पनि आप्नो खेलाडीले राम्रो प्रदर्शन गरेको उनले सुनाए। गोल गर्ने अवसरलाई सदुपयोग गर्न नसक्दा हार बेहोरनु परेको पनि उनले बताए। मनाङका प्रशिक्षक अयोद्जी फुजाले आर्मी संगका खेल प्रतिस्पर्धात्मक रहेको सुनाए। पहिले हाफको सुरुमै पाएको पेनाल्टी सदुपयोग गर्न नसक्दा खेल लम्बीएको बताए। आजको जितमा विशेष गरी गोल रक्षकको उत्कृष्ट योगदान रहेको उनले बताए।"
नेपाल सुपर लिग (एनएसएल) मा १० टोली,"काठमाडौं : नेपालको पहिलो फ्रेन्चाइज फुटबल प्रतियोगिता नेपाल सुपर लिग (एनएसएल) को दोस्रो संस्करणमा १० टोलीको सहभागिता रहने भएको छ। आयोजक नेपाल स्पोर्ट्स म्यानेजमेन्टले बुधबार एक विज्ञप्ति जारी गर्दै दोस्रो संस्करणमा तीन टोली थप गरेर १० टोलीको सहभागिता रहने जनाएको हो। काठमाडौंमा आयोजना भएको पहिलो संस्करणमा सात टोलीले प्रतिस्पर्धा गरेका थिए। दोस्रो संस्करणमा भने तीन टोली थप गरेर १० टोली बनाइने नेपाल स्पोर्ट्स म्यानेजमेन्टले जनाएको छ। नयाँ टोलीको अक्सन भने आगामी फेब्रुअरीमा हुनेछ। दोस्रो संस्करण आगामी चैत २६ देखि जेठ ७ गतेसम्म सञ्चालन हुनेछ। यसैगरी दोस्रो संस्करण दुई शहरमा आयोजना गरिने भएको छ। प्रतियोगिताका खेलहरू काठमाडौंसँगै पोखरामा पनि सञ्चालन हुने भएको छ। पहिलो संस्करणका खेल त्रिपुरेश्वरस्थित दशरथ रंगशालामा आयोजना गरिएको थियो। कोरोना महामारीका कारण लकडाउन भएपछि दर्शकबिनै प्रतियोगिता सञ्चालन गरिएको थियो। पहिलो संस्करणको उपाधि काठमाडौं रेजर्सले जितेको थियो। पहिलो संस्करणमा काठमाडौं रेजर्स, विराटनगर सिटी एफसी, ललितपुर सिटी एफसी, पोखरा थन्डर्स, एफसी चितवन, बुटवल लुम्बिनी एफसी र धनगढी एफसीले प्रतिस्पर्धा गरेका थिए।"
"क्यानद्वारा ग्रेड विभाजन सार्वजनिक, ज्ञानेन्द्रसहितका खेलाडीलाई गरेको कारबाही फिर्ता","काठमाडौं: नेपाल क्रिकेट संघ (क्यान)ले २०२२ को केन्द्रीय सम्झौताको ग्रेड विभाजन सार्वजनिक गरेको छ। भैरहवामा बसेको क्यानको बोर्ड बैठकले २०२२ को महिला तथा पुरुष खेलाडीको केन्द्रीय सम्झौता सार्वजनिक गरेको हो। जसअनुसार अनुशासन उलंघनमा परेका ज्ञानेन्द्र मल्ल, दीपेन्द्रसिंह ऐरी, कमलसिंह ऐरी र सोमपाल कामीलाई २०२२ को सुरुवाती ६ महिनामा नराख्ने निर्णय क्यानले फिर्ता लिएको छ। क्यानले ग्रेड ए सन्दीप लामिछाने, ज्ञानेन्द्र मल्ला, दीपेन्द्र सिंह ऐरी, सोमपान कामी र करण सिंहलाई राखेको छ। ग्रेड बी तर्फ कुशल भुर्तेल, आसिफ सेख, शरद भेसवाकर, आरिफ शेख, अविनाश बोहरा र विनोद भण्डारी रहेका छन्। त्यसैगरी ग्रेड सी तर्फ कुशल मल्ल, रोहित कुमार पौडेल, कमल सिंह ऐरि, विक्रम सोव, साहब आलम, सुशन भारी र पवन सर्राफ रहेका छन्। महिलातर्फ भने ग्रेड ए मा कप्तान रुविना छेत्री, सिता राना मगर, इन्दु बर्मा, काजल श्रेष्ठ र करुणा भण्डारी रहेका छन्। ग्रेड बी तर्फ सरिता मगर, कविता कुवर, अप्सरी बेगम, सरस्वती चौधरी, सवनम राई र ज्योति पाण्डे रहेका छन्। त्यसैगरी ग्रेड सी मा डली भट्ट, कविता जोशी, सङ्गीता राई, रोमा थापा, अस्मिना कर्माचार्य, ममता चौधरी र विन्दु रावल रहेका छन्।"
