शीर्षक,विवरण
विश्वासको मत दिने विषयमा एमाले नेपाल समूह विभाजित : केही सांसद बैठकबाट बाहिरिए,"काठमाडौं : नेपाली कांग्रेसका सभापति एवम् प्रधानमन्त्री शेरबहादुर देउवालाई विश्वासको मत दिने विषयमा नेकपा (एमाले) वरिष्ठ नेता माधवकुमार नेपाल समूह विभाजित भएको छ। नेपाल समूहका केही सांसदले तटस्थ बस्ने निर्णय गरेका छन्। तटस्थ बस्न चाहने १० सांसद बैठक स्थलबाट बाहिरिएका छन्। यसअघि देउवालाई विश्वासको मत दिने निर्णय गरेको नेपाल समूह विभाजितत भएको हो। नेपाल समूहले देउवालाई विश्वासको मत दिने निर्णय गरेपछि उक्त समूहको तर्फबाट पार्टी एकता कार्यदल संयोजक बनेका भीम रावलले आइतबार दिउँसै राजीनामा दिइसकेका छन्। देउवालाई विश्वासको मत दिने समय आएपछि बैठकबाट एकता कार्यदल सदस्यसहित १० सांसद बैठक स्थलबाट बाहिरिएका छन्। प्रधानमन्त्री देउवाले राखेको विश्वासको मतको प्रस्तावका लागि प्रतिनिधिसभामा छलफल चलिरहेका बेला कार्यदलमा रहेका एमालेका उपमहासचिव घनश्याम भुसाल, सचिव गोकर्णराज विष्ट, स्थायी कमिटी सदस्य सुरेन्द्र पाण्डे बैठकबाट बाहिरिएका हुन् । उनीहरूसँगै सांसद झपट रावलले जनता समाजवादी पार्टीका सबै सांसदले देउवालाई समर्थन गरेकाले आफूहरू मतदानमा भाग नलिने बताए । संसद् बैठक स्थलबाट दीपकप्रकाश भट्ट, सोमप्रसाद पाण्डे, यज्ञराज सुनुवार, झपड रावल, नारायण खतिवडा, राजबहादुर बुढालगायत १० सासद् बाहिरिएका हुन्। सोही समूहका सांसद निरादेवी जैरुले भने कार्यदलमा रहेका नेताहरू मात्रै तटस्थ रहने र अन्यले मत दिने बताएकी छन् । एमालेका अध्यक्ष केपी शर्मा ओली र नेता नेपालको सहमतिमा गत जेठ २ गते गठित कार्यदलले गत असार २७ गते विवाद समाधानका लागि १० बुँदे सहमति भएको थियो । प्रधानमन्त्री शेरबहादुर देउवाले विश्वासको मत लिँदैछन्। प्रतिनिधिसभाको आइतबारको दोस्रो बैठकमा देउवाले विश्वासको मत लिन लागेका हुन्। प्रतिनिधिसभा बैठकमा बोल्दै प्रधानमन्त्री देउवाले विश्वासको मत मागेका छन्। अहिले संसदमा नेताहरुले बोल्नेक्रम सकिएपछि मतदानको तयारी भएको छ। प्रधानमन्त्रीले प्रतिनिधि सभामा विश्वासको मत लिने प्रयोजनका लागि संसद सचिवालयले मत विभाजनको तयारी पूरा गरेको छ। असार २८ गते सर्वोच्च अदालतले प्रतिनिधिसभा पुनःस्थापनासँगै देउवालाई प्रधानमन्त्रीमा नियुक्त गर्न परमादेश दिएको थियो। सोही अनुसार असार २९ गते राष्ट्रपति विद्यादेवी भण्डारीले देउवालाई प्रधानमन्त्री नियुक्त गरेकी हुन्। प्रधानमन्त्री नियुक्त भएको एक महिनाभित्र विश्वासको मत लिनुपर्ने संवैधानिक प्रावधान अनुसार कांग्रेसका सभापति देउवाले विश्वासको मत लिन लागेका हुन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कायम छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ९२ निलम्बित० छन्। तीनजना स्वतन्त्र हैसियतमा छन्। देउवालाई एमाले वरिष्ठ नेता माधवकुमार नेपाल समूहसँगै माओवादी केन्द्र, जसपा र स्वतन्त्र सांसदले साथ दिने देखिएको छ। एमालेको नेपाल समूह र जसपाले मत दिँदा देउवाले विश्वासको मत पाउने छन्।"
एमाले उपाध्यक्ष भीम रावलले दिए सांसद पदबाट राजीनामा,"काठमाडौं : नेकपा एमालेको आन्तरिक विवाद चर्किँदै गर्दा उपाध्यक्ष भीम रावलले प्रतिनिधि सभा सदस्य पदबाट राजीनामा दिएका छन्। प्रधानमन्त्री शेरबहादुर देउवालाई विश्वासको मत दिने कि नदिने विवादबीच आइतबार अपरान्ह उनले राजीनामाको घोषणा गरेका हुन्। २०७४ सालको प्रतिनिधि सभामा अछामबाट प्रत्यक्ष निर्वाचित भएका रावलले अनैतिक राजनीतिक खेलमा सहभागी नहुने भन्दै राजीनामा दिएका हुन्। 'म यो अनैतिक राजनीतिको खेलबाट अलग हुन म राजीनमा दिदैछु', सिंहदरबारस्थित संसद सचिवालयमा रावलले संचारकर्मीसँग भने, 'म राजीनामा दर्ता गर्न जाँदैछु। रावल पछिल्लो समय नेकपा एमालेको विवाद समाधान गर्न गठित कार्यदलमा माधवकुमार नेपाल पक्षबाट संयोजक थिए।"
जसपा ठाकुर पक्षले देउवालाई विश्वासको मत दिने,काठमाडौं : जनता समाजवादी पार्टी (जसपा) अध्यक्ष महन्थ ठाकुर पक्षले प्रधानमन्त्री शेरबहादुर देउवालाई विश्वासको मत दिने भएको छ । जसपा नेता एवम् पूर्वमन्त्री उमाशंकर अरगरियाका अनुसार ठाकुर पक्षलेसमेत देउवालाई विश्वासको मत दिने निर्णय गरेको हो । देउवाले विश्वासको मत दिन आग्रह गर्दै ठाकुरलाई आइतबार पत्र लेखेका थिए ।
देउवालाई विश्वासको मत दिन गगन हेलिकोप्टर चढेर काठमाडौंमा,दमौली: नेपाली कांग्रेसका सांसद गगन थापा हेलिकोप्टरमार्फत काठमाडौँ गएका छन् । पार्टी कार्यक्रमका लागि तनहुँ आएका थापा प्रधानमन्त्री शेरबहादुर देउवालाई विश्वासको मत दिन हेलिकोप्टरबाट काठमाडौ गएका हुन् । अन्नपूर्णसँग कुरा गर्दै थापाले आफूलाई विश्वासको मत दिने मिति आज भन्ने थाहा नभएकाले पोखराहुँदै तनहुँ आएको बताए । विश्वासको मत लिने निश्चित भएपछि पार्टीले हेलिकोप्टर पठाएको पूर्वसांसद यज्ञ थापाले बताए ।
संसद्मा विश्वासको मत लिँदै प्रधानमन्त्री देउवा (लाइभ),"काठमाडौं : प्रधानमन्त्री शेरबहादुर देउवाले विश्वासको मत लिँदैछन् । प्रतिनिधिसभाको आइतबारको दोस्रो बैठकमा देउवाले विश्वासको मत मागेका हुन् । कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले सङ्घीय संसद् सचिवालयमा प्रधानमन्त्री देउवाले सदनबाट विश्वासको मत लिनेसम्बन्धी प्रस्ताव दर्ता गराएका थिए । देउवाले बैठकमा सम्बोधन गर्दै विश्वासको मत मागेका छन् । असार २८ गते सर्वोच्च अदालतले प्रतिनिधिसभा पुनःस्थापनासँगै देउवालाई प्रधानमन्त्रीमा नियुक्त गर्न परमादेश दिएको थियो । सोही अनुसार असार २९ गते राष्ट्रपति विद्यादेवी भण्डारीले देउवालाई प्रधानमन्त्री नियुक्त गरेकी हुन् । प्रधानमन्त्री नियुक्त भएको एक महिनाभित्र विश्वासको मत लिनुपर्ने संवैधानिक प्रावधान अनुसार कांग्रेसका सभापति देउवाले विश्वासको मत लिन लागेका हुन्। दोस्रो पटक संसद् पुनर्स्थापनापछि प्रतिनिधिसभाको बैठक बसेको हो । पहिलो बैठकले शोक प्रस्ताव पारित गर्नेछ । दोस्रो बैठकमा देउवाले विश्वासको मत लिन लागेका हुन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कायम छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। देउवालाई एमाले वरिष्ठ नेता माधवकुमार नेपाल समूहसँगै माओवादी केन्द्र, जसपा र स्वतन्त्र सांसदले साथ दिने देखिएको छ । एमालेको नेपाल समूह र जसपाले मत दिए देउवाले विश्वासको मत पाउने छन् ।"
अस्पतालबाटै झलनाथ भने : देउवालाई विश्वासको मत दिऔं,"काठमाडौं : नेकपा एमालेका वरिष्ठ नेता झलनाथ खनालले प्रधानमन्त्री शेरबहादुर देउवालाई विश्वासको मत दिन आह्वान गरेका छन्। नेता खनालले आइतबार देउवलाई विश्वासको मत दिन एमाले सांसदलाई आह्वान गरेका हुन्। भारतमा उपचाररत खनालले आइतबार विज्ञप्ति सार्वजनिक गर्दै देउवलाई मत दिन आह्वान गरेका हुन्। 'म नेकपा एमालेका संसदीय दलका सम्पूर्ण माननीय सदस्यलाई कुनै पनि प्रकारको अलमल र आक्रोशबाट प्रभावित नभइन देउवा सरकारलाई विश्वासको मत दिन हार्दिक आग्रह गर्दछु, उनले भनेका छन्, 'मेरो मत पनि विश्वासको मत लिँदा देउवा सरकारकै पक्षमा हुने कुरा पनि यो वक्तव्यमार्फत प्रष्ट पार्न चाहन्छु। प्रधानमन्त्री देउवाले आइतबार अपरान्ह ४ बजे प्रतिनिधिसभा बैठकमा विश्वासको मत लिदैछन्। सर्वोच्च अदालतले प्रधानमन्त्रीमा नियुक्तको परामादेश दिएपछि राष्ट्रपति विद्यादेवी भण्डारीले २९ असारमा देउवालाई प्रधानमन्त्री नियुक्त गरेकी हुन्। प्रधानमन्त्रीमा नियुक्त भएका नेपाली कांग्रेसका सभापति देउवाले संवैधानिक प्रावधानअनुसार विश्वासको मत लिन लागेका हुन्। प्रतिनिधिसभाको पहिलो बैठक बसेर स्थगित भएको केहीबेरमा अर्को बैठक बस्नेछ । सोही बैठकमा विश्वासको मतका लागि मतदान हुनेछ ।"
देउवालाई विश्वासको मत नदिने एमाले निर्णय,"काठमाडौं : नेकपा (एमाले)ले प्रधानमन्त्री शेरबहादुर देउवालाई विश्वासको मत नदिने निर्णय गरेको छ। आइतबार बसेको एमाले स्थायी कमिटी बैठकले देउवालाई विश्वासको मत नदिने निर्णय गरेको हो। एमाले प्रवक्ता प्रदीप ज्ञवालीका अनुसार कसैले देउवालाई समर्थन गरे ति एमाले हुन नसक्ने बताए। देउवालाई विश्वासको मत दिने सांसद एमाले नरहने प्रष्ट पारेका छन्। असार २८ गते सर्वोच्च अदालतले प्रतिनिधिसभा पुनःस्थापनासँगै शेरबहादुर देउवालाई प्रधानमन्त्रीमा नियुक्त गर्न परमादेश दिएको थियो । सोही अनुसार असार २९ गते राष्ट्रपति विद्यादेवी भण्डारीले देउवालाई प्रधानमन्त्री नियुक्त गरेकी हुन् । प्रधानमन्त्री नियुक्त भएको एक महिनाभित्र विश्वासको मत लिनुपर्ने संवैधानिक प्रावधान अनुसार कांग्रेसका सभापति देउवाले विश्वासको मत लिन लागेका हुन्। दोस्रो पटक संसद् पुनर्स्थापनापछि प्रतिनिधिसभाको बैठक बस्न लागेको हो । पहिलो बैठकले शोक प्रस्ताव पारित गर्नेछ । दोस्रो बैठकमा देउवाले विश्वासको मत लिन लागेका हुन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कायम छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। देउवालाई एमाले वरिष्ठ नेता माधवकुमार नेपाल समूहसँगै माओवादी केन्द्र, जसपा उपेन्द्र यादव समूह र स्वतन्त्र सांसदले साथ दिने देखिएको छ । एमालेको नेपाल समूहको साथ पाएमा देउवाले विश्वासको मत पाउने देखिन्छ ।"
संसद्मा विश्वासको मत माग्दै प्रधानमन्त्रीले गरेको सम्बोधन (पूर्णपाठ),"काठमाडौं : प्रधानमन्त्री शेरबहादुर देउवाले संसद्मा विश्वासको मत मागेका छन्। प्रतिनिधिसभाको आइतबारको दोस्रो बैठकमा देउवाले विश्वासको मत मागेका हुन्। प्रतिनिधिसभा बैठकमा बोल्दै प्रधानमन्त्री देउवाले विश्वासको मत मागेका हुन्। अहिले संसदमा नेताहरुले बोल्नेक्रम जारी छ। असार २८ गते सर्वोच्च अदालतले प्रतिनिधिसभा पुनःस्थापनासँगै देउवालाई प्रधानमन्त्रीमा नियुक्त गर्न परमादेश दिएको थियो। सोही अनुसार असार २९ गते राष्ट्रपति विद्यादेवी भण्डारीले देउवालाई प्रधानमन्त्री नियुक्त गरेकी हुन्। प्रधानमन्त्री नियुक्त भएको एक महिनाभित्र विश्वासको मत लिनुपर्ने संवैधानिक प्रावधान अनुसार कांग्रेसका सभापति देउवाले विश्वासको मत लिन लागेका हुन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कायम छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। देउवालाई एमाले वरिष्ठ नेता माधवकुमार नेपाल समूहसँगै माओवादी केन्द्र, जसपा र स्वतन्त्र सांसदले साथ दिने देखिएको छ। एमालेको नेपाल समूह र जसपाले मत दिए देउवाले विश्वासको मत पाउने छन्। प्रतिनिधि सभाको बैठकमा देउवाले दिएको मन्तव्य : माननीय सभामुख महोदय, प्रतिनिधि सभा विघटन पश्चात सम्मानीय सर्वोच्च अदालतको फैसलाले प्रतिनिधि सभा पुर्नस्थापित भएको छ। आज सभाको आठौं अधिवेशन प्रारम्भ भईरहेको छ। म सबै भन्दा पहिले सबै माननीय सदस्यहरुलाई हार्दिक बधाई दिन चाहन्छु। नेपाली जनताको ठूलो त्याग, तपस्या र बलीदानले देशमा संघीय, लोकतान्त्रिक गणतन्त्रको स्थापना भएको छ। ईतिहासको लामो कालखण्डमा लोकतन्त्रका लागि भएका राजनीतिक संघर्षमा बलीदान गर्ने सम्पूर्ण शहिदहरुलाई सम्मानपूर्वक स्मरण गर्दै हार्दिक श्रद्धान्जली व्यक्त गर्दछु। लोकतन्त्रको स्थापना र संरक्षणका लागि योगदान गर्नु हुने सबै नेपाली नागरिककाप्रति हार्दिक सम्मान व्यक्त गर्दछु। पटकपटकको प्रतिनिधि सभा विघटनका कारण विगत केही समय देशमा राजनीतिक अन्यौल र अनिश्चितताको स्थिति रह्यो। नेपालको संविधानको धारा ७६ (३) बमोजिम नियुक्त हुनु भएका निवर्तमान प्रधानमन्त्री माननीय केपी शर्मा ओलीजीले धारा ७६ (४) बमोजिम प्रतिनिधि सभामा विश्वासको मत नलिई धारा ७६ (५) बमोजिम प्रधानमन्त्री नियुक्तिका लागि प्रक्रिया प्रारम्भ गर्न सम्माननीय राष्ट्रपतिलाई अनुरोध गर्नु भएपछि नयाँ प्रधानमन्त्री नियुक्तिको प्रकृया प्रारम्भ भयो। केही समयको राजनीतिक र संवैधानिक अभ्यास पश्चात म नेपालको संविधानको धारा ७६ को उपधारा (५) बमोजिम प्रधानमन्त्री नियुक्त भएको छु। र मेरो नेतृत्वमा मन्त्री परिषद् गठन भएको छ। मलाई प्रधानमंन्त्रीमा नियुक्त हुन सहयोग र समर्थन गर्नु हुने राजनीतिक दलका नेताहरु, माननीय सदस्यहरु लगायत सबैमा हार्दिक धन्यवाद दिन चाहन्छु। यो सरकारलाई भविष्यमा पनि निरन्तर सहयोग र समर्थन रहने विश्वास पनि लिएको छु। माननीय सभामुख महोदय, अहिले मुलुक निकै जटिल अवस्थामा छ। विश्वव्यापी रुपले फैलिएको कोभिड१९ को प्रकोपले हामी निकै प्रभावित भएका छौ। दैनिक रुपले संक्रमण बढी रहेको छ। मानिसहरुको मृत्यु भईरहेको छ। म कोभिड१९ का कारण मृत्यु भएका सबैको आत्माको चीर शान्तिको कामना गर्दछु। शोक सन्तप्त परिवारजनमा गहिरो समवेदना व्यक्त गर्दछु। अस्पतालमा उपचार गराईरहनु भएका सबैको शिघ्र स्वास्थलाभको कामना गर्दछु। कोभिड१९ को नियन्त्रण र रोकथामका लागि अहोरात्र खटेर काम गर्नु हुने सबैमा हार्दिक धन्यवाद दिन चाहन्छु। नेपाली नागरिकलाई कोभिड१९ को प्रकोपबाट जोगाउने यो सरकारको पहिलो प्राथमिकता हुनेछ। सरकारले कोभिड१९ को नियन्त्रण र रोकथामका लागि सबै उपायहरु अवलम्बन गर्नेछ भन्ने म प्रतिवद्धता व्यक्त गर्दछु। माननीय सभामुख महोदय हामी याँहा उपस्थित सबै राजनीतिक दलहरुको प्रयत्नबाट नेपालको संविधान निर्माण भएको हो। संघीय लोकतान्त्रिक गणतन्त्रको स्थापना भएको छ। यसको संरक्षण र सुदृढीकरण पनि हामी सबैको प्रयासबाट मात्र सम्भव छ। बहुदलिय व्यवस्थामा फरकफरक राजनीतिक बिचार हुने तीनका बिचमा प्रतिस्पर्धा हुने, स्वस्थ आलोचना प्रत्यालोचना हुने विषयहरु स्वाभाविक र राम्रा हुन। ती आवश्यक पनि छन। तथापी हाम्रा केहि साझा चुनौति, उद्देश्य र गन्तव्य छन। जस्का लागि हामीले सहकार्य र सहयात्रा गर्नु पर्छ। कोभिड१९ हाम्रो तत्कालको चुनौति हो। गरीबी, वेरोजगारी, अशिक्षा जस्ता तमाम साझा समस्या छन। नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता, स्वाभिमान हाम्रा साझा विषय हुन। नेपालको संविधानको संरक्षण र यसको असल कार्यान्वयन हाम्रो साझा गन्तव्य हो। संघीय लोकतान्त्रिक गणतन्त्रात्मक शासन व्यवस्थाको माध्यमवाट दिगो शान्ति, सुशासन, विकास र समृद्धिको आकांक्षा पूरा गर्नु हामी सबैको साझा उद्देश्य हो। यसका लागि हाम्रा बिचमा सहकार्य र सहयात्राको आवश्यकता छ। सभामुख महोदय, हामी सबैसंग आआफ्ना अनुभवहरु छन। माननीयकेपी शर्मा ओलीले विगत साढे तीन वर्ष सरकारको नेतृत्व गर्नु भएको छ। वहाले गर्नु भएका असल कामका लागि म धन्यवाद दिन चाहन्छु। वहाको अनुभव हाम्रा लागि उपयोगी हुनेछ। विगतमा भएका राम्रा कामहरुलाई निरन्तरता दिदै कमी कमजोरी सुधार गर्दै लानु पर्नेछ। महत्वपूर्ण नयाँ कामहरु पनि गर्नुछ। देशमा सुशासन कायम गर्नुछ। यसका लागि सरकार, प्रमुख प्रतिपक्ष र सबै राजनीतिक दलहरु बिच निरन्तर सम्वाद, सहकार्य र सामुहिक प्रयत्न आवश्यक छ भन्ने मेरो मान्यता छ र यसका लागि म सदैव प्रयत्नशिल रहने छु। हामी राजनीतिक दलहरु एक अर्काका शत्रु होईनौ बरु हाम्रा साझा उदेश्य प्राप्तिका लागि सहयात्री हौ भन्ने भावनाका साथ काम गर्नु पर्दछ। सभामुखमहोदय, संसदीय लोकतन्त्रको स्थापनाका लागि देशमा लामो त्याग तपस्या र बलीदानपूर्ण संघर्ष भएको हो। संसदलाई अधिकार सम्पन्न, जिवन्त र क्रियाशिल बनाउनु पर्दछ। सरकार संसदप्रति उत्तरदायी रहनु पर्दछ भने संसदले सरकारका सबै गतिविधिप्रति ध्यान दिई अनुगमन गर्नुपर्दछ। यसले लोकतान्त्रिक प्रणालीलाई बलियो बनाउँछ। निरन्तरको राजनीतिक अन्यौल, अनिश्चितता र अस्थिरताले लोकतन्त्रलाई नै कमजोर गर्दछ। तसर्थ अब हामी राजनीतिक स्थिरताको बाटोमा हिड्न जरुरी छ। सभामुख महोदय, म नेपालको संविधानको धारा ७६ (५) बमोजिम नियुक्त प्रधानमन्त्री भएको हुँदा नेपालको संविधानको धारा ७६ को उपधारा (६) बमोजिम विश्वासको मत प्राप्त गर्न सम्मानित प्रतिनिधि सभामा प्रस्तुत भएको छु। सबै माननीय सदस्यहरुले मलाई विश्वासको मत दिनु हुनेछ भन्ने विश्वास गरेको छु। धन्यवाद !"
प्रधानमन्त्री देउवालाई विश्वासको मत दिने माओवादीको निर्णय,काठमाडौं : नेकपा माओवादी केन्द्रले प्रधानमन्त्रीमा देउवालाई विश्वासको मत दिने निर्णय गरेको छ। आइतबार सिंहदरबारमा बसेको माओवादी केन्द्रको संसदीय दलको बैठकले यस्तो निर्णय गरेको हो। प्रधानमन्त्री शेरबहादुर देउवालाई विश्वासको मत दिनेबारे छलफल गर्न बिहान ११ बजे बैठक बोलाइएको थियो। प्रधानमन्त्री देउवाले आज अपरान्ह ४ बजे विश्वासको मत लिदैछन्। बैठकमा माओवादी केन्द्रबाट प्रतिनिधिसभा र राष्ट्रियसभामा प्रतिनिधित्व गर्ने सबै सांसद् सहभागी थिए। सर्वोच्च अदालतले प्रधानमन्त्रीमा नियुक्तको परामादेश जारी गरेपछि राष्ट्रपति विद्यादेवी भण्डारीले २९ असारमा देउवालाई नियुक्त गरेकी हुन्। प्रधानमन्त्रीमा नियुक्त भएका नेपाली कांग्रेसका सभापति देउवाले संवैधानिक प्रावधानअनुसार विश्वासको मत लिन लागेका हुन्। प्रतिनिधिसभाको पहिलो बैठकले शोक प्रस्ताव पारित गरेपछि दोस्रो बैठकमा विश्वासको मत लिनेछन्।
एमाले ओली समूहका प्रेम आलेसहित केही सांसदले दिए देउवालाई विश्वासको मत,"काठमाडौं : नेकपा (एमाले) अध्यक्ष केपी ओली समूहका केही सांसदले कांग्रेस सभापति एवम् प्रधानमन्त्री शेरबहादुर देउवालाई विश्वासको मत दिएका छन् । आइतबार संसदमा भएको मत विभाजनमा प्रेम आले, किसान श्रेष्ठलगायत सांसदले देउवाको पक्षमा मतदान गरेका हुन् । आइतबार बसेको एमाले संसदीय दलको बैठकले देउवालाई मतदान नगर्ने र कसैले गरेमा त्यो एमाले नरहने निर्णय गरेको थियो । देउवालाई विश्वासको मत दिने विषयमा वरिष्ठ नेता माधवकुमार नेपाल समूह नै विभाजित भइरहेको अवस्थामा ओली समूहका केही सांसदले देउवालाई विश्वासको मत दिएका हुन् ।"
विश्वासको मत लिँदै प्रधानमन्त्री देउवा : मत विभाजनको तयारी,"काठमाडौं : प्रधानमन्त्री शेरबहादुर देउवाले विश्वासको मत लिँदैछन्। प्रतिनिधिसभाको आइतबारको दोस्रो बैठकमा देउवाले विश्वासको मत लिन लागेका हुन्। प्रतिनिधिसभा बैठकमा बोल्दै प्रधानमन्त्री देउवाले विश्वासको मत मागेका हुन्। अहिले संसदमा नेताहरुले बोल्नेक्रम जारी छ। प्रधानमन्त्रीले प्रतिनिधि सभामा विश्वासको मत लिने प्रयोजनका लागि संसद सचिवालयले मत विभाजनको तयारी पूरा गरेको छ। असार २८ गते सर्वोच्च अदालतले प्रतिनिधिसभा पुनःस्थापनासँगै देउवालाई प्रधानमन्त्रीमा नियुक्त गर्न परमादेश दिएको थियो। सोही अनुसार असार २९ गते राष्ट्रपति विद्यादेवी भण्डारीले देउवालाई प्रधानमन्त्री नियुक्त गरेकी हुन्। प्रधानमन्त्री नियुक्त भएको एक महिनाभित्र विश्वासको मत लिनुपर्ने संवैधानिक प्रावधान अनुसार कांग्रेसका सभापति देउवाले विश्वासको मत लिन लागेका हुन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कायम छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ९२ निलम्बित० छन्। तीनजना स्वतन्त्र हैसियतमा छन्। देउवालाई एमाले वरिष्ठ नेता माधवकुमार नेपाल समूहसँगै माओवादी केन्द्र, जसपा र स्वतन्त्र सांसदले साथ दिने देखिएको छ। एमालेको नेपाल समूह र जसपाले मत दिए देउवाले विश्वासको मत पाउने छन्।"
प्रधानमन्त्री देउवाले पाए विश्वासको मत : पक्षमा १६५ र विपक्षमा ८३,"काठमाडौं : कांग्रेस सभापति शेरबहादुर देउवाले संसद्मा विश्वासको मत पाएका छन् । असार २८ गतेको सर्वोच्च अदालतको आदेश अनुसार असार २९ गते राष्ट्रपति विद्यादेवी भण्डारीबाट प्रधानमन्त्री नियुक्त भएका कांग्रेस सभापति देउवाले आइतबार संसद्मा विश्वासको मत लिएका हुन् । नेपाली कांग्रेस, नेकपा (माओवादी केन्द्र), जनता समाजवादी पार्टी (जसपा) र एमालेका २२ सांसदको साथ पाएका देउवाको पक्षमा १६५ मत खसेको छ । देउवाको विपक्षमा ८३ सांसदले हस्ताक्षर गरेका छन् । मतदानमा सहभागी २४९ सांसदमध्ये देउवाको पक्षमा १६५ मत खसेको हो भने विपक्षमा ८३ जनाले हस्ताक्षर गरेका हुन् । सहभागीमध्ये एक सांसदले मत दिएनन् । प्रधानमन्त्री नियुक्त भएको एक महिनाभित्र विश्वासको मत लिनुपर्ने संवैधानिक प्रावधान अनुसार कांग्रेसका सभापति देउवाले विश्वासको मत लिएका हुन्। देउवालाई विश्वासको मत दिने विषयमा एमाले वरिष्ठ नेता माधवकुमार नेपाल समूह नै विभाजित भए पनि एमाले अध्यक्ष केपी ओली समूहका केही सांसदले विश्वासको मत दिएका छन् । आइतबार संसदमा भएको मत विभाजनमा प्रेम आलेसहितका नेताले देउवाको पक्षमा मतदान गरेका हुन् । देउवालाई एमालेका ओली र नेपाल समूहका गरेर २२ सांसदले विश्वासको मत दिए । देउवालाई विश्वासको मत दिने एमाले सांसदमा वरिष्ठ नेता नेपालसहित ओली समूहका पूर्वमन्त्री प्रेमबहादुर आलेसम्म रहेका छन् । देउवालाई देउवालाई विश्वासको मत दिने एमाले सांसद माधवकुमार नेपाल विरोध खतिवडा कल्याणी खड्का जीवनराम श्रेष्ठ पार्वती विशुंखे मेटमणि चौधरी भवानी खापुङ निरादेवी जैरु मुकुन्द न्यौपाने कलिला खातुन हिरा केसी कृष्णकुमार श्रेष्ठ किसान गोपाल बम सविना हुसेन कृष्णलाल महर्जन प्रेमबहादुर आले धनबहादुर बुढा विना बुढाथोकी सरला यादव पुष्पाकुमारी कर्ण लक्ष्मी चौधरी रामकुमारी झाँक्री संविधानको धारा ७६ (५) बमोजिम नियुक्त प्रधानमन्त्रीले ३० दिनभित्र विश्वासको मत लिनुपर्ने व्यवस्था छ । प्रतिनिधिसभाको अर्को बैठक साउन ८ गते दिनको १ बजे बस्नेछ । तस्बिर : अशोक दुलाल"
संसद् विघटन लोकतान्त्रिक संस्कार होइन : प्रचण्ड,"काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्ड ले प्रतिनिधिसभा जनताको अधिकार प्रयोग गर्ने सर्वोच्च थलो भएकाले पार्टीभित्र विवाद हुँदा यसलाई विघटन गरिनु लोकतान्त्रिक संस्कार हुन नसक्ने बताएका छन्। प्रतिनिधिसभाको आइतबारको दोस्रो बैठकमा प्रधानमन्त्री शेरबहादुर देउवाले विश्वासको मतका लागि गरेको प्रस्तावमा समर्थन जनाउँदै उनले मनोगत, अहङ्कार र व्यक्तिवादी गतिविधि आफूहरूलाई स्वीकार्य नहुने धारणा व्यक्त गरे। निरङ्कुशताविरुद्धको आन्दोलन दलहरू मिलेर गरेको उल्लेख गर्दै अध्यक्ष प्रचण्डले एक वर्षका बीचमा प्रतिनिधिसभाको विघटन र सर्वोच्च अदालतबाट पुनस्र्थापनाका घटना नेपालको इतिहासमा नभएको बताए। राजनीतिक स्थिरताका लागि वाम गठबन्धन हुँदै दुई तिहाइको सरकार बनाउने र पार्टी एकताको पहलकर्ताले पटकपटक संसद् विघटन भएको देख्नु दुखद भएको उनले बताए। अध्यक्ष प्रचण्डले बारम्बार संविधान र लोकतन्त्रलाई मिच्ने कोसिस भएकाले नयाँ सत्ता गठबन्धन निर्माण गर्नुपरेको अवगत गराए। उनले निवर्तमान प्रधानमन्त्री केपी ओली देउवाको शपथग्रहण समारोह र आइतबारको सदनको बैठकमा सम्बोधन गर्न नआउँदा आफूलाई अस्वाभाविक लागेको टिप्पणी गरे। विगतका अनुभवका आधारमा जतिखेर पनि सदन विघटन गर्न नपाइने व्यवस्थाका लागि संविधान निर्माणका बेला बहस गरिएको स्मरण गराउँदै प्रचण्डले संविधानको ७६ (५) प्रतिनिधिसभाको विशेषाधिकार भएको स्पष्ट पारे। उनले कम्युनिस्ट पार्टीलाई एकताबद्ध तुल्याउन र पाँचै वर्ष सरकार चलाउन आफूले प्रस्ताव गरे पनि त्यसलाई सहीरूपमा पालना नगरिएको गुनासो गर्दै माओवादीको ताप सकिएको ठानेर हेप्न वा अपमानित गर्न थालिएमा पुनः आगो सल्किने चेतावनी दिए। रासस"
"एमाले स्थायी कमिटी बैठक सुरु , नेपाल समूह अनुपस्थित",काठमाडौं : नेकपा एमालेको स्थायी कमिटी बैठक सुरू भएको छ। ललितपुरको च्यासलस्थित तुलसीलाल स्मृति प्रतिष्ठानको भवनमा बैठक केहीबेर अघि सुरू भएको हो। केन्द्रीय कमिटी बैठकको एजेन्डा तय गर्न र विधान अधिवेशनको तयारी गर्नका लागि बैठक बोलाइएको हो । यही साउन ४ गते १४ औँ केन्द्रीय कमिटी बैठक सोही स्थान बिहान ११ बजे बोलाइएको छ। आइतबारको बैठकमा माधव नेपाल पक्षका नेतालाई समेत डाँकिएको भएपनि यो समूह भने बैठकमा उपस्थित छैन। एमालेले यही साउन २५ देखि २७ गते विधान अधिवेशन गर्ने निर्णय गरेको छ। शुक्रबार एमाले स्थायी कमिटी बैठक बसेको थियो। शुक्रबारको बैठकमा वरिष्ठ नेता माधवकुमार नेपाल पक्ष सहभागी भए पनि बीचमै बैठक छोडेर बाहिरिएको थियो। बैठकले पार्टीको विवाद समाधान गर्न गठित कार्यदलले बुझाएको १० बुँदे सहमतिलाई अनुमोदन गरेको थियो। शुक्रबारको बैठकमा अध्यक्ष केपी ओलीसँग राखेका मागको सुनुवाइ नभएको भन्दै नेपाल समूह बैठकस्थलबाट बाहिरिएको थियो। यसैबीच पुनर्स्थापित प्रतिनिधिसभाको बैठक आइतबार बेलुका ४ बजे बस्दैछ। आजको बैठकमा प्रधानमन्त्री शेरबहादुर देउवाले विश्वासको मत लिँदैछन्।
"माओवादी संसदीय दलको बैठक, देउवालाई मत दिन ह्वीप लगाउने",काठमाडौं : नेकपा माओवादी केन्द्र संसदीय दलको बैठक सिंहदरबारमा जारी छ। प्रधानमन्त्री शेरबहादुर देउवालाई विश्वासको मत दिनेबारे छलफल गर्न बैठक बोलाइएको हो। प्रधानमन्त्री देउवाले आज अपरान्ह ४ बजे विश्वासको मत लिँदैछन्। बैठकमा माओवादी केन्द्रबाट प्रतिनिधिसभा र राष्ट्रियसभामा प्रतिनिधित्व गर्ने सबै सांसद् सहभागी छन्। प्रधानमन्त्री देउवाले विश्वासको मत लिने प्रस्ताव संसद सचिवालयमा दर्ता भइसकेको छ। सर्वोच्च अदालतले शेरबहादुर देउवा प्रधानमन्त्रीमा नियुक्तको परामादेश जारी गरेपछि राष्ट्रपति विद्यादेवी भण्डारीले २९ असारमा देउवालाई प्रधानमन्त्री नियुक्त गरेकी हुन्। प्रधानमन्त्रीमा नियुक्त भएका नेपाली कांग्रेसका सभापति देउवाले संवैधानिक प्रावधानअनुसार विश्वासको मत लिन लागेका हुन्। प्रतिनिधिसभाको पहिलो बैठक बसेर स्थगित भएको केहीबेरमा अर्को बैठक बस्नेछ । सोही बैठकमा विश्वासको मतका लागि मतदान हुनेछ ।
प्रधानमन्त्री देउवाले आज विश्वासको मत लिँदै,"काठमाडौं : प्रधानमन्त्री शेरबहादुर देउवाले आजै विश्वासको मत लिने भएका छन् । प्रतिनिधिसभाको आइतबारको दोस्रो बैठकमा उनले विश्वासको मत लिन लागेका हुन्। कानून, न्याय तथा संसदीय मामिलामन्त्री ज्ञानेन्द्रबहादुर कार्कीले सङ्घीय संसद् सचिवालयमा प्रधानमन्त्री देउवाले सदनबाट विश्वासको मत लिनेसम्बन्धी प्रस्ताव दर्ता गराउनको संसद् सचिवालयका सहायक प्रवक्ता दशरथ धमलाले बताए। सर्वोच्च अदालतको आदेशमा प्रतिनिधिसभा पुनःस्थापनासँगै प्रधानमन्त्रीमा नियुक्त भएका नेपाली कांग्रेसका सभापति देउवाले संवैधानिक प्रावधानअनुसार विश्वासको मत लिन लागेका हुन्। उनी गत असार २९ प्रधानमन्त्रीमा नियुक्त भएका थिए।"
"ट्रक दुर्घटनामा दुईजनाको मृत्यु, तीन घाइते","जोमसोम : मुस्ताङको घरपझोङ ५ ठिनी खोलामा कच्ची काठेपुल तर्ने क्रममा आइतबार बिहान ट्रक पल्टिँदा दुईजनाको घटनास्थलमै मृत्यु भएको छ भने ३ जना सामान्य घाइते भएका छन् । म्याग्दीबाट मुस्ताङको घरपझोङ५ स्थित कुछ्प तेरङ्गा गुम्बा भवनका लागि निर्माण सामाग्री लिएर गएको ग १ ख ६८५२ नम्बरको मालवाहक ट्रक अस्थायी जीर्ण काठेपुल लोड थाम्न नसकी भाँचिन पुग्दा दुर्घटना भएको जिल्ला प्रहरी कार्यालय मुस्ताङले जनाएको छ । जिल्ला प्रहरी कार्यालय मुस्ताङका प्रहरी निरीक्षक आशिष अधिकारीका अनुसार जोमसोमदेखि करिब ३ किलोमिटरको दुरीमा पर्ने जोमसोमठिनीधुम्बा भित्रि कच्ची सडकमा अन्दाजी बिहान ८ : ३० बजेको समयमा ट्रक दुर्घटना हुँदा रामेछाप जिल्ला गोकुल गंगा गाउँपालिका१ बस्ने वर्ष ३८ का चित्रबहादुर श्रेष्ठ र वर्ष २६ की मनिका श्रेष्ठको घटनास्थलमै मृत्यु भएको छ । यस्तै, ठिनी खोलाको अस्थायी पुल भाँचिदा जिल्ला बाग्लुङ ढोरपाटन५ अधिकारी चौर बस्ने २२ वर्षीय सुनिल घर्ती मगर ,सोही स्थानका २५ वर्षीय लुद्रबहादुर कामी,जिल्ला पर्वत जलजला गाउँपालिका४ १८ वर्षीय सहचालक दिनेश दर्जी र जिल्ला ओखलढुङ्गा खिन्दीदेम्बा७ बस्ने वर्ष २९ का दावा शेर्पा सामान्य घाइते भएका छन् । घाइतेहरुको जोमसोम अस्पतालमा उपचार भइरहेको प्रहरीले जनाएको छ । जिल्ला प्रहरी कार्यालय मुस्ताङका अनुसार ट्रकमा चालकसहित ७ जना सवार रहेको जनाइएको छ । दुर्घटनामा मृत्यु भएका शवको पोष्ट मार्टमका लागि जोमसोम अस्पतालमा ल्याइएको छ भने ट्रकका चालक शिवराम ठाडालाई अनुसन्धानका लागि नियन्त्रणमा लिइएको प्रहरीले बताएको छ ।"
लेहंगामा खुलेकी शिल्पा,मुम्बई : बलिउडमा सबैभन्दा फिट राख्ने नायिकाको रूपमा शिल्पा सेट्टी अग्रपंक्तिमा आउँछिन्। ४६ वर्षको उमेरमा पनि उनको फिटनेसले धेरैलाई मोहित बनाउँछ। शिल्पाको यही फिटनेसका कारण उनलाई एकपछि अर्काे गर्दै विभिन्न अफरहरू पनि आइरहन्छन्। उनका फ्यान फलोइङ पनि निकै धेरै छ। शिल्पा फिटनेसमा मात्र होइन फेसन स्टाइलमा पनि उत्तिकै चर्चामा आइरहने अभिनेत्री हुन्। इन्डियन र वेस्टर्न आउटफिट्समा उनलाई धेरैजसो देखिन्छ। हालै मल्टी कलर लेहंगामा शिल्पा निकै सुन्दर देखिएकी थिइन्। लेहंगामा सजिएकी शिल्पाले इन्टाग्राममा सेयर गरिएको तस्बिरले इन्टरनेटको पारो बढाइरहेको छ। शिल्पाले लगाएको लेहंगालाई वर्षा सिजनको प्रतीकका रूपमा अर्थयाइएको छ। लेहंगामा विभिन्न फलफूल र फूलहरूको प्रिन्ट गरिएको छ। हाते इम्बोइड लेहंगामा विभिन्न रंगहरूको समिश्रण पनि गरिएको छ। शिल्पाले यो लेहंगाका लागि १ लाख १५ हजार भारु खर्चिएको भारतीय सञ्चार माध्यमले जनाएका छन्।
'एकताका लागि तीन महिनाको मेहनत खेर गयो',"काठमाडौं : नेकपा (एमाले) एकता कार्यदल सदस्य शंकर पोखरेलले तीन महिनाको मेहनत खेर गएको बताएका छन्। एकताका लागि भएको १० बुँदे सहमतिमा वरिष्ठ नेता माधवकुमार नेपालले असहमति जनाएपछि पोखरेलले यस्तो बताएका हुन्। आइतबार वरिष्ठ नेता नेपालसँग भेट गरेपछि सामाजिक सञ्जालमा प्रतिक्रिया दिँदै पोखरेलले लेखेका छन्, माधव नेपालले कार्यदलको प्रतिवेदनमा असहमति जनाएसँगै तीन महिनाको मेहनत खेर गयो। पार्टी एकता जोगाउन लागिपरेका नेताहरुले शनिबार पार्टी अध्यक्ष केपी ओलीसँग भेट गरेका थिए। ओलीले १० बुँदे सहमति कार्यान्वयनका लागि आफू तयार भएको भन्दै माधव नेपाललाई भेट्न अनुरोध गरेका थिए। सोही अनुसार कार्यदल सदस्यले आइतबार माधव नेपालसँग भेट गरेका हुन्। एमाले एकता कार्यदलले असार २७ गते १० बुँदे सहमति गरेको थियो। उक्त सहमतिप्रति वरिष्ठ नेता नेपालले असन्तुष्टि जनाएका छन्।"
"बंगलादेशमा कोरोना संक्रमण बढ्दो, एकैदिन ८ हजारभन्दा बढी संक्रमित",बंगलादेशमा देशव्यापी रुपमा लकडाउन गरिएको भए पनि कोरोना संक्रमणको दर बढेको छ । बंगलादेशमा पछिल्लो केही दिनमा कोरोनाका संक्रमितहरू बढ्दै गएपछि दुई हप्ताअघिदेखि नै लकडाउनको घोषणा गरिएको जनाइएको थियो । बंगलादेशमा गएको २४ घन्टामा कोरोनाका आठ हजारभन्दा बढी संक्रमितहरु देखिएका छन् । त्यस्तै शनिबारमात्र २०४ जनाको ज्यान गएको छ । बंगलादेशको सरकारले करिब महिना दिनदेखि कतै कडा र कतै केही खुकुलो खालको लकडाउन घोषणा गरेको छ। बंगलादेशको प्रेस इन्फरमेसन्स डिपार्टमेन्टका तर्फबाट त्यहाँका स्वास्थ्य अधिकारीहरूलाई उद्धृत गर्दै सो समाचार सार्वजनिक गरिएको हो । त्यहाँका अधिकारीहरुका अनुसार यहाँ हालसम्म १० लाख भन्दा बढी संक्रमित पाइएका छन् भने १७ हजार जना भन्दा बढीको ज्यान गएको छ । त्यहाँ लकडाउनका कारण प्रायः सरकारी कार्यालय तथा अदालतहरू बन्द रहेका छन् । तर औधोगिक क्षेत्रहरू भने आलोपालो गरी चलिरहेका छन् । लकडाउनमा सबै सार्वजनिक तथा निजी कार्यालयहरू तथा अदालतहरू बन्द छन्। तर उद्योग तथा मिलहरू आलो पालो सञ्चालन हुने अधिकारीहरूले जनाएका छन् । त्यहाँको स्वास्थ्य मन्त्रालयले पछिल्लो समय संक्रमण तथा मृत्युको दर पनि बढ्दै गएको जनाएको छ ।
संकटमा अमेरिकी पहिचान,"विगतका अधिकांश शताब्दीमा मानव मर्यादाको साथी बन्यो संयुक्त राज्य अमेरिका। हामी अरूझैं एक गम्भीर त्रुटिपूर्ण र गल्ती दोहोरिने सम्भावना भएको राष्ट्र हौं। तर पनि अमेरिकाले फाँसीवाद र साम्यवादलाई हराउन सहयोग पुयायो र युरोपेली शान्ति, एसियाली समृद्धि र प्रजातन्त्रको प्रचारको प्रसंग तय गर्न मद्दत गयो। त्यसपछि इराक र अफगानिस्तान आयो। अमेरिकाले आफू र आफ्नो विश्वव्यापी भूमिकामाथिको विश्वास गुमायो। एकाथरि अमेरिका लोकतन्त्रको विश्वविजेता हो वा हुनसक्छ भन्ने धारणालाई अस्वीकार गर्छन्। उनीहरू अपरिहार्य राष्ट्र वा पृथ्वीको अन्तिम उत्तम आशा भन्ने जस्ता वाक्यांशहरू हाँस्यास्पद पाउँछन्। अर्काथरि, विश्वको बाँकी भाग पनि आकर्षक बनाउन लायक छ भन्ने विचारधाराका भेटिन्छन्। लोकतन्त्रको विजेताको रूपमा अमेरिकाको स्वनियुक्त भूमिकाको विश्वका धेरै मानिसले सधैं प्रतिरोध गरेका छन्। तर उनीहरू पनि ठिक त्यतिबेला विचलित भएका छन्, जब अमेरिका पछाडि बसेर रुवान्डाजस्ता देशलाई नरसंहारमार्फत ओगट्ने अनुमति दिन्छ। विश्वव्यवस्थामै खतरा पुयाउने खतरनाक शासन प्रणालीलाई अनुमति पनि दिन्छ। अफगानीहरू यस यथार्थको अन्तिम साक्षी हुन्। अफगानिस्तानमा अमेरिकी कारबाहीको राम्रो दस्तावेज बनाइएको छ। हामीले खर्बौं डलर खर्च गरेका छौं भने हाम्रा हजारौं मानिस गुमाएका छौं। तर अफगानिस्तान र अन्यत्र, आतंककारीसँगको दुई दशकको लडाईंको रणनीतिले यो भनेको छ कि विश्वव्यापी आतंकवादलाई दैनिक अमेरिकी जीवनमा प्रमुख चिन्ताको विषयको रूपमा हेरिन छाडिएको छ। विगत वर्षहरूमा अमेरिकी सेनाको एउटा सानो बलले ३८ मिलियनभन्दा बढी जनसंख्या भएको देशलाई कब्जा गर्न लागिपरेका पृथ्वीकै सबैभन्दा खराब शक्तिलाई रोक्न मद्दत पुयाएको छ। त्यसमा पनि तुलनात्मक रूपमा निकै थोरै संख्यामा मात्र अमेरिकी हताहत भएका थिए। सन् १९९९ मा कुनै पनि अफगानी किशोरीले माध्यमिक शिक्षा लिएनन्। चार वर्षभित्र ६ प्रतिशत माध्यमिक तहमा भर्ना भए र सन् २०१७ सम्म यो संख्या ४० प्रतिशत पुग्यो। तर आफैंबाट भ्रममा परेको अमेरिका अहिले पछाडि फर्किएको छ। र यो फिर्ताले एक रणनीतिक अवरोध र मानवीय प्रकोप उत्पादन गर्ने बलियो सम्भावना बोकेको छ। तालिवानले यस क्षेत्रलाई छिटो कब्जा गरिरहेको छ। अफगान किशोरीहरू विद्यालय जान खोज्दा टाउकोमा गोली खानु परेका ती दिनहरू त्यति पुरानो भएका छैनन्। खुफिया एजेन्सीहरूले सशस्त्र जातीय मिलिसिया देख्छन् र अझ बढी हिंसात्मक गृहयुद्धको बारेमा चिन्ता गर्छन्। ती एजेन्सीहरू बाढी सरी बढेका शरणार्थीको विषयमा चिन्तित छन् र आतंकवादी समूहहरू पुनः एकपटक अनियन्त्रित रूपमा सञ्चालन हुन स्वतन्त्र छन्। इतिहास रोकिएन। कारण यति मात्र हो कि अमेरिकाले आफूमा विश्वास गुमायो। अमेरिकी राष्ट्रपति जो वाइडेन लेख्छन्, संसार प्रजातन्त्र र विभिन्न प्रकारका निरंकुशताबीचको विशाल प्रतिस्पर्धामा डुबेको छ। यो केवल राजनीतिक प्रणालीबीचको संघर्ष होइन। यो एकैपटक भएको आर्थिक, सांस्कृतिक, बौद्धिक र राजनीतिक प्रतिस्पर्धा हो। प्रगतिशील आधुनिकता र प्रतिक्रियाको शक्तिबीचको संघर्ष हो। बितेका दसकहरूमा अमेरिका र यसका सहयोगीहरूले हाम्रो मूल्यलाई धोका दिएका छन् र कैयौंपटक निरंकुश सम्झौता गरेका छन्। तर मूल कुरा, उनीहरूको उदार शक्तिहरूले प्रजातन्त्र र पुँजीवाद मात्र होइन, नारीवाद, बहुसंस्कृतिवाद, मानवअधिकार, समानतावाद, तेस्रो लिंगी अधिकार र जातीय न्यायको सपनाजस्ता महŒवपूर्ण आदर्शहरूलाई चम्काएको छ। यी चीजहरू सबै एक प्रगतिशील गठरीमा कोचिएका छन् जसको केन्द्रमा व्यक्तिगत मर्यादा रहेको छ। २१औं शताब्दीले हामीलाई केही सिकाएको छ। धेरैजसो व्यक्ति जो घरेलु हुन् वा विदेशी, उक्त गठरीलाई मन पराउँदैनन्। त्यसबाट अस्तित्वगत खतराको महसुस गर्छन्। चीनका नेताहरू केवल निरंकुश होइनन्। उनीहरू सभ्यताको राज्यको नेतृत्व गरिरहेको ठान्छन् र जातीय अल्पसंख्यकको बध गर्न तयार हुन्छन्। भ्लादिमिर पुटिन केवल ठग मात्र होइनन्, उनी एक सांस्कृतिक प्रतिक्रियावादी हुन्। यी व्यक्तिहरूले २०औं शताब्दीको औपनिवेशवाद र अमेरिकी अधिपत्य विरुद्धका मुक्ति आन्दोलनको नेतृत्व गरिरहेका छैनन्। उनीहरूले २१औं शताब्दीको महिला अधिकार, तेस्रो लिंगी अधिकार, अल्पसंख्यक अधिकार र व्यक्तिगत मर्यादाविरुद्ध सांस्कृतिक द्वन्द्वको नेतृत्व गरिरहेका छन्। यी सबै प्रगतिशिल कुम्लोविरुद्ध अग्रसर छन्। तपाईंहरूलाई थाहा छ यो एउटा सांस्कृतिक युद्ध हो। परम्परागत महान् शक्तिबीचको द्वन्द्व होइन किनकि यसमा हरेक राष्ट्रलाई खतरा बाह्यभन्दा बढी आन्तरिक नै छ। अमेरिकाका लागि सबैभन्दा ठूलो खतरा घरेलु निरंकुशहरू हुन् जसले वैश्विक अधिनायकवादी आन्दोलनबाट प्रेरित भई अमेरिकी सरकारलाई पुनः कब्जा गर्नेछ। चीनका लागि सबैभन्दा ठूलो खतरा भनेको वैश्विक उदारवादी आदर्शबाट प्रेरित आन्तरिक उदारवादीहरू हुन्। यिनका कारण शासनसमेत खतरामा पर्न सक्छ। हामी कहिले पनि बुश सिद्धान्तमा फर्कने छैनौं। तर हामी आफैंले अफगानिस्तान जस्ता देशमा आफ्ना सहयोगीलाई त्यागिएका देख्यौं भने युद्धले सायद हाम्रो हृदय र दिमागमा राम्रो गर्न सक्ने छैन। यदि हाम्रो आफ्नै व्यवहार निरंकुशताको राजनीतिसँग मिल्दोजुल्दो भयो भने हामीले पनि सायद राम्रो गरिरहेका छैनौं। डोनाल्ड ट्रम्प र अन्य अमेरिकी अधिनायकवादीहरू संसारमा अमेरिकाको भूमिकाको बारेमा अस्पष्ट रहेको पाएको छु। उनीहरू जहिले पनि अमेरिकाले बढावा दिन सहयोग गरेको प्रगतिशील कुम्लोका बारेमा सशंकित थिए। यदि हामी घरमै ट्रम्पीय निरंकुशतावादविरुद्ध लड्न जाँदैछौं भने हामीले विश्वभरि फैलिरहेको अधिनायकवादको अति विषाक्त ब्रान्डहरू विरुद्ध लड्नुपर्छ। यसको मतलब मैदानमै रहनु हो। न्यूयोर्क टाइम्सबाट आंशिक अनुवाद"
बट्टाईबाट मनग्य आम्दानी,"बर्दिबास : दोलखाका ३६ वर्षीय कमल घिमिरे एकाबिहानै उठ्छन्। आँखा मिच्दै बट्टाई पालेको खोरमा पुग्छन्। छिमेकी उठ्दासम्म उनी खोरबाट अण्डा झिकेर सरसफाइ गरी बट्टाईलाई चारोपानी हालिसकेका हुन्छन् । २०७५ सालमा उनले तीनवर्षे डिप्लोमा तहको पशु विज्ञान विषयमा पढाइ पूरा गरेका थिए। जनता माध्यमिक विद्यालय गौरीडाँडाबाट व्यावसायिक शिक्षा आर्जन गरेका कमलका साथीहरू सरकारी जागिरको तयारीमा छन्। तर उनी पढाइलाई व्यवहारमा उतार्दै बट्टाई चल्ला उत्पादन र बट्टाई पालेर मासिक ८० हजारसम्म कमाइ रहेका छन्। पहिलो श्रेणीमा पशु विज्ञान उत्तीर्ण गरेका उनी महोत्तरीको बर्दिबास३ गौरीडाँडामा युनिटी एग्रिकल्चर रिसर्च सेन्टर स्थापना गरेर एक वर्षदेखि बट्टाई पालनमा रमाइरहेका हुन् । पढिसकेपछि समाजमा सरकारी जागिर खानुपर्छ भन्ने मान्यता छ। व्यावसायिक शिक्षा हासिल गरेपछि जागिरभन्दा व्यावसायिक काम गर्नुपर्छ भन्ने मेरो मनमा आयो, उनले भने, बर्सेनि लाखौं युवा विदेश जाने प्रचलन छ। यसलाई चिरेर देशमा सम्भावना रहेको सन्देश फैलाउन मैले पन्छीपालन गर्ने कदम चाले। बैंकबाट २९ लाख ऋण लिएर कमलले फर्म खोलेका हुन्। कम ठाउँमा धेरै कमाउन सकिने र मानव स्वास्थ्यका लागि बट्टाईका मासु र अण्डा लाभदायक रहेको मैले अनुसन्धान गरेर फेला पारे, उनी भन्छन्, त्यसपछि काठमाडौंबाट पाँच सय बट्टाई चल्ला ल्याएर पाल्न सुरु गरें। उनको खोरमा अहिले ३ हजार २ सय बट्टाई छन्। फर्ममा रहेका पाँच सय बट्टाईले दैनिक झन्डै ५ सय अण्डा दिन्छ। फर्मबाट प्रतिगोटा अण्डा ८ रुपैयाँमा बिक्री हुन्छन्। बट्टार्ई पालनमा कमललाई उनका जेठा दाइ नारायणकुमार घिमिरेले सघाउँछन्। उनले फर्म हेरचाहका लागि १५ हजार तलब दिएर एक जना युवालाई रोजगारी पनि दिएका छन्। एउटा बट्टाईले दैनिक २ रुपैयाँको चारो खान्छ। ८ रुपैयाँको उसले किसानलाई अण्डा दिन्छ, उनले भने, दैनिक अण्डा बिक्री गरेर तीन हजार बढी रकम आम्दानी हुन्छ। बट्टार्ई मासुका लागि प्रतिगोटा १ सय ५० रुपैयाँमा बिक्री हुने गरेको उनले बताए। बर्दिबासका होटलमा बट्टाईको मासुको माग बढ्दो छ। होटलले बट्टाईको मासुको परिकारलाई मेनुमा राख्न थालेका छन्। बट्टाईको रोस्ट, ग्रेबी मासु, पोलेर, सुप बनाएर खाने गरिन्छ, कमल भन्छन्। बट्टाई पालनमा मनग्य आम्दानी देखेपछि कमलले आफ्नै बट्टाईको चल्ला उत्पादन गर्ने ह्याचरी स्थापना गरेका छन्। १ लाख ५० हजारमा ह्याचरी मेसिन किनेर बट्टाई पालन गरेका छन्। २ हजार ६ सय ५२ अण्डा राखेर चल्ला उत्पादन गर्न सकिने ह्याचरीमा अहिले २ हजार २ सय १० वटा बट्टाईको अण्डा चल्ला उत्पादनका लागि राखिएको छ। १७ दिनमा उत्पादन हुने एउटा चल्ला ३० रुपैयाँमा बिक्री हुन्छ। कमलले २०५६ सालमा काठमाडौंस्थित पद्मोदय माध्यमिक विद्यालबाट एसएलसी गरेका थिए। उनको कृषि तथा पशु विज्ञान पढ्ने मन थियो। तर, उनलाई पढ्ने वातावरण मिलेन। त्यसपछि उनी नेपाल आर्मीमा सिपाहीमा तीन वर्ष देशको सेवा गरे। तत्कालीन समयमा सशस्त्र द्वन्द्व चर्किएपछि परिवारजनले जागिर छाडेर घर फर्किन उनलाई आग्रह गरे । २०६२ मा उनले जागिर छाडेर भारतको मेघालयको कोइलाखानीमा दुई वर्ष पसिना बगाए। त्यसपछि उनी खेतीकिसानी गरेर पनि क्याम्पस पढे। क्याम्पसकै पढाइले उनी अहिले बट्टाई पालनमा नाम र दाम दुवै प्राप्त भएको बताउँछन्। मैले बट्टाई पालेर मात्रै हँुदैन। त्यसैले ह्याचरी खोलेर बटाई पाल्ने किसानहरूलाई चल्ला उत्पादन गरेर बिक्री वितरण गर्दैछु, कमल भन्छन्, राम्रो आम्दानी र बजारको कुनै समस्या नरहेकाले बट्टाई पाल्नमा किसानहरूको बढ्दो आकर्षण छ। उनको ह्याचारीमा बट्टाईको चल्लाका लागि अग्रिम माग छ। उनको फर्ममा उत्पादन भएको बटाईका बच्चाहरू सिन्धुली, धनुषा र महोत्तरीका किसानहरूले खरिद गरेर पाल्न लैजाने गरेका छन्। एक पटकको ह्याचरीमा चल्ला उत्पादन गर्दा खर्च काटेर ३० हजार बचत हुने गरेको छ। वर्षैंभरि ह्याचरी चल्ने गर्छ। ह्याचरीमा चल्ला उत्पादन गर्न थालेको ६ महिना पुगेको छ। कृषि कर्म गर्दा शारीरिक व्यायामदेखि आर्थिक फाइदा हुन्छ। आफ्नै भूमिमा घरपरिवारसँग रमाएर कमाउन सकिन्छ। स्वदेशमै सीप सिकेर काम गर्दा उत्तम हुन्छ, उनले भने, विदेश जान पनि लगानी चाहिन्छ। त्यो लगानी स्वदेशमै गर्ने हो भने अरूको देशमा गएर गुलामी गर्नु पर्दैन।"
किन रुचाइएन सामाजिक सुरक्षा ?,"काठमाडौं : सरकारले तामझामका साथ योगदानमा आधारित सामाजिक सुरक्षा कार्यक्रम लागू गरे पनि अस्पष्टता भएको भन्दै अधिकांश रोजगारदाता सामेल हुन सकेका छैनन्। युगान्तकारी परिवर्तन हुने गरी कार्यक्रम सुरु गरेको सरकारले घोषणा गरे पनि अहिले रोजगारदाता मात्र नभई श्रमिकहरूले समेत विरोध जनाइरहेछन्। पछिल्लो समयमा सामाजिक सुरक्षा कोष र यसले दिने सेवासुविधामा चौतर्फी विरोध भइरहेको छ। खासगरी बैंक तथा वित्तीय क्षेत्रमा कार्यरत कर्मचारीले कोषको विरोध जनाइरहेका छन्। बैंकबाहेकका क्षेत्रका श्रमिकको पनि कोषमा रुची देखिएको छैन। बैंकको असन्तुष्टि सतहमा आए पनि अन्य क्षेत्रका रोजगारदाता मात्र नभई श्रमिकसमेत कोष र कोषले ल्याएका कार्यक्रमप्रति प्रष्ट छैनन्। उनीहरूले केही प्रावधान त्रुटिपूर्ण भएको भन्दै सच्याउन माग गरेका छन्। केन्द्रीय तथ्यांक विभागका अनुसार ९ लाखभन्दा बढी प्रतिष्ठान छन् तर हालसम्म १४ हजार मात्रै रोजगारदाता कोषमा सामेल भएका छन्। ३४ लाख बढी श्रमिक रहेको केन्द्रीय तथ्यांक विभागले जनाएको छ। कोषले जबर्जस्त गरेको भन्दै सर्वोच्च अदालतमा उजुरी पुगेको छ। यस विषयमा साउन ४ गते पेसी तोकिएको छ। यसअघि केही समयअघि सर्वोच्चमा मुद्दा चले पनि सर्वोच्चले परमादेश जारी गरेको थिएन। नीतिगत व्याख्या सर्वोच्चले गरेपछि प्रष्ट हुने कोषका अधिकारीहरू बताउँछन्। सरकारले सामाजिक सुरक्षाको रूपमा प्राथमिकता दिँदै योगदानमा आधारित सामाजिक सुरक्षा कार्यक्रम ल्याए पनि अधिकांशको यसमा संशय र रोष प्रकट गर्छन्। ६० वर्ष पूरा नभई पेन्सन नपाउने व्यवस्थाले धेरै आजित भएका छन्। निश्चित वर्ष रोजगारी गरी छोडेमा त्यसपछि व्यवसाय तथा उद्यममा लाग्न सहज हुनेगरी स्किम ल्याउनुपर्ने श्रमविज्ञहरू बताउँछन्। ६० वर्ष नपुगी पेन्सन नपाउने व्यवस्थाले उद्यमशीलतामा नकारात्मक असर पर्र्ने धेरैको बुझाइ छ। सरकारले निजी क्षेत्रमा कार्यरत श्रमिकलाई लक्षित गरी योगदानमा आधारित सामाजिक सुरक्षा कार्यक्रम ल्याएको हो। बैंकका कर्मचारीले योगदान रकमको बाँडफाँड गर्दा उपदानबापतको रकम अवकाशका बखतमा दिने र सञ्चय कोषबापतको रकम निवृत्तभरण योजनामा कुन आधारमा दिने भन्ने स्पष्ट आधार र मापदण्ड नभएको बताउँछन्। बैंकिङ क्षेत्रमा कार्यरत कर्मचारीले योगदानमा आधारित सामाजिक सुरक्षा योजनाको ऐन, नियमावली र कार्यविधिका कतिपय प्रावधान संविधानको प्रतिकूल भएकाले संशोधन गरी श्रमिक मैत्री बनाउनुपर्ने, कर्मचारीले खाइपाई आएको सेवासुविधा घटाउन नहुने, सामूहिक सौदाबाजी गर्न पाउने अधिकार कुण्ठित हुन नहुनेगरी व्यवस्था हुनुपर्ने, दोहोरो करको खारेज, योगदानअघिको उपलब्धि गुम्न नहुने स्पष्ट व्यवस्था हुनुपर्ने माग गरेका छन्। निवृत्तभरण कोष ऐन २०७५ को व्यवस्था सामाजिक सुरक्षा कोषमा आबद्ध हुने योगदानकर्ताले पनि पाउनुपर्ने, योगदानकर्ताले निवृत्तभरण प्राप्त गर्न सुरु गरेपछि १ सय ८० महिना निवृत्तभरण नपाउँदै निजको मृत्यु भएमा पनि आश्रित परिवार वैकल्पिक रोजगारी भए पनि इच्छाएको व्यक्तिले रकम फिर्ता पाउने सुनिश्चिता गरिनुपर्ने माग गरिएको छ। बैंकका कर्मचारीले सामाजिक सुरक्षा योजनालाई जुनसुकै बेला स्थगन गर्न सक्ने व्यवस्थाले गर्दा अन्योल सिर्जना गरेकाले सामाजिक सुरक्षा ऐनमा संशोधन गरी स्थगन नहुने प्रत्याभूति गरिनुपर्ने माग गरेका छन्। कर्मचारीको रकममा साहुको दाबी नलाग्ने, फौजदारी अभियोगमा अदालतबाट सर्वस्व जफत हुने फैसला भएमा वा सरकारी बाँकी असुल गर्नुपर्ने भएमा पनि कोषमा जम्मा भएको रकमबाट लिन नपाउने व्यवस्था गरिनुपर्ने, कार्यविधिमा कुनै संशोधन गर्नुपर्ने भएमा सञ्चालक समितिको सिफारिसमा मन्त्रालयले जुनसुकै बेला संशोधन गर्न सक्ने व्यवस्था रहेको हुँदा कोषको योजनाको स्थायित्वका लागि ऐनमै व्यवस्था गर्नुपर्ने माग गरिएको छ। कोषमा आबद्ध भएको तीन वर्षपछि ८० प्रतिशत मात्र कर्जा लिन पाउने व्यवस्था संशोधन गरी ९० प्रतिशतसम्म जुनसुकै बेलामा लिन पाउने व्यवस्था हुनुपर्ने माग गरेका छन्। उनीहरूले गाँस खोसेर राम्रो सुविधा नदिएर भविष्यसमेत अन्धकार पार्न खोजेको भन्दै चिन्ता व्यक्त गरेका छन्। कोषमा आबद्धताको विषय स्वेच्छिक हुनुपर्ने भन्दै सामाजिक सुरक्षा कोष ऐन, कार्यविधि तथा नियमावलीमा कर्मचारी युनियनको सुझावअनुसार संशोधन भए मात्र एक वर्षसम्म सूचीकृत हुने उल्लेख गरिएको छ। आश्रित परिवार सुरक्षा योजना अन्तर्गत योगदानकर्ताको मृत्यु भए श्रीमान् वा श्रीमतीलाई अन्तिम आधारभूत पारिश्रमिकको ६० प्रतिशतले जीवित रहेसम्म मासिक निवृत्तिभरण (पेन्सन) दिने व्यवस्था छ। २१ वर्ष उमेर पूरा नभएको सन्ततिलाई ४० प्रतिशत सन्तति शैक्षिक वृत्ति दिने व्यवस्था छ। हकवालालाई २५ हजार किरिया खर्च कोषले दिन्छ। योगदानकर्ताको एकाघरको पति वा पत्नी वा छोराछोरी कोही पनि नभएको अवस्थामा आश्रित बाबुआमालाई जीवित रहँदासम्म मासिक ६० प्रतिशत रकम पाइने व्यवस्था छ। तर वृद्धअवस्था सुरक्षा योजनाबाट लाभ प्राप्त गर्न १५ वर्ष योगदान गर्नुपर्छ। ६० वर्ष पूरा भएपछि मात्रै लाभ पाइने भएकाले धेरैले सामाजिक सुरक्षा कार्यक्रमको मोडालिटी परिवर्तन गरी अवकाश योजनामा फोकस गर्नुपर्ने ठान्छन्। निजी क्षेत्रमा रोजगारीको ग्यारेन्टी हुँदैन। केही वर्ष रोजगारीमा रहेर आफैं उद्यम गर्न चाहनेको जमात बढी नै छ। उनीहरूलाई सम्बोधन हुने गरी कोषले कार्यक्रम ल्याउनुपर्ने युवाहरू बताउँछन्। कोषका प्रवक्ता रोहित रेग्मीले संशोधन गरी ६० वर्ष कुर्नुपर्ने व्यवस्था हटाइएको बताउँछन्। अवकाश प्राप्तपश्चात् कर्मचारीले सबै पैसा लैजान पाउँछन् उनले भने, दोस्रो संशोधनबाट ६० वर्षे अवधि हटाइएको छ। २०७८ असारसम्म योगदान गर्नेले जम्मा रकम र प्रतिफल रकम एकमुष्ट लिन पाउनेछन्। तर साउनदेखि आबद्ध हुने योगदानकर्ताले अवकाश हुँदा आधारभूत पारिश्रमिकको तीन गुणा मात्र जम्मा हुनेगरी अरू एकमुष्ठ पाउने व्यवस्था गरिएको कोषले जनाएको छ। पूर्व सचिव पूर्णचन्द्र भट्टराईले सामाजिक सुरक्षा कार्यक्रम नेपालका लागि नितान्त कार्यक्रम भएकाले प्रभावकारी सञ्चालनमा जोड दिनुपर्ने बताउँछन्। सबैलाई एउटै डालोमा हालेर सुरक्षाका कार्यक्रम सञ्चालन गर्दा केही अलमल देखिएको उनको भनाइ छ। गम्भीरतापूर्वक सञ्चालन गर्न सक्नुपर्ने बताउँछन्। कारखानामा काम गर्ने श्रमिकदेखि बैंकको सीईओसँग यसमा जोडिएको र अनौपचारिक श्रमिकलाई पनि समेट्ने भनिएकाले गञ्जागोल देखिएकाले गम्भीरतापूर्वक चलाउनुपर्ने उनी बताउँछन्। त्यो फरकपनलाई कोषले रेस्पोन्स गर्न सक्छ कि सक्दैन भन्नेमा चुनौती छ। लक्षित समूह धेरै फरक प्रकृतिका भएको कारणले कन्फ्युजन देखिएको उनको भनाइ छ।"
खोपको द्रुत विकास,"विश्वभरका विभिन्न खोप कम्पनीहरूले खोप उत्पादनमा काम गरिरहेका छन्। सुरक्षित र प्रभावकारी खोप विकासका लागि समय लाग्ने भए पनि वैज्ञानिकहरूले कोभिड१९ विरुद्धको खोप विकासमा छलाङ मारेका छन्। विश्वका १ सय ९० भन्दा बढी देशहरूमा तीन अर्बभन्दा बढी खोप वितरण भइसकेका छन्। यद्यपि, विश्वका विभिन्न ठाउँका खोप कार्यक्रममा भएका प्रगतिमा भने भिन्नता पाइन्छ। केही विकसित देशहरूले आफ्नो कुल जनसंख्याको अधिकांश प्रतिशतलाई यो खोप लगाइसकेका छन् भने कतिपय अझै धेरै पछाडि रहेका छन्। कसले पाउँदैछन् खोप विश्वका सबै वयस्क नागरिकले खोप पाउने लक्ष्य राखिएको छ भने यसलाई इतिहासमै सबैभन्दा ठूलो खोप कार्यक्रमको रूपमा पनि हेरिएको छ। चीन र भारतमा हालसम्म सबैभन्दा बढी मात्रामा खोप लगाइएको तथ्यांक छ। चीनमा १४ अर्ब र भारतमा ३७ करोडले खोप लगाइसकेका छन्। आफ्ना नागरिकमाझ खोप पुयाउनेमा अमेरिका तेस्रो स्थानमा रहेको छ। अमेरिकामा हालसम्म ३३ करोडभन्दा बढी नागरिकले खोप लगाइसकेका छन्। युरोपका विभिन्न मुलुक र अमेरिकामा खोप अभियानमा निकै राम्रो प्रगति भइरहेका बेला थुप्रै अफ्रिकी मुलुकहरूमा भने खोप वितरणमा विभिन्न समस्या आइरहेको बताइन्छ। विश्वका धेरै गरिब राष्ट्रहरू कोभ्याक्स कार्यक्रमअन्तर्गतका खोपमा निर्भर रहेका छन्। विश्वको सम्पूर्ण मानिसको कोभिड खोप पहुँचमा सुनिश्चितता कायम गर्न ग्लोबल भ्याक्सिन अलायन्स (गाभी), विश्व स्वास्थ्य संगठन (डब्लूएचओ) र कोइलिसन फर इपिडेमिक प्रिपेयर्डनेस इनोभेसन्स (सीईसीई)ले कोभ्याक्स योजना अघि सारेका हुन्। कोभ्याक्सले ११ वटा खोप उत्पादकसँग सम्झौता गरेको छ भने यस वर्षको अन्त्यसम्म विश्वभर दुई अर्ब मात्रा खोप वितरण गर्ने योजना बनाएको छ। यसका साथै जी सेभेन राष्ट्रका नेताहरूले पनि अति विपन्न राष्ट्रहरूमा एक अर्ब खोप दिने वाचा गरेका छन्। खोप वितरण सिधै वा कोभ्याक्स कार्यक्रमअन्र्तगत पनि हुन सक्ने जनाइएको छ। कोभ्याक्स कार्यक्रमअन्तर्गत खोप प्राप्त गर्ने पहिलो मुलुक घाना हो। घानाले गत २४ फेब्रुअरीमा करिब ६ लाख खोप प्राप्त गरेको थियो। कोभ्याक्सअन्तर्गत चिनियाँ खोप चिनियाँ खोप उत्पादकहरू सिनोभ्याक र सिनोफार्मले पनि विश्वव्यापी खोप वितरण कार्यक्रम कोभ्याक्समा हस्ताक्षर गरेका छन्। यी दुवैले डब्लूएचओबाट आकस्मिक प्रयोगको अनुमतिसमेत पाइसकेका छन्। यी खोपहरू चीन र विश्वका कयौं राष्ट्रहरूमा प्रयोग भइरहेका छन्। सिनोभ्याकलाई २८ डिग्री सेल्सियसको सामान्य तापक्रममा राख्न सकिने हुनाले चिस्यानको सुविधा नभएका विकासोन्मुख देशमा पनि यो निकै उपयोगी मानिन्छ। सिनोभ्याक जस्तै सिनोफार्मले पनि शरीरलाई कोरोना भाइरससँग लड्न एन्डिबडी उत्पादन गर्न उत्प्रेरित गर्छ। चिनियाँ खोप रोजेका केही देशमा भने धेरै मानिसले खोप लगाइसके पछि पनि संक्रमण दर निकै उच्च रहेको छ। चिलीमा ७० प्रतिशतभन्दा बढीले खोपको दुवै मात्रा लगाइसकेका थिए। जसमध्ये अधिकांश सिनोभ्याक खोप थियो। तर, चिलीमा हाल डेल्टा भाइरसबाट बच्न कफ्र्यु र अन्य प्रतिबन्ध लगाइएको छ। पूर्वी अफ्रिकी राष्ट्र सेसल्स र मंगोलियामा कम जनसंख्या भए पनि प्रतिव्यक्ति उच्च संक्रमण देखिएको छ। दुवै देश सिनोफार्ममा निर्भर छन्। थाइल्यान्डले खोपसम्बन्धी आफ्ना नीतिमा परिवर्तन गरेर चीनको सिनोभ्याक र अस्ट्राजेनेका मिसाउन थालेको छ। सिनोभ्याक लगाएका कयौं स्वास्थ्यकर्मीमा कोभिड देखिएपछि त्यसो गर्न थालिएको हो। इन्डोनेसियामा पनि सिनोभ्याकको पूर्ण मात्रा लगाएका कम्तीमा ३० स्वास्थ्यकर्मीको निधन भएपछि दोस्रो मात्रा अर्को खोप लगाउने योजना बनाइएको छ। कुन भ्याक्सिन बढी प्रयोगमा विश्वमा सबैभन्दा पहिले उत्पादन भएको फाइजरबायोएन्टेक खोपले सर्वप्रथम विश्व स्वास्थ्य संगठनबाट मान्यता प्राप्त गरेको थियो। ३१ डिसेम्बर, २०२० मा विश्व स्वास्थ्य संगठनले फाइजर बायोएन्टेकको कोभिड१९ एमआरएनए भ्याक्सिनलाई आपत्कालीन प्रयोगका लागि सूचीकृत गरेको थियो। यसपछि बन्दै गएका अन्य खोपले पनि विस्तारै मान्यता प्राप्त गरेका थिए। तर, हाल विश्वभर सबैभन्दा प्रयोगमा आएको भ्याक्सिन अक्सफोर्डको एस्ट्राजेनेका हो। फाइजरको खोपलाई माइनस ७० डिग्री सेल्सियसको अत्याधिक चिसो तापक्रममा भण्डारण गर्नुपर्ने हुन्छ भने अक्सफोर्डको एस्ट्राजेनेकालाई साधारण फ्रिजमा पनि भण्डारण गर्न सकिन्छ। यही कारणले गर्दा पनि फाइजरको तुलनामा एस्ट्राजेनेका विश्वभर वितरण गर्न सहज भएको छ। फोब्र्स पत्रिकाले जनाएअनुसार इजरायलको स्वास्थ्य मन्त्रालयले फाइजरको कोभिड १९ भ्याक्सिन संक्रमण रोक्न र डेल्टा भेरियन्टका लक्षणसहितका बिरामीका लागि त्यति प्रभावकारी नहुने बताएको थियो। तर, हालै भएको एक अध्ययनले उक्त भ्याक्सिन संक्रमण रोक्न र लक्षणसहितको कोभिडमा बिरामीका लागि ६४ प्रतिशतसम्म प्रभावकारी रहेको देखाएको छ। यो खोपको दुवै मात्रा लगाइसकेपछि डेल्टा भेरियन्टका कारणले हुने गम्भीर प्रकृतिको बिरामी र अस्पताल बसाइमा ९३ प्रतिशतसम्म प्रभावकारी रहेको अनुसन्धानले जनाएको छ। विश्वका थुप्रै राष्ट्रहरूमा ६० वर्ष उमेर समूहमाथिका नागरिकबाट खोप अभियान पहिले सुरु गरिएको छ। इजरायल र बेलायतजस्ता राष्ट्रहरूमा खोपको निकै राम्रो प्रभाव देखिएको छ। यी देशहरूमा कोभिडका कारण अस्पताल भर्ना हुनेहरूको संख्या निकै न्यून भइसकेको छ भने मृत्युदर पनि धेरै नै घटिसकेको छ। बेलायतको आवर वल्र्ड इन डाटानामक एक अनुसन्धानमूलक संस्थाका अनुसार विश्वमा हाल ३ अर्ब ४३ करोड ९७ लाख ७५ हजार १ सय ७९ खोप उपलब्ध गराइएको छ। प्रतिसय जनसंख्यामध्ये हाल ४४१ माझ खोप पुगेको छ। बेलायतमा प्रतिसय जनसंख्यामध्ये १२०७ माझ खोप पुगेको संस्थाले जनाएको छ। कतिपय खोप एउटै व्यक्तिले पनि दुई मात्रा लगाउनुपर्ने हुनाले यो प्रतिसयमा यो संख्या एक सयभन्दा बढी पनि हुन सक्ने बताइएको छ। हाल विश्वमा करिब दुई सयभन्दा बढी खोपहरू विकासका क्रममा छन्। तीमध्ये धेरैको क्लिनिकल परीक्षण भइरहेको छ। (एजेन्सीको सहयोगमा)"
"बारीमा गाडिएको अवस्थामा भ्रुण फेला, एक महिला पक्राउ",बागलुङ : जिल्लाको दक्षिण जैमिनीमा भ्रुण हत्या हत्या गरी गाडिएको अवस्थामा फेला परेको छ। जैमिनी नगरपालिका १० सिप्रिङमा बारीमा रातो कपडाले बेरी गाडिएको अवस्थामा करिब चार महिनाको भ्रुण हत्या गरिएको पाइएको इलाका प्रहरी कार्यालय बरेङले जनाएको छ। बारीमा खनियाको रुख मुनि चार महिनाको पुरुष जस्ता देखिने बच्चाको भ्रुण फेला परेको सूचनापछि इलाका प्रहरी कार्यालयबाट प्रहरी सहायक निरीक्षक अमृत कुँवरको कमाण्डमा पाँच जनाको प्रहरी टोली पुगेर अनुसन्धान गरेको थियो। त्यसपछि थप अनुसन्धानका लागि जिल्ला प्रहरी कार्यालय बागलुङबाट प्रहरी निरीक्षक बिजय भण्डारीको कमाण्डमा खटिएको टोलीले स्थानीय सम्झना नेपालीलाई नियन्त्रणमा लिएको छ। नेपालीको श्रीमान् विगत ३ वर्षदेखि वैदेशिक रोजगारीको शिलशिलामा साउदीमा रहेकाले अवैध गर्भबाट भ्रुण हत्या गरिएको हुन सक्ने प्रहरीको प्रारम्भिक अनुमान छ। गाडिएको अवस्थामा फेला परेको भ्रुण धौलागिरी अस्पताल बागलुङमा राखिएको छ।
विश्वासको मत लिने प्रस्तावमाथि मतदान हुँदै : यस्तो छ संसद्को अंकगणित,"काठमाडौं : प्रधानमन्त्री शेरबहादुर देउवाले आइतबार विश्वासको मत दिँदैछन् । विश्वासको मत लिने प्रस्ताव संसद सचिवालयमा दर्ता भएको छ। प्रतिनिधिसभाको आइतबारको दोस्रो बैठकमा उनले विश्वासको मत लिन लागेको संसद सचिवालयले जनाएको छ। कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले सङ्घीय संसद् सचिवालयमा प्रधानमन्त्री देउवाले सदनबाट विश्वासको मत लिनेसम्बन्धी प्रस्ताव दर्ता गराएको संसद् सचिवालयका सहायक प्रवक्ता दशरथ धमलाले जानकारी दिए । असार २८ गते सर्वोच्च अदालतले प्रतिनिधिसभा पुनःस्थापनासँगै देउवालाई प्रधानमन्त्रीमा नियुक्त गर्न परमादेश दिएको थियो । सोही अनुसार असार २९ गते राष्ट्रपति विद्यादेवी भण्डारीले देउवालाई प्रधानमन्त्री नियुक्त गरेकी हुन् । प्रधानमन्त्री नियुक्त भएको एक महिनाभित्र विश्वासको मत लिनुपर्ने संवैधानिक प्रावधान अनुसार कांग्रेसका सभापति देउवाले विश्वासको मत लिन लागेका हुन्। दोस्रो पटक संसद् पुनर्स्थापनापछि प्रतिनिधिसभाको बैठक बस्न लागेको हो । पहिलो बैठकले शोक प्रस्ताव पारित गर्नेछ । दोस्रो बैठकमा देउवाले विश्वासको मत लिन लागेका हुन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कायम छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ (२ निलम्बित) छन्। तीनजना स्वतन्त्र हैसियतमा छन्। देउवालाई एमाले वरिष्ठ नेता माधवकुमार नेपाल समूहसँगै माओवादी केन्द्र, जसपा उपेन्द्र यादव समूह र स्वतन्त्र सांसदले साथ दिने देखिएको छ । एमालेको नेपाल समूहको साथ पाएमा देउवाले विश्वासको मत पाउने देखिन्छ ।"
"नीति, प्रीति र राजनेता","कुरा सुन्नु बुढाको, आगो ताप्नु मूढाको, यो उखान त्यतिकै बनेको होइन। पूर्वीय धर्म, दर्शन, शास्त्रहरूमा भनिएको छ, हरेक घर, समाज र देशमा वृद्धहरू बेसहारा हुनुहुन्न। वृद्धको महŒव बुझ्ने जापान अहिले जापान बनेको छ र युवालाई जिम्मेवार बनाउन सक्ने थाइल्यान्ड आजको थाइल्यान्ड बनेको हो। जहाँ पाको मान्छे हुन्न, त्यहाँ सभाको अर्थ रहन्न। ज्येष्ठनागरिक भन्छौं तर उमेर ढल्केकाहरूको दसा भने बुझ्दैनौं। तिनको मनोदशा विचारणीय छ, अस्पतालमा लाइन बस्नु पर्ने, धारा, बत्तीको पैसा तिर्ने ठाउँमा लाइनै बस्नु पर्ने, भाडा कम दिन्छन् भनेर बुढाबुढीलाई खलासीले नदेखेजस्तो गरी गाडी हुइँक्याउने, घरपरिवारमा आयस्रोत नभएको काम दिन नसक्ने भन्दै हेलाको पात्र बन्ने के के हो के के ? पूर्वीय दर्शनले जहिले पनि नीतिले कमाऊ, रीतिले बाँच र प्रीतिले अरूलाई बाँच्न देऊ भनेको छ। पाश्चात्य हावासँगै बगेको नयाँ पुस्ता र यसमै रुमल्लिएको समाजले के हो नीति खोज्दैन, के हो रीति बुझ्दैन, प्रीति त प्रेममा मात्र सीमित भयो। वास्तवमा मनलाई वशमा राख्नेले मात्रै ठीक काम गर्छ। कहिले पनि दम्भ नगर्ने, नियमित सन्तुलित जीवन चलाउने, अनियमित नहुने, आपूले मार खानु परे पनि बदलाको भाव नलिने, अरूको मागेर जीविका नचलाउने, आपूले केही अरूलाई दिन खोज्ने, अतिथिलाई जहिले पनि प्रश्रय दिने, कहिल्यै अरूको निन्दा नगरी सागरजस्तो ठूलो मन राख्ने, नित्य स्वाध्यायलाई नछोड्ने, धर्म, अधर्मको ख्याल राख्ने, माता, पिताको नित्य सेवा, सुश्रुसा गर्ने, दिनमा नसुत्ने व्यक्तिलाई कुनै कष्ट वा हैरानी खेप्नु पर्दैन। मन, वचन र कर्मले खराब नचिताउने, पाप नगर्ने, कुनै प्राणीको हिंसा नगर्ने, राज्य अधिकारी भएर लोभ र लालचा राखी जनताको रैरकम नलिने, हरतरहले देश, समाजको रक्षा गर्ने, भूठ नबोल्ने, शुभ कर्म देखाउनका लागि आडम्बर नगर्ने, दम्भी नबन्ने, मीठो बोल्ने, धनलाई उपकारी काममा लगाउने, वेद, विद्या, व्रत, निष्ठा नछोड्ने, निष्णात बन्ने, सबैको आत्मा समान देख्ने जितेन्द्रीय, रजोगुण र तमोगुणको तुलनामा सत्व गुण बढी भएको, कठिन विपत्तिमा पनि अनुशासन र धैर्य नछोड्ने यस्तो चरित्र भएको व्यक्ति नै नीतिज्ञ हो, शास्त्री हो। कुनै प्रमाणपत्रले शास्त्री वा विज्ञ हुने होइन, व्यावहारिक ज्ञानले भरिएको व्यक्तिलाई शास्त्रज्ञ भनिन्छ। भरिएको गाग्रो छचल्कँदैन। अर्काको सम्पतिमा जलन नभएको, सधैं देवताको सम्मान गर्ने, हर प्राणीमा समभाव राख्नु धार्मिक व्यक्तिको लक्षण हो, भागवतमा ईश्वरले अहं सर्वेषु भूतेषु भन्नु भएको छ, यसको अर्थ हुन्छ म हर प्राणीमा छु। भोग वासनाबाट टाढा रहने, परहितकारी, आशक्ति नभएको, विषयमा लिप्त नहुने, मनमा श्रद्धा र शान्ति लिने, अरूको आदर गर्ने र शरणागति सधैं सर्वेश्वरमा विश्वास गर्ने व्यक्ति नै पृथ्वीतलको देवता हो, संसारको कुनै कुनामा बसे पनि। कुनै भूगोलमा मात्र देवताको सीमित बास हुने होइन। पापी वा दानवी स्वभावले गुणीलाई पनि दोष देख्छ। उन्नति गर्न नसक्नेले उद्यमीको खोइरो खन्छ, दोषै, दोषमात्र देख्छ। इष्र्या उसको गुण हुन्छ, शुद्ध सुनमा पनि खोट देख्छ, लोभीले सबैलाई, अल्छीले तपस्वी, साधकलाई, मूर्खले विद्धान्लाई, दरिद्रले धनीलाई, कुरूपले रूपवान्लाई, पापीले धर्मातीमा खोट देख्छ। राजर्षि नल, राम, युधिष्ठीर, जनकलाई पनि खोट देख्नेहरू धेरै थिए। बुद्धलाई त हरपलमा गाली गरिएकै हो, सत्संगमा मान्छे लगेर घरबार बिगायो भनेर। आशुतोष शिवमा खोट देख्नेहरू पनि थिए। यस्तो सुनेर पार्वतीलाई हिँडाएर शिवजी आपूमात्रै बयल चढ्न थालेछन्, पथिकहरूलाई छट्पटी भएछ र भन्न लागेछन्, लाज नभएको महिलालाई अपमान गर्ने। फेरि शिवले यस्तो सुनेर दम्पत्ति पैदल हिँड्न थालेछन्, बयल पछि पछि आउँदो रहेछ, शिवजीको कुरा काट्नेहरूले भन्न लागेछन् लोभी, साँढेलाई खान दिनु पर्ला भनेर, आपू सडकछाप हुने। केही गर्दा पनि शिवजीको कुरा काट्न छोडिएन, रामको कुरा धोबीले काट्यो, पब्लिक अडिटलाई बुझेर रामले पत्नी सीता नै जंगलमा लगेर वाल्मीकि आश्रममा छोड्न लगाए, नैतिकता त्यस्तो थियो। राजपाठमा नैतिकता भएन भने कानुन जता बटारे पनि बटारिन्छ। र, तर, तैपनि, किन्तु, परन्तु, मुद्दाका नौसिङ हुन्छ भनिन्छ। बृहस्पति सिद्धान्तलाई चार्वाक सिद्धान्तले निलिदिन्छ, चोरको समूहमा चोर भइदिएन भने फाल्तु हुने जमाना कलि हो। आजको समयले त्यही भन्दैछ। कुर्सीबाट झर्न नपाई देश र समाजलाई धारे हात लाउन सुरु भएका उदाहरण देख्दा अचम्म लाग्दैछ। तर निन्दा गर्नेसँग पनि क्रोध नगर्ने नीतिले भन्छ, कारण निन्दाले उसको पापलाई धोइदिन्छ। राज्य सञ्चालक पनि बुद्धिमान् हुनुपर्छ, तीक्ष्ण स्मरण शक्ति भएको, क्षमाशील, न्याय, अन्याय छुट्याउन सक्ने, समयलाई जान्ने, दुःखीको दुःख बुझ्न सक्ने, निरहंकारी, सबैमा समभाव राख्ने, सेवक, नागरिकको ख्याल गर्ने, उदार, कुशल, निर्भयी, कृतज्ञ हुन जरुरी छ। दुई महिनाको समय पनि आकलन गर्न नसक्नेलाई राजनेता भन्छौं, यस्तै परिवेशले हो १३ सालदेखिका हाम्रा आवधिक योजनाले फेल खाएका। काम गर्दा गल्ती हुन्छ तर गल्तीको ठेलीचाहिँ हुन्न। उहिल्यै चाणक्यले भनेका थिए, फूलको बास्ना हावाको दिशासम्म मात्र हुन्छ तर व्यक्तिको कीर्ति संसारभरि चारै दिशामा पैलिएको हुन्छ। अप्रिय र कटू भाषण नगर्ने अधम र असत्यबाट टाढा रहने शास्त्रको ज्ञाता, सम्पूर्णमा न्याय दिन सक्ने, सात्विक, सिद्धान्तमा अडिक हुने नै राजनेता हुन सक्छ। संसारको सिर्जना हुँदा ब्रह्मज्ञानी ब्राह्मण मात्रै सृजित भएका हुन्, त्रेताको रावण ब्राह्मणै त हो। बदनामी काम नगर्ने, सत्यको मात्रै सहारा लिने, गोरो वर्णको, सत्व गुणमात्रै भएको ब्राह्मण हुन्थ्यो, समयको अन्तराल मानिसमा रजो र तमो गुणहरू बढ्न थाले। शूरता, वीरता, राज्यका धारणाहरू विकास हुन थाले। विस्तारै क्षत्रीय गुण, व्यापार, व्यवसाय, सेवाक्षेत्रका कार्यहरूमा व्यापक वृद्धि हुन थाल्यो। कामअनुसार वर्ग, वर्ण व्यवस्था हुन थाल्यो। विश्वकर्माले स्वर्ग बनाए, एउटै शरीर काम अनुसारको अंग भनेभैं ईश्वरीय सृष्टिमा पृथकता देखियो। कुनै अंगमा चोट लाग्नासाथ अर्को अंग शिथिल भइहाल्छ, सृष्टिमा ठूलो, सानो भन्ने हुन्न। त्ससका लागि आधुनिक समयमा ऐन, कानुन धेरै बने तर मन कानुन बनेन। मन कानुन नीति हो, रीति हो र प्रीति ! जुन राजनीतिमा पनि हुनै पर्छ।"
आठ व्यक्तित्व सम्मानित,"काठमाडौं : लूनकरणदासगंगादेवी चौधरी साहित्यकला मन्दिरले विभिन्न विधाका आठ व्यक्तित्वहरूलाई शनिबार विशेष सम्मान गरेको छ। विगत २६ वर्षदेखि कलामन्दिरले निरन्तर स्रष्टाहरूलाई सम्मान गर्दै आएको छ। साहित्यकला मन्दिरले नेपाली वैज्ञानिक महावीर पुन आबद्ध राष्ट्रिय आविष्कार केन्द्रलाई गंगादेवी चौधरी स्मृति सम्मान, अग्रज साहित्यकार तथा पत्रकार चूडामणि रेग्मीलाई सरस्वती गद्य सम्मान, वरिष्ठ इतिहाससंस्कृतिविद् प्रा डा वीणा पौड्याललाई इतिहास शिरोमणि बाबुराम आचार्य शोध सम्मान, वरिष्ठ चित्रकार प्राज्ञ रागिनी उपाध्यायलाई अरनिको ललितकला सम्मान, वरिष्ठ कवि विश्वविमोहन श्रेष्ठलाई गोपालप्रसाद रिमाल काव्य सम्मान, वरिष्ठ देउडा गायक नन्दकृष्ण जोशीलाई नारायणगोपाल संगीत सम्मान, वरिष्ठ रंगकर्मी वीरेन्द्र हमाललाई बालकृष्ण सम रंग सम्मान र चर्चित क्रिकेट खेलाडी सन्दीप लामिछानेलाई नेपाल नवप्रतिभा सम्मानबाट सम्मानित गरिएको हो। उनीहरूलाई साहित्यकला मन्दिरका अध्यक्ष वसन्त चौधरी तथा नेपाल संगीत नाट्य प्रज्ञाप्रतिष्ठानका कुलपति नारायण श्रेष्ठ रायनले संयुक्त रूपमा पुरस्कार प्रदान गरेका थिए। कार्यक्रममा कला मन्दिरका अध्यक्ष वसन्त चौधरीले यसपटक यो क्रार्यक्रम कोभिडको महामारीका कारण सानो रूपमा आयोजना गर्नुपरेकोे बताए। यी सम्मानहरू आफ्नो हृदयसँग जोडिएको सम्मान भएको उनले बताए। संगीत तथा नाट्य प्रज्ञाप्रतिष्ठानका कुलपति रायनले प्रतिकूल अवस्थामा पनि स्रष्टाहरूले आआफ्नो विधामा जुन सिर्जना उमारिरहेका छन्, त्यो नै आफैंमा प्रशंसनीय रहेको बताए। कार्यक्रममा संस्थाका उपाध्यक्ष एवम् नेपाल संगीत तथा नाट्य प्रज्ञाप्रतिष्ठानका उपकुलपति हरिहर शर्मा, कवि विश्वविमोहन श्रेष्ठलगायतले बोलेका थिए।"
एमाले एकताका अल्झन,"पार्टी, विचार, नेतृत्व, विश्वास र सक्रियता मुख्य कुरा हो, सम्झौता नगरी पार्टी अगाडि बढ्नु अपरिहार्य छ २०७१ को साउने संक्रान्तिका दिन नेकपा एमालेको केन्द्रीय कमिटी सदस्य निर्वाचित भएको आज सात वर्ष पूरा भएछ। बीचका तीन वर्ष खेर गएजस्तै भयो, एकताको नाममा ! बाहिरबाट केही गर्न नसकेपछि एकताको मुरलीधुन बजाउँदै भित्रै पसेर अन्र्तध्वंस मच्चाउने कोशिसका रूपमा मात्रै त्यो कदम रहेको समयक्रममा पुष्टि भइसकेको छ। धन्य, आज सीमित व्यक्तिको सचेत प्रयास र संघर्षका कारण कमरेड केपी शर्मा ओलीको नेतृत्व र मियोमा नेकपा एमाले सुरक्षित र निरन्तर हुन सम्भव भएको छ। एकताको प्रपञ्चका साथ पार्टीको नेतृत्वमा आइटोपलेका केही व्यक्तिहरूले यहाँभित्र रहेका असन्तुष्ट र पदलोलुप तŒवहरूसँग मिलेमतो गरी स्वयं पार्टी अध्यक्षलाई चार पटक, अझ साधारण सदस्यबाटै निष्कासन गरे। अझ हामी उहाँको विचार, नेतृत्व र भूमिकाका डाइहार्टहरूलाई पेरिसडाँडा क्लब घरको जमघटबाट निकालेर पार्टी कब्जा गर्ने र पार्टीविहीन नै बनाउने दुराशय असफल भयो। त्यसपछि मात्र आज नेकपा एमाले, अध्यक्ष ओली र जनताको बहुदलीय जनवाद (जबज) को साथ देशभरि नेता कार्यकर्ताहरूको विशालपंक्ति एकताबद्ध र सक्रिय बन्न सकेको छ। यस स्थितिमा केही परिस्थितिजन्य फेरबदल अवश्य आएको छ। तर नेकपा एमाले छ। अध्यक्ष ओली नै हुनुहुन्छ। जबज छ। हामी सबै नेताकार्यकर्ताको साथसमर्थन र एकता पनि छ। तसर्थः सरकारबाट हट्नु परे पनि चिन्ता नगरी धूलो टक्टक्याउँदै उठेर चहराइरहेको चर्मरोगबाट तत्काल मुक्त हुँदै विजय हासिल गर्न अग्रसर हुनु अनिवार्य भएको छ। त्यस निम्ति  पार्टी, विचार, नेतृत्व, विश्वास र सक्रियता मुख्य कुरा हो। आधारभूत नीति, मान्यता र मूल्यमा कुनै सम्झौता नगरी पार्टी अगाडि बढ्नु अपरिहार्य छ। यदि नेपालसहितका २८ जनाको रवैया तथा २६ र २३ जनाको हस्ताक्षर देउवाको पाउमा नचढाइएको भए किमार्थ पनि अदालतले परमादेश दिने बहाना पाउनसक्ने आधार हुने थिएन। नेपालमा तीन खाले पहिलो, नेकपा एमाले दोस्रो, सत्ताधारी स्वार्थकेन्द्रित गुट (देउवा, प्रचण्ड, उपेन्द्र, माधव र मोहनविक्रम आदि), जो टालाटुली बटुली कति राम्रो पुतली (!) जस्तो देखिने प्रयासमा छ र तेस्रो, तराईकेन्द्रित (महन्थ, राजेन्द्र र डा सिके राउतसमेत) शक्ति हाल अस्तित्वमा छन्। यिनै शक्तिका बीच नेपालको राजनीति टकराउँदै अघि बढ्ने क्रम देखिएको छ। यस टकरावबाट भागेर वा डराएर सुलहकारी राजनीति गर्नु हाल सम्भव देखिँदैन।  नेकपा एमाले सरकारबाट यतिबेला बहिर्गमन भएको छ। यसको मूलकारण बाहिर खोज्नु भ्रान्ति मात्रै हो। मुख्यतः माधवकुमार नेपालको नेतृत्वमा वैशाख २७ मा २८ जनाको मतदानमा अनुपस्थिति या ह्वीप उल्लंघन र आफ्नो पार्टीका प्रधानमन्त्रीले विश्वासको मत लिँदा असहयोग र बहिस्कार गर्ने कर्म, जेठ ७ गते देउवालाई प्रधानमन्त्री बनाउने गरी हस्ताक्षर गर्ने २६ जनाको अनुशासनहीनअराजक कार्य र जेठ १० गते सर्वाेच्च अदालतमा रिट, साक्षी र सनाखत बस्न जाने २३ जना कालीदासहरू नै यसका खास कारक हुन्। चीनमा पछिल्लोपटक यस्तोलाई बोसिलाई प्रवृत्तिका रूपमा नांगेझार पारिएको छ। यस्तो गद्दारी पार्टीको अनुशासन, एकता र अग्रगतिमा कहीँकतै क्षम्य हुँदैन र यहाँ पनि हुनै सक्दैन। यसमा उन्मुक्ति पाउनेहरू सुरक्षित भए भने पनि अन्ततः जनतामा जाँदा तिनीहरू नै अवश्यमेव दण्डित भइछाड्ने छन्। जनताले यस्तो विभिषण र कालीदास प्रवृत्तिको हिसाबकिताब राम्रोसँग गरी राखेका छन्। ढिलोमा १७ महिनापछि हुने निर्वाचनमा न्यायोचित फैसला र दण्ड नै गर्नेछन्।  कार्यदल स्तरमा असार २७ को १० बुँदे सहमति महŒवपूर्ण थियो, तर हस्ताक्षरको मसी नसुक्दै नेपाल र २३ हस्ताक्षरकर्ता सबैबाट त्यसलाई कागजको खोस्टोमा परिणत गर्ने काम भयो। २८ गते बिहान भालेको डाँकसँगै नेपालको देउवाका पक्षमा जारी लिखित कसम र कायलनामाले उहाँले आफूलाई देउवा नेतृत्वको अनिवार्यताको पक्षमै चट्टानजस्तो गरी उभ्याएर १० बुँदेलाई निष्प्रभावी र प्रयोजनहीन बनाएको स्पष्टै छ। कोटेश्वरस्थित वनपैदावार संस्थामा भएको विपक्षी गठबन्धनको बैठकका आयोजक स्वयं नेता नेपाल नै रहेको, त्यस बैठकले देउवा सरकारको प्रारम्भिक खाका बनाएको तथा नेपाल देउवाको सपथपछि समारोहस्थलमा पहिलो बधाई दिन सशरीर हाजिर भएको तथ्यलाई कसरी उपेक्षा गर्न र बिर्सन मिल्छ ?  प्रधानन्यायाधीश चोलेन्द्रशमशेर राणा नेतृत्वको सर्वाेच्च अदालतको संवैधानिक इजलासको फैसलाको त्यान्द्रो वा सहारा तिनै २३ भाइ थिए। तिनै २३ को ढाडमा टेकेर देउवाप्रचण्डले अध्यक्ष ओली र एमालेको टाउकोमा प्रहार गरेको यथार्थलाई जोकसैले ढाकछोप गर्न खोजे पनि सम्भव छैन। १० बुँदे सहमतिको कार्यान्वयन हुनेनहुने यस स्थितिप्रतिको धारणा र चालिने कदमबाट मात्रै तय हुने निश्चित छ।  सर्वाेच्च अदालतले गरेका फैसलाहरूलाई कमसेकम २०४८ यताको इतिहासको समग्र कसीमा राखेर मूल्यांकन र विश्लेषण गर्दा मात्रै सही धारणा बनाउन सक्नुपर्छ। खासमा सर्वाेच्च अदालतले विगत ३० वर्षमा नेकपा एमाले वादी वा प्रतिवादी रहेकोमा शतप्रतिशत नै मुद्दाहरूमा हराएको छ। अहिलेको फैसला त्यसकै एउटा कडी मात्रै हो। गिरिजाप्रसाद कोइराला र शेरबहादुर देउवाको विघटनका सिफारिस सदर गर्ने तर मनमोहन अधिकारी र केपी शर्मा ओलीका सिफारिसहरू बदर गर्ने ५ वटा फैसलाहरूको कानुनका अन्वेषणकहरूले तुलनात्मक अध्ययन गरी निष्कर्ष सार्वजनिक गर्दा मात्र पनि सर्वाेच्च अदालतको यस सन्दर्भमा असली मुहार स्पष्ट भइहाल्छ। अझ अहिले त इजलासको गठनदेखि नै के के भयो ? छर्लङ्गै छ। घोषणा भइसकेकालाई हटाउँदै विवादका बीच विवादास्पदहरूलाई राखिएकोमा बहसअगावै इजलासमा प्रश्नैप्रश्नहरू उठाइए, जसलाई उपेक्षा र नजरअन्दाज गर्ने काम भयो। यसका दूरगामी दुष्प्रभावहरू निश्चय नै क्रमशः देखिँदै जानेछन्।  यदि नेपालसहितका २८ जनाको रवैया तथा २६ र २३ जनाको हस्ताक्षर देउवाको पाउमा नचढाइएको भए किमार्थ पनि अदालतले परमादेश दिने बहाना पाउनसक्ने आधार हुने थिएन। देउवालाई त २०५२ सालमै सर्वाेच्च अदालतले जनादेशविपरीत प्रधानमन्त्री किस्तीमा राखेजसरी उपहार दिएकै थियो। विश्वनाथ उपाध्यायको नेतृत्वमा भएको उक्त फैसलालाई राजेश्वर देवकोटाको शब्दमा त्यतिबेला सर्वोच्चमा गोरु ब्याएको भनिएकै थियो। अहिले उहाँलाई नै त्यस्तै कृपा मिलेको छ। अन्यथा १६५ मध्ये २३ स्थान मात्रै जितेका देउवालाई ज्योतिषीले मात्र सायद फेरि प्रधानमन्त्री हुनेसम्मको भविष्यवाणी गरेका थिए होलान् ?  प्रधानमन्त्रीबाट ओलीलाई हटाउन अहिले देउवा वा २०७७ फागुन २३ पछि प्रचण्डले गरेका अनुचित कार्य र हर्कतहरूलाई त्यति अस्वाभाविक मान्नु जरुरी छैन। यसको तुलनामा अनुचित र गलत त २०७६ फागुन ३ पछि प्रचण्डमाधवको गुटगत मोर्चाबन्दीमार्फत २०७७ कात्तिक २८, पुस ५ पछि गरिएका अराजनीतिक कुकृत्य एवं २०७७ फागुन २८, २०७८ वैशाख २७ पछि जेठ ७, जेठ १० र असार २८ गते बिहान नेपालको नेतृत्वमा भएको गद्दारी हो। एउटा सभ्य र सुसंस्कृत राजनीतिक दलभित्र यसप्रकारको प्रवृत्तिलाई अनैतिक र आपराधिक कार्यबाहेक अरू केही भन्न सकिँदैन। अझ प्रतिगमनको तथाकथित नक्कली बहानाबाजी गरेर आफंै बसेको हाँगो ताछेका कालीदासहरू अन्ततः अब देउवा दासका रूपमा स्थापित, कलंकित र बदनाम भएका छन्। तिनीहरू नेकपा एमाले र सूर्य चिन्हको पक्षमा भोट माग्न भविष्यमा जनतामा जानसमेत अयोग्य र अनैतिक सावित भइसकेका छन्।  सरकारबाट बहिर्गमनको यस परिघटनाले पार्टीभित्र पन्छाउन खोजिएका तमाम समस्या अब असान्दर्भिक जस्ता हुन पुगेका छन्। पार्टीले यस निकट अतीतको वस्तुनिष्ठ समीक्षा अवश्य गर्नुपर्छ। तर अतीतमुखी भएर मात्रै आजका गम्भीर चुनौतिहरूको सामना र सम्बोधन गर्दै अघि बढ्न सम्भव हुँदैन। पार्टी, विचार र नेतृत्व सही हुँदा सुकेनास लागेको पार्टीसमेत गुल्जार र हराभरा हुनसक्छ भन्ने दृष्टान्त २०६४ पछिको नेकपा एमालेलाई २०७०, २०७३ र २०७४ सालमा कमरेड झलनाथ खनाल र कमरेड केपी शर्मा ओलीको अध्यक्षता र नेतृत्ववादी व्यवहारतः तेस्रोबाट दोस्रो र पहिलो पार्टीका रूपमा स्थापित गरेर सावित गरेको तथ्यलाई हेर्न सकिन्छ। अहिले प्रधानमन्त्रीका रूपमा अध्यक्ष ओलीले निरन्तर जुन घेराबन्दी, असहयोग र हमला खेप्नुपयो, त्यसको पृष्ठभूमि र कारकका रूपमा पाँच टुक्रे गठबन्धनको सत्तालिप्सा र चार पूर्वप्रधानमन्त्रीको पदलोलुपता मात्रै कारक रहेको तथ्य विदितै छ। त्यसलाई धोइपखाली गरेर यत्तिकै र सजिलै केही नभएको जस्तोगरी अघि बढ्न सम्भवै छैन। रोगको खास पहिचान गरी उपचार थालेर मेजर अपरेसन नै गर्नुपर्ने खाँचो छ।  यी सबै कार्य अविलम्ब र भविष्यमा समेत गर्दै अघि बढ्ने विषय होलान् वा हुन् भने पार्टीको पुनरुत्थान, एकता र अग्रगति हाँसिल गर्न सम्भव हुने छैन। विनाशकारी ट्यूमरलाई मेजर अपरेसन गरेर नै फाल्न सकिन्छ। तर यस वर्ष अस्तिको साउने संक्रान्तिको सन्दर्भमा कमसेकम चिलाइरहेको चर्मरोगको उपचार त थाल्नुपथ्र्यो। पार्टी स्थायी कमिटी र संसदीय दलका बैठकहरूले नेकपा एमालेमा चिलाउने रोगको दर्दनाक समस्याका रूपमा रहिआएको लुतो फालेर एकताबद्ध, स्वस्थ, स्वच्छ र संक्रमणरहित बन्नबनाउन कोशिष गरेका छन्। यसरी लुतो फाल्नुअघि शरीर सफा गर्न यथोचित ध्यान त दिनैपर्छ। पार्टीले स्थायी कमिटी बैठकमा ग्रहण, रचनात्मक रूपमा कार्यान्वयनको निर्णय र कार्यदल विघटनको निर्णय गरेको छ। र, अदालतको राजनीतिक आग्रह पे्ररित परमादेशबाट बनेको देउवा सरकारलाई विश्वासको मत नदिने निर्णय गरेको छ। यदि कसैले मत दिए त्यो व्यक्तिगत हुनेसमेत स्पष्ट गरेको छ। व्यक्तिगत रूपमा कोही खरिदबिक्री, प्रलोभन र फ्लोर क्रस गरी पार्टी हितविपरीत देउवा सरकारको सती जान्छ भने रामराम मात्रै भन्न सकिन्छ, काँध थाम्न सकिने छैन।"
लोमान्थाङमा खुले विद्यालय,"जोमसोम : उपल्लो मुस्ताङको सामुदायिक विद्यालयहरू साउन १ गतेदेखि खुलेका छन्। शिक्षक दरबन्दी मिलानपछि मर्ज भएका साबिक १० वटा विद्यालयलाई ३ वटा सामुदायिक विद्यालयका रूपमा रूपान्तरण गर्दै पालिकाको निर्देशनमा विद्यार्थीको भौतिक उपस्थितिमा विद्यालयले नयाँ शैक्षिक सत्रको पठनपाठन सञ्चालन गरिएको हो। समुद्री सतहदेखि करिब चार हजार मिटरको अग्लो उचाइमा अवस्थित लोमान्थाङ गाउँपालिकाले स्थानीय तह र अभिभावकहरूको समन्वय र सहमतिमा नयाँ शैक्षिक सत्रको पढाइ सुरु गरेको पालिकाकी शिक्षा शाखा अधिकृत मीरादेवी शर्माले जानकारी दिइन्। भौगोलिक रूपले विकट मानिएको उपल्लो मुस्ताङको लोमान्थाङले रेडियो, टेलिभिजन र इन्टरनेटको सुविधा नहुँदा विद्यार्थीको नयाँ शैक्षिक सत्रको पढाइ भौतिक रूपमै उपस्थिति गराएर विद्यालय सञ्चालन गरेको जनाएको छ। नयाँ शैक्षिक सत्रको पढाइका लागि पालिकाले जेठको तेस्रो साता नै अभिभावक र विद्यार्थीलाई कोरोना रोकथाम तथा नियन्त्रणलगायतका स्वास्थ्य सुरक्षा सामग्री उपलब्ध गराइसकेको शिक्षा शाखा अधिकृत शर्माले उल्लेख गरिन्। उनका अनुसार यसअघि सो पालिकाले जेठ २० गते देखि नै मावि तहका विद्यार्थीलाई नयाँ शैक्षिक सत्रको पठनपाठन सुरु गरेको थियो। लोमान्थाङले पालिकाभित्रका विद्यार्थीलाई कोभिड संक्रमणका कारण पढाइ गुमाउन नपरोस् भन्ने उद्देश्यले स्वअध्ययन शैक्षिक सामग्री छपाइ गरिसकेको शर्माले बताइन्। हामी कहाँ सरकारले निर्देशन गरेको मापदण्डअनुसार पठनपाठनअघि बढाउन सम्भव छैन, रेडियो, टेलिभिजन र इन्टरनेटको पहँुच छैन, शिक्षा शाखा अधिकृत शर्माले भनिन्, पालिकाका विद्यालयमा विद्यार्थीको संख्यासमेत न्यून छ, त्यसैले सबैको सहमतिमा भौतिक रूपमा पढाइ सञ्चालन गर्नबाहेक अन्य विकल्प छैन। उनले कोभिडकै कारण विद्यार्थीको पढाइ अन्योलमा राख्न नहुने बताइन्। कोभिडकै कारण गत वर्ष विद्यार्थीको घुम्ती कक्षा सञ्चालन नभएको र पुस र माघमा अत्यधिक हिमपात र जाडो हुने भएकाले विद्यालय खोल्न सम्भव नभएको उनको भनाइ छ। लोमान्थाङले कोभिड संक्रमणको अवस्था हेरेर विद्यालय सञ्चालनको गतिविधि अघि बढाउने जनाएको छ। यस्तै, लोमान्थाङले भदौ १ गतेदेखि सम्पूर्ण विद्यार्थीहरूलाई आवासीय रूपमा शैक्षिक पठनपाठन जारी राख्ने शिक्षा शाखा अधिकृत शर्माले उल्लेख गरिन्। शिक्षा विज्ञान तथा प्रविधि मन्त्रालयले देशका ७७ वटै स्थानीय तहलाई शिक्षण सिकाइका विभिन्न माध्यमबाट भौतिक तथा सो सम्भव नभएमा अभिभावकसँग समन्वय गरी कोभिड सावधानी अपनाएर वैकल्पिक प्रणालीमा आबद्ध गराइ पठनपाठन गर्न पत्राचार गरेको थियो। मन्त्रालयले रेडियो, एम र टेलिभिजनको पहुँच नभएको, कम्युटर भएको तर अनलाइन कनेक्टिभिटी नभएको र इन्टरनेट तथा सञ्चार प्रविधि नभएका स्थानमा भर्ना अभियान र शैक्षिक सत्रको पढाइ सञ्चालन गर्ने विषयमा निर्देशिका जारी गरेको थियो। सो निर्देशिकामा टेलिफोन, इन्टरनेट, रेडियो र सामाजिक सञ्जालमार्फत सूचना प्रवाह गरी विद्यालय उमेर समूहका विद्यार्थीलाई वैकल्पिक प्रणालीको माध्यमबाट पठनपाठन अघि बढाउन निर्देशन दिएको थियो। सरकारले वैकल्पिक प्रणालीको माध्यमबाट विद्यार्थीको नयाँ शैक्षिक सत्रको पढाइ सञ्चालन गर्न निर्देशन जारी गरिए पनि मुस्ताङका अन्य चार स्थानीय तहले विद्यालय सञ्चालन गर्न सकेका छैनन्। दुर्गम जिल्लाका रूपमा रहेको मुस्ताङमा कोरोना संक्रमितको संख्या यथावत् रहेको र इमेलइन्टरनेटको सुविधा अपर्याप्त हुँदा पठनपाठन सुरु गर्न अप्ठ्यारो परेको पालिकाहरूले बताएका छन्। मुस्ताङको घरपझोङ गाउँपालिकाले शिक्षकहरूलाई वैकल्पिक प्रणालीको शिक्षण सिकाइ सहजीकरण गर्ने उद्देश्यले तालिम सञ्चालन गरे पनि त्यो व्यावहारिक बन्न नसकेको घरपझोङका शिक्षा शाखा अधिकृत हिमलाल शर्माले बताए। उनले तत्काल जनहित मावि जोमसोममा मावि तहमा इन्टरनेटको माध्यमबाट जुममार्फत पढाइ सुरु गरेको बताए। यस्तै, थासाङ, वारागुङ र लोघेकर दामोदरकुण्ड गापाका विद्यालयहरूको शैक्षिक पठनपाठन अन्योल बनेको छ। सो पालिकाहरूले विद्यालय कहिले खोल्ने, कसरी खोल्ने भन्ने आन्तरिक छलफल गरे पनि विद्यालय सञ्चालन गर्ने विषयमा अझै निर्णय लिन सकेका छैनन्।"
प्रधानमन्त्री देउवाले विश्वासको मत लिने प्रस्ताव संसद सचिवालयमा दर्ता,"काठमाडौं : प्रधानमन्त्री शेरबहादुर देउवाले विश्वासको मत लिने प्रस्ताव संसद सचिवालयमा दर्ता भएको छ। प्रतिनिधिसभाको आइतबारको दोस्रो बैठकमा उनले विश्वासको मत लिन लागेको संसद सचिवालयले जनाएको छ। कानून, न्याय तथा संसदीय मामिलामन्त्री ज्ञानेन्द्रबहादुर कार्कीले सङ्घीय संसद् सचिवालयमा प्रधानमन्त्री देउवाले सदनबाट विश्वासको मत लिनेसम्बन्धी प्रस्ताव दर्ता गराएको संसद् सचिवालयका सहायक प्रवक्ता दशरथ धमलाले बताए। सर्वोच्च अदालतको आदेशमा प्रतिनिधिसभा पुनःस्थापनासँगै प्रधानमन्त्रीमा नियुक्त भएका नेपाली कांग्रेसका सभापति देउवाले संवैधानिक प्रावधानअनुसार विश्वासको मत लिन लागेका हुन्। उनी गत असार २९ प्रधानमन्त्रीमा नियुक्त भएका थिए। संसद् पुनर्स्थापनापछि प्रतिनिधिसभाको बैठक आज अपराह्न चार बजे बस्दैछ।"
दोबाटोमा नेपाल,"पार्टी जोगाउने कि देउवा ! ज्योदि तोर डाक सुने क्यु, ना से यदि तिम्रो पुकार कसैले सुन्दैन भने एक्लै अघि बढ, एक्लै अघि बढ। प्रसिद्ध भारतीय लेखक रविन्द्रनाथ टैगोरले बंगाली भाषामा लेखेको कविता हो यो। भारतीय लेजेन्ड्री अभिनेता अमिताभ बच्चनले स्वर दिएको यो क्रान्तिकारी गीत कुनै बेला नेपालको कम्युनिष्ट आन्दोलनको उर्जाको स्रोत थियो। त्यतिबेला खाईभोको जनताको झुपडीमा पुग्दा कम्युनिष्ट नेताहरूलाई सुन्ने जनता कमै थिए। यही गीतबाट उर्जा भर्दै कम्युनिष्ट नेताहरू संगठन निर्माणमा जुट्थे। एमालेनेता प्रदीप नेपालको विश्लेषण छ, मदन भण्डारीको नेकपा पहिलो जनता, दोस्रो सिद्धान्त, तेस्रो म। आजको नेकपा पहिलो म, दोस्रो मेरा मान्छे, तेस्रो जनता। पाँच दशकभन्दा बढी कम्युनिष्ट आन्दोलनमा समर्पित एमाले वरिष्ठ नेता माधवकुमार नेपाल यतिबेला त्यही पुरानै गीत सम्झन्छन्। एमाले के होला ? पार्टी कता जाला ? पार्टी एकता होला कि नहोला ? भनेर चिन्ता व्यक्त गर्ने नेता उनी अहिले भने कार्यकर्तालाई मोबाइलमार्फत यही गीत सुनाउने गर्छन्। गीतमा अगाडि भनिएको छ, यदि कसैले तिमीसँग कुरा पनि गर्दैन, टाढा टाढा भाग्छ। तिमीले भनेको कुरासँग डराउँछ भने मनसँग कुरा गर। एक्लै अघि बढ, अघि बढ। नेपाल सम्झन्छन्, रामेश, रायन, र जेबी टुहुरेका गीतभन्दा अघि हामी यही गीत सुन्थ्यौं, गाउँथ्यौं र ऊर्जा भथ्र्यौं। पन्ध्र वर्ष एमालेको मूलनेतृत्व हाँकिसकेका नेपालको राजनीतिक जीवन यतिबेला भने निकै अप्ठ्यारोमा छ। आफैंले रगत पसिना बगाएर निर्माण गरेको पार्टी संकटको डिलमा छ। आफ्नै राजनीतिक जीवन पनि अन्योलमा छ। अध्यक्ष ओलीविरुद्धको संघर्षमा नेपाललाई साथ दिएका ४०४५ जना सांसदको संख्या घट्दै २३ जनामा झरेको छ। अझै के कतिले साथ दिन्छन् भन्ने टुंगो छैन। तर पनि उनी भन्छन्, मसँग को आउँछन्, को टाढिन्छन्, थाहा छैन। तर म सत्यको पक्षमा अडिग छु। एक्लै भए पनि अघि बढछु। उनले लिने निर्णयले राजनीति कता मोडिन्छ भन्ने कुराको टुंगो लाग्ने अवस्था छ। नेता नेपाल पार्टीअध्यक्ष केपी शर्मा ओलीसँग मिलेर अघि बढे भने राजनीतिले अर्कै मोड लिनेछ। सत्ता गठबन्धनलाई साथ दिए अर्कै। सम्बन्ध बिग्रिएपछि नेपालले ओलीलाई जसरी पनि सत्ताबाट झार्ने अठोट गरे। आफ्नै नेतृत्वको सरकारविरुद्धको अभियानको नेतृत्व लिए र सफल भए। त्यही कारण उनी भने यतिबेला दोबाटोमा छन्। सहयात्रीहरूका पैताला गलेका छन्, चर्का स्वर मलिन बन्दैछन्। हिजो उचाल्नेहरू खुट्टा कपाउन थालेका छन्। नेपालमाथि पार्टी एकताका लागि दबाब बढाउन थालेका छन्। नेपाल भने टसमस छैनन्। देउवा जोगाउने कि पार्टी ? नेपालको राजनीतिक जीवनमा एउटा गम्भीर प्रश्न खडा भएको छ। पार्टी जोगाउन त्याग गर्ने कि देउवा जोेगाएर अघि बढ्ने ? देउवा सरकार जोगाउन लागौं, पार्टी संकटमा पर्ने। पार्टी जोगाउन लागौं, राजनीतिक लाइन जोखिममा पर्ने। इतिहासकै गम्भीर मोडमा सुझबुझपूर्ण निर्णय लिने बेला आएको छ। हिजोसम्म नेपालको अभियानमा साथ दिएका नेताहरू आज पार्टी जोगाउन लागिपरेका छन्। कार्यदलमा आफूले राखेका नेताहरू पार्टी एकताका पक्षमा उभिन उनलाई दबाब बढाइरहेका छन्। तर अध्यक्ष ओलीसँग नेता नेपालको दुरी घट्नुको साटो बढ्दो छ। दोस्रो तहका नेताहरू मिलाउँंदै गए पनि दुई शीर्ष नेताहरू दोहोरी खेल्दैछन्। एकले अर्कोमाथि आरोप लगाउने र तुच्छ व्यवहार गर्ने बानीमा कमी आएको छैन। ओलीमा कुनै परिवर्तन नआएको र फेरि पनि आफूहरूलाई दबाएर राख्ने भन्दै नेपाल सशंकित छन्। पार्टी जोगाउन लागौं, आफूमाथि नैतिक प्रश्न उठ्ने। देउवा जोगाउन लागौं, पार्टी धरापमा पर्ने। नेपाल अब कुन बाटो समात्छन् भन्ने चर्चा र चासो छ। देउवालाई साथ नदिने हो भने उनले अँगालेको बाटोले सार्थकता पाउने छैन। पार्टी जोगाउन देउवालाई विश्वासको मत नदिने हो भने फेरि पनि संसद् विघटनमा जानेछ। मुलुक अर्लि इलेक्सन मा जानेछ। ओलीले लिएकै बाटो ठिक थियो भन्ने दिशामा मुलुक जानेछ। जुन कुरा सम्भवतः उनलाई पीडादायी हुनेछ। यतिबेला देउवालाई साथ नदिने हो भने हिजो सर्वोच्च अदालतमा बुझाइएको २३ सांसदको हस्ताक्षरमाथि नै प्रश्न उठ्नेछ। नेपालले राजनीतिक बेइमानी गरेको ठहरिनेछ। उनकै समर्थनमा संसद् पुनस्र्थापना गरी देउवालाई प्रधानमन्त्री बनाउन माग गर्दै सर्वोच्चमा निवेदन परेको थियो। माग अनुसारकै सर्वोच्चले फैसला सुनाए पनि संसद्मा विश्वासको मत नलिँदासम्म देउवा सरकार ढुक्क हुने स्थिति छैन। नेपाल पक्षको समर्थनबिना देउवा सरकारका पक्षमा बहुमत पुग्ने अवस्था छैन। कि त राष्ट्रिय जनता पार्टीले देउवालाई मत दिनुपर्छ। तर राजपाभित्रको द्वन्द्वले पार्टी एक ढिक्का भएर देउवाको पक्षमा उभिने अवस्था न्यून छ। एमाले वरिष्ठ नेता नेपाल देउवा जोगाउन लाग्ने हो भने पार्टी जीवन संकटमा पर्नेछ। हावाहुण्डरी, असिनापानी, भोकैनांगै लाखौं नेता, कार्यकर्ताको रगत पसिनाबाट सिर्जित पार्टी क्षणभरमै चकनाचुर भएको दृश्य पक्कै पनि पीडादायी हुनेछ। पार्टी जीवन संकटमा पारेर कथंकदाचित पार्टी विभाजनमा पुगे भने उनको राजनीतिक जीवनमा सबैभन्दा ठूलो दाग लाग्नेछ। ५१ वर्षको पार्टीको योगदानलाई कार्यकर्ताले बिर्सने अवस्था आउनेछ। देउवा सरकार जोगाउन नेपाल पक्ष उभिए चुप लागेर नबस्ने संकेत पार्टी अध्यक्ष ओलीले गरिसकेका छन्। नेपाललगायत ११ नेतामाथि गरेको कारबाही फिर्ता लिए पनि विपक्षी पार्टीको सरकार जोगाउनेमाथि ओली कडा रूपमा प्रस्तुत हुने संकेत उनले पछिल्ला दिनमा गरिसकेका छन्। आफ्नै पार्टीनेतृत्वको सरकार भत्काउन प्रमुख भूमिका खेलेको भन्दै ओलीले वरिष्ठ नेता नेपाललाई एमालेमा अब ठाउँ नभएको घोषणा गरिसकेका छन्। नेपाल पक्षको सहभागिताबिना नै ओलीले स्थायी समिति र संसदीय दलको बैठक गरेर महŒवपूर्ण निर्णय भ्याइसकेका छन्। ओली र नेपाल पक्षधर ५५ नेता सम्मिलित कार्यदलको प्रतिवेदनलाई अनुमोदन गरे पनि वरिष्ठ नेता नेपाललाई पार्टी बैठकमा आउने वातावरण बनाउने पक्षमा भने ओली पिटिक्कै छैनन्। २०६४ सालको पहिलो संविधानसभा निर्वाचनमा पराजयपछि समकालीन नेताहरूमा नेपाल खोजिए। संविधान बनाएर मुलुकलाई अग्रगामी निकास दिन उनलाई भूमिकाविहीन बनाएर अघि बढ्न सकिँदैन भनेर संविधानसभामा ल्याइयो। संविधान निर्माणको महŒवपूर्ण जिम्मेवारी रहेको संवैधानिक समितिको सभापति बनाइयो। तत्कालीन माओवादीमा देखिएको उग्रवामपन्थी चरित्रका कारण प्रचण्डको सरकार ढल्यो। नेपाललाई २०६६ जेठ ११ गते कांग्रेस सहितको समर्थनमा प्रधानमन्त्री बनाइयो। पुराना कम्युनिष्ट नेताहरू अहिले पनि नेपालमा समन्वयकारी भूमिकाको खोजी गरिरहेका छन्। पुराना नेता प्रदीप नेपालले पार्टीभित्रको द्वन्द्वले झगडिया दुवै नेताको ग्राफ घटिरहेको भन्दै ठण्डा दिमागले सोच्न आग्रह गरेका छन्। यतिबेला ओली र नेपालको ग्राफ निकै तल झरेको छ है, उनी भन्छन्, दुवैले आलोचना सुन्न सिक्नुहोस्। पार्टीका नेताहरूमा देखिएको विचलन र द्वन्द्वबारे प्रदीपको विश्लेषण छ, मदन भण्डारीको नेकपा पहिलो जनता, दोस्रो सिद्धान्त, तेस्रो म। आजको नेकपा पहिलो म, दोस्रो मेरा मान्छे, तेस्रो जनता। पार्टी फुटाउलान् त ? सर्वोच्चको फैसला आउने केही दिनअघि पार्टी विवाद मिलाउन भन्दै अध्यक्ष ओली र नेपाल पक्षबाट ५५ जनाको कार्यदल बनाइयो। असार २८ गते सर्वाेच्चको फैसला आउनु अघिल्लो मध्यराति कार्यदलले १० बुँदे सहमति गयो। सर्वोच्चको फैसला नआएसम्म सहमति नहोस् भन्ने पक्षमा नेपाल थिए भने पार्टीमा सहमति भयो भन्ने सन्देश दिन चाहन्थे, अध्यक्ष ओली। तर सर्वोच्चले नेता नेपालले लिएकै लाइनमा फैसला गरिदियो। सर्वोच्चको फैसलापछि ओली र नेपालबीच द्वन्द्व चर्केको छ। पार्टी एकता नहुने हो भने नेपाललाई अर्को पार्टी निर्माण गर्नुको विकल्प छैन। तर अर्को पार्टी बनाउने कुरामा उनकै सहयात्री सहमत छैनन्। नेपालका तर्फबाट कार्यदलमा रहेका भीम रावल, घनश्याम भुसाल, सुरेन्द्र पाण्डे, गोकर्ण विष्टलगायत नेताहरू नै पार्टी एकता गर्न नेपालमाथि दबाब दिइरहेका छन्। शुक्रबारको स्थायी समिति बैठक स्थगन गरेर पार्टी एकता जोगाउन बैठकस्थलमै पुगेका नेपाल पक्षधर कार्यदलका सदस्यको आग्रहलाई ओलीले ठाडै अस्वीकार गरे। त्यसपछिको स्थिति भने भिन्न बनेको नेताहरू बताउँछन्। २०५४ मा विभाजित एमाले पुनः २३ वर्षमै विभाजित हुन्छ कि हुँदैन हेर्न बाँकी छ। पार्टी जोगाउने कि देउवा ? अन्ततः नेपालकै हातमा छ।"
पुलमा भूल,"नदीमा पानीको वहाव बढ्नासाथ पुल भत्कने क्रम पनि सुरु भएको छ। कतै बन्दाबन्दैका पुल भत्किए भने कतै निर्माण सम्पन्न भएका पनि। राजमार्ग क्षेत्रमा बनेका पुल भत्किँदा त यातायात नै अवरुद्ध भए। कति स्थान त केही दिन सम्पर्कबिच्छेद अवस्थामा रहे। सडक विभागको तथ्यांक अनुसार यो वर्ष मात्रै दुई दर्जन पुल भत्किएका छन्। राजमार्ग क्षेत्रका ११ र स्थानीय सडकका १२ वटा पुल भत्किए। त्यसमध्ये सातवटा बन्दै गरेका पुल नै भत्किएका हुन्। वर्षात् नसकिएकाले यो तथ्यांक बढ्ने क्रममा छ। यो वर्ष मात्रै पुल भत्किँदा ७५ करोड रुपैयाँको क्षति भएको अनुमान गरिएको छ। अझै क्षतिको संख्या थपिँदै छ। वर्षेनी पुल भत्किँदा राज्यकोषमा करोडौंको घाटा लाग्दैछ। एकै स्थानमा बारम्बार पुल निर्माणका लागि बजेट हाल्नुपर्दा विकासको गति रोकिएको छ। त्यसमा पनि पुल निर्माणको काम एकै वर्षमा सकिएका उदाहरण नेपालमा कमै भेटिन्छ। नदी माथि एउटा पुल निर्माण गर्न पनि वर्षौं लगाउने र त्यो पनि बाढीसँगै बग्ने हुँदा नागरिकको यात्रा जोखिमपूर्ण त छ नै, उनीहरूले विकासको महसुस पनि गर्न पाउँदैनन्। बनेका पुल पनि टिकाउ नहुँदा वर्षात्मा पुल माथिबाट यात्रा गर्नसमेत जोखिमपूर्ण छ। कुन समय, कुन पुल बग्ला ? टुंगो छैन। यसले धन मात्र होइन, जनकै क्षति हुने पक्का छ। निर्माणमा अनियमितता र ढिलाइ नै पुल भत्किनुको मुख्य कारण हो। पर्याप्त अध्ययन नगरी निर्माण सुरु गर्नु, जुनसुकै निर्माण कम्पनीलाई ठेक्का दिनु, निर्माण कम्पनीले निर्माणमा कमसल सामानको प्रयोग गर्नु र समयमा काम नगर्दा पुल टिकेका छैनन्। कमिसनका कारण राम्रो काम नगर्ने कम्पनीले पनि ठेक्का पाउँदा पुलको बेहाल छ। निर्माण सुरु भएर दस वर्षमा पनि सम्पन्न नभएका पुल धेरै छन्। कति पुल त निर्माण कम्पनीले विभिन्न बहानामा बीचमै छाडेको पनि भेटिन्छन्। पुल निर्माणभित्रको कथा खोज्दै जाँदा अनियमितता र भ्रष्टाचारको ठूलो जरो यहाँ भेटिन्छ। कमसल निर्माण गर्ने र भत्किएपछि पुनः बनाउँदा कमिसन बाँडफाँट भइरहने लोभले पनि पुल निर्माणका काम गुणस्तरीय नभएका पर्याप्त उदाहरण नेपालमै छन्। निर्माण नसकिने र सकिएका बग्ने समस्या त छँदैछ। आयु सकिएका पुलले पनि जोखिम बढाएको छ। अहिले मुलुकभर सात सय हाराहारी पुल जोखिमपूर्ण अवस्थामा छन्। पूर्वपश्चिम राजमार्गको कर्णालीपूर्व, सिद्धार्थ राजमार्ग, पृथ्वी राजमार्ग, त्रिभुवन राजपथ, महाकाली राजमार्गमा ५० वर्षभन्दा पुराना पुल छन्। जसको प्राविधिक रूपमा आयु सकिएको छ। सामान्यतः कंक्रिटको आयु ५० वर्ष हुने गरेको प्राविधिक बताउँछन्। अधिकतम सय वर्ष आयु हुने भए पनि नेपालमा हुने निर्माण पद्धतिमा ५० वर्षभन्दा बढी थाम्न गाह्रो हुने जनाइएको छ। यी पुलको तत्काल मर्मत वा पुनर्निर्माण गर्न नसके ठूलो क्षति बेहोर्नुपर्ने अवस्था छ। यी सबै घटना क्रमले पुलमा धेरै भुल भेटिन्छ। आयु सकिएका भन्दा निर्माणाधीन र प्रयोगमा नआएका पुल भत्किनु चिन्ताको विषय हो। पछिल्लो समय भत्किएका धेरै प्रिस्ट्रेस्ड कंक्रिट डेक भएका पुलहरूको ढलान, केवल तान्ने समय र बाढी आउने समयको तालमेल नमिल्नु एउटा मुख्य कारण रहेको पुलको विषयमा अध्ययन गरिरहेका विज्ञ बताउँछन्। निर्माणमा ढलान गर्ने वा स्टिल स्ट्रक्चर ठड्याउने कार्यको टेका र फर्माको कामको डिजाइन नगरिने वा गरिए पनि उपयुक्त डिजाइन नगरिने वा खोलाको बहाव छेकेर माटो भरेर टेका ठड्याउने आदि कारणले निर्माणका क्रममा भत्किएका छन्। यो नियमविपरीत कार्य हो। सुपरीवेक्षण अभावमा मिस्त्रीकै भरमा काम चलाउने परिपाटीले पुलमा ठूला दुर्घटना भइरहेको पाइन्छ। निर्माणव्यवसायीले नाफा कमाउन प्राविधिक कम राख्ने र मिस्त्रीका भरमा पूरै काम चलाएको पाइन्छ। मिस्त्रीमा प्राविधिक ज्ञान हुँदैन। मिस्त्रीको भरमा उठाएका पुल कुनै पनि दिगो नभेटिएको भौतिक पूर्वाधार तथा यातायात मन्त्रालयकै दाबी छ। डिजाइनअनुसार काम नहुँदा पनि धेरै पुल भत्किएका छन्। पुल राख्ने ठाउँ वरिपरिको भूबनोटको सर्भेक्षण कार्य त्रुटिपूर्ण हुनु र त्यसका आधारमा डिजाइन भएर निर्माण हुनुले पुल दिगो छैनन्। पुलको डिजाइन गर्ने प्राविधिकले पनि पूर्ण अध्ययन नगरी पास गर्दा नयाँ पुलको आयु बढेको छैन। निर्माणव्यवसायी छनोट, कामको अनुगमन र नियमन साथै ठेक्कामा कमिसनको चक्कर नरोकिएसम्म पुल पक्का बन्दैन। अब यी बेथिति रोक्ने मुख्य दायित्व सरकारको हो। नत्र पुलमा हुने भुल सधैं दोहोरिरहनेछ।"
"एमाले न जुट्न सक्यो, न छुट्न","काठमाडौं : नेकपा एमाले अध्यक्ष केपी शर्मा ओलीले शुक्रबार कार्यदल विघटन गरे। तर, कार्यदलमा रहेका दोस्रो तहका नेताहरू शनिबार बिहानैदेखि पार्टी मिलाउने अभियानमा जुटे। कार्यदलका नेताहरूले शनिबार अनौपचारिक बैठक गरेर पार्टी अध्यक्ष ओली र वरिष्ठ नेता माधवकुमार नेपाललाई एकताका लागि दबाब जारी राख्ने निर्णय गरे। पार्टी मिलाउन अध्यक्ष ओली र वरिष्ठ नेता नेपाल पक्षधर ५५ जना नेता रहेको कार्यदल गठन गरिएको थियो। नेता नेपालसँग सहमति नजुट्दै ओलीले शुक्रबार स्थायी समितिको बैठक गरेर कार्यदल विघटन गरी १० बुँदे प्रतिवेदन अनुमोदन गराएका थिए। पार्टी जीवन संकटमा परेका बेला दोस्रो तहका नेताहरूको अभियानले कार्यकर्तामा एकताको झिनो आशा बाँकी रहे पनि अध्यक्ष ओली र वरिष्ठ नेता नेपालबीचको बढ्दो द्वन्द्वले स्थिति सङ्लिसकेको छैन। एमाले र माओवादी केन्द्रलाई अलग्याउने सर्वोच्चको फैसलापछि एमालेभित्रको द्वन्द्व समाधान गर्न अनेक प्रयत्न भए। तर, एमाले न फुट्न सकेको छ, न जुट्न नै सकेको छ। दोस्रो तहका नेता पार्टी मिलाउन जोडतोडले लागेका छन् तर शीर्ष नेता अध्यक्ष ओली र वरिष्ठ नेता नेपाल मिल्नेभन्दा टाढिने दिशामा अग्रसर छन्। वरिष्ठ नेता नेपाल ओलीसँग मिल्नेभन्दा दिनहुँ जसो सत्तारुढ गठबन्धनसँग छलफलमा व्यस्त छन्। कहिले प्रधानमन्त्री शेरबहादुर देउवा त कहिले नेकपा माओवादी केन्द्र अध्यक्ष पुष्पकमल दाहालसँग सरकार गठबन्धनका विषयमा छलफल गरिरहेका छन्। अध्यक्ष ओलीले पनि नेपालसँग मिल्न नसकिने भन्दै बालकोटबाट घोषणा गरिसकेका छन्। कार्यदल भंग भए पनि कार्यदलमा रहेका दोस्रो तहका नेताहरूबीच शनिबार बैठक बसेको थियो। उनीहरू १० बुँदे सहमति कार्यान्वयन गर्न जुटिरहेका थिए। उता नेपाल भने कांग्रेस नेतृत्वको सत्तारुढ गठबन्धनलाई कसरी कायम राख्ने भन्ने विषयमा माओवादी केन्द्रका अध्यक्ष दाहालसँग छलफल गरिरहेका थिए। शुक्रबार पनि नेपाल र दाहालबीच भेटवार्ता भएको थियो। प्रधानमन्त्री हुने बित्तिकै देउवा नेपाल निवासमा पुगेका थिए। माधव पक्षका कतिपय नेताले देउवालाई विश्वासको मत दिनेसमेत बताइरहेका छन्। वरिष्ठ नेता नेपालसँग सहमति नभई स्थायी समितिको बैठक नबसाल्न कार्यदलमा रहेका नेपाल पक्षीय नेताहरूले गरका आग्रहलाई अस्विकार गर्दै ओलीले बैठक गरेका थिए। नेपाल पक्षीय नेताहरूको उपस्थिति बिना नै स्थायी समितिले एकताको १० बुँदे सहमतिलाई अनुमोदन गर्दै कार्यदल भंग गरी कार्यान्वयन गर्ने निर्णय गरेको थियो। एमालेको संस्थापन पक्षले आइतबार पुनः स्थायी समितिको बैठक बोलाएको छ भने सोमबार केन्द्रीय समितिको बैठक बोलाइएको कार्यालय सचिव शेरबहादुर तामाङले जानकारी दिए। १० बुँदे सहमतिलाई आधार बनाएर कसरी पार्टी एकता जोगाउने भन्नेबारे विघटित कार्यदलका नेताहरूबीच छलफल भएको पार्टी सचिव गोकर्ण विष्टले जनाए। आफूहरूको सरोकार पार्टी एकता जोगाउन केन्द्रित रहेको उनले बताए। कार्यदलले गरेको १० बुँदे सहमतिलाई आधार बनाएर कसरी पार्टी एकता जोगाउने भनेर भेटघाट र छलफल गरेका हौं, उनले भने, गम्भीर सरोकार भनेको पार्टी एकतालाई जोगाउने हो। पार्टी जोगाउन जिम्मेवारीपूर्ण भूमिका खेल्ने बेला आएको उल्लेख गर्दै विष्टले भने, सिंगो पार्टी पंक्ति चिन्तित छ र हामी पनि त्यही शिलशिलामा बसेका हौं। पार्टीलाई एकताबद्ध बनाउन चिन्ता व्यक्त गर्नु स्वाभाविक हो। स्थायी समिति सदस्य सुवास नेम्वाङले अनौपचारिक छलफलमा १० बुँदे सहमति कार्यान्वयनमा जोड दिइएको बताए। १० बुँदे सहमतिलाई स्थायी कमिटीले अनुमोदन गरिसकेको छ। अब त्यसलाई कार्यान्वयन गर्दै पार्टीलाई एकताबद्ध बनाउनुपर्छ भन्नेबारे हामीबीच छलफल भएको हो, उनले भने, त्यसलाई कार्यान्वयन गर्दै अगाडि बढ्नुपर्छ भन्नेमा सबैको जोड छ। छलफलमा विघटित कार्यदलका सदस्यका साथै सचिवत्रय पृथ्वीसुब्बा गुरुङ, भीम आचार्य र योगश भट्टराई पनि सहभागी थिए। दोस्रो तहका नेता पार्टीलाई कुनै पनि हालतमा विभाजन हुन नदिन सक्रिय छन्। विभाजनको संघारमा पुगिसकेको अवस्थामा उनीहरूकै प्रयासमा रोकिँदै आएको छ। सत्तारुढ दलका नेता मात्र होइन, दुवै पक्षका अतिवादी नेताहरू भने पार्टी विभाजन गर्न शीर्ष नेतालाई उकासिरहेका छन्। सरकारले विभाजनका लागि कानुनी उल्झनलाई हटाउने प्रतिबद्धता पनि नेपाललाई दिइसकेको छ। संसदीय दलको बैठकमा अध्यक्ष ओलीले नै अध्यादेश ल्याएर एमाले फोड्ने प्रयत्न भइरहेको आरोपसमेत लगाएका छन्। दोस्रो तहका नेता र आम पार्टी कार्यकर्ता दबाब र भावनाका कारण पार्टी विभाजनको आरोप लाग्ने डरका कारण पनि फुटाउन सकिरहेका छैनन्।"
विमानस्थलमा केराखेती,"विराटनगर : प्रवेश निषेध गरेर तारजालीले बाहिरबाट घेरिएको विराटनगर महानगरपालिका४ स्थित विराटनगर विमानस्थलको धावनमार्गनजिक गत माघमा एउटा नीलगाई मृत भेटियो। घटनाको प्रकृति हेर्दा घेराबारा नाघेर बाहिर आउने क्रममा त्यहीँ अड्किएर नीलगाई मरेजस्तो देखिन्थ्यो। विमानस्थलको निषेधित क्षेत्रभित्रको केराघारीनजिक जंगली जनावर मरेको देखेपछि स्थानीय बासिन्दाले नागरिक उड्डयन कार्यालय विराटनगरलाई जानकारी गराए। विमानस्थल प्रशासनको आग्रहमा डिभिजन वन कार्यालय मोरङले मृत नीलगाईको व्यवस्थापन गयो। विमानस्थलनजिक घर भएका विराटनगर४ का गंगा राय तारजालीले घेरिएको निषेधित क्षेत्रभित्र सधैँ नीलगाई चरिरहेको देख्छन्। प्राय दिनमा चारपाँचवटासम्म चरिरहेका हुन्छन्। तिर्खा लागेपछि घेराबाराभित्रकै नहरमा झरेर पानी पिउँछन्, उनले भने, तारजाली लगाइएको विमानस्थलको निषेधित क्षेत्रभित्र ठूलो केराखेती र काँसघारी छ। पटेर केरा र काँसघारीले नीलगाई लगायतका जंगली जनावरलाई बस्न, लुक्न र चर्न साह्रै सजिलो भइदियो। गंगाका अनुसार केराघारीभित्र स्याल, जंगली कुकुरलगायतका वन्यजन्तु छन्। केरा र काँसघारीले जंगली जनावरलाई सुरक्षित बासस्थान मिलेकाले विराटनगर विमानस्थलमा दुर्घटनाको ठूलो जोखिम निम्तिरहेको उनको भनाइ छ। गंगाले भनेजस्तै पूर्ण निषेधित र विमानस्थलका सुरक्षाकर्मी एवं अनुमतिप्राप्त कर्मचारीले मात्रै प्रवेश पाउने विराटनगर विमानस्थलको ठूलो क्षेत्रफलभित्र व्यवसायिक केराखेती गरिएको छ। हवाई एवं मानवीय सुरक्षाका दृष्टिले अति नै संवेदनशील मानिने निषेधित क्षेत्रभित्र १४ बिघा क्षेत्रफलमा गरिएको केराखेतीका कारण दुर्घटनाको ठूलो जोखिम रहेको स्थानीय चन्द्रशेखर शर्माको भनाइ छ। केराखेती र काँसघारीले दुर्घटनाको ठूलै जोखिम निम्त्याएको विषयमा बारम्बार विमानस्थल प्रशासनको ध्यानआकर्षण गराए पनि सुनुवाइ नभएको उनले बताए। एक सय २२ बिघा क्षेत्रफलमा फैलिएको विमानस्थलको दक्षिणपश्चिम क्षेत्रको खाली जमिन कृषि प्रयोजनका लागि भन्दै आर्थिक वर्ष २०७५०७६ देखि २०७७०७८ सम्मलाई नागरिक उड्डयन कार्यालयले राधा श्री इन्टरनेशनल कम्पनीलाई ठेक्कामा दिएपछि निषेधित क्षेत्रभित्र व्यवसायिक केराखेती लगाइएको हो। तीन वर्षको पाँच लाख ५५ हजार (वार्षिक एक लाख ८५ हजार) तिर्ने सर्तमा लगाइएको ठेक्काको अवधि यसै वर्षको असार मसान्तसम्म मात्रै रहे पनि ठूलो क्षेत्रफलमा विस्तार गरिएको केराखेती हटाउने सुरसार छैन। त्यसअघि कृषि प्रयोजनका लागि भनेर व्यक्तिलाई ठेक्कामा लगाइएको थियो। तर सम्झौता अवधिभर व्यक्तिले जमिन उपभोग नगरेको भन्दै कौडीको भाउमा अर्को ठेक्का लगाइएपछि व्यवसायिक रूपमा गरिएको केराखेतीले विमानस्थललाई जोखिमपूर्ण बनाएको हो। पटकपटक विराटनगर विमानस्थलको स्थलगत अनुगमन गरिसकेका डिभिजन वन कार्यालय मोरङका सहायक वन अधिकृत परमेश्वर पासवानले दुर्घटनाको ठूलो जोखिमलाई नकार्न नसकिने बताए। तारघेराभित्र दुईवटा नीलगाई मृत भेटिसकिएको छ। खुलेआम चरिरहेका नीलगाई र स्यालसमेतको गतिविधि एवं चहलपहल त्यहाँभित्र धेरै हुन्छ, उनले भने, व्यवस्थापनका लागि विमानस्थलले वन कार्यालयलाई आग्रह गरेको थियो। स्थलगत अनुगमनपछि केरा र काँसघारी तत्काल हटाउनुपर्ने सुझावसहितको रिपोर्ट बुझाइएको छ। पासवानले तत्काल केराखेती र काँसघारी नहटाएमा जुनसुकै बेला विमान दुर्घटना र ठूलो क्षतिको जोखिम रहेको औंल्याए। विमानस्थलको धावनमार्गनजिक ठूलो काँसघारी र पटेर केराघारी छ, उनले भने, पानीको निकासका लागि लगाइएका ह्युम पाइपले जंगली जनावरलाई लुकेर बस्न सजिलो भएको छ। केरा र काँसको घारीले उपयुक्त प्राकृतिक बासस्थान मिलेपछि विमानस्थल छेउमा जंगली जनावरको गतिविधी बढेको उनको भनाइ छ। जहाज अवतरण र उडानका बेला धावनमार्गतिर जंगली जनावर निस्किँदा दुर्घटना भएर ठूलो क्षति बेहोर्नुपर्ने अवस्था आउनसक्छ, उनले भने, धावनमार्ग वरपर साँझ परेपछि जंगली जनावरको चहलपहल बढ्ने गर्छ। काँस भएको धावनमार्गनजिकको घाँसे मैदानमा चर्न जाने नीलगाईले अचानक धावनमार्ग पार गरिदियो भने ठोक्किएर विमान दुर्घटना हुनसक्ने पासवानको भनाइ छ। उनका अनुसार साँझका समयमा धावनमार्ग छेउछाउमा बल्ने बत्तीको वरपर आउने किरा खानलाई लाटोकोसेरो लगायतका चराचुरुङ्गी भेला हुन्छन्। चराचुरुङ्गीले स्याललाई आकर्षित गर्ने उनले बताए। किरा खान चरा र चरा खान स्याल धावनमार्ग पुग्छन्, पासवानले भने, अचानक स्यालले धावनमार्ग पार गरिदियो भने अवतरण एवं उडानका क्रममा रहेको विमानमा ठोक्किएर दुर्घटना हुने भएकाले विमानस्थल असुरक्षित छ। उनका अनुसार धावनमार्ग वरपर पाँच सयभन्दा बढी स्यालहरु रहेको अनुमान छ। विमानस्थलले १२ वर्षअघि स्याल मार्ने अभियान चलाएको थियो। तर पछि त्यो अभियान रोकियो। पासवानका अनुसार विमानस्थलका कर्मचारीसहित केहीअघि अनुगमन गर्दा आधा घण्टाभन्दा कम समयमा धावनमार्ग वरपर १० वटाभन्दा बढी स्याल भेटिएका थिए। स्याल, नीलगाई लगायतका जनावरलाई लुक्न एवं चर्न केरा र काँसघारी उपयुक्त छ। पिउने पानी पनि उपलब्ध छ, उनले भने, नीलगाईले विमानस्थलका कर्मचारीले लगाएको तरकारी नै खाइदिँदो रहेछ। जंगली जनावरको बासस्थान नबनाउनलाई केरा, काँसघारीसमेतका झाडीयुक्त बोटविरुवा हटाए मात्रै विमानस्थल सुरक्षित हुन्छ। विभिन्न ठाउँबाट चर्दै आइपुग्ने नीलगाई जीर्ण बनेका र मर्मत सम्भार नगरिएका तारजाली तोडेर विमानस्थलको निषेधित क्षेत्रभित्र पस्ने तथा केराघारीमा बस्ने गरेको सहायक वन अधिकृत पासवानले बताए। विमानस्थलको घेराबारा नै वन्यजन्तुलाई ओहोरदोहोर गर्न सजिलो हुने खालको छ। अझ मर्मत सम्भारको अभावमा तारजाली जीर्ण बनेको छ, उनले भने, चराकै कारण त विमान दुर्घटना हुन्छ। वन्यजन्तुले झन् जोखिम हुने नै भयो। नागरिक उड्ययन कार्यालय विराटनगरका प्रमुख उत्सवराज खरेलले वन्यजन्तु र चराचुरुङ्गीको चहलपहलले विमान दुर्घटनाको जोखिम बढेको स्वीकार गरे। तर विमानस्थलको खाली जमिन त्यत्तिकै छाड्नुभन्दा राज्यलाई राजस्व मिल्ने भएकाले सुरक्षित तरिकाले प्रयोग गर्न ठेक्का लगाउने गरिएको उनको भनाइ छ। उनका अनुसार तीन वर्षे ठेक्का अवधि सकिएको र उडानमा पनि अवरोध पुग्ने भएकाले केराखेती हटाउन भनिसकिएको। तर विमानस्थलले व्यवसायिक एवं कृषिजन्य खेतीका लागि भनेर धान र जडिबुटी लगाउने गरी उक्त जग्गा अत्रि कन्सट्रक्सनलाई तीन वर्ष (२०७८२०८०)का लागि पाँच लाख २५ हजार रुपैयाँमा ठेक्का दिइसकेको छ। खरेलले व्यवस्थापन एवं समस्या समाधानका लागि आग्रह गरिसकिएका कारण स्थानीय प्रशासन र वन कार्यालयबाट वन्यजन्तुको सुरक्षित स्थानान्तरण हुने पर्खाइमा विमानस्थल रहेको बताए। खरेलका अनुसार विमानस्थलको धावनमार्ग वरपर झाडीजन्य वस्तु लगाउन नपाइने नियम छ। पहिले जानेर वा नजानेर केराखेती लगाउन दिइरहेको रहेछ। अब त्यसको समय सकियो, उनले भने, वन कार्यालयले दिएको रिपोर्टका आधारमा हटाउने प्रक्रिया सुरु हुन्छ। विमानस्थललाई फाइदा पुग्ने भएकाले आम्दानीका लागि केराखेती नष्ट गरेर कम उचाई भएका एवं झाडी नभएका र कृषिजन्य उत्पादनका लागि अर्को ठेक्का लगाइएको छ। विमानस्थल सञ्चालनमा कुनै समस्या उत्पन्न हुन नदिने र आवश्यक मापदण्डको पूर्ण पालना गर्दै सुरक्षित तरिकाले उपभोग गर्नेगरी ठेक्का सम्झौता भएको खरेलको भनाइ छ। सेफ्टी स्ट्यान्डर्ड डिपार्टमेन्टले सुरक्षा विश्लेषण एवं परीक्षण गरेर विमानस्थल सुरक्षित छ भनेर प्रमाणित गरिदिएकाले कृषि प्रयोजनका लागि खाली जमिन ठेक्कामा लगाइएको दाबी उनले गरे। सुरक्षित उडान र अवतरणका लागि विमानस्थलको धावन मार्गनजिक कुनै पनि किसिमका स्थिर वस्तु, अग्लाअग्ला घर, टावर र रुख हुन नहुने स्पष्ट नियम रहेको खरेलले बताए। त्यही भएकाले पछिल्लो समय समस्या आउनसक्ने अग्ला बोटबिरुवा हटाएर उब्जिनी दिने सामान्य किसिमका खेतीपाती गर्न दिइएको उनको भनाइ छ। ठेक्का सम्झौताको उल्लंघन र उड्डयनलाई असर गर्ने गतिविधि भएमा ठेक्का सम्झौता रद्ध गरेर कारबाही थालिने उनले बताए। ठेक्का दिएको भए पनि ढुक्कसँग बस्दैनौं, खरेलले भने, नियमित अवलोकन, निरीक्षण र रिपोर्टिङ भइरहेको हुन्छ। ठेक्का दिएको क्षेत्रभित्र कुनै पनि क्रियाकलाप चित्त नबुझेमा वा शंकास्पद लागेमा कम्पनीसँग तत्काल स्पष्टीकरण मागेर सम्झौता रद्ध गर्दै कारबाही अघि बढाइने उनको भनाइ छ।"
दुईवर्षदेखि उत्तरी नाका ठप्प,"सीताराम गुरागाईंताप्लेजुङ युवराज पुरीसिन्धुपाल्चोक शिव उप्रेतीगोरखा सुन्दरकुमार थकालीमुस्ताङ जीवन सेँजुवालमुगु सुन्दरसिँह धामीदार्चुला देवचन्द्र भट्टरसुवा चीनले नेपालका सबै साना नाकाहरू साउन तथा भदौको पहिलो सातामा गरी वर्षमा दुईपटक खोल्ने गथ्र्यो। दुई वर्षअघि साउन, भदौमा एक साताका लागि खोलेर बन्द गरेका नाका अहिलेसम्म खुलेनन्। जसका कारण ताप्लेजुङदेखि दार्चुलासम्मका सीमा क्षेत्रका बासिन्दा विविध समस्या झेलिरहेका छन्। मुख्य नाकाहरू पनि निर्वाध सहज नहुँदा व्यापारव्यवसाय प्रभावित भएका छन्। वुहानमा कोभिड१९ का बिरामी भेटिएपछि चीनले औपचारिक रूपमा नाका बन्द गरेको थियो। सदरमुकामबाट छसात दिनसम्म हिँडेपछि पुगिने सीमावर्ती गाउँहरूमा अहिले बाढीपहिरोका कारण पदमार्ग हिँड्नै नसक्ने गरी भत्किएका छन्। सीमा पनि नखुल्ने, सदरमुकामबाट जाने पदमार्ग पनि बन्द हुँदा उत्तरी सीमा क्षेत्रका बासिन्दामा भोकमरीको चिन्ता छ। खाद्यान्न संकट आउन थालेपछि गोरखाका केही उत्तरी गाउँहरूमा हेलिकप्टरबाट धेरथोर चामल ढुवानी गरी भरथेग गर्ने प्रयास गरिएको छ। अन्य जिल्लाका गाउँहरू खाद्य संकटको अवस्थामा पुगेका छन्।  अझै नाका खुलेन भने के खाएर बाँच्ने ? ताप्लेजुङ : संखुवासभाको भोटखोला गाउँपालिका२ का धोर्ची शेर्पाको घरमा खाद्यान्न सकिन लागेको छ। गत पुसमा ताप्लेजुङबाट ४ दिन लगाएर चामल, नुन, तेल ढुवानी गरेका उनीसहित थुदामका २२ परिवारमा खाद्यान्न अभाव हुन थालेको हो। चीनको रिउ बजारमा आश्रित उनीहरू नाका बन्द भएपछि समस्यामा परेका हुन्। हाम्रो सबै घरायसी सामान खरिद बिक्री गर्ने ठाउँ नै चीनको रिउ बजार हो, गाउँबाट एक घण्टा मोबाइल नेटवर्क टिप्ने ठाउँमा पुगेर टेलिफोन सम्पर्कमा आएका धोर्चीले भने, अझै नाका खुलेन भने के खाएर बाँच्ने होला ? बर्खायाम पहिरो र हिउँदमा हिमपातका कारण भोटखोला गाउँपालिकाको केन्द्र हटिया र ताप्लेजुङतर्फको बाटोसमेत बन्द हुने भएकाले आफूहरू गाउँमा बन्दी जस्तै भएको उनको भनाइ छ। ताप्लेजुङको फक्ताङलुङ गाउँपालिका७ ओलाङचुङगोलाका स्थानीयले अघिल्लो पुसदेखि गलैंचा बेच्न पाएका छैनन्। वडाध्यक्ष छेतेन भोटेका अनुसार चीनले एकतर्फी रूपमा नाका बन्द गरेपछि दुर्गम हिमाली गाउँमा २ करोड ५६ लाख रुपैयाँ बराबरका गलैंचा थन्किएका छन्। चीनले ओलाङचुङगोला र संखुवासभाको किमाथाङ्काका बासिन्दाका लागि सातादिन अघि खाद्यान्न उपलब्ध गराए पनि थुदामका लागि भने नदिएको भोटखोला गाउँपालिका अध्यक्ष तेम्बा भोटेले बताए। थुदामका लागि माथिबाट खाद्यान्न आएन, हेलिकप्टरबाट ढुवानी गर्ने कि भन्ने योजना छ, उनले भने, पैदलमार्गबाट मानिस दु:खले पुग्न सके पनि याक र चौंरी हिँड्न नसक्ने हुँदा ढुवानी सम्भव छैन। गत वर्ष एक पटक गाउँपालिकाले हेलिकप्टरबाटै थुदाममा राहत पुयाएको थियो। पुसमा ताप्लेजुङबाट लगेको चामलले हालसम्म धानिरहेको छ। ताप्लेजुङको फुङलिङमा ५० किलोको एकबोरा चामल २३ सय रुपैयाँ पाइन्छ तर थुदाममा पुग्दा सो परिमाणको चामल ८ हजार ७ सय पर्ने स्थानीयवासी बताउँछन्। खाद्यान्न हाहाकार भएपछि गोर्खाको सिर्दिबासस्थित खाद्य डिपोमा भेला भएका सर्वसाधारण। अर्थतन्त्र ठप्प उत्तरी सीमाका बासिन्दाको मुख्य पेशा पशु (याक र चौंरी) पालन हो। पशु बिक्री गर्ने पनि चीनकै बजार हो। याक र चौंरी बिक्री ठप्प हुँदा कृषकलाई करोडौं रुपैयाँ घाटा भएको छ। फक्ताङलुङ गाउँपालिका७ याङ्माका पेमा शेर्पाको गोठमा १ सय ५२ वटा याक छन्। त्यसमध्ये ६२ वटा बिक्रीका लागि तयार छन्। नाका बन्द भएका कारण उनले २०७६ भदौयता याक र चौंरी बेच्न पाएका छैनन्। लामो समयदेखि सीमा नाका नखुल्दा ताप्लेजुङ र संखुवासभाका हिमाली भेगका २ सयभन्दा बढी कृषकले पालेका याक र चौंरीले बजार पाएका छैनन्। याङ्मामा हजारभन्दा बढी बिक्री हुने बेलाका पशु चौपाया गोठमै रोकिएको पेमाले बताए। पशुलाई दानापानी र मान्छेलाई खाद्यान्न पनि रिउबाटै ल्याउँथ्यौं। पहिलेको स्टक सकिन लाग्यो, उनले भने, पशुपालन व्यवसाय नै संकटमा पयो। किमाथांकामा १ सय २०, थुदाममा २४, ओलाङचुङगोलामा ५६ र याङ्मामा १० परिवारको बसोबास छ।  चौंरीलाई दाना र नुनको अभाव दोलखा : दोलखाको बिगु गाउँपालिका१, लाप्चीका कर्मा शेर्पा चौंरीलाई खुवाउने दाना र नुन नपाएर आजित छन्। उनी अघिल्लो वर्षसम्म चिनियाँ सीमावर्ती बजार ङ्यालमबाट दाना र नुनको आयात गर्दै आएका थिए। कोभिड१९ का कारण चिनियाँ पक्षले नाकाबाट आवतजावत ठप्प बनाएपछि ल्याउन नपाएका हुन्। कर्माका अनुसार नेपाल तिरबाट ढुवानी महँगो पर्ने भएकाले चिनियाँ बजारबाट दाना ल्याउने गरिएको थियो। नाका बन्द भएपछि दानाको समस्या हुन थालेको छ, उनले भने, ढुवानी समस्याले यताको दाना ल्याएर चौंरी पाल्न कठिन हुन थालेको छ। ओलङचुङगोलाका किसान याक चराउन जाँदै, जसका याक बेच्ने बजार चीन थियो। दाना मात्र नभई चौंरीलाई खुवाउने नुनसमेत ल्याउन नपाएको उनको गुनासो छ। चौंरीलाई चिनियाँ नुन खुवाउनु उपयुक्त हुने उनले बताए। दाना र नुन मात्र हैन सीमावर्ती लाप्चीका करिब २५ घरमा दैनिक उपभोग्य सामानसमेत चिनियाँ बजारबाट ल्याइने गरिएको स्थानीय ल्हाक्पा शेर्पाले बताए। वैवाहिक एवं मितेरी साइनो जोडिएको ङ्यालम बजार झण्डै १५ महिनादेखि आफूहरूका लागि बिरानो भएको उनको भनाइ थियो। व्यापार मात्र नभएर पारिवारिक सम्बन्धसमेत भएको ठाउँमा हामी जान पाएका छैनौं, ल्हाक्पाले गुनासो गरे।  महामारीको चपेटामा तातोपानी नाका सिन्धुपाल्चोक : नेपाल चीन व्यापारको पहिलो र महत्वपूर्ण मानिएको तातोपानी नाका लगातार प्रकोप र महामारीको चपेटामा पर्दा व्यवसायको लयमा फर्कन सकेको छैन। तातोपानीस्थित चिनियाँ भन्सार तथा अध्यागमन, यो नाका पनि बन्द छ। २०७२ को भूकम्पदेखि ठप्प जस्तै भएको यो नाका कोभिड१९ को महामारीपछि पुन: बन्द हुन पुगेको हो। कोभिड संक्रमणकाबीच बामे सर्न थालेको नाका अरनिको राजमार्गमा गएको पहिरोले पुन: ठप्प भएको छ। भूकम्पपछि आफ्नो संरचनामा पूर्ण क्षति पुगेको भन्दै चीन सरकारले बन्द गरेको नाका भूकम्पको चार वर्षपछि २०७६ जेठ ५ बाट आंशिक रूपमा सुचारु भएको थियो। भूकम्पपछि बिस्तारै लय लिन थालेको नाकाबाट हुने व्यवसाय गत वर्ष पुन: कोभिड१९ को चपेटामा पयो। कोभिडपछि केही मात्रामा हुक एण्ड ड्रपको माध्यमबाट सुरु गरेको व्यापार अरनिको राजमार्गमा पहिरो गएपछि असार पहिलो साताबाट पुन: ठप्प भएको तातोपानी भन्सार कार्यालयका प्रमुख लालबहादुर खत्रीले बताए। आंशिक रूपमा केही सामान आउन सुरु भएको थियो तर राजमार्गमा पहिरो गएपछि त्यो पनि बन्द भएको छ, खत्रीले भने। २०७२ सालको भूकम्पअघि नाकाबाट स्थानीयले खुद्रा व्यापार गरेर आफ्नो जीविकोपार्जन गर्ने गरेका थिए। सीमाको लिपिङ बजारबाट सामान ल्याएर स्थानीय बजारमा बिक्री गर्ने झण्डै एक हजार पाँच सय स्थानीय भूकम्पपछि विस्थापित भएको भोटेकोसी गाउँपालिका१, तातोपानीका वडाअध्यक्ष दीपेन्द्र श्रेष्ठले बताए। सबै व्यवसायीले सहज रूपमा व्यापार गर्ने वातावरण निर्माणको पहल भइरहेको थियो कोभिडले नाका पुन: ठप्प भयो, सिन्धुपाल्चोक उद्योग वाणिज्य संघका निवर्तमान अध्यक्ष वेदबहादुर श्रेष्ठले भने, कोभिड र राजमार्गको समस्या समाधान भएपछि सबै व्यवसायीले सामान आयात निर्यात गर्न सक्ने वातावरण निर्माण गर्न पहल गर्नुपर्छ।  खटनपटनमा चल्दै रसुवागढी नाका रसुवा : कोभिड१९ को संक्रमणअघि दैनिक तीन सय कन्टेनर सामान आयात हुँदै आएको रसुवागढी नाका पछिल्लो समय दैनिक सात कन्टेनरमा सीमित भएको छ। गोर्खाको साम्दो गाउँ, जहाँ किन्ने बजार नभएर अनिकालको डर बढेको छ। चिनियाँ पक्षले रसुवागढीस्थित मितेरी पुलसम्म ल्याएको सामान क्वारेन्टाइनमा बसेका लेबरले अनलोड गर्ने गरी दैनिक पाँच सात कन्टेनर सामान आयात हुने गरेको रसुवागढी भन्सार कार्यालयका प्रमुख रामप्रसाद रेग्मीले बताए। रेग्मीकाअनुसार कोभिड अघि केरुङसम्म नेपाली कन्टेनर जाने गरेका थिए। अहिले चिनियाँ गाडीले नै ल्याएर पुलमा सामान झारिदिन्छन्, रेग्मीले भने, चिनियाँले खटाएर पठाएका सामान मात्र यहाँसम्म आइपुग्छन्। केही मात्रामा आयात भए पनि पछिल्लो एक वर्षदेखि नाकाबाट निर्यात पूर्ण रूपमा ठप्प छ। कोभिड संक्रमणपछि आफ्नो उपभोग र स्थानीय बजारका लागि स्थानीयले ल्याउने सामानमा समेत बन्देज लगाइएको छ। स्थानीयलाई नाकाबाट प्रवेश नदिएकाले स्थानीय उपभोगका सामानसमेत ल्याउन नपाएको स्थानीय बताउँछन्। तातोपानी नाका बन्द भएपछि वैकल्पिक नाकाका रूपमा उदाएको रसुवागढी नाका समेत चिनियाँले खटाएको सामान आयातमा सीमित भएको छ। रसुवागढी नाकाबाट वार्षिक रूपमा अर्बौं रुपैयाँका सामान नेपाल आयात हुने गरेको छ। हाल नेपालबाट चीनतर्फ जाने सामग्रीको निर्यात ठप्प तथा शून्य छ। कोरोना संक्रमण घट्दै गएका कारण नाका व्यवस्थित रूपमा सन्चालन गर्न पहल भइरहेको रसुवाकी सहायक प्रमुख जिल्ला अधिकारी दुर्गा थापाको भनाइ छ।  खाद्यान्न हाहाकारको चिन्तामा उत्तरी गोरखा गोरखा : स्थानीय उत्पादनले तीन महिना पनि राम्ररी नथेग्ने चिनियाँ सीमानाका गाउँहरूमा अहिले खाद्यान्न हाहाकारको स्थिति छ। दुई वर्षदेखि नाका ठप्प हुँदा चामल, पिठोलगायत खाद्यान्न हाहाकार हुन थालेको चुमनुब्री गाउँपालिका३ का विशाल हिमाली घले बताउँछन्। उनका अनुसार बाढी, पहिरोका कारण अहिले सदरमुकामबाट पनि खाद्यान्न ओसार्न सक्ने अवस्था छैन। सीमावर्ती गाउँ पुग्न सदरमुकामबाट एक दिनको बाटो गाडीमा र चार दिन पैदल हिँड्नुपर्छ। स्थानीय उत्पादन पनि राम्रो नहुने, सदरमुकामबाट टाढा रहेको र सीमाना पनि लामो समयदेखि ठप्प हुँदा जनजीवन धेरै कठिन भएको अर्का स्थानीय दावा नोर्बु लामा बताउँछन्। गाउँको उत्पादनले दुईतीन महिनाभन्दा धेरै समयलाई खान पुग्दैन, लामा भन्छन्, बाँकी नौ महिनालाई पुग्ने सामान चीनको कोङदाङबाट ल्याउनुपर्छ। तर, दुई वर्ष भयो, नाका खुलेको छैन। तल्लो क्षेत्रको बजारबाट सामान किनेर ल्याउन बाटो छैन, धेरै महँगो पनि पर्छ। तिब्बती बजारमा पाइने कतिपय सामान तलका बजारहरूमा पाइँदैनन्। चिनियाँ सरकारले सामागाउँको रुइला नाका वर्षमा एकफेर र छेकम्पारको मूलाढाज्यान(ङुइला) नाका बाह्रै महिना खुलाउने गथ्र्यो। तर, कोरोनाका कारण देखाएर लामो समयदेखि एकातर्फी रूपमा नाका बन्द गरेको चुमनुब्री गाउँपालिका७ का वडा अध्यक्ष पासाङ फुञ्जो लामाले बताए। यत्तिका समय भइसक्यो, अझै नाका खुल्ने सम्भावना छैन, उनी भन्छन्, गाउँलेलाई अत्यावश्यक घ्यू, चियापत्तिहरू कत्ति पनि छैन। यो सामान तल्लो क्षेत्रको बजारमा पनि पाइँदैन। त्यसैले हामीलाई समस्या भएको छ। समस्या उत्पन्न भएपछि काठमाडौंस्थित चिनियाँ दूतावास र ल्हासास्थित महावाणिज्य दूतावासको कार्यालयमा नाका खोल्न पहल गरिदिन पत्राचार पनि गरिएको छ तर सुनुवाइ भएको छैन। नाका खुलाउन हामीले नागरिकको स्तरबाट गर्ने सबै पहल गयौं। वडा कार्यालयको तर्फबाट चिनियाँ दूतावासमा, तिब्बतको ल्हासामा रहेको महावाणिज्य दूतावासको कार्यालयमा पत्राचार गयौँ तर सुनुवाइ भएको छैन, वडा नं १ का सदस्य निमा दोर्जे लामाले भने, अब सरकारले नै पहल गर्नुपर्ने देखिन्छ।  कहिले खुल्ला कोरला ? मुस्ताङ : गण्डकी प्रदेशको लाइफलाइन मानिने मुस्ताङको उत्तरी कोरलानाका कहिले खुल्ला भन्ने पर्खाइमा उपल्लो मुस्ताङी व्यग्र प्रतिक्षामा छन्। कोरोनाको कारण देखाउँदै चिनियाँ सरकारले दुई वर्षदेखि बन्द गरेको कोरलानाका खुले आन्तरिक व्यापार, व्यवसाय सहज हुने उनीहरूको अपेक्षा छ। चीन सरकारले कोरलानाका खोल्ने दीर्घकालीन लक्ष्यअनुरूप कोरलानाकामा २०७४ सालदेखि पूर्वाधार निर्माण सुरु गरेको थियो। उसले कोरलानाकामा भन्सार, अध्यागमन, सुरक्षापोस्ट र सुक्खा बन्दरगाह लगायतका भव्य संरचना तयार गरिसकेको छ। मुस्ताङको उत्तरी कोरलानाका खोल्ने लक्ष्यअनुसार नेपाल सरकारले २०७४ सालदेखि धमाधम बेनी, जोमसोम, कोरला सडक निर्माणको काम अघि बढाएको मुस्ताङबाट विजयी गण्डकी प्रदेश सांसद इन्द्रधारा विष्टको भनाइ छ। दुई देशबीचको व्यापारिक मार्ग विस्तारका लागि चीन पक्षले कोरलानाकामा संरचना निर्माण गरिसकेकाले नेपाल पक्षले पनि छिटोभन्दा छिटो पूर्वाधार निर्माण गर्न आवश्यक रहेको उनले बताए।  कमाइ हुने बाटै बन्द डोल्पा : सेफोक्सुण्डो गाउँपालिकास्थित १४ नम्बर सीमास्तम्भ रहेको ट्याटो र १५ नम्बर पिलर रहेको मर्युम नाका बन्द भएको दुई वर्ष भयो। चीन सरकारले एकतर्फी रूपमा नाका बन्द गर्दा जनजीवन कष्टकर भएको वडा नं ४ का वडाअध्यक्ष पेमावाङ्जेन लामा बताउँछन्। यहाँको पूरै जनजीवन तिब्बती बजारमा निर्भर हो, वडाअध्यक्ष लामा भन्छन्, नाका ठप्प भएको दुई वर्ष हुन लाग्यो। खुल्ने कुनै छाँटकाँट छैन। समस्या अतिसार भइसक्यो। यहाँको उत्पादनले स्थानीयवासीलाई तीन महिनालाई पनि भरथेग हुँदैन। यहाँ उवा मात्र उत्पादन हुन्छ। यसले खान पुग्दैन, वडाअध्यक्ष लामा भन्छन्, यहाँ यार्सागुम्बु छ, पशुपालन छ तर नाका बन्द भएपछि केही पनि बेच्न पाइएको छैन। बाँच्न र बचाउन मुस्किल भइसक्यो। एक साताका लागि मात्र भए पनि खुलाइदिए हुन्थ्यो।  यार्सागुम्बाको करिब ३० करोडको कारोबार ठप्प मुगु : सदरमुकाम गमगढीबाट ९३ किलोमिटर टाढा रहेको मुगुर्मारोङ गाउँपालिका र तिब्बत जोड्ने नाक्चेलाग्ना नाका दुई वर्षदेखि बन्द हुँदा मुगुमकार्मारोङ गाउँपालिकामा बसोबास गर्ने स्थानीय बासिन्दा प्रत्यक्ष समस्यामा छन्। नाक्चेलाग्ना नाका दुई वर्षदेखि बन्द हुँदा तिब्बतको हर्वामा हाटबजार दुई वर्षदेखि लाग्न सकेको छैन। आपूलाई वर्षभरि पुग्ने खाद्यान्न लत्ता कपडादेखि अन्य दैनिक उपभोग्य सामग्री यही हाटबजारबाट जोहो गरेर ल्याउने मुगुम कार्मारोङवासीले दुई वर्षयताबाट एकतर्फी रूपमा तिब्बतले नाका बन्द गर्दा स्थानियबासी समस्यामा परेका हुन। यो क्षेत्रमा वर्षभरि गरेको खेतीले तीन महिना पनि खान नपुग्ने मुगुम कार्मारोङ गाउँपालिका सूचना अधिकारी तीर्थराज शाहीले बताएका छन्। दुई वर्ष यताबाट तिब्बतीहरूले खबर पठाएनन् र सरकारी निकायले समेत नाका खुल्ने कुनै पहल गरेको गुनासो मुगुम कार्मारोङ गाउँपालिका२ का वडा अध्यक्ष कार्मा तामाङले बताए। अहिले नाका बन्द हुँदा केही गतिविधि हुन सकेको छैन। स्थानीयवासीले चार, पाँच दिन लगाएर गमगढीबाट खाद्यान्न ढुवानी गर्नुपर्ने बाध्यता छ, गाउँपालिकाका अध्यक्ष छिरिङ क्याप्ने लामाले बताए। सीमा क्षेत्रका बासिन्दाले संकलन गरेको यार्सागुम्बु, जडिबुटीको मुख्य बजार नै हर्वामा लाग्ने हाटबजार हो। हरेक वर्ष २० देखि ३० करोड रुपैयाँ बराबरको यार्सागुम्बालगायत अन्य जडिबुटीसमेत यो नाकाबाट तिब्बतीहरूसँग कारोबार गर्छन्। दुई वर्ष यताबाट नाका बन्द हँुदा स्थानीयहरूले यार्सा संकलन गरेका छैनन्।  राहतको चामल पनि सकियो हुम्ला : चीन सरकारले हुम्लास्थित हिल्सा र लाप्चा नाका बिगत दुई वर्षदेखि एकतर्फी रूपमा बन्द गर्दा सीमा आसपासको गाउँबस्तीको जनजीवन कष्टकर बनेको छ। नुनदेखि सुनसम्म तिब्बत बजारमा निर्भर रहेको नाम्खा गाउँपालिकाअन्तर्गतका हल्जी, तिल र जाङ गाउँका करिब १ हजार ५ सय जनाको जनजीवन कष्टकर भएको हो। लामो समयको नाकाबन्दीका कारण खाद्यान्नको हाहाकार हुने भएपछि गत वैशाखमा सुदूरपश्चिम प्रदेश सरकारले ढुवानी गरी अनुदानको चामल ती बस्तीमा पुयाएको थियो। त्यसले लामो समयसम्म थेग्न नसकेपछि अहिले गाउँगाउँमा खाद्य संकट हुन थालेको स्थानीयवासीको गुनासो रहेको स्थानीय पत्रकार नवराज महताराको भनाइ छ।  माथि जाऊँ नाकाबन्दी, तल झरौं बाटो छैन दार्चुला : दार्चुला र चीन जोड्ने ताक्लाकोटनाका बन्द हुँदा अहिले दार्चुला तथा सुदूरपश्चिमका अधिकांश जिल्लाहरूलाई समान आयात निर्यातमा समस्या भएको छ। विगत दुई वर्षदेखि नाकाबन्दी हुँदा ताक्लाकोटबाट दार्चुलासम्म सामान ल्याउन नसकिएको ब्यासका स्थानीय बासिन्दा पदमराज भट्ट बताउँछन्। न बाटो छ, न नेपालतर्फ सुरक्षा र भन्सार नै छ, उनले भने, कोरोना कहरले चाइना नाका बन्द भएको झन्डै २ वर्ष हुन लाग्यो। कहिले खुल्ने नखुल्ने केही अत्तोपत्तो छैन। सीमानाका बन्द हुँदा जनजीवन कष्टकर हँुदै गएको उनको भनाइ छ। तिङ्कर दार्चुलाको लाइफलाइन भएकाले उक्त नाका सुचारु गर्नुपर्ने दार्चुला उद्योग वाणिज्य संघका अध्यक्ष सुरेशसिंह थापाको भनाइ छ। तिङ्कर, दार्चुला सडक सुचारु होस् भन्ने दार्चुलेली जनताको व्यग्र प्रतिक्षाको विषय हो, थापा भन्छन्, कूटनीतिक सम्बन्ध विस्तार र उक्त सडक समयमै सुचारु हुन सकेन भने दार्चुलावासीको लाइफलाइनमा ठूलो जटिलता आउँछ। नाका सुचारु नभए सीमावर्ती क्षेत्रका बासिन्दा भोकभोकै मर्नुपर्ने अवस्था रहेको स्थानीयवासीको भनाइ छ।"
बुढेसकालमा बेसहारा,"दैलेख : भगिराम कामी ६१ वर्षका भए। उनकी पत्नी कलौरी ५८ वर्षकी भइन्। भैरवी गाउँपालिका४ मा बस्दै आएका यी दम्पती बुढेसकालमा बेसहारा बनेका छन्। चुहिने घरमा बास छ। मुस्किलले तीन महिना खान पुग्ने बारी छ। त्यही बारीमा खेतीपाती गरेर जीवन धानिरहेका छन्। १९ वर्षअघि भगिरामका जेठा छोरा भुवनले विवाह गरे। विवाह भएको ७ महिनापछि भारत हानिएका उनी हालसम्म फर्किएका छैनन्। भुवन घर नफर्किएपछि उनकी पत्नीले अन्यत्रै विवाह गरिन्। भुवनका छोरा पदम अहिले १८ वर्षका भए। उनी कसैको सम्पर्कमा छैनन्। उता भुवन अर्को विवाह गरी कालापहाडतिरै दिन बिताइरहेका छन्। माइलो छोरा चन्द्र दुई वर्षअघि विवाह गरी नेपालगन्जमै बसेका छन्। २० वर्षीय कान्छो छोरा डम्बर घरमा कहिल्यै बसेनन्। भगिरामका अनुसार तीनै जना छोराहरूले नागरिकतासमेत बनाएका छैनन्। कान्छी सन्तान छोरी छत्तकुमारीको दुई वर्षअघि चामुण्डा बिन्द्रासैनी नगरपालिका६ तिलुकानामा विवाह भइसकेको छ। छोरीको सपरिवार भारतको हिमाञ्चलतिरै बस्छन्, भगिराम भन्छन्, विवाहपछि छोरीसँग भेट हुन पाएको छैन। भगिरामका जीवित चार छोराछोरी बाहेक दुई छोरा ५ र ७ वर्षको उमेरमै बितेका थिए। दुई छोराहरूको सानैमा मृत्यु भयो, बाँचेकाहरू आफूसित छैनन्, भगिरामकी पत्नी कलौरी भन्छिन्। उमेर ढल्किएपछि सहारा दिनुपर्ने छोराहरू सबै लाखापाखा लागे, भगिराम भन्छन् बुढेसकालको सहारा कोही भएनन्। भगिराम दम्पतीले चारवटा गाई पालेका छन्। छोराहरू साथमा नभए पनि छाक टार्न खेतीपाती गर्नै पयो, भगिराम भन्छन्, दुई सुर्का जग्गामा खेती गर्छांै। आफ्ना बुबाका चार भाइमध्ये माइलोको एक्लो छोरा भगिरामले बाजेबाट पाउनुपर्ने खेतको भाग नपाएको सुनाए। छोराछोरीको हेलाँ हुँदा दाजुभाइले पनि हेपेँको सुनाउँदै उनी भन्छन्, जिउलाको फाँट खेत नापी हुँदै थियो, त्यति नै बेला मेरा नाबालक दुई छोरा र आमाको मृत्यु भएका कारण काजकिरियामै थिएँ, दाइले एकलौटी रूपमा खेत आफ्नो नाममा बनाए, मलाइ एक टुक्रा खेत दिएनन्। यो दम्पती सरकारी सुविधाबाटसमेत बञ्चित छ। गत मंसिरदेखि पाउनुपर्ने ज्येष्ठ नागरिक भत्ता पनि भगिरामले पाएका छैनन्। २०१७ मंसिर १० गते जन्म मिति र नाम भगी कामी लेखिएको नेपाली नागरिकताको प्रमाणपत्र र फोटोसमेत अघिल्लो वर्ष नै पेश गरेका हुँ, भगिराम भन्छन्, वडाका कर्मचारीले अर्को वर्ष पाउँछौं भनेर भनेका छन्। सरकारले दलित नागरिकलाई ६० वर्ष पुगेपछि ज्येष्ठ नागरिक भत्ता दिँदै आएको छ। हालै प्रधानमन्त्री रोजगार कार्यक्रमअन्तर्गत भैरवी गाउँपालिका४ ले भगिरामकी पत्नी कलौरीको नाम राखेको थियो। उनी घरमा गाईलाई घाँसपात गर्नबाट फुर्सद नपाएकाले रोजगार कार्यक्रममा जान पाइनन्। रोगजार कार्यक्रममा गएकाहरूले झण्डै ७० हजारसम्म पाए, म भने छुँटे, कलौरीले भनिन्। छोराहरूबाट बुढेसकालमा सहारा पाउन सकेनौं, जेठा बुबाका छोराले अंश दिएनन्, गाईगोठालाको कामले प्रधानमन्त्री रोजगार कार्यक्रममा पनि छुट्यो। आठ महिनाअघिबाट पाउनुपर्ने ज्येष्ठ नागरिक भत्ता पाएको छैन, भगिराम भन्छन्, हामीलाई त भाग्यले नै ठगेको रहेछ।"
बाबुरामउपेन्द्र पक्ष सरकारमा जाने,"० सरकारमा सहभागिता जनाउने सबै दलले बराबर मन्त्रालय बाँड्नु पर्ने भनाइ ० आफ्नो दलले सात मन्त्री र एक राज्यमन्त्री पाउनु पर्ने यो पक्षको दाबी काठमाडौं : जनता समाजवादी पार्टी(जसपा)को बाबुरामउपेन्द्र पक्षले सरकारमा जाने निर्णय गरेको छ। शनिबार बसेको संसदीय दलको बैठकले सरकारमा जाने निर्णय गर्दै सत्तारुढ गठबन्धनका सबै घटकबीच समान हैसियतमा मन्त्रालय बाँडफाँड हुनुपर्ने दाबी पनि गरेको छ। सरकारमा सहभागिता जनाउने सबै दलले बराबर मन्त्रालय बाँड्नु पर्ने यस पक्षको भनाइ छ। २५ सदस्यीय मन्त्रिपरिषद्मा आफ्नो दलले सात मन्त्री र एक राज्यमन्त्री पाउनु पर्ने जसपाको यो पक्षको दाबी छ। विद्यमान अवस्थामा नेपाली कांग्रेस, नेकपा माओवादी केन्द्र र जसपाको यो पक्ष सरकारमा सहभागी हुने निश्चित छ। जसपाले सबैले ८८ जनाको दरले भाग लगाउनु पर्ने जनाएको छ। नेकपा एमालेको माधवकुमार नेपाल समूह सहभागी भएमा ६६ जनाको दरले मन्त्रिपरिषद्मा सहभागी हुनुपर्ने जसपाको माग छ । मन्त्रालय भागबण्डा गर्दा विकास र सामाजिक क्षेत्रका मन्त्रालयको बाँडफाँडमा मिलाउनु पर्ने यो पक्षको दाबी छ। हाल मन्त्रिपरिषद्मा कांग्रेसले गृह तथा कानुन, न्याय तथा संसदीय व्यवस्था लिइसकेको छ भने माओवादी केन्द्रले अर्थ र ऊर्जा मन्त्रालय पाएको छ। जसपाका केन्द्रीय कार्यकारिणी समितिका सदस्य एवं प्रतिनिधिसभा सदस्य मोइस्तियाक राईले संसदीय दलको बैठकमा १९ जनाको सहभागिता रहेको जानकारी दिए। उनका अनुसार प्रतिनिधि सभाका १७ र राष्ट्रिय सभाका २ सांसद बैठकमा उपस्थित थिए। जसपाको प्रतिनिधि सभामा ३४ र राष्ट्रिय सभामा ३ जना सांसद छन्। जसमा रेशमलाल चौधरी र हरिनारायण रौनियार निलम्बनमा परेका छन्। प्रतिनिधिसभा पुनस्र्थापना र शेरबहादुर देउवालाई प्रधानमन्त्री बनाउनका लागि सर्वोच्च अदालतमा रिट दायर गर्दा बाबुरामउपेन्द्र पक्षका १२ सांसद मात्र थिए । बाबुरामउपेन्द्र पक्ष सरकारमा जाने भएपछि महन्थराजेन्द्र पक्षका प्रमोद साह, अमृता अग्रहरि, रानी मण्डल, नरमाया ढकाल र रुही नाज मिकरानी यादव पक्षमा लागेका छन्। कार्यकारिणी सदस्य राईले आफ्नो पक्षमा २२ सांसद पुग्ने पुग्ने दाबी गरे। आफ्ना मुद्दा सम्बोधन गर्ने प्रतिबद्धतासहित सरकारको न्यूनतम साझा कार्यक्रम तथा पार्टी आधिकारिकता टुंगो लागेपछि सरकारमा सहभागिता जनाउने उनले बताए। जसपाको आधिकारिकताको विषयमा आइतबारबाट निर्वाचन आयोगको इजलासमा सुनुवाइ सुरु हुँदैछ। जसपाको दुवै पक्षलाई सहमति गराएर मिलाउने आयोगको प्रयास असफल भएपछि अलग हुने प्रक्रियामा अघि बढेको हो। बाबुरामउपेन्द्र पक्षले कार्यकारिणी समितिका साथै संसदीय दलमा पनि आफ्नो बहुमत कायम भएको बताएको छ। आयोगमा आधिकारिकताका लागि निवेदन दिँदा भने कार्यकारिणी समितिमा मात्रै बाबुरामउपेन्द्र पक्षको बहुमत थियो। शनिबारको संसदीय दलमा उपस्थितिपछि संसदीय दलमा बहमुत कायम भएको यो पक्षको दाबी छ। उता महन्थराजेन्द्र पक्षले प्रमुख प्रतिपक्ष दल नेकपा एमालेका अध्यक्ष केपी शर्मा ओलीसँग भेटघाट गरेको छ। महन्थ ठाकुर, राजेन्द्र महतो, शरदसिंह भण्डारी, अनिलकुमार झालगायतका नेताले ओलीलाई भेटेका हुन्। यो पक्षले तत्कालीन प्रधानमन्त्री ओलीलाई साथ दिएका थिए। ओलीले उपप्रधानमन्त्रीसहित महत्वपूर्ण मन्त्रालय दिएर सरकारमा लगेका थिए। तर, १९ दिनमै सर्वोच्च अदालतको आदेशका कारण ठाकुर पक्ष सरकारबाट बाहिरिन बाध्य हुनु परेको थियो। यो पक्ष भने विपक्षमा नै बस्ने देखिएको छ।"
आज जनकपुरजयनगर रेलको ट्र्याकको गति परीक्षण गरिने,"जनकपुर : बहुप्रतिक्षित जनकपुरजयनगर रेलको आज रेल्वे ट्र्याकको गति परीक्षण गरिने भएको छ। रेल सञ्चालनपूर्वको तयारीका सिलसिलामा रेल्वे ट्र्याकको गति परीक्षण र प्रमाणीकरण गर्ने काम हुने नेपाल रेल्वे कम्पनीका महाप्रबन्धक गुरु भट्टराईले जानकारी दिए। उहाँका अनुसार रेल्वे लिकको स्पिड र सर्टिफिकेशन गर्ने काम हुनेछ। उहाँले भारतको इस्टसेन्ट्रल रेल्वेको डिजल लोकोमोटिभ रेलद्वारा ट्र्याक स्पिड परीक्षण गरिने जानकारी दिए। उनले भने, 'ट्र्याक स्पिड परीक्षण रेल सेवा सञ्चालन गर्नुपूर्वको महत्वपूर्ण प्रक्रिया हो। स्पिड परीक्षण गर्दा रेलको स्पिड १२० किमी प्रतिघण्टा हुने भएकाले रेल्वे ट्र्याकमा सुरक्षा महत्वपूर्ण हुन्छ।' महाप्रबन्धक भट्टराईले आफ्नो सामाजिक सञ्जाल फेसबुकमार्फत आज रेल्वे ट्र्याक वरपरका आम नागरिकलाई ट्र्याकमा मान्छे, गाई, भैँसी चौपाया, साइकल, मोटरसाइकल, बालबच्चा नछाड्न र ट्र्याकबाट दूरी कायम गरिदिन अनुरोध गरेका छन्। उनले परीक्षणका क्रममा ट्र्याक तथा स्टेशनहरुमा पर्याप्त प्रहरी तथा कर्मचारी खटाइने बताए। उनले भने, 'परीक्षणका क्रममा रेल जयनगरबाट जनकपुर आउँदाजाँदा रेल्वे ट्र्याकमा कुनै समस्या नआएको अवस्थामा उक्त भारतीय रेल्वे कम्पनीले जनकपुरजयनगर रेल्वे ट्र्याक रेल सेवा सञ्चालनका लागि उपयुक्त र सुरक्षित रहेको भन्दै नेपाल रेल्वे कम्पनी लिमिटेडलाई प्रमाणपत्र हस्तान्तरण गर्नेछ।' परीक्षणका विषयमा सूचना जारी भइसकेको र अवज्ञा गरी कुनै दुर्घटना भएमा व्यक्ति स्वयं जिम्मेवार हुने र कानूनअनुसार कारवाहीसमेत गरिने महाप्रबन्धक भट्टराईले चेतावनीसमेत दिए। उनले जयनगरजनकपुरकुर्था खण्डका नागरिकलाई जिम्मेवार भइदिन अनुरोध गरे। उनले जनकपुरबाट भारतको सिमानासम्मको रेल्वे लिकको वरिपरि सुरक्षाकर्मी परिचालन गरिएको जानकारी दिए। सरकारले जिटुजी (गभर्मेन्ट टु गभर्मेन्ट) प्रक्रियामार्फत रु ८४ करोड ६५ लाख ९५ हजारमा भारतसँग खरिद गरेको दुईवटा रेल गत वर्ष असोज २ गते जनकपुर रेल्वे स्टेशनमा आइपुगेको थियो। अगाडि र पछाडि गुड्न सक्ने सो रेल अहिले जनकपुरको इनर्वा स्टेशनमा सशस्त्र प्रहरीको निगरानीमा पालले छोपेर राखिएको छ।"
"नीति, प्रीति र राजनेता","कुरा सुन्नु बुढाको, आगो ताप्नु मूढाको, यो उखान त्यतिकै बनेको होइन। पूर्वीय धर्म, दर्शन, शास्त्रहरूमा भनिएको छ, हरेक घर, समाज र देशमा वृद्धहरू बेसहारा हुनुहुन्न। वृद्धको महŒव बुझ्ने जापान अहिले जापान बनेको छ र युवालाई जिम्मेवार बनाउन सक्ने थाइल्यान्ड आजको थाइल्यान्ड बनेको हो। जहाँ पाको मान्छे हुन्न, त्यहाँ सभाको अर्थ रहन्न। ज्येष्ठनागरिक भन्छौं तर उमेर ढल्केकाहरूको दसा भने बुझ्दैनौं। तिनको मनोदशा विचारणीय छ, अस्पतालमा लाइन बस्नु पर्ने, धारा, बत्तीको पैसा तिर्ने ठाउँमा लाइनै बस्नु पर्ने, भाडा कम दिन्छन् भनेर बुढाबुढीलाई खलासीले नदेखेजस्तो गरी गाडी हुइँक्याउने, घरपरिवारमा आयस्रोत नभएको काम दिन नसक्ने भन्दै हेलाको पात्र बन्ने के के हो के के ? पूर्वीय दर्शनले जहिले पनि नीतिले कमाऊ, रीतिले बाँच र प्रीतिले अरूलाई बाँच्न देऊ भनेको छ। पाश्चात्य हावासँगै बगेको नयाँ पुस्ता र यसमै रुमल्लिएको समाजले के हो नीति खोज्दैन, के हो रीति बुझ्दैन, प्रीति त प्रेममा मात्र सीमित भयो। वास्तवमा मनलाई वशमा राख्नेले मात्रै ठीक काम गर्छ। कहिले पनि दम्भ नगर्ने, नियमित सन्तुलित जीवन चलाउने, अनियमित नहुने, आपूले मार खानु परे पनि बदलाको भाव नलिने, अरूको मागेर जीविका नचलाउने, आपूले केही अरूलाई दिन खोज्ने, अतिथिलाई जहिले पनि प्रश्रय दिने, कहिल्यै अरूको निन्दा नगरी सागरजस्तो ठूलो मन राख्ने, नित्य स्वाध्यायलाई नछोड्ने, धर्म, अधर्मको ख्याल राख्ने, माता, पिताको नित्य सेवा, सुश्रुसा गर्ने, दिनमा नसुत्ने व्यक्तिलाई कुनै कष्ट वा हैरानी खेप्नु पर्दैन। मन, वचन र कर्मले खराब नचिताउने, पाप नगर्ने, कुनै प्राणीको हिंसा नगर्ने, राज्य अधिकारी भएर लोभ र लालचा राखी जनताको रैरकम नलिने, हरतरहले देश, समाजको रक्षा गर्ने, भूठ नबोल्ने, शुभ कर्म देखाउनका लागि आडम्बर नगर्ने, दम्भी नबन्ने, मीठो बोल्ने, धनलाई उपकारी काममा लगाउने, वेद, विद्या, व्रत, निष्ठा नछोड्ने, निष्णात बन्ने, सबैको आत्मा समान देख्ने जितेन्द्रीय, रजोगुण र तमोगुणको तुलनामा सत्व गुण बढी भएको, कठिन विपत्तिमा पनि अनुशासन र धैर्य नछोड्ने यस्तो चरित्र भएको व्यक्ति नै नीतिज्ञ हो, शास्त्री हो। कुनै प्रमाणपत्रले शास्त्री वा विज्ञ हुने होइन, व्यावहारिक ज्ञानले भरिएको व्यक्तिलाई शास्त्रज्ञ भनिन्छ। भरिएको गाग्रो छचल्कँदैन। अर्काको सम्पतिमा जलन नभएको, सधैं देवताको सम्मान गर्ने, हर प्राणीमा समभाव राख्नु धार्मिक व्यक्तिको लक्षण हो, भागवतमा ईश्वरले अहं सर्वेषु भूतेषु भन्नु भएको छ, यसको अर्थ हुन्छ म हर प्राणीमा छु। भोग वासनाबाट टाढा रहने, परहितकारी, आशक्ति नभएको, विषयमा लिप्त नहुने, मनमा श्रद्धा र शान्ति लिने, अरूको आदर गर्ने र शरणागति सधैं सर्वेश्वरमा विश्वास गर्ने व्यक्ति नै पृथ्वीतलको देवता हो, संसारको कुनै कुनामा बसे पनि। कुनै भूगोलमा मात्र देवताको सीमित बास हुने होइन। पापी वा दानवी स्वभावले गुणीलाई पनि दोष देख्छ। उन्नति गर्न नसक्नेले उद्यमीको खोइरो खन्छ, दोषै, दोषमात्र देख्छ। इष्र्या उसको गुण हुन्छ, शुद्ध सुनमा पनि खोट देख्छ, लोभीले सबैलाई, अल्छीले तपस्वी, साधकलाई, मूर्खले विद्धान्लाई, दरिद्रले धनीलाई, कुरूपले रूपवान्लाई, पापीले धर्मातीमा खोट देख्छ। राजर्षि नल, राम, युधिष्ठीर, जनकलाई पनि खोट देख्नेहरू धेरै थिए। बुद्धलाई त हरपलमा गाली गरिएकै हो, सत्संगमा मान्छे लगेर घरबार बिगायो भनेर। आशुतोष शिवमा खोट देख्नेहरू पनि थिए। यस्तो सुनेर पार्वतीलाई हिँडाएर शिवजी आपूमात्रै बयल चढ्न थालेछन्, पथिकहरूलाई छट्पटी भएछ र भन्न लागेछन्, लाज नभएको महिलालाई अपमान गर्ने। फेरि शिवले यस्तो सुनेर दम्पत्ति पैदल हिँड्न थालेछन्, बयल पछि पछि आउँदो रहेछ, शिवजीको कुरा काट्नेहरूले भन्न लागेछन् लोभी, साँढेलाई खान दिनु पर्ला भनेर, आपू सडकछाप हुने। केही गर्दा पनि शिवजीको कुरा काट्न छोडिएन, रामको कुरा धोबीले काट्यो, पब्लिक अडिटलाई बुझेर रामले पत्नी सीता नै जंगलमा लगेर वाल्मीकि आश्रममा छोड्न लगाए, नैतिकता त्यस्तो थियो। राजपाठमा नैतिकता भएन भने कानुन जता बटारे पनि बटारिन्छ। र, तर, तैपनि, किन्तु, परन्तु, मुद्दाका नौसिङ हुन्छ भनिन्छ। बृहस्पति सिद्धान्तलाई चार्वाक सिद्धान्तले निलिदिन्छ, चोरको समूहमा चोर भइदिएन भने फाल्तु हुने जमाना कलि हो। आजको समयले त्यही भन्दैछ। कुर्सीबाट झर्न नपाई देश र समाजलाई धारे हात लाउन सुरु भएका उदाहरण देख्दा अचम्म लाग्दैछ। तर निन्दा गर्नेसँग पनि क्रोध नगर्ने नीतिले भन्छ, कारण निन्दाले उसको पापलाई धोइदिन्छ। राज्य सञ्चालक पनि बुद्धिमान् हुनुपर्छ, तीक्ष्ण स्मरण शक्ति भएको, क्षमाशील, न्याय, अन्याय छुट्याउन सक्ने, समयलाई जान्ने, दुःखीको दुःख बुझ्न सक्ने, निरहंकारी, सबैमा समभाव राख्ने, सेवक, नागरिकको ख्याल गर्ने, उदार, कुशल, निर्भयी, कृतज्ञ हुन जरुरी छ। दुई महिनाको समय पनि आकलन गर्न नसक्नेलाई राजनेता भन्छौं, यस्तै परिवेशले हो १३ सालदेखिका हाम्रा आवधिक योजनाले फेल खाएका। काम गर्दा गल्ती हुन्छ तर गल्तीको ठेलीचाहिँ हुन्न। उहिल्यै चाणक्यले भनेका थिए, फूलको बास्ना हावाको दिशासम्म मात्र हुन्छ तर व्यक्तिको कीर्ति संसारभरि चारै दिशामा पैलिएको हुन्छ। अप्रिय र कटू भाषण नगर्ने अधम र असत्यबाट टाढा रहने शास्त्रको ज्ञाता, सम्पूर्णमा न्याय दिन सक्ने, सात्विक, सिद्धान्तमा अडिक हुने नै राजनेता हुन सक्छ। संसारको सिर्जना हुँदा ब्रह्मज्ञानी ब्राह्मण मात्रै सृजित भएका हुन्, त्रेताको रावण ब्राह्मणै त हो। बदनामी काम नगर्ने, सत्यको मात्रै सहारा लिने, गोरो वर्णको, सत्व गुणमात्रै भएको ब्राह्मण हुन्थ्यो, समयको अन्तराल मानिसमा रजो र तमो गुणहरू बढ्न थाले। शूरता, वीरता, राज्यका धारणाहरू विकास हुन थाले। विस्तारै क्षत्रीय गुण, व्यापार, व्यवसाय, सेवाक्षेत्रका कार्यहरूमा व्यापक वृद्धि हुन थाल्यो। कामअनुसार वर्ग, वर्ण व्यवस्था हुन थाल्यो। विश्वकर्माले स्वर्ग बनाए, एउटै शरीर काम अनुसारको अंग भनेभैं ईश्वरीय सृष्टिमा पृथकता देखियो। कुनै अंगमा चोट लाग्नासाथ अर्को अंग शिथिल भइहाल्छ, सृष्टिमा ठूलो, सानो भन्ने हुन्न। त्ससका लागि आधुनिक समयमा ऐन, कानुन धेरै बने तर मन कानुन बनेन। मन कानुन नीति हो, रीति हो र प्रीति ! जुन राजनीतिमा पनि हुनै पर्छ।"
एमाले एकताका अल्झन,"पार्टी, विचार, नेतृत्व, विश्वास र सक्रियता मुख्य कुरा हो, सम्झौता नगरी पार्टी अगाडि बढ्नु अपरिहार्य छ २०७१ को साउने संक्रान्तिका दिन नेकपा एमालेको केन्द्रीय कमिटी सदस्य निर्वाचित भएको आज सात वर्ष पूरा भएछ। बीचका तीन वर्ष खेर गएजस्तै भयो, एकताको नाममा ! बाहिरबाट केही गर्न नसकेपछि एकताको मुरलीधुन बजाउँदै भित्रै पसेर अन्र्तध्वंस मच्चाउने कोशिसका रूपमा मात्रै त्यो कदम रहेको समयक्रममा पुष्टि भइसकेको छ। धन्य, आज सीमित व्यक्तिको सचेत प्रयास र संघर्षका कारण कमरेड केपी शर्मा ओलीको नेतृत्व र मियोमा नेकपा एमाले सुरक्षित र निरन्तर हुन सम्भव भएको छ। एकताको प्रपञ्चका साथ पार्टीको नेतृत्वमा आइटोपलेका केही व्यक्तिहरूले यहाँभित्र रहेका असन्तुष्ट र पदलोलुप तŒवहरूसँग मिलेमतो गरी स्वयं पार्टी अध्यक्षलाई चार पटक, अझ साधारण सदस्यबाटै निष्कासन गरे। अझ हामी उहाँको विचार, नेतृत्व र भूमिकाका डाइहार्टहरूलाई पेरिसडाँडा क्लब घरको जमघटबाट निकालेर पार्टी कब्जा गर्ने र पार्टीविहीन नै बनाउने दुराशय असफल भयो। त्यसपछि मात्र आज नेकपा एमाले, अध्यक्ष ओली र जनताको बहुदलीय जनवाद (जबज) को साथ देशभरि नेता कार्यकर्ताहरूको विशालपंक्ति एकताबद्ध र सक्रिय बन्न सकेको छ। यस स्थितिमा केही परिस्थितिजन्य फेरबदल अवश्य आएको छ। तर नेकपा एमाले छ। अध्यक्ष ओली नै हुनुहुन्छ। जबज छ। हामी सबै नेताकार्यकर्ताको साथसमर्थन र एकता पनि छ। तसर्थः सरकारबाट हट्नु परे पनि चिन्ता नगरी धूलो टक्टक्याउँदै उठेर चहराइरहेको चर्मरोगबाट तत्काल मुक्त हुँदै विजय हासिल गर्न अग्रसर हुनु अनिवार्य भएको छ। त्यस निम्ति  पार्टी, विचार, नेतृत्व, विश्वास र सक्रियता मुख्य कुरा हो। आधारभूत नीति, मान्यता र मूल्यमा कुनै सम्झौता नगरी पार्टी अगाडि बढ्नु अपरिहार्य छ। यदि नेपालसहितका २८ जनाको रवैया तथा २६ र २३ जनाको हस्ताक्षर देउवाको पाउमा नचढाइएको भए किमार्थ पनि अदालतले परमादेश दिने बहाना पाउनसक्ने आधार हुने थिएन। नेपालमा तीन खाले पहिलो, नेकपा एमाले दोस्रो, सत्ताधारी स्वार्थकेन्द्रित गुट (देउवा, प्रचण्ड, उपेन्द्र, माधव र मोहनविक्रम आदि), जो टालाटुली बटुली कति राम्रो पुतली (!) जस्तो देखिने प्रयासमा छ र तेस्रो, तराईकेन्द्रित (महन्थ, राजेन्द्र र डा सिके राउतसमेत) शक्ति हाल अस्तित्वमा छन्। यिनै शक्तिका बीच नेपालको राजनीति टकराउँदै अघि बढ्ने क्रम देखिएको छ। यस टकरावबाट भागेर वा डराएर सुलहकारी राजनीति गर्नु हाल सम्भव देखिँदैन।  नेकपा एमाले सरकारबाट यतिबेला बहिर्गमन भएको छ। यसको मूलकारण बाहिर खोज्नु भ्रान्ति मात्रै हो। मुख्यतः माधवकुमार नेपालको नेतृत्वमा वैशाख २७ मा २८ जनाको मतदानमा अनुपस्थिति या ह्वीप उल्लंघन र आफ्नो पार्टीका प्रधानमन्त्रीले विश्वासको मत लिँदा असहयोग र बहिस्कार गर्ने कर्म, जेठ ७ गते देउवालाई प्रधानमन्त्री बनाउने गरी हस्ताक्षर गर्ने २६ जनाको अनुशासनहीनअराजक कार्य र जेठ १० गते सर्वाेच्च अदालतमा रिट, साक्षी र सनाखत बस्न जाने २३ जना कालीदासहरू नै यसका खास कारक हुन्। चीनमा पछिल्लोपटक यस्तोलाई बोसिलाई प्रवृत्तिका रूपमा नांगेझार पारिएको छ। यस्तो गद्दारी पार्टीको अनुशासन, एकता र अग्रगतिमा कहीँकतै क्षम्य हुँदैन र यहाँ पनि हुनै सक्दैन। यसमा उन्मुक्ति पाउनेहरू सुरक्षित भए भने पनि अन्ततः जनतामा जाँदा तिनीहरू नै अवश्यमेव दण्डित भइछाड्ने छन्। जनताले यस्तो विभिषण र कालीदास प्रवृत्तिको हिसाबकिताब राम्रोसँग गरी राखेका छन्। ढिलोमा १७ महिनापछि हुने निर्वाचनमा न्यायोचित फैसला र दण्ड नै गर्नेछन्।  कार्यदल स्तरमा असार २७ को १० बुँदे सहमति महŒवपूर्ण थियो, तर हस्ताक्षरको मसी नसुक्दै नेपाल र २३ हस्ताक्षरकर्ता सबैबाट त्यसलाई कागजको खोस्टोमा परिणत गर्ने काम भयो। २८ गते बिहान भालेको डाँकसँगै नेपालको देउवाका पक्षमा जारी लिखित कसम र कायलनामाले उहाँले आफूलाई देउवा नेतृत्वको अनिवार्यताको पक्षमै चट्टानजस्तो गरी उभ्याएर १० बुँदेलाई निष्प्रभावी र प्रयोजनहीन बनाएको स्पष्टै छ। कोटेश्वरस्थित वनपैदावार संस्थामा भएको विपक्षी गठबन्धनको बैठकका आयोजक स्वयं नेता नेपाल नै रहेको, त्यस बैठकले देउवा सरकारको प्रारम्भिक खाका बनाएको तथा नेपाल देउवाको सपथपछि समारोहस्थलमा पहिलो बधाई दिन सशरीर हाजिर भएको तथ्यलाई कसरी उपेक्षा गर्न र बिर्सन मिल्छ ?  प्रधानन्यायाधीश चोलेन्द्रशमशेर राणा नेतृत्वको सर्वाेच्च अदालतको संवैधानिक इजलासको फैसलाको त्यान्द्रो वा सहारा तिनै २३ भाइ थिए। तिनै २३ को ढाडमा टेकेर देउवाप्रचण्डले अध्यक्ष ओली र एमालेको टाउकोमा प्रहार गरेको यथार्थलाई जोकसैले ढाकछोप गर्न खोजे पनि सम्भव छैन। १० बुँदे सहमतिको कार्यान्वयन हुनेनहुने यस स्थितिप्रतिको धारणा र चालिने कदमबाट मात्रै तय हुने निश्चित छ।  सर्वाेच्च अदालतले गरेका फैसलाहरूलाई कमसेकम २०४८ यताको इतिहासको समग्र कसीमा राखेर मूल्यांकन र विश्लेषण गर्दा मात्रै सही धारणा बनाउन सक्नुपर्छ। खासमा सर्वाेच्च अदालतले विगत ३० वर्षमा नेकपा एमाले वादी वा प्रतिवादी रहेकोमा शतप्रतिशत नै मुद्दाहरूमा हराएको छ। अहिलेको फैसला त्यसकै एउटा कडी मात्रै हो। गिरिजाप्रसाद कोइराला र शेरबहादुर देउवाको विघटनका सिफारिस सदर गर्ने तर मनमोहन अधिकारी र केपी शर्मा ओलीका सिफारिसहरू बदर गर्ने ५ वटा फैसलाहरूको कानुनका अन्वेषणकहरूले तुलनात्मक अध्ययन गरी निष्कर्ष सार्वजनिक गर्दा मात्र पनि सर्वाेच्च अदालतको यस सन्दर्भमा असली मुहार स्पष्ट भइहाल्छ। अझ अहिले त इजलासको गठनदेखि नै के के भयो ? छर्लङ्गै छ। घोषणा भइसकेकालाई हटाउँदै विवादका बीच विवादास्पदहरूलाई राखिएकोमा बहसअगावै इजलासमा प्रश्नैप्रश्नहरू उठाइए, जसलाई उपेक्षा र नजरअन्दाज गर्ने काम भयो। यसका दूरगामी दुष्प्रभावहरू निश्चय नै क्रमशः देखिँदै जानेछन्।  यदि नेपालसहितका २८ जनाको रवैया तथा २६ र २३ जनाको हस्ताक्षर देउवाको पाउमा नचढाइएको भए किमार्थ पनि अदालतले परमादेश दिने बहाना पाउनसक्ने आधार हुने थिएन। देउवालाई त २०५२ सालमै सर्वाेच्च अदालतले जनादेशविपरीत प्रधानमन्त्री किस्तीमा राखेजसरी उपहार दिएकै थियो। विश्वनाथ उपाध्यायको नेतृत्वमा भएको उक्त फैसलालाई राजेश्वर देवकोटाको शब्दमा त्यतिबेला सर्वोच्चमा गोरु ब्याएको भनिएकै थियो। अहिले उहाँलाई नै त्यस्तै कृपा मिलेको छ। अन्यथा १६५ मध्ये २३ स्थान मात्रै जितेका देउवालाई ज्योतिषीले मात्र सायद फेरि प्रधानमन्त्री हुनेसम्मको भविष्यवाणी गरेका थिए होलान् ?  प्रधानमन्त्रीबाट ओलीलाई हटाउन अहिले देउवा वा २०७७ फागुन २३ पछि प्रचण्डले गरेका अनुचित कार्य र हर्कतहरूलाई त्यति अस्वाभाविक मान्नु जरुरी छैन। यसको तुलनामा अनुचित र गलत त २०७६ फागुन ३ पछि प्रचण्डमाधवको गुटगत मोर्चाबन्दीमार्फत २०७७ कात्तिक २८, पुस ५ पछि गरिएका अराजनीतिक कुकृत्य एवं २०७७ फागुन २८, २०७८ वैशाख २७ पछि जेठ ७, जेठ १० र असार २८ गते बिहान नेपालको नेतृत्वमा भएको गद्दारी हो। एउटा सभ्य र सुसंस्कृत राजनीतिक दलभित्र यसप्रकारको प्रवृत्तिलाई अनैतिक र आपराधिक कार्यबाहेक अरू केही भन्न सकिँदैन। अझ प्रतिगमनको तथाकथित नक्कली बहानाबाजी गरेर आफंै बसेको हाँगो ताछेका कालीदासहरू अन्ततः अब देउवा दासका रूपमा स्थापित, कलंकित र बदनाम भएका छन्। तिनीहरू नेकपा एमाले र सूर्य चिन्हको पक्षमा भोट माग्न भविष्यमा जनतामा जानसमेत अयोग्य र अनैतिक सावित भइसकेका छन्।  सरकारबाट बहिर्गमनको यस परिघटनाले पार्टीभित्र पन्छाउन खोजिएका तमाम समस्या अब असान्दर्भिक जस्ता हुन पुगेका छन्। पार्टीले यस निकट अतीतको वस्तुनिष्ठ समीक्षा अवश्य गर्नुपर्छ। तर अतीतमुखी भएर मात्रै आजका गम्भीर चुनौतिहरूको सामना र सम्बोधन गर्दै अघि बढ्न सम्भव हुँदैन। पार्टी, विचार र नेतृत्व सही हुँदा सुकेनास लागेको पार्टीसमेत गुल्जार र हराभरा हुनसक्छ भन्ने दृष्टान्त २०६४ पछिको नेकपा एमालेलाई २०७०, २०७३ र २०७४ सालमा कमरेड झलनाथ खनाल र कमरेड केपी शर्मा ओलीको अध्यक्षता र नेतृत्ववादी व्यवहारतः तेस्रोबाट दोस्रो र पहिलो पार्टीका रूपमा स्थापित गरेर सावित गरेको तथ्यलाई हेर्न सकिन्छ। अहिले प्रधानमन्त्रीका रूपमा अध्यक्ष ओलीले निरन्तर जुन घेराबन्दी, असहयोग र हमला खेप्नुपयो, त्यसको पृष्ठभूमि र कारकका रूपमा पाँच टुक्रे गठबन्धनको सत्तालिप्सा र चार पूर्वप्रधानमन्त्रीको पदलोलुपता मात्रै कारक रहेको तथ्य विदितै छ। त्यसलाई धोइपखाली गरेर यत्तिकै र सजिलै केही नभएको जस्तोगरी अघि बढ्न सम्भवै छैन। रोगको खास पहिचान गरी उपचार थालेर मेजर अपरेसन नै गर्नुपर्ने खाँचो छ।  यी सबै कार्य अविलम्ब र भविष्यमा समेत गर्दै अघि बढ्ने विषय होलान् वा हुन् भने पार्टीको पुनरुत्थान, एकता र अग्रगति हाँसिल गर्न सम्भव हुने छैन। विनाशकारी ट्यूमरलाई मेजर अपरेसन गरेर नै फाल्न सकिन्छ। तर यस वर्ष अस्तिको साउने संक्रान्तिको सन्दर्भमा कमसेकम चिलाइरहेको चर्मरोगको उपचार त थाल्नुपथ्र्यो। पार्टी स्थायी कमिटी र संसदीय दलका बैठकहरूले नेकपा एमालेमा चिलाउने रोगको दर्दनाक समस्याका रूपमा रहिआएको लुतो फालेर एकताबद्ध, स्वस्थ, स्वच्छ र संक्रमणरहित बन्नबनाउन कोशिष गरेका छन्। यसरी लुतो फाल्नुअघि शरीर सफा गर्न यथोचित ध्यान त दिनैपर्छ। पार्टीले स्थायी कमिटी बैठकमा ग्रहण, रचनात्मक रूपमा कार्यान्वयनको निर्णय र कार्यदल विघटनको निर्णय गरेको छ। र, अदालतको राजनीतिक आग्रह पे्ररित परमादेशबाट बनेको देउवा सरकारलाई विश्वासको मत नदिने निर्णय गरेको छ। यदि कसैले मत दिए त्यो व्यक्तिगत हुनेसमेत स्पष्ट गरेको छ। व्यक्तिगत रूपमा कोही खरिदबिक्री, प्रलोभन र फ्लोर क्रस गरी पार्टी हितविपरीत देउवा सरकारको सती जान्छ भने रामराम मात्रै भन्न सकिन्छ, काँध थाम्न सकिने छैन।"
संकटमा अमेरिकी पहिचान,"विगतका अधिकांश शताब्दीमा मानव मर्यादाको साथी बन्यो संयुक्त राज्य अमेरिका। हामी अरूझैं एक गम्भीर त्रुटिपूर्ण र गल्ती दोहोरिने सम्भावना भएको राष्ट्र हौं। तर पनि अमेरिकाले फाँसीवाद र साम्यवादलाई हराउन सहयोग पुयायो र युरोपेली शान्ति, एसियाली समृद्धि र प्रजातन्त्रको प्रचारको प्रसंग तय गर्न मद्दत गयो। त्यसपछि इराक र अफगानिस्तान आयो। अमेरिकाले आफू र आफ्नो विश्वव्यापी भूमिकामाथिको विश्वास गुमायो। एकाथरि अमेरिका लोकतन्त्रको विश्वविजेता हो वा हुनसक्छ भन्ने धारणालाई अस्वीकार गर्छन्। उनीहरू अपरिहार्य राष्ट्र वा पृथ्वीको अन्तिम उत्तम आशा भन्ने जस्ता वाक्यांशहरू हाँस्यास्पद पाउँछन्। अर्काथरि, विश्वको बाँकी भाग पनि आकर्षक बनाउन लायक छ भन्ने विचारधाराका भेटिन्छन्। लोकतन्त्रको विजेताको रूपमा अमेरिकाको स्वनियुक्त भूमिकाको विश्वका धेरै मानिसले सधैं प्रतिरोध गरेका छन्। तर उनीहरू पनि ठिक त्यतिबेला विचलित भएका छन्, जब अमेरिका पछाडि बसेर रुवान्डाजस्ता देशलाई नरसंहारमार्फत ओगट्ने अनुमति दिन्छ। विश्वव्यवस्थामै खतरा पुयाउने खतरनाक शासन प्रणालीलाई अनुमति पनि दिन्छ। अफगानीहरू यस यथार्थको अन्तिम साक्षी हुन्। अफगानिस्तानमा अमेरिकी कारबाहीको राम्रो दस्तावेज बनाइएको छ। हामीले खर्बौं डलर खर्च गरेका छौं भने हाम्रा हजारौं मानिस गुमाएका छौं। तर अफगानिस्तान र अन्यत्र, आतंककारीसँगको दुई दशकको लडाईंको रणनीतिले यो भनेको छ कि विश्वव्यापी आतंकवादलाई दैनिक अमेरिकी जीवनमा प्रमुख चिन्ताको विषयको रूपमा हेरिन छाडिएको छ। विगत वर्षहरूमा अमेरिकी सेनाको एउटा सानो बलले ३८ मिलियनभन्दा बढी जनसंख्या भएको देशलाई कब्जा गर्न लागिपरेका पृथ्वीकै सबैभन्दा खराब शक्तिलाई रोक्न मद्दत पुयाएको छ। त्यसमा पनि तुलनात्मक रूपमा निकै थोरै संख्यामा मात्र अमेरिकी हताहत भएका थिए। सन् १९९९ मा कुनै पनि अफगानी किशोरीले माध्यमिक शिक्षा लिएनन्। चार वर्षभित्र ६ प्रतिशत माध्यमिक तहमा भर्ना भए र सन् २०१७ सम्म यो संख्या ४० प्रतिशत पुग्यो। तर आफैंबाट भ्रममा परेको अमेरिका अहिले पछाडि फर्किएको छ। र यो फिर्ताले एक रणनीतिक अवरोध र मानवीय प्रकोप उत्पादन गर्ने बलियो सम्भावना बोकेको छ। तालिवानले यस क्षेत्रलाई छिटो कब्जा गरिरहेको छ। अफगान किशोरीहरू विद्यालय जान खोज्दा टाउकोमा गोली खानु परेका ती दिनहरू त्यति पुरानो भएका छैनन्। खुफिया एजेन्सीहरूले सशस्त्र जातीय मिलिसिया देख्छन् र अझ बढी हिंसात्मक गृहयुद्धको बारेमा चिन्ता गर्छन्। ती एजेन्सीहरू बाढी सरी बढेका शरणार्थीको विषयमा चिन्तित छन् र आतंकवादी समूहहरू पुनः एकपटक अनियन्त्रित रूपमा सञ्चालन हुन स्वतन्त्र छन्। इतिहास रोकिएन। कारण यति मात्र हो कि अमेरिकाले आफूमा विश्वास गुमायो। अमेरिकी राष्ट्रपति जो वाइडेन लेख्छन्, संसार प्रजातन्त्र र विभिन्न प्रकारका निरंकुशताबीचको विशाल प्रतिस्पर्धामा डुबेको छ। यो केवल राजनीतिक प्रणालीबीचको संघर्ष होइन। यो एकैपटक भएको आर्थिक, सांस्कृतिक, बौद्धिक र राजनीतिक प्रतिस्पर्धा हो। प्रगतिशील आधुनिकता र प्रतिक्रियाको शक्तिबीचको संघर्ष हो। बितेका दसकहरूमा अमेरिका र यसका सहयोगीहरूले हाम्रो मूल्यलाई धोका दिएका छन् र कैयौंपटक निरंकुश सम्झौता गरेका छन्। तर मूल कुरा, उनीहरूको उदार शक्तिहरूले प्रजातन्त्र र पुँजीवाद मात्र होइन, नारीवाद, बहुसंस्कृतिवाद, मानवअधिकार, समानतावाद, तेस्रो लिंगी अधिकार र जातीय न्यायको सपनाजस्ता महŒवपूर्ण आदर्शहरूलाई चम्काएको छ। यी चीजहरू सबै एक प्रगतिशील गठरीमा कोचिएका छन् जसको केन्द्रमा व्यक्तिगत मर्यादा रहेको छ। २१औं शताब्दीले हामीलाई केही सिकाएको छ। धेरैजसो व्यक्ति जो घरेलु हुन् वा विदेशी, उक्त गठरीलाई मन पराउँदैनन्। त्यसबाट अस्तित्वगत खतराको महसुस गर्छन्। चीनका नेताहरू केवल निरंकुश होइनन्। उनीहरू सभ्यताको राज्यको नेतृत्व गरिरहेको ठान्छन् र जातीय अल्पसंख्यकको बध गर्न तयार हुन्छन्। भ्लादिमिर पुटिन केवल ठग मात्र होइनन्, उनी एक सांस्कृतिक प्रतिक्रियावादी हुन्। यी व्यक्तिहरूले २०औं शताब्दीको औपनिवेशवाद र अमेरिकी अधिपत्य विरुद्धका मुक्ति आन्दोलनको नेतृत्व गरिरहेका छैनन्। उनीहरूले २१औं शताब्दीको महिला अधिकार, तेस्रो लिंगी अधिकार, अल्पसंख्यक अधिकार र व्यक्तिगत मर्यादाविरुद्ध सांस्कृतिक द्वन्द्वको नेतृत्व गरिरहेका छन्। यी सबै प्रगतिशिल कुम्लोविरुद्ध अग्रसर छन्। तपाईंहरूलाई थाहा छ यो एउटा सांस्कृतिक युद्ध हो। परम्परागत महान् शक्तिबीचको द्वन्द्व होइन किनकि यसमा हरेक राष्ट्रलाई खतरा बाह्यभन्दा बढी आन्तरिक नै छ। अमेरिकाका लागि सबैभन्दा ठूलो खतरा घरेलु निरंकुशहरू हुन् जसले वैश्विक अधिनायकवादी आन्दोलनबाट प्रेरित भई अमेरिकी सरकारलाई पुनः कब्जा गर्नेछ। चीनका लागि सबैभन्दा ठूलो खतरा भनेको वैश्विक उदारवादी आदर्शबाट प्रेरित आन्तरिक उदारवादीहरू हुन्। यिनका कारण शासनसमेत खतरामा पर्न सक्छ। हामी कहिले पनि बुश सिद्धान्तमा फर्कने छैनौं। तर हामी आफैंले अफगानिस्तान जस्ता देशमा आफ्ना सहयोगीलाई त्यागिएका देख्यौं भने युद्धले सायद हाम्रो हृदय र दिमागमा राम्रो गर्न सक्ने छैन। यदि हाम्रो आफ्नै व्यवहार निरंकुशताको राजनीतिसँग मिल्दोजुल्दो भयो भने हामीले पनि सायद राम्रो गरिरहेका छैनौं। डोनाल्ड ट्रम्प र अन्य अमेरिकी अधिनायकवादीहरू संसारमा अमेरिकाको भूमिकाको बारेमा अस्पष्ट रहेको पाएको छु। उनीहरू जहिले पनि अमेरिकाले बढावा दिन सहयोग गरेको प्रगतिशील कुम्लोका बारेमा सशंकित थिए। यदि हामी घरमै ट्रम्पीय निरंकुशतावादविरुद्ध लड्न जाँदैछौं भने हामीले विश्वभरि फैलिरहेको अधिनायकवादको अति विषाक्त ब्रान्डहरू विरुद्ध लड्नुपर्छ। यसको मतलब मैदानमै रहनु हो। न्यूयोर्क टाइम्सबाट आंशिक अनुवाद"
दोबाटोमा नेपाल,"पार्टी जोगाउने कि देउवा ! ज्योदि तोर डाक सुने क्यु, ना से यदि तिम्रो पुकार कसैले सुन्दैन भने एक्लै अघि बढ, एक्लै अघि बढ। प्रसिद्ध भारतीय लेखक रविन्द्रनाथ टैगोरले बंगाली भाषामा लेखेको कविता हो यो। भारतीय लेजेन्ड्री अभिनेता अमिताभ बच्चनले स्वर दिएको यो क्रान्तिकारी गीत कुनै बेला नेपालको कम्युनिष्ट आन्दोलनको उर्जाको स्रोत थियो। त्यतिबेला खाईभोको जनताको झुपडीमा पुग्दा कम्युनिष्ट नेताहरूलाई सुन्ने जनता कमै थिए। यही गीतबाट उर्जा भर्दै कम्युनिष्ट नेताहरू संगठन निर्माणमा जुट्थे। एमालेनेता प्रदीप नेपालको विश्लेषण छ, मदन भण्डारीको नेकपा पहिलो जनता, दोस्रो सिद्धान्त, तेस्रो म। आजको नेकपा पहिलो म, दोस्रो मेरा मान्छे, तेस्रो जनता। पाँच दशकभन्दा बढी कम्युनिष्ट आन्दोलनमा समर्पित एमाले वरिष्ठ नेता माधवकुमार नेपाल यतिबेला त्यही पुरानै गीत सम्झन्छन्। एमाले के होला ? पार्टी कता जाला ? पार्टी एकता होला कि नहोला ? भनेर चिन्ता व्यक्त गर्ने नेता उनी अहिले भने कार्यकर्तालाई मोबाइलमार्फत यही गीत सुनाउने गर्छन्। गीतमा अगाडि भनिएको छ, यदि कसैले तिमीसँग कुरा पनि गर्दैन, टाढा टाढा भाग्छ। तिमीले भनेको कुरासँग डराउँछ भने मनसँग कुरा गर। एक्लै अघि बढ, अघि बढ। नेपाल सम्झन्छन्, रामेश, रायन, र जेबी टुहुरेका गीतभन्दा अघि हामी यही गीत सुन्थ्यौं, गाउँथ्यौं र ऊर्जा भथ्र्यौं। पन्ध्र वर्ष एमालेको मूलनेतृत्व हाँकिसकेका नेपालको राजनीतिक जीवन यतिबेला भने निकै अप्ठ्यारोमा छ। आफैंले रगत पसिना बगाएर निर्माण गरेको पार्टी संकटको डिलमा छ। आफ्नै राजनीतिक जीवन पनि अन्योलमा छ। अध्यक्ष ओलीविरुद्धको संघर्षमा नेपाललाई साथ दिएका ४०४५ जना सांसदको संख्या घट्दै २३ जनामा झरेको छ। अझै के कतिले साथ दिन्छन् भन्ने टुंगो छैन। तर पनि उनी भन्छन्, मसँग को आउँछन्, को टाढिन्छन्, थाहा छैन। तर म सत्यको पक्षमा अडिग छु। एक्लै भए पनि अघि बढछु। उनले लिने निर्णयले राजनीति कता मोडिन्छ भन्ने कुराको टुंगो लाग्ने अवस्था छ। नेता नेपाल पार्टीअध्यक्ष केपी शर्मा ओलीसँग मिलेर अघि बढे भने राजनीतिले अर्कै मोड लिनेछ। सत्ता गठबन्धनलाई साथ दिए अर्कै। सम्बन्ध बिग्रिएपछि नेपालले ओलीलाई जसरी पनि सत्ताबाट झार्ने अठोट गरे। आफ्नै नेतृत्वको सरकारविरुद्धको अभियानको नेतृत्व लिए र सफल भए। त्यही कारण उनी भने यतिबेला दोबाटोमा छन्। सहयात्रीहरूका पैताला गलेका छन्, चर्का स्वर मलिन बन्दैछन्। हिजो उचाल्नेहरू खुट्टा कपाउन थालेका छन्। नेपालमाथि पार्टी एकताका लागि दबाब बढाउन थालेका छन्। नेपाल भने टसमस छैनन्। देउवा जोगाउने कि पार्टी ? नेपालको राजनीतिक जीवनमा एउटा गम्भीर प्रश्न खडा भएको छ। पार्टी जोगाउन त्याग गर्ने कि देउवा जोेगाएर अघि बढ्ने ? देउवा सरकार जोगाउन लागौं, पार्टी संकटमा पर्ने। पार्टी जोगाउन लागौं, राजनीतिक लाइन जोखिममा पर्ने। इतिहासकै गम्भीर मोडमा सुझबुझपूर्ण निर्णय लिने बेला आएको छ। हिजोसम्म नेपालको अभियानमा साथ दिएका नेताहरू आज पार्टी जोगाउन लागिपरेका छन्। कार्यदलमा आफूले राखेका नेताहरू पार्टी एकताका पक्षमा उभिन उनलाई दबाब बढाइरहेका छन्। तर अध्यक्ष ओलीसँग नेता नेपालको दुरी घट्नुको साटो बढ्दो छ। दोस्रो तहका नेताहरू मिलाउँंदै गए पनि दुई शीर्ष नेताहरू दोहोरी खेल्दैछन्। एकले अर्कोमाथि आरोप लगाउने र तुच्छ व्यवहार गर्ने बानीमा कमी आएको छैन। ओलीमा कुनै परिवर्तन नआएको र फेरि पनि आफूहरूलाई दबाएर राख्ने भन्दै नेपाल सशंकित छन्। पार्टी जोगाउन लागौं, आफूमाथि नैतिक प्रश्न उठ्ने। देउवा जोगाउन लागौं, पार्टी धरापमा पर्ने। नेपाल अब कुन बाटो समात्छन् भन्ने चर्चा र चासो छ। देउवालाई साथ नदिने हो भने उनले अँगालेको बाटोले सार्थकता पाउने छैन। पार्टी जोगाउन देउवालाई विश्वासको मत नदिने हो भने फेरि पनि संसद् विघटनमा जानेछ। मुलुक अर्लि इलेक्सन मा जानेछ। ओलीले लिएकै बाटो ठिक थियो भन्ने दिशामा मुलुक जानेछ। जुन कुरा सम्भवतः उनलाई पीडादायी हुनेछ। यतिबेला देउवालाई साथ नदिने हो भने हिजो सर्वोच्च अदालतमा बुझाइएको २३ सांसदको हस्ताक्षरमाथि नै प्रश्न उठ्नेछ। नेपालले राजनीतिक बेइमानी गरेको ठहरिनेछ। उनकै समर्थनमा संसद् पुनस्र्थापना गरी देउवालाई प्रधानमन्त्री बनाउन माग गर्दै सर्वोच्चमा निवेदन परेको थियो। माग अनुसारकै सर्वोच्चले फैसला सुनाए पनि संसद्मा विश्वासको मत नलिँदासम्म देउवा सरकार ढुक्क हुने स्थिति छैन। नेपाल पक्षको समर्थनबिना देउवा सरकारका पक्षमा बहुमत पुग्ने अवस्था छैन। कि त राष्ट्रिय जनता पार्टीले देउवालाई मत दिनुपर्छ। तर राजपाभित्रको द्वन्द्वले पार्टी एक ढिक्का भएर देउवाको पक्षमा उभिने अवस्था न्यून छ। एमाले वरिष्ठ नेता नेपाल देउवा जोगाउन लाग्ने हो भने पार्टी जीवन संकटमा पर्नेछ। हावाहुण्डरी, असिनापानी, भोकैनांगै लाखौं नेता, कार्यकर्ताको रगत पसिनाबाट सिर्जित पार्टी क्षणभरमै चकनाचुर भएको दृश्य पक्कै पनि पीडादायी हुनेछ। पार्टी जीवन संकटमा पारेर कथंकदाचित पार्टी विभाजनमा पुगे भने उनको राजनीतिक जीवनमा सबैभन्दा ठूलो दाग लाग्नेछ। ५१ वर्षको पार्टीको योगदानलाई कार्यकर्ताले बिर्सने अवस्था आउनेछ। देउवा सरकार जोगाउन नेपाल पक्ष उभिए चुप लागेर नबस्ने संकेत पार्टी अध्यक्ष ओलीले गरिसकेका छन्। नेपाललगायत ११ नेतामाथि गरेको कारबाही फिर्ता लिए पनि विपक्षी पार्टीको सरकार जोगाउनेमाथि ओली कडा रूपमा प्रस्तुत हुने संकेत उनले पछिल्ला दिनमा गरिसकेका छन्। आफ्नै पार्टीनेतृत्वको सरकार भत्काउन प्रमुख भूमिका खेलेको भन्दै ओलीले वरिष्ठ नेता नेपाललाई एमालेमा अब ठाउँ नभएको घोषणा गरिसकेका छन्। नेपाल पक्षको सहभागिताबिना नै ओलीले स्थायी समिति र संसदीय दलको बैठक गरेर महŒवपूर्ण निर्णय भ्याइसकेका छन्। ओली र नेपाल पक्षधर ५५ नेता सम्मिलित कार्यदलको प्रतिवेदनलाई अनुमोदन गरे पनि वरिष्ठ नेता नेपाललाई पार्टी बैठकमा आउने वातावरण बनाउने पक्षमा भने ओली पिटिक्कै छैनन्। २०६४ सालको पहिलो संविधानसभा निर्वाचनमा पराजयपछि समकालीन नेताहरूमा नेपाल खोजिए। संविधान बनाएर मुलुकलाई अग्रगामी निकास दिन उनलाई भूमिकाविहीन बनाएर अघि बढ्न सकिँदैन भनेर संविधानसभामा ल्याइयो। संविधान निर्माणको महŒवपूर्ण जिम्मेवारी रहेको संवैधानिक समितिको सभापति बनाइयो। तत्कालीन माओवादीमा देखिएको उग्रवामपन्थी चरित्रका कारण प्रचण्डको सरकार ढल्यो। नेपाललाई २०६६ जेठ ११ गते कांग्रेस सहितको समर्थनमा प्रधानमन्त्री बनाइयो। पुराना कम्युनिष्ट नेताहरू अहिले पनि नेपालमा समन्वयकारी भूमिकाको खोजी गरिरहेका छन्। पुराना नेता प्रदीप नेपालले पार्टीभित्रको द्वन्द्वले झगडिया दुवै नेताको ग्राफ घटिरहेको भन्दै ठण्डा दिमागले सोच्न आग्रह गरेका छन्। यतिबेला ओली र नेपालको ग्राफ निकै तल झरेको छ है, उनी भन्छन्, दुवैले आलोचना सुन्न सिक्नुहोस्। पार्टीका नेताहरूमा देखिएको विचलन र द्वन्द्वबारे प्रदीपको विश्लेषण छ, मदन भण्डारीको नेकपा पहिलो जनता, दोस्रो सिद्धान्त, तेस्रो म। आजको नेकपा पहिलो म, दोस्रो मेरा मान्छे, तेस्रो जनता। पार्टी फुटाउलान् त ? सर्वोच्चको फैसला आउने केही दिनअघि पार्टी विवाद मिलाउन भन्दै अध्यक्ष ओली र नेपाल पक्षबाट ५५ जनाको कार्यदल बनाइयो। असार २८ गते सर्वाेच्चको फैसला आउनु अघिल्लो मध्यराति कार्यदलले १० बुँदे सहमति गयो। सर्वोच्चको फैसला नआएसम्म सहमति नहोस् भन्ने पक्षमा नेपाल थिए भने पार्टीमा सहमति भयो भन्ने सन्देश दिन चाहन्थे, अध्यक्ष ओली। तर सर्वोच्चले नेता नेपालले लिएकै लाइनमा फैसला गरिदियो। सर्वोच्चको फैसलापछि ओली र नेपालबीच द्वन्द्व चर्केको छ। पार्टी एकता नहुने हो भने नेपाललाई अर्को पार्टी निर्माण गर्नुको विकल्प छैन। तर अर्को पार्टी बनाउने कुरामा उनकै सहयात्री सहमत छैनन्। नेपालका तर्फबाट कार्यदलमा रहेका भीम रावल, घनश्याम भुसाल, सुरेन्द्र पाण्डे, गोकर्ण विष्टलगायत नेताहरू नै पार्टी एकता गर्न नेपालमाथि दबाब दिइरहेका छन्। शुक्रबारको स्थायी समिति बैठक स्थगन गरेर पार्टी एकता जोगाउन बैठकस्थलमै पुगेका नेपाल पक्षधर कार्यदलका सदस्यको आग्रहलाई ओलीले ठाडै अस्वीकार गरे। त्यसपछिको स्थिति भने भिन्न बनेको नेताहरू बताउँछन्। २०५४ मा विभाजित एमाले पुनः २३ वर्षमै विभाजित हुन्छ कि हुँदैन हेर्न बाँकी छ। पार्टी जोगाउने कि देउवा ? अन्ततः नेपालकै हातमा छ।"
