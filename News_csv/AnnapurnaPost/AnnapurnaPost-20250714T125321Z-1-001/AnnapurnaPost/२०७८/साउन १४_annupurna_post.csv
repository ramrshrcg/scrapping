शीर्षक,विवरण
"अफगानिस्तानमा बाढीका कारण ६० भन्दा धेरैको मृत्यु, दर्जनौँ वेपत्ता र घाइते",काबुल: अफगानिस्तानको पूर्वी ग्रामिण क्षेत्रमा भीषण वर्षासँगै आएको बाढीका कारण कम्तिमा ६० जनाको मृत्यु भएको छ । कमदेश क्षेत्रमा रातभरको वर्षासँगै आएको बाढीमा परी महिला र बालबालिका सहित कम्तिमा ६० जनाको मृत्यु भएको अन्तर्राष्ट्रिय मिडियाले जनाएका छन् । थुप्रै घरहरु भत्किँदा यस क्षेत्रका दर्जनौँ मानिस वेपत्ता छन् । साथै केही घाइते समेत छन् । बाढी प्रभावित क्षेत्र अफगानिस्तानमा युद्धरत समूह तालिबान सरकारसँग लडिरहेको क्षेत्रको रुपमा पनि चिनिन्छ । स्थानीय मिडियाका अनुसार यस क्षेत्रमा उद्धारकर्मीहरु जान कठिन अवस्था छ । अफगान अधिकारीहरुले बाढीमा मृत्यु हुनेको संख्या ६० भनेका छन् भने तालिबानले १५० जनाको मृत्यु भएको दावी गरेको एपीको समाचारमा उल्लेख छ । कमदेस क्षेत्र रहेको नुरिस्तान प्रान्तका एक इन्जिनियरले अफगान पत्रकारहरुलाई दिएको जानकारी अनुसार यस क्षेत्रमा मृत्यु हुनेको संख्या २०० पुगिसकेको छ । यस्तै बाढी प्रभावित क्षेत्रमा तालिबानले उद्धार टोली पठाएको छ । साथै राहत सामग्री समेत वितरण गरेको बताइएको छ । तर उद्धारका लागि उनीहरुसँग के कस्ता उपकरण छन् भन्ने बारे यकिन छैन । अफगानिस्तानमा देशव्यापी रुपमा तालिबानले सरकारी फौजविरुद्ध पछिल्लो समय लडाइँ तिब्र पारेको छ । विशेषगरी ग्रामिण क्षेत्रका थुप्रै ठाउँ तालिबानले कब्जामा लिएको छ । अमेरिकी सेनाले अफगानिस्तान छाडेपछि तालिबान झन् सक्रिय बनेको बताइएको छ ।
मुस्ताङको हाइअल्टिच्यूडमा 'लो छ्योग्यल झिग्मे मेमारियल कप' सुरु,"जोमसोम: उपल्लो मुस्ताङका दुई स्थानीय तहका विभिन्न युवा क्लवबीच बर्सेनी आलोपालो संञ्चालन हुने लो छ्योग्यल झिग्मे मेमारियल कप बिहीबार औपचारिक रुपमा सुरु भएको छ । तेश्रो संस्करणको पुरुष फुटबल तथा भलिबल प्रतियोगिता यस वर्ष लोघेकर दामोदरकुण्ड गापा ढाक्मरको जनचेतना युवक्लवले संञ्चालन गर्ने भएको छ । प्रतियोगिताको गण्डकी प्रदेशका सांसद ईन्द्रधारा बिष्टले उद्घाटन गरे । उपल्लो मुस्ताङको समृद्धि र विकासका साथै खेलकुदको माध्यमले यस क्षेत्रका युवाहरुबीच आत्मियता, भाइचारा र थप संगठित गर्दै लैजाने उनले बताए । आफ्नो कार्यकालमा भएका समग्र विकास योजनाको बारे चर्चा गर्दै सांसद बिष्टले उपल्लो मुस्ताङको खेल पर्यटनको सम्भावनाका विषयमा पहल गरेको बताए । यस्तै, प्रदेश खेलकुद परिषदका सचिव तथा नेपाल ओलम्पिक कमिटीका उपाध्यक्ष तेजबहादुर गुरुङले उपल्लो मुस्ताङमा पर्वतीय खेल पर्यटनको अधिक सम्भावना रहेकाले यसका लागि आवश्यक पहल गर्ने प्रतिबद्धता जनाए । सो अवसरमा गण्डकी प्रदेशका अर्का सांसद महेन्द्रबहादुर थकाली, लोमान्थाङका अध्यक्ष सुवर्णकुमार बिष्ट र लोघेकरका अध्यक्ष लोप्साङ छोम्फेल बिष्ट उपस्थित थिए । प्रतियोगिता उद्घाटनका क्रममा विभिन्न युवाक्लवहरुले सांस्कृतिक नृत्य प्रस्तुत गरेका थिए । समुन्द्री सतहदेखि ४ हजार मिटर उचाइमा अवस्थित उपल्लो मुस्ताङमा खेलकुद क्षेत्रको विकास तथा पर्यटन प्रर्वद्धन गर्ने उद्देश्यले उपल्लो मुस्ताङका विभिन्न युवा क्लवले आलोपाले झिग्मे मेमारियल कप खेलकुद प्रतियोगिता संञ्चालन गर्दैआएका छन् । सो प्रतियोगिताको पहिलो संस्करण लोघेकर दामोदरकुण्डको मराङमा भएको थियो भने दोश्रो संस्करण लोमान्थाङको ठिङ्गरमा भएको थियो । तेश्रो संस्करणको प्रतियोगिता यसपटक लोघेकरको ढाक्मर खेल मैदानमा हुन लागेको हो । प्रतियोगितमा लोमान्थाङ र लोघेकर दामोदरकुण्ड गापाबाट कुल १३ युवाक्लवका १८ खेलाडी समुहले प्रतिस्पर्धा गर्ने बताइएको छ । उपल्लो मुस्ताङको गौरवशाली खेल प्रतियोगिताको रुपमा रहेको लो छ्योग्यल झिग्मे मेमारियल कपको फुटबल तथा भलिबल प्रतियोगिता १० दिनसम्म ढाक्मर खेल मैदानमा संञ्चालन हुनेछ ।प्रतियोगितामा लोमान्थाङ गापाबाट कालिगण्डकी युवक्लव लोमान्थाङ, स्नोल्याण्ड युवाक्लव फुवा, माउन्टेन पासाङ युवाक्लव ठिङ्गर, माउन्ट कैलाश युवाक्लव किम्लिङ, कञ्चलिङ युवाक्लव छोसेर र लोमान्थाङ युवाक्लव लोमान्थाङको सहभागिता रहने छ भने लोघेकर दामोदरकुण्ड गापाबाट प्रतियोगिता आयोजक जनचेतना युवाक्लव ढाक्मर, उदयश्री युवाक्लव घिलिङ, थुकसुम्वा युवाक्लव घमी,बुद्धशान्ती युवाक्लव चराङ, लोघेकर युवाक्लव मराङ, ताङ्वे छार्तेन युवाक्लव ताङ्गे र दामोदरकुण्ड युवाक्लव याराको सहभागिता रहने लोघेकरका वडासदस्य थुक्तेन छिरिङ गुरुङले जानकारी दिए । उपल्लो मुस्ताङको सांस्कृतिक राजा झिग्मे पलबर बिष्टको नामबाट संञ्चालन हुँदै आएको सो प्रतियोगिताको फुटबलतर्फ प्रथम हुने टोलीले नगद १ लाख १ हजारसहित मेडल र प्रमाणपत्र पाउनेछ भने दोश्रो हुने टोलीले नगद ५० हजार ५ सयसहित मेडल र प्रमाणपत्र प्राप्त गर्नेछ । यस्तै,भलिबलतर्फ प्रथम हुने टोलीले नगद ७५ हजार ५ सयसहित मेडल र प्रमाणपत्र पाउनेछ भने दोश्रो हुने टोलीमले नगद ३५ हजार ५ सयसहित मेडल र प्रमाणपत्र प्राप्त गर्नेछ।"
भाषा र सीप परीक्षा पास गरेर कोरिया जान नपाएका युवालाई छिटो पठाउन निर्देशन,काठमाडौँ: राष्ट्रियसभाको प्रत्यायोजित व्यवस्थापन तथा सरकारी आश्वासन समितिले रोजगारका लागि कोरिया जान रोकिएका युवाहरुलाई छिटो र सरल माध्यमबाट पठाउन सरकारलाई निर्देशन दिएको छ । रोजगार अनुमति प्रणाली (ईपिएस) अन्तर्गत भाषा र सीप परीक्षा उत्तीर्ण गरेर पनि युवाहरु डेढ वर्षदेखि कामका लागि दक्षिण कोरिया जान पाएका छैनन् । बिहीबार बसेको समितिको बैठकले यसबारे गम्भीर हुन सरकारलाई निर्देशन दिएको छ । कोभिड १९ को कारण देखाएर मात्रै युवाहरुलाई वैदेशिक रोजगारमा जान रोक्न नहुने बैठकको निर्णय छ । युवाहरु कोरिया जाने प्रक्रिया तत्काल अघि बढाउनुपर्ने समितिका सभापति रामनारायण बिडारीले बताए । यसवाहेक कोरियास्थित नेपाली दूतावासले पनि यसबारे पहल गर्नसक्ने समितिका सदस्यहरुको भनाइ थियो । तर सिधा हवाइ सम्पर्कका लागि नेपाल एयरलाइन्सलाई अनुमति नभएकाले कोरियाली विमानबाट पठाउने प्रक्रिया सुरु गरिएको श्रम तथा सामाजिक सुरक्षा मन्त्रालयका सचिव सूर्यप्रसाद गौतमले बताएका छन् ।
कोरोनाको खोप माग गर्दै पाल्पाका शिक्षकहरु आन्दोलित,"तानसेन: पाल्पाका शिक्षकहरु कोरोना भाइरस विरुद्धको खोप माग गर्दै आन्दोलनमा उत्रिएका छन् । जिल्ला स्वास्थ्य कार्यालय र जिल्ला कोभिड व्यवस्थापन समितिबाट कोरोना खोप वितरणमा विभेद भएको भन्दै शिक्षकहरु सबै काम छोडेर धर्नामा उत्रिएका हुन् । खोप नपाएपछि शिक्षकहरुले नियमित रुपमा पठन पाठन गर्दैआएको वैकल्पिक पठन पाठन समेत बन्द गरेका छन् । शिक्षकहरुले आ आफ्नो गाउँपालिकासँगै सदरमुकाम तानसेनमा जिल्ला शिक्षा समन्वय समितिको कार्यालयमा धर्नामा बसेका हुन् । केन्द्र सरकारले शिक्षकहरुलाई कोरोना खोपको प्राथमिकतामा राखे पनि जिल्ला स्तरबाट तेस्रो प्राथमिकतामा राखेपछि आफूहरु आन्दोलनमा उत्रिनु परेको शिक्षकहरु बताउँछन् । साथै कोरोना खोप नपाउँदासम्म कक्षा ११ र १२ को वार्षिक परिक्षामा सहभागी नहुने पनि उनीहरुले अडान राखेका छन् । ""परिक्षा बोर्डले हाम्रा विधालयका भौतिक सामग्रीहरु प्रयोग गरोस् आफैँ कर्मचारी खटाओस्, हामी काममा अवरोध गर्दैनौँ । तर विधालयका शिक्षक कर्मचारीहरु भने परिक्षाको कुनै पनि काममा सहभागी हुँदैनौँ ।"" यस आन्दोलनमा सबै शिक्षक संघ संघठनबाट संयुक्त रुपमा सहभागी बनेको नेपाल शिक्षक संघठनका जिल्ला अध्यक्ष राम प्रसाद ढकालले बताए । ""सरकारी सेवामा कार्यरत निजामती, संस्थान, स्थानीय तह, सबै किसिमका वित्तिय संस्थाहरुका कर्मचारीहले पहिलो चरणमै कोरोना खोप पाए । तर हामी शिक्षकहरु जोखिम मोलेरै पठन पाठनमा सहभागी भयौँ तैपनि आजसम्म राज्यबाट हामीमाथि विभेद गरियो, यो विभेद कहिलेसम्म ?"" नेपाल शिक्षक महासंघ पाल्पाका अध्यक्ष धनकला गाहाले बताइन् । पाल्पामा सामुदायिक, निजी विधालयका शिक्षक, कर्मचारी गरी ५ हजार ७ स ६१ जना कार्यरत छन् । जसमा १ हजार जनाले विभिन्न उमेर समूहबाट कोरोना खोप लगाए पनि ४ हजार ५ सय शिक्षक तथा कर्मचारी बाँकी रहेको अध्यक्ष ढकालले बताए । पाल्पामा कोरोना संक्रमणबाट १० जना शिक्षकले ज्यान गुमाएका छन् । कोरोना खोप नपाएसम्म आन्दोलन धर्ना जस्ता कार्यक्रम जारी रहने शिक्षकहरुले बताएका छन् । पाल्पामा कोरोना विरुद्धको खोपको मात्रा कमी आएकोले हाल उमेर समूहलाई मात्र प्राथमिकता दिइ ५० वर्ष भन्दा माथिका व्यक्तिहरुलाई कोरोना विरुद्धको खोप वितरण गरेको अब आउने खोपमा शिक्षकहरुलाई पहिलो प्राथमिकतामा राखिने जिल्ला स्वास्थ्य कार्यालय पाल्पाका प्रमुख नारायण चौधरीले बताए ।"
जसपाले संसदीय दलको नेता शनिबार चयन गर्ने,"काठमाडौँ: सत्तारुढ गठबन्धन दल जसपाको संसदीय दलको नेता साउन १६ गते शनिबार चयन गरिने भएको छ । बिहीबार बसेको केन्द्रीय कार्यकारिणी समितिको बैठकले शनिबार संसदीय दलको नेता चयन गर्नका लागि चुनाव गरिने निर्णय गरेको हो । यद्यपि सकेसम्म सहमतिका आधारमा नेता छान्ने प्रयास गरिने नेताहरुले बताएका छन् । मंगलबारदेखि चलेको केन्द्रीय कार्यकारिणी समितिको बैठकले केही नेताहरुको कार्यविभाजन गरेको छ । जस अनुसार नवराज सुवेदीलाई पार्टीभित्र पर्ने उजुरी छानविन गर्ने समितिको संयोजक बनाइएको छ । यस्तै नरसिंह चौधरीलाई लक्ष्मणलाल कर्णको ठाउँमा अनुशासन समितिको संयोजक बनाइएको छ । कर्ण महन्थ ठाकुर पक्षमा लागेपछि उनको ठाउँमा संयोजकको जिम्मेवारी चौधरीलाई दिइएको हो । जसपाको यसअघि बसेको बैठकले संसदीय दलको विधान पारित गरिसकेको छ । तर प्रधानमन्त्री शेरबहादुर देउवाले मन्त्री बन्ने नेताहरुको नामावली माग गर्दा पनि जसपाले पठाउन सकेको छैन । यद्यपि बुधबार मन्त्री छान्नका लागि उपेन्द्र यादव, बाबुराम भट्टराई र अशोक राईलाई जिम्मा दिइएको छ । केन्द्रीय कार्यकारिणी समितिका एक नेताका अनुसार उपेन्द्र यादवको नेतृत्वमा नै पार्टी सरकारमा सहभागी हुनेछ ।"
"१४ हजार २४२ नमूना परीक्षणमा ३३ सय ६५ जनामा संक्रमण, १६ को मृत्यु",काठमाडौं : १४ हजार २४२ नमूना परीक्षणमा ३३ सय ६५ जनामा कोरोना भाइरस (कोभिड १९) संक्रमण पुष्टि भएको छ। विभिन्न प्रयोगशालामा पीसीआर विधिबाट ९५ सय ५५ नमूना र एन्टिजेन विधिबाट ४६ सय ८७ नमूनाको परीक्षण गराउँदा यो संख्यामा संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार २३ सय ३५ नमूनाको पीसीआरबाट र १ हजार ३० नमूनाको एन्टिजेन विधिबाट संक्रमण पुष्टि भएको हो। यस्तै पछिल्लो २४ घन्टामा १३ सय ७३ जना कोरोनामुक्त भएका छन्। यो सहित नेपालमा कोरोनाबाट निको हुनेको संख्या ६ लाख ५० हजार ४४५ पुगेको छ। मन्त्रालयका अनुसार कोरोनाबाट बिहीबार थप १६ जनाको मृत्यु भएको छ। यो सहित नेपालमा कोरोनाबाट मृत्यु हुनेको संख्या ९ हजार ८०७ पुगेको छ।
"फोनपेको 'आम्मामामा क्यूआरमा उपहार, दिनदिनै एकलाख उपहार' योजना सार्वजनिक","काठमाडौं : फोनपे पेमेन्ट सर्भिस लिमिटेडले आफ्ना मर्चेन्टहरुलाई लक्षित गर्दै आम्मामामा क्यूआरमा उपहार, दिनदिनै एकलाख उपहार योजना सार्वजनिक गरेको छ। देशभरका व्यवसायीलाई डिजिटल भुक्तानीका लागि प्रोत्साहन गर्ने उदेश्यले यो योजना ल्याइएको कम्पनीले जानकारी दिएको छ। फोनपेको नेटवर्कमा आवद्ध भैसकेका र आवद्ध हुन चाहने सानाठूला सबै व्यावसायलाई समेट्ने यो योजना श्रावण १३ गतेदेखि तीन महिनासम्म सञ्चालन हुनेछ । यस योजनामा हरेक दिन क्यूआर आर्फत भुक्तानी लिने व्यवसायी (मर्चेन्ट)ले हरेक दिन एक लाख रूपैयाँ जित्न सक्नेछन् । यस योजनामा फोनपे मार्फत भुक्तानी लिने देशभरका मर्चेन्टहरूको सहभागीता हुनेछ। यस योजनामा सहभागी हुनका लागि फोनपे बिजनेसमा रजिष्ट्रर भएको हुनुपर्नेछ भने उपहार योजनामा सहभागि हुनका लागि फोनपे मार्फत दैनिक भुक्तानी लिएको हुनुपर्नेछ । फोनपे बिजनेसमा आबद्ध हुन फोनपे बिजनेस एप डाउनलोड गरि आफ्नो व्यवसायको प्याननम्बर मार्फत आफैं रजिष्ट्रर हुन सकिन्छ । साथै नजिकै रहेको बैंक तथा वित्तीय संस्था तथा डिजिटल वालेट कम्पनी मार्फत पनि मर्चेन्ट बन्न सकिने बताईएको छ । यस योजनामा हरेक दिन विहान १२ बजेदेखि राति ११ः५९ सम्म कारोबार गर्ने सबै व्यवसायी सहभागी हुने छन् । यो योजनाका विजेता लक्की ड्र मार्फत छनोट गरिनेछ र विजेताको घोषणा हरेक दिन साँझ ५ बजे फोनपे बिजिनेसको फेशबुक लाइभ मार्फत गरिने छ । यो योजनामा फोनपे मार्फत धेरै भन्दा धेरै कारोबार गर्ने व्यवसायीहरुले जित्ने सम्भावना बढी रहने कम्पनीको दाबी छ।"
मनकला हत्या प्रकरणः दुई नाबालक भतीजले गरे काकीको हत्या !,"जाजरकोट: रुकुम पश्चिमको त्रिवेणी गाउँपालिका ४, की मनकला खत्री खड्कालाई आफ्नै जेठाजुका छोरा (भतीजहरु)ले हत्या गरेको खुलेको छ। साउन ११ गते सोमबार २६ वर्षीया खड्काको विभत्स हत्यामा भतीजहरुको नै हात रहेको प्रहरीको प्रारम्भिक अनुसन्धानबाट पत्ता लागेको छ । घर नजिकै गोठमा रहेका भैंसीलाई घाँस हाल्न गएकी खड्काको धारिलो हतियार प्रहार गरी हत्या भएको अवस्थामा उनको शव भेटियो । त्यसको २ दिनपछि हत्यारा पत्ता लागेका छन् । प्रहरीले मुसिकोटमा बिहीबार पत्रकार सम्मेलन गरी घटनाबारे सार्वजनिक गरेको हो । मृतक खड्काकै सहोदर भतीजा जेठाजुका दुई नाबालक छोराले उनको हत्या भएको खुलेको पत्रकार सम्मेलनमा जिल्ला प्रहरी प्रमुख प्रहरी नायव उपरीक्षक ध्रुवकुमार श्रेष्ठले बताए । १५ र ११ वर्षका दुई सहोदर दाजुभाइ मिलेर मनकलाको हत्या गरेको डिएसपी श्रेष्ठले बताए । नाबालक भएकाले प्रहरीले उनीहरुको नाम भने सार्वजनिक गरेको छैन । मृतकले घाँटी, नाक, कानमा लगाएको गरगहना समेत ती दाजुभाइले घरमा राखेको भेटिएको डिएसपी श्रेष्ठले बताए । मृतकको शरीरबाट हराएका सबै गरगहना, एउटा खुर्पा, उनीहरुले घटनाका बेला लगाएका कपडा पनि प्रहरीले फेला पारेको छ । उनीहरुले हत्या गरेको स्वीकारेपछि प्रहरीले उनीहरुलाई फेरि घटनास्थल लिएर आवश्यक प्रमाण संकलन गरेको थियो । प्रारम्भिक अनुसन्धानबाट दाजुभाइको संलग्नता देखिएको र बाँकी अनुसन्धान भने भइरहेको प्रहरीले जनाएको छ । पुरानो रिसिवी र परम्परागत मान्यताका कारण घटना भएको निष्कर्ष प्रहरीको छ । केही समयअघि मृतक खड्काले १५ वर्षीय ती भतीजलाई १५ हजार नगद चोरी गरेको आरोप लगाएपछि रिसिबी साँध्न घटना भएको प्रहरीको भनाइ छ । घटना भएको दिन मृतकले दाजुभाइले काटेको घाँस नाघेपछि रिसको आवेगमा अन्टीलाई खुर्पा हानेको स्वीकार गरेको डिएसपी श्रेष्ठले बताए । मनकलाको हत्या भएपछि ती दाजुभाइ मृतकको कोठामा गएर बाकस समेत खोलेको पुष्टि भएको डिएसपी श्रेष्ठले बताए । प्रहरीले सुरुमा तीन बाबु छोरालाई सोधपुछका लागि ल्याएको थियो । बाँकी अनुसन्धान हुँदै जाने भनेर दुई दाजुभाइले हत्या गरेको विवरण प्रहरीले पत्रकार सम्मेलन गरेर सार्वजनिक गरेको हो । घटना अनुसन्धानका लागि प्रहरी तालिमप्राप्त कुकुर झिकाएको थियो । त्यस्तै प्रहरीको कर्णाली प्रदेश कार्यालयबाट अनुसन्धन ब्युरो टोली आएको थियो । प्रहरीले उनीहरु विरुद्ध कर्तव्य ज्यान, चोरी तथा डाँका सम्बन्धी कसुरमा मुद्दा चलाउने तयारी गरेको डिएसपी श्रेष्ठले बताए । मृतकका श्रीमान बैदेशिक रोजगारको शिलशिलामा देश बाहिर छन् । उनका सात वर्षका छोरा र सासू घरमा छन् ।"
"कालीगण्डकीमा पौडी खेल्दा दुई बालक बेपत्ता, दुई बाँच्न सफल","बागलुङ : पौडी खेल्ने क्रममा कालीगण्डकी नदीमा डुबेर बागलुङका दुई बालक बेपत्ता भएका छन् । अन्य दुई बालक भने बचेका छन् । बागलुङ नगरपालिका १ निरयघाटमा कालीगण्डकी नदी किनारमा पौडी खेल्न गएका बागलुङ नगरपालिका४ उपल्लाचौर बस्ने १३ वर्षीय अभिषेक बिक र १३ वर्षीय यमबहादुर पुन बेपत्ता भएका हुन् । पौडी खेलिरहेका एक जनालाई बगाए पछि बचाउने क्रममा दुबै बालक बेपत्ता भएको जिल्ला प्रहरी कार्यालय बागलुङका प्रहरी नायव उपरिक्षक तथा सूचना अधिकारी इकवाल हवारीले बताए । अभिषेक रुद्रेपिपल माविमा कक्षा ७ मा अध्ययरत छन् भने यमनले ओयसिस एकेडेमीमा कक्षा ७ मा अध्ययनरत छन् । बिहीबार मध्यान्ह चारजना पौडी खेल्न गएकोमा ११ वर्षीय प्रश्न बिक र ११ वर्षीय भिषण पुन भने बाँच्न सफल भएका छन् । आफूहरु नदीमा नभइ छेउमा आएको पानीमा खेलेको र एक्कासी दुईजनालाई बगाएको भीषण पुनले बताए । घर अगाडि खेल्दै थियौं, दाइहरुले तल पौडी खेल्न हिँड भनेपछि गएका हौं, विकले भने, विवश र म डराएर छेउको पानीमा खेल्यौं, दुईजना नदीमै गएर खेल्दै थिए, बगायो भने पछि हेर्दा एकजनालाई मात्र अलि तलसम्म बगाएको देख्यौं । बेपत्ता दुई बालकको सशस्त्र प्रहरीका प्रहरी निरीक्षक सागर तिमिल्सिना नेतृत्वको विपद व्यवस्थापन टिमले खोजी कार्य जारी राखेको डिएसपी हवारीले बताए ।"
पूर्वमाओवादीका नेताहरुको रिट 'हेर्न नभ्याइने'मा,"काठमाडौँ: नेकपा माओवादी केन्द्रबाट निष्कासित चार नेताहरुले सांसद पद जोगाउन माग गर्दै दिएको रिटमा सर्वोच्च अदालतले हेर्न नभ्याइनेमा राखिदिएको छ । यससँगै उक्त मुद्दाको सुनुवाइ अहिलेका लागि रोकिएको छ । न्यायाधीश दीपककुमार कार्कीको एकल इजलासले उक्त मुद्दा बिहीबार हेर्न नभ्याइनेमा पारेको हो । पूर्वमाओवादीका नेताहरु टोपबहादुर रायमाझी, लेखराज भट्ट, प्रभु साह र गौरीशंकर चौधरीले सांसद पद पुनर्वाहली गर्न माग गर्दै सर्वोच्चमा रिट दिएका थिए । तत्कालिन नेकपामा छँदा मन्त्री बनेका उनीहरु एमाले र माओवादी केन्द्र अलग भएपछि पनि एमालेमै बसेर मन्त्री पदमा थिए । तर सर्वोच्चको फैसलासँगै उनीहरुको मन्त्री र सांसद पद खारेज भएको हो ।"
रोयल इन्फिल्ड मोटरसाइकलका नयाँ मोडल,"काठमाडौँ : रोयल इन्फिल्ड मोटरसाइकलको आधिकारिक बिक्रेता एमभी दुगड ग्रुपअन्तर्गतको विवेक अटोमोबाइल्स प्रालिले ३५० सीसीको नयाँ मोडलका मोटरसाइकल सार्वजनिक गरेको छ । कम्पनीले बुधबार रोयल इन्फिल्डको क्रुसियर सिरिजमा नयाँ मोडलका मोटरसाइकल सार्वजनिक गरेको जनाएको छ। जसमा ३५० सीसीअन्तर्गत फायर बल, स्टेलर र सुपरनोभा गरी तीन भेरिएन्टका मोटरसाइकल छन् । फायर बलका दुई, स्टेलरका तीन र सुपरनोभाका दुई आधिकारिक रङमा मोटरसाइकल बजारमा उपलब्ध हुनेछन् ।नेपाली बजारमा फायर बलको मूल्य ६ लाख, स्टेलरको ६ लाख १७ हजार र सुपरमोभाको ६ लाख ४५ हजार रुपैयाँ पर्नेछ । यो मोटरसाइकल विवेक अटो मोवाइल्स प्राली को १९ वटै शाखा तथा डिलरहरुमा आगामी श्रावण १४ गते देखि बुकिङ्ग तथा विक्री वितरण सुरु गरिने छ ।"
बैंकिङ कसूर मुद्दाका फरार अभियुक्त पक्राउ,काठमाडौं : बैंकिङ कसूर मुद्दाका फरार अभियुक्त पक्राउ परेका छन्। मनोहरा नगरपालिका २ का ४६ वर्षीय राम खड्कालाई प्रहरीको केन्द्रीय अनुसन्धान ब्युरोको टोलीले बुधबार पक्राउ गरेको हो। उनलाई हात्तीगौंडाबाट पक्राउ गरेको ब्युरोका प्रवक्ता प्रहरी उपरीक्षक श्यामकुमार महतोले जानकारी दिए। यसअघि २०७८ साल वैशाख १४ गते उच्च अदालत पाटनले खड्कालाई बैंकिङ कसूरजन्य अपराध गरेको ठहर गर्दै ९ दिन कैद र ९ लाख रुपैयाँ जरिवाना तोकेको थियो। त्यसपछि उनी फरार भएका थिए। उनले आफ्नो खातामा पर्याप्त मौज्दात रकम नभएको थाहा हुँदाहुँदै झुक्याएर एनआइसी एसिया बैंकको चेक दिएको अनुसन्धानबाट खुलेको थियो। अदालतले उनलाई बैंकिङ कसूर तथा सजाय एेन २०६४ अनुसार सजाए तोकेको थियो। अब उनले ९ दिन कैद र ९ लाख रुपैयाँ जरिवाना तिर्नुपर्नेछ।
नेपाल पत्रकार मञ्चको पहलमा 'फुड अफ लभ' राहत वितरण,"काठमाडौँ: पत्रकारहरुको दैनिक न्युनतम आवश्यकता पूरा गर्न बोधिसत्व विहार बुढानीलकण्ठले नेपाल पत्रकार मञ्चलाई करीब १० लाख रुपैयाँ बराबरकी खाद्य सामग्री सहयोग गरेको छ । यसअघि विहारले कोभिड संक्रमणबाट बच्नका लागि स्वास्थ्य सुरक्षा सामग्री प्रदान गरेको थियो । साउन ११ गते विहारका अध्यक्ष हुई गुआङ्, इन्टरनेशनल युथ सोसाइटीका अध्यक्ष डा पियारत्न महर्जन, त्रिरत्न माध्यमिक विद्यालय स्वयम्भूका प्रधानाध्यापक राजु लामाले संयुक्त रुपमा सामग्री हस्तान्तरण गरेका थिए । प्रदान गरिएका सामग्री मञ्चका अध्यक्ष युवराज विद्रोही, उपाध्यक्ष एवं कोभिड सहयोग समन्वय समितिका संयोजक चन्द्रमणि भट्टराई, महासचिव विमल थापाले बुझेका थिए । प्रदान गरिएका सामग्रीहरुमा जिरा मसिनो चामल, दाल, गेडागुडी, चिनी, साबुनलगायत सामग्री छन् । खाद्यान्न सामग्री प्रदान गर्दै विहारका अध्यक्ष गुआङ्ले भने 'महामारीले सबैलाई संकटमा पारेको छ । पत्रकारको पनि पारिवारिक जीवन छ । उहाँहरुसँग छैन भनेर होइन । दुःखको बेला तपाईँ र हामी सँगै छौँ भनेर फुड अफ लभ प्रदान गरेका हौँ' उनले वुद्ध जन्मिएको भूमिमा दया र करुणा बाँड्न पाउनुलाई आफूले गर्व ठानेको बताए । मञ्चका अध्यक्ष विद्रोहीका अनुसार प्राप्त सामग्रीहरु वितरण गरिसकिएको छ । 'महामारीका दौरानमा हामीले पत्रकारहरुको दैनिक जीवन व्यवस्थापनलाई नजिकबाट नियालेका छौँ । उहाँहरुको असजिलोमा साथ दिन खोजेका हौँ,' समितिका संयोजक भट्टराई भन्छन्, 'महामारीका समयमा कोभिड भएर होस् या दैनिक जीवन निर्वाह गर्न होस् । भौतिक र मानसिक समस्या छ । यस अवस्थाले पत्रकारको मानसिक स्वास्थ्यमा पारेको प्रभाव हामी अध्ययन गर्दैछौँ । अहिलेको सहयोग मञ्चका कार्यक्रममध्येको एक हो' प्राप्त सामग्रीमध्ये केही न्युन आय भएका महिलाहरुलाई पनि प्रदान गरिएको थियो ।"
विधेयक अघि बढाउने विषयमा सभामुख र गृहमन्त्रीबीच छलफल,काठमाडौं : सभामुख अग्निप्रसाद सापकोटा र गृहमन्त्री बालकृष्ण खाणबीच छलफल भएको छ । सिंहदरबास्थित सभामुखको कार्यकक्षमा बिहीबार उनीहरुबीच संसदको चालु अधिवेशनमा विधेयक अघि बढाउनेलगायतका विषयमा छलफल भएको हो। सभामुख सापकोटा र मन्त्री खाणबीच यसवर्ष बाढी पहिरोका कारण देशभर उत्पन्न विपत्ति र व्यवस्थापका सन्र्दभमा सरकारी तयारीबारे पनि छलफल भएको हो। सभामुख सापकोटाको जिज्ञासामा मन्त्री खाणले विपद् संकटग्रस्त क्षेत्र घोषित सिन्धुपाल्चोकमा राष्ट्रिय विपद् जोखिम न्युनीकरण तथा व्यवस्थापन प्राधिकरणको छुट्टै युनिट बनाएर विस्थापितहरुको पुनर्स्थापनाको कार्य अघि बढाउने जानकारी गराएका थिए। उनले सिन्धुपाल्चोकको जुरे पहिरो पीडितको नाममा राज्यकोषमा संकलन भएको रकम निकासा गर्ने विषयमा जानकारी लिएर कार्य अघि बढाउने बताए। यस वर्ष मनसुनको सुरुआतसँगै मनाङ् र सिन्धुपाल्चोकमा बाढी पहिरोबाटो ठूलो क्षति पुगेपछि सरकारले दुबै जिल्लालाई विपद् संकटग्रस्त क्षेत्र घोषणा गरेको छ । गतवर्ष पनि बाढी पहिरोका कारण ठूलो मानवीय र भौतिक क्षति भएपछि सिन्धुपाल्चोक र बाग्लुङलाई विपद् संकटग्रस्त जिल्ला घोषणा गरिएको थियो ।
प्रिमियर स्टील बन्यो ३६ एमएममा नेपाल गुणस्तर प्रमाण प्राप्त गर्न सफल पहिलो नेपाली कम्पनी,"काठमाडौं : प्रिमियर स्टील ३६ एमएम समूहमा नेपाल गुणस्तर प्रमाण प्राप्त गर्न सफल पहिलो नेपाली कम्पनी भएको छ । ३६ एम एमको छड ठूला परियोजनाहरु जस्तैः हाइड्रो पावर, पुल तथा ड्यामहरुको निर्माणमा प्रयोग गर्ने गरिन्छ । यस अघि ३० एम एमको छड छिमेकी मुलुक भारतबाट वा अन्य मुलुकहरूबाट आयात हुँदै आएको थियो । प्रिमियर स्टीलले एफई ५००, एफई५००डी ग्रेडेड टीएमटी रबर, टोरकरी स्टील, बाइन्डिङ वायर तथा एसडब्लुजीको प्रयोग गरी उत्पादन गर्दै आएको छ । प्रदेश नम्बर १ को सबैभन्दा ठूलो स्टील कम्पनीका रुपमा स्थापित यस कम्पनीले दैनिक ८०० मेट्रिक टन उत्पादन क्षमता राख्दछ । कम्पनीले ८ एम एमदेखि ४० एम एमसम्मका छडहरुको उत्पादन गर्दै आएको छ । प्रिमियर स्टिलका सेल्स एण्ड मार्केटिङ्ग डाइरेक्टर सौरभ सारडाले प्रिमियम बिलेटहरुको मात्र प्रयोग गरेर टीएमटी बार उत्पादन गर्दै आएको र यसले गर्दा उत्पादनहरु उच्च स्तरीयताको सुनिश्चितता प्रदान गर्न सक्षम भएको बताए । ३६ एम एम नेपाल गुणस्तर प्रमाण प्राप्त डन्डी पनि यसको एक ज्वलन्त प्रमाण भएको उनले बताए ।"
चीनले परमाणु क्षेप्यास्त्र बढाउँदै लगेको अमेरिकाको दाबी,"चीनले परमाणु क्षेप्यास्त्र भण्डारण र प्रक्षेपण गर्ने आफ्नो क्षमता वृद्धि गरिरहेको अमेरिकी वैज्ञानिकहरूले बताएका छन्। भूउपग्रहबाट खिचिएको चीनको पश्चिमी भूभागको तस्बिरले त्यहाँ परमाणु क्षेप्यास्त्रका लागि आवश्यक संरचना बन्दै गरेको देखिएको फेडेरेसन अफ अमेरिकन साइन्टिस्ट एफएएसको एउटा प्रतिवेदनमा जनाइएको छ। अमेरिकी रक्षा अधिकारीले चीनको परमाणु क्षमता अभिवृद्धिप्रति चिन्ता व्यक्त गरेका छन्। यो चीनको पश्चिममा गत दुई महिनामा निर्माणाधीन देखिएको दोस्रो परमाणु क्षेप्यास्त्र क्षेत्र भएको बताइएको छ। निर्माणाधीन क्षेत्रमा ११० भूमिगत क्षेप्यास्त्र भण्डारण र प्रक्षेपण स्थल रहेको बताइएको छ।गत महिना वाशिङ्टन पोस्ट समाचारपत्रले गान्सु प्रान्तको युमेनको मरुभूमिको एउटा क्षेत्रमा त्यस्तो १२० क्षेप्यास्त्र भण्डारण स्थल देखिएको विवरण प्रकाशित गरेको थियो। एफएएसले सोमवारको प्रतिवेदनमा नयाँ क्षेत्र युमेनभन्दा ३८० किलोमिटर उत्तरपश्चिमको हामिमा रहेको र त्यहाँ भर्खरै निर्माण सुरु गरिएको बताएको छ। सन् २०२० मा अमेरिकी रक्षा मन्त्रालयले चीनले आफ्नो परमाणु क्षेप्यास्त्र दोबर बनाउन लागेको बताएको थियो। यो विवरण अमेरिका र रुसबीच हतियार नियन्त्रणबारे छलफल सुरु हुने तयारी भइरहँदा आएको छ। अमेरिकी र रुसी विदेश उपमन्त्रीहरूको छलफल रोकिएको परमाणु हतियार नियन्त्रण वार्ता सुरु गर्ने पहिलो चरणको रूपमा हेरिएको छ।चीनले भने अहिलेसम्म हतियार नियन्त्रण वार्तामा भाग लिएको छैन। अमेरिकी रक्षा मन्त्रालयको एउटा विभागले एफएएसको प्रतिवेदनबारे ट्वीट गर्दै चिन्ता व्यक्त गरेको छ। सन् २०२० मा चीनमा २०० भन्दा बढी परमाणु क्षेप्यास्त्रहरू थिए। चीनले त्यसलाई दोबर बनाउन खोजेको अमेरिकाको भनाइ थियो। अमेरिकामा त्यस्ता ३,८०० क्षेप्यास्त्र रहेको विज्ञहरू बताउँछन्।"
माधव नेपाललाई भेटेर सुवास नेम्वाङले दिए यस्तो सुझाव,"काठमाडौँ: नेकपा एमालेका नेता सुवास नेम्वाङले वरिष्ठ नेता माधवकुमार नेपाललाई भेटेर पार्टी एकता प्रक्रिया निष्कर्षमा पुर्याउन आग्रह गरेका छन् । यसका लागि उनले नेपाललाई अध्यक्ष ओलीसँग भेट्न सुझाव समेत दिए । सुवास नेम्वाङ एमालेको विवाद मिलाउन गठित कार्यदलमा अध्यक्ष केपी ओलीको तर्फबाट संयोजक समेत थिए । कार्यदलले पेश गरेको १० बुँदे सहमतिलाई टुंगोमा पुर्याउन नेता नेपाललाई आफूले आग्रह गरेको समेत नेम्वाङले बताए । नेम्वाङका अनुसार माधव नेपालले सकारात्मक प्रतिक्रिया दिएका थिए । नेम्वाङले नेपाललाई अध्यक्ष ओलीसँग भेटेर एकता टुंगोमा पुर्याउन आग्रह समेत गरेका थिए । नेपालले भने यसअघि नै आफू निकट स्थायी कमिटी सदस्यहरुको बैठकमा महाधिवेशनसम्म दोस्रो अध्यक्ष राखेर एकता गर्न सकिने प्रस्ताव गरेका थिए । उनले यसका लागि झलनाथ खनाल, अष्टलक्ष्मी शाक्य वा युवराज ज्ञवालीलाई दोस्रो अध्यक्ष बनाएर महाधिवेशन गराउन सकिने प्रस्ताव अघि सारेका थिए ।"
अवैध निकासी हुन लागेको १ करोड मूल्य बराबरको केराउ बरामद,"परासी : भारततर्फ लैजान लागेको करिब १ करोड बराबरको हरियो केराउ (मटर) जिल्ला प्रहरी कार्यालय पश्चिम नवलपरासीले बरामद गरेको छ । बरामद भएका केराउ परासी, बर्दघाट र प्रतापपुरका सीमा क्षेत्रबाट रहेको प्रहरीले जनाएको छ । ३ वटा ट्रक र ७ वटा पिकअप भेनबाट लोड गरेर लैजाँदै गरेको अवस्थामा छुट्टाछुट्टै स्थानबाट केराउ बरामद गरिएको जिल्ला प्रहरी कार्यालयका सूचना अधिकारी नायब उपरीक्षक राजु लामाले जानकारी दिए । बरामद भएको केराउको परिमाण ७ सय ३० क्विण्टल छ । परासीहुँदै सीमावर्ती क्षेत्रमा लैजानका लागि भैरहवाबाट बुधबार २३ वटा सवारीसाधनमा केराउ लोड भएको जानकारी पाएपछि निस्केको प्रहरीले परासी क्षेत्रबाट ७ वटा पिकअप भेन पक्राउ गरेको हो । पिकअप भेन पक्राउ भएपछि अन्य सवारीसाधनहरु नआएको हुन सक्ने प्रहरीको अनुमान छ । त्यस्तै प्रतापपुर सीमा क्षेत्रबाट १ वटा ट्रक पक्राउ गरेको छ भने बिहीबार बर्दघाट क्षेत्रबाट २ वटा ट्रकमा लोड गरेको केराउ बरामद गरेको हो । उक्त २ वटा ट्रकबाट ४ सय २० क्विण्टल केराउ रहेको छ । अन्य क्षेत्रबाट बरामद भएको केराउ ३ सय १० क्विण्टल छ । बरामद भएका केराउबारे आवश्यक अनुसन्धान भइरहेको नायब उपरीक्षक लामाले जानकारी दिए । पश्चिम नवलपरासीका सीमावर्ती नाकाबाट केराउ तस्करी बढ्न थालेपछि प्रहरीले विभिन्न स्थानमा चेकिङ्ग प्वाइण्ट राखेर चेकजाँचलाई तिव्रता दिएको प्रहरी उपरीक्षक मनोज कुमार यादवले बताए । नेपालमा भन्दा भारतमा महङेमा बिक्री हुने भएकाले जिल्लाबाट केराउ तस्करी हुँदै आएको छ । नेपाली बजारमा १ सय २५ देखि १ सय ३० रुपैयाँसम्म प्रतिकेजी बिक्री हुने केराउ भारत पुर्याएपछि प्रतिकेजी ३० देखि ४० रुपैयाँ नाफा हुने गरेको व्यवसायीहरुले बताएका छन् । हप्ता दिनअघि पनि प्रहरीले २२ लाख बराबरको केराउ बरामद गरेर लिलामका लागि महेशपुर भन्सार कार्यालय पठाएको थियो ।"
सेनापति थापाद्वारा मूख्यालयहरुको निरीक्षण भ्रमण सम्पन्न,"काठमाडौँ: सेनापति पूर्णचन्द्र थापाले नेपाली सेनाको संगठनात्मक पुनर्संरचना अन्तर्गत साउन १ गतेबाट संचालनमा आएका कमाण्ड मूख्यालयहरुको निरीक्षण भ्रमण गरेका छन् । यस क्रममा उनले साउन ७ गते पूर्वी कमाण्ड हेडक्वाटर हिले, १० गते मध्य कमाण्ड हेडक्वाटर पोखरा, १२ गते उपत्यका कमाण्ड हेड क्वाटर नारायणहिटी र १४ गते पश्चिम कमाण्ड हेडक्वाटर सुर्खेतको भ्रमण गरेका हुन्। भ्रमणको क्रममा साउन ७ गते प्रधान सेनापति थापाले धनकुटास्थित निशान भगवती मन्दिरको पूजा तथा शिलालेख समेत अनावरण गरेका थिए । साथै, उक्त भ्रमणको अवधिमा थापाले कमाण्ड हेडक्वाटरहरुमा फौजको तैनाथीको वर्तमान अवस्था, जिम्मेवारी इलाकामा कमाण्ड अवधारणाको समय सीमासहित कार्यान्वयन योजना, प्रदेशहरुसँगको समन्वयको व्यवस्था, विद्यमान चूनौती तथा समाधानका उपायहरु सम्बन्धी जानकारी हासिल गर्नुका साथै सैनिकहरुलाई सम्बोधन समेत गरेका थिए । सेनापति थापाले आफ्नो कार्यकाल पूरा गरी यही साउनको अन्तिम साता नियमित अवकाश पाउँदैछन् ।"
भुक्तानी नपाए भदौ ५ देखि आन्दोलन गर्ने उखु किसानको घोषणा,"काठमाडौं : उखु किसानहरुले भुक्तानी नपाए भदौ ५ गतेदेखि आन्दोलन गर्ने घोषणा गरेका छन् । उद्योगी र सरकारलाई अल्टिमेटम दिदैँ किसानले भदौ ५ गतेसम्म सम्पूर्ण भुक्तानी नपाए आन्दोलन गर्ने घोषणा गरेका हुन् । सरकारको ध्यानाकर्षण गराउनका लागि उखु किसान संघर्ष समिति सर्लाहीका अध्यक्ष रामस्वार्थ राय, सचिव हरिश्याम राय, राष्ट्रिय कृषि श्रमिक संघका सचिव गोपाल यादव, किसान रामविलास महतोलगायत काठमाडौं आएर आन्दोलन गर्ने घोषणा गरेका हुन् । उनीहरुले रिपोर्टस क्लबमा पत्रकार सम्मेलन गरी माग पूरा गराउन सरकार र उद्योगीको ध्यानाकर्षण गराए । कोरोना भाइरस (कोभिड) का कारण तत्काल आन्दोलन नगर्ने र सरकारलाई दबाव दिने किसानहरुले उद्घोष गरेका छन् । भदौ ५ सम्म सबै किसानले भुक्तानी नपाएमा काठमाडौंमा धर्ना दिने रायले बताए । सरकारले उखुको भुक्तानी दिलाउने घोषणा गरेपनि पूरा गर्न नसकेको भन्दै छिट्टै भुक्तानी दिलाउन उद्योगी तथा सरकारसँग उनीहरुले माग गरेका हुन् ।"
नेपाल उद्योग परिसंघमा ७ जना उपाध्यक्ष चयन,"काठमाडौं : नेपाल उद्योग परिसंघको विधान अनुसार ७ जना उपाध्यक्ष चयन भएका छन्। परिसंघको गभर्निङ काउन्सिलले सबैलाई उपाध्यक्ष चयन गरेको हो। परिसंघको १८ औँ साधारण सभापछि विष्णु कुमार अग्रवालले अध्यक्षको जिम्मेवारी सम्हालिसकेका छन् । यसअनुसार निर्वाण चौधरी (सिजी इलेक्ट्रोनिक्स), कृष्णप्रसाद अधिकारी (चितवन उद्योग संघ), राजेशकुमार अग्रवाल (राजेश मेटल क्राफ्ट), वीरेन्द्रराज पाण्डे (नेपाल आदर्श निर्माण कम्पनी), राजबहादुर शाह (राज ब्रुअरी), हेमराज ढकाल (चन्द्रागिरि हिल्स) र रोहित गुप्ता (लक्की नेपाल) परिसंघको उपाध्यक्ष चयन भएका छन्। मंगलबार परिसंघका अध्यक्ष एमिरेट्स विनोद चौधरीले उपाध्यक्षहरूको घोषणा गरेका हुन् । परिसंघको विधान अनुसार संस्थापक समूह, प्रतिष्ठानगत समूह र संस्थागत सूमहबाट उनीहरू उपाध्यक्ष भएका हुन् ।"
सीमानाकामा भारत जानेको लर्को,"काठमाडौं: रोजगारीका लागि भारत जानेहरुको सीमानाकामा फेरि लर्को लाग्न थालेको छ। अहिले कोरोनाको तेस्रो लहर फैलिन सक्ने प्रक्षेपण भइरहेको छ। यही समयमा नेपालबाट दैनिक नेपालीहरू भारत पस्न थालेका छन्। अझैं सुदूरपश्चिमको गौरा पर्व र बडादशैंका बेला यी सबै नेपाली हुल बाँधेर स्वदेश फर्किनेछन्। कोरोनाको जोखिम कायमै रहेका बेला यसरी नेपालीले भारत जानु र गौरा, दशैंतिहारका लागि एकै पटक फर्किनुले अर्को लहर फैलिने सम्भावना रहेको चिकित्सक बताउँछन्। पछिल्ला केही दिनयता कोरोना संक्रमण बढ्दो क्रममा छ। बुधबार ३ हजार ८ सय ४० जनामा संक्रमण पुष्टि भएको थियो भने कोरनाबाट ३३ जनाले ज्यान गुमाएका थिए। बुधबारको तथ्यांक हेर्दा हालसम्म मुलुकभर सक्रिय संक्रमितको संख्या २९ हजार ४ सय ४४ रहेको छ । होम आइसोलेसनमा २६ हजार ६ सय ५२ जना छन्। संस्थागत आइसोलेसनमा २ हजार ७ सय ९२ जना उपचाररत छन्। अस्पताल र आइसोलेसन सेन्टरमा उपचाररतमध्ये ६ सय ११ जना सघन उपचार कक्ष (आईसीयू)मा छन् भने १ सय ६८ जना भेन्टिलेटरमा। क्वारेन्टाइनमा ३ सय ४९ जना रहेको मन्त्रालयले जनाएको छ। तस्बिर : रासस"
नक्कली बावु छोरी बनी नागरिकता दिएको अभियोगमा दुईजना पक्राउ,वीरगन्ज : पर्सा जिल्लामा झुठो विवरण पेश गरी नेपाली नागरिकता लिने कार्यमा संलग्न २ जनालाई प्रहरीले पक्राउ गरेको छ । पक्राउ पर्नेमा भारत घर भइ हाल पर्साको बहुदरमाइ नगरपालिका २ बस्ने २८ वर्षीया सीता पटेल र बहुदरमाइ नगरपालिका २ कै ५१ वर्षीय धुरुपप्रसाद पटेल रहेका छन् । भारतीय नागरिक सीता पटेलले जिल्ला प्रशासन कार्यालय पर्सामा झुठो विवरण पेश गरी कविता कुमारी पटेलको नामबाट २०७० साल पुष ११ गते नेपाली नागरिकताको प्रमाण पत्र लिएकी थिइन् । नागरिकता बनाउने बेला धुरुप पटेलले सीतालाई आफ्नो छोरी कविता पटेल भनेर सनाखत गरेका थिए । भारतीय नागरिक सीताले झुठो विवरण पेश गरि नागरिकता लिएको भनेर उजुरी परेपछि जिल्ला प्रहरी कार्यालय पर्साबाट खटिएको प्रहरी टोलीले सीतालाइ वीरगन्ज १३ श्रीपुरबाट बुधबार बिहान नियन्त्रणमा लिएको हो । प्रहरीले नियन्त्रणमा लिएर सिताको ब्याग खानतलाशी गर्दा जिल्ला प्रशासन कार्यालय पर्साबाट २०७० पुष ११ गते जारी भएको नागरिकता प्राप्त नंबर ३४०१७०१०३५२ को नागरिकता बरामद भएको हो । उक्त नागरिकतामा धुरुप प्रसाद पटेलको छोरी कविता कुमारी भन्ने विवरण उल्लेख छ । प्रहरीले सीताबाट बरामद भएको नागरिकतबारे अुसन्धान गर्दा झुठो विवरण पेश गरेको पुष्टि भएपछि नागरिकता बनाउन नक्कली बुबा भनेर सनखात गरेका धुरुपलाइ पनि बुधबार नै नियन्त्रणमा लिइएको पर्साका प्रहरी नायव उपरिक्षक ओम प्रकाश खनालले जानकारी दिए । दुवैजनालाई नागरिकता सम्बन्धी कसूरमा पर्सा जिल्ला अदालतबाट सात दिनको म्याद थप गरी अनुसन्धान अगाडि बढाइएको खनालले बताए
जमुनाह नाकामा सुरक्षा सतर्कता,"राँझा : कोभिड१९ को तेस्रो लहरको सम्भावित जोखिमलाई ध्यान दिँदै नेपालगञ्जस्थित नेपालभारत सीमा जमुनाहनाकामा सुरक्षा सतर्कता अपनाइएको छ। भारतमा नयाँ डेल्टा भेरियन्ट भाइरसका सङ्क्रमित बढ्न थालेपछि रोजगारीका लागि त्यहाँ गएका नेपाली धमाधम स्वदेश फर्किन थालेका हुन् । स्वदेश फर्किएका नेपालीका सीमामा स्वास्थ्य जाँच थालिएको जिल्ला स्वास्थ्य कार्यालयका प्रमुख वरिष्ठ जनस्वास्थ्य प्रशासक धीरजङ्ग शाहले जानकारी दिए । उनले भारतमा फैलिएको महामारी नेपालगञ्जमा भित्रिन सक्ने अवस्थालाई ध्यान दिँदै उच्च सतर्कता अपनाएको बताए। नाकामा अहिले सीमावर्ती शहर रुपैडिहामा किनमेलका लागि जाने र स्वदेश फर्किनेको भीड लाग्ने गरेको छ । दैनिकरूपमा नेपाली उपभोक्ता किनमेलका लागि भारतीय बजारमा पुग्दा कोभिडको उच्च जोखिम फेरि बढ्न सक्ने उनले बताए। भारतबाट आउने व्यक्ति अधिकांश लुम्बिनी र कर्णाली प्रदेशका पहाडी जिल्लाका नागरिक हुन् । जमुनाहनाका हुँदै भारतबाट अहिले दैनिकरूपमा ५०० देखि ६०० को हाराहारीमा मजदुर नेपालगञ्ज भित्रिरहेको इलाका प्रहरी कार्यालय जमुनाहका प्रमुख प्रहरी नायब निरीक्षक पूर्ण खत्रीले जानकारी दिए । उनका अनुसार दिल्ली, चण्डिगढ, गुजरात, मुम्बईजस्ता ठाउँमा काम गर्न पुगेका मजदुर अहिले फर्किरहेका छन् भने नेपालतर्फबाट पनि मजदुर भारततर्फ फर्किएका छन् ।"
बहुविवाह गरी फरार रहेका वडासदस्य पक्राउ,उदयपुर : बहुविवाह मुद्दामा फरार रहेका उदयपुरका एक वडासदस्य काठमाडौंको थानकोटबाट पक्राउ परेका छन् । सप्तरीको सप्तकोसी नगरपालिका ५ गंगाजलीकी ३२ वर्षीया रमा कोईरालासँग २०७६ चैत्र ११ गते दोस्रो विवाह गरी फरार रहेका चौदण्डीगढी नगरपालिका ७ का ४९ वर्षीय वडासदस्य हरिमान कट्वाललाई प्रहरीले पक्राउ गरेको हो । प्रहरीले दुबैजनालाई विवाह गरी लुकीछिपीसँगै बसेको अवस्थामा थानकोटबाट पक्राउ गरेको जिल्ला प्रहरी कार्यालय ल्याएको डिएसपी बेदप्रसाद गौतमले जानकारी दिए । पक्राउ परेका दुबैजनालाई बुधबार अड्डासार गर्दै जिल्ला प्रहरी कार्यालय ल्याएकोमा अदालतले हरिमानलाई पुर्पक्षका लागि कारागार पठाएको छ भने कोइराला ५५ हजार धरौटी बुझाएर तारिखमा छुटेकी छिन् । अदालतका न्यायाधीश माधवप्रसाद सुबेदीले २०७७ चैत्र ३ गते फरार आरोपित हरिमानलाई पुर्पक्ष र कोईरालालाई धरौटीमा रिहा गर्ने गरी मुद्दा मुल्तवीमा राख्ने निर्णय गरेको थियो । जिल्ला अदालतबाट फैसला भएका मुद्दामा कैद तथा जरिवाना असुल उपर गर्ने फरार प्रतिवादी पक्राउ अभियान अन्र्तगत पक्राउ परेका दुबै जनालाई बिहीबार नै प्रहरीले अदालतमा बुझाएको हो । घरमा श्रीमती छदै कोइरालालाई लिएर हरिमान फरार भएपछि उनीहरुविरुद्ध परिवारले २०७७ वैशाख १२ गते इलाका प्रहरी कार्यालय बेल्टारमा उजुरी दिएका थिए । कटुवालकी कान्छि पत्नि बनेकी कोइराला श्रीमानलाई छोडेर हरिमानसँग विवाह गरी फरार भएकी थिइन् । त्यसैगरी जबरजस्तीकरणी उद्योगमा फरार रहेका चौदण्डीगढी नगरपालिका ८ सिद्धिपुर बस्ने ४१ वर्षीय विजय थुलुङ राईलाई प्रहरीले साँढे चार वर्षपछि पक्राउ गरेको छ । ३० वर्षीया महिलालाई ०७३ माघ १८ गते बलात्कारको प्रयास गरी फरार रहेका उनलाई प्रहरीले बिहीबार आफ्नै घरबाट पक्राउ गरेको हो । पक्राउ परेका राई प्रहरीले जिल्ला अदालतमा उपस्थित गराई पुर्पक्षका लागि कारागार पठाएको छ । आरोपितविरुद्ध पीडित परिवारले माघ १९ गते इलाका प्रहरी कार्यालय बेल्टारमा उजुरी दिएको थियो ।
त्रिविमा अब सुशासन तथा भ्रष्टाचार निवारण विषय पढाइ हुने,काठमाडौं : त्रिभुवन विश्वविद्यालयले मानविकी तथा सामाजिक शास्त्र सङ्कायअन्तर्गत स्नातकोत्तर तहमा सुशासन तथा भ्रष्टाचार निवारण विषयको अध्यापन गराउने भएको छ । यसै आर्थिक वर्षबाट सो विषयको अध्यापन गराउन लागिएको हो । विश्वविद्यालयले आउँदो भदौ १६ गतेदेखि सो विषयको प्रथम सेमेष्टारको पठनपाठन गर्ने तयारी गरेको कार्यक्रम संयोजक डा योगेश रञ्जितले जानकारी दिए । दुई वर्षे यो विषय पढ्नका लागि एक लाख ७३ हजार लाग्ने जनाइएको छ । विश्वमा नभएको अन्तर्राष्ट्रियस्तरको पढाइलाई ध्यान दिएर अगाडि बढ्न आवश्यक छ भन्दै शंकाय डिन डा कुसुम शाक्यले नेपालमा यस विषयको पढाइले समाज परिवर्तनका लगि महत्वपूर्ण भूमिका निर्वाह गर्ने बताए। नेपाल सरकारका विभिन्न निकायका साथै राष्ट्रिय तथा अन्तर्राष्ट्रिय सङ्घसंस्थासँग समन्वय र सहकार्य गरेर भ्रष्टाचार न्यूनिकरण गर्ने योजना रहेको बताउँदै आएका सामाजिक अभियान्ता भरत जङ्गमले पाँच दशकपछि आफ्नो सपना साकार भएकामा खुशी व्यक्त गरे । भ्रष्टाचारविरुद्धको विषयमा पढाइ हुने विश्वमै नेपालको त्रिभुवन विश्वविद्यालय पहिलो भएको उनको जिकिर छ। अर्थशास्त्र केन्द्रीय विभाग प्रमुख डा शिवलाल अधिकारीले सबै क्षेत्रमा हुने भ्रष्टाचार नियन्त्रणका लागि विज्ञ व्यक्तिको आवश्यकता पर्ने भएकाले यो विषयको अध्ययनबाट राष्ट्रिय तथा अन्तर्राष्ट्रियस्तरमा रोजगरीको अवसर मिल्ने विश्वास व्यक्त गरे। रासस
सिप्रदी र शिखर ईन्स्योरेन्सबीच अटो प्लस सम्झौता,"काठमाडौं : टाटा मोटर्सको आधिकारिक वितरक सिप्रदी ट्रेडिङ र शिखर ईन्स्योरेन्स कम्पनीबीच अटो प्लसमा सम्झौता भएको छ। शिखर ईन्स्योरेन्स प्रधान कार्यलय शिखर विजमा भएको एक कार्यक्रममा सिप्रदी ट्रेडिङको तर्फबाट संस्थाका उपसभापति सौरव राज थपलिया र शिखर ईन्स्योरेन्सको तर्फबाट संस्थाका प्रमुख कार्यकारी अधिकृत दिपप्रकाश पाण्डेले हस्ताक्षर गरेका छन्। सम्झौतामा अनुसार टाटा मोटर्सद्धारा उत्पादित गाडीहरु टाटा योद्धा, टाटा एस र टाटा इन्ट्रामा लागु हुने विज्ञप्तीमा लेखिएको छ। अटो प्लस स्किममा सवारी साधन दर्ता भएको मितिबाट ५ वर्षसम्म लागु हुने कम्पनीले बताएको छ। साथै यो स्किम ब्यापक मोटर बिमा पोलिसीमा मात्र लागु हुनेछ। जस अन्तर्गत शुन्य ह्रासकट्टी, गाडी मर्मत गर्न लाग्ने १५ दिनसम्म टाटा योद्धाको लागि दैनिक भाडादर तीन हजार रुपैयाँ र टाटा एसटाटा इन्ट्राका लागि भाडादर एक हजार पाँच सय रुपैयाँ प्रतिपूर्ति दिनुका साथै नयाँ गाडी प्रतिस्थापन योजना लगाएतका सुविधाहरु छन्।"
बिजुलीको महसुल घटाउनुपर्छ : मन्त्री भुसाल,"काठमाडौं : ऊर्जा, जलस्रोत तथा सिँचाइमन्त्री पम्फा भुसालले बिजुलीको महसुल घटाउनुपर्ने खाँचो औँल्याएकी छिन्। नेकपा (माओवादी केन्द्र) धनुषा शाखाद्वारा बिहीबार आयोजित सम्मान कार्यक्रममा उनले आफू २० युनिटसम्म बिजुली निःशुल्क दिने पक्षमा रहेको र यसबाट एक करोडभन्दा अधिक जनता लाभान्वित हुने बताइन्। अब बिजुली सस्तो बनाउने योजना ल्याउनुपर्नेमा जोड़ दिँदै मन्त्री भुसालले निःशुल्क वा न्यूनतम महसुल निर्धारण गरी गरिबले जनताले पनि बिजुली उपभोग गर्न पाउने वातावरण निर्माण गर्नु आवश्यक रहेको बताइन्। उनले आफ्नो दललाई दिगो बनाउन जनताको आवश्यकता र आकाङ्क्षालाई ध्यान दिनु आवश्यकरहेकामा जोड दिइन्। मन्त्री भुसालले कुनै पनि कार्यका लागि मन्त्रालय धाउने प्रवृत्तिलाई निरुत्साहित गरी प्रक्रियागत ढङ्गले कार्य सम्पादन र पद्धतिको विकासलाई आत्मसात् गर्नु जरूरी रहेको स्पष्ट पारिन्।"
"शेयर बजारमा १५१३ अंकको गिरावट, कारोबार रकम पनि घट्यो","काठमाडौं : नेपाल स्टक एक्सचेञ्ज (नेप्से) कारोबारको अन्तिम दिन बिहीबार दोहोरो अंकले घटेको छ । नेप्से १५१३ अंकले घटेर तीन हजार ७९ दशमलब ८३ विन्दुमा झरेको छ। त्यस्तै बिहीबार कारोबार रकममा पनि गिरावट आएको छ । आज १० अर्ब ९० करोड ५८ लाख ३० हजार बराबरको कारोबार भएको छ । यस्तै २१७ कम्पनीको १ लाख ६ हजार ६८२ पटकको कारोबारमा २ करोड ६० लाख ४० हजार कित्ता शेयर खरिदबिक्री भएको छ। आज कारोबार भएका समूहमध्ये दुई समूह बाहेक अन्य सबै समूह घटेका छन् । त्यसैगरी, आज कारोबार भएका कम्पनीमध्ये दुई कम्पनीको शेयरमूल्यमा उच्च वृद्धि भएको छ । शेयरमूल्य बढ्ने कम्पनीहरुमा रिडी हाइड्रोपावर डेभलपमेन्ट कम्पनी र जीवन विकास लघुवित्त वित्तिय संस्था रहेका छन् । नेप्सेका अनुसार रिडी हाइड्रोपावर डेभलपमेन्ट कम्पनीको शेयरमूल्य ९९५ प्रतिशतले बढेर प्रतिकित्ता ७२९ पुगेको छ भने जीवन विकास लघुवित्त वित्तिय संस्था शेयरमूल्य ८२२ प्रतिशतले बढेर प्रतिकित्ता ९८९१० कायम भएको छ । त्यस्तै, आज गुडविल फाइनान्सको शेयरमूल्यमा उच्च गिरावट आएको छ । यसको शेयरमूल्य ७११ प्रतिशतले बढीले घटेको छ ।कारोबार रकमका आधारमा आज गुडविल फाइनान्स शीर्ष स्थानमा रहेको छ। सो फाइनान्सको आज ३३ करोडभन्दा बढीको शेयर कारोबार भएको छ। त्यसैगरी आज हिमालयन डिष्टिलरीको २९ करोडभन्दा बढीको शेयर खरिदबिक्री भएको छ।"
सबैभन्दा ठूलो भक्त,"नारदमा सबैभन्दा ठूलो भक्त म हुँ भन्ने घमण्ड रहेको थाहा पाएर भगवान् श्रीकृष्णलाई उनको परीक्षा लिन मन लागेछ । एक दिन कृष्ण बिरामी भएछन् । नारद भगवान् कृष्णकहाँ पुगे । बिन्ती चढाए, हे परमेश्वर ! हजुर बिरामी भएको खबरले म बडो चिन्तित छु । हजुरलाई स्वस्थ पार्न जे गर्न पनि तयार छु, आज्ञा होस् । वैद्य वा डाक्टरले जाँचे पनि; जडिबुटी घोटेर, एलोपेथिक, आयुर्वेदिक, होमियोप्याथिक औषधि किनेर खाए पनि मलाई लागेको रोग निको हुँदैन, भगवान् कृष्णले भन्नुभयो । त्यसो भए के उपाय छ त ?, बडो चिन्तित मुद्रामा रहेका नारदले सोधे । भक्तको खुट्टा धोएको पानी खायो भने मात्र यो रोग निको हुन्छ, भगवान् कृष्णले भन्नुभयो । हजुरलाई खुट्टा धोएर पानी खान दिने भक्त को होला ? यो त दुर्लभ छ, नारदले भने । नारद, तिमी पनि मेरा अनन्य भक्त हौ । तिमी नै खुट्टा धोएर पानी देऊ न, भगवान् कृष्णले भने । हे परमेश्वर ! यो जगत्का अधिपति हजुरलाई खुट्टा धोएको पानी खान दिन कहाँ सक्छु र ? नरकमा पर्ने यस्तो कर्म त म कदापि गर्दिनँ, नारदले भावुक हुँदै भने । त्यसो भए त्यस्तो पानी दिने भक्त खोजेर ल्याऊ त, भगवान् कृष्णले नारदलाई अह्राउनुभयो । नारद खुट्टा धोएर पानी खान दिने भक्त खोज्न निस्किए । जहाँ जहाँ कृष्णका भक्त छन्, त्यहाँ त्यहाँ पुगे । खोज्दा खोज्दा दिन बित्यो, त्यस्तो भक्त फेला पार्न सकेनन् । । उनी थकित भए । अन्त्यमा, लज्जित भएर गोपिनीहरूकहाँ पुगेछन् । भगवान् प्रेमको भोको हुन्छ । जसले काम, क्रोध, लोभ, मोह त्यागेर पवित्र मनले ईश्वरलाई प्रेम गर्छ, ईश्वर उनका हृदयमा रहिरहन्छन् । गोपिनीहरू हरपल कृष्णलाई प्रेम गर्दथे । कृष्णबाट एकछिन यताउता हुँदा पनि व्याकुल हुन्थे किनभने गोपिनीहरू कृष्णका अनन्य भक्त थिए । नारदलाई निराश मुद्रामा देखेर गोपिनीहरूले सोधे, तपाईं बडो चिन्तित देखिनुहुन्छ, के भयो ? भगवान् कृष्ण केही दिनदेखि बिरामी हुनुहुन्छ । भक्तका खुट्टा धोएको पानी खान पाएँ भने मात्र मलाई लागेको रोग निको हुन्छ भन्नुभएको छ । त्यस्तो पानी दिने कोही भक्त छन् त ?, नारदले सोधे । नारदका कुरा सुन्नासाथ गोपिनीहरू अति व्याकुल भए । हतारिँदै एकै स्वरमा भने, भगवान्लाई खुट्टा धोएको पानी दिन हामी तयार छौं, गोपिनीहरूले भने । भगवान्लाई खुट्टा धोएको पानी खुवाउँदा नर्कमा परिँदैन ?, नारदले आश्चर्य मान्दै सोधे । हाम्रो खुट्टा धोएको पानी पिएर भगवान्लाई निको हुन्छ भने हामी नर्क जान तयार छौं, गोपिनीहरूले भने । नारद खुसी भए । गोपिनीहरूलाई लिएर उनी कृष्णकहाँ गए । गोपिनीहरूले भावविह्वल हुँदै खुट्टाको पानी धोएर कृष्णलाई दिए । कृष्ण अति प्रसन्न भए । त्यो पानी छुनासाथ कृष्ण पूर्ण स्वस्थ भए । नारदले थाहा पाए म सबैभन्दा ठूलो भक्त होइन रहेछु । मायामा पनि स्वार्थ हुन्छ । ईश्वरको भक्ति गर्दा पनि मान्छेले स्वार्थ राखेको हुन्छ । स्वार्थ नराखी गरेको भक्तिले मात्र भक्तलाई फल दिन्छ भन्ने कथाको सन्देश हो ।"
'यसपालीको दशैं तिहार वेलकम टु हुन्डाई परिवार' अफरको विजेताहरू घोषित,"काठमाडौं : हुन्डाई गाडीको आधिकारिक वितरक लक्ष्मी इन्टरकन्टिनेन्टलले दशैं तिहारको उपलक्ष्यमा ल्याएको 'यसपालीको दशैं तिहार वेलकम टु हुन्डाई परिवार अफरको बम्पर विजेताहरुको नाम घोषणा गरेको छ । सो अफर अनुरुप हरेक नयाँ हुन्डाई गाडीको खरिदमा ग्राहकहरुले आकर्षक नगद छुट र एक वर्षको लागि निःशुल्क बीमा त्यसैगरी स्क्रयाच कार्ड मार्फत थप १ लाख सम्मको नगद छुट साथै यस कठिन समयमा स्वास्थ्यकमीहरुको समर्पण र अथक सेवालाई ध्यानमा राखी सम्मान स्वरुप बिशेष प्याकेज तथा बम्पर उपहार अन्तर्गत लक्कि ड्र मार्फत ११ जना विजेतालाई हुन्डाई ग्रान्ड आई१० एनआईओएस (म्याग्ना) र हुन्डाई औरा (एस) जित्ने मौका थियो ।यसपालीको दशैं तिहार वेलकम टु हुन्डाई परिवार अफरको विजेताको घोषणा हिमालय टिभीमा लाइभ लक्की ड्र मार्फत सोमबार गरिएको थियो । सो कार्यक्रमको मुख्य अतिथिहरुमा कनज्युमर आई नेपालकी अध्यक्ष बिमला खनाल तथा पुर्व राष्ट्रिय फूटबल क्याप्टेन अनिल गुरुङ रहेका थिए । यसपालीको दशैं तिहार वेलकम टु हुन्डाई परिवारू अफर अनुरुप पहिलो बम्पर लक्की ड्र अन्तर्गत, कुपन नम्बर १४४५, मैतीदेवी, काठमाडौँका श्याम प्रसाद पौडेलले हुन्डाई ग्रान्ड आई१० एनआईओएस (म्याग्ना) जिते । त्यसैगरी ूयसपालीको दशैं तिहार वेलकम टु हुन्डाई परिवारू अफरको दोस्रो तथा अन्तिम बम्पर लक्की ड्र अन्तर्गत, कुपन नम्बर १६१७, भरतपुर, चितवनका चेत नारायण सापकोटाले हुन्डाई औरा (एस) जिते । यस लक्ष्मी इन्टरकन्टिनेन्टलले ग्राहकवर्गको निम्ति विभिन्न नौलो योजना ल्याउने गरेको छ र यसपालीको दशैं तिहार वेलकम टु हुन्डाई परिवार योजना मार्फत पनि ग्राहकहरुलाई विभिन्न सेवा सुविधा प्रदान गर्ने लक्ष्य लिएको थियो । सो योजना २०७७ असोज ५ देखि मंसिर ५ सम्म लागु गरिएको थियो ।"
कामना सेवा विकास बैंक र लोटस मोटर्सबीच सम्झौता,"काठमाडौं : कामना सेवा विकास बैंक र लोटस मोटर्स प्रालिबीच सम्झौता भएको छ । कम्पनीले पिओर इलेक्ट्रिक स्कुटर तथा अन्य ब्राण्डका स्कुटर र मोटरबाइक तथा पार्टस र एसेसिरिज सम्झौतापछि कामना सेवा विकास बैंकले सफा र प्रदुषणमुक्त यातायातका लागि प्रबद्र्धनमा सहयोग पुग्ने अपेक्षा गरेको छ । उपभोक्ताले उक्त कम्पनीबाट विद्युतीय सवारी साधन खरिदमा बैंकबाट कर्जा सुविधा प्राप्त गर्नेछ । कामना सेवा विकास बैंकका हाल १२९ वटा शाखा एउटा एक्सटेन्सन काउन्टर, ७० वटा एटीएम सञ्चालनमा छन् । आयात सम्बन्धी सम्झौता भएको हो ।"
"कोइरालाको प्रश्न : भाद्र २३ गते कांग्रेसको वैधानिकता समाप्त हुँदैछ, हेक्का छ कि छैन ?","काठमाडौं : नेपाली कांग्रेसका केन्द्रीय सदस्य डा शेखर कोइरालाले पार्टी विधानमै नभएको नयाँ अभ्यास जारी भएको टिप्पणी गरेका छन्। उनले कांग्रेसले वैधानिकता गुमाउने भएकाले संवैधानिक सीमाभित्र महाधिवेशनका सम्पूर्ण प्रक्रिया अघि बढ्नुपर्ने धारणा राखेका छन्। उनले पूर्व निर्धारित कार्यतालिकाको पालना नहुँदा अहिलेसम्म समयसीमा भित्र महाधिवेशन सम्पन्न हुने कुरामा संशय बढेको बताए । कोइरालाले पदाधिकारी र पूर्व पदाधिकारीहरुको निरन्तर बैठक बस्ने तर महाधिवेशन प्रक्रिया अघि नबढ्ने यो कस्तो चाला हो ? भन्दै प्रश्नसमेत गरेका छन्। नेपाली कांग्रेसको चौधौं महाधिवेशनको प्रक्रिया जारी छ। तर पूर्व निर्धारित कार्यतालिकाको पालना भएको छैन। अहिलेसम्म क्रियाशील सदस्यको अन्तिम छिनोफानो समेत हुन सकेको छैन। यसले समयसीमा भित्र महाधिवेशन सम्पन्न हुने कुरामा संशय बढेको छ। र पार्टीको सम्पुर्ण साथीहरुमा गहिरो चिन्ता छाएको छ।, बिहीबार फेसबुकमार्फत भनेका छन्,संविधानतः आगामी भाद्र २३ गते पार्टीको वैधानिकता समाप्त हुँदैछ भन्ने हामीलाई हेक्का छ कि छैन? पार्टी विधानमै नभएको नयाँ अभ्यास जारी छ, अर्थात पदाधिकारी र पूर्व पदाधिकारीहरुको निरन्तर बैठक बस्ने तर महाधिवेशन प्रक्रिया अघि नबढ्ने यो कस्तो चाला हो ? यसको जवाफ कसले दिने ? पार्टीका सबै साथीहरूको चाहना छ, संवैधानिक सीमाभित्र हाम्रो महाधिवेशनका सम्पूर्ण प्रक्रिया अघि बढिसक्नुपर्छ, अन्यथा कांग्रेसले वैधानिकता गुमाउने निश्चित छ। यसबाट हामी उम्कने बाटो छैन। कोइरालाले लोकतान्त्रिक अभ्यासको पाठशाला ठानिने पार्टीले आफ्नो महाधिवेशन समेत समयभित्र सम्पन्न गर्न सकेन भने आउने पुस्ता, समाज र हाम्रा शुभेच्छुकहरुलाई के जवाफ दिने ? भन्दै प्रश्न गरेका छन्। उनले पार्टी महाधिवेशनको प्रक्रिया अविलम्ब सुचारू गर्न माग गरेका छन्। कांग्रेसमा पार्टीको क्रियाशील सदस्यता विवरणमा किचलो रहेको छ। विवाद नमिलेका विषयमा सहमति कायम गर्न क्रियाशील सदस्यता छानबिन समितिलाई आज एकदिन समय थप गरेको थियो। कांग्रेसको पदाधिकारी र पूर्वपदाधिकारीको बैठक आजपनि बस्दै छ। समितिले बुधबार मात्रै पार्टी पदाधिकारी र पूर्वपदाधिकारी बैठकमा क्रियाशील सदस्यता विवरणसम्बन्धी प्रतिवेदन बुझाएको थियो। विसं २०७७ फागुन ६ गते कांग्रेस केन्द्रीय कार्यसमिति बैठकले आसन्न १४ औँ महाधिवेशनको प्रयोजनका लागि देशभरका सम्पूर्ण क्रियाशील सदस्यको नामावलीको विवरणलाई अद्यावधिक गरी अन्तिम नामावली तयार गर्न समिति गठन गरेको थियो। पार्टीका केन्द्रीय सदस्य रमेश लेखकको संयोजकत्वमा गठित समितिमा केन्द्रीय सदस्य आनन्द ढुङ्गाना, जीवन परियार, श्यामकुमार घिमिरे, प्रदीप पौडेल, कल्याण गुरुङ र योगेन्द्र चौधरी सदस्य छन्। कांग्रेसमा १४ औँ महाधिवेशनका लागि पार्टीको क्रियाशील सदस्यता सङ्ख्या आठ लाख ५२ हजार ७११ पुगेको छ। बूढानीलकण्ठमा कांग्रेस पदाधिकारी बैठक : महाधिवेशनको नयाँ कार्यतालिकाबारे छलफल जसपाको केन्द्रीय कार्यकारिणी समितिको बैठक बस्दै कांग्रेसको पदाधिकारी बैठक बस्दै : महाधिवेशनबारे छलफल हुने"
मनकला हत्या प्रकरण : जेठाजुसहित तीनजना पक्राउ,"जाजरकोट : पश्चिम रुकुम त्रिबेणि गाउँपालिका ४ छहरेमा हत्या गरिएकी मनकला खत्री खड्का घटनाको सोधपुछका लागि जेठाजुसहित तीनजनालाई प्रहरीले नियन्त्रणमा लिएर अनुसन्धान थालेको छ । मृतकका माइला जेठाजु ( श्रीमानका दाइ ) केशरबहादुर खडका र उनका दुई छोराहरु १५ र ११ वर्षीयलाई नियन्त्रणमा लिएर अनुसन्धान थालिएको जिल्ला प्रहरी प्रमुख प्रहरी नायव उपरीक्षक ध्रुवकुमार श्रेष्ठले बताए । प्रहरीले घटनास्थलबाट शंकास्पद वस्तु टर्च लाइट, कपडाहरु पनि फेला पारेको जनाइएको छ । सोमबार राति मनकलाको घर नजिकैको भैसी गोठ मुनि मकैबारीमा हत्या भएको थियो । घर नजिकै रहेको गोठमा भैंसीलाई घाँस हाल्न गएकी मनकला रातिसम्म नफर्केपछि उनको खोजि भएको थियो । खोजिका क्रममा मनकलाको गोठबाट फर्कने बाटो भन्दा केही तल शव भेटिएको थियो । मनकलाको शव पोष्टमार्टम गरेर अन्तिम संस्कार समेत गरिएको छ । मनकलाको टाउकोमा धारिलो हतियार प्रहार गरेको चार वटा गहिरो चोट लागेको छ । उनको नाक, कान र घाँटीमा भएका सबै गरगहना लुटिएको छ । टाउकोमा धारिलो हतियारको गहिरो चोट थियो भने एउटा कान पूरै काटिएको र अर्को कान च्यातिएको अवस्थामा थियो। हत्यामा कसको संलग्नता हो अहिलेसम्म केही खुलेको छैन । पोष्ट मार्टमको रिपोर्ट आएपछि अरु कुरा खुल्दै जाने प्रहरीले जनाएको छ। अहिले घटनाबारे केहीलाई सोधपुछ गर्ने कार्य चलिरहेको प्रहरी प्रमुख श्रेष्ठले बताए । अनुसन्धानका लागि बाँकेबाट तालिमप्राप्त कुकुर मगाएर अनुसन्धान थालिएको डिएसपी श्रेष्ठले बताए । मृतकका श्रीमान वैदेशिक रोजगारीको सिलसिलामा देश बाहिर रहेका छन् ।घरमा सात वर्षीय एक छोरा र सासूआमा छन् ।"
दुरूपयोग रोक्न निजामती विधेयक,"प्रदेश र स्थानीय तहमा पृथक स्वतन्त्र सेवाहरूको गठन गर्ने सोच राख्नु राम्रो हो। लामो समयदेखि संघीय निजामती सेवा विधेयकसंसद्मा विचाराधीन रहेको छ। अहिले सरकार परिवर्तनका कारण यस विधेयकमा पुनर्विचार विमर्श हुने अवस्था सृजना गरेको छ। राज्य व्यवस्था तथा सुशासन समितिले छलफल समाप्त गरी प्रतिवेदन दिने अवस्थामा पुगेको थियो। समितिले प्रायः सबै सांसदबिच सहमति जुटाएर प्रतिवेदन पेसगर्ने गरिआएकोमा यो विधेयकका बारेमा बहुमतका आधारमा निर्णयगर्दै अघिबढेको अवस्था थियो। विभागीय मन्त्रीको परिवर्तन समितिले गरेको निर्णय आदि विषयले थपसमस्या सिर्जना गरेको देखिँदै छ। सम्बन्धित मन्त्री विधेयकका प्रस्तावनामै सहमत नहुनु, विधेयक पेस गर्ने मन्त्री आफूले पेसगरेको विधेयकलाई नै उपयुक्त मान्दै अघिबढ्न सबैलाई विश्वस्त बनाउन खोज्नु, प्रतिपक्षी दलहरूले विभिन्न संशोधन प्रस्तावका लागि तयारी गर्नु र संसद् अवरुद्धगर्नसमेत तयारहुनुले अब यो विधेयक लामो अन्तरालपछि शून्यबाट प्रारम्भहुने सम्भावना बढेको छ। आखिर यस विधेयकमा यस्तो जटिलताहरू केके छन्? भन्ने सन्दर्भमा उल्लेख गर्नु सान्दर्भिक हुनेछ। कर्मचारीहरूको व्यवस्थापनका लागि कर्मचारी समायोजन ऐन जारी भई कार्यान्वयन भइराखेको छ। स्थानीय तह, जिल्ला समन्वय, प्रदेश र संघमा आवश्यक पर्ने कर्मचारीबारेमा सम्पूर्ण व्यवस्था सबै प्रकारका सरकारले गर्नुपर्ने हुन्छ। यी सबै सरकारआफ्नो कार्यक्षेत्रमा स्वतन्त्र हुने र जनशक्तिको व्यवस्थापन पनि आफैं गर्नुपर्ने हुँदा सबैले कर्मचारीका लागि आफ्ना ऐनहरू जारी गरी उनीहरूमार्फत कार्यसञ्चालन गर्नुपर्छ। यही प्रयोजनका लागि संघीय सरकारले संघीय निजामति सेवा विधेयक संसद्मा पेस गरी छलफलको क्रममाछ। संविधानले नै कर्मचारीको व्यवस्था स्वतन्त्र हिसाबले गर्न पाइने हुँदा र हरेक सरकारको आवश्यकता, चुनौति फरक हुने भएकाले सोहीअनुरूप कर्मचारीहरूको प्रकृति निर्धारण गरी जनशक्तिको योजना र व्यवस्थापन गर्नुपर्छ। संघीय सरकारले अन्य सरकारबिच समन्वय र सहकार्य गर्नुपर्ने हुन्छ। नेपालको वर्तमान संविधानले प्रदेशहरू केन्द्रीय संविधान, ऐन र कानुनका आधारमा कानुनी व्यवस्था गर्न र यसैगरी स्थानीय तहहरू केन्द्र र प्रदेशका कानुन एवं संविधानअनुरूप कानुनहरू बनाई अघिबढ्न स्वतन्त्र भएकाले पनि केन्द्रीय सरकारले आफ्नो निजामती सेवा ऐन जारी गर्नुपर्ने अवस्था थियो। किनकि यो ऐन प्रदेश र स्थानीय तहहरूका लागि मार्गदर्शनका रूपमा रहने गर्दछ। संसद्मा प्रस्तुत भएको विधेयकले यही पक्षलाई समेटेको पाइन्छ। संसद्मा विचाराधीन रहेको यो विधेयकमा धेरै प्रकारका महत्वपूर्ण पक्षहरू समेटिएको छ। आजसम्म देशभर एउटा निजामती सेवा ऐन कार्यान्वयन भई राखेकोमा अब यो विधेयक पारित भएमा संघमा कार्यरत कर्मचारीलाई मात्र यसले सम्बोधन गर्नेछ। यो विधेयकले कार्य विवरण, कार्य सम्पादन सम्झौता र कार्य सम्पादन मूल्यांकनका बारेमा नयाँ व्यवस्था गर्नखोजेको छ। हालसम्म नाम मात्रको कार्यविवरण तयारहुने गरेको र कार्य सम्पादन सम्झौतालाई प्रभावकारी रूपमा कार्यान्वयनमा ल्याउन नसक्नुले राष्ट्रसेवकहरूलाई आफूले सम्पादन गर्नुपर्ने कार्यका लागि स्पष्टरूपमा उत्तरदायी बनाउन सकिएको थिएन। यो अभावलाई सम्बोधन गर्न खोजेको छ। यसले विभागीय प्रमुख, कार्यालय प्रमुख र आयोजना प्रमुखको हकमा अनिवार्य गर्दै अन्य पदहरूमा यथासम्भव कार्यन्वयनमा ल्याउन प्रयास गरेको छ। विभिन्न पदको सिर्जना र खारेजी गर्न कुनै पदाधिकारीको निर्णयमा नगरी यसको वैज्ञानिक रूपमा संगठन र व्यवस्थापन अध्ययन विज्ञहरूबाट गराई प्राप्त प्रतिवेदनको आधारमा मात्र गरिने व्यवस्थागरेको पाइन्छ। यसबाट विभागीय मन्त्रीहरू र सचिवहरूले स्वविवेकमा पद सृजना गर्ने र मन्त्रिपरिषद्को निर्णयबाट बिनाअध्ययन गर्न बन्देज लगाउन खोजेको देखिन्छ।श्रेणीविहीन पदमा कार्यरत रहनेहरू खरिदार स्तरसम्म योग्यता र क्षमताका आधारमा पदोन्नति गर्ने व्यवस्था गर्दै सहयोगी स्तरका कर्मचारीलाई उत्प्रेरित गर्नखोजेको छ। राजपत्र प्रथम र द्वितीय श्रेणीसम्म अन्तरसेवा प्रतिस्पर्धाको प्रावधान राखी योग्यता पुगेका योग्यता प्रणालीमा अब्बल देखिएकाले आफूलाई इच्छा लागेको जुनसुकै सेवामा रही कामगर्न मार्ग प्रशस्तगरेको छ। कम्प्युटर र सहायक कम्प्युटर अपरेटरको पदमा स्थायी नियुक्ति नगर्ने ती पदहरू रिक्त हुनासाथ क्रमशः खारेज गर्ने प्रावधानले अब निजामती सेवामा यसको आधारभूत ज्ञानभएका बहुसीपयुक्त जनशक्ति छनौटगर्नेतर्फ अघिबढेको देखिँदैछ। श्रेणीविहीन पदहरू रिक्त भएमा स्वतः खारेज गर्ने प्रस्ताव गरेको छ। यसबाट विस्तारै अधिकृतमूलक कार्यविधिको अवलम्बन गर्नखोजेको पाइन्छ। आरक्षणसम्बन्धी हालसम्मको व्यवस्थामा पुनरावलोकन गर्न खोजेको छ। अब आरक्षणसुविधा सेवा अवधिभर एकपटक मात्र उपभोग गर्न पाउनेछन्। आरक्षणका लागि निर्धारण गरिएको सिटमा महिलाहरूलाई मात्र ५० प्रतिशत राखी बाँकी पचास प्रतिशतमा बहिष्करणमा परेका सम्पूर्णलाई न्यायोचित विभाजन गरिएको छ। विपन्न खसआर्यहरूलाई समेत यस प्रावधानले समेट्ने भएकाले र यस सुविधामा सहभागी बन्न माध्यमिक वा उच्च माध्यमिक शिक्षा ग र घ वर्गका विद्यालयमा अध्ययन गरेको हुनुपर्ने प्रावधानले गर्दा सरकारी विद्यालयमा अध्ययन गरेका विपन्न समुदायलाई लक्षित गरी कार्यक्रम तयभएको छ। यसको अर्थ हुन्छ, आरक्षण सुविधाबाट देशका टाठाबाठानभई आर्थिक रूपले विपन्नहरूलाई समेट्न खोजेको छ। यो अत्यन्त उपयुक्त कदम हो। सरकार परिवर्तन भएपछि सरकारी संयन्त्रलाई भर्ती केन्द्रको रूपमा दुरूपयोग गर्न अभ्यस्तता प्राप्तगरेका हाम्रा राजनीतिज्ञलाई नियन्त्रण गर्ने अभिप्रायले अब निजामती सेवाका कुनैपनि पदमा अस्थायी, ज्यालादारी वा करारमा भर्ना गर्नमा रोक लगाउने गरी विधेयक आएको छ। पद मिलेसम्म सबै तहका कर्मचारीलाई देशको सबै स्थानमा अनिवार्य सेवा गर्नुपर्ने प्रावधान राखी सेवा अवधिभर काठमाडौं उपत्यकालाई नै समग्र नेपालको कल्पनामा डुब्ने कर्मचारीलाई देशदर्शन र प्रत्यक्ष सेवा प्रवाहमा संलग्न गराउने लक्ष्य राखेको पाइन्छ। हालसम्म सचिवको पदोन्नतिका लागि सिफारिस गर्दा रिक्त पदको तेब्बर संख्यामा गर्ने र राजनीतिज्ञहरूले त्यसभित्र राम्राभन्दा आफ्ना मानिसको खोजी गर्ने प्रवृत्तिलाई यो संख्या दोब्बर मात्र हुने गरी प्रस्ताव गर्दै केही हदसम्म नियन्त्रण गर्न खोजेको पाइन्छ। सामान्यतया विधेयकमा रहेका यी प्रावधानहरूलाई सकारात्मक रूपमा लिनुपर्छ। बाँकीविषयहरू प्रायः हालकै ऐनलाई निरन्तरता दिने प्रकारका छन्।तर यसको नकारात्मक पक्ष पनि उत्तिकै सबल छ। यस प्रस्तावमा राप प्रथम र द्वितीय श्रेणीमा कायम गरिएको खुल्ला प्रतिस्पर्धा हटाइएको छ। सहसचिव स्तरमा खुला प्रतिस्पर्धाबाट प्रवेश गर्नेहरूमा अनुभवको अभावमा सैद्धान्तिक ज्ञान मात्र लिई नेतृत्व र नीतिनिर्माण तहमा पुगी अल्पावधिमै अवकाश प्राप्तगर्ने भएकाले यो तहका लागि उपयुक्त नै हुनसक्छ। तर उपसचिव स्तरमा प्रवेश गर्नेहरूलाई सरकारले चाहँदा देशको सम्पूर्ण पक्ष र क्षेत्रको अनुभव प्राप्त गराई उनीहरूको विद्वता र अनुभवबाट समग्र सेवा र देश लाभान्वित हुनसक्ने विषयमा कुनै सन्देह रहँदैन। त्यसैले एकांकी सोचकासाथ खुल्ला प्रतिस्पर्धाबाट गरिने पदपूर्ति प्रणालीलाई खारेजगर्ने प्रावधान समग्रमा प्रत्युत्पादक हुनेछ। प्रदेश र स्थानीय तहमा पृथक स्वतन्त्र सेवाहरूको गठन गर्ने सोच राख्नु राम्रो हो। सहसचिव र सचिवस्तरका कर्मचारीहरूलाई अवसर तीनै तहमा प्राप्तहुने सेवा भने संघीय निजामती सेवामै कायम हुने गरी गरिनु, समान योग्यता भएका योग्यता प्रणालीमा सबैसरह अब्बल देखिएकामध्ये कोही प्रदेश, कोही स्थानीय तह र कोही केन्द्रमै स्थापित हुनेगरी गरिएको व्यवस्था न्यायोचित छैन। सबै सरकारहरूमा सेवाको स्वतन्त्रता प्रदान गरी हालका कर्मचारीलाई स्वेच्छाले बाहेक कसैलाई पनि गैरसंघीय सेवामा नपठाई काम चलाउन जोकोहीलाई काजमा पठाउने र विस्तार सम्बन्धित सरकारले कर्मचारीहरूको व्यवस्थापन गर्दैजाँदा उनीहरूलाई आफ्ना पदाधिकार रहेको सेवामा फर्काउने प्रावधान राख्नु उपयुक्त हुन्छ। कर्मचारी समायोजन ऐन र प्रस्तावित संघीय निजामती सेवा ऐन दुवै यस अर्थमा पूर्वाग्रही देखिएको छ। संघीय शासन प्रणालीमा सबै सरकारस्वतन्त्र हुने हुँदा त्यस्ता सरकारहरूले आवश्यक पर्ने कर्मचारीका बारेमा आफैं निर्णयगर्न पाउनु पर्दछ। कर्मचारीको सम्बन्धमा संघीय सरकार हावी भई एकात्मक राजनीतिक प्रणालीकै पुनरावृत्ति गर्नखोजेको अवस्था छ। केन्द्रले कर्मचारी पठाउने, समायोजन हुने कर्मचारीहरू प्रमुखका रूपमा काम गर्न नपाउने, प्रत्येक सरकारमा प्रमुख सचिव, सचिव र कार्यकारीअधिकृत संघीय सरकारले नै पठाउने प्रावधान राखिनुले संघीयताको मूल मर्ममाथि नै प्रहारगरेको छ। यसैगरी विधेयकमा अवकाश उमेर यथावत् कायम गरेको छ। अवकाश उमेर कति हुनु उपयुक्त हुन्छ भन्ने सन्दर्भमा बहस चलाउन संघीय सरकार तयार भएको पाइएन। विश्वभर कर्मचारीहरूको अवकाश उमेरको प्रावधान हेर्दा विरलै देशहरूमा नेपालको सरह ५८ वर्ष कायम गरिएको छ। यो उमेर निर्धारण गर्ने केही आधारहरू छन्,ती आधारमा छलफल अघिबढाउँदा यो उमेरमा परिवर्तन गर्नुपर्ने अवस्था छ। विश्वका विकसित देशहरूमा अवकाश उमेर अवकाशपश्चात् प्राप्त गर्ने सुविधा निर्धारणमा सीमित गरिएको र मानसिक एवं शारीरिक हिसाबले काम गर्न सक्षम भएसम्म सेवाबाट बिदा गरिँदैन। नेपालकै सन्दर्भमा हेर्ने हो भने पनि स्वास्थ्य सेवामा ६०, सरकारी विद्यालयका शिक्षकमा ६०, संसद् सेवामा ६०, विश्वविद्यालयका शिक्षकहरूमा ६३, न्यायाधीशहरूमा ६५ सम्म निर्धारण गरिएको छ। सरकारी सेवामा गरिएको यो विविध प्रकारको प्रावधान आफैंमा आलोचित छ। नेपालको सन्दर्भमा अध्ययन गर्दा जुन समय केही कर्मचारीलाई सेवाबाट अवकाश दिने प्रयोजनका लागि २०४९ सालमा तत्कालीन सरकारले यो उमेरको हदलाई ६० बाट ५८ मा झारेको थियो। त्यस समय नेपालीको सरदार आयु ४२ वर्ष थियो। हाल आएर यो उमेर ७० पुगेको अनुमान गरिँदै छ। यस अवस्थामा यस प्रावधानमा सरकार प्रस्ट नभई आएको विधेयकमा खुल्ला छलफलका लागि मार्ग प्रशस्त गर्नुपर्छ। समग्रमा यो विधेयक नयाँ राजनीतिक प्रणालीमा देश प्रवेशगरेको सन्दर्भमा अत्यावश्यक थियो। यसका नकारात्मक वा दुर्बल पक्षमा संसद्मा खुल्ला छलफलका लागि आह्वान गर्नुपर्छ। विज्ञहरू समेतको उपस्थितिमा छलफल गराई, विश्वपरिवेशमा अवलम्बन गरिएका असल पक्षहरू समेतको जानकारी लिई निर्णयमा पुग्नु व्यावहारिक र उपयुक्त हुन्छ। त्यसैले यो विधेयकमा परिमार्जन जरुरी छ। ऐनको प्रावधानहरू मात्रले हाम्रो परिवेशमा काम गर्दैन, विगतका अनुभवहरूले यही प्रमाणित गरेको छ। त्यसका लागि कतिपय प्रावधानहरू कार्यान्वयनमा लैजान असहज सम्झने र कार्यान्वयन नगर्ने उपर अनिवार्य रूपमा कारबाही गर्ने व्यवस्था हुनु जरुरी छ। अन्यथा यस विधेयकमा रहेका राम्रा प्रावधानहरूकोकुनै उपादेयता रहने छैन। यी सम्पूर्ण विषयहरूमा कानुन निर्माताहरूको गम्भीर ध्यानजानु जरुरी छ। विधेयक शिघ्र पारित हुनुपर्ने अवस्थामा यसले धेरै समय लिने स्थिति देखिँदैछ। यस विधेयकमा धेरै प्रकारका जटिलताभएकाले समिति र संसद्लाई पारित गर्न कठिन भएको छ, यसमा निर्णय गर्न असहज बनेका विषयहरूमा ट्रेड युनियन, समायोजन ऐनले गरेका त्रुटिहरू, अवकाश उमेर साठी वर्ष बनाउने सन्दर्भ, शिक्षा सेवा, संसद् सेवा लगायतलाई प्रशासनमा गाभ्ने, सचिवहरूलाई करारमा काम लगाउने, आरक्षणसम्बन्धी व्यवस्था, स्थानीय तहका कर्मचारीहरूको वृत्ति विकास आदि हुन्। यिनै जटिलताका कारण यो विधेयकले धेरै समय लिने स्थिति छ। प्रशासनिक मूल्य र मान्यता विपरीतका विषयसमेत समावेश भएकाले संसद्बाट यो ऐन पारित भएर आउँदा पनि उँटको आकार ग्रहण गर्ने सम्भावना प्रवल छ।"
भुक्तानी नपाएपछि उखु किसान फेरि काठमाडौंमा,"सर्लाही :सर्लाहीका उखु उत्पादक किसान उखुको भुक्तानी नपाएको भन्दै फेरि आन्दोलित भएका छन् । आफूहरुले उत्पादन गरेको उखुको करोडौँ भुक्तानी नपाएको भन्दै उनीहरु आन्दोलनको तयारीमा लागेका हुन् । विगत तीनचार वर्षअघिदेखिकै करिब रु ३० करोड भुक्तानी आफूहरुले पटकपटक आन्दोलन गर्दा पनि नपाएको भन्दै फेरि आन्दोलनको तयारीमा लागेका सिसौटियाका उखु उत्पादक किसान रामविलास महतोले बताए। ०७४ कै पैसा नपाएको गुनासो जिल्लाका उखु उत्पादक किसानको छ । पटकपटकको आन्दोलनपछि महालक्ष्मी र अन्नपूर्ण सुगर मिलबाट करिब रु तीन लाख भुक्तानी पाए पनि महतोले उद्योगबाट अझै रु ८५ हजार उठाउन बाँकी रहेको छ । उखुकै पैसा माग्न जिल्लाका उखु उत्पादक किसान काठमाडौँ पुगेका महतोले बताए । 'मैले पहिला दुई बिघा जमिनामा उखु लगाउँथे । उखु बेचेरै आफ्नो घरपरिवार र व्यवहार चलाउने गरेको मलाइ उद्योगले भुक्तानी नदिएपछि अहिले समस्या भएको छ,' महतोले बताए। सरकारबाट आश्वासन पाए पनि भुक्तानी हुन सकेन, यसकारण फेरि आन्दोलन गर्न बाध्य भएर काठमाडौँतर्फ लागेको उखु किसान सङ्घर्ष समिति सर्लाहीका सचिव हरिश्याम रायले बताए । सचिव रायले आफूले पनि करिब २० लाख भुक्तानी नपाएको बताएका छन् । समितिका अनुसार इन्दिरा सुगर मिलबाट रु तीन करोड, लुम्बिनीबाट रु तीन करोड, अन्नपूर्णबाट १२ करोड, महाकालीबाट करिब नौ करोड भुक्तानी हुन बाँकी छ । श्रीराम सुगर मिलबाट पाउनुपर्ने रु तीन करोड सर्लाहीका प्रमुख जिल्ला अधिकारीलाई जिम्मा दिइए पनि जिल्लाका किसानले अहिलेसम्म पनि नपाएको सचिव रायले बताए । उखु उत्पादक किसानले उत्पादन गरेको उखुको भुक्तानी नपाउँदा जिल्लाका किसान उखु उत्पादन पेशाप्रति असन्तुष्ट बन्दै गएका छन् । 'ऋण लिएर उखुखेती गरेका हुन्छौँ, बिक्री भए पनि तत्काल पैसा पाइँदैन, जसका कारण आफूहरुले वर्षौंदेखि गर्दै आएको उखु उत्पादनको पेशा दिनप्रतिदिन परिवर्तन गर्न बाध्य भएका छौँ, आफ्नै पैसा पाउन पटकपटक आन्दोलन गर्नुपर्ने अवस्था आइरहेको छ । किसानका लागि योभन्दा ठूलो अत्याचार के हुनसक्छ ?' जिल्लाका उखु उत्पादक किसानको गुनासो छ । समयमै भुक्तानी नपाउँदा उखु उत्पादक किसान पटकपटक आन्दोलन गर्न बाध्य छन् । विगतकै भुक्तानी नभएपछि सर्लाहीका पाँच किसान फेरि काठमाडौँ पुगेका हुन् । पहिला सरकारलाई आफ्नो अवस्थाबारे जानकारी गराउने र माग सम्बोधन नभए पुनः आन्दोलनको घोषणा गर्ने उनीहरुले बताएका छन् । 'श्रीरामका सञ्चालकले सर्लाहीका प्रमुख जिल्ला अधिकारीलाई जिम्मा दिएका छन् तर किसानले पाएका छैनन्, सचिव रायले भने, 'महाकालीले करिब दुई करोड अनुदान रकम पनि दिएको छैन ।' यस वर्ष महाकालीले करिब दुई महिना क्रसिङ गरेको थियो तर एक महिनाको मात्रै भुक्तानी गरेको समितिले जनाएको छ । उखु किसान विसं २०७६ वैशाख ३१ यता निरन्तर आन्दोलनमा छन् । विसं २०७६ पुस १८ गते उद्योग वाणिज्य तथा आपूर्ति मन्त्रालयमा किसान र चिनी मिल उद्योगीबीच सम्झौतासमेत भएको थियो । २०७६ माघ ७ गतेसम्म सरकारले दिनुपर्ने अनुदानसहित सबै बक्यौता चुक्ता गर्ने सहमति भएको थियो तर सम्पूर्ण रकम भुक्तानी अहिले पनि भएको छैन । रकम नपाएपछि पीडित किसानले गत चैत ८ गते माइतीघरमा रिले अनशन गर्ने घोषणा गरेका थिए तर चैत ११ गतेदेखि लकडाउन भएपछि अनशन स्थगन भयो । सहमति कार्यान्वयन नभएको भन्दै उनीहरूले २०७७ कात्तिक २३ गते तत्कालीन उद्योगमन्त्री लेखराज भट्टलाई स्मरणपत्र बुझाएका थिए । जिल्लाका उखु उत्पादक किसानले कात्तिक २४ गते राष्ट्रपति विद्यादेवी भण्डारीलाई भेट गरी समस्या समाधानको पहल गरिदिन अनुरोध गरेका थिए तर किसानले आश्वासनबाहेक केही नपाएको बताएका छन् । 'विभिन्न राजनीतिक दलदेखि राष्ट्रपतिसम्म आफ्नो कुरा राखेका छौँ, केन्द्रमा मात्रै नभई जिल्लामा पनि कयौँपटक आन्दोलन भयो, उखु किसान सङ्घर्ष समिति सर्लाहीका अध्यक्ष रामस्वार्थ रायले बताए ।मिलमा अनशन बस्यो, भुक्तानी दिने सहमति पनि हुन्छ तर कार्यान्वयन हुँदैन । भुक्तानीको पहल गरिदिन भन्दै करिब १५ पटक काठमाडौँ धाउनुपरेको उनको भनाइ छ । राष्ट्रपति भण्डारीसँगको भेटपश्चात पनि माग सम्बोधन नभएपछि उनीहरू पुनःआन्दोलनमा उत्रिन बाध्य भएका छन् । त्यसपश्चात् केही उद्योगीले भुक्तानी गरे पनि अन्नपूर्ण, इन्दिरा, श्रीराम र लुम्बिनीले पूर्णरूपमा भुक्तानी गरेका छैनन् । त्यसपछि विसं २०७७ पुसमा किसानले दोस्रोपटक काठमाडौँमा आन्दोलन गरेका थिए । आन्दोलनकै दबाबले सुगर मिलले केही रकम मात्रै भुक्तानी गरेको थियो । सरकारले चिनी उद्योगीको शेयर र जग्गा लालपुर्जा रोक्का गर्ने तथा २१ दिनभित्र भुक्तानी नगरे कडा कारवाही गर्ने प्रतिबद्धता जनाएपछि किसानले आन्दोलन स्थगन गरेका थिए । सोह्र दिनको आन्दोलनपछि सरकार र उखु किसान सङ्घर्ष समितिबीच चार बुँदे सहमति भएको थियो । उता आन्दोलनमा सहभागी सर्लाहीका उखु किसान नारायणराय यादवको मस्तिष्कघातका कारण मृत्यु भएको थियो । मिलले सरकारले तोकेको उखुको समर्थन मूल्यसमेत नदिएर ठग्ने गरेको रायको आरोप छ । 'करिब २० प्रतिशत घटाएर किसानलाई पैसा दिइन्छ, उनले भने, सरकार र उद्योगीबाटै अत्याचार भयो । किसान सधैँ मारमा परेका छन् ।'रासस"
चिनियाँ अर्बपतिलाई १८ वर्ष जेल सजाय,"चीनले प्रमुख उद्योगपतिहरूलाई दण्डित गर्ने पछिल्लो कदमअन्तर्गत हक्की स्वभावका एक प्रसिद्ध अर्बपतिलाई १८ वर्षका लागि जेलसजाय गरेको छ। सन दावूले उत्तरी हेबेई प्रान्तमा रहेको देशका सबैभन्दा ठूलामध्ये एक निजी कृषि व्यवसाय सञ्चालन गर्दै आएका छन्। ६७ वर्षीय सनले विगतमा मानव अधिकार तथा राजनीतिक रूपमा संवेदनशील विषयहरूका बारेमा बोलेका थिए। झैझगडा शुरू गरेको र समस्या निम्त्याएको आरोपमा उनलाई दोषी पाइएको छ। त्यो आरोप प्रायः अधिकारकर्मीहरूमाथि लगाउने गरिएको छ। उनीमाथि लगाइएका अन्य आरोपमा गैरकानूनी रूपमा खेत कब्जा गरेको, राज्यका निकायहरूमाथि आक्रमणका लागि भिड जम्मा पारेको र सरकारी मजदुरहरूको काममा अवरोध पुर्याएको लगायत छन्। उनलाई ३१ लाख १० हजार युआन जरिवाना पनि तिर्न लगाइएको छ।"
"मैलुङ खोला जलविद्युतको आइपीओ खुल्यो, कति कित्ता भर्न पाइन्छ ?","काठमाडौं : मैलुङ खोला जलविद्युत कम्पनीले प्राथमिक शेयर (आइपीओ) निष्काशन गरेको छ। कम्पनीले बिहीबार प्रतिशेयर १०० अंकित मूल्यमा ७ लाख ३६ हजार २८६ कित्ता शेयर निष्काशनमा ल्याएको हो। ६ लाख ६८ हजार ७४६ कित्ताका लागि सर्वसाधारण लगानीकर्ताले आवेदन दिन सक्नेछन् । बाँकी १४ हजार ७२६ कित्ता शेयर कर्मचारीलाई र ३६ हजार ८१४ कित्ता शेयर सामूहिक लगानी कोषका लागि छुट्याइएको छ। शेयरका लागि साउन १८ गतेसम्ममा आवेदन दिन सकिनेछ। त्यस अवधिसम्ममा मागअनुसार आवेदन नपरे साउन २८ गतेसम्म म्याद थप गर्ने कम्पनीले जनाएको छ। आइपीओमा सर्वसाधारणले न्यूनतम १० कित्तादेखि अधिकतम एक लाख कित्ताका लागि आवेदन दिन सक्नेछन्। कम्पनीको आइपीओमा नेपाल धितोपत्र बोर्डबाट स्वीकृति प्राप्त गरेका सम्पूर्ण सिआस्बा सदस्य बैंक तथा वित्तीय संस्था, तोकिएका शाखा कार्यालयबाट र मेरो शेयर मोबाइल एपबाट पनि आवेदन दिन सकिनेछ। हाल कम्पनीको चुक्ता पूँजी २९ करोड ४५ लाख १४ हजार ४०० रुपैयाँ रहेको छ। आइपीओ बिक्री गरेपछि कम्पनीको चुक्ता पूँजी ३६ करोड ८१ लाख ४३ हजार रुपैयाँ पुग्नेछ। कम्पनीको धितोपत्र निष्काशन तथा बिक्री सिद्धार्थ क्यापिटल लिमिटेड रहेको छ।"
"मध्यपहाडी लोकमार्ग : म्याद थपिन्छ, काम सकिदैन","कुश्मा : राष्ट्रिय गौरबको मध्यपहाडी लोकमार्ग आयोजनाअन्तर्गत पर्वत खण्डको काम अझै सकिएको छैन । पटकपटक थप गरिएको म्याद गुज्रदै गएपनि काम भने नसकिएको हो । मध्यपहाडी लोकमार्ग आयोजना कार्यालय पर्वतका अनुसार अबको २ महिनाभित्र काम सकिने भएको छ । पर्वत खण्ड अन्तर्गतको २५ किलोमिटर मध्ये ९ किलोमिटर पुर्ण रुपमा सम्पन्न भइसकेको छ । बाँकी रहेको १६ किलोमिटर मध्ये १२ किलोमटरमा बेस बिच्छ्याइसकेको र अब ४ किलोमिटरमा दुवै काम गर्न बाँकी रहेको आयोजना प्रमुख मेघराज मरासिनीले जानकारी दिए । असार मसान्तमै सकिनुपर्ने काम भएपनि निरन्तरको वर्षाका कारणले प्रभावित भएको र अबको दुई महिना भित्र पुरै काम सम्पन्न भएर आयोजनालाई बुझाउने उनले बताए । पर्वत खण्डमा पर्ने कास्कीको नयाँपुलदेखि पर्वतको मालढुंगा सम्मको २५ किलोमिटर सडक निर्माणको जिम्मा लामा कन्ट्रक्सनले पाएको थियो । सुस्त गतिमा भएको काम, कोरोना संक्रमणले पटकपटक भएको निषेधाज्ञा लगायतका कारणले निर्धारित समयमा काम हुन नसकेको हो । अब भने अधिकांश काम सकिएको र जम्मा १० प्रतिशत जति मात्र काम बाँकी रहेकाले २ महिनाभित्र पूर्णरुपमा सम्पन्न हुने आयोजना प्रमुख मरासिनीले जानकारी दिए । उनका अनुसार मालढुंगादेखि नयाँपुलसम्म, डिमुवादेखि दोविल्लासम्म र चुवा क्षेत्र तथा छमर्केलगायतका ठाउँमा कालोपत्रेको काम समेत सम्पन्न भइसकेको छ । मोदी गाउँपालिकामा पर्ने पातीचौर बजार र कुश्मा बजारको चाल लेन सडक समेत सम्पन्न भइसकेकाले अन्य काम तोकिएको मितिमै सम्पन्न हुने अपेक्षा गरिएको मरासिनीले जानकारी दिए । सदरमुकाम कुश्माबजार र मोदी गाउँपलिकाको पातीचौरमा चार लेनमा सडक बिस्तार गरिएको हो । कोरोना संक्रमणका कारण गरिएको निषेधाज्ञाले निर्माण कार्य नरोकिए पनि पछिल्लो समय निरन्तरको वर्षाले समसया भएको कार्यालयले जनाएको छ । कुश्मा बजारभित्र र पातीचौर बजार क्षेत्रमा चार लेनको सडक विस्तार भएपनि अन्य स्थानमा दुई लेनमा सडक विस्तार गरिएको छ । २०७५ वैशाखदेखि सुरु भएको पर्वत खण्ड विस्तारको काम गएको २०७७ सालको भदौमा सकिनुपर्ने हो । कोभिडका कारण भएको लकडाउनले रोकिएपछि आयोजना कार्यालयले नौ महिना समय थप गरेको थियो । थप गरिएको समयमा समेत काम नसकेपछि पुन असोज समान्त सम्मको समय दिईएको आयोजना प्रमुख मरासिनीले जानकारी दिए । मध्य पहाडीको कास्की खण्डको नयाँ पुलदेखि घट्टे खोला सम्मको खण्डको काम गत वर्षनै सकिएको हो । गत असार २२ गतेको बाढिका कारण यो खण्ड निर्माणको जिम्मा पाएको लामा कन्ट्रक्सनका साइड इन्जिनियर राजाराम आचार्य र सवारी चालक इन्द्र थारुलाई बगाएर वेपत्ता बनाएपछि केहि दिन काम प्रभावित भएको थियो । वेपत्ता बनेका मध्ये थारुको शब चितवमा भेटिएको थियो भने आचार्यको अवस्था अझै अज्ञात रहेको छ ।"
पेद्रो कास्टियो : किसान पृष्ठभूमिका शिक्षक बने पेरुका राष्ट्रपति,लामो र तनावपूर्ण निर्वाचन प्रक्रियापश्चात् पेद्रो कास्टियोले पेरुको राष्ट्रपतिका रूपमा शपथ लिएका छन्। उनको विजयले राजनीतिक रूपमा गहिरोसँग विभाजित र महामारीले नराम्ररी प्रभावित पेरुका राजनीतिक तथा व्यापारिक उच्च वर्गलाई स्तब्ध पारिदिएको छ। पेरुको एकदमै गरिब इलाकाको एउटा सानो गाउँमा जन्मिएका पेद्रो कास्टियोले खेतीपातीमा आफ्ना निरक्षर मातापितालाई सघाउँदै हुर्किएका थिए। उनी एउटा विद्यालयका शिक्षक र शिक्षक युनियनको नेता पनि हुन् । नौ जना सन्तानमध्ये तेस्रो सन्तानका रूपमा कास्टियो सन् १९६९ अक्टोबर १९ मा पुना क्षेत्रमा जन्मिएका थिए। उनले प्राथमिकत विद्यालयको शिक्षकका रूपमा सन् १९९५ देखि २०२० सम्म काम गरेका छन्। कास्टियोले सन् २००२ देखि आफ्नो राजनीतिक यात्रा सुरु गरेका हुन्। सन् २०१७ मा भएको शिक्षकहरूको आन्दोलनबाट उनी नेताको रूपमा उदाए। सहरी क्षेत्रमा खासै नचिनिएका भए पनि कास्टियो यो वर्षको राष्ट्रपतीय निर्वाचनमा उम्मेद्वार बने र पहिलो चरणको निर्वाचनमा विजयी भए र अन्य १७ उम्मेद्वारलाई दौडबाट बाहिर पारिदिए। त्यो धेरैको आशा विपरीत थियो।
काठमाडौंमा ५० वर्ष माथिकालाई भेरोसेलको पहिलो खोप लगाइँदै,"काठमाडौं : काठमाडौं महानगरपालिकाले बिहीबारदेखि ५० वर्षदेखि माथि उमेर समूहका नागरिकलाई कोरोनाविरूद्ध खोप लगाउन सुरु गरेको छ। महानगरले चिनियाँ खोप भेरोसेलको खोपको पहिलो मात्रा यो उमेर समूहका नागरिकलाई लगाउन सुरु गरेको हो। बिहीबार ३२ वटै वडास्थित स्वास्थ्य केन्द्रबाट खोप बिहान १० देखि अपरान्ह ५ बजेसम्म लगाइदैछ। खोप लगाउन जाँदा नागरिकता प्रमाणपत्र, पासपोर्ट, सवारी चालक प्रमाणपत्र, वा यी कुनै पनि कागजात नभए वडाबाट उमेर प्रमाणित हुने कागजात लिएर जानुपर्नेछ। पछिल्ला दिनमा निषेधाज्ञा खुकुलो पारिएसँगै हेलचेक्र्याइँका कारण कोरोना महामारीको तेस्रो लहर आउन सक्ने विज्ञहरुले औंल्याएका छन्। खोप अभियान जारी रहेकै बेला पछिल्लो एक सातामा संक्रमणदर २४२ प्रतिशत पुगेको स्वास्थ्य तथा जनसंख्या मन्त्रालयले जनाएको छ। जब कि साउन ५ गते संक्रमणदर २०७ प्रतिशत मात्र थियो। १७ हजार हाराहारी व्यक्तिको परीक्षण गर्दा ४ हजार हाराहारीमा संक्रमण पुष्टि हुने गरेको छ। बुधबारको तथ्यांकअनुसार मुलुकभर सक्रिय संक्रमितको संख्या २९ हजार ४ सय ४४ छ। होम आइसोलेसनमा २६ हजार ६ सय ५२ जना छन्। संस्थागत आइसोलेसनमा २ हजार ७ सय ९२ जना उपचाररत छन्। अस्पताल र आइसोलेसन सेन्टरमा उपचाररतमध्ये ६ सय ११ जना सघन उपचार कक्ष (आईसीयू)मा छन् भने १ सय ६८ जना भेन्टिलेटरमा। क्वारेन्टाइनमा ३ सय ४९ जना रहेको मन्त्रालयले जनाएको छ। बुधबार ३ हजार ८ सय ४० जनामा संक्रमण पुष्टि भएको थियो भने ३३ जनाले ज्यान गुमाएका थिए।"
सरकारका आँखामा लैंगिक समानता,"आज हामी एक्काइसौं शताब्दीको समाजमा छौं। जहाँ फोस्रा आडम्बरले ढाकिएको आधुनिकताभित्र लैंगिकविभेद छताछुल्ल छ। संविधान लगायत मौजुदा नीति, नियमले लैंगिक समानताको वकालत गरे तापनि व्यावहारिकतामा भने त्यो हुन सकेको छैन। नेपाल मात्र नभएर विश्वका अविकसितदेखि विकसित राष्ट्रमा समेत लैंगिक विभेदका मुद्दाहरू व्यापक छन्। सृष्टिका दुईवटा पांग्रालाई आजको समाजले बुझेर पनि विभेद किन गर्छ ? भनाइ, गराइ र भोगाइमा हामी कहाँनेर चुक्यौं ? लैंगिक विभेदलाई प्रश्रय दिने खालका हाम्रा सामाजिक संरचना, सोच, मूल्य, मान्यता, प्रथा र परम्परालाई किन सुधार गर्दैनौं हामी ? एउटै परिवारभित्र विभेद गर्ने हाम्रा सोच, विचार, संस्कार, पद्दति र मानसिकता बोकेर कसरी विकासको फड्को मारौंला ? साँच्चिकै विभेदरहित मानसिकताको विकास गरी लैंगिक समानता कायम गर्दै सम्पूर्ण महिला सशक्त बन्नलाई अब ढिलो भएन र ? नेपालको संविधानले लैंगिक विभेदको अन्त्य गर्ने संकल्प गरेको छ। महिलालाई लैंगिक समानता कायम गरी समानवंशीय हक, सुरक्षित मातृत्व र प्रजनन् स्वास्थ्यसम्बन्धी हक, राज्यका सबै निकायमा समानुपातिक समावेशी सिद्धान्तको आधारमा सहभागी हुने हकलगायत मौलिक हकको व्यवस्था गरेको छ। हाल महिला र पुरुषको साधरता दर क्रमशः ५७७ प्रतिशत र ७५६ प्रतिशत छ। महिलाको सम्पत्तिमा स्वामित्व २६ प्रतिशत पुगेको छ। मातृ मृत्युदर प्रतिलाख जीवित जन्ममा २३९ पुगेको छ। यसैगरी महिला र पुरुषको श्रमशक्ति सहभागिता दर क्रमशः २६३ र ५३८ प्रतिशत छ। कुल प्रजनन् दर २० प्रतिमहिला छ। सबै तहको गरी जननिर्वाचित निकायमा महिलाको प्रतिनिधित्व ४१ प्रतिशत छ। लैंगिक विकास सूचकांक ०८९७ छ। नेपालले महिलाविरुद्ध हुने सबै प्रकारका भेदभाव उन्मुलन गर्नेसम्बन्धी महासन्धि, १९७९ को अनुमोदन गरी विभिन्न नीति तथा कार्यक्रमहरू कार्यान्वयन हुँदै आएका छन्। दिगो विकास लक्ष्यमा पनि लैंगिक समानताका कुराहरू समावेश भएका छन्। हाल समावेशीकरणको सिद्धान्त लागू भएपछि निजामती सेवामा महिलाहरूको सहभागितामा सुधार आई २६४ प्रतिशत पुगेको छ। हो, समय परिवर्तनको क्रममा लैंगिक विभेदको तथ्यांकमा केही सुधार भएको छ। तर यत्तिमै सन्तोषको श्वास फेर्न पाइने अवस्था छैन। महिला भएकै कारण पनि दिनहुँ कैयौं निर्दोष महिला मारिएका छन्। जिउँदै जलाइएका छन्। आफन्तहरूबाटै पटक पटक लैंगिकतामा आधारित हिंसाको मारमा परेका छन्। बोक्सीको आरोप र पारिवारिक बहिीकरणका घटनाहरू आजको आधुनिक समाजको कलंक बनेर रहेका छन्। अर्थपूर्ण लैंगिक समानताले महिला सशक्तीकरणमा जोड दिन्छ। समाज विकासका लागि लैंगिक समानता अपरिहार्य अवयव हो। वर्तमान अवस्थामा जीवनकालमा शारीरिक, मानसिक वा यौन हिंसाबाट पीडित महिला २४४ प्रतिशत रहनुले लैंगिक समानतामा पुग्न अझै धेरै बाँकी छ भन्ने कुरा बुझ्न जरुरी छ। राज्यले लिएको समानुपातिक समावेशी सिद्धान्तको आधारमा सहभागी हुन पाउने मौलिक हकको कारणले राज्यका सबै निकायमा महिलाहरूको संख्यात्मक सहभागिता बढेको भए पनि यसले गुणात्मक फड्को मार्नु जरुरी छ। जबसम्म सबै तह र तप्काहरूमा महिलाको अर्थपूर्ण सहभागिता कायम हुन सक्दैन तबसम्म महिला सशक्तीकरणको पाटो अधुरो रहन्छ। नाममात्रको संख्यात्मक सहभागिताले लैंगिक समानता कायम हुन सक्दैन। आज पनि महिलालाई समाजले हेर्ने दृष्ट्रिकोणमा समस्या छ। महिलालाई गरिने व्यवहार फरक छ। व्यापक अज्ञानता र अशिक्षाले हाम्रो मानसिकता गाँजेको छ। लैंगिक विभेद र हिंसालाई बढावा दिने सामाजिक संरचना छन्। विद्यमान सामाजिक सोच, मूल्य, मान्यता, प्रथा, परम्पराहरू लैंगिक विभेदलाई प्रश्रय दिने खालका छन्। यसमा सुधार गर्नुपर्ने हो जुन हुन सकेको छैन। महिला तथा बालबालिकामाथि घरेलु, यौनजन्य तथा लैंगिकतामा आधारित हिंसा विद्यमान छ। लैंगिक समानता सहज बुझाउन सक्ने खालका खण्डीकृत तथ्यांकको कमी छ। लैंगिक विभेदका कारण जोखिम र बहिष्करणमा परेको पीडितहरूलाई पूर्णरूपमा संरक्षण, पुनस्र्थापना, सशक्तीकरण र स्वावलम्बी बनाउन नसक्नु एक प्रमुख समस्या हो। विभिन्न संघसंस्थाबाट हुने कार्यक्रमहरूमा विषयगत समन्वयको कमी छ। समाजको सोच, विचार र चिन्तन पितृसत्ताको खोललाई नै रुचाइरहेको छ। महिलाहरूले महिला भएकै कारण आफूले आफूलाई कमजोर मान्ने मानसिकतामा सुधार भएको छैन। समानताको विषयमा मौजुदा कानुन र कोरा भाषण राम्रो भएता पनि व्यावहारिकता र कार्यान्वयनको पाटो निकै कमजोर छ। भनेका प्रतिवद्धताहरू कार्यान्वयन नभएको देख्दा लाग्छ, समानता भन्ने कुरा हो व्यावहारिकतामा गर्ने कुरा होइन। महिला सशक्त बन्ने एउटा प्रमुख माध्यम लैंगिक समानता हो। जब आर्थिक तथा सामाजिक जीवनमा सारभूत लैंगिक समानता कायम हुन्छ तब मात्र महिलालाई हेर्ने र बुझ्ने दृष्टिकोण सकारात्मक हुन्छ। राज्यको तीनै तहमा लैंगिक उत्तरदायी शासन पद्धतिलाई संस्थागत गर्न जरुरी छ। यसका लागि संघ, प्रदेश र स्थानीय तहबीच लैंगिक समानतासम्बन्धी नीति, योजना तथा कार्यक्रमहरूमा सामाञ्जस्यता कायम गर्नुपर्छ। हालको अवस्थामा धेरैमा रहेको घरभित्रको काम सबै महिलाकै पेवा हो भन्ने मानसिकतालाई हटाउन र घटाउन सक्नुपर्छ। यसले गर्दा पारिवारिक र सामाजिक मूल्य, मान्यता र लैंगिक भूमिकामा परिवर्तन ल्याउन सहज हुन्छ। अहिले महिलाले गर्ने घरभित्रको कामलाई मूल्य नगर्ने विद्यमान परिपाटीलाई छोड्नुपर्छ। महिलाको घरेलु श्रम र हेरविचार गर्ने कार्यको मूल्य कायम गरी राष्ट्रिय आर्थिक आयमा महिलाको योगदान गणना गर्न सक्नुपर्छ। संविधानले ग्यारेन्टी गरेको समानताको हकलाई सुनिश्चित गर्दै मौजुदा नीति, नियम, ऐन कानुनको पूर्ण कार्यान्वयन गरी लैंगिक उत्तरदायी बजेट प्रणाली संस्थागत हुन जरुरी छ। तीनवटै तहमा लैंगिक समानताको नीति अवलम्बन गरी सबै क्षेत्रमा समान रूपमा अवसर, पहुँच, प्रतिफल र लाभ सुनिश्चित हुनुपर्दछ। राज्यको सबै तहको सरकार क्षेत्र तथा निकायहरूमा लैंगिक उत्तरदायी शासन पद्दति अवलम्बनका लागि सरोकारवाला सबै सँगै जुट्नुपर्छ। राज्यको सबै तह र तप्कामा महिलाको सहभागितालाई संख्यात्मक एवं गुणात्मक फड्को मार्दै ५० प्रतिशतमा पुर्याउनु पर्छ। हरेक काम कुरा र अवसरहरूमा महिला पुरुषको समान सहभागिताको खाँचो छ। वर्तमानमा लैंगिक उत्तरदायी बजेट खर्च परिपाटीले यसको मर्मलाई बुझ्न सकेको छैन। लैंगिक उत्तरदायी बजेट सडक बनाउने काममा खर्च गर्ने अनि त्यो बाटोमा महिला पनि हिँड्छन् भनेर भन्ने गरेका घटना तीतोसत्यको रूपमा भेटिन्छ। यस्ता प्रकारका सोचाइ र गराइ लैंगिक उत्तरदायी बजेटको मर्मविपरीत छ। अबका दिनमा यस्ता किसिमका कमजोर प्रवृतिलाई हटाइ र घटाइ सामाजिक रूपले पछाडि परेका र आर्थिक रूपले विपन्न महिलाहरूलाई विशेष ध्यान दिई आर्थिक सशक्तीकरण र सामाजिक रूपान्तरण गर्नुपर्छ। महिलामाथि हुने सबै प्रकारका शोषण, हिंसा र भेदभाव अन्त्यका लागि निरोधात्मक, संरक्षणात्मक उपायद्धारा न्यायमा पहुँच अभिवृद्धि गर्नु सरोकारवाला सबैको साझा दायित्व हो। समाज विकासका लागि लैंगिक समानता अपरिहार्य अवयव हो। दीर्घकालीन सोच बमोजिमको लैंगिक समानतामूलक राष्ट्र निर्माणका लागि सरोकारवाला सबैले ध्यान पुर्याउनु वर्तमानको आवश्यकता हो। समग्र महिलाको समान तथा अर्थपूर्ण सहभागितासहित सारभूत समानता कायम गर्न हामी सबै एक ढिक्का हुन जरुरी छ। अर्थपूर्ण लैंगिक समानताले महिला सशक्तीकरणमा जोड दिन्छ। जब महिला हरेक पाटोमा सशक्त हुन्छन् तब महिलामाथि हुने सबै किसिमका हिंसा क्रमशः घट्दै जान्छन्। जसले गर्दा एउटा लैंगिक विभेदरहित सभ्य समाजको निर्माण हुन्छ।"
फस्टाउँदै बाख्रापालन,"धनकुटा : वैदेशिक रोजगारीको क्रममा झण्डै एक दशक विदेशमै बिताएका साँगुरीगढी गाउँपालिका ३ कुसेटारका मणिराज माझीले गाउँमै बाख्रापालन सुरु गरेका छन्। उनको खोरमा उन्नत जातका ३० भन्दा बढी बाख्रा र बोका छन्। बहराइन बसेका लालवहादुर माझीले पनि अहिले घरमै व्यवस्थित खोर बनाएर बाख्रापालन गरेका छन्। लालबहादुरले २० भन्दा बढी उन्नत बाख्रा पालन गरिरहेका छन्। केही वर्षअघि कतारवाट फर्किएका कुलप्रसाद माझीले पनि बाख्रा पालन व्यवसाय नै गरेका छन्। बाख्रापालनबाट मनग्य आम्दानी हुँदो रहेछ, उनले भने, गाउँघरमै उद्यम गरेर परिवारसँगै बस्न पाइएको छ। अहिले लगानीकै क्रममा रहेकाले बचतभन्दा पनि आम्दानी रकम लगानी नै गरेको उनले बताए। कुसेटार तमोर नदी किनारको बस्ती हो। यहाँ अल्पसंख्यक माझी समुदायको बाहल्यता छ। त्यस्तै राई, लिम्बू समुदायकाको पनि बसोबास छ। अरू समुदायका पनि बसोबास गर्छन्। माझीसँगै अन्य समुदायका केही स्थानीय तमोर नदीमा माछा मार्ने पेसा गरेर जीविकोपार्जन गर्थे। पछिल्लो समय माछा मार्ने पेसा संकटमा पर्न थालेपछि युवाहरू रोजगारीको लागि विदेश हानिए। गाउँका सबै युवा विदेशिएपछि गाउँ सुनसानजस्तै बन्यो। केही वर्षअघिदेखि वैदेशिक रोजगारीमा गएका युवाहरू गाउँ फर्किन थाले। कोही रित्तै फर्किए भने केहीले पैसा कमाइ गरेर ल्याए। विदेशबाट फर्किएका युवाहरूले गाउँमै उद्यम गर्ने सोच बनाउन थाले। सम्भावनाहरू पहिल्याउदै जाँदा उत्पादन र बजार पहुँचको हिसाबले बाख्रापालन उपयुक्त देखेपछि सबैले सामूहिक रुपमा बाख्रापालन व्यवसाय सुरु गरेका हुन्। यहाँका हरेक घरपरिवारले बाख्रापालन गरेका छन्। २१ परिवारले त फार्म संचालन गरेर नै बाख्रा पालन गरिरहेका छन्। घरैपिच्छे व्यवस्थित फार्म छन्। हरेकले उन्नत जातका बाख्रा पालन गरेका छन्। बाख्रा पालन गर्ने घरपरिवारलाई समेटेर रातमाटे घाँसी बोयर बाख्रा समूह गठन गरिएको छ। समूहका अध्यक्ष झप्टमान अधिकारी हुन्। उनी आफंै पनि १२ वर्ष विदेश बसेर फर्किएका हुन्। समूहमा आवद्ध घरपरिवारले बाख्रापालनबाट मनग्य आम्दानी गरिरहेको अध्यक्ष अधिकारीले बताए। समूह गठन गरेर बाख्रापालन सुरु गरेको दुई वर्ष मात्रै पुगेको छ। तर, बाख्रा पालनमा स्थानीयको आकर्षण धेरै छ। समूहमा आबद्ध सदस्यहरूले वार्षिक न्यूनतम १० हजारदेखि अधिकतम २० हजार रुपैयाँसम्म बचत गर्छन्। समूहमा बचत भएको रकम आर्थिक रूपमा विपन्न सदस्यहरूलाई सहुलियत ब्याजदरमा लगानी गरिन्छ। त्यस्तै समूहले गोठ सुधार, नश्ल सुधारका काम समेत गर्दै आएको अध्यक्ष अधिकारीले बताए। उनका अनुसार कुसेटार गाउँलाई उन्नत बोयर बाख्रा पालन गाउँ बनाउने योजना छ। उन्नत बाख्राको मूल्यसमेत समूहको छलफलबाट तोकिएको छ। ५० प्रतिशत बोयरको प्रति किलोे एक हजार, ७५ प्रतिशत बोयरको प्रति किलो १ हजार ५ सय र ८७५ प्रतिशत बोयरको प्रतिकिलो २ हजार मूल्य निर्धारण गरिएको छ। प्रतिशत बढ्दै जाँदा ५ सय रुपैयाँ थप गरिएको उनको भनाइ छ। उन्नत बोकाको मूल्य न्यूनतम १ लाखदेखि ३ लाख रुपैयाँसम्म पर्छ। गाउँमा सबैभन्दा सुरुमा व्यवसायिक बाख्रापालन गर्ने देवीनारायण नेम्बाङ हुन्। दुई दशकभन्दा बढी शिक्षण पेशाबाट अलग हुँदै बाख्रापालनमा होमिएका हुन्। नेम्वाङकै प्रेरणाले गाउँमा अन्य युवाले बाख्रापालन सुरु गरेका हुन्। पाँच वर्षदेखि बाख्रा पालनमा संलग्न उनी भन्छन्, तीन लाख रुपैयाँ लगानीमा उन्नत बोयर बोका खरिद गरी ल्याउँदा गाउँका कसैले पनि पत्याएनन्। पछि तिनैका उत्पादन महँगोमा बिक्री हुन थालेपछि सबै यसतर्फ होमिन थाले। उनका अनुसार कुसेटारमा ७० घरपरिवारको बसोवास छ। प्रायः सबैले बाख्रा पालन गरेका छन्। केहीले आधुनिक तथा व्यवस्थित खोर बनाएर सुरुवात गर्दैछन्। नेम्वाङले बोयर जातका पाठापाठी उत्पादन गर्छन्। आम्दानी सबै यस व्यवसायमा लगानी गरेको छु, उनले भने, लगानी नपुगेर सदरमुकामको घडेरीसमेत बिक्री गरियो। अहिले ७० लाख रुपैयाँ लगानी भइसकेको उनको भनाइ छ। यस क्षेत्रमा उत्पादन भएको पाठापाठीको माग धेरै छ। बजारको समस्या छैन। बाख्रा ब्याउन नपाउँदै बुक भइसक्ने नेम्वाङले बताए।"
राष्ट्रिय योजना आयोगका उपाध्यक्ष पौडेलले लिए सपथ,काठमाडौं : राष्ट्रिय योजना आयोगका उपाध्यक्ष विश्व पौडेलले पद तथा गोपनियताको सपथ लिएका छन्। सिंहदरबारस्थित प्रधानमन्त्री तथा मन्त्रिपरिषदको कार्यालयमा बिहीबार बिहान प्रधानमन्त्री शेरबहादुर देउवाले उपाध्यक्ष पौडेललाई सपथ गराएका हुन्। साउन १२ गतेको मन्त्रिपरिषदको बैठकले पौडेललाई आयोगमा नियुक्त गरेको थियो। बैठकले राष्ट्रिय योजना आयोगको सदस्यमा रामकुमार फुयाँल र दिलबहादुर लिम्बूलाई नियुक्त गरेको थियो। अन्तर्राष्ट्रिय श्रम संगठन (आईएलओ)को आर्थिक सल्लाहकारको रुपमा काम गरिसकेका डा पौडेल काठमाडौं यूनिभर्सिटीमा स्कुल अफ म्यानेजमेन्टका एसोसिएट प्रोफेसर हुन्। यसअघि डा स्वर्णिम वाग्ले योजना आयोगको उपाध्यक्ष हुँदा पौडेलले आर्थिक सल्लाहकारको रुपमा काम गरेका थिए। अमेरिकाको युनिभर्सिटी अफ क्लालिफोर्नियाबाट विद्यावारिधि गरेका पौडल पछिल्लो समय आर्थिक विषयमा नियमित विश्लेषणात्मक लेख लेख्ने गरेका छन्। चितवनका स्थायी बासिन्दा पौडेल योजना आयोका पूर्वउपाध्यक्ष वाग्लेका समकक्षी समेत हुन्। योजना आयोगको उपाध्यक्षमा डा विश्व पौडेल
टोकियो ओलम्पिक : अमेरिका ३५ पदकसहित शीर्ष स्थानमा,"काठमाडौं : जापानको राजधानी टोकियोमा जारी ३२औँ ग्रीष्मकालीन ओलम्पिक खेलकुदमा अमेरिका ३५ पदकसहित शीर्ष स्थानमा उक्लेको छ। चीन र जापानलाई उछिन्दै अमेरिका शीर्ष स्थान ओगट्न सफल भएको हो। अमेरिकाले हालसम्म १३ स्वर्ण, १२ रजत र १० कास्यसहित कूल ३५ पदक प्राप्त गरेको छ। चीन दोस्रो तथा जापान तेस्रो स्थानमा रहेका छन्। चीनले १३ स्वर्ण, छ रजत र नौ कास्य पदक प्राप्त गरेको छ भने जापानले १३ स्वर्ण, चार रजत र पाँच कास्य प्राप्त गर्न सफल भएको छ। यस्तै सात स्वर्ण, ११ रजत र सात कास्य पदक प्राप्त गर्दै रसियन ओलम्पिक कमिटी पदक तालिकाको चौथो स्थानमा रहेको छ। यसैगरी अस्ट्रेलिया सात स्वर्ण, दुई रजत र नौ कास्य पदकका साथ पाँचौँ स्थानमा रहेको छ। बेलायत पाँच स्वर्ण, छ रजत र पाँच कास्यसहित छैटौँ, दक्षिण कोरिया चार स्वर्ण, दुई रजत र पाँच कास्यका साथ सातौँ, जर्मनी तीन स्वर्ण, तीन रजत र पाँच कास्य जित्दै आठौँ, फ्रान्स तीन स्वर्ण, तीन रजत र तीन कास्यका साथ नवौँ तथा इटाली दुई स्वर्ण, सात रजत र नौ कास्यका साथ पदक तालिकाको १०औँ स्थानमा रहेको टोकियो ओलम्पिकको वेबसाइटमा उल्लेख छ। टोकियो ओलम्पिकमा सहभागी २०५ देशमध्ये हालसम्म ६३ देशले पदक प्राप्त गर्न सफल भएका छन्। नेपालबाट चार खेलमा पाँच खेलाडी टोकियो ओलम्पिकमा सहभागी भएका छन्। तीमध्ये सुटिङकी कल्पना परियार, जुडोकी सोनिया भट्ट, पौडीका एलेक्स शाह र गौरिका सिंहले खेलिसकेका छन्। चारै जना पराजित भई प्रतियोगिताबाट बाहिरिएका छन्। परियारले महिला १० मिटर एयर राइफल, भट्टले महिला ४८ किलो तौल समूह, शाहले १०० मिटर फ्रि स्टाइल तथा सिंहले १०० मिटर फ्रि स्टाइलमा प्रतिस्पर्धा गरेका थिए। टोकियो ओलम्पिकमा अब एथलेटिक्सकी सरस्वती चौधरीले मात्र प्रतिस्पर्धा गर्न बाँकी छ। उनले शुक्रबार आफ्नो खेलमा प्रतिस्पर्धा गर्नेछिन्।"
"मनकला हत्या प्रकरण: एकै घरका ३ जना प्रहरी नियन्त्रणमा, अनुसन्धानका लागि बाँकेबाट कुकुर मगायो","जाजरकोट : पश्चिम रुकुम त्रिवेणि गाउँपालिका४ छहरेमा हत्या गरिएकी मनकला खत्री खड्का घटनामा संलग्न शंकास्पद ३ जनालाई प्रहरीले नियन्त्रणमा लिएर अनुसन्धान थालिएको छ । जिल्ला प्रहरी प्रमुख प्रहरी नायव उपरीक्षक ध्रुवकुमार श्रेष्ठले एकै घरका ३ जनालाई सोधपुछका लागि सदरमुकाम ल्याइएको र आवश्यक अनुसन्धान भइरहेको बताए । शंकास्पद उनीहरुलाई मंगलबार नै नियन्त्रणमा लिइएको हो । नियन्त्रणमा लिइएकामध्ये २ जना १८ वर्षमुनिका छन् । प्रहरीले उनीहरुको नाम खुलाएको छैन । प्रहरीले घटनास्थलबाट शंकास्पद वस्तु टर्च लाइट, कपडाहरु पनि फेला पारेको जनाइएको छ । सोमबार राति मनकलाको घर नजिकैको भैंसी गोठ नजिकै मकैबारीमा हत्या भएको थियो । घर नजिकै रहेको गोठमा भैंसीलाई घाँस हाल्न गएकी मनकला रातिसम्म नफर्केपछि उनको खोजि भएको थियो । खोजिका क्रममा मनकलाको गोठबाट फर्कने बाटो भन्दा केही तल शव भेटिएको थियो । मनकलाको शव पोष्टमार्टमका लागि जिल्ला अस्पताल सल्ले ल्याइएको जिल्ला प्रहरी प्रमुख श्रेष्ठले बताए । रुकुम पश्चिमको त्रिवेणि गाउँपालिका ४, मा भएको घटनाप्रति जिल्लास्थित विभिन्न संघ संस्थाले गम्भीर ध्यानाकर्षण भएको जनाएका छन् । आफ्नै भैंसी गोठमा वस्तुभाउलाई घाँस हाल्न गएकी २६ वर्षीया मनकला खत्री खड्काको हत्याको भत्सर्ना गर्दै संघ संस्थाहरुले दोषीमाथि कारबाहीको माग गरेका छन् । अन्तर पार्टी महिला सञ्जाल, नेपाल पत्रकार महासंघ, हरप्लेस, महिला पुनस्थापना केन्द्र, इन्सेक र महिला मानव अधिकार रक्षक सञ्जालले सयुंक्त विज्ञप्ति जारी गरी घटनामा संलग्नलाई हदैसम्मको कारबाहीको माग गरेका हुन् । मकैबारीमा लछारपछार गरी विभत्स ढंगले गरिएको हत्याले मानिसको अपराधिक मनोवृत्ति उदांगिएको भन्दै विज्ञप्तिमार्फत घटनाको घोर भत्र्सनाना गरिएको छ । त्यस्तै नेपाली कांग्रेस पश्चिम रुकुमले पनि मंगलबार विज्ञप्ति जारी गर्दै घटनाको सत्यतथ्य अनुसन्धान गरी दोषीलाई कानुनी कठघरमा उभ्याउन माग गरेको छ । पार्टी सभापति प्रेमप्रकाश वलीद्वार जारी गरिएको विज्ञप्तिमा समाजमा दिनानुदिन बढदै गएको अराजकता, दम्भ, र बढ्दो दण्डहीनता नै यस्तो अपराधिक घटनाको कारक भएको ठहर रहेको उल्लेख गरिएको छ । 'आफ्नो घर आँगनमा महिला सुरक्षित हुन नसक्नु निकै दुःखद र निन्दनीय कुरा हो समाजमा दिनानुदिन हुने महिला हिँसाका घटना ले सम्पुर्ण समाजलाइ नै स्तब्ध बनाएको छ विज्ञप्तिमा भनिएको छ,' घटना रहस्यमय र सङकासपत भएकाले अनुन्धानको दायरा फराकिलो पारी त्रसित र आतङकित समाजमा शान्ति सुरुक्षाको प्रत्याभूत गराउन नेपाल सरकार र स्थानीय प्रशासनसँग जोडदार माग गरिएको छ ।' मनकलाको टाउकोमा धारिलो हतियार प्रहार गरेको चार वटा गहिरो चोट लागेको छ । उनको नाक, कान र घाँटीमा भएका सबै गरगहना लुटिएको छ । टाउकोमा धारिलो हतियारको गहिरो चोट छ भने एउटा कान पूरै काटिएको छ भने अर्को कान च्यातिएको अवस्थामा छ । 'प्रहरीले घटनास्थल शिल गरि अनुसन्धान गरिरहेको बताएको छ । हत्यामा संलग्नताको अहिलेसम्म केही खुलेको छैन । पोष्टमार्टम पछि अरु कुरा खुल्दै जाला । अहिले घटनाबारे केहीलाई सोधपुछ गर्ने कार्य चलिरहेको छ,' प्रहरी प्रमुख श्रेष्ठले बताए । अनुसन्धानका लागि बाँकेबाट तालिमप्राप्त कुकुर मगाएर अनुसन्धान थालिएको डीएसपी श्रेष्ठले बताए । मृतकका श्रीमान वैदेशिक रोजगारीको सिलसिलामा देश बाहिर रहेका छन् । सात वर्षीय एक छोरा र सासूआमा घरमा छन् ।"
मेलम्ची बाढी : उठ्न थाले बगेका बस्ती,"सिन्धुपाल्चोक : हेलम्बु गाउँपालिका१ चिउरीखर्क गरिब मगर र दलित बस्ती हो। विसं २०७२ को भूकम्पले थिलोथिलो भएको उक्त बस्ती बासिन्दाले आफ्नो थातथलोमा बस्न नसक्ने भएपछि सडक छेउ मोहीबापत कमाउँदै आएको जग्गामा भूकम्पको बेला पाएको रकमले घर बनाए। घर बनाएको तीन वर्ष नपुग्दै गत असार १ गते मेलम्ची खोलामा आएको बाढीले न घर रह्यो, न आफूले मोहीबापत कमाउँदै आएको जमिन नै। भूकम्प होस् वा बाढी पहिरोको विपद्, यसको सबैभन्दा बढी मार भुइँमान्छेलाई पर्छ। यसको मार आज चिउरीखर्कका गरिब जनताले बेहोरिरहेका छन्। पटकपटकको प्राकृतिक प्रकोपका कारण यो बस्तीका मानिसको जीविका उकासिनुको साटो झन भासिएको छ। चिउरीखर्कका गोपाल थापामगर भन्छन्, भूकम्पमा बनाएको घरको ऋण तिर्न सकेको छैन अर्को विपत्ति झेल्नुपर्यो। न घर रह्यो न जग्गा, अब कसरी जीविका धान्ने। चिउरीखर्कमा यस्ता २२ घरधुरी छन्। सबैको अवस्था उही, न घर रह्यो न जमिन। भूकम्पका कारण विस्थापित भएका उक्त बस्तीका बासिन्दा अब पुरानै थातथलोमा बस्न बाध्य छन् तर आशा भने मारेका छैनन्। काले कामी भन्छन्, जे हुनु भयो अब पुरानो थातथलोमा फर्कनेबाहेक अरु विकल्प छैन। यहीँ घर बनाउने र पाखो फाँडेर खेती लगाउन शुरु गर्ने हो, बच्नु त पर्यो। त्यसैले उनीहरुले पुरानै थलोमा अस्थायी आवास बनाउन शुरु गरिसकेका छन्। उक्त समुदायमा गाउँपालिकाको डिजाइनअनुसार स्टार्ट फण्डको सहयोगमा केयर नेपाल, पिपुल इन नीड र सामुदायिक आत्मनिर्भर सेवा केन्द्रको सहकार्यमा २० वटा तीन कोठे अस्थायी आवास निर्माण भइरहेका छन्। वर्षायाम, दिनहुँको झरी र घामले बस्न धौधौ भएको बेला निर्माणाधीन अस्थायी आवासले चिउरीखर्कवासीको मनमा बाढीको पीडा भए पनि मुहारमा हाँसो थपिएको छ। नजिकिँदो चाडबाडमा बास र गाँस गुमाउँदाको पीडामा तत्काल घर बनाउन पाउँदा उनीहरुको मुहारमा हाँसो थपिएको हो। चन्द्रकुमारी थापामगर भन्छन्, बाढीमा बाँचेको शरीरलाई जोगाउन त्रिपाल हालेर बसेका छौँ। घाम र पानीमा बस्न धेरै धौधौ भएको छ। त्यसैले हामी सबै मिलेर घर बनाउन जुटेका छौँ। एक महिनापछि पुरानै थलोमा सर्ने योजना छ। त्यही घरमा बसेर चाडबाड मान्ने हो। असार १ को बाढीले क्षति पुर्याएको मेलम्ची बजारस्थित ईन्द्रावती र पाँचपोखरी जोड्ने पक्की पुल । कूल १०७ घरपरिवार विस्थापित रहेको तथ्याङ्क रहे पनि करिब ९० घर पूर्णरूपमा क्षति भएको गाउँपालिकाका अध्यक्ष निमाग्याल्जेन शेर्पाले बताए। उनले अहिले अस्थायी आवास निर्माणलाई प्राथमिकता दिइएको र सरकारले दिने भनेको रु पाँच लाख आउने बित्तिकै स्थायी आवासका निम्ति काम थाल्नेसमेत जानकारी दिए। गाउँपालिकाले बनाएको मापदण्ड र प्राविधिक लागतअनुसार एकै किसिमको घर निर्माण गर्ने लक्ष्य लिइएको गाउँपालिकाले जनाएको छ। गाउँपालिकाको प्राविधिक स्टमेटअनुसार रु तीन लाख ६६ हजार बराबरको अनुमानित लागतमा निर्माण हुने घरमा दुई कोठा, भान्छा, शौचालय र धारा हुनेछन्। इन्द्रेणीले १७ तथा हेल्बटास र पिनले ४२ अस्थायी आवास र देशभरका कलाकारद्वारा सञ्चालित सिन्धु सहयोग कोषको समूहले ४३ वटा पक्की घर निर्माण गरिदिने भएको अध्यक्ष शेर्पाले बताए। यही असार १ गते मेलम्ची नदीमा आएको भीषण बाढीले ठूलो क्षति पुर्याएको थियो। बाढीले मेलम्ची खानेपानी ड्याम, तिम्बु बजार, चनौटे बजार, तालामाराङ बजार, मेलम्ची बजारलगायतको क्षेत्र क्षतविक्षत बनाएको थियो। बाढीले हेलम्बु गाउँपालिका र मेलम्ची आसपासका २५४ घर पूर्ण क्षति भएका थिए भने ६९६ घरधुरी विस्थापित भएका थिए।रासस"
सिन्धुलीगढीमा युद्ध संग्रहालय,"सिन्धुलीगढी : नेपाललाई उपनिवेश बनाउन आएको इस्टइन्डिया कम्पनीका कप्तान किनलोकको अंग्रेज फौजलाई वीर गोर्खाली फौजले परास्त गरेको ऐतिहासिक सिन्धुलीगढी किल्लामा युद्ध संग्रहालय निर्माण गरिएको छ। विसं १८२४ मा भएको नेपालअंग्रेज युद्धको ऐतिहासिक दस्तावेज संग्रहित गरी नेपाली सेनाले सिन्धुलीगढी युद्ध संग्रहालयको निर्माण गरेको हो। नेपालकै प्रथम युद्ध संग्रहालयको बुधबार एक कार्यक्रमकाबीच राष्ट्रपति विद्यादेवी भण्डारीले उद्घाटन गरेकी हुन्। संग्रहालयको उद्घाटन गर्दै राष्ट्रपति भण्डारीले सिन्धुलीगढी नेपाली सुरता र वीरताको ऐतिहासिक दस्तावेजका रूपमा स्थापित भएको बताइन्। उनले असल र बहादुर पूर्खाहरूको अदम्य सहास र बलिदानीले जोगाएको राष्ट्र र राष्ट्रियतालाई विकास र समृद्धिको मार्गमा तीव्र रूपमा अगाडि बढाउनुपर्ने दायित्व नयाँ पुस्ताको काँधमा आएको समेत उल्लेख गरिन्। आम जनताका सुख र खुसी बाँड्न हाम्रो सम्पूर्ण प्रयास र शक्तिहरू केन्द्रित हुनु आवश्यक छ, भण्डारीले भनिन्, समयले हामीलाई सुम्पेको अभिभारा पूरा गर्न सबै राजनीतिक दल, निर्वाचित जनप्रतिनिधिहरू तथा राष्ट्रिय नेतृत्वमा रहेका शक्तिहरूबीच आपसी सहकार्य र मेलमिलापको वातावरण कायम राख्न म सम्बद्ध सबैमा आह्वानसमेत गर्छु। राष्ट्रपति भण्डारीले सिन्धुलीगढी युद्ध संग्रहालय नागरिक र सैनिक सम्बन्धको उत्कृष्ट नमुना भएको स्मरण गर्दै यस्ता महत्वका विषयलाई विभिन्न तहका पाठ्यक्रममा नै समावेश गराएर नयाँ पुस्तालाई जानकारी गराउनुपर्ने आवश्यकता औंल्याइन्। कार्यक्रममा कानुन, न्याय तथा संसदीय मामिला मन्त्री ज्ञानेन्द्रबहादुर कार्कीले सिन्धुलीगढी युद्ध संग्रहालय नेपालकै पहिलो संग्रहालय भएको बताए। उनले यस्ता संग्रहालयले, ऐतिहासिक गढी जस्ता धरोहरहरूको संरक्षण र पुनर्निर्माणमा नेपाल सरकारले प्राथमिकतामा राखेर काम गर्नेसमेत उल्लेख गरे। सिन्धुलीगढीको पुनर्निर्माण सुरु राष्ट्रपति भण्डारीद्वारा सिन्धुलीगढी युद्ध सङ्ग्रहालयको उद्घाटन प्रतिनिधिसभा सदस्य गणेश पहाडीले नेपाल अंग्रेज युद्धको ऐतिहासिक स्थलको पुनर्निर्माण, प्रचारप्रसारमा ढिलाइ भएको भन्दै ढिलै भए पनि नेपाल सरकारले प्राथमिकतामा राखेर सिन्धुली गढीको विकास थालेको बताए। स्थानीय, प्रदेश र संघीय सरकारले प्राथमिकतामा राखेर निर्माण थालेको गढीमा युद्ध संग्रहालय निर्माणले थप ऐतिहासिक महत्व बोकेको छ। तस्बिरहरु : राजन गाउँले"
बङ्गलादेशबाट आइपुग्यो ५२ हजार मेट्रिकटन युरिया मल,"वीरगञ्ज : बङ्गलादेशबाट खरिद गरिएको ५२ हजार मेट्रिकटन युरिया मल नेपाल आइपुगेको छ । सरकारसरकार (जिटुजी) मार्फत रासायनिक मल खरिद गरिने सम्झौताअनुसार सो परिमाणको मल कृषि सामग्री कम्पनी लिमिटेड प्रादेशिक कार्यालय वीरगञ्ज, विराटनगर र भैरहवामा आइपुगेको हो । जिटुजी सम्झौताअनुसार बङ्गलादेश सरकारले नेपाल सरकारलाई ५० हजार मेट्रिकटन युरियामल उपलब्ध गराउने भए पनि थप दुई हजार मेट्रिकटन गरी जम्मा ५२ हजार मेट्रिकटन सम्बन्धित कार्यालयमा आइपुगेको वीरगञ्ज कार्यालयका प्रदेश प्रबन्धक गोरखनाथ केसीले बताए। उनका अनुसार शुरुमा बङ्गलादेशले दिने ५० हजार मेट्रिकटन युरिया मलबाहेक थप दुई हजार मेट्रिकटन मलसमेत दिने सम्झौता भएपछि जम्मा ५२ हजार मेट्रिकटन मल केही दिनअघि नेपाल भित्रिएको हो । दुवै देशका सरकारबीच भएको सम्झौताअनुसार नेपाल सरकारले साउन महिनाभित्र सबै मल प्राप्त गरिसक्नुपर्नेमा विश्वव्यापीरूपमा फैलिएको कोरोना सङ्क्रमणका कारण सबै क्षेत्र प्रभावित भएकाले बाँकी मल आउन केही ढिलाइ भए पनि अहिले सबै मल आइसकेकाले किसानलाई मलको अभाव नदेखिने प्रबन्धक केसीले राससलाई भने । अघिल्लो वर्षसम्म मलको अभाव खेपिरहेका किसानलाई यस वर्ष समयमा मल पाउँदा र चाँडै रोपाइँ सुरु भएकाले पर्सा जिल्लामा यस वर्ष ३० प्रतिशतले बढी धान उत्पादन हुने कृषि ज्ञान केन्द्र पर्साका बालीविज्ञ सुरेशप्रसाद चौरसियाले बताए। नेपाल सरकारको पूर्ण स्वामित्वमा रहेको कृषि सामग्री कम्पनी लिमिटेड प्रादेशिक कार्यालय वीरगञ्जमा अहिले युरिया, डिएपी र पोटास मल मौज्दात अवस्थामा रहेको छ । उक्त मल पहिलो चरणको धान खेतीका लागि पर्याप्त भएको देखिन्छ । सो कार्यालयले आफ्ना १३१ जना थोक बिक्रेतामार्फत सिधै किसानसम्म मल पुर्याउने गरेको छ । एक पटकमा एक थोक बिक्रेतालाई बढीमा एक पटकको लागि १३० बोरासम्म मल दिने गरेको छ । सो मल बिक्रेताले स्थानीय तहले तोकेको मूल्यमा मल बेच्नुपर्ने प्रावधान रहेको छ । कतिपय बिक्रेताले मल ल्याउँदा ढुवानी खर्च बढी लाग्ने, बाटोमा प्रहरीले रकम माग्ने गरेकाले बढी खर्चको बहानामा किसानलाई चर्को मूल्यमा मल बेचेर कालोबजारी गर्ने गरेको किसानको आरोप छ । धान लगाउने सिजन सुरु भएपछि किसानलाई सोझै कार्यालयले मल उपलब्ध नगराई थोक बिक्रेतामार्फत मल उपलब्ध गराउने गरेकाले चर्को मूल्यमा मल खरिद गर्न बाध्य रहेको रामगढवाका किसान विजय पण्डितको गुनासो छ । पर्सा जिल्लामा ९० प्रतिशत किसानले धानखेती गर्दै आएका छन् । पर्सामा कूल ४६ हजार ६०० हेक्टर क्षेत्रफलमा धान खेती हुँदै आएको छ । चौध स्थानीय तह रहेको जिल्लामा हालसम्म ९० प्रतिशत धान रोपाइँ सम्पन्न भएको छ ।"
बाढीले बन्द इन्द्रावती तेस्रो जलविद्युत् आयोजना पुनः सञ्चालनमा,चौतारा : गत असार १ गते मेलम्ची खोला र इन्द्रावती नदीमा आएको बाढीले क्षति पुगेको सात दशमलव पाँच मेगावाटको इन्द्रावती तेस्रो जलविद्युत् आयोजना सञ्चालनमा आएको छ। मेलम्ची खोलाको बाढीले राति ढालेको प्रसारण लाइनको चारवटा टावर र इन्द्रावती नदीको बाढीले क्षति पुर्याएको विद्युत्गृहको संरचनाको मर्मतपछि बुधबार रातिदेखि पुनःसञ्चालनमा ल्याइएको आयोजना प्रमुख मानोलाक श्रेष्ठले जानकारी दिए। इन्द्रावतीमा आएको बाढीले तिपेनीस्थित बाँध भत्काउनुका साथै सिभिल कार्य तथा इलेक्ट्रिक मेसिनमा ठूलो क्षति पुगेको थियो। बाढीले बालुवा थिग्राउने डिसेल्टिङ मेसिनको ढोका र अन्डर प्रेसको ढोकामा समेत क्षति पुगेकाले टावर तथा अन्य कार्यमा करिब रु दुई करोड ५० लाख मूल्य बराबरको क्षति पुगेको छ। डेढ महिनासम्म आयोजना उत्पादन बन्द हुँदा कूल रु पाँच करोड ५० लाख नोक्सान भएको डेपुटी प्लान्ट मेनेजर वसन्तलाल कर्णले जानकारी दिए।
बाघको निगरानी गर्दै स्याटेलाइट रेडियो,"गुलरिया : संरक्षित बन्यजन्तु पाटे बाघको आनीवानीलगायत आवागमन अनुगमन गर्न जडान गरिएको स्याटेलाइट रेडियो कलरमार्फत बर्दिया राष्ट्रिय निकुञ्ज भित्रको बाघको अध्ययन सुरु गरिएको छ । केही महिनाअघि निकुञ्ज नेतृत्वको प्राविधिक टोलीले ५ वर्षको वयस्क पोथी पाटेबाघमा रेडियो कलर जडान गरेको थियो । निकुञ्ज विभागले मन्त्रीस्तरिय निर्णयबाट बर्दियाबाँके कम्प्लेक्समा ४ वटा पाटेबाघ अध्ययन गर्ने अनुमति पाएअनुरुप पहिलो चरणमा बर्दियाको बाघमा स्याटेलाईट रेडियो कलर जडान भएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए । 'पहिलो जडान गरिएको स्याटेलाइट रेडियो कलरमार्फत पहिलो बाघको अध्ययन सकिएपछि पर्फमेन्सको आधारमा अन्य बाघको पनि अध्ययन सुरु गर्छौं,' हामीले पोथी बाघमा कलर जडान गरी अनुसन्धान गर्दैछौं, लगत्तै भालेबाघमा पनि स्याटेलाइट जडान गर्ने तयारी हुँदैछ,'उनले भने। बाघले कसरी शिकार गर्छ । राजमार्गमा कसरी आवागमन गर्छ । सबै कुराको अध्ययन रेडियो कलरबाटै हुन्छ । उनले भने बाघमा जडान गरिएको स्याटेलाइट र रेडियोबाट निकुञ्जमा आएको सूचना अनुसार फिल्डमा पनि अनुगमन भइरहेको छ। बाघको मुभमेन्ट, कोर शिकार क्षेत्रलगायत राजमार्ग सडक खण्डमा बाघको आवागमनको अध्ययनलाई लक्षित गर्दै अनुसन्धान भइरहेको छ।' राजमार्गमा कुन क्षेत्रमा बाघले बढी क्रस गर्छ हेर्दैछौं, अध्ययनपश्चात राजमार्गमा कस्तो प्रकृतिको सडक पूर्वाधारहरु बनाउँदा उचित हुन्छ, विश्लेषणसहितको रिपोर्ट निकाल्ने तयारी निकुञ्जको छ,'उनले भने। रेडियो कलरमार्फत गरिएको अध्ययन र अनुसन्धानबाट बाघ संरक्षणको योजना बनाउन पनि मद्दत पुग्छ । पछिल्लो समय बर्दियामा भएका मानवीय आक्रमणका घटनाहरु समाधान गर्न सहज हुने अनुमान गरिएको छ। निकुञ्जका अनुसार स्याटेलाइटले दिएको सूचना अनुसार बाघ राजमार्गलगायत आफ्नै एरियामा बसेको पाइएको छ। बाघले आधार क्षेत्र छाडेर खासै बाहिर निस्किएको देखिदैन । पोथी बाघमा कलर गरिएकाले खासै टाढा पुगेको पाइएको छैन। अब भाले बाघमा कलर जडान गरी अनुसन्धान गरिनेछ। वयस्क भाले बाघले ५० देखि २०० स्क्वायर किलोमिटर र पोथी बाघले १५ देखि ३० स्क्वायर किलोमिटरको रेञ्जमा आधारक्षेत्र बनाउँछ । राष्ट्रिय प्रकृति संरक्षण कोष बर्दिया संरक्षण कार्यक्रममा संरक्षण अधिकृत रविन कडरियाले भने निकुञ्जले पोथी बाघमा रेडीयो कलर जडान गरेकाले प्राप्त डाटा अनुसार सानो क्षेत्रमा बाघले आवागमन गरेको देखिन्छ । बाघमा स्याटेलाईट रेडीयो कलर जडानका लागि कोषले प्राविधिक लगायतको सहयोग उपलब्ध गराएको छ । बर्दियामा ८७ वटा पाटेबाघ छन् ।"
पूर्वमाओवादी नेताले दायर गरेको रिट न्यायाधीश कार्कीको इजलासमा,"काठमाडौं : चार पूर्वमाओवादी नेताले सांसद पदमा पुनर्बहाली माग गर्दै दायर गरेको रिटमाथि न्यायाधीश दीपककुमार कार्कीको इजलासमा सुनुवाइ हुँदैछ। नेकपा माओवादी केन्द्रबाट एमाले प्रवेश गरेका चारनेताले बुधबार सांसद पद पुनर्बहालीको माग गर्दै सर्वोच्च अदालतमा रिट दायर गरेका थिए। टोपबहादुर रायमाझी, लेखराज भट्ट, प्रभु साह र गौरीशंकर चौधरीले आफूहरुलाई सांसद पदमा पुनर्बहालीको माग गर्दै दायर भएको रिटको बिहीबार सुनुवाई हुन लागेको हो। फागुन २३ गतेको सर्वोच्च अदालतको फैसलापछि उनीहरु माओवादी छाडेर एमाले प्रवेश गरेका थिए। तर उनीहरुले आफू एमालेमा नभई नेकपा हुँदा अध्यक्ष केपी शर्मा ओलीमा लागेको बताउँदै आएका छन्। नेकपाले वैधानिकता नपाएपछि माओवादीले पार्टीको विधान विपरित अन्य दलको राजनीतिमा सहभागी भएको देखिएको भन्दै उनीहरुलाई पार्टीको साधारण सदस्यसमेत नरहने गरी २६चैतमा कारवाही गरेको थियो। परमादेशबाट सांसद पदमा पुनर्बहाली गर्न उनीहरूले माग गरेका छन्। प्रधानमन्त्री केपी ओली नेतृत्वको सरकारमा रायमाझी ऊर्जा, भट्ट उद्योग, साह सहरी विकास र चौधरी श्रम तथा रोजगार मन्त्री थिए। पुनर्बहालीको माग गर्दै माओवादीले हटाएका चार नेता सर्वोच्चमा"
झापाका दश पालिकामा सिलबन्दी,"झापा : कोभिड१९ को सङ्क्रमण उच्च रहेको झापाका १० पालिकामा सिलबन्दी गरिएको छ । मेचीनगर, हल्दिबारी, बुद्धशान्ति, कनकाई, कमल, दमक, गौरादह, शिवसताक्षी, अर्जुनधारा र बिर्तामोडमा कोभिडको सङ्क्रमण फैलिन नदिन सिलबन्दी गरिएको हो । पन्ध्र पालिकामध्ये भद्रपुर, गौरीगञ्ज, बाह्रदशी, झापा र कचनकबलमा सिलबन्दी गर्ने बारेमा स्थानीय जनप्रतिनिधिहरुले सोचविचार गरिरहेको जनाएका छन् । प्रमुख जिल्ला अधिकारी श्रवणकुमार तिम्सिनाले सङ्क्रमण बढिरहेको पालिकाले नै आवश्यकतानुरूप सिलबन्दीको निर्णय गर्नसक्ने बताए । 'जिल्ला कोभिड१९ को रोकथाम, नियन्त्रण तथा व्यवस्थापन समितिको सहमतिमै पालिका तहमा सिलबन्दी गर्न थालिएको हो', प्रजिअ तिम्सिनाले भने, 'सर्वसाधारण, व्यवसायी र पेशाकर्मीहरु सबैलाई सिलबन्दी र स्वास्थ्य सुरक्षाको मापदण्ड पालना गर्न अपिल गरिएको छ ।' सिलबन्दीको अवधिमा अत्यावश्यक सूचीका सवारी साधनबाहेक सबै यातायातका साधनको आवतजावतलाई रोक लगाइएको, बजार बन्द गरिएको र सर्वसाधारणलाई घरभित्रै बस्न अनुरोध गरिएको बिर्तामोडका नगरप्रमुख ध्रुव शिवाकोटीले बताए । झापामा विगत दुई सातादेखि कोरोना सङ्क्रमितको सङ्ख्या निरन्तर उकालो लागिरहेको छ । बजार र सरकारी कार्यालयहरुमा सर्वसाधारणको घुइँचो बढेको थियो । हरेक पालिकाले सात दिनको अवधि तोकेर सिलबन्दीको घोषणा गरेका छन् । राजमार्गबाहेक भित्री सडकमा सार्वजनिक तथा निजी यातायातका साधन गुडेका छैनन् । कोभिड१९ को सङ्क्रमणबाट बच्नका लागि हरेक व्यक्ति आफैँ सचेत हुनुपर्नेमा लापरवाही गरिरहेका कारण सङ्क्रमितको दर बढ्दै गएको पालिकाहरुको ठहर छ । सामान्य स्वास्थ्य मापदण्डसमेत पालना नगरी सर्वसाधारणहरु बिनाकाम घुम्ने गरेको पाइएपछि सामाजिक सञ्जाल, विभिन्न सञ्चारमाध्यम र माइकिङ गरेर सचेतना अपनाउन आग्रह गरिएको मेचीनगर नगरपालिकाका उपप्रमुख मीना उप्रेतीले बताए। जिल्लामा सबैभन्दा पहिले बुद्धशान्ति गाउँपालिकाले आफ्नो क्षेत्रमा सिलबन्दी घोषणा गरेको थियो । त्यसपछि आइतबार, सोमबार र बुधबारदेखि थप पालिकामा सिलबन्दी गरिएका छन् । सामाजिक विकास मन्त्रालयका अुनसार पछिल्लो २४ घण्टामा झापामा २६६ कोरोना सङ्क्रमित थपिएका छन् । पालिकाहरु सिल गरिए पनि पूर्वपश्चिम राजमार्गमा चल्ने सवारी साधनमा भने रोक नलगाइएको प्रअिज तिम्सिनाले बताए।"
जातीय विभेदमा मानवीय स्वभाव,"कानुनले जातीय विभेदविरुद्ध बोले पनि किन अझैपनि हट्न सक्दैन जातीय विभेद ? कहिलेसम्म रहन्छ यो छुवाछुत ? दलितनेता भीमराव अम्बेडकर भन्छन्, जात भनेको कुनै भौतिक वस्तु होइन, जस्तो कुनै पर्खालको इँटा होस् वा काँडेतारले छेकेको कुनै सिमाना होस्। यो तधारणा हो,मानसिकता हो, मानसिकताको राज्य हो। यसर्थ जात एउटा प्रभुत्व कायम गरिराख्न खोज्ने कृत्रिम सोच हो। सोचमा परिवर्तन ल्याउन सके यो आफैं हराएर जान्छ। विगतमा अमेरिकामा रहँदा श्रीलंकन साथी थियो। उसँगै पसल गएँ। त्यही बेला पसलभित्र एकजना काला जातिका मानिसको प्रवेश भयो। त्यो मानिसलाई देखाउँदै श्रीलंकनले अंग्रेजीमा साउती मारे,काले आयो है अलिक होस् गर्नुहोस्। आँखा भने श्रीलंकन साथीकै छालामा गयो। काला जातिका मानिसलाई काले भन्ने श्रीलंकन साथी त उभन्दा दुई गुणा बढी कालो रहेछ। तर पनि किन उसले आफूलाई उभन्दा गोरो र सभ्य देख्यो ? स्वतन्त्रताको देश भनिएको अमेरिकामा समेत मान्छेबीच एक किसिमको वर्गीकरण तथा श्रेणीको हिसाब हुँदोरहेछ भन्ने कुरा बुझ्दै र भोग्दै गएँ। स्वेत अमेरिकन हो किएसियन ? भारतीय वा स्पानिस?आदि इत्यादि। कुनै फर्म भर्नु पर्यो भने पनि म कुन जातिको हो भनेर अप्सनमा टिक लगाउने ठाउँमा सबैभन्दा माथि गोरा अमेरिकन र सबैभन्दा तल काला जातिको श्रेणीगत सूची देखें मैले। लाग्यो यो श्रेणीगत वर्गीकरण त नेपालमा मात्र होइन अमेरिकामा पनि रहेछ। अनि समस्या त छालाको रंगको मात्र होइनरहेछ। यदि हुन्थ्यो त श्रीलंकन साथीले किन आफूभन्दा गोरोलाई आफूभन्दा कालो देख्थ्यो ? अमेरिकाकै सन्दर्भमा कुरा गर्ने हो भने अझ यो काला र गोरा जातिको विभेद त डोनाल्ड ट्रम्प राष्ट्रपति हुँदा बढी थाहा पाएँ। ट्रम्प र उनको प्रशासनले गर्ने व्यवहारले धेरै गोरामाथि स्वेत नागरिक हुनुको प्रभुत्वको महसुस गराएको थियो। जसका कारण धेरै अस्वेत नागरिकसडकमाअधिकार खोज्दै आउनु परेको, नाराबाजी गर्नुपरेको थियो। जर्ज फ्लोएडको घटना र त्यसले ल्याएको ब्ल्याक लाइभ्स म्याटरले रंगभेद तथा जातीय विभेदलाई बुझ्न अझ मद्दत गरेको थियो। अमेरिकामा रंगभेदको चर्चा गरिएपनि यसको मूल समस्या भनेको जातीय विभेद नै हो। मानिसले मानिसलाई गर्ने विभेद, छालाको रंग, उसको आकृति र बनोट, उसले गर्ने काम र उसकोसामाजिक हैसियतका आधारमा नै हो। यद्यपि जातीय र रंग विभेद एकै होइनन्। फेरिपनि जातीय विभेद हट्न नसक्नु पछाडिको मूल कारण भनेको कृत्रिम सोच हो। प्रभुत्वको सोच। त्यो सोचले एउटा वर्गको प्रभुत्व बचाइराख्न सहयोग गर्छ। नेपालमा मात्र होइन। संसारकै हरेक ठाउँमा यो प्रभुत्वको सोच हावी छ। छिमेकी भारतमा होस् वा संसारकै सबैभन्दा शक्तिशाली मानिने देश अमेरिकामा, हेर्दै जाँदा यस्तो लाग्छ यो दबाउने र दबिने प्रथा भनेको त कार्लमाक्र्सको वर्ग संघर्षको इतिहास जस्तै हो। जहाँ भइरहन्छ द्वन्द्व धनी र गरिबबीच, पुरुष र महिलाबीच, पुँजीपति र सर्वहाराबीच, माथ्लो जात र तल्लो जातबीच, छुत र अछुत बीच। जति जति समाज सभ्यतातिर लम्किँदै गयो, उति उति समाजमा केहीवर्गले प्रभुत्व जमाउँदै लगे। व्यक्ति, समुदाय, वर्गमाथि शासन गर्ने अभिप्रायले आफूलाई माथि पार्न प्रयास गरिरहे। रंग, वर्ण, जात, लिङ्गको आधारमा आफूलाई कसरी हुन्छ, पहिलो दर्जामा राख्न खोजिरहे। त्यहाँ इष्र्या र वैमनस्यताको लडाईं चलिरह्यो। यूवाल नोहा हरारीले आफ्नो न्युयोर्क टाईम्स बेस्ट सेलर पुस्तक स्यापियन्स, अ ब्रिफ हिस्ट्री अफ ह्युमन काइण्डमा भनेका छन् कि जब समाज विस्तारै परिष्कृत हुँदै गयो। त्यही जीवबाट जन्मेको प्राणीमध्ये एउटा वर्ग केही शक्तिशाली भएर गयो। अलिक कमजोर जस्तो लाग्ने वर्ग माथि प्रभुत्व जमाउन थाल्यो। उसले आफूजस्तै मानिसहरूको वर्गीकरण गर्न थाल्यो, कसै कसैलाई आफ्नै वर्ग भित्र राख्यो भने, कसै कसैलाई छुट्टै वर्गमा राख्न थाल्यो, उनीहरूको रंग, अनुहार, कामको आधारमा। देश, उपदेश, महादेश पार गरेर एक ठाउँबाट अर्को ठाउँ जान थाल्यो, त्यहाँ बस्ती बसाउन थाल्यो। त्यहाँ भएका मानिसमाथि शासन गर्न थाल्यो। उसलाई लाग्न थाल्यो,म नै जान्ने मान्छे हुँ। मेरो जस्तो ज्ञान कसैको छैन। यिनीहरूलाई तालिम दिनुपर्छ, सिकाउनु पर्छ। अनि ऊ त्यही मिसनमा लाग्न थाल्यो। उसले त्यहाँ पनि रंग, वर्ण, पेसाको आधारमा मानिसलाईतहतहमा विभाजन गरेर राख्न थाल्यो। तल्लो तह भनिने वर्गले माथिल्लो तह भनिने वर्गको मातहतमाकाम गर्न थाल्यो र उसैको दासी हुनगयो। एउटा मानिस अर्को मानिसको दास हुन पुग्यो। वर्गीय समाजको निर्माण भयो। विभिन्न श्रेणीमा समाज विभक्त भयो। हिन्दू समाज र सभ्यताको कुरा गर्ने हो भने पनि भएकै त्यही हो। सभ्यताको नाममा जन्मिएका विभिन्न ग्रन्थ, उपग्रन्थ र धार्मिक साहित्यले समेत मानवजाति बिचको यो जातीय विभेदलाई खुट्याउन सकेन। बरु उल्टै पानी चल्ने वा नचल्ने, माथिल्लो जात वा तल्लो जातको प्रसंग र पात्रहरूल्याएर जातीय विभेदलाई बढुवा दिइरह्यो। हिन्दूहरूको कानुनी पुस्तक मानिने मनुस्मृतिमा समेत बाहुनजातका मानिसलाई भगवान् ब्रम्हाको मुख, बोलीसँग तुलना गर्दै सबैभन्दा तल्लो जातलाई भगवान्को खुट्टासँग तुलना गरिएको छ। यस्ता कुराका कारण समाजले धेरै फड्को मारिसक्दा पनि जातीय विभेदको सोच हट्न सकेको छैन। अझै पनि जातीय विभेदको कृत्रिम सोच हावी छँदैछ। जातीय विभेदको सोचले तल्लो जातलाई गर्ने मूल्यांकन माथिल्लो जातको आँखाबाट मात्र हुन पुग्यो। जसको कारण उनीहरूको जीवनस्तर कहिल्यै माथि उठ्न सकेन। न त तल्लो जात भनिने समुदायले माथिल्लो जात भनिने समुदायको भ्रमलाई नै चिर्न सक्यो। फ्रेन्च विचारक मिसेल फुको भन्छन्,प्रश्न नगर्नु र चलिआएकै अभ्यासलाई स्विकार्नु भनेको नराम्रा अभ्यासहरूलाई निरन्तरता दिनु हो। आफूभन्दा तल्लो जात भनिनेप्रति घृणा जन्माइरहनु हो। म माथिल्लो जातको हँु भन्नेहरूलाई नार्सिस्टिक बनाइरहनु हो। तल्लो जातको जुत्तामा खुट्टा लगाएर हिँड्ने ज्ञान नबाँड्नु हो।तल्लो जात हुनुको महसुस नगर्नु, नगराउनु हो। वास्तवमा भन्ने हो भने जात अर्थात् अंग्रेजीमा कास्ट भने शब्द ल्याटिनको क्यास्टस बाट आएको हो, जस्तो अर्थ हुन्छ पवित्र। खासमा पोर्तुगिज शब्द कास्ता बाट त्यो अंग्रेजीमा आएको हो जसको अर्थ वंश भन्ने हुन्छ। यो शब्दको प्रयोग सबैभन्दा पहिले सन् १७०० तिर हिन्दूप्रणालीमा रहेको सामाजिक स्तरीकरणलाई सम्बोधन गर्न प्रयोग गरिएको थियो। पछि गएर यसको प्रयोग माथिल्लो वा तल्लो दर्जाको नाममा भएको सामाजिक विभेदलाई सम्बोधन गर्न प्रयोगमा ल्याउन थालियो। उक्त सन्दर्भ पुलित्जर पुरस्कार विजेता इसाबेल विल्कर्सनले आफ्नो पुस्तक कास्ट, दि ओरिजिन अफ आवर डिस्कनटेन्ट्स मा पनि उल्लेख गरेकी छन्। उनका अनुसार जात भन्ने शब्दको उद्गम भारत वा नेपाल होइन। यो त दक्षिण एसियामा मानिसहरूको कामको आधारमा रहेको वर्गीकृत समाजलाई हेरेर पोर्तुगिजहरूले राखिदिएको शब्द हो। यसरी हेर्दा यो शब्द आफैंमा युरोपियनहरूको उपनिवेशीकरणको उपज लाग्छ। यद्यपि भारतीय र नेपाली समाजको वर्गीकरण भने धेरै वर्ष पहिले वर्णको आधारमा भएको हो। त्यही पछि आएर जातीय प्रणालीको रूपमा बुझिन थाल्यो। यसले के देखाउँछ भने जातीय प्रणाली भनेकै प्रभुत्व कायम गर्ने उत्कट मानवीय स्वाभावका कारण उत्पन्न भएको हो। नेपालको सन्दर्भमा हेर्दा घरिघरि लाग्छ, जसले जातीय विभेद हट्नुपर्छ भन्छ उसैले जातीय विभेद हट्न दिँदैन। कारण यो हुनसक्छ कि जातीय विभेद हट्यो भने एक जातिले अर्को जातिमाथि, एउटा सम्प्रदायले अर्को सम्प्रदाय माथि, प्रभुत्व जमाउँदै आएको एउटा वर्गले शक्तिविहीन अर्को वर्गमाथि शासन गरिराख्न पाउँदैन। अधिकार जमाइराख्न पाउँदैन। जातीय विभेद हुनुहुँदैन भन्ने थाहा पाएर पनि र त्यही कुरा सार्वजनिक रूपमा उठाएर पनि माथिल्लो जातको भित्री मनले तँ मभन्दा तल्लो जातको नै होस्, तँलाई मभन्दा माथि उठ्न सुहाउँदैन भन्ने सोच र त्यही अनुसारको सामाजिक, सांस्कृतिक र नोकरशाही चिन्तन र अभ्यासका कारण जातीय विभेद अझै हट्न सकेको छैन। होइन भने के बाँकी रहेको छ जातीय विभेद हट्न? मुलुकी ऐनमा आमूल परिवर्तन गरिएकै छ। नेपाल धर्म निरपेक्ष र लोकतन्त्रात्मक गणतान्त्रिक देशको रूपमा उभिएको छ। कानुनले जातीय विभेदलाई अपराधीकरणको रूपमा हेरेको छ। अनि यहाँसम्म आइपुग्दा पनि हामीले देखिराख्नु पर्ने, पढिराख्नु पर्ने, भोगिराख्नु पर्ने जातीय विभेदले ग्रस्त समाजलाई ? जातकै कारण रूपा सुनुवारले काठमाडौंमा समेत कोठा भाडा नपाउनु पर्ने ? जातकै कारण नवराज विके मारिनु पर्ने ? जातकै कारण प्रकाश विश्वकर्मा र मालती रावलले एक अर्कालाई मन पराएर बिहे गर्न खोज्दा पनि हाम्रो ज्यान बचाइदिनु पर्यो भन्दै गुहार माग्नु पर्ने?किन अझैपनि हट्न सक्दैन जातीय विभेद ? कहिलेसम्म रहन्छ यो छुवाछुत ? हामी समाजका उपल्लो दर्जाका मानिसहरू हौं भन्नेहरूले नै समाजको आर्थिक, सामाजिक र राजनीतिक वर्चस्व कायम गरिरहे। उनीहरूले नै तल्लो तथा पिछडिएको जातिका मानिसका आवश्यकता, उनीहरूका मानसिक, शारीरिक, मनोवैज्ञानिक र आध्यात्मिक पक्षका बारेमा वकालत गरिरहे। उनीहरूले नै समाजमा उनीहरूको स्तर के हुने, सामाजिक भूमिका के हुने भन्ने बारेमा परिभाषित गरिरहे। र त्यसको प्रभाव सामाजिक स्तरमा मात्र होइन, संस्थागत स्तरमा समेत रहन गयो। यो जातीय विभेदको सोचले तल्लो जातलाई गर्ने मूल्यांकन माथिल्लो जातको आँखाबाट मात्र हुन पुग्यो। जसको कारण उनीहरूको जीवनस्तर कहिल्यै माथि उठ्न सकेन। न त तल्लो जात भनिने समुदायले माथिल्लो जात भनिने समुदायको भ्रमलाई नै चिर्न सक्यो। जातीयताको सोचको जरो यति गहिरो भएर गाडियो कि जतिनै त्यसलाई निर्मुल पार्न खोजेपनि थोरै ठाउँ पाएको मुनाजसरी पलाउन थालिहाछ। त्यही सोचको जरो बलियो भएर नै हो प्रभुत्वमा रहेको वर्गले यो विभेद सिर्जना गरिरहने। जसरी उपनिवेषीकरणका समयमा बाहिरका युरोपियनहरूले हामीलाई केही नजान्ने, असभ्य, जनवारजस्ता भनेर व्याख्या गरे। अर्थात् गोरा जातिका मानिसले काला जातिका मानिसलाई जनवारको रूपमा व्यवहार गरे। आफ्नो प्रभुत्व जमाइरहे त्यसैको प्रभाव एउटै देशभित्र बसोबास गर्दै आएका मानिसबिच पनि पर्न गयो। त्यही एउटा वर्गको प्रभुत्व कायम गर्ने चेतले समाजमा पदानुक्रमको विकास भयो।वर्गीकरणको तँ र म विकास भयो। जसका कारण हामी भन्ने भावना विकास हुन सकेन। भारतीय विद्वान् लेखिका गायत्री चक्रवर्ती स्पिभाकले भनेजस्तो एउटा वर्गले प्रभुत्व जमाइराख्ने र अर्को वर्गलाई पछाडि नै पारिराख्ने भइरहयो। जसमा अझै पनि महिला, जनजाति, मधेसी र अन्य तल्लो जाति पर्न आउँछन्। उनीहरू समाजको केन्द्रमा आउन सक्दैनन्, उनीहरूको आवाजलाई दबाइन्छ। यस अर्थमा ती व्यक्तिहरूअछुत जातका मात्र नभएर कुनै छुत जातको गरिब पनि हुन सक्छ। कुनै धनी किसान पनि हुनसक्छ किनकि ऊ पनि समाजमा हेपिए र दबिएको हुनसक्छ। भोलि यिनीहरू माथि उठ्न पनि सक्छन्। प्रभुत्व कायम राख्ने सोचका कारण अछुत जात मात्र होइन। अर्को कुनै छुत तर गरिब पनि समाजको तल्लो श्रेणीमा अपहेलित भएर बस्नुपर्ने हुनसक्छ। प्रभुत्व कायम राख्ने सोचलाई चिन्नु छुत वा अछुत दुवैको न्यायमा छ। कसले प्रभुत्व जमाइराख्ने भन्ने कुरा त्यस ठाउँको सामाजिक तथा सांस्कृतिक अभ्यासले निर्धारण गर्दछ। त्यही अभ्यासको निरन्तरता रहेसम्म एउटा वर्गको प्रभुत्व अर्को वर्गमाथि रहिरहन्छ। समाजको संरचना यसरी बनेको हुन्छ, जसविरुद्धमा गएर प्रश्न गर्ने ल्याकत हतपत कसैले राख्दैन। समाज यसरी नै चल्ने हो त्यही भएर म पनि यसरी नै चल्नुपर्छ भनेर अगाडि बढ्छ। त्यसरी बढुञ्जेल जातीय विभेदको सोच रहिरहन्छ। आखिर वास्तविक समाज कस्तो हुने भन्ने सत्यको निर्माण हामी समाजका सबै वर्गको स्वीकृतिमा बनिनु पर्छ।प्रभुत्वकायम गर्ने सोचले व्यक्तिको संसार, समाज र पात्रलाई हेर्ने दृष्टिकोण साँघुरो बनाइदिन्छ।जातीय विभेद तथा प्रणालीलाई बलियो बनाइराख्ने आधार अर्थात् समाजभित्रका असन्तुष्टि भनेका हाम्रै समाजभित्र निर्माण भएका परम्परागत सोच, दर्शन, मान्यता र अभ्यासहरू नै हुन्। त्यसमा पर्छन्, जातीय प्रणालीलाई ईश्वरको इच्छा र प्रकृतिको नियम भन्ने ठान्नु, त्यसलाई विरासतको रूपमा लिनु र आउने पिँढीले पछ्च्याउँदै जानु, आफ्नै जातभित्र मात्र बिहे गर्ने अभ्यासलाई स्वाभाविक मान्नु, पवित्र र प्रदूषित जात भनेर वर्गीकरण गर्नु, कामको आधारमा तल्लो जात र माथ्लो जातले गर्ने काम भनेर विभाजन गर्नु, आफूभन्दा तल्लो जातलाई होच्याउनु र अमानवीयकरण गर्नु, सानो जातलाई धम्क्याउनु तथा थर्काउनु र निर्दयी व्यवहार गर्नु, अनि म माथ्लो जात र ऊ तल्लो जात भन्ने मानसिकता र सोचलाई प्रश्रय दिनु। यही प्रसंगमा फेरी इसाबेल विल्कर्सन भन्छिन्,जात प्रथा भनेको कृत्रिम संरचना हो, मानवीय मूल्यको स्थिर श्रेणी हो। जसले एउटा वर्गको अनुमानित वर्चस्व अर्को वर्गको अनुमानित हिनतामाथि गर्छ। एउटा जातिले आफू राम्रो जाति हुँ भन्ने गुण जसको कुनै आधार छैन त्यसका आधारमा अर्को जातिमाथि विभेद खडा गरिरहन्छ, जुन विभेद उसकै पुर्खाहरूले निर्माण गरे।  लेखक साउथ जर्जिया स्टेट कलेज अमेरिकामा अध्यापनरत छन्।"
प्रधानमन्त्री देउवा र प्रचण्डबीच भेटवार्ता : मन्त्रिपरिषद् विस्तारबारे छलफल,"काठमाडौं : प्रधानमन्त्री शेरबहादुर देउवा र नेकपा (माओवादी केन्द्र)का अध्यक्ष पुष्पकमल दाहाल प्रचण्डबीच भेटवार्ता भएको छ। बिहीबार बिहान प्रधानमन्त्री देउवालाई भेट्न प्रचण्ड बालुवाटार पुगेका थिए। बालुवाटार स्रोतका अनुसार देउवा र प्रचण्डबीच मन्त्रिपरिषद् विस्तार र मन्त्रालय बाँडफाडका विषयमा छलफल भएको छ। बुधबारको सत्ता गठबन्धनको बैठकले मन्त्रालय बाँडफाड गरी शीर्ष नेताहरूले मन्त्रीको नाम दिएपछि प्रधानमन्त्री देउवाले मन्त्रिपरिषद् विस्तार गर्ने सहमति भएको थियो। सत्ता गठबन्धनमा नेपाली कांग्रेस, नेकपा माओवादी केन्द्र, जनता समाजवादी, राष्ट्रिय जनमोर्चा र नेकपा एमालेका माधवकुमार नेपाल पक्ष सहभागी छ। प्रधानमन्त्री शेरबहादुर देउवाले आफूसहित ६ सदस्यीय मन्त्रिपरिषद् बनाएका छन्। सर्वोच्च अदालतले सोमबार देउवालाई दुई दिनभित्र प्रधानमन्त्री बनाउन परमादेश जारी गरेको थियो। सोहीअनुरूप राष्ट्रपति विद्यादेवी भण्डारीले सर्वोच्च अदालतको संवैधानिक इजलासको आदेशअनुसार देउवालाई प्रधानमन्त्री पदमा नियुक्त गरेकी हुन्। देउवाले विश्वासको मत पाएपनि गठबन्धन भित्रका दल आन्तरिक समस्यामा फसेपछि प्रधानमन्त्री नियुक्त भएको दुई साता बितिसक्दापनि उनले मन्त्रिपरिषद् विस्तार गर्न सकेका छैनन्। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्।"
नारायणटारबाट नगदसहित पाँच जुवाडे पक्राउ,काठमाडौं : महानगरीय प्रहरी वृत बौद्धले काठमाडौँ नारायणटारबाट नगदसहित पाँच जना जुवाडेलाई पक्राउ गरेको छ । गोकर्णेश्वर नगरपालिका६ नारायणटारस्थित गङ्गाप्रसाद मणिकर्मीको घरमा जुवा खेलिरहेको अवस्थामा प्रहरीले रु तीन लाख ५९ हजार नगदसहित पक्राउ गरेको महानगरीय प्रहरी परिसर काठमाडौँका एसपी रमेश बस्नेतले बताए । मणिकर्मीको घरमा डेरा गरी बस्ने २७ वर्षीय ओम तामाङले आफ्नै कोठामा जुवा खेलाउने गरेको विशेष सूचनाको आधारमा प्रहरीले तामाङसहित पाँचजनालाई पक्राउ गरेको हो । बुधबार साँझ प्रहरी टोली जुवा खेलिरहेको ठाउँमा पुगेको थियो । जुवा खालबाट प्रहरीले नगदसहित तीन बुक तास बरामद गरेको हो । पक्राउ परेका निजहरुलाई थप अनुसन्धान गरी म्याद थपको लागि लैजाने तयारी भएको प्रहरीले जानकारी दिएको छ ।
पुल भासिँदा नुवाकोटमा यातायात अवरुद्ध,"नुवाकोट : अविरल वर्षाका कारण नुवाकोटको विभिन्न स्थानमा बाढी र पहिरोले क्षति पुर्याएको छ । बुधबार साँझ परेको वर्षापछि आएको बाढीले नुवाकोटको मैथली काठमाडौं तालिम केन्द्रको विदुरतर्फको खोल्सामा रहेको पुलमा क्षति पुगेसँगै सडक पूर्णरूपमा ठप्प भएको छ । पुलमा क्षति पुगेसँगै नुवाकोटको बट्टारबाट विदुर जाने सडक बन्द हुँदा बट्टारबाट जिल्ला सदरमुकामसहित विभिन्न पालिका र रसुवा जाने यातायातको सेवा बट्टारमा नै रोकिएका छन् । बुधबार राति करिब ९ बजेतिर पुलको जगमा क्षति पुर्याएसँगै सडक पूर्णरूपमा अवरुद्ध हुँदा विदुरबाट मैथली ब्यारेक हुँदै बट्टारतर्फ जाने सडक बन्द भएको जिल्ला प्रहरी कार्यालय नुवाकोटका प्रहरी निरीक्षक ललिता ढकालले जानकारी दिए । उनका अनुसार पुल भासिएसँगै सडकको दुवैतर्फ विच्छेद भएको छ । पैदलयात्रुलाई समेत आउजाउ गर्न कठिन भएको छ । पुल भासिएसँगै विदुरबट्टारको यातायात अवरुद्ध भएर आपतकालीन सेवा दिने सवारी साधनसमेत आउजाउ हुन सकेका छैनन् । उपयुक्त विकल्पको सडक नहुँदा मर्मतसम्भार गरेर पुनःसञ्चालन नभएसम्म सवारी साधन रोकिनुपर्ने बाध्यता छ । क्षति पुगेको पुल र अवरोध भएको सडक अहिले बिहानबाट खुलाउन प्रयास गरिने डिभिजन सडक कार्यालयका प्रमुखसमेत रहेका गल्छीत्रिशूलीस्याफ्रुबेँसीरसुवागढी सडक योजनाका प्रमुख नारायणदत्त भण्डारीले जानकारी दिए । उनका अनुसार सडक डिभिजन र योजना कार्यालयका उपकरण र जनशक्ति परिचालन गरेर जतिसक्दो छिटो अवरुद्ध सडक पुनः सञ्चालन गर्न प्रयास गरिने छ । यसैबीच बुधबार साँझ परेको वर्षाले जिल्लाको अन्य स्थानमा पनि पहिरो गई घरमा क्षति पुगेका विवरण सङ्कलन हुने क्रममा रहेको नुवाकोट प्रहरीले जनाएको छ । चट्याङसहितको वर्षाले पानीको मुहानका स्रोत बढाएका छन् भने खोल्सा, खोला र नदीमा पानीको बहाव बढेको छ ।"
पहिरोले पासाङल्हामु मार्ग अवरुद्ध : अस्थायी रुपमा सञ्चालनको पहल,नुवाकोट : अविरल वर्षासँगै आएको बाढीपहिरोले नुवाकोटमा पासाङल्हामु मार्ग अवरुद्ध भएको छ। पहिरोले छहरेटोखा सडकमार्गसमेत बन्द गरेको छ। वर्षातसँगै आएको बाढीले सदरमुकाम विदुरमै मुल सडकमार्ग भासिनुका साथै सडक बगाउँदा यातायात ठप्प भएको छ। पासाङल्हामु मार्ग अन्तरगत त्रिशूलीबट्टार सडकमार्गको बीचमा रहेको नेपाली सेनाको व्यारेक नजिकै बाढीले सडकमार्ग बगाउनुका साथै पहिरो गएको हो। सो सडकखण्ड ठप्प भएपछि सम्बन्धित कार्यालयलाई मर्मतको कार्य सुरु गर्न निर्देशन दिइएको नुवाकोटका प्रमुख जिल्ला अधिकारी जीवनप्रसाद दुलालले जानकारी दिए। अवरुद्ध सडकमार्ग बिहीबार दिनभरमा अस्थायी रुपमा सुचारु गरिने उनको भनाइ छ। पहिरोले 'कज वे' पुल पनि बगाएको छ भने सो स्थानमा आवतजावत पूर्ण रुपमा ठप्प भएको छ। मुल सडक भासिएसँगै यात्रुवाहक तथा मालवाहक गाडीहरु पूर्ण रुपमा ठप्प भएको जिल्ला प्रहरी कार्यालय नुवाकोटले जनाएको छ। यातायात ठप्प भएसँगै रसुवागढी नाकाबाट नुवाकोट हुँदै काठमाडौ हिँडेका मालवाहक सवारी साधनको लाइन लागेको छ। सो स्थानमा १० वर्ष अगाडि नै पक्की मोटरवेल पुल निर्माण गर्न स्थानीयवासीले माग गरेको थिए । सडक मर्मत गरिंदा तीन दशक पुरानो अस्थायी कज वेलाई नै मर्मत गरेर छाडेको कारण बाढीले सडक बगाउनुका साथै सडक नै भासिएको स्थानीयवासी नारायणकुमार घलेले बताए। अविरल वर्षासँगै खसेको पहिराले विदुरदेखि ४५ किलोमिटर दुरीमा रहेको शिवपुरी गाउँपालिकाको गुरुङगाउँमा पनि सडक अवरुद्ध भएको छ। दुवै सडकमार्गमा खसेको पहिरो पन्छाउने कार्य सुरु भएको जिल्ला प्रशासन कार्यालय नुवाकोटले जनाएको छ।
'महिन्द्रा मनसुन सर्भिस क्याम्प' आयोजना हुँदै,"काठमाडौं : महिन्द्रा फोर व्हीलरको नेपालका लागि एक मात्र अधिकृत बिक्रेता अग्नि समूहको सहायक कम्पनी बालाजु अटोवक्र्स प्रालिले साउन १४ र १५ गते देशव्यापी रुपमा महिन्द्रा मनसुन सर्भिस क्याम्प आयोजना गर्दैछ । महिन्द्राका सम्पूर्ण फोरव्हीलर गाडीहरुको ३०पोईन्ट चेकअपलाई प्राथमिकता दिँदै आयोजना गर्न लागिएको यस सर्भिस क्याम्पमा ग्राहकहरुले आकर्षक उपहारहरु पनि प्राप्त गर्न सक्नेछन् । ग्राहकहरुको सेवासुविधालाई मध्यनजर गरिएको सर्भिस क्याम्पमा गाडीको ३०पोईन्ट चेकअप मार्फत सवारीको अवस्था सम्पूर्ण रुपमा उत्कृष्ट रहेको जानकारी पाउन सकिनेछ । महिन्द्रा मनसुन सर्भिस क्याम्प साउन १४ र १५ गते नेपालभरका सम्पूर्ण आधिकारिक वर्कशपमा एकैसाथ सञ्चालन गरिँदैछ । यस क्याम्पमा सहभागी भई भरपुर फाईदा लिनका लागि ग्राहकहरुले चाँडै नै महिन्द्राको आधिकारिक सर्भिस सेन्टरमा बुकिङ्ग गर्नु पर्नेछ । साथै, ग्राहकहरुले बुकिङ्गको लागि दिईएका टोल फ्री नम्बरहरु १६६००१००२०० (नेपाल टेलिकम) र ९८०१५७१२१२ (एनसेल) मा पनि सम्पर्क गर्न सकिने जनाइएको छ।"
संसारेखोलामा मोटर पुल निर्माणको काम सकियो,"बेनी : म्याग्दीको अन्नपूर्ण गाउँपालिकाको महभीररिमाकाफलडाँडाराम्चेनागी सडकअन्तरगत संसारेखोलामा मोटर पुल निर्माणको काम सकिएको छ।गण्डकी प्रदेश सरकार अन्तरगतको पूर्वाधार विकास कार्यालय म्याग्दीले अन्नपूर्ण गाउँपालिका७ र ८ को सिमानास्थित संसारे खोलामा १६ मिटर लामो पुल निर्माण गरेको हो । कार्यालयका प्रमुख नवराज पौडेलले ८४ मिटर चौडाई भएको मोटर चल्ने पुल निर्माण भएको जानकारी दिए । २०७८ साउन ४ गतेसम्मको म्याद थियो, उनले भने हस्तान्तरण हुन बाँकी रहेपनि निर्धारित समयभित्रै पुल निर्माण सकिएको छ । २०७६ फागुनमा रायमाझीहिमालयन जेभीले दुई करोड ६३ लाख रुपैयाँमा ठेक्का सम्झौता गरेको थियो । संसारेखोलामा पुल निर्माण भएपछि महभीररिमाकाफलडाडाराम्चेनागी सडकमा बाह्रै महिना यातायातका साधन सञ्चालन गर्न सकिने अन्नपूर्ण ८ का वडा अध्यक्ष खम गर्बुजाले बताए । मोटर चल्ने पुल नहुँदा यसअघि बर्खामा बाढी आउँदा संसारेखोलामा सवारी साधन आवतजावत बन्द हुन्थ्यो । राम्चेका बासिन्दालाई गाउँपालिकाको केन्द्र पोखरेबगर जान जाउन, खाद्यान्न, निर्माण सामग्री ढुवानी र आलु लगायत कृषि उपज निकासी गर्न सहज भएको छ । पूर्वाधार विकास कार्यालयमार्फत म्याग्दीमा थप चार वटा मोटर चल्ने पुल निर्माणाधिन छन् । मालिका गाउँपालिकाको दरबाङदेखि सिरदी हुँदै निस्कोट र मंगला गाउँपालिकाको अर्मन जोड्ने सडक अन्तरगत म्याग्दी खोलामाथि ४० मिटर लामो ट्रस प्रबिधिको पुल निर्माण गर्न चार करोड ४५ लाख रुपैयाँमा प्रदिपजुम्ली जेभीले ठेक्का लिएको छ । मालिका गाउँपालिका७ बिम र धवलागिरी गाउँपालिका६ मराङको सिमाना भएर बग्ने अर्गला स्थित मराङ खोलामा निर्माणाधिन मोटरेबल पुलको ४० प्रतिशत भौतिक प्रगति भएको छ । २५ मिटर लामो आरसिसी टिबिएम प्रबिधिको पुल निर्माणका लागि सन २०२० को मार्च १२ मा फेवासाबित्रि जेभीले दुई करोड ७२ लाख रुपैयाँमा ठेक्का लिएका थियो । मालिका७ भारवाङ र धवलागिरी७ बगरको सिमानाको म्याग्दी खोलामा ४० मिटर लामो पुल निर्माण कार्यको ६५ प्रतिशत भौतिक प्रगति भएको पुर्बाधार बिकास कार्यालयका इञ्जिनियर सन्तोष अर्यालले बताए । भारवाङको पुल निर्माणका लागि २०७६ असारमा देव एण्ड सायर बिएन जेभीले छ करोड २४ लाख रुपैयाँमा ठेक्का लिएको थियो । यसैगरी दरवाङधारापानीताकममुना सडक अन्तरगत गत वर्ष ठेक्का सम्झौता भएको दाङखोलाको मोटर चल्ने पुलको पुनःडिजाइन गरेर निर्माण सुरु गर्ने तयारी भएको छ । सम्झौता हुँदाको बर्ष दरबाङ म्याग्दीखोला जलबिद्युत आयोजनाको बाँधको डुबान क्षेत्र पर्ने भएकाले रोकिएको दाङखोलाको मोटरेबल पुल निर्माण स्थलमा २०७७ बर्खाको बाढीले क्षति पुर्याएपछि रिडिजाइन र भिओ तयार गरि निर्माण सुरु गर्ने तयारी भएको छ ।"
कांग्रेसको पदाधिकारी बैठक बस्दै : महाधिवेशनबारे छलफल हुने,"काठमाडौं : नेपाली कांग्रेसको पदाधिकारी र पूर्वपदाधिकारीको बैठक आजपनि बस्दै छ। सभापति शेरबहादुर देउवाले बिहीबार दिउँसो २ बजे पार्टी बुढानीलकण्ठमा बैठक बोलाएका हुन्। बैठकमा आगामी १४ औं महाधिवेशनको विषयमा छलफल हुनेछ। बुधबारको बैठकले पार्टीको क्रियाशील सदस्यता विवरणमा नमिलेका विषयमा सहमति कायम गर्न क्रियाशील सदस्यता छानबिन समितिलाई एक दिनको समय थप गरेको थियो। समितिले बुधबार मात्रै पार्टी पदाधिकारी र पूर्वपदाधिकारी बैठकमा क्रियाशील सदस्यता विवरणसम्बन्धी प्रतिवेदन बुझाएको थियो। विसं २०७७ फागुन ६ गते कांग्रेस केन्द्रीय कार्यसमिति बैठकले आसन्न १४ औँ महाधिवेशनको प्रयोजनका लागि देशभरका सम्पूर्ण क्रियाशील सदस्यको नामावलीको विवरणलाई अद्यावधिक गरी अन्तिम नामावली तयार गर्न समिति गठन गरेको थियो। पार्टीका केन्द्रीय सदस्य रमेश लेखकको संयोजकत्वमा गठित समितिमा केन्द्रीय सदस्य आनन्द ढुङ्गाना, जीवन परियार, श्यामकुमार घिमिरे, प्रदीप पौडेल, कल्याण गुरुङ र योगेन्द्र चौधरी सदस्य छन्। कांग्रेसमा १४ औँ महाधिवेशनका लागि पार्टीको क्रियाशील सदस्यता सङ्ख्या आठ लाख ५२ हजार ७११ पुगेको छ। बारा र सप्तरी जिल्ला कार्यसमितिको क्रियाशील सदस्यता विवरण ढिला विवरण प्राप्त भएकाले पूरै बाँकी रहेको र पार्टीको समायोजनका कारण सिन्धुपाल्चोक, रसुवा, काभ्रेपलाञ्चोक, धनुषा, सर्लाही, कैलालीका केही क्षेत्रको क्रियाशील सदस्यता विवाद टुंगिन बाँकी रहेको समितिले जनाएको छ। कांग्रेसले पार्टीको १४ औँ महाधिवेशन आगामी भदौ १६ देखि १९ गतेसम्म काठमाडौँमा गर्ने कार्यतालिका तय गरेको छ। तर क्रियाशील सदस्यताको विवादका कारण भदौ १६ मा महाधिवेशन नहुने निश्चित भइसकेको छ।"
कोरोना टार्ने कि सार्ने ?,"इटहरी विराटनगर : सुनसरीको इटहरी उपमहानगरपालिकाले कोरोना फैलिएको भन्दै मंगलबारदेखि नगरपालिका र वडा कार्यालयका अत्यावश्यकबाहेक काम बन्द गर्यो। सात दिनका लागि कार्यालय बन्द गरिए पनि कोरोनाविरुद्ध खोप लगाउन भने नगरवासीको भीड लाग्यो। सोमबार सुरु खोप कार्यक्रममा स्थानीयवासी ठेलमठेल गरी सहभागी भएका थिए। दूरी पालना गर्न आह्वान गर्ने उपमहानगरपालिका र त्यसको पालना गर्नुपर्ने नगरवासी दुवैको हेलचेक्र्याइँको उदाहरण खोप केन्द्रमा देखियो। नगरपालिका एकातिर सामाजिक दूरी कायम गर्नु भन्दै माइकिङ गर्छ, अर्कोतिर यसरी मान्छे भेला पारेर खोप लगाउँछ, इटहरीको कस्तुरी स्कुलमा शिक्षण गर्दै आएकी गीता सुवेदीले भनिन्, कोरोना भाग्ने त हो कि होइन, उल्टो सर्यो कि भन्ने चिन्ता भयो। पेलेरै अघि जान सक्नेहरू भित्रभित्रै छिरेर चाँडै खोप लगाएर फर्किएको उनले सुनाइन्। मभन्दा पछि हुनेहरूको पालो आएपछि मैले पनि बल गरेरै अघि बढेर लगाएँ। नत्र त अझै पालो आउँदैनथ्यो, उनले भनिन्। इटहरी८ की ५५ वर्षीय चम्पादेवी खड्कालाई पनि खोप लगाउने व्यवस्थापन चित्त बुझेन। इटहरी चोक बोलाएर उपमहानगरपालिकाले नगरवासीलाई भीडमा हुलेको आरोप लगाइन्। भनिन्, खोपले कोरोना रोक्छ कि रोक्दैन थाहा छैन। तर, यस्तो भीडमा त उल्टै कोरोना बोकेर गइन्छ जस्तो छ। अघिल्लो दिन इटहरी अस्पतालमा खोप लगाइएकोमा मंगलबार इटहरी चोकको जनता माविमा व्यवस्था गरिएको थियो। त्यसबाहेक इटहरीका अन्य ७ ठाउँमा खोप केन्द्रको व्यवस्था गरिएको थियो। खोप लगाउन बिहान ७ बजेदेखि नै स्थानीयवासी लाम लागेका थिए। कम्तीमा ५ घण्टा लाइन लाग्नु परेको उनीहरूले बताए। श्रीमतीलाई लिएर खोप केन्द्रमा १० बजे नै आएका इटहरी१० का लालबहादुर राई लामो लाम देखेपछि फर्किए। दिउँसो २ बजे फेरि पुगेका उनी भन्दै थिए, अझै उस्तै भीड रहेछ। आज बूढीलाई नल्याएको भए पनि हुने रहेछ। उनले खोप वडामै लगाउने भन्ने हल्ला चले पनि इटहरी चोकमा केन्द्रित गरेको बताए। हामी बूढाबूढी मान्छे कहाँदेखि हिँडेर आउनुपर्छ ? लाइनमा ५६ घण्टा उभिनुपर्छ, उनले भने, बरु आलोपालो गरेको भए वा वडामै व्यवस्था गरेको भए सजिलो हुन्थ्यो। उपमहानगरपालिकाले आफैंले गरेको सूचनाविपरीत भीड गराएको स्थानीयको गुनासो छ। आफू वडा बन्द गरेर लुक्ने अनि नगरवासीलाई भीड हुने गरी बोलाउने ?, इटहरी ४ का पदम कार्कीले भने, सामाजिक दूरी कायम गर्न भन्नेले कम्तिमा खोपको व्यवस्थापन सहज गरेको भए हुन्थ्यो। खोप तथा स्वास्थ्यकर्मी व्यवस्थापन गरिरहेको इटहरी अस्पतालका इमर्जेन्सी इन्चार्ज रामकुमार धमलाले व्यवस्थापन फितलो हुँदा समस्या आएको बताए। ८ ठाउँमा खोप लगाउने गरी व्यवस्थापन गरिए पनि खोप केन्द्रलाई व्यवस्थित गर्न नसक्दा समस्या देखिएको धमलाको भनाइ छ। नागरिकहरू आफैं पनि सचेत हुनुपर्ने हो, उनले भने, तर त्यो सचेतता देखिएन, अबदेखि खोप लगाउँदा व्यवस्थापनलाई समेत ध्यानदिएर सञ्चालन गर्नुपर्ने देखियो। उनले वडापिच्छे खोप लगाउने काम चाहिँ खोपको भण्डारणदेखि ढुवानीसम्मका जटिलताले गर्दा गाह्रो भएको बताए। मोरङको विराटनगरस्थित वीरेन्द्रसभा गृहमा हालै खोप लगाउन आएका स्थानीयको भीड। यस्तै भीडभाडबाट कोरोना भाइरस संक्रमणको जोखिम बढेको छ। तस्बिर : जितेन्द्रनारायण ठाकुर प्रदेश १ को राजधानी विराटनगरमा खोप लगाउन जाँदा नै संक्रमणको त्रास बढेको छ। संघीय सरकारले पठाएको खोप लगाउने केन्द्रमा कुनै स्वास्थ्य मापदण्डको पालना नहुँदा संक्रमणको त्रास बढेको हो । संघीय सरकारले मोरङ जिल्लालाई ७० हजार डोज खोप पठाएको छ। स्वास्थ्य कार्यालय मोरङका प्रमुख डा सुरेश मेहताका अनुसार पहिलो चरणका छुटेका स्वास्थ्यकर्मी, कानुन व्यवसायीलगायत अग्रपंक्तिमा खटिने कर्मचारीलाई सोमबार विराटनगरमा दुईवटा केन्द्र तोकेर खोप लगाइएको थियो। सरकारले ५५ वर्षमाथिका नागरिकलाई खोप लगाउने भने पनि वडा कार्यालयमा अव्यवस्थित रूपमा खोप लगाउने गरेको पाइएको हो। बिहानैदेखि भीडभाडपूर्ण तरिकाले स्थानीयले लाममा बसेर खोप लगाए। खोप लगाउने स्थानको फितलो व्यवस्थापनाले खोप लगाउन आउने व्यक्तिलाई नै संक्रमित हुने अवस्था रहेको विराटनगरका९ का रमेश कुटवालले बताए। बिहान ११ बजेदेखि लाम लागेका ६० वर्षीय कटुवालले भने, बल्ल २ बजे खोप लगाउन पाएँ। विद्यार्थी पनि खोप लगाउने लाइनमा थिए। तर, विद्यार्थीले नपाउने भनेपछि नोबेल शिक्षण अस्पतालबाट आएका उनीहरू गेटमा पुगेर निरास हुँदै फर्किए। दिनभर पानी र घाम नभनिकन लाइन बसियो, रेश्मी शर्माले भनिन्, नपाउने भनेपछि गेटमा पुगेर फर्किनुपर्यो। खोप लगाउने हुललाई व्यवस्थित नगरिँदा कोरोनाको संक्रमण बढ्ने खतरा रहेको स्वास्थ्य कार्यालयका प्रमुख मेहताले बताए। तेस्रो चरणको संक्रमण फैलने जोखिम छ, मेहताले भने, त्यस्तो बेला भीडभाडपूर्ण र अव्यवस्थित तरिकाले खोप लगाउनु ठीक होइन। मेहताले भौतिक दूरी र मास्क प्रयोगलाई जोड दिइएको भए पनि स्थानीय तहको बेवास्थाका कारण त्यो सम्भव गर्न निक्कै मुस्किल परेको सुनाए। सरकारले खोप दिने उमेर समूह नै तोकेको छ। तर, पनि आफ्नो किसिमले खोप स्थानीय तहले लगाउन थालेका छन्। यो सरासर गलत हो, उनले भने। खोप लगाउने स्थानमा कुनै मापदण्ड तोकिएको छैन। मोरङमा यो पटक ७० हजारलाई लगाउने योजना रहेको प्रमुख मेहताले बताए। अचाक्ली र व्यवस्थित भीडका कारण कोरोनाको जोखिम बढेको विराटनगरका आमोद कामतको भनाइ छ। खोप लगाउन आउनेबीच नै लछारपछार चलिरहेको हुन्छ। स्थानीय तहको व्यवस्थापन साह्रै फितलो रहयो, उनले भने, यो भीडको परिणाम केही दिनमै देखिन्छजस्तो लाग्छ। आगामी दिनमा खोप कार्यक्रमलाई व्यवस्थित गर्नुपर्छ। नभए संक्रमणले झन् भयावह अवस्था बनाउन सक्छ। थप ३ हजार ८४० जनामा कोरोना संक्रमण, ३३ को मृत्यु फेरि फैलिँदै कोरोना : १७ जिल्ला अति उच्च जोखिममा"
बुवाआमालाई सास्ती,"जेष्ठ नागरिक आफैं श्रम गर्न सक्दैनन्। बुढेसकालमा शरीरमा बल हराएको हुन्छ। यो समय हरेक कुराको सहारा अरूसँग लिनुपर्ने बाध्यता हो। रोगले पनि यसै उमेरमा बढी सताउँने हुँदा औषधि सेवन गर्नैपर्छ। क्रियाशील उमेर सकिएर बसेर दिन बिताउनुपर्ने र परिवारका अन्य सदस्यको इसारामा चल्नुपर्ने हुँदा सबै कुरा आफूले सोचेको र चाहेको जस्तो पनि हुँदैन। त्यसैले जेष्ठ नागरिकले पीडाको महसुस पनि गर्छन्। वृद्धवस्थाको पीडालाई कम गर्न र उनीहरूको मुहारमा केही भए पनि मुस्कान छर्न राज्यले सामाजिक सुरक्षा भत्ता दिँदै आएको छ। यो समयानुकूल बढाउँदै पनि लगेको छ। भत्ता बुढेसकालको जिउने सहारा पनि हो। भत्ता पाए केही खान मन लागेको कुरा किन्न पनि अरूको भर पर्नुपर्दैन। कति बुवाआमाले त यसबाटै आफूलाई आवश्यक पर्ने औषधिको जोहो पनि गर्नुहुन्छ। तर, अहिले जेष्ठ नागरिकले भत्ता लिन सास्ती भोग्नु परेको छ। यसकै लागि बुढेसकालको कमजोर शरीर घाम र झरीमा रुझाउनुपर्ने बाध्यता छ। यो समस्या बैंकबाट भत्ता दिन सुरु गरेपछि झनै बढेको हो। बैंकको पहुँच सबै स्थानमा हुँदैन। भए पनि भीड र चापले सामान्य उमेरका नागरिकलाई त सेवा लिन गाह्रो पर्छ, झनै जेष्ठ नागरिकले भीड र लाइन बसेर भत्ता झिक्नुपर्दा पीडामाथि पीडा थपिएको छ। यसअघि स्थानीय सरकारमार्फत वितरण हुने भत्तामा पनि बेलाबेला असहज थियो। कहिले कर्मचारीले दुरूपयोग गरेदेखि कहिले बैंकका समस्याहरू जेष्ठ नागरिकले भोगे। पछिल्लो समयमा बैंकमार्फत भुक्तानी गरिँदै आएको भत्तामा पनि सहजता छैन। स्थानीय सरकारले वृद्ध भत्ता प्रदान गर्न बैंक फेर्दा जेष्ठ नागरिकलाई अर्को झन्झट थपिएको छ। एक बैंकमा खाता खोली प्रक्रिया सुरु गरिसकेपछि फेरि त्यही प्रक्रिया अर्को बैंकमा गर्नुपर्ने र भत्ता लिने अवस्था आउँदा अप्ठ्यारो पारेको हो। संघीयतासँगै स्थानीय सरकारमा जनप्रतिनिधि आएका छन्। उनीहरूकै निर्णय तहका सबै ठाउँमा लागू हुन्छ। वृद्ध भत्तामा पनि यो लागू नहुने कुरै भएन। जनप्रतिनिधिले आफू अनुकूल वडागतरूपमा भत्ता दिने जिम्मा पाएका बैंक फेर्दा त्यसको असर प्रत्यक्षरूपमा वृद्धवृद्धालाई परेको छ। नागरिकको सेवामा सहजता ल्याउन चुनिएर आएका जनप्रतिनिधिकै निर्णयले यसरी जेष्ठ नागरिकले सास्ती भोग्नु दुःखत कुरा हो। कुनै समय घरमै पुगेर प्रदान गरिने भत्ता बैंकमार्फत दिने व्यवस्था गर्दै आएपछि घन्टौं हिँडेर त्यसपछि लाइन लागि बुझ्नुपर्दा जेष्ठ नागरिकलाई गाउँमा सिंहदरबार आएको महसुस भएको छैन। भत्ता सम्बन्धित व्यक्तिले नै बुझ्नुपर्छ। गाउँमा बैंकका कार्यालय नजिक हुँदैनन्। एक घण्टादेखि चार घण्टाको यात्रामा मात्रै बैंक पुग्न सकिने स्थान पनि छन्। जेष्ठ नागरिकमा भत्ता बुझ्न पनि अरूको सहारा लिनुपर्ने बाध्यता थपिएको छ। वृद्धवृद्धालाई बोकेर बैंकसम्म पुर्याउनु पर्ने जिम्मेवारी परिवारमा थपिएको छ। कति जेष्ठ नागरिकले त भत्ता लिन आउँदा र जाँदा नै पाउने रकम सकिएको गुनासो पोखिरहेका छन्। जेष्ठ नागरिकले मुलुक र समाजका लागि महत्वपूर्ण योगदान पुर्याएका हुन्छन्। आफ्नो उर्जाशील समय बिताएर आराम गर्ने बेला अब सास्ती भोगाउनु हुँदैन। विश्वका अन्य मुलुकले जेष्ठ नागरिकलाई सबै सेवा दिएर सम्मानका साथ राखेका हुन्छन्। यसो हुँदा उनीहरूका परिवारले पनि राज्यलाई योगदान पुर्याउन कञ्जुस्याई गर्दैनन्। नेपालमा ज्येष्ठ नागरिकको संरक्षण र सामाजिक सुरक्षा गर्ने सम्बन्धमा व्यवस्था गर्न ऐन पनि बनेको छ। ऐनमा ज्येष्ठ नागरिकको संरक्षण र सामाजिक सुरक्षा गर्ने, ज्ञान, सीप, क्षमता र अनुभवको सदुपयोग गरी श्रद्धा, आदर तथा सद्भावको अभिवृद्धि गर्ने उल्लेख छ। तर, सरकारले यो ऐनले भनेबमोजिम सेवा दिन भने अझै सकेको छैन। अब स्थानीय सरकारले नयाँ उपाय सोचेर जेष्ठ नागरिकलाई भत्ता वितरणको योजना बनाउनु पर्छ। प्रत्येक स्थानीय तहका वडासम्म जनप्रतिनिधि छन्। उनीहरूले आफ्नो क्षेत्रका जेष्ठ नागरिकको पहिचान र तथ्यांक अद्यावधिक गर्न सहजै सक्छन्। वडा सदस्य काम नै पाएनौं भन्दै बसेको भेटिन्छ। जनप्रतिनिधिले संयन्त्र बनाएर वा आफैं पनि पुगेर हातहातमा भत्ता दिन सक्छन्। यस्ता सरल उपाय खोजेर सामाजिक सुरक्षा भत्ता वितरणको योजना बनोस्। जेष्ठ नागरिकले अब सास्ती नभोगुन्।"
फेरि फैलिँदै कोरोना : १७ जिल्ला अति उच्च जोखिममा,"दिनेश गौतम। काठमाडौं, प्रेमनारायण आचार्य। अर्घाखाँची, केशरराज क्षेत्री। प्यूठान, गंगा खड्का। गुल्मी, कृष्ण पोखरेल। पाल्पा, मनिका झा। जनकपुरधाम, शिवराज भट्ट। धनगढी, धनबहादुर भण्डारी। डडेलधुरा, गीता कुँवर। अछाम, सुब्रत न्यौपाने। झापा, हिमाल दाहाल। इटहरी, जितेन्द्रनारायण ठाकुर। विराटनगर : निषेधाज्ञा खुकुलो पारिएसँगै हेलचेक्र्याइँका कारण कोरोना महामारीको तेस्रो लहर सन्निकट देखिएको छ। खोप अभियान जारी रहेकै बेला पछिल्लो एक सातामा संक्रमणदर २४२ प्रतिशत पुगेको स्वास्थ्य तथा जनसंख्या मन्त्रालयले जनाएको छ। जब कि साउन ५ गते संक्रमणदर २०७ प्रतिशत मात्र थियो। १७ हजार हाराहारी व्यक्तिको परीक्षण गर्दा ४ हजार हाराहारीमा संक्रमण पुष्टि हुने गरेको छ। सरकारले यससँगै १७ जिल्लालाई अति उच्च जोखिम क्षेत्रमा राखेको छ। जसमा झापा, सिरहा, धनुषा, महोत्तरी, रौतहट, कपिलवस्तु, अर्घाखाँची, पाल्पा, गुल्मी, प्युठान, कैलाली, कञ्चनपुर, डडेलधुरा, बैतडी, डोटी, अछाम र बाजुरा छन्। यस्तै २२ जिल्ला उच्च जोखिम क्षेत्रमा परेका छन्। जसमा मोरङ, सप्तरी, सर्लाही, पर्सा, सिन्धुपाल्चोक, धादिङ, गोरखा, तनहुँ, नवलपरासी पूर्व, नवलपरासी पश्चिम, रुपन्देही, कास्की, स्याङजा, दाङ, रोल्पा, सल्यान, बाँके, बर्दिया, सुर्खेत, दैलेख, कालिकोट र बझाङ परेका छन्। मन्त्रालयका सहप्रवक्ता डा समीरकुमार अधिकारीले विगतभन्दा संक्रमणदर बढ्दै गएको बताए। महामारीको उच्च जोखिमबाट गुज्रिरहेको अवस्था छ, सहप्रवक्ता डा अधिकारीले भने, स्वास्थ्यका पूर्वाधार र स्वास्थ्यकर्मीले गर्ने सेवाभन्दा बढी सेवा लिन स्वास्थ्य संस्थामा आउने अवस्था हुँदै गए व्यवस्थापन गर्न गाह्रो हुन्छ। एक संक्रमितले एक वा सोभन्दा बढीलाई कोरोना सारे त्यसको लहर बढ्दै जाने विज्ञ बताउँछन्। संक्रमणलाई संक्रमित व्यक्तिमा सीमित राख्न सके मात्र संक्रमण घट्ने हुन्छ। त्यसका लागि भरपर्दो विकल्प खोप लगाउने हो। तर, खोप केन्द्र टाढा हुँदा कतिपय खोपबाट वञ्चित भएका छन्। कतिपय ठाउँमा खोप दुरुपयोग भई लक्षित समूहले लगाउन पाएका छैनन्। सरकारले घरघरमा गएर खोप लगाइदिने रणनीति तयार गरेको छैन। कार्यविधि बनेको पनि छैन, सहप्रवक्ता डा अधिकारीले भने। खोप जतिसक्यो चाँडै लगाउनुपर्ने विज्ञको सुझाव छ। डा अधिकारीका अनुसार हालसम्म मुलुकभर ८८ लाख ८२ हजार ८ सय ५० डोज प्राप्त भएको छ। त्यसमध्ये ५० लाख ४७ हजार ३ सय ५५ डोज प्रयोग भइसकेको छ। ३५ लाख ४४ हजार ४३ जना व्यक्तिले एक डोज खोप लगाइसकेका छन्। १५ लाख ३ हजार ३ सय १२ जनाले पूर्णडोज लगाइसकेको डा अधिकारीले बताए। उनका अनुसार सरकारले उच्च प्राथमिकताका साथ खोप अभियान अघि बढाइरहेको छ। दोस्रो डोज लगाउनुपर्ने व्यक्तिलाई पनि चाँडै लगाउने गरी काम अघि बढाइएको छ। खोप लगाउन बाँकी १८ वर्ष माथिका जति पनि जनसंख्या छ, खोप लगाउने काम अहोरात्र भइरहेको उनले बताए। मुलुकभर सक्रिय संक्रमितको संख्या २९ हजार ४ सय ४४ छ। होम आइसोलेसनमा २६ हजार ६ सय ५२ जना छन्। संस्थागत आइसोलेसनमा २ हजार ७ सय ९२ जना उपचाररत छन्। अस्पताल र आइसोलेसन सेन्टरमा उपचाररतमध्ये ६ सय ११ जना सघन उपचार कक्ष (आईसीयू)मा छन् भने १ सय ६८ जना भेन्टिलेटरमा। क्वारेन्टाइनमा ३ सय ४९ जना रहेको मन्त्रालयले जनाएको छ। पछिल्लो २४ घण्टामा पीसीआर र एन्टिजेन गरी १५ हजार ८ सय ८ परीक्षण गर्दा ३ हजार ८ सय ४० जनामा संक्रमण पुष्टि भएको छ। यो अवधिमा डिस्चार्ज हुनेको संख्या १ हजार ९ सय ९३ छ। संक्रमितमध्ये ३३ जनाको निधन भएको छ। गण्डकी प्रदेशमा परीक्षण गरेका हरेक तीनमध्ये दुई जनामा संक्रमण पुष्टि हुने गरेको छ। ६२ प्रतिशत व्यक्ति संक्रमण पुष्टि भइरहेको डा अधिकारीले बताए। त्यस्तै प्रदेश १ मा २७ ५ प्रतिशतमा संक्रमण पुष्टि हुने गरेको छ। बागमती प्रदेशको काठमाडौं उपत्यकामा संक्रमण दिनानुदिन बढ्दो छ। पछिल्लो २४ घण्टामा काठमाडौं उपत्यकामा पनि एकै दिन ८ सय ५९ जनामा संक्रमण पुष्टि भएको छ। काठमाडौंमा ५ सय ५९, ललितपुरमा २ सय ६ र भक्तपुरमा ९४ छन्। तेस्रो लहरको सम्भावना रोक्न समय भएको उल्लेख गर्दै डा अधिकारीले सचेतपूर्ण व्यवहार र आवश्यक तयारी गर्नुपर्ने बताए। सम्भाव्य तेस्रो लहरको जोखिम मुलुकमा विभिन्न समयमा अल्फा, डेल्टा र कप्पा भेरियन्ट बढी देखिएको छ। कोरोना संक्रमणको दोस्रो लहरको सुरुवाति चरणमा अल्फा भेरियन्टले बढी प्रभाव पारेको थियो। राष्ट्रिय जनस्वास्थ्य प्रयोगशालाकी निर्देशक डा रुणा झाका अनुसार अल्फालाई डेल्टा भेरियन्टले विस्थापित गरेको छ। परीक्षणका लागि छानिएका शतप्रतिशत नमुनामा डेल्टा भेरियन्ट नै देखिएको छ। त्यस्तै डेल्टा म्युटेसन भएको पनि छ। जसलाई बोलिचालीको भाषामा डेल्टा प्लस भन्ने गरिएको छ, उनले भनिन्। अहिलेसम्मका भाइरसमध्ये डेल्टा भेरियन्ट छिटो फैलने र बढी संक्रामक पाइएको छ। पहिलो लहरभन्दा दोस्रोमा बढी प्रभावित हुनुमा डेल्टा भेरियन्ट नै कारक हो, डा झाले भनिन्। राष्ट्रिय जनस्वास्थ्य प्रयोगशालामा विभिन्न उमेर समूहका व्यक्तिबाट संकलित ४७ वटा नमुनाको परीक्षण गर्दा डेल्टा भेरियन्ट पुष्टि भएको छ। यी नमुना असार ३० गते भारतको नयाँ दिल्लीस्थित विश्व स्वास्थ्य संगठनको मान्यताप्राप्त द इन्स्टिच्युट अफ जिनोमिक्स एण्ड इन्टिग्रेटिभ बायलोजी (आईजी आईबी) मा सिक्वेन्सिङका लागि पठाइएको थियो। ती नमुनाको जिनोमिक पहिचान गर्दा सबैमा डेल्टा भेरियन्ट पुष्टि भएको मन्त्रालयले जनाएको छ। डेल्टा भेरियन्ट पुष्टि भएकामध्ये ३ वटामा थप उत्परिवर्तन भेटिएको छ। यीसहित हालसम्म नेपालमा भेरियन्ट अफ कन्सर्नका रूपमा अल्फा, डेल्टा र भेरियन्ट अफ इन्ट्रेष्टका रूपमा कप्पा पुष्टि भएको मन्त्रालयले जनाएको छ। मन्त्रालयका सहप्रवक्ता डा अधिकारीले यी भेरियन्ट बढी संक्रामक रहेको र सबै उमेर समूहका व्यक्तिलाई असर गर्ने विभिन्न अध्ययनबाट पाइएको बताए। डा झाका अनुसार जनस्वास्थ्यमा नकारात्मक प्रभाव पार्ने भाइरसलाई भेरियन्ट अफ कन्सर्नको संज्ञा दिइन्छ। अहिले अल्फा, बिटा, गामा र डेल्टा गरी चारवटा मात्र भेरियन्ट अफ कन्सर्नको सूचिमा छन्। अन्य भेरियन्टलाई भेरियन्ट अफ इन्ट्रेष्टमा सूचीकृत गरिएको छ। जनस्वास्थ्य प्र्रयोगशालाबाट १ सय ४९ वटा नमुनाको जीन सिक्वेसिङ गराइसकिएको छ। तीन महिनादेखि सिक्वेन्सिङ गराइरहेको डा झाले जानकारी दिइन। यो खर्चिलो पनि छ। एउटा जीन सिक्वेन्सिङ गर्न ६० हजारसम्म रुपैयाँ पर्न सक्छ। छिट्टै नै सरकारी प्रयोगशालाबाट नै जीन सिक्वेसिङ गर्न द्रुत ढंगले काम अघि बढाइएको छ, उनले भनिन्। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिटका संयोजक डा शेरबहादुर पुनले कोरोना भाइरसले स्वरूप परिवर्तनपछि प्रदर्शन गर्ने आक्रामक व्यवहारका कारण तेस्रो लहरको संभावनालाई नकार्न नसकिने बताए। यदि डेल्टा र डेल्टा प्लस भाइरसले निरन्तर पाएको छ भने संक्रमण हुन बाँकी र खोप नलगाएका व्यक्ति संक्रमणको जोखिममा छन्, डा पुनले भने, यो अवधिमा नयाँ (नौलो) खालको भेरियन्ट उत्पत्ति भयो वा आयो भने त्यसले पनि अर्को लहर देखिन सक्ने संभावना हुन्छ। मन्त्रालयका सहप्रवक्ता डा अधिकारीका अनुसार बाहिरको परिदृश्य हेर्ने हो भने कोरोना भाइरसको महामारी सकिएको जसरी भीडभाड गर्ने र मास्क लगाउने कुरालाई बिर्सने प्रवृत्ति देखिएको छ। एकअर्का व्यक्तिलाई संक्रमणको घेरामा राखेर गर्नुपर्ने भौतिक दूरी कायम कुरा बिर्सने गतिविधि बढ्दै गएको छ। मानिस मानिस बीचको भेटघाट बढ्दै गएको छ, उनले भने, सार्वजनिक स्थलमा हामी धेरै मानिसको भेटघाट हुन्छ। यस्तो अवस्थाले झन बढी संक्रमणको जोखिममा लगिरहेको अवस्था छ। उनका अनुसार समुदायस्तरको रोग प्रतिरोधात्मक क्षमता विकास गरिसकेको अवस्था छैन। भने, यस्तो अवस्थामा संक्रमण हुँदा स्वास्थ्य झनै जोखिममा पर्ने अवस्था हुन्छ। कसरी गर्ने तेस्रो लहरको रोकथाम ? स्वास्थ्य मन्त्रालय एवं स्वास्थ्य क्षेत्रमा कार्यरत विभिन्न निकाय, पेशागत निकाय र सर्वसाधारण नागरिकबीचको सामूहिक प्रयासले मात्र संभावित तेस्रो लहरको रोकथाम एवं न्यूनीकरण गर्न सकिने विज्ञहरूको भनाइ छ। घर र अफिसमा संक्रमण आउन नदिन मैले के गर्नुपर्छ भन्नेमा सचेत हुन सके संक्रमण रोकथामका लागि प्रभावकारी हुने डा अधिकारीको भनाइ छ। जनस्वास्थ्यका मापदण्डको कडाईका साथ पालना गर्ने र गराउने वा बुझाउने प्रयास गर्नुपर्छ। कोरोना भाइरसले आफ्नो जीनमा ससानो परिवर्तन गरिरहन्छ। जसलाई म्युटेसन भनिन्छ। धेरैजसो म्युटेसनले कुनै प्रभाव नपारे पनि कहिलेकाहीँ म्युटेसनले भाइरसको चरित्रमा ठूलो बदलाव ल्याउने विज्ञ बताउँछन्। भाइरस बढी संक्रामक हुने, छिट्टै फैलन सक्ने र उपलब्ध औषधिले काम नगर्ने पनि हुन सक्छ। डा पुनका अनुसार जीन सिक्वेन्सिङ गर्ने कार्यलाई अघि बढाउँदा भविष्यमा पनि सहज हुन्छ। जीन सिक्वेन्सिङमा भाइरसको वनावटको अध्ययन गरिन्छ। डा पुनले भने, नयाँनयाँ भाइरससँगको चुनौतीसँग लड्न पनि जीन सिक्वेन्सिङलाई पनि प्राथमिकता दिनुपर्छ। यसले आगामी रणनीति तय गर्न पनि सजिलो हुन्छ। मन्त्रालयका पूर्वप्रमुख विशेषज्ञ डा सुशीलनाथ प्याकुरेलले सरकारी निकायले कुन स्थानमा कसरी संक्रमण भइरहेको भन्ने तथ्यगत आधार पत्ता लगाउनुपर्ने बताए। भने, संक्रमणको अहिलेको अवस्था पत्ता लगाउने र भोलिको हुन सक्ने सम्भावित अवस्थाको विश्लेषण गरी पूर्व तयारी गर्नुपर्छ। जनशक्तिको आँकलन एवं परिचालन, अस्पतालमा पूर्वाधारहरू थप्ने, कन्ट्याक्ट ट्रेसिङ गर्ने, होल्डिङ सेन्टर एवं क्वारेन्टाइन, आइसोलेसनको व्यवस्थापनमा अहिले नै ध्यान दिनुपर्ने उनको भनाइ छ। जनस्वास्थ्य विज्ञ डा बाबुराम मरासिनीले परीक्षणको दायरा बढाउने, नाकाहरू व्यवस्थापन गर्ने, हेल्थ डेस्कमा स्क्रिनिङ गर्ने कार्यलाई निरन्तरता दिनुपर्ने बताए। खोप अभियानलाई द्रुत गतिमा विस्तार गर्नुपर्छ। जति सक्यो धेरै जनालाई खोप लगाउनुपर्छ, उनले भने। मन्त्रालयका सहप्रवक्ता डा अधिकारीले जनस्वास्थ्यका मापदण्डको पालना गर्दै संक्रमणलाई रोक्दै एकअर्कालाई जोगाउँदै अभियान सञ्चालन गर्नुपर्ने बताए। सम्भावित तेस्रो लहरलाई मध्यनजर गरी खोप अभियानलाई अघि बढाइरहेका छौं, उनले भने। रोकथाम नियन्त्रणका लागि नागरिकले आफ्नो व्यवहारलाई परिवर्तन गर्दै जानुपर्ने उनले बताए। भने, संक्रमणलाई नियन्त्रणभित्र राख्न सकिने वा नसकिने कुरा व्यवहारमै भर पर्छ। नियन्त्रण गर्न सकिने अवस्थातर्फ व्यवहार केन्द्रीत गर्नुपर्छ। एकअर्कालाई संक्रमणको आशंकाको घेरामा राख्ने र अनिवार्य मास्कको प्रयोग गर्ने, अत्यावश्यक नभई घरबाट बाहिर ननिस्कन उनले आग्रह गरे। पानीले हात धुने अथवा सेनिटाइजर प्रयोग गर्ने गर्नुपर्छ। हातले जहाँ पायो त्यहीँं छोएपछि अनुहारमा छुने बानी बन्द गर्नुपर्छ, उनले भने, एक व्यक्तिबाट अर्को व्यक्तिको दूरी कम्तीमा दुई मिटर टाढा राख्ने, साबुन पानी हात धुने वा सेनिटाइजर लगाउने र सक्रिय संक्रमितभित्र आफन्त, साथीभाई लगायत कोही नपरुन भन्ने किसिमले व्यवहार गर्नुपर्छ। रेड जोनमा पाँच जिल्ला निषेधाज्ञा खुलेपछिको लापरवाहीले लुम्बिनी प्रदेशका पाँच जिल्ला कोरोना संक्रमणको रेड जोनमा पुगेका छन्। कपिलवस्तु, प्यूठान, गुल्मी, पाल्पा र अर्घाखाँचीलाई स्वास्थ्य तथा जनसंख्या मन्त्रालयले खतराको सूचीमा राखेको हो। यहाँ सक्रिय संक्रमितको संख्या २ सयभन्दा माथि पुगेको छ। स्वास्थ्य मापदण्डअनुसार पहाडी जिल्लामा सक्रिय संक्रमितको संख्या २ सयभन्दा माथि पुगे निषेधाज्ञा लगाउनुपर्छ। निषेधाज्ञा खुलेको केही समयमै फेरि संक्रमित थपिएका हुन्। अर्घाखाँचीमा संक्रिय संक्रमित ५ सयभन्दा बढी छन्। यो संख्या असार ३० गते १ सय ८९ जना मात्रै थियो। १३ दिन अवधिमै सवा ३ सय संक्रमित थपिएका हुन्। अस्पतालका बेड बिरामीले भरिएका छन्। साताअघिसम्म ६ जना मात्रै बिरामी रहेको अर्घाखाँची अस्पतालमा २६ जना भर्ना भएको अस्पतालका प्रमुख डा कपिल गौतमले बताए। मास्क नै लगाउन छाडेपछि त संक्रमण बढ्ने नै भयो, डा गौतमले भने, स्थानीयले लापरबाही गरिरहेको परिणाम हो यो। अर्घाखाँचीका प्रमुख जिल्ला अधिकारी विष्णु पौडेलले केही दिनभित्रै बैठक बसेर ठोस निर्णय लिने बताए। अर्घाखाँचीमा अहिले संक्रिय संक्रमितको संख्या ५ सय १९ छ। जसमध्ये ३० जनाको गम्भीर अवस्थामा बुटवल र काठमाडौंमा उपचार भइरहेको छ। प्यूठानमा बुधबारसम्म संक्रिय संक्रमित २ सय ९ जना छन्। उनीहरूमध्ये ३ जना गम्भीर प्रकृतिका बिरामीको उपचार प्यूठान अस्पतालको आइसोलेसनमा भइरहेको छ। कोरोनाका कारण ६७ जनाको मृत्यु भइसकेको स्वास्थ्य कार्यालय प्यूठानका कोरोना फोकल पर्सन एवं जनस्वास्थ्य अधिकृत पुस्कल श्रेष्ठले बताए। पीसीआर र एन्टिजेन परीक्षणबाट ३ हजार ३ सय ७८ जना पोजेटिभ देखिएका छन्। बुधबार १४ जना पोजिटिभ देखिएका छन्। झिमरुक गाउँपालिका १ सौतामारे, मल्लरानी गाउँपालिका खलंगा बजार सहित बाग्दुला, बिजुवारलगायत क्षेत्रमा कोरोना समुदाय स्तरमा फैलिएको जनस्वास्थ्य अधिकृत श्रेष्ठले बताए। बजारमा मास्क लगाउनै छाडे, श्रेष्ठले भने, निषेधाज्ञा खुलेपछि संक्रमित हुनेहरू बढ्दै गएका छन्। फेरि निषेधाज्ञाबिना कोरोना नियन्त्रण गर्न गाह्रो देखिन्छ। कोरोना नियन्त्रणमा सरोकारवाला निकायको बेवास्ताले गुल्मीमा संक्रमण दिनहुँ फैलिँदो छ। बुधबारसम्म ३ सय ९४ जना संक्रिय संक्रमित रहेको स्वास्थ्य कार्यालय गुल्मीका प्रमुख डाभवानीप्रसाद शर्माले बताए। कोरोना लागेर ९२ जनाको मृत्यु भइसकेको छ। बुधबार मात्रै पीसीआरबाट सात जना र एन्टिजेन परीक्षणबाट ३१ जना गरी ३८ जना संक्रमित थपिएका छन्। जिल्लामा २ जना मात्र आइसोलेसनमा उपचाररत छन्। ३ सय ९२ जना होम आइसोलेसनमा छन्। जोखिममा देखिएको क्षेत्रहरूको पहिचान र त्यस क्षेत्रलाई सिल गरी आवतजावतमा कडाई नगर्दा कोरोनाको जोखिम बढिरहेको नागरिक समाजका अध्यक्ष पदमप्रसाद पाण्डेले बताए। निषेधाज्ञा नाम मात्रैको भएको र जिल्ला प्रशासन कार्यालयसहित स्थानीय तहले जिम्मेवारीबोध नगरिरहेको उनले बताए। प्रशासनले निर्णय मात्रै गर्छ तर कार्यान्वयन गर्ने पाटोमा ध्यानै दिँदैन, उनले भने, नियमनकारी निकायहरूले नागरिकको स्वास्थ्यप्रति जिम्मेवारबोध गरेनन्। उनले नागरिकहरूमा नियम र कानुन नमान्ने प्रवृत्तिको पनि टिप्पणी गरे। पाल्पामा १५ दिन अवधिमा ५ सय २५ जना सक्रमित भएका छन्। जसमा अहिले पनि ३ सय ११ जना सक्रमित छन्। २ सय ७१ जना होम आइसोलेसनमा छन्। २३ जना भेन्टिलेटर र १७ जना अस्पतालको आइसोलेसनमा उपचार न। पाल्पामा १५ दिन अवधीमा ८ जनाको मृत्यु भएको छ। हालसम्म १ सय २१ जनाले ज्यान गुमाएका छन्। निषेधाज्ञा खुकुलो भए पनि संक्रमण उकालो लाग्नु चिन्ताजनक अवस्था रहेको प्रमुख जिल्ला अधिकारी योगेन्द्रप्रसाद पाण्डेले बताए। पाल्पामा संक्रमणदर ३० देखि ३५ प्रतिशत छ। संक्रमितहरू परीक्षणमा नआउने, लापरवाही र अटेरीपनले सक्रमणको दर घट्न नसकेको जिल्ला स्वास्थ्य कार्यालय पाल्पाका सूचना अधिकारी ओमप्रकाश पंन्थीले बताए। कोरोना महामारी यथावत् रहे पनि प्रदेश २ का अधिकांश जिल्लामा स्वास्थ्य सुरक्षाका मापदण्डको पालना गर्न छाडिएको छ। लापरवाही र मनमौजी व्यवहारका कारण फेरी कोरोना संक्रमण बढ्न थालेको छ। १५ दिनअघि कोरोना संक्रमितको संख्या ३७ हजार ३ सय ९१ थियो। तर, दुई साताकै अवधिमा यो संख्या ३०२ ले बढेर ३७ हजार ६ सय ९३ पुगेको सामाजिक सामाजिक विकास मन्त्रालयअन्तर्गत स्वास्थ्य निर्देशनालयको तथ्यांकले देखाउँछ। यो अवधिमा धनुषामा ५८, महोत्तरीमा ३९, रौतहटमा ३२ र सिरहामा २७ जना संक्रमित थपिएका छन्। चार जनाको निधन भएको छ। प्रदेशभरि कोरोना महामारीले १ हजार २ जनाको ज्यान गइसकेको छ। आईशोलेशनमा २३ र होम आइशोलेशनमा ३ सय ५७ गरी ४२० सक्रिय संक्रमित छन्। निषेधाज्ञा खुुल्नासाथ कोरोना हराएझैं व्यवहार गर्ने सर्वसाधारणको प्रवृत्तिले गर्दा नयाँ संक्रमित थपिदैं गएको स्वास्थ्य निर्देशनालयका सुचना समन्वय अधिकारी प्रकाश शर्माले बताए। महामारीको जोखिम कम भएको छैन् भन्ने कुरा हामी सबैले बुझ्नुपर्दछ, डा प्रमोद यादवले भने, पछिल्लो समय लापरवाहीले आगामी दिनमा अझ बढि जोखिम निम्त्याउने खतरा बढाएको छ। कोरोनाको दोस्रो लहरमा भएको क्षतिलाई बिर्सेर लापरवाह बन्नु नयाँ दुर्घटनाको संकेत हुन सक्छ। प्रमुख जिल्ला अधिकारीको संयोजकत्वमा रहेको कोभिड महामारी संकट व्यवस्थापन समितिले सुरक्षा मापदण्ड पालना गरि केही क्षेत्र सञ्चालनमा रोक लगाउनु बाहेक निषेधाज्ञा खुकुलो पारेको छ। निषेधाज्ञा खुकुलो पारिएपछि सुरक्षा मापदण्ड पालना भए नभएको हेर्ने कुनै निकाय नहुँदा संक्रमण फेरि बढ्न सक्ने सम्भावना देखिएको छ। सुदूरपश्चिममा ४६८ सक्रिय संक्रमित सुदूरपश्चिमका नौ जिल्लामा पछिल्लो १५ दिनमा ६ सय ४९ जनामा कोरोना देखिएको छ। यो अवधिमा दुई जनाको निधन भएको छ। सुदूरपश्चिम स्वास्थ्य निर्देशनालयले जारी गरेको तथ्यांकअनुसार असार ३० गतेदेखि साउन १३ गतेसम्म ९ हजार ४ सय ७० जनाको परीक्षण (पीसीआर र एन्टिजेन) गर्दा उक्त मात्रामा कोरोना पुष्टि भएको हो। कैलालीको सेती प्रादेशिक अस्पताल, कञ्चनपुरको महाकाली अस्पताल, डोटी, बैतडी र अछाममा परीक्षण गरिएको थियो। यो परीक्षणको झण्डै ७ प्रतिशत हुन्छ, सुदूरपश्चिमका स्वास्थ्य निर्देशक डा गुणराज अवस्थीले भने। डा अवस्थीले अहिले बजारहरु खुलेका, सार्वजनिक सवारी साधन पनि सञ्चालनमा आएका र सीमा क्षेत्रको आवागमन पनि खुकुलो भएकाले संक्रमण बढेको बताए। सीमा नाकाबाट आएका धेरै मानिस सिधै सार्वजनिक सवारी साधनको प्रयोग गरेर गन्तब्यमा जान थालेका छन। सार्वजनिक सवारी साधनमा न्यूनतम स्वास्थ्य मापदण्डका उपाय पनि अपनाइएको छैन, डा अवस्थीले भने, त्यसैले कोरोनाको जोखिम बढिरहेको छ। सेती प्रादेशिक अस्पतालमा कोरोनाका २० जना गम्भीर प्रकृतिका बिरामीको उपचार भइरहेको छ। तीन जना आईसीयूमा छन्। बाँकी १७ जनाको कोरोना वार्डमा उपचार भइरहेको अस्पतालका सूचना अधिकारी दिलिप श्रेष्ठले बताए। स्ुदूरपश्चिमका नौ जिल्लामा ४ सय ६८ जना सक्रिय संक्रमित छन्। कैलालीमा २३२, कञ्चनपुरमा ९७, डडेलधुरामा ५२, बैतडीमा ३१, दार्चुलामा २५, अछाममा १०, बझाङमा ८, डोटीमा ७ र बाजुरामा ६ जना सक्रिय संक्रमित रहेको निर्देशनालयले जनाएको छ। सेती प्रादेशीकका कोभिड विभाग प्रमुख डा शेरबहादुर कमरले अहिले भाइरस शक्तिशाली भएर आइरहेको बताए। पहिलाको तुलनामा भाइरस संक्रमणदर बढी छ। छिटो सरिरहेको छ। दोस्रो लहरमा मृत्युदर पनि बढ्यो, उनले भने, त्यसैले हरेक नागरिकले सजग हुन आवश्यक छ। डा कमरले अहिले सार्वजनिक यातायात, बजार, कलकारखाना र सबै क्षेत्र खुला भएपछि भौतिक दूरी कम भएकाले पनि संक्रमण बढेको बताए। मास्क लगाउन कम भइसकेको छ। स्यानिटाइजर बोक्दैनन्, उनले भने, अब कोरोना सकियो झैं गरी हिँड्डुल हुन थालेको छ। यसले संक्रमण बढी नै हाल्छ। उनले सीमा क्षेत्रको आवागमनलाई व्यवस्थित बनाउनुपर्ने बताए। अहिले पनि सुदूरपश्चिमका गौरीफन्टा, गड्डाचौकी, झुलाघाट र दार्चुलाको पुलघाट नाकाबाट ३ हजार अनुपातमा नेपाली भारत गइरहेका छन्। १ हजार अनुपातमा नेपाल फर्किरहेका छन्। भारतबाट फर्किने नेपालीलाई व्यवस्थित रूपमा गन्तव्यमा जाने व्यवस्था हुनुपर्छ, उनले भने, अनि अस्पतालमा पनि अब तयारी गर्नुपर्छ। उनले चाडबाड नजिक आइरहेकाले संक्रमण अझ बढ्ने खतरा रहेको बताए। तीज, गौरा पर्व, दशैं तिहारका बेला मानिसहरु क्लोज कन्ट्याक्टमा आउँछन्। यसले संक्रमण अझ बढाउने सम्भावना छ, उनले भने, लकडाउन गरेर साध्य पनि छैन। तर, सबैले आफू पनि बचौं र अरूलाई पनि बचाऔं भन्ने भावनामा चल्ने बेला आएको छ। उनले सरकारले छिटो खोप लगाएर नागरिकलाई सुरक्षित पार्नुपर्ने बताए। अब कोरोनाबाट बच्ने महत्वपुर्ण उपाय भनेको खोप हो, सबै उमेर समूहलाई कोरोनाको खोप लगाउन जोड गर्नुपर्छ, उनले भने, खोप प्रभावकारी देखिएको छ, खोप लगाएका व्यक्तिलाई सकेसम्म कोरोना नलाग्ने लागि हाले पनि गम्भीर नहुने कुरा अनुसन्धानले देखिएको छ। भारतसँगको १४४ किलोमिटर खुला सीमा, सीमावर्ती नाकाबाट लुकीछिपी भइरहेको आवागमन र समुदाय तहमा देखिएको सचेतना अभावले झापामा संक्रमण ह्वात्तै बढेको सरोकारवाला बताउँछन्। निषेधाज्ञा क्रमशः खुकुलो हुँदै जाँदा संक्रमणदर बढ्दै गएको देखिएको छ, मेची प्रादेशिक अस्पतालका मेडिकल सुपरिटेन्डेन्ट डा टंक बाराकोटीले भने, संक्रमणप्रतिको बढ्दो बेवास्ताले भयावह स्थिति आउने संकेत देखिएको छ। डा बाराकोटीका अनुसार स्वास्थ्य मापदण्ड पालनामा नागरिक तहबाट भइरहेको कमजोरीले संक्रमणदर नियन्त्रणबाहिर जाने खतरा बढेको छ। निषेधाज्ञा चलिरहँदा राजनीतिक गतिवधिका नाममा सडकमा देखिएको अनियन्त्रित भीड पनि झापामा कोरोना संक्रमण फैलिनुको मुख्य कारण हो, डाबाराकोटीले भने, कसले कसलाई रोक्ने छेक्ने भन्ने अवस्था रहँदासम्म संक्रमण घट्ने कल्पना गर्न सकिँदैन। जिल्ला स्वास्थ्य कार्यालय झापाको पछिल्लो १५ दिनको तथ्यांकले झापामा कोरोना संक्रमितको संख्या उकालो लागिरहेको देखाउँछ। असार २९ गते १४८ जनामा संक्रमण पुष्टि भएको थियो। उक्त दिन सात जनाले ज्यान गुमाएका थिए। साउन १२ गते ३१२ जनामा संक्रमण पुष्टि भयो भने तीन जनाले ज्यान गुमाए। १५ दिनको यो अवधिमा ज्यान गुमाउनेको संख्या धेरै छ, स्वास्थ्य कार्यालयका कोरोना फोकल पर्सन जीवन चौलागाईंले भने, समुदाय तहमा संक्रमण भयावह रुपमा फैलिँदा मानवीय क्षतिका घटना पनि बढेका छन्। झापामा पछिल्लो १५ दिनमा ३२ सयभन्दा बढी कोरोना संक्रमित थपिएका छन्। तीमध्ये ५५ जनाको मृत्यु भएको कोरोना फोकल पर्सन चौलागाईले जानकारी दिए।"
दुरूपयोग रोक्न निजामती विधेयक,"प्रदेश र स्थानीय तहमा पृथक स्वतन्त्र सेवाहरूको गठन गर्ने सोच राख्नु राम्रो हो। लामो समयदेखि संघीय निजामती सेवा विधेयकसंसद्मा विचाराधीन रहेको छ। अहिले सरकार परिवर्तनका कारण यस विधेयकमा पुनर्विचार विमर्श हुने अवस्था सृजना गरेको छ। राज्य व्यवस्था तथा सुशासन समितिले छलफल समाप्त गरी प्रतिवेदन दिने अवस्थामा पुगेको थियो। समितिले प्रायः सबै सांसदबिच सहमति जुटाएर प्रतिवेदन पेसगर्ने गरिआएकोमा यो विधेयकका बारेमा बहुमतका आधारमा निर्णयगर्दै अघिबढेको अवस्था थियो। विभागीय मन्त्रीको परिवर्तन समितिले गरेको निर्णय आदि विषयले थपसमस्या सिर्जना गरेको देखिँदै छ। सम्बन्धित मन्त्री विधेयकका प्रस्तावनामै सहमत नहुनु, विधेयक पेस गर्ने मन्त्री आफूले पेसगरेको विधेयकलाई नै उपयुक्त मान्दै अघिबढ्न सबैलाई विश्वस्त बनाउन खोज्नु, प्रतिपक्षी दलहरूले विभिन्न संशोधन प्रस्तावका लागि तयारी गर्नु र संसद् अवरुद्धगर्नसमेत तयारहुनुले अब यो विधेयक लामो अन्तरालपछि शून्यबाट प्रारम्भहुने सम्भावना बढेको छ। आखिर यस विधेयकमा यस्तो जटिलताहरू केके छन्? भन्ने सन्दर्भमा उल्लेख गर्नु सान्दर्भिक हुनेछ। कर्मचारीहरूको व्यवस्थापनका लागि कर्मचारी समायोजन ऐन जारी भई कार्यान्वयन भइराखेको छ। स्थानीय तह, जिल्ला समन्वय, प्रदेश र संघमा आवश्यक पर्ने कर्मचारीबारेमा सम्पूर्ण व्यवस्था सबै प्रकारका सरकारले गर्नुपर्ने हुन्छ। यी सबै सरकारआफ्नो कार्यक्षेत्रमा स्वतन्त्र हुने र जनशक्तिको व्यवस्थापन पनि आफैं गर्नुपर्ने हुँदा सबैले कर्मचारीका लागि आफ्ना ऐनहरू जारी गरी उनीहरूमार्फत कार्यसञ्चालन गर्नुपर्छ। यही प्रयोजनका लागि संघीय सरकारले संघीय निजामति सेवा विधेयक संसद्मा पेस गरी छलफलको क्रममाछ। संविधानले नै कर्मचारीको व्यवस्था स्वतन्त्र हिसाबले गर्न पाइने हुँदा र हरेक सरकारको आवश्यकता, चुनौति फरक हुने भएकाले सोहीअनुरूप कर्मचारीहरूको प्रकृति निर्धारण गरी जनशक्तिको योजना र व्यवस्थापन गर्नुपर्छ। संघीय सरकारले अन्य सरकारबिच समन्वय र सहकार्य गर्नुपर्ने हुन्छ। नेपालको वर्तमान संविधानले प्रदेशहरू केन्द्रीय संविधान, ऐन र कानुनका आधारमा कानुनी व्यवस्था गर्न र यसैगरी स्थानीय तहहरू केन्द्र र प्रदेशका कानुन एवं संविधानअनुरूप कानुनहरू बनाई अघिबढ्न स्वतन्त्र भएकाले पनि केन्द्रीय सरकारले आफ्नो निजामती सेवा ऐन जारी गर्नुपर्ने अवस्था थियो। किनकि यो ऐन प्रदेश र स्थानीय तहहरूका लागि मार्गदर्शनका रूपमा रहने गर्दछ। संसद्मा प्रस्तुत भएको विधेयकले यही पक्षलाई समेटेको पाइन्छ। संसद्मा विचाराधीन रहेको यो विधेयकमा धेरै प्रकारका महत्वपूर्ण पक्षहरू समेटिएको छ। आजसम्म देशभर एउटा निजामती सेवा ऐन कार्यान्वयन भई राखेकोमा अब यो विधेयक पारित भएमा संघमा कार्यरत कर्मचारीलाई मात्र यसले सम्बोधन गर्नेछ। यो विधेयकले कार्य विवरण, कार्य सम्पादन सम्झौता र कार्य सम्पादन मूल्यांकनका बारेमा नयाँ व्यवस्था गर्नखोजेको छ। हालसम्म नाम मात्रको कार्यविवरण तयारहुने गरेको र कार्य सम्पादन सम्झौतालाई प्रभावकारी रूपमा कार्यान्वयनमा ल्याउन नसक्नुले राष्ट्रसेवकहरूलाई आफूले सम्पादन गर्नुपर्ने कार्यका लागि स्पष्टरूपमा उत्तरदायी बनाउन सकिएको थिएन। यो अभावलाई सम्बोधन गर्न खोजेको छ। यसले विभागीय प्रमुख, कार्यालय प्रमुख र आयोजना प्रमुखको हकमा अनिवार्य गर्दै अन्य पदहरूमा यथासम्भव कार्यन्वयनमा ल्याउन प्रयास गरेको छ। विभिन्न पदको सिर्जना र खारेजी गर्न कुनै पदाधिकारीको निर्णयमा नगरी यसको वैज्ञानिक रूपमा संगठन र व्यवस्थापन अध्ययन विज्ञहरूबाट गराई प्राप्त प्रतिवेदनको आधारमा मात्र गरिने व्यवस्थागरेको पाइन्छ। यसबाट विभागीय मन्त्रीहरू र सचिवहरूले स्वविवेकमा पद सृजना गर्ने र मन्त्रिपरिषद्को निर्णयबाट बिनाअध्ययन गर्न बन्देज लगाउन खोजेको देखिन्छ।श्रेणीविहीन पदमा कार्यरत रहनेहरू खरिदार स्तरसम्म योग्यता र क्षमताका आधारमा पदोन्नति गर्ने व्यवस्था गर्दै सहयोगी स्तरका कर्मचारीलाई उत्प्रेरित गर्नखोजेको छ। राजपत्र प्रथम र द्वितीय श्रेणीसम्म अन्तरसेवा प्रतिस्पर्धाको प्रावधान राखी योग्यता पुगेका योग्यता प्रणालीमा अब्बल देखिएकाले आफूलाई इच्छा लागेको जुनसुकै सेवामा रही कामगर्न मार्ग प्रशस्तगरेको छ। कम्प्युटर र सहायक कम्प्युटर अपरेटरको पदमा स्थायी नियुक्ति नगर्ने ती पदहरू रिक्त हुनासाथ क्रमशः खारेज गर्ने प्रावधानले अब निजामती सेवामा यसको आधारभूत ज्ञानभएका बहुसीपयुक्त जनशक्ति छनौटगर्नेतर्फ अघिबढेको देखिँदैछ। श्रेणीविहीन पदहरू रिक्त भएमा स्वतः खारेज गर्ने प्रस्ताव गरेको छ। यसबाट विस्तारै अधिकृतमूलक कार्यविधिको अवलम्बन गर्नखोजेको पाइन्छ। आरक्षणसम्बन्धी हालसम्मको व्यवस्थामा पुनरावलोकन गर्न खोजेको छ। अब आरक्षणसुविधा सेवा अवधिभर एकपटक मात्र उपभोग गर्न पाउनेछन्। आरक्षणका लागि निर्धारण गरिएको सिटमा महिलाहरूलाई मात्र ५० प्रतिशत राखी बाँकी पचास प्रतिशतमा बहिष्करणमा परेका सम्पूर्णलाई न्यायोचित विभाजन गरिएको छ। विपन्न खसआर्यहरूलाई समेत यस प्रावधानले समेट्ने भएकाले र यस सुविधामा सहभागी बन्न माध्यमिक वा उच्च माध्यमिक शिक्षा ग र घ वर्गका विद्यालयमा अध्ययन गरेको हुनुपर्ने प्रावधानले गर्दा सरकारी विद्यालयमा अध्ययन गरेका विपन्न समुदायलाई लक्षित गरी कार्यक्रम तयभएको छ। यसको अर्थ हुन्छ, आरक्षण सुविधाबाट देशका टाठाबाठानभई आर्थिक रूपले विपन्नहरूलाई समेट्न खोजेको छ। यो अत्यन्त उपयुक्त कदम हो। सरकार परिवर्तन भएपछि सरकारी संयन्त्रलाई भर्ती केन्द्रको रूपमा दुरूपयोग गर्न अभ्यस्तता प्राप्तगरेका हाम्रा राजनीतिज्ञलाई नियन्त्रण गर्ने अभिप्रायले अब निजामती सेवाका कुनैपनि पदमा अस्थायी, ज्यालादारी वा करारमा भर्ना गर्नमा रोक लगाउने गरी विधेयक आएको छ। पद मिलेसम्म सबै तहका कर्मचारीलाई देशको सबै स्थानमा अनिवार्य सेवा गर्नुपर्ने प्रावधान राखी सेवा अवधिभर काठमाडौं उपत्यकालाई नै समग्र नेपालको कल्पनामा डुब्ने कर्मचारीलाई देशदर्शन र प्रत्यक्ष सेवा प्रवाहमा संलग्न गराउने लक्ष्य राखेको पाइन्छ। हालसम्म सचिवको पदोन्नतिका लागि सिफारिस गर्दा रिक्त पदको तेब्बर संख्यामा गर्ने र राजनीतिज्ञहरूले त्यसभित्र राम्राभन्दा आफ्ना मानिसको खोजी गर्ने प्रवृत्तिलाई यो संख्या दोब्बर मात्र हुने गरी प्रस्ताव गर्दै केही हदसम्म नियन्त्रण गर्न खोजेको पाइन्छ। सामान्यतया विधेयकमा रहेका यी प्रावधानहरूलाई सकारात्मक रूपमा लिनुपर्छ। बाँकीविषयहरू प्रायः हालकै ऐनलाई निरन्तरता दिने प्रकारका छन्।तर यसको नकारात्मक पक्ष पनि उत्तिकै सबल छ। यस प्रस्तावमा राप प्रथम र द्वितीय श्रेणीमा कायम गरिएको खुल्ला प्रतिस्पर्धा हटाइएको छ। सहसचिव स्तरमा खुला प्रतिस्पर्धाबाट प्रवेश गर्नेहरूमा अनुभवको अभावमा सैद्धान्तिक ज्ञान मात्र लिई नेतृत्व र नीतिनिर्माण तहमा पुगी अल्पावधिमै अवकाश प्राप्तगर्ने भएकाले यो तहका लागि उपयुक्त नै हुनसक्छ। तर उपसचिव स्तरमा प्रवेश गर्नेहरूलाई सरकारले चाहँदा देशको सम्पूर्ण पक्ष र क्षेत्रको अनुभव प्राप्त गराई उनीहरूको विद्वता र अनुभवबाट समग्र सेवा र देश लाभान्वित हुनसक्ने विषयमा कुनै सन्देह रहँदैन। त्यसैले एकांकी सोचकासाथ खुल्ला प्रतिस्पर्धाबाट गरिने पदपूर्ति प्रणालीलाई खारेजगर्ने प्रावधान समग्रमा प्रत्युत्पादक हुनेछ। प्रदेश र स्थानीय तहमा पृथक स्वतन्त्र सेवाहरूको गठन गर्ने सोच राख्नु राम्रो हो। सहसचिव र सचिवस्तरका कर्मचारीहरूलाई अवसर तीनै तहमा प्राप्तहुने सेवा भने संघीय निजामती सेवामै कायम हुने गरी गरिनु, समान योग्यता भएका योग्यता प्रणालीमा सबैसरह अब्बल देखिएकामध्ये कोही प्रदेश, कोही स्थानीय तह र कोही केन्द्रमै स्थापित हुनेगरी गरिएको व्यवस्था न्यायोचित छैन। सबै सरकारहरूमा सेवाको स्वतन्त्रता प्रदान गरी हालका कर्मचारीलाई स्वेच्छाले बाहेक कसैलाई पनि गैरसंघीय सेवामा नपठाई काम चलाउन जोकोहीलाई काजमा पठाउने र विस्तार सम्बन्धित सरकारले कर्मचारीहरूको व्यवस्थापन गर्दैजाँदा उनीहरूलाई आफ्ना पदाधिकार रहेको सेवामा फर्काउने प्रावधान राख्नु उपयुक्त हुन्छ। कर्मचारी समायोजन ऐन र प्रस्तावित संघीय निजामती सेवा ऐन दुवै यस अर्थमा पूर्वाग्रही देखिएको छ। संघीय शासन प्रणालीमा सबै सरकारस्वतन्त्र हुने हुँदा त्यस्ता सरकारहरूले आवश्यक पर्ने कर्मचारीका बारेमा आफैं निर्णयगर्न पाउनु पर्दछ। कर्मचारीको सम्बन्धमा संघीय सरकार हावी भई एकात्मक राजनीतिक प्रणालीकै पुनरावृत्ति गर्नखोजेको अवस्था छ। केन्द्रले कर्मचारी पठाउने, समायोजन हुने कर्मचारीहरू प्रमुखका रूपमा काम गर्न नपाउने, प्रत्येक सरकारमा प्रमुख सचिव, सचिव र कार्यकारीअधिकृत संघीय सरकारले नै पठाउने प्रावधान राखिनुले संघीयताको मूल मर्ममाथि नै प्रहारगरेको छ। यसैगरी विधेयकमा अवकाश उमेर यथावत् कायम गरेको छ। अवकाश उमेर कति हुनु उपयुक्त हुन्छ भन्ने सन्दर्भमा बहस चलाउन संघीय सरकार तयार भएको पाइएन। विश्वभर कर्मचारीहरूको अवकाश उमेरको प्रावधान हेर्दा विरलै देशहरूमा नेपालको सरह ५८ वर्ष कायम गरिएको छ। यो उमेर निर्धारण गर्ने केही आधारहरू छन्,ती आधारमा छलफल अघिबढाउँदा यो उमेरमा परिवर्तन गर्नुपर्ने अवस्था छ। विश्वका विकसित देशहरूमा अवकाश उमेर अवकाशपश्चात् प्राप्त गर्ने सुविधा निर्धारणमा सीमित गरिएको र मानसिक एवं शारीरिक हिसाबले काम गर्न सक्षम भएसम्म सेवाबाट बिदा गरिँदैन। नेपालकै सन्दर्भमा हेर्ने हो भने पनि स्वास्थ्य सेवामा ६०, सरकारी विद्यालयका शिक्षकमा ६०, संसद् सेवामा ६०, विश्वविद्यालयका शिक्षकहरूमा ६३, न्यायाधीशहरूमा ६५ सम्म निर्धारण गरिएको छ। सरकारी सेवामा गरिएको यो विविध प्रकारको प्रावधान आफैंमा आलोचित छ। नेपालको सन्दर्भमा अध्ययन गर्दा जुन समय केही कर्मचारीलाई सेवाबाट अवकाश दिने प्रयोजनका लागि २०४९ सालमा तत्कालीन सरकारले यो उमेरको हदलाई ६० बाट ५८ मा झारेको थियो। त्यस समय नेपालीको सरदार आयु ४२ वर्ष थियो। हाल आएर यो उमेर ७० पुगेको अनुमान गरिँदै छ। यस अवस्थामा यस प्रावधानमा सरकार प्रस्ट नभई आएको विधेयकमा खुल्ला छलफलका लागि मार्ग प्रशस्त गर्नुपर्छ। समग्रमा यो विधेयक नयाँ राजनीतिक प्रणालीमा देश प्रवेशगरेको सन्दर्भमा अत्यावश्यक थियो। यसका नकारात्मक वा दुर्बल पक्षमा संसद्मा खुल्ला छलफलका लागि आह्वान गर्नुपर्छ। विज्ञहरू समेतको उपस्थितिमा छलफल गराई, विश्वपरिवेशमा अवलम्बन गरिएका असल पक्षहरू समेतको जानकारी लिई निर्णयमा पुग्नु व्यावहारिक र उपयुक्त हुन्छ। त्यसैले यो विधेयकमा परिमार्जन जरुरी छ। ऐनको प्रावधानहरू मात्रले हाम्रो परिवेशमा काम गर्दैन, विगतका अनुभवहरूले यही प्रमाणित गरेको छ। त्यसका लागि कतिपय प्रावधानहरू कार्यान्वयनमा लैजान असहज सम्झने र कार्यान्वयन नगर्ने उपर अनिवार्य रूपमा कारबाही गर्ने व्यवस्था हुनु जरुरी छ। अन्यथा यस विधेयकमा रहेका राम्रा प्रावधानहरूकोकुनै उपादेयता रहने छैन। यी सम्पूर्ण विषयहरूमा कानुन निर्माताहरूको गम्भीर ध्यानजानु जरुरी छ। विधेयक शिघ्र पारित हुनुपर्ने अवस्थामा यसले धेरै समय लिने स्थिति देखिँदैछ। यस विधेयकमा धेरै प्रकारका जटिलताभएकाले समिति र संसद्लाई पारित गर्न कठिन भएको छ, यसमा निर्णय गर्न असहज बनेका विषयहरूमा ट्रेड युनियन, समायोजन ऐनले गरेका त्रुटिहरू, अवकाश उमेर साठी वर्ष बनाउने सन्दर्भ, शिक्षा सेवा, संसद् सेवा लगायतलाई प्रशासनमा गाभ्ने, सचिवहरूलाई करारमा काम लगाउने, आरक्षणसम्बन्धी व्यवस्था, स्थानीय तहका कर्मचारीहरूको वृत्ति विकास आदि हुन्। यिनै जटिलताका कारण यो विधेयकले धेरै समय लिने स्थिति छ। प्रशासनिक मूल्य र मान्यता विपरीतका विषयसमेत समावेश भएकाले संसद्बाट यो ऐन पारित भएर आउँदा पनि उँटको आकार ग्रहण गर्ने सम्भावना प्रवल छ।"
जातीय विभेदमा मानवीय स्वभाव,"कानुनले जातीय विभेदविरुद्ध बोले पनि किन अझैपनि हट्न सक्दैन जातीय विभेद ? कहिलेसम्म रहन्छ यो छुवाछुत ? दलितनेता भीमराव अम्बेडकर भन्छन्, जात भनेको कुनै भौतिक वस्तु होइन, जस्तो कुनै पर्खालको इँटा होस् वा काँडेतारले छेकेको कुनै सिमाना होस्। यो तधारणा हो,मानसिकता हो, मानसिकताको राज्य हो। यसर्थ जात एउटा प्रभुत्व कायम गरिराख्न खोज्ने कृत्रिम सोच हो। सोचमा परिवर्तन ल्याउन सके यो आफैं हराएर जान्छ। विगतमा अमेरिकामा रहँदा श्रीलंकन साथी थियो। उसँगै पसल गएँ। त्यही बेला पसलभित्र एकजना काला जातिका मानिसको प्रवेश भयो। त्यो मानिसलाई देखाउँदै श्रीलंकनले अंग्रेजीमा साउती मारे,काले आयो है अलिक होस् गर्नुहोस्। आँखा भने श्रीलंकन साथीकै छालामा गयो। काला जातिका मानिसलाई काले भन्ने श्रीलंकन साथी त उभन्दा दुई गुणा बढी कालो रहेछ। तर पनि किन उसले आफूलाई उभन्दा गोरो र सभ्य देख्यो ? स्वतन्त्रताको देश भनिएको अमेरिकामा समेत मान्छेबीच एक किसिमको वर्गीकरण तथा श्रेणीको हिसाब हुँदोरहेछ भन्ने कुरा बुझ्दै र भोग्दै गएँ। स्वेत अमेरिकन हो किएसियन ? भारतीय वा स्पानिस?आदि इत्यादि। कुनै फर्म भर्नु पर्यो भने पनि म कुन जातिको हो भनेर अप्सनमा टिक लगाउने ठाउँमा सबैभन्दा माथि गोरा अमेरिकन र सबैभन्दा तल काला जातिको श्रेणीगत सूची देखें मैले। लाग्यो यो श्रेणीगत वर्गीकरण त नेपालमा मात्र होइन अमेरिकामा पनि रहेछ। अनि समस्या त छालाको रंगको मात्र होइनरहेछ। यदि हुन्थ्यो त श्रीलंकन साथीले किन आफूभन्दा गोरोलाई आफूभन्दा कालो देख्थ्यो ? अमेरिकाकै सन्दर्भमा कुरा गर्ने हो भने अझ यो काला र गोरा जातिको विभेद त डोनाल्ड ट्रम्प राष्ट्रपति हुँदा बढी थाहा पाएँ। ट्रम्प र उनको प्रशासनले गर्ने व्यवहारले धेरै गोरामाथि स्वेत नागरिक हुनुको प्रभुत्वको महसुस गराएको थियो। जसका कारण धेरै अस्वेत नागरिकसडकमाअधिकार खोज्दै आउनु परेको, नाराबाजी गर्नुपरेको थियो। जर्ज फ्लोएडको घटना र त्यसले ल्याएको ब्ल्याक लाइभ्स म्याटरले रंगभेद तथा जातीय विभेदलाई बुझ्न अझ मद्दत गरेको थियो। अमेरिकामा रंगभेदको चर्चा गरिएपनि यसको मूल समस्या भनेको जातीय विभेद नै हो। मानिसले मानिसलाई गर्ने विभेद, छालाको रंग, उसको आकृति र बनोट, उसले गर्ने काम र उसकोसामाजिक हैसियतका आधारमा नै हो। यद्यपि जातीय र रंग विभेद एकै होइनन्। फेरिपनि जातीय विभेद हट्न नसक्नु पछाडिको मूल कारण भनेको कृत्रिम सोच हो। प्रभुत्वको सोच। त्यो सोचले एउटा वर्गको प्रभुत्व बचाइराख्न सहयोग गर्छ। नेपालमा मात्र होइन। संसारकै हरेक ठाउँमा यो प्रभुत्वको सोच हावी छ। छिमेकी भारतमा होस् वा संसारकै सबैभन्दा शक्तिशाली मानिने देश अमेरिकामा, हेर्दै जाँदा यस्तो लाग्छ यो दबाउने र दबिने प्रथा भनेको त कार्लमाक्र्सको वर्ग संघर्षको इतिहास जस्तै हो। जहाँ भइरहन्छ द्वन्द्व धनी र गरिबबीच, पुरुष र महिलाबीच, पुँजीपति र सर्वहाराबीच, माथ्लो जात र तल्लो जातबीच, छुत र अछुत बीच। जति जति समाज सभ्यतातिर लम्किँदै गयो, उति उति समाजमा केहीवर्गले प्रभुत्व जमाउँदै लगे। व्यक्ति, समुदाय, वर्गमाथि शासन गर्ने अभिप्रायले आफूलाई माथि पार्न प्रयास गरिरहे। रंग, वर्ण, जात, लिङ्गको आधारमा आफूलाई कसरी हुन्छ, पहिलो दर्जामा राख्न खोजिरहे। त्यहाँ इष्र्या र वैमनस्यताको लडाईं चलिरह्यो। यूवाल नोहा हरारीले आफ्नो न्युयोर्क टाईम्स बेस्ट सेलर पुस्तक स्यापियन्स, अ ब्रिफ हिस्ट्री अफ ह्युमन काइण्डमा भनेका छन् कि जब समाज विस्तारै परिष्कृत हुँदै गयो। त्यही जीवबाट जन्मेको प्राणीमध्ये एउटा वर्ग केही शक्तिशाली भएर गयो। अलिक कमजोर जस्तो लाग्ने वर्ग माथि प्रभुत्व जमाउन थाल्यो। उसले आफूजस्तै मानिसहरूको वर्गीकरण गर्न थाल्यो, कसै कसैलाई आफ्नै वर्ग भित्र राख्यो भने, कसै कसैलाई छुट्टै वर्गमा राख्न थाल्यो, उनीहरूको रंग, अनुहार, कामको आधारमा। देश, उपदेश, महादेश पार गरेर एक ठाउँबाट अर्को ठाउँ जान थाल्यो, त्यहाँ बस्ती बसाउन थाल्यो। त्यहाँ भएका मानिसमाथि शासन गर्न थाल्यो। उसलाई लाग्न थाल्यो,म नै जान्ने मान्छे हुँ। मेरो जस्तो ज्ञान कसैको छैन। यिनीहरूलाई तालिम दिनुपर्छ, सिकाउनु पर्छ। अनि ऊ त्यही मिसनमा लाग्न थाल्यो। उसले त्यहाँ पनि रंग, वर्ण, पेसाको आधारमा मानिसलाईतहतहमा विभाजन गरेर राख्न थाल्यो। तल्लो तह भनिने वर्गले माथिल्लो तह भनिने वर्गको मातहतमाकाम गर्न थाल्यो र उसैको दासी हुनगयो। एउटा मानिस अर्को मानिसको दास हुन पुग्यो। वर्गीय समाजको निर्माण भयो। विभिन्न श्रेणीमा समाज विभक्त भयो। हिन्दू समाज र सभ्यताको कुरा गर्ने हो भने पनि भएकै त्यही हो। सभ्यताको नाममा जन्मिएका विभिन्न ग्रन्थ, उपग्रन्थ र धार्मिक साहित्यले समेत मानवजाति बिचको यो जातीय विभेदलाई खुट्याउन सकेन। बरु उल्टै पानी चल्ने वा नचल्ने, माथिल्लो जात वा तल्लो जातको प्रसंग र पात्रहरूल्याएर जातीय विभेदलाई बढुवा दिइरह्यो। हिन्दूहरूको कानुनी पुस्तक मानिने मनुस्मृतिमा समेत बाहुनजातका मानिसलाई भगवान् ब्रम्हाको मुख, बोलीसँग तुलना गर्दै सबैभन्दा तल्लो जातलाई भगवान्को खुट्टासँग तुलना गरिएको छ। यस्ता कुराका कारण समाजले धेरै फड्को मारिसक्दा पनि जातीय विभेदको सोच हट्न सकेको छैन। अझै पनि जातीय विभेदको कृत्रिम सोच हावी छँदैछ। जातीय विभेदको सोचले तल्लो जातलाई गर्ने मूल्यांकन माथिल्लो जातको आँखाबाट मात्र हुन पुग्यो। जसको कारण उनीहरूको जीवनस्तर कहिल्यै माथि उठ्न सकेन। न त तल्लो जात भनिने समुदायले माथिल्लो जात भनिने समुदायको भ्रमलाई नै चिर्न सक्यो। फ्रेन्च विचारक मिसेल फुको भन्छन्,प्रश्न नगर्नु र चलिआएकै अभ्यासलाई स्विकार्नु भनेको नराम्रा अभ्यासहरूलाई निरन्तरता दिनु हो। आफूभन्दा तल्लो जात भनिनेप्रति घृणा जन्माइरहनु हो। म माथिल्लो जातको हँु भन्नेहरूलाई नार्सिस्टिक बनाइरहनु हो। तल्लो जातको जुत्तामा खुट्टा लगाएर हिँड्ने ज्ञान नबाँड्नु हो।तल्लो जात हुनुको महसुस नगर्नु, नगराउनु हो। वास्तवमा भन्ने हो भने जात अर्थात् अंग्रेजीमा कास्ट भने शब्द ल्याटिनको क्यास्टस बाट आएको हो, जस्तो अर्थ हुन्छ पवित्र। खासमा पोर्तुगिज शब्द कास्ता बाट त्यो अंग्रेजीमा आएको हो जसको अर्थ वंश भन्ने हुन्छ। यो शब्दको प्रयोग सबैभन्दा पहिले सन् १७०० तिर हिन्दूप्रणालीमा रहेको सामाजिक स्तरीकरणलाई सम्बोधन गर्न प्रयोग गरिएको थियो। पछि गएर यसको प्रयोग माथिल्लो वा तल्लो दर्जाको नाममा भएको सामाजिक विभेदलाई सम्बोधन गर्न प्रयोगमा ल्याउन थालियो। उक्त सन्दर्भ पुलित्जर पुरस्कार विजेता इसाबेल विल्कर्सनले आफ्नो पुस्तक कास्ट, दि ओरिजिन अफ आवर डिस्कनटेन्ट्स मा पनि उल्लेख गरेकी छन्। उनका अनुसार जात भन्ने शब्दको उद्गम भारत वा नेपाल होइन। यो त दक्षिण एसियामा मानिसहरूको कामको आधारमा रहेको वर्गीकृत समाजलाई हेरेर पोर्तुगिजहरूले राखिदिएको शब्द हो। यसरी हेर्दा यो शब्द आफैंमा युरोपियनहरूको उपनिवेशीकरणको उपज लाग्छ। यद्यपि भारतीय र नेपाली समाजको वर्गीकरण भने धेरै वर्ष पहिले वर्णको आधारमा भएको हो। त्यही पछि आएर जातीय प्रणालीको रूपमा बुझिन थाल्यो। यसले के देखाउँछ भने जातीय प्रणाली भनेकै प्रभुत्व कायम गर्ने उत्कट मानवीय स्वाभावका कारण उत्पन्न भएको हो। नेपालको सन्दर्भमा हेर्दा घरिघरि लाग्छ, जसले जातीय विभेद हट्नुपर्छ भन्छ उसैले जातीय विभेद हट्न दिँदैन। कारण यो हुनसक्छ कि जातीय विभेद हट्यो भने एक जातिले अर्को जातिमाथि, एउटा सम्प्रदायले अर्को सम्प्रदाय माथि, प्रभुत्व जमाउँदै आएको एउटा वर्गले शक्तिविहीन अर्को वर्गमाथि शासन गरिराख्न पाउँदैन। अधिकार जमाइराख्न पाउँदैन। जातीय विभेद हुनुहुँदैन भन्ने थाहा पाएर पनि र त्यही कुरा सार्वजनिक रूपमा उठाएर पनि माथिल्लो जातको भित्री मनले तँ मभन्दा तल्लो जातको नै होस्, तँलाई मभन्दा माथि उठ्न सुहाउँदैन भन्ने सोच र त्यही अनुसारको सामाजिक, सांस्कृतिक र नोकरशाही चिन्तन र अभ्यासका कारण जातीय विभेद अझै हट्न सकेको छैन। होइन भने के बाँकी रहेको छ जातीय विभेद हट्न? मुलुकी ऐनमा आमूल परिवर्तन गरिएकै छ। नेपाल धर्म निरपेक्ष र लोकतन्त्रात्मक गणतान्त्रिक देशको रूपमा उभिएको छ। कानुनले जातीय विभेदलाई अपराधीकरणको रूपमा हेरेको छ। अनि यहाँसम्म आइपुग्दा पनि हामीले देखिराख्नु पर्ने, पढिराख्नु पर्ने, भोगिराख्नु पर्ने जातीय विभेदले ग्रस्त समाजलाई ? जातकै कारण रूपा सुनुवारले काठमाडौंमा समेत कोठा भाडा नपाउनु पर्ने ? जातकै कारण नवराज विके मारिनु पर्ने ? जातकै कारण प्रकाश विश्वकर्मा र मालती रावलले एक अर्कालाई मन पराएर बिहे गर्न खोज्दा पनि हाम्रो ज्यान बचाइदिनु पर्यो भन्दै गुहार माग्नु पर्ने?किन अझैपनि हट्न सक्दैन जातीय विभेद ? कहिलेसम्म रहन्छ यो छुवाछुत ? हामी समाजका उपल्लो दर्जाका मानिसहरू हौं भन्नेहरूले नै समाजको आर्थिक, सामाजिक र राजनीतिक वर्चस्व कायम गरिरहे। उनीहरूले नै तल्लो तथा पिछडिएको जातिका मानिसका आवश्यकता, उनीहरूका मानसिक, शारीरिक, मनोवैज्ञानिक र आध्यात्मिक पक्षका बारेमा वकालत गरिरहे। उनीहरूले नै समाजमा उनीहरूको स्तर के हुने, सामाजिक भूमिका के हुने भन्ने बारेमा परिभाषित गरिरहे। र त्यसको प्रभाव सामाजिक स्तरमा मात्र होइन, संस्थागत स्तरमा समेत रहन गयो। यो जातीय विभेदको सोचले तल्लो जातलाई गर्ने मूल्यांकन माथिल्लो जातको आँखाबाट मात्र हुन पुग्यो। जसको कारण उनीहरूको जीवनस्तर कहिल्यै माथि उठ्न सकेन। न त तल्लो जात भनिने समुदायले माथिल्लो जात भनिने समुदायको भ्रमलाई नै चिर्न सक्यो। जातीयताको सोचको जरो यति गहिरो भएर गाडियो कि जतिनै त्यसलाई निर्मुल पार्न खोजेपनि थोरै ठाउँ पाएको मुनाजसरी पलाउन थालिहाछ। त्यही सोचको जरो बलियो भएर नै हो प्रभुत्वमा रहेको वर्गले यो विभेद सिर्जना गरिरहने। जसरी उपनिवेषीकरणका समयमा बाहिरका युरोपियनहरूले हामीलाई केही नजान्ने, असभ्य, जनवारजस्ता भनेर व्याख्या गरे। अर्थात् गोरा जातिका मानिसले काला जातिका मानिसलाई जनवारको रूपमा व्यवहार गरे। आफ्नो प्रभुत्व जमाइरहे त्यसैको प्रभाव एउटै देशभित्र बसोबास गर्दै आएका मानिसबिच पनि पर्न गयो। त्यही एउटा वर्गको प्रभुत्व कायम गर्ने चेतले समाजमा पदानुक्रमको विकास भयो।वर्गीकरणको तँ र म विकास भयो। जसका कारण हामी भन्ने भावना विकास हुन सकेन। भारतीय विद्वान् लेखिका गायत्री चक्रवर्ती स्पिभाकले भनेजस्तो एउटा वर्गले प्रभुत्व जमाइराख्ने र अर्को वर्गलाई पछाडि नै पारिराख्ने भइरहयो। जसमा अझै पनि महिला, जनजाति, मधेसी र अन्य तल्लो जाति पर्न आउँछन्। उनीहरू समाजको केन्द्रमा आउन सक्दैनन्, उनीहरूको आवाजलाई दबाइन्छ। यस अर्थमा ती व्यक्तिहरूअछुत जातका मात्र नभएर कुनै छुत जातको गरिब पनि हुन सक्छ। कुनै धनी किसान पनि हुनसक्छ किनकि ऊ पनि समाजमा हेपिए र दबिएको हुनसक्छ। भोलि यिनीहरू माथि उठ्न पनि सक्छन्। प्रभुत्व कायम राख्ने सोचका कारण अछुत जात मात्र होइन। अर्को कुनै छुत तर गरिब पनि समाजको तल्लो श्रेणीमा अपहेलित भएर बस्नुपर्ने हुनसक्छ। प्रभुत्व कायम राख्ने सोचलाई चिन्नु छुत वा अछुत दुवैको न्यायमा छ। कसले प्रभुत्व जमाइराख्ने भन्ने कुरा त्यस ठाउँको सामाजिक तथा सांस्कृतिक अभ्यासले निर्धारण गर्दछ। त्यही अभ्यासको निरन्तरता रहेसम्म एउटा वर्गको प्रभुत्व अर्को वर्गमाथि रहिरहन्छ। समाजको संरचना यसरी बनेको हुन्छ, जसविरुद्धमा गएर प्रश्न गर्ने ल्याकत हतपत कसैले राख्दैन। समाज यसरी नै चल्ने हो त्यही भएर म पनि यसरी नै चल्नुपर्छ भनेर अगाडि बढ्छ। त्यसरी बढुञ्जेल जातीय विभेदको सोच रहिरहन्छ। आखिर वास्तविक समाज कस्तो हुने भन्ने सत्यको निर्माण हामी समाजका सबै वर्गको स्वीकृतिमा बनिनु पर्छ।प्रभुत्वकायम गर्ने सोचले व्यक्तिको संसार, समाज र पात्रलाई हेर्ने दृष्टिकोण साँघुरो बनाइदिन्छ।जातीय विभेद तथा प्रणालीलाई बलियो बनाइराख्ने आधार अर्थात् समाजभित्रका असन्तुष्टि भनेका हाम्रै समाजभित्र निर्माण भएका परम्परागत सोच, दर्शन, मान्यता र अभ्यासहरू नै हुन्। त्यसमा पर्छन्, जातीय प्रणालीलाई ईश्वरको इच्छा र प्रकृतिको नियम भन्ने ठान्नु, त्यसलाई विरासतको रूपमा लिनु र आउने पिँढीले पछ्च्याउँदै जानु, आफ्नै जातभित्र मात्र बिहे गर्ने अभ्यासलाई स्वाभाविक मान्नु, पवित्र र प्रदूषित जात भनेर वर्गीकरण गर्नु, कामको आधारमा तल्लो जात र माथ्लो जातले गर्ने काम भनेर विभाजन गर्नु, आफूभन्दा तल्लो जातलाई होच्याउनु र अमानवीयकरण गर्नु, सानो जातलाई धम्क्याउनु तथा थर्काउनु र निर्दयी व्यवहार गर्नु, अनि म माथ्लो जात र ऊ तल्लो जात भन्ने मानसिकता र सोचलाई प्रश्रय दिनु। यही प्रसंगमा फेरी इसाबेल विल्कर्सन भन्छिन्,जात प्रथा भनेको कृत्रिम संरचना हो, मानवीय मूल्यको स्थिर श्रेणी हो। जसले एउटा वर्गको अनुमानित वर्चस्व अर्को वर्गको अनुमानित हिनतामाथि गर्छ। एउटा जातिले आफू राम्रो जाति हुँ भन्ने गुण जसको कुनै आधार छैन त्यसका आधारमा अर्को जातिमाथि विभेद खडा गरिरहन्छ, जुन विभेद उसकै पुर्खाहरूले निर्माण गरे।  लेखक साउथ जर्जिया स्टेट कलेज अमेरिकामा अध्यापनरत छन्।"
सरकारका आँखामा लैंगिक समानता,"आज हामी एक्काइसौं शताब्दीको समाजमा छौं। जहाँ फोस्रा आडम्बरले ढाकिएको आधुनिकताभित्र लैंगिकविभेद छताछुल्ल छ। संविधान लगायत मौजुदा नीति, नियमले लैंगिक समानताको वकालत गरे तापनि व्यावहारिकतामा भने त्यो हुन सकेको छैन। नेपाल मात्र नभएर विश्वका अविकसितदेखि विकसित राष्ट्रमा समेत लैंगिक विभेदका मुद्दाहरू व्यापक छन्। सृष्टिका दुईवटा पांग्रालाई आजको समाजले बुझेर पनि विभेद किन गर्छ ? भनाइ, गराइ र भोगाइमा हामी कहाँनेर चुक्यौं ? लैंगिक विभेदलाई प्रश्रय दिने खालका हाम्रा सामाजिक संरचना, सोच, मूल्य, मान्यता, प्रथा र परम्परालाई किन सुधार गर्दैनौं हामी ? एउटै परिवारभित्र विभेद गर्ने हाम्रा सोच, विचार, संस्कार, पद्दति र मानसिकता बोकेर कसरी विकासको फड्को मारौंला ? साँच्चिकै विभेदरहित मानसिकताको विकास गरी लैंगिक समानता कायम गर्दै सम्पूर्ण महिला सशक्त बन्नलाई अब ढिलो भएन र ? नेपालको संविधानले लैंगिक विभेदको अन्त्य गर्ने संकल्प गरेको छ। महिलालाई लैंगिक समानता कायम गरी समानवंशीय हक, सुरक्षित मातृत्व र प्रजनन् स्वास्थ्यसम्बन्धी हक, राज्यका सबै निकायमा समानुपातिक समावेशी सिद्धान्तको आधारमा सहभागी हुने हकलगायत मौलिक हकको व्यवस्था गरेको छ। हाल महिला र पुरुषको साधरता दर क्रमशः ५७७ प्रतिशत र ७५६ प्रतिशत छ। महिलाको सम्पत्तिमा स्वामित्व २६ प्रतिशत पुगेको छ। मातृ मृत्युदर प्रतिलाख जीवित जन्ममा २३९ पुगेको छ। यसैगरी महिला र पुरुषको श्रमशक्ति सहभागिता दर क्रमशः २६३ र ५३८ प्रतिशत छ। कुल प्रजनन् दर २० प्रतिमहिला छ। सबै तहको गरी जननिर्वाचित निकायमा महिलाको प्रतिनिधित्व ४१ प्रतिशत छ। लैंगिक विकास सूचकांक ०८९७ छ। नेपालले महिलाविरुद्ध हुने सबै प्रकारका भेदभाव उन्मुलन गर्नेसम्बन्धी महासन्धि, १९७९ को अनुमोदन गरी विभिन्न नीति तथा कार्यक्रमहरू कार्यान्वयन हुँदै आएका छन्। दिगो विकास लक्ष्यमा पनि लैंगिक समानताका कुराहरू समावेश भएका छन्। हाल समावेशीकरणको सिद्धान्त लागू भएपछि निजामती सेवामा महिलाहरूको सहभागितामा सुधार आई २६४ प्रतिशत पुगेको छ। हो, समय परिवर्तनको क्रममा लैंगिक विभेदको तथ्यांकमा केही सुधार भएको छ। तर यत्तिमै सन्तोषको श्वास फेर्न पाइने अवस्था छैन। महिला भएकै कारण पनि दिनहुँ कैयौं निर्दोष महिला मारिएका छन्। जिउँदै जलाइएका छन्। आफन्तहरूबाटै पटक पटक लैंगिकतामा आधारित हिंसाको मारमा परेका छन्। बोक्सीको आरोप र पारिवारिक बहिीकरणका घटनाहरू आजको आधुनिक समाजको कलंक बनेर रहेका छन्। अर्थपूर्ण लैंगिक समानताले महिला सशक्तीकरणमा जोड दिन्छ। समाज विकासका लागि लैंगिक समानता अपरिहार्य अवयव हो। वर्तमान अवस्थामा जीवनकालमा शारीरिक, मानसिक वा यौन हिंसाबाट पीडित महिला २४४ प्रतिशत रहनुले लैंगिक समानतामा पुग्न अझै धेरै बाँकी छ भन्ने कुरा बुझ्न जरुरी छ। राज्यले लिएको समानुपातिक समावेशी सिद्धान्तको आधारमा सहभागी हुन पाउने मौलिक हकको कारणले राज्यका सबै निकायमा महिलाहरूको संख्यात्मक सहभागिता बढेको भए पनि यसले गुणात्मक फड्को मार्नु जरुरी छ। जबसम्म सबै तह र तप्काहरूमा महिलाको अर्थपूर्ण सहभागिता कायम हुन सक्दैन तबसम्म महिला सशक्तीकरणको पाटो अधुरो रहन्छ। नाममात्रको संख्यात्मक सहभागिताले लैंगिक समानता कायम हुन सक्दैन। आज पनि महिलालाई समाजले हेर्ने दृष्ट्रिकोणमा समस्या छ। महिलालाई गरिने व्यवहार फरक छ। व्यापक अज्ञानता र अशिक्षाले हाम्रो मानसिकता गाँजेको छ। लैंगिक विभेद र हिंसालाई बढावा दिने सामाजिक संरचना छन्। विद्यमान सामाजिक सोच, मूल्य, मान्यता, प्रथा, परम्पराहरू लैंगिक विभेदलाई प्रश्रय दिने खालका छन्। यसमा सुधार गर्नुपर्ने हो जुन हुन सकेको छैन। महिला तथा बालबालिकामाथि घरेलु, यौनजन्य तथा लैंगिकतामा आधारित हिंसा विद्यमान छ। लैंगिक समानता सहज बुझाउन सक्ने खालका खण्डीकृत तथ्यांकको कमी छ। लैंगिक विभेदका कारण जोखिम र बहिष्करणमा परेको पीडितहरूलाई पूर्णरूपमा संरक्षण, पुनस्र्थापना, सशक्तीकरण र स्वावलम्बी बनाउन नसक्नु एक प्रमुख समस्या हो। विभिन्न संघसंस्थाबाट हुने कार्यक्रमहरूमा विषयगत समन्वयको कमी छ। समाजको सोच, विचार र चिन्तन पितृसत्ताको खोललाई नै रुचाइरहेको छ। महिलाहरूले महिला भएकै कारण आफूले आफूलाई कमजोर मान्ने मानसिकतामा सुधार भएको छैन। समानताको विषयमा मौजुदा कानुन र कोरा भाषण राम्रो भएता पनि व्यावहारिकता र कार्यान्वयनको पाटो निकै कमजोर छ। भनेका प्रतिवद्धताहरू कार्यान्वयन नभएको देख्दा लाग्छ, समानता भन्ने कुरा हो व्यावहारिकतामा गर्ने कुरा होइन। महिला सशक्त बन्ने एउटा प्रमुख माध्यम लैंगिक समानता हो। जब आर्थिक तथा सामाजिक जीवनमा सारभूत लैंगिक समानता कायम हुन्छ तब मात्र महिलालाई हेर्ने र बुझ्ने दृष्टिकोण सकारात्मक हुन्छ। राज्यको तीनै तहमा लैंगिक उत्तरदायी शासन पद्धतिलाई संस्थागत गर्न जरुरी छ। यसका लागि संघ, प्रदेश र स्थानीय तहबीच लैंगिक समानतासम्बन्धी नीति, योजना तथा कार्यक्रमहरूमा सामाञ्जस्यता कायम गर्नुपर्छ। हालको अवस्थामा धेरैमा रहेको घरभित्रको काम सबै महिलाकै पेवा हो भन्ने मानसिकतालाई हटाउन र घटाउन सक्नुपर्छ। यसले गर्दा पारिवारिक र सामाजिक मूल्य, मान्यता र लैंगिक भूमिकामा परिवर्तन ल्याउन सहज हुन्छ। अहिले महिलाले गर्ने घरभित्रको कामलाई मूल्य नगर्ने विद्यमान परिपाटीलाई छोड्नुपर्छ। महिलाको घरेलु श्रम र हेरविचार गर्ने कार्यको मूल्य कायम गरी राष्ट्रिय आर्थिक आयमा महिलाको योगदान गणना गर्न सक्नुपर्छ। संविधानले ग्यारेन्टी गरेको समानताको हकलाई सुनिश्चित गर्दै मौजुदा नीति, नियम, ऐन कानुनको पूर्ण कार्यान्वयन गरी लैंगिक उत्तरदायी बजेट प्रणाली संस्थागत हुन जरुरी छ। तीनवटै तहमा लैंगिक समानताको नीति अवलम्बन गरी सबै क्षेत्रमा समान रूपमा अवसर, पहुँच, प्रतिफल र लाभ सुनिश्चित हुनुपर्दछ। राज्यको सबै तहको सरकार क्षेत्र तथा निकायहरूमा लैंगिक उत्तरदायी शासन पद्दति अवलम्बनका लागि सरोकारवाला सबै सँगै जुट्नुपर्छ। राज्यको सबै तह र तप्कामा महिलाको सहभागितालाई संख्यात्मक एवं गुणात्मक फड्को मार्दै ५० प्रतिशतमा पुर्याउनु पर्छ। हरेक काम कुरा र अवसरहरूमा महिला पुरुषको समान सहभागिताको खाँचो छ। वर्तमानमा लैंगिक उत्तरदायी बजेट खर्च परिपाटीले यसको मर्मलाई बुझ्न सकेको छैन। लैंगिक उत्तरदायी बजेट सडक बनाउने काममा खर्च गर्ने अनि त्यो बाटोमा महिला पनि हिँड्छन् भनेर भन्ने गरेका घटना तीतोसत्यको रूपमा भेटिन्छ। यस्ता प्रकारका सोचाइ र गराइ लैंगिक उत्तरदायी बजेटको मर्मविपरीत छ। अबका दिनमा यस्ता किसिमका कमजोर प्रवृतिलाई हटाइ र घटाइ सामाजिक रूपले पछाडि परेका र आर्थिक रूपले विपन्न महिलाहरूलाई विशेष ध्यान दिई आर्थिक सशक्तीकरण र सामाजिक रूपान्तरण गर्नुपर्छ। महिलामाथि हुने सबै प्रकारका शोषण, हिंसा र भेदभाव अन्त्यका लागि निरोधात्मक, संरक्षणात्मक उपायद्धारा न्यायमा पहुँच अभिवृद्धि गर्नु सरोकारवाला सबैको साझा दायित्व हो। समाज विकासका लागि लैंगिक समानता अपरिहार्य अवयव हो। दीर्घकालीन सोच बमोजिमको लैंगिक समानतामूलक राष्ट्र निर्माणका लागि सरोकारवाला सबैले ध्यान पुर्याउनु वर्तमानको आवश्यकता हो। समग्र महिलाको समान तथा अर्थपूर्ण सहभागितासहित सारभूत समानता कायम गर्न हामी सबै एक ढिक्का हुन जरुरी छ। अर्थपूर्ण लैंगिक समानताले महिला सशक्तीकरणमा जोड दिन्छ। जब महिला हरेक पाटोमा सशक्त हुन्छन् तब महिलामाथि हुने सबै किसिमका हिंसा क्रमशः घट्दै जान्छन्। जसले गर्दा एउटा लैंगिक विभेदरहित सभ्य समाजको निर्माण हुन्छ।"
मुस्ताङको हाइअल्टिच्यूडमा 'लो छ्योग्यल झिग्मे मेमारियल कप' सुरु,"जोमसोम: उपल्लो मुस्ताङका दुई स्थानीय तहका विभिन्न युवा क्लवबीच बर्सेनी आलोपालो संञ्चालन हुने लो छ्योग्यल झिग्मे मेमारियल कप बिहीबार औपचारिक रुपमा सुरु भएको छ । तेश्रो संस्करणको पुरुष फुटबल तथा भलिबल प्रतियोगिता यस वर्ष लोघेकर दामोदरकुण्ड गापा ढाक्मरको जनचेतना युवक्लवले संञ्चालन गर्ने भएको छ । प्रतियोगिताको गण्डकी प्रदेशका सांसद ईन्द्रधारा बिष्टले उद्घाटन गरे । उपल्लो मुस्ताङको समृद्धि र विकासका साथै खेलकुदको माध्यमले यस क्षेत्रका युवाहरुबीच आत्मियता, भाइचारा र थप संगठित गर्दै लैजाने उनले बताए । आफ्नो कार्यकालमा भएका समग्र विकास योजनाको बारे चर्चा गर्दै सांसद बिष्टले उपल्लो मुस्ताङको खेल पर्यटनको सम्भावनाका विषयमा पहल गरेको बताए । यस्तै, प्रदेश खेलकुद परिषदका सचिव तथा नेपाल ओलम्पिक कमिटीका उपाध्यक्ष तेजबहादुर गुरुङले उपल्लो मुस्ताङमा पर्वतीय खेल पर्यटनको अधिक सम्भावना रहेकाले यसका लागि आवश्यक पहल गर्ने प्रतिबद्धता जनाए । सो अवसरमा गण्डकी प्रदेशका अर्का सांसद महेन्द्रबहादुर थकाली, लोमान्थाङका अध्यक्ष सुवर्णकुमार बिष्ट र लोघेकरका अध्यक्ष लोप्साङ छोम्फेल बिष्ट उपस्थित थिए । प्रतियोगिता उद्घाटनका क्रममा विभिन्न युवाक्लवहरुले सांस्कृतिक नृत्य प्रस्तुत गरेका थिए । समुन्द्री सतहदेखि ४ हजार मिटर उचाइमा अवस्थित उपल्लो मुस्ताङमा खेलकुद क्षेत्रको विकास तथा पर्यटन प्रर्वद्धन गर्ने उद्देश्यले उपल्लो मुस्ताङका विभिन्न युवा क्लवले आलोपाले झिग्मे मेमारियल कप खेलकुद प्रतियोगिता संञ्चालन गर्दैआएका छन् । सो प्रतियोगिताको पहिलो संस्करण लोघेकर दामोदरकुण्डको मराङमा भएको थियो भने दोश्रो संस्करण लोमान्थाङको ठिङ्गरमा भएको थियो । तेश्रो संस्करणको प्रतियोगिता यसपटक लोघेकरको ढाक्मर खेल मैदानमा हुन लागेको हो । प्रतियोगितमा लोमान्थाङ र लोघेकर दामोदरकुण्ड गापाबाट कुल १३ युवाक्लवका १८ खेलाडी समुहले प्रतिस्पर्धा गर्ने बताइएको छ । उपल्लो मुस्ताङको गौरवशाली खेल प्रतियोगिताको रुपमा रहेको लो छ्योग्यल झिग्मे मेमारियल कपको फुटबल तथा भलिबल प्रतियोगिता १० दिनसम्म ढाक्मर खेल मैदानमा संञ्चालन हुनेछ ।प्रतियोगितामा लोमान्थाङ गापाबाट कालिगण्डकी युवक्लव लोमान्थाङ, स्नोल्याण्ड युवाक्लव फुवा, माउन्टेन पासाङ युवाक्लव ठिङ्गर, माउन्ट कैलाश युवाक्लव किम्लिङ, कञ्चलिङ युवाक्लव छोसेर र लोमान्थाङ युवाक्लव लोमान्थाङको सहभागिता रहने छ भने लोघेकर दामोदरकुण्ड गापाबाट प्रतियोगिता आयोजक जनचेतना युवाक्लव ढाक्मर, उदयश्री युवाक्लव घिलिङ, थुकसुम्वा युवाक्लव घमी,बुद्धशान्ती युवाक्लव चराङ, लोघेकर युवाक्लव मराङ, ताङ्वे छार्तेन युवाक्लव ताङ्गे र दामोदरकुण्ड युवाक्लव याराको सहभागिता रहने लोघेकरका वडासदस्य थुक्तेन छिरिङ गुरुङले जानकारी दिए । उपल्लो मुस्ताङको सांस्कृतिक राजा झिग्मे पलबर बिष्टको नामबाट संञ्चालन हुँदै आएको सो प्रतियोगिताको फुटबलतर्फ प्रथम हुने टोलीले नगद १ लाख १ हजारसहित मेडल र प्रमाणपत्र पाउनेछ भने दोश्रो हुने टोलीले नगद ५० हजार ५ सयसहित मेडल र प्रमाणपत्र प्राप्त गर्नेछ । यस्तै,भलिबलतर्फ प्रथम हुने टोलीले नगद ७५ हजार ५ सयसहित मेडल र प्रमाणपत्र पाउनेछ भने दोश्रो हुने टोलीमले नगद ३५ हजार ५ सयसहित मेडल र प्रमाणपत्र प्राप्त गर्नेछ।"
टोकियो ओलम्पिक : अमेरिका ३५ पदकसहित शीर्ष स्थानमा,"काठमाडौं : जापानको राजधानी टोकियोमा जारी ३२औँ ग्रीष्मकालीन ओलम्पिक खेलकुदमा अमेरिका ३५ पदकसहित शीर्ष स्थानमा उक्लेको छ। चीन र जापानलाई उछिन्दै अमेरिका शीर्ष स्थान ओगट्न सफल भएको हो। अमेरिकाले हालसम्म १३ स्वर्ण, १२ रजत र १० कास्यसहित कूल ३५ पदक प्राप्त गरेको छ। चीन दोस्रो तथा जापान तेस्रो स्थानमा रहेका छन्। चीनले १३ स्वर्ण, छ रजत र नौ कास्य पदक प्राप्त गरेको छ भने जापानले १३ स्वर्ण, चार रजत र पाँच कास्य प्राप्त गर्न सफल भएको छ। यस्तै सात स्वर्ण, ११ रजत र सात कास्य पदक प्राप्त गर्दै रसियन ओलम्पिक कमिटी पदक तालिकाको चौथो स्थानमा रहेको छ। यसैगरी अस्ट्रेलिया सात स्वर्ण, दुई रजत र नौ कास्य पदकका साथ पाँचौँ स्थानमा रहेको छ। बेलायत पाँच स्वर्ण, छ रजत र पाँच कास्यसहित छैटौँ, दक्षिण कोरिया चार स्वर्ण, दुई रजत र पाँच कास्यका साथ सातौँ, जर्मनी तीन स्वर्ण, तीन रजत र पाँच कास्य जित्दै आठौँ, फ्रान्स तीन स्वर्ण, तीन रजत र तीन कास्यका साथ नवौँ तथा इटाली दुई स्वर्ण, सात रजत र नौ कास्यका साथ पदक तालिकाको १०औँ स्थानमा रहेको टोकियो ओलम्पिकको वेबसाइटमा उल्लेख छ। टोकियो ओलम्पिकमा सहभागी २०५ देशमध्ये हालसम्म ६३ देशले पदक प्राप्त गर्न सफल भएका छन्। नेपालबाट चार खेलमा पाँच खेलाडी टोकियो ओलम्पिकमा सहभागी भएका छन्। तीमध्ये सुटिङकी कल्पना परियार, जुडोकी सोनिया भट्ट, पौडीका एलेक्स शाह र गौरिका सिंहले खेलिसकेका छन्। चारै जना पराजित भई प्रतियोगिताबाट बाहिरिएका छन्। परियारले महिला १० मिटर एयर राइफल, भट्टले महिला ४८ किलो तौल समूह, शाहले १०० मिटर फ्रि स्टाइल तथा सिंहले १०० मिटर फ्रि स्टाइलमा प्रतिस्पर्धा गरेका थिए। टोकियो ओलम्पिकमा अब एथलेटिक्सकी सरस्वती चौधरीले मात्र प्रतिस्पर्धा गर्न बाँकी छ। उनले शुक्रबार आफ्नो खेलमा प्रतिस्पर्धा गर्नेछिन्।"
