शीर्षक,विवरण
शिक्षक अस्पतालदेखि स्थायी शिक्षक पदपूर्तिलगायत यस्ता छन् शिक्षामन्त्रीको कार्ययोजना,"काठमाडौं: शिक्षा विज्ञान तथा प्रविधिमन्त्री देवेन्द्र पौडेलले विद्यालय शैक्षिक सेवा प्रवाह सुधारसम्बन्धी प्राथमिकता सार्वजनिक गरेका छन्। शिक्षामन्त्री पौडेलले शिक्षक अस्पताल निर्माणको प्रक्रिया अगाडि बढाइने बताए। उनले सबै विधार्थीलाइ कोभिड१९ विरुद्धको खोपको व्यवस्था गरिने कार्ययोजना पेस गरे। कार्ययोजनामा सबै पालिका र प्रदेशलाई साक्षर घोषणा गरिने, सिक्दै कमाउँदै कार्यक्रमलाई प्रभावकारी ढंगले कार्यान्वयन गरिने उल्लेख छ। त्यस्तै अनिवार्य तथा निःशुल्क शिक्षा ऐनलाई कार्यान्वयन गरिने उनले बताए। कार्ययोजनामा कक्षा १२ सम्मका पाठ्य पुस्तकको छपाई गुणस्तरीय एवम् रङ्गीन बनाइने, अधिकतम सामुदायिक विद्यालयमा प्राविधिक शिक्षाको पढाइ सञ्चालनमा ल्याइने, स्थायी शिक्षक पदपुर्तिको लागि विज्ञापन प्रकृया तत्काल अगाडि बढाइने उल्लेख छ। त्यस्तै समयमै सबै सेट पाठ्यपुस्तकहरु विधार्थीको हात हातमा पुर्याइने, संघीय शिक्षा ऐनको मस्यौदा तत्काल तयार गरिने, शिक्षक दरबन्दी मिलान कार्यलाई सहजीकरण गरी अनुगमन गरिने, हरेक स्थानीय तहमा कम्तिमा एकवटा प्राविधिक शिक्षालय पुर्याइने, गरिब जेहेन्दार विधार्थीलाई छात्रावृति वितरण गरिने कार्ययोजनामा उल्लेख छ। त्यस्तै कसैलाई पनि पढने अवसरबाट वञ्चित हुन नपर्ने अवस्था सुनिश्चित गरिने विषय कार्ययोजनामा समेटिएको छ। विद्यालयहरु स्वास्थ्य मापदण्ड पालना गरी सञ्चालन भए नभएको अनुगमन गरिने, निजी विद्यलायले सरकारले तोको अनुसारको छात्रवृति उपलब्ध गराए नगराएको प्रभावकारी अनुगमन गरिने, विधार्थी भर्ना संख्याका अधारमा नभई सिकाइका आधारमा विद्यालयको उपलब्धि मापन गरिने, वैकल्पिक सिकाइ र अनलाइन शिक्षा प्रणालीलाई प्रभावकारी बनाइने उल्लेख छ। तिनै तहको सरबाटबाट सञ्चालन हुने शैक्षि क्रियाकलापहरु आपसी समन्वय कायम गरी नतिजा सुनिश्चित गरिने बताइएको छ। शैक्षिक गुणस्तरमा सुधार ल्याउन हरेक क्षेत्रको सुक्ष्म अनुगमन गरिने, उच्च स्तरीय शिक्षा आयोगको प्रतिवेदनलाई कार्यान्वयन गरिने, शिक्षा तथा मानव श्रोत विकास केन्द्रबाट सञ्चालित    गुणस्तरीय सामग्री समावेश गरी सबैको पहुँचमा पुर्याइने, राष्ट्रपति शैक्षिक सुधार कार्यक्रमलाई प्रभावकारीरुपमा सञ्चालनमा ल्याइने, तीन वर्षभित्र सबै सामुदायिक विद्यालयहरूमा भौतिक पूर्वाधार तयार गरिने कार्ययोजनामा उल्लेख छ। दलित उत्पिडित अल्पसंख्यक पिछडिएका वर्गको गुणस्तरीय शिक्षामा पहुँच कायम गरिने, शैक्षिक पूर्वाधार निर्माण एवं प्रविधि विकासमा वैदेशिक लगानी आकर्षण गरिने छ। स्वदेशी एंव विदेशी लगानीलाई प्रोत्साहन गरिने कार्ययोजनामा भनिएको छ। विभिन्न आन्दोलनका घाइते, अपागं एवं द्वन्द्व पीडितलाई शैक्षिक अवसर प्रदान गरिने, शिक्षक तथा प्रधानाध्यापकलाई कार्यसम्पादनका आधारमा पेसागत सहयोग उपलब्ध गराई शिक्षण सिकाइप्रति स्वजवाफदेही बनाइने, प्रत्येक पालिकास्तर, प्रदेशस्तर र राष्ट्रिय स्तरमा प्रविधिमैत्री नमूना विद्यालय स्थापना गरिने कार्ययोजनामा भनिएको छ।"
१८ वर्षमुनिका बालबालिकाका लागि एक करोड डोज खोप बुक,"काठमाडौं: १२ वर्षमाथिका विद्यार्थीलाई कोरोनाविरुद्धको खोप लगाउने विषयमा शिक्षा, विज्ञान तथा प्रविधिमन्त्री देवेन्द्र पौडेलले आज स्वास्थ्य मन्त्रालयमा स्वास्थ्य तथा जनसङ्ख्यामन्त्री विरोध खतिवडासँग छलफल गरेका छन्। शिक्षामन्त्री पौडेलले भौतिक उपस्थितिमा विद्यालय सञ्चालन भएपछि १२ वर्षमाथिका सबै विद्यार्थीलाई तत्काल खोपको व्यवस्था गर्न आग्रह गरेका हुन्। शिक्षामन्त्रीले बालबालिकालाई विद्यालयमै पुगेर कोरोनाविरुद्धको खोप लगाउनुपर्नेमा जोड दिए। स्वास्थ्यमन्त्री खतिवडाले १८ वर्षमुनिका बालबालिकाको लागि एक करोड डोज खोप बुक भइसकेको जानकारी दिए। मन्त्री खतिवडाले तीन करोड, २० लाख डोज खोप पाइपलाइनमा रहेको जानकारी दिए। १२ वर्षभन्दा मुनिका बालबालिकालाई डब्लुएचओले कोरोनाविरुद्धको खोप लगाउन स्वीकृति दिएको छैन। शिक्षा तथा मानव स्रोत विकास केन्द्रका अनुसार कक्षा १२ सम्मका ६७ लाख ५१ हजार ४४९ विद्यार्थीलाई कोरोनाविरुद्धको खोप लगाउनुपर्ने छ। जसमा पाँचदेखि नौ वर्ष उमेर समूहका ३१ लाख नौ हजार १७५ रहेका छन्। ९ देखि माथि उमेर समूहका ३६ लाख ४२ हजार २७४ रहेको मानव स्रोत विकास केन्द्रका महानिर्देशक चूडामणि पौडेलले जानकारी दिए।"
गच्छदारका छोरा राजनीतिमा : निर्विरोध महाधिवेश प्रतिनिधि,विराटनगर : नेपाली कांग्रेसका उपसभापति एवं पूर्व उपप्रधानमन्त्री विजयकुमार गच्छदारका छोरा सुभाष गच्छदार कांग्रेसको राजनीतिमा प्रवेश गरेका छन्। युकेबाट इलेक्ट्रिल इलेक्ट्रोनिक्समा इन्जिनियरिङ गरेका गच्छदार मोरङको निर्वाचन क्षेत्र नम्बर ६ बाट महाधिवेश प्रतिनिधिमा निर्विरोध निर्वाचित भएका हुन्। बिगत केही महिनादेखि कांग्रेसको संगठन विस्तारमा युवाको सहभागिता गराउँदै आएका गच्छदारले बुवा विजय गच्छदारको विरासत कायम राख्न राजनीतिमा आएको बताए। सुनसरी र मोरङलाई अधार क्षेत्र बनाएर राजनीति गर्ने विजय गच्छदारले छोरालाई विदेश पढ्न जानबाट समेत रोक लगाएका थिए। तीन सन्तानमध्ये सबैभन्दा कान्छो सन्तान सुभाषले विदेशमा अध्ययन गरेर नेपालमा नै रहने बाचा गरेपछि युके अध्ययन गर्न जान दिएका थिए। बुवासँग बाचा गरेअनुसार नै विदेशमा अध्ययन र अनुभव बटुलेर नेपाल आइ राजनीतिमा युवाको सहभागिता बढाउन सक्रिय भएर लागेको उनले बताए। राजनीतिक गर्ने परिवारबाट भएकोले राजनीतिमा मात्र नआइ युवाहरुको नेतृत्वसँग सवन्वय गराउने पुलको रुपमा काम गर्न आएको उनले बताए। ४० वर्षीय उनले बुवा विजयकुमार गच्छदारको नेतृत्वमा रहेको लोकतान्त्रिक फोरममा पनि सक्रिय भएर संगठन विस्तारसँगै पार्टीमा युवाहरुको नेतृत्व स्थापना गर्न निरन्तर काम गरेका थिए। उनले बुबाको पदचाप पछ्याउँदै राजनीति सुरु गरेको बताए। लोकतन्त्रमा युवाको नेतृत्व सर्वस्वीकार गराएर कांग्रेसलाई बलियो बनाउने आफ्नो प्रमुख काम भएको उनले बताए।
शिक्षकलाई राजनीति गर्न रोके पार्टी प्रणाली कमजोर हुन्छ : प्रचण्ड,"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डले शिक्षकहरूलाई राजनीति गर्न नदिए नेपालको पार्टी प्रणाली कमजोर हुने बताएका छन्। एकीकृत अखिल नेपाल शिक्षक सङ्गठन केन्द्रीय समितिको एकताको दोस्रो राष्ट्रिय परिषद्लाई सम्बोधन गर्दै उनले शिक्षकहरू सक्रियपूर्वक राजनीतिक रूपान्तरणको काममा लाग्नुपर्ने बताए। नेपालका सबै पार्टीलाई नागरिकमा स्थापित गराउने काम शिक्षकहरूले नै गरेको भन्दै उनले शिक्षकहरूले राजनीति गर्नुहुँदैन भन्नु पार्टी प्रणालीलाई नै कमजोर पार्ने नीति भएको बताए। शिक्षकहरूलाई प्राविधिक रूपमा अप्ठ्यारो नपर्ने गरी राजनीति गर्ने वातावरण बनाइने उनको भनाइ थियो। नेपालमा जति पनि पार्टी छन्, सबै शिक्षकहरूकै योगदानका कारण ती पार्टी छन्। सबैभन्दा बढी गाउँघरमा मजदुर, किसानसँग एकाकार भएर राजनीतिक दलहरूलाई स्थापित गराउने र राजनीतिक विचारहरूलाई, राजनीतिक कार्यदिशा, नीति, योजना कार्यक्रमहरूलाई नागरिकको बीचमा लैजाने शिक्षकहरू नै हुन्। अब शिक्षकहरूले राजनीति गर्नु हुन्न भनिदिएपछि त्यो पार्टी प्रणालीलाई नै कमजोर पार्ने नीतिबाहेक केही हुने छैन। त्यस कारण म त के भन्छु भने शिक्षकहरू अझ सक्रिय भएर समाज सेवामा, सामाजिक रूपान्तरणका काममा, राजनीतिक रूपान्तरणका काममा लाग्नुपर्ने छ,' उनले भने।"
ग्रामीण भेगका डिपोमा खाद्यन्न मौज्दात शुन्य,"मुगु : खाद्य व्यवस्थापन तथा व्यापार कम्पनी लिमिटेड अन्तरगतका डिपो तथा बिक्री केन्द्रमा खाद्यन्न मौज्जाद शुन्य हुँदा सहुलिएतको खाद्यन्न पाउनबाट सर्वसाधरण वञ्चित भएका छन् । उनीहरु व्यापारीबाट महङ्गोमा किनेर खान बाध्य भएका छन्। खाद्य व्यवस्थापन तथा व्यापार कम्पनी लिमिटेड मुगु शाखा अन्तरगत चार डिपो र दुई बिक्री केन्द्र छन्। यो आर्थिक वर्षमा यी डिपो तथा बिक्री केन्द्रका लागि स्विकृत खाद्यन्न कोटा ढुवानीको जिम्मा लिएका ठेकेदारले ढुवानी नगर्दा सहुलिएतको खाद्यन्न पाउनबाट सर्वसाधरण वञ्चित भएका हुन्। खाद्य व्यवस्थापन तथा व्यापार कम्पनी लिमिटेड सोरुकोट डिपोका लागि १ हजार पाँच सय शाखा कार्यालय गमगढीबाट १ हजार क्विन्टल खाद्यन्न निर्धारण गरिएको छ। श्रोकोट डिपोका लागि सुर्खेतबाट १ हजार ५ सय क्विन्टल स्विकृत भएको र रातापानी बिक्री केन्द्रका लागि ८ सय ५० क्विन्टल छुटयाएको छ। यी तीन स्थानको ढुवानीको जिम्मा निमार्ण सेवाले पाएको भए पनि हालसम्म ढुवानी भएको छैन। पुलु डिपोका लागि सुर्खेतबाट १ हजार र शाखा कार्यालय गमगढीबाट ७ सय ५० क्विन्टल ढुवानीको जिम्मा ऋणमोक्ष वर्कसप्लार्यसले र कालै बिक्री केन्द्रका लागि २ हजार क्विन्टलको ढुवानीको जिम्मा हिमाल निमार्ण सेवाले पाएको भए पनि ढुवानीको जिम्मा लिएका ठेकेदारले हालसम्म पनि ढुवानी नगर्दा सर्वसाधरणले सहुलिएतको खाद्यन्न नपाएको खाद्य व्यवस्थापन तथा व्यापार कम्पनी लिमिटेड मुगु शाखाका प्रमुख पुस्कर भामले बताए। यो आर्थिक वर्षमा खाद्य व्यवस्थापन तथा व्यापार कम्पनी लिमिटेड मुगु शाखाको लागि ११ हजार क्विन्टल स्विकृत भएको थियो। ११ हजार मध्ये ९ क्विन्टल राजापुर, नेपालगंज, र सुर्खेतबाट शाखा कार्यालय गमगढीसम्म ढुवानीको जिम्मा खड्का निमार्ण सेवा जुम्लाले पाएको छ। २ धनगढीबाट २ हजार क्विन्टल बराल निमार्ण सेवाले जिम्मा लिएको छ। शाखा कार्यालय गमगढीसम्म ढुवानीको जिम्मा लिएका दुई ठेकेदारमध्ये खड्का निमार्ण सेवाले हजार क्विन्टल मात्र ढुवानी गरेको छ। हाल खाद्य व्यवस्थापन तथा व्यापार कम्पनी लिमिटेड मुगु शाखाको गोदाममा ३ सय क्विन्टल मात्र मौज्जाद रहेको छ। यो खाद्यन्न ३ देखि ५ दिन भित्र बिक्री भइ गोदाममा मौज्जाद शुन्य हुने अवस्था छ। डिपो तथा बिक्री केन्द्रमा प्रति ३० केजी जिरा मसिनाका १ हजार ६ सय ७५ मध्ये ३० केजी बोराको १ हजार ६५ मा सर्वसाधरणलाई बिक्री गर्ने खाद्यन्न डिपो तथा बिक्री केन्द्रमा नहुँदा ती स्थानका व्यापारीबाट प्रति २५ केजी जिरा मसिनाको २ हजारदेखि २ हजार २ सय खाद्यन्नको १ हजार ७ सयदेखि १ हजार ८ सयसम्म मुल्य हालेर सर्वसाधरणले उपभोग गर्नु परेको सोरु गाँउपालिका९ का बाँचे बिकले बताए। ज्याला मजदुरी गरेर जम्मा गरेको रकमले सहुलिएतको खाद्यन्न डिपोबाट नपाएपछि ४ सयदेखि ५ सयसम्म महङ्गोमा तिरेर व्यापारीबाट किनेर खानु पर्ने बाध्यता रहेको छ। यो वर्ष भारी वर्षाका कारण अन्नबालीमा राम्रो उत्पादन नभएकाले खाद्य संस्थानकै भरमा स्थानीय भए पनि अहिले डिपो बन्द छन्। महङ्गोमा खाद्यन्न किन्न सर्वसाधरण बाध्य रहेको मुगुम कार्मारोङ गाँउपालिका५ का सोनाम लामा बताउँछन्। यो वर्ष भारी वर्षाले जिल्लाभरका किसानले आफ्नो खेतबारीमा लगाएको अन्नको उत्पादन अगिल्ला वर्षभन्दा राम्रो छैन। फेरी हिउँद सुरु भइसकेको छ। हिमपात सुरु भएपछि ढुवानीमा समस्या हुन्छ। अहिले हिमपात नहुँदै खाद्यन्न ढुवानी भए सर्वसाधरणलाई बिक्री गर्न सहज हुने ढुवानीको जिम्मा लिएका ठेकेदारलाई हिमपात नहुँदै ढुवानी गर्न ताकेता गरेको भए पनि उनीहरु असार अन्तिमसम्म आफ्नो ढुवानी गर्ने जिम्मा भएकाले ढुवानी गर्न हतार नगर्ने भनेर जवाफ फर्काउने गरेको खाद्य व्यवस्थापन तथा व्यापार कम्पनी लिमिटेड मुगु शाखाका प्रमुख भामले बताए।"
"सिन्धुलीमा बोलेरोले ठक्कर दिंदा एकको मृत्यु, विपि राजमार्ग अवरुद्ध",सिन्धुली : सिन्धुलीमा कुखुरा बोक्ने बोलेरोले मोटरसाइकललाई ठक्कर दिंदा एक जनाको मृत्यु भएको छ । विपि राजमार्ग अन्तरगत कमलामाई नगरपालिका ८ कल्याणि मन्दिर नजिकै दुर्घटना हुँदा मोटरसाइकलमा सवार एक जनाको घटनास्थलमै मृत्यु भएको प्रहरीले जनाएको छ । प्राप्त जानकारी अनुसार ना ३६ प ५७९ नम्बरको मोटरसाइकलमा सवार एक जनाको मृत्यु भएको हो । घटनापछि आक्रोशित भीडले मोटरसाइकललाई ठक्कर दिने बोलेरो आगो लगाएर जलाएका छन् भने विपि राजमार्ग अवरुद्ध पारेका छन् । घटनाको विस्तृत विवरण आउन बाँकी छ । घटनास्थलमा ठुलो संख्यामा स्थानीय र प्रहरी उपस्थित छन् ।
प्रियंकाले आफ्नो नामबाट हटाइन् पतिको थर,मुम्बई: अभिनेत्री प्रियंका चोपडाले सामाजिक सञ्जालहरुबाट आफ्नो पतिको थर हटाएकी छन्। तीन वर्षअघि अमेरिकी गायक निक जोनससँग विवाह गरेकी उनले लगत्तै आफ्नो थर पछाडि जोनस झुन्ड्याकी थिइन्। केही दिनअघि उनले जोनस थर हटाएकी थिइन्। जोनस थर हटाएलगत्तै प्रियंका र निकबीच दूरी बढेको अनुमान गर्न थालिएको छ। कतिपयले यी जोडीको डिभोर्ससमेत भइसकेको चर्चा गरिरहेका छन् भने कतिपयले डिभोर्सको तयारीमा रहेको बताइरहेका छन्। के साँच्चै यी दुईबीच दूरी बढेको हो? वा यी जोडी सम्बन्ध विच्छेद गर्दैछन्? यसबारे दुवैले केही बोलेका छैनन्। तर प्रियंकाले पतिको थर हटाएपछि धेरै अडकलबाजी भने भइरहेका छन्। प्रियंकाका आमा मधुले भने यस्ता समाचारको खण्डन गरेकी छन्। उनले यो सबै अफवाह भएको र हल्लाको पछि नलाग्न सबैलाई अपिल गरेकी छन्।
पूर्वमन्त्री एवं माओवादी नेता रामचन्द्र झा नेकपा समाजवादी प्रवेश,"जनकपुरधाम: नेकपा माओवादी केन्द्रका नेता एवं पूर्वमन्त्री रामचन्द्र झा औपचारिकरुपमा नेकपा (एकीकृत समाजवादी) पार्टीमा प्रवेश गरेका छ। नेकपा एमालेबाट नेकपा माओवादी हुँदै डा बाबुराम भट्टराईसँग नयाँ शक्तिमा गएका नेता झा पुनः माओवादी हुँदै नेकपा (एकिकृत समाजवादी) मा प्रवेश गरेका हुन्। धनुषा जिल्लाको निर्वाचन क्षेत्र नं २ को तिनकौरीयामा मंगलबार आयोजित जनसभा तथा पार्टी प्रवेश कार्यक्रममा नेकपा माओवादी केन्द्रका नेता झासहित २ हजार ५ सय जना नेकपा एकीकृत समाजवादी पार्टीमा प्रवेश गरेका हुन्। नेकपा एकीकृत समाजवादीका अध्यक्ष माधव कुमार नेपालले नव प्रवेशी झालाई फूलमाला, गम्छा लगाएर पार्टी प्रवेश गराएका थिए। नेकपा एमालेवाट नेकपा माओवादी केन्द्र हुदै झा नेकपा एकीकृत समाजवादी पार्टीमा प्रवेश गरेका हुन्। यसैगरी जनकपुरधाम उपमहानगरपालिका क्षेत्रवाट वरिष्ठ दन्त चिकित्सक डा अजय कुमार झाको नेतृत्वमा नेपाली कांग्रेस परित्याग गरेर ५ सय जना नेकपा एकीकृत समाजवादी पार्टीमा प्रवेश गरेका हुन्। मिथिला अस्पताल प्राइभेट लिमिटेड र मिथिला टेक्निकल एकेडमीका सञ्चालक समेत रहेका डा झा नेपाली कांग्रेसको भातृसंगठन नेविसंघबाट आफ्नो राजनीतिक यात्रा सुरुवात गरेका थिए। डा झा नेविसंघ धनुषाका जिल्ला अध्यक्षसमेत रहिसकेका हुन्।"
"दलका पदाधिकारी बन्ने शिक्षक, कर्मचारी र प्राध्यापकलाई हटाउन आयोगको निर्देशन","काठमाडौं: निर्वाचन आयोगले शिक्षक, कर्मचारी र प्राध्यापकहरूलाई राजनीतिक दलको सदस्यता नदिन निर्देशन दिएको छ। त्यसरी दलको सदस्यको जिम्मेवारी दिइएको पाइएमा जिम्मेवारीबाट हटाउन मातहतका निर्वाचन कार्यालयलाई निर्देशन दिएको छ। आयोगले प्रेस विज्ञप्ति जारी गर्दै नेपाल सरकार, प्रदेश सरकार वा स्थानीय तहको स्वामित्व रहेका संस्थामा रहेका बहालवाला प्राध्यापक, शिक्षक वा कर्मचारी राजनीतिक दलको सदस्य हुन नसक्ने बताएको हो। विभिन्न राजनीतिक दलहरूको महाधिवेशनमा सार्वजनिक पदमा बहाल रहेका शिक्षक, कर्मचारी, प्राध्यापकहरू समेत दलका महाधिवेशनमा भाग लिई प्रतिनिधि समेत चयन भएको समाचारप्रति आयोगको ध्यानार्षण भएको छ,' जारी विज्ञप्तिमा भनिएको छ। राजनीतिक दल सम्बन्धी ऐन, २०७३ को दफा १४ को उपदफा (२) अनुसार नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको स्वशासित संस्थाको बहालवाला प्राध्यापक, शिक्षक वा कर्मचारीको पदमा वहाल रहेको व्यक्ति राजनीतिक दलको सदस्य हुन नसक्ने व्यवस्था स्पष्ट भएको आयोगले जनाएको छ। राजनीतिक दलले पनि त्यस्तो सार्वजनिक पदमा बहाल रहेको व्यक्तिलाई दलको सदस्य बनाउन नमिल्ने प्रष्ट व्यवस्था रहेको देखिन्छ, विज्ञप्तिमा भिएको छ। हेर्नुस् विज्ञप्ति"
सिभिल हस्पिटलमा १२ देखि १७ वर्षका बालबालिकालाई खोप लगाउँदै (तस्बिरसहित),"काठमाडौं : सिभिल हस्पिटल बानेश्वरमा बालबालिकाको लागि पिफाइजर खोप लगाउने गरिएको छ। कोभ्याक्स सुविधामार्फत नेपाल सरकारले ल्याएको फाइजर खोप लगाउन मंसिर ५ गतेबाट लगाउन थालिएको हो। १२ देखि १७ वर्षका बालबालिकालाई बालबालिकालाई कोभिड१९ विरुद्धको खोप लगाइएको हो। हस्पिटलमा खोप लगाउन बिहानैदेखि स्कुल, कलेजका विद्यार्थीसहितको भीड लाग्ने गरेको छ ।"
पत्रकार शिवाकोटीद्वारा कांग्रेस केन्द्रीय सदस्य उठ्ने घोषणा,काठमाडौं: नेपाल प्रेस युनियनका महासचिव अजयबाबु शिवाकोटीले नेपाली कांग्रेसको आसन्न १४औँ महाधिवेशनमा पार्टीको केन्द्रीय सदस्यमा उम्मेदवारी दिने घोषणा गरेका छन्। उनले पत्रकार सम्मेलन गरी आफू पूर्णरूपमा राजनीतिको मूलधारमा सक्रिय हुन पार्टीको केन्द्रीय सदस्यमा उम्मेदवारी घोषणा गरेको जानकारी दिए। कांग्रेसको पूर्णकालीन राजनीतिमा प्रवेश गरेसँगै आगामी दिनमा आफू कार्यरत मिडियाको सम्पादकीय नेतृत्वबाट अलग भएको र युनियनको राजनीतिमा समेत नफर्कने उनको भनाइ थियो। महासचिव शिवाकोटीले आफूले पेसागत संस्थामार्फत् लोकतन्त्रलाई बल पुग्ने गरी विभिन्न योगदान गरेको दाबी गर्दै यो पटक प्रत्यक्ष राजनीतिको मूलधारमा किन प्रवेश नगर्ने भनेर नै आफू यसअघि महाविधेशन प्रतिनिधिको निर्वाचनमा होमिएको अवगत गराए। कांग्रेसको हालै सम्पन्न प्रतिनिधिसभा क्षेत्रीय निर्वाचनमा उनी दोलखाबाट महाधिवेशन प्रतिनिधिमा निर्वाचित भएका थिए। कांग्रेस विधानअनुसार केन्द्रीय समितिमा उम्मेदवारी दिन महाधिवेशन प्रतिनिधि हुनु अनिवार्य छ। कांग्रेसको १४औँ महाधिवेशन यही मङ्सिर २४ देखि २६ गतेसम्म काठमाडौँमा हुँदैछ।
"एमाले महाधिवेशनः ११ गते उम्मेदवारी दर्ता, मतदानका लागि सय वटा विद्युतीय मेसिन प्रयोग हुने","काठमाडौं: नेकपा एमालेको दसौं राष्ट्रिय महाधिवेशनमा मङ्सिर ११ गते उम्मेदवारीका लागि मनोनयन हुने भएको छ। निर्वाचन आयोगले मङ्सिर ११ गते अपराह्न १२ बजेदेखि २ बजेसम्म उम्मेदवारी मनोनयन हुने आयोगका सचिव बाबुराम दाहालले जानकारी दिए। उनले उद्घाटन सत्र सकिएपछि निर्वाचनका लागि निर्वाचन कार्यतालिका सार्वजनिक गरिने बताए। महाधिवेशनको नेतृत्व चयनका लागि विद्युतीय उपकरणबाट पहिलोपटक मतदान हुने भएको छ। आयोगका सचिव दाहालले मतदानका लागि ९२ वटा उपकरण प्रयोग गरिने जानकारी दिए। महाधिवेशनमा २२५ केन्द्रीय सदस्य, अनुशासन र लेखा आयोगमा १५१५ जना गरी कूल २५५ पदका लागि निर्वाचन हुनेछ। ती पदमा गत कात्तिक २७ गते निर्वाचित भएका एक हजार १९९ जना प्रतिनिधिले मतदान गर्ने छन्। उम्मेदवारीको मनोनयन गरिसकेपछि अर्को दिन मङ्सिर १२ गते बिहानैदेखि मतदान हुने छ। उनका अनुसार एक जना प्रतिनिधिलाई विद्युतीय मेसिनमा मतदान गर्न आधा घण्टा लाग्ने छ। विद्युतीय मेसिनमा मतदान गर्नका लागि १० देखि १२ घण्टा लाग्ने उनले बताए। उनले एउटा मेसिनमा २२ देखि २३ जनाले मतदान गर्ने व्यवस्था गरिएको बताए। निर्वाचनमा ५० किसिमका विद्युतीय मतपत्र रहनेछन्। महाधिवेशनमा एमालेले निर्वाचनका लागि ९२ वटा मेसिनको प्रयोग गर्ने छ तर महाधिवेशनस्थलमा १०० वटा मेसिन लगिने छ। पार्टीको केन्द्रीय कार्यालय, थापाथलीमा महाधिवेशन प्रतिनिधिलाई एमालेले विद्युतीय मेसिनबाट मतदान गर्न सिकाउनका लागि नमूना मतदानको अभ्यास गराइरहेको छ। दाहालले महाधिवेशनस्थलमा तीन वटा मेसिन र मोबाइलबाट नमूना मतदान गराइने बताए। रामलक्ष्मण इनोभेसनका निर्देशक लक्ष्मण रिमालले मतदान भएको चार घण्टामै मतपरिणाम घोषणा गर्ने बताए।"
दुर्घटनामा विद्यार्थी नेताको मृत्यु,तनह्ँ: तनहुँको डुम्रे बेँसीसहर सडक खण्डमा पर्ने भानु नगरपालिका१ भन्सारमा बसले स्कुटरलाई ठक्कर दिँदा आज अखिल क्रान्तिकारीका नेताको मृत्यु भएको छ। गोरखाको पालुङटार नगरपालिकाको पालुङटार नगरपालिका४ निवासी २४ वर्षीय विद्यार्थी नेता सुर्वण देवकोटाको घटनास्थलमै मृत्यु भएको प्रहरीले जनाएको छ। बाइसजाँगरबाट डुम्रे जाँदै गरेको ना६ख ९१३४ नम्बरको यात्रु बसले सोही दिशा गइरहेको बा४५प २३८ नम्बरको स्कुटरलाई ठक्कर दिँदा सापकोटाको मृत्यु भएको जिल्ला ट्राफिक प्रहरी कार्यालय तनहुँका प्रमुख डोलिन्द्रबहादुर हमालले जानकारी दिए। मृतक देवकोटा अखिल क्रान्तिकारी पालुङटारको संयोजक हुन्। दुर्घटनाको अनुसन्धानको लागि दुवै सवारी साधन र बसको चालकलाई नियन्त्रणमा लिएको छ।
"राष्ट्रपति बन्न ९८ जनाको उम्मेदवारी, आतंकवादीको सूचीमा परे यी तीन नेता","अमेरिकाले इस्लामिक स्टेटका तीन जना नेतालाई आतंकवादी सूचीमा राखेको छ। अफगानिस्तानमा पछिल्लो समय आतंकवादी हमलाको क्रम बढेको छ। ती आक्रमणहरुको जिम्मेवारी इस्लामिक संगठन आइएसकेले लिएका छन्। अमेरिकाको विदेश मन्त्री एन्टनी ब्लिंकनले तीन नेतालाई वैश्विक आतंकवादीको सूचीमा राखेको जानकारी दिएका छन्। उनका अनुसार संगठनका प्रमुख अमीर सनाउल्लाह गफ्फारी, प्रवक्ता सुल्तान अजीज आजम र काबुल प्रान्तका नेता मौलाव रजब रहेका छन्। उक्त संगठनमार्फत् उनीहरुले आतंकीय गतिविधि गरेको आरोप लगाइएको छ। लिबियाको राष्ट्रपतीय निर्वाचनका लागि ९८ जनाको उम्मेदवारी दर्ता लिबियाको निर्वाचन आयोगले मङ्गलबार दुई महिलासहित ९८ जना उम्मेदवारले डिसेम्बरमा तय भएको राष्ट्रपतीय निर्वाचनमा भाग लिन पाउने गरी उम्मेदवारी दर्ता गराएको छ। निर्वाचन आयोगका प्रमुख इमाद अल सायेहले त्रिपोलीमा भएको पत्रकार सम्मेलनमा भने, 'उम्मेदवार दर्ता मञ्चले शर्त पूरा गरेका ९८ जना उम्मेदवारको कागजात प्राप्त गरेको छ।' सबैभन्दा बढी चर्चामा रहेका आकाङ्क्षीहरूमध्ये तत्कालीन शासक मोहमर कद्दाफीका छोरासेइफ अलइस्लाम काद्दाफी र देशको पूर्व र दक्षिणका केही भागहरूको नियन्त्रणमा रहेको लिबियाली राष्ट्रिय सेनाका नेता खलीफा हफ्तार रहेको लिवियाली सञ्चारमाध्यमले जनाएका छन्। अन्य आकाङ्क्षीहरूमा संयुक्त राष्ट्रसंघको समर्थन रहेको संयुक्त सरकारका सरकारका प्रधानमन्त्री अब्दुलहामिद दबेबा र भूतपूर्व आन्तरिक मन्त्री फथी बाशाघा पनि रहेकोअ बताइएको छ। उम्मेदवारका रूपमा नेशनल मुभमेन्ट पार्टीका अध्यक्ष तथा संस्थापक ४६ वर्षीया लीला बेन खलीफा र सामाजिक विज्ञानका अनुसन्धानकर्ता हुनादा अलमहदी दुई जना महिला मात्र अघि बढेका छन्। संयुक्त राष्ट्रसंघले सन् २०११ मा नेटोको सहयोगमा भएको विद्रोहमा पतन भएर काद्दाफीको हत्या भएदेखि तेल सम्पन्न राष्ट्रलाई प्रभावित बनाएको एक दशकको हिंसाको अन्त्य गर्ने प्रयास गर्दा यो सर्वेक्षण आएको हो। अन्तिम उम्मेदवारको सूची १२ दिनभित्र प्रकाशित हुने बताइएको छ। एकपटक प्रमाणित र अपिल पूरा भएपछि आवेदन पेस गर्ने समय सीमा सकिएको सोहले बताए। आयोगले उम्मेदवारलाई निर्वाचन कानुन पालन गर्ने सुनिश्चित गर्न 'महाअभियोग, पासपोर्ट र राष्ट्रियता विभाग र जनरल इन्टेलिजेन्स'लाई कागजात दिन बताइएको छ। लिबियाका ७० लाखमध्ये २८ लाखभन्दा बढी मानिसहरूले मतदानको लागि आफ्नो नाम दर्ता गरेका छन् भने अहिलेसम्म १७ लाखभन्दा बढी मतदाताले आफ्नो मतदाता परिचय पत्र पाएका बताइएको छ। अमेजन र एप्पललाई २० करोड युरो जरिवाना गरिने इटालीको बजार अनुगमनकारी संस्थाले अमेरिकी प्रविधि कम्पनी अमेजन र एप्पलमाथि २० करोड युरो (२२५ करोड अमेरिकी डलर) जरिवाना लगाएको छ। इटालीले एप्पल र बिट्सका उत्पादनलाई आधिकारिक तथा अनाधिकारिक रूपमा विक्री गर्ने बिक्रेताहरूलाई उक्त जरिवाना गरेको हो। इटालियाली यस संस्थाले एप्पललाई एउटा सम्झौतामा अनियमितता गरेको आरोपमा १३ करोड ४५ लाख युरो र अमेजनलाई छ करोड ८७ लाख यूरो तिर्ने निर्देशन दिएको हो। 'एप्पल र बिट्स उत्पादनको आधिकारिक र अनौपचारिक विक्रेतालाई तत्कालका लागि अमेजनमार्फत् काम गर्न पनि रोकेको छ। इटालीको बजारमा ती उत्पादनहरूको बिक्रीलाई केवल अमेजन र चयन गरिएका पक्षहरूलाई भेदभावपूर्ण ढंगमा अनुमति दिएको पुनः विक्रेतामाथि आरोप लागेको छ। प्यालेस्टाइनप्रति रुसको अडान पूर्ववत रहेको पुटिनको भनाइ प्यालेस्टाइनप्रति रूसको अडान नफेरिएको रूसी राष्ट्रपति भ्लादिमिर पुटिनले मङ्गलबार आफ्ना प्यालेस्टिनी समकक्षी महम्मद अब्बासलाई बताएका छन्। उनले संयुक्त राष्ट्र संघीय सुरक्षा परिषद्को विगतका निर्णयका आधारमा सबै मुद्दा समाधान गर्नुपर्ने मस्कोको विश्वास रहेको बताए। सोचीमा अब्बाससँगको भेटमा रूसी नेता पुटिनले भने, 'प्यालेस्टिनी समस्या समाधानका विषयमा रूसको अडान अपरिवर्तित रहेको छ। प्यालेस्टाइनको समस्या संयुक्त राष्ट्र सुरक्षा परिषद्को स्तरमा भएका पहिलेका निर्णयहरू अनुरूप समाधान गर्नुपर्छ।' त्यहाँ बस्ने सबै मानिसहरूको हितलाई ध्यानमा राख्ने न्यायोचित आधारमा समस्याहरू उत्पन्न हुन सक्ने भएपनि मस्कोले यस दिशामा काम गर्ने रूसी नेता पुटिनले बताए। इजरायलमा पाँचदेखि एघार वर्षका बालबालिकालाई खोप अभियान सुरु इजरायलमा पाँचदेखि एघार वर्षका बालबालिकाकालागि कोभिड१९ विरुद्ध खोप अभियान सुरु भएको छ । महामारीको लहरबाट बच्न सानै उमेरका बालबालिकालाई खोप लगाउने केही देशहरूमध्ये इजरायल पनि एक भएको छ। गर्मीको समयमा यस यहूदी राज्यमा डेल्टा भेरियन्ट कोरोनाभाइरस सङ्क्रमणमा वृद्धि भएको थियो। एघार वर्ष मुनिका बालबालिकाहरुमा हालसालै पुष्टि भएका घटनाहरुको कारण बालबालिकामा कोरोना लहर अनुभव र सङ्क्रमण फेरि बढ्न थालेको प्रधानमन्त्री नफ्ताली बेनेटले बताए। यसअघि बाह्रदेखि १७ वर्षका किशोरकिशोरी खोप दिन सुरु गरिसकिएको थियो। तर फाइजरद्वारा गरिएको परीक्षण र इजरायली वैज्ञानिकहरूको प्यानलबाट भएको अनुसन्धानको आधारमा उमेर सीमा घटाउने निर्णय भएको जनाइएको छ। जर्मनी, डेनमार्कको यात्रा नगर्न सल्लाह युएस सेन्टर फर डिजिज कन्ट्रोल एण्ड प्रिभेन्सन (सिडिसि) ले सोमबार जर्मनी र डेनमार्कको यात्रा नगर्न सल्लाह दिएको छ। यी दुवै देशमा कोभिड१९ को सङ्क्रमण फेरि बढ्दो क्रममा छ। सिडिसिले यी दुई युरोपेली देशहरूमा यात्रा गर्नबाट जोगिनुपर्ने जनाएको छ। जसलाई 'लेभल फोर' सूचनाको रूपमा जारी गरिएको छ। यात्रा नै गर्नुपर्ने भए जो कोहीले पहिले पूर्ण रूपमा खोप लगाउनुपर्ने जनाइएको छ। सिडिसिले हाल विश्वभरका ७५ गन्तव्यहरू स्तर चारमा सूचीबद्ध गरेको छ जसमा विगत २८ दिनमा प्रति १०००,००० बासिन्दामा ५०० भन्दा बढी सङ्क्रमण देखिएका छन्। अफगानिस्तालाई सहयोग गर्न पाकिस्तानी प्रधानमन्त्रीको आग्रह पाकिस्तानका प्रधानमन्त्री इमरान खानले अफगानिस्तानमा मानवीय सहायता उपलब्ध गराएर सहयोग गर्न विश्व समुदायलाई आग्रह गरेका छन्। पछिल्ला दिनमा अफगानिस्तानको अवस्था निकै नाजुक बन्दै गएको भन्दै यहाँका नागरिकलाई खाद्यान्न तथा औषधि र लत्ताकपडाकै समस्या रहेकाले सबैको सहयोग आवश्यक रहेको उनले बताए। उनले विश्वका दाता राष्ट्रहरु तथा विदेशी समुदायलाई यस्तो सहयोगको आग्रह गरे। सोमबारमात्र अफगानिस्तानका लागि चीन र इरानले सहायता सामग्रीहरु प्रदान गरेका थिए। अमेरिका र बेलायतमा कोरोना संक्रमण बढ्यो संयुक्त राज्य अमेरिकामा अघिल्लो हप्ताका तुलनामा यो हप्ता कम्तीमा पनि १८ प्रतिशतले कोरोना भाइरसको संक्रमण बढेको देखिएको छ। यहाँका स्वास्थ्य अधिकारीहरुले जनाएअनुसार यहाँ अघिल्लो हप्ताका तुलनामा यो हप्ता बढेका संक्रमितको संख्या १८ प्रतिशत पुगेको हो। यहाँको सेन्टर फर डिजिज कन्ट्रोल एण्ड प्रिभेन्सन, सिडीसीले जनाएअनुसार यहाँ हरेक दिन कम्तीमा पनि ९० हजार जना संक्रमित हुने गरेका छन्। सो सेन्टरद्वारा उल्लेख गरिएअनुसार पछिल्लो २४ घन्टामा कोरोना भाइरसबाट यहाँका ९२ हजार ८०० जना संक्रमित भएका छन्। त्यस्तै बेलायतमा सोमबार कोरोना भाइरसको सङ्क्रमण झन् बढेको देखिएको छ। यहाँका स्वास्थ्य अधिकारीहरुले जनाएअनुसार यहाँ एकै दिन करिब ४५ हजार जना सङ्क्रमित भएका छन्। यहाँको स्वास्थ्य मन्त्रालयद्वारा जारी वक्तव्यमा उल्लेख गरिएअनुसार पछिल्लो २४ घन्टामा कोरोना भाइरसबाट यहाँका ४४ हजार ९१७ जना सङ्क्रमित भएका छन्। उनीहरुक अनुसार यहाँ अहिले पनि दैनिक कम्तीमा पनि ४० हजार जनामा यो भाइरसको संक्रमण भेटिने गरेको छ। अघिल्ला दिनहरुमा ४० हजारको हाराहारीमा यी सङ्क्रमित भेटिएको थियो। तर सोमबार भने यसमा बृद्धि भएको हो। यो समेत गरी बेलायतमा अहिलेसम्म सङ्क्रमित हुनेको संख्या करिब ९९ लाख पुगेको छ। बेलायतमा सोमबार मात्र ४५ जना यो सङ्क्रमणबाट मृत्यु भएको छ। योसँगै बेलायतमा अहिलेसम्म कोरोनाका कारण करिब एक लाख ४४ हजार जनाको मृत्यु भएको छ। बेलायतमा कोरोना भाइरसबाट सङ्क्रमित भएकामध्ये आठ हजार जनाभन्दा बढी अझै पनि अस्पतालमै उपचाररत रहेका छन्। यहाँका १६ वर्षमाथिका झन्डै ९३ प्रतिशत मानिसले कोरोना भाइरसविरुद्धको खोपको पहिलो मात्रा लगाएका छन्। त्यसैगरी करिब ८७ प्रतिशतले दुवै मात्रा खोप लगाएका पनि स्वास्थ्य मन्त्रालयलको तथ्यांकमा उल्लेख छ।"
प्रधानन्यायाधीशलाई महाअभियोग माग गर्दै बालुवाटार न्याय मार्च हुने,"काठमाडौंः पेशागत महासंघहरुले प्रधानन्यायाधीश चोलेन्द्र शमशेर जबरालाई महाअभियोग लगाउन बालुवाटार न्याय मार्चको आह्वान गरेका छन्। प्रधानन्यायाधीश जबराको आचरण, न्यायिक क्षमता र नेतृत्वमाथि गम्भीर आक्षेप लागेको भन्दै बालुवाटार न्याय मार्चको आह्वान गरेका हुन्। नेपाल बार एसोसियसन, नेपाल पत्रकार महासंघ, नेपाल शिक्षक महासंघ, नेपाल इन्जिनियर्स एसोसियसन, नेपाल जनस्वास्थ्य संघ, नेपाल नर्सिङ एसोसियसन, नेपाल आदिवासी जनजाति महासंघ र बृहत् नागरिक आन्दोलनले आगामी बिहीबार दिउँसो २ बजे सर्वोच्च अदालतको गेटबाट मार्च अभियान गर्दैछन्। संयुक्त विज्ञप्तिमा भनिएको छ, तत्काल संसद बोलाई प्रधानन्यायाधीश जबरामाथि महाभियोग लगाउन र सम्बद्ध निकायमार्फत् सम्पत्ति छानबिन गराउन हामी पेसागत तथा नागरिक शक्तिहरू एकसाथ माग गर्दछौं। साथै, हाम्रो संघर्ष व्यक्ति जबरासहित प्रवृत्तिविरूद्ध हो। यस्ता व्यक्ति जन्माउने प्रक्रिया र संरचना फेर्न हामी सबै सडकमा उभिएका छौं। राजनीतिक नेतृत्वले संवैधानिक दायित्व पालना नगर्दा न्याय पाउने जनताको संवैधानिक हक कुण्ठित भएको असाधारण अवस्थाले हामी लोकतन्त्र, कानुनी शासन, नागरिक अधिकार, सामाजिक न्यायसहित नागरिक सर्वोच्चताका हिमायती पेसागत तथा नागरिक शक्तिहरूलाई आक्रोशित तुल्याएको विज्ञप्तिमा उल्लेख छ। विज्ञप्तीमा भनिएको छ, जनआन्दोलन तथा जनसंघर्षहरूको बलमा बनेको वर्तमान संविधानले पनि परिवर्तन गर्न नसकेको न्यायपालिका आफैंमा एउटा परम्परागत शक्तिसंरचना हो, जसको पुनःसंरचना र रूपान्तरण अबको अपरिहार्य कार्यसूची भएको अहिलेको संकटले प्रस्ट गरेको छ। जबरा र जबरा प्रवृत्तिबाट मुक्तिका लागि न्यायपालिकामा लागेका अनेक रोगको निवारण झन् झन् जरुरी देखिएको छ। न्यायसेवा प्रवेशदेखि नै शंकाको घेरामा रहेका र तल्लो अदालतदेखिकै न्याय सम्पादनमा एकपछि अर्को विचलनको आक्षेप खेप्दै आएका व्यक्ति सर्वोच्च अदालतमा न्यायाधीश नियुक्त भएर फेरि उस्तै शंकास्पद फैसला गर्दै आएको न्याय क्षेत्रमै सर्वत्र आलोचित हुँदाहुँदै पनि प्रधानन्यायाधीश पदमा बसिरहन सक्ने अवस्थाले न्यायपालिका पुनःसंरचनाको मागको पुनःपुष्टि गरेको छ।"
महाधिवेशनका लागि एमालेले बनायो ११ सदस्यीय अध्यक्ष मण्डल,"काठमाडौंः नेकपा एमालेले आसन्न दसौं महाधिवेशनका लागि अध्यक्ष मण्डल र माइन्युट कमिटि बनाएको छ। मंगलबार बसेको स्थायी कमिटी बैठकले ११ सदस्यीय अध्यक्ष मण्डल बनाएको हो। जसमा पार्टी अध्यक्ष केपी शर्मा ओली, उपाध्यक्ष युवराज ज्ञवाली, अष्टलक्ष्मी शाक्य, भीमबहादुर रावल, महाचिव ईश्वर पोखरेल, नेता सुवास नेम्वाङ, रामबहादुर थापा, टोपबहादुर रायमाझी, छविलाल विश्वकर्मा, लालबाबु पण्डित र गोमा देवकोटा रहेको अध्यक्ष मण्डल बनाएको हो। त्यस्तै माइन्युट कमिटी पनि बनाइएको छ। जसमा पृथ्वी सुब्बा गुरुङ, सूर्य थापा, विष्णु रिजाल, मनोज थापा, ठाकुर गैरे, गोविन्द नेपाली र ज्वालाकुमारी साह रहेको एमालेले जनाएको छ।"
उत्तरी गोरखामा बल्ल चल्यो मोबाइल फोन,"गोरखा : सूचना र प्रविधिको यत्तिका विकास भइसक्दा उत्तरी गोरखामा भने बल्ल मोबाइल सेवा सञ्चालन भएको छ। तिब्बती सीमानामा रहेको चुमनुब्री गाउँपालिकामा मंगलरबारदेखि फोरजी मोबाइल सेवा सुरु भएको नेपाल टेलिकम गोरखा वितरण केन्द्रका प्रमुख राजेन्द्र श्रेष्ठले जानकारी दिए। उनका अनुसार न्याकमा रहेको फोरजी टावरबाट सेवा सुरु भइसकेको छ। त्यहाँबाट गाउँपालिकाको केन्द्र फिलिम लगायत एकदर्जनभन्दा धेरै गाउँमा मोबाइल सेवा सुरु भएको छ। फोरजीबाट डाटा र टुजीबाट फोन सेवा सुरु भइसकेको छ, श्रेष्ठले भने, छेकम्पारमा रहेको टावर र बिहीमा रहेको टावरले मंगलबार बेलुका वा बुधबार बिहानबाट सेवा सुचारु हुनेछ। पहिलोपटक मोबाइलमा बोल्न पाउँदा गाउँमा मान्छे धेरै खुशी भएको चुमनुब्री ६ लोक्पाका सेराप गुरुङले बताए। अब त मेलापातमा खेताला भन्न पनि धाइधाइ घरघर चाहार्न नपर्ने भयो, उनले भने, देश विदेश गएका आफन्तसित पनि घरमै बसीबसी बोल्न पाइने भयो। कतै घटना दुर्घटना भयो भने पनि प्रहरीलाई, पत्रकारलाई छिट्टै जानकारी दिन पाइने भयो। न्याकस्थित फोरजी टावरले अहिलेसम्म मोबाइल सेवा लिन नपाएका न्याक, न्याकफेदी, पेवा, लोक्पा, ड्याङ, चुम्चेतलगायतका गाउँमा सेवा प्रवाह गरेको छ। पहिलोपल्ट गाउँमा मोबाइल चलाउन पाउँदा हामी असाध्यै खुशी छौँ, न्याक गाउँका सूर्य गुरुङले भने, काम नभए पनि नजिकनजिकमा पनि फोन गरेर बोलाएर युवा युवतीहरु खुशीयाली मनाइरहेका छन्। सदरमुकाम लगायतका ठाउँ जाँदा मात्र चलाउने र घर फर्केपछि थन्क्याएर राख्ने मोबाइल अब गाउँमै चलाउन पाउने भयौँ भनेर सबै खुशी भएको उनले बताए। गाउँमा मोबाइल सेवा सञ्चालन गर्नपर्यो भनेर पाँच, छ वर्षदेखि धाउँदाधाउँदा बल्ल फोन चलाउन पाइयो, उनले भने। चुमनुब्री वडा नं ७, छेकम्पारस्थित टावर सञ्चालन भएपछि साविक छेकम्पार गाविसका एक दर्जन गाउँ र वडा नं ५ बिहीको टावर चलेपछि साविक बिही गाविस र साविक प्रोक गाविसका गाउँका बासिन्दाले पनि मोबाइल सेवा पाउनेछन्। गाउँमा फोरजी र टुजी सेवा सञ्चालन भएपछि देश विदेशमा भएका कुराहरु तत्काल थाहा पाउने र गाउँका सबै कुराहरु पनि अन्यत्रका मान्छेले थाहा पाउने वडा नं ६ का वडाअध्यक्ष लोप्साङ फुञ्जो लामा बताउँछन्। आजको दुनियाँमा पनि मोबाइल चलाउन नपाउँदा अँध्यारो जस्तै थियो, उनले भने, अब त पक्कै पनि गाउँका मान्छेमा केही न केही चेतनाको विकास हुनेछ। चुमनुब्री गाउँपालिकाको केन्द्र फिलिममा पहिलोपल्ट फोरजी र टुजी सेवा सुरु भएपछि गाउँले एकैठाउँमा भेला भएर रमाइलो गरेको पाङसिङका वुद्ध गुरुङले बताए। मनास्लुमा यात्रा गर्ने पर्यटकले पनि अब सबै कुनाकाप्चार र बाटोहरुमा मोबाइल सेवा पाउने भए, उनले भने।"
एमाले महाधिवेशन : कसरी हुँदैछ सुरक्षा व्यवस्थापन ?,"नवलपुर : नेकपा (एमाले)को आसन्न १० औँ राष्ट्रिय महाधिवेशनमा सुरक्षा प्रबन्धलाई चुस्त पारिने भएको छ। यसका लागि महाधिवेशन उद्घाटन र बन्दसत्र स्थलमा एक हजार ५०० भन्दा बढी सुरक्षाकर्मी परिचालन गर्ने तयारी भइरहेको छ। नारायणी नदी किनारमा हुने महाधिवेशनको उद्घाटन सत्रलाई लक्षित गर्दै नवलपरासी (बर्दघाटसुस्तापूर्व) र चितवनको सुरक्षा व्यवस्था कडा पारिएको हो। जिल्लामा विद्यमान जनशक्ति अपर्याप्त हुने जनाउँदै थप सुरक्षाकर्मी माग गरिएको दुवै जिल्लाका सुरक्षा निकायका प्रमुख बताउँछन्। ती दुई जिल्लाको सुरक्षाकर्मीबीच समन्वय भएर सुरक्षा तयारीको काम भइरहेको छ। महाधिवेशनका लागि नवलपुरको गैँडाकोटमा मात्रै नेपाल प्रहरीको १०० , चितवनतर्फ ८०० सुरक्षाकर्मी, सशस्त्र प्रहरीका ४५० र राष्ट्रिय अनुसन्धानका ९० सुरक्षाकर्मी परिचालन हुँदैछन्। जिल्ला प्रहरी कार्यालय नवलपरासी (बर्दघाटसुस्तापूर्व)का प्रमुख प्रहरी उपरीक्षक प्रकाश मल्लले महाधिवेशनलाई लक्षित गर्दै थप जनशक्ति प्रदेश प्रहरी कार्यालय पोखरासँग माग गरिएको जानकारी दिए। 'हामीले थप सुरक्षाकर्मी प्रदेशसँग माग गरिसकेका छौँ' उनले भने, 'बुधबार बिहानसम्म थप सुरक्षाकर्मी जिल्लामा आइपुग्छन्।' नवलपुरभन्दा पश्चिमबाट महाविधेशनमा सहभागी हुन आउने सवारी साधनलाई गैँडाकोटमा रोकिने जनाउँदै उनले नदी किनारसहितका स्थानलाई पार्किङस्थलको रुपमा प्रयोग गर्ने बताए। नारायणगढबुटवल सडक विस्तारको क्रममा रहेकाले बाटोमा जाम हुनसक्ने जनाउँदै यसका लागि समेत ट्राफिक प्रहरी परिचालन गरिने उनले बताए। 'हामीले नवलपरासी पश्चिम र रुपन्देहीको प्रहरीसँग समन्वय गरेर काम गरिरहेका छौँ' प्रउमल्लले भने, 'मङ्सिर ९ गते रातिबाट नै हामीले पूर्वपश्चिम राजमार्गको बुटवल नारायणगढ सडक खण्डमा मालबाहक सवारीसाधन सञ्चालनमा रोक लगाउने गरी काम गरिरहेका छौँ।' महाधिवेशन उद्घाटन र बन्दसत्र स्थानमा सुरक्षाकर्मी परिचालन गर्ने तयारी भइरहेको चितवनका प्रमुख जिल्ला अधिकारी आशमान तामाङले जानकारी दिए। एमालेका पदाधिकारीसँग बसेर सुरक्षा व्यवस्था र ट्राफिक व्यवस्थापनबारे छलफल भएको जनाउँदै उनले जिल्ला ट्राफिक प्रहरी कार्यालय र प्रदेश ट्राफिक प्रहरी कार्यालयबाट विशेष योजना बनाएर काम भइरहेको बताए। जिल्लाका विभिन्न १३ स्थानमा सवारीसाधन पार्किङस्थल निर्माण गरिएको जनाउँदै प्रजिअ तामाङले महाधिवेशन उद्घाटनका दिन मङ्सिर १० गते बिहान १० बजेदेखि जिल्ला प्रशासन कार्यालयबाट पश्चिमतर्फ महाधिवेशन उद्घाटनस्थल नारायणगढसम्म अत्यावश्यक बाहेकका सवारीसाधन सञ्चालनमा रोक लगाइने बताए। 'महाधिवेशनका लागि प्रहरी नायब महानिरीक्षक (डिआईजी)को नेतृत्वमा नेपाल प्रहरीको टोली परिचालन हुँदैछ' प्रजिअ तामाङले भने,'महाधिवेशनस्थलसहित जिल्लामा आउने भिआईपी, भिभिआईपी र विदेशी डेलिगेट्सको सुरक्षामा केन्द्रित हुनेगरी सुरक्षा योजना बनेको छ।' मङ्सिर १० गते नारायणी नदी किनारमा महाविधेशन उद्घाटन पश्चात् सोही दिन रातिदेखि नै सुरक्षा व्यवस्थालाई सौराहा केन्द्रित पारिने उनले बताए। महाधिवेशनमा आउने प्रतिनिधिसहित भिआईपी, प्रतिनिधि र विदेशी डेलिगेट्स बन्दसत्र हुने होटलमा बस्ने भएकाले सोहीअनुसार सुरक्षा योजना बनाएका छौँ उनले भने, सुरक्षा घेरा साँघुरो हुने भएकाले हामीलाई व्यवस्थापन गर्न सहज हुनेछ। जिल्ला प्रहरी कार्यालय चितवनका प्रमुख ओमप्रसाद अधिकारीले नेपाल प्रहरी, सशस्त्र प्रहरी र राष्ट्रिय अनुसन्धान विभागसहितको महाधिवेशन केन्द्रीत एकीकृत सुरक्षा योजना तयार भएको जानकारी दिए। जिल्लामा भएका भन्दा थप ६५० प्रहरी चितवनमा परिचालन गर्नेगरी प्रदेशसँग माग गरिएको उनले बताए। महाधिवेशन केन्द्रित गरी नेपाल प्रहरीको आठ सय भन्दा बढी जनशक्ति परिचालन गर्दैछौँ प्रमुख अधिकारीले भने, थप जनशक्ति नेपाल प्रहरी शिक्षालय भरतपुर, दङ्गा नियन्त्रण गण हेटौँडा र प्रदेश प्रहरी कार्यालयबाट आउनेछ। त्यस्तै सशस्त्र प्रहरीको ४५० भन्दा बढी जनशक्ति परिचालन हुने १७ नम्बर गण आँपटारीका प्रमुख सशस्त्र प्रहरी उपरीक्षक दीपककुमार थापाले जानकारी दिए। १७ नम्बर गण र मातहतमा रहेका जनशक्तिको अवला बाहिनीमार्फत थप २५० सुरक्षाकर्मी महाधिवेशनका लागि परिचालन गर्ने तयारी भइरहेको थापाले बताए। सशस्त्र प्रहरीले उद्घाटन सत्र र बन्दसत्र हुनेस्थलको बाहिरी सुरक्षा हेर्ने उनले बताए। एमाले महाधिवेशन : उद्घाटन, बन्द सत्रका लागि चितवनको कुन स्थान सिफारिस ? एमाले महाधिवेशन : उद्घाटनमा सात स्थानबाट जुलुस, पार्किङ कहाँ ? एमाले महाधिवेशन : चितवनमा थप १०० ट्राफिक प्रहरी परिचालन गरिने एमाले स्थायी कमिटीको बैठक जारी : यी हुन् मूल एजेण्डा त्यसैगरी जिल्लाको सुरक्षाअवस्थाबारे जानकारी लिनका लागि राष्ट्रिय अनुसन्धान विभाग चितवनले ९० जनशक्ति परिचालन गरेको विभागका उपअनुसन्धान निर्देशक शेरजङ्ग चन्दले बताए। जिल्लामा रहेका ५० राष्ट्रिय अनुसन्धानका कर्मचारीसहित थप ४० कर्मचारी परिचालन गरेर जिल्लाको सुरक्षा अवस्थाबारे जानकारी लिने काम भइरेको उनको भनाइ छ। महाधिवेशनमा पाँच लाख जनसहभागिता हुने भनिरहँदा सुरक्षा संवेदनशीलता पक्कै रहन्छ उपअनुसन्धान निर्देशक चन्दले भने, केही स्थानको सेक्यु्रिटी थ्रेटबारे हामीले सुरक्षा समितिमा जानकारी गराएका छौँ। विभागले समग्र सुरक्षा व्यवस्थाबारे जानकारी लिने र सुरक्षा समितिमा जानकारी गराउने उनको भनाइ छ। विभागले महाधिवेशन उद्घाटनस्थल नारायणी नदी किनार र बन्दसत्र स्थल सौराहा केन्द्रित गरेर जनशक्ति परिचालन गरेको छ। आसन्न महाविधेशन यही मङ्सिर १० देखि १२ गतेसम्म चितवनमा हुँदैछ। महाधिवेशन मङ्सिर १० गते नारायणी नदी किनारमा उद्घाटन हुनेछ भने ११ र १२ गते सौराहाको सेभेन स्टारमा बन्दसत्र हुनेछ।"
दैलेख : कांग्रेस चुनावमा आम निर्वाचनको झल्को,"दैलेख : दैलेख सदरमुकामस्थित देवकोटा चोक वरिपरी पर्चा, पम्पेलेट र ब्यानरहरुले झकिझकाउ देख्न सकिन्छ । सोमबारदेखि नै झकिझकाउ बनेको देवकोटा चोकमा उम्मेदवारहरुको पर्चा र ब्यानर राख्ने होडबाजी नै चल्यो । यहाँ ठूला पोष्टर, पम्प्लेट र उम्मेदबारको उल्लेख्य तस्बिर प्रयोग भएका छन् । भीडभाड उत्तिकै छ । यो कुनै संसदीय निर्वाचन भने होइन् । नेपाली कांग्रेसको १४ औँ महाधिवेशनअन्तरगर्त आज जारी प्रतिनिधिसभा निर्वाचन क्षेत्रसम्मको अधिवेशनको हो । तर, संसदीय निर्वाचनको झल्को दिने गरी उम्मेदबार मैदानमा उत्रिएका छन् । उम्मेदवारका पक्षमा बनाइएका ब्यानर, पोष्टरले मतदान क्षेत्र भरिएको छ । उम्मेदवार र उम्मेदवारका समर्थकहरु भोट मागिरहेका देखिन्छन् । कार्यकर्ताहरू छातीमा ब्यानर टाँसेर आफ्नो पक्षका उम्मेदवार जिताउन लागिपरेका छन्। कांग्रेसको प्रतिनिधिसभा निर्वाचन क्षेत्र अधिवेशनअन्तरगर्त आज दैलेखका दुईवटा प्रतिनिधिसभा निर्वाचन क्षेत्रमा मतदान जारी छ । दैलेख निर्वाचन क्षेत्र नंं १ को दैलेख सदरमुकामस्थित नवनिर्मित कबर्ड हलमा मतदान भइरहेको छ । निर्वाचन क्षेत्र नं २ को दुल्लुमा मतदान भइरहेको छ । प्रदेश निर्वाचन क्षेत्रमा भएको निर्वाचन सकिएलगत्तै भएको प्रतिनिधिसभा क्षेत्रमा जारी निर्वाचन खर्चिलो र भड्किलो देखिएको छ । यो अधिवेशनबाट क्षेत्रीय सभापतिसहित कार्यसमिति र केन्द्रीय महाधिवेशनका लागि प्रतिनिधि पनि चयन हुँदैछछन् । दुईवटा प्रतिनिधिसभा क्षेत्र रहेको दैलेखमा क्षेत्रीय सभापति तथा कार्यसमिति र महाधिवेशन प्रतिनिधिका लागि दुईवटा समूह (कांग्रेस सभापति शेरबहादुर देउवा र बरिष्ठ नेता रामचन्द्र पौडेल) चुनावी प्रतिष्प्रर्धामा उत्रिएका छन्। पार्टीको आन्तरिक प्रतिष्पर्धामा पनि नेता र कार्यकर्ताहरुको तछाडमछाड देखिन्छ । यस्तो भड्किलो प्रतिष्पर्धा हुँदा सक्षम व्यक्ति नेतृत्वसम्म पुग्नै नसक्ने कांग्रेस कार्यकर्ता बताउँछन् । कतिपयले प्रचारको नाममा अनावश्यक खर्च गरेर आर्थिक भार बढाएको टिप्पणी पनि गरेका छन् । भड्किलो चुनावी प्रचार र चहलपहलले नै कांग्रेसलाई कमजोर पार्ने कतिपय कार्यकर्ताको चिन्ता छ ।"
खोप प्रमाणपत्र भए मात्र नेपालभारत आवतजावत गर्न पाइने,काठमाडौं : खोप प्रमाणपत्र भए मात्र नेपालभारत आवतजावत गर्न पाइने भएको छ। नेपाल र भारतबीच कोरोना भाइरस विरुद्धको खोप प्रमाणपत्रको पारस्परिक मान्यता दिनेबारे सहमति भएसँगै दुई देशबीचको आवतजावतमा सहज हुने भएको हो। स्वास्थ्य तथा जनसङ्ख्या मन्त्रालयमा मंगलबार कोभिड खोप प्रमाणपत्रको पारस्परिक मान्यताको लागि नेपाल र भारतबीच समझदारीपत्र आदानप्रदान भएको छ। स्वास्थ्यमन्त्री विरोध खतिवडाको उपस्थितिमा स्वास्थ्य सचिव डा रोशन पोखरेल र नेपालका लागि भारतीय राजदूत विनयमोहन क्वात्राले सो सहमति पत्रमा हस्ताक्षर गरे। सहमतिनुसार नेपालमा खोप लगाएका व्यक्तिको खोपको प्रमाणपत्रलाई भारतले र भारतमा खोप लगाएका व्यक्तिको खोपको प्रमाणपत्रलाई नेपालले मान्यता दिनेछन् । खोप लगाएको प्रमाणपत्र देखाएमा एक अर्का देशमा सहजै आवतजावत गर्न पाउनेछन्।
व्यक्तिगत विवरण चोरेको भन्दै डाक्टरले दिए मेडिकल काउन्सिलमा उजुरी,"काठमाडौंः नेपाल मेडिकल काउन्सिलमा चिकित्सकहरुको अद्यावधिक डाटा चोरी भएको भन्दै मेडिकल काउन्सिलमा उजुरी परेको छ। नेपाल मेडिकल काउन्सिलका सदस्य पदका उम्मेदवार डा कुम्भराज जोशीले विवरण चोरी भएको विषयमा सत्यतथ्य छानबिन गर्न माग गर्दै उजुरी दर्ता गरेका हुन्। मंगलबार डा जोशीले काउन्सिलमा बुझाएको उजुरीपत्रमा भनिएको छ, मैले नै काउन्सिलका कुलसचिवज्युलाई काउन्सिलमा दर्तावाला चिकित्सकको सम्पर्क नम्बर माग्दा यो गैरकानुनी हुने दिन नमिल्ने भन्नुभयो र एसएमएस सेवा प्रदायक कम्पनीसँग माग्दा पनि त्यो गैरकानुनी हुने दिन नमिल्ने भन्नुभयो। मतदाताबाट पनि पहिलेको एमएमसी दर्ता सम्पर्क नम्बरमा एसएमएस आएको र अहिलेको चलनमा भएकोमा नआएको भनेर गुनासो छ। यो पृष्ठभूमिकामा यदि डाटा चोरीको आरोप गलत भएको हो भने ओरापित उम्मेदवारलाई किन अन्याय गरियो? वा सत्य हो भने हामीलाई एनएमसीले डाटा किन नदिएको र हामीलाई किन अन्याय गरेको? काउन्सिल निर्वाचनको मतदान मंसिर १० र ११ गते हुँदैछ। डा जोशीले घटनाका विषयमा छानबिन गरी यथार्थ बाहिर ल्याउन काउन्सिललाई अल्टिमेटम दिएका छन्। काउन्सिलमा दर्तावाला चिकित्सकहरुले सम्पर्क नम्बर माग्नु गैरकानुनी भएको उजुरीपत्रमा उल्लेख छ। त्यस्तै नेपाल मेडिकल काउन्सिलले प्रयोग गर्ने गरेको एसएमएस प्रणालीबाट हजारौं व्यक्तिहरुलाई काउन्सिलका (पूर्व)पदाधिकारी संलग्न भइ व्यक्तिगत प्रकृतिका सूचना (म्यासेज) गएको भन्ने सार्वजनिक भएको सूचना प्रति काउन्सिलले ध्यानाकर्षण भएको जनाएको छ। काउन्सिलले मंगलबार जारी गरेको विज्ञप्तीमा भनिएको छ, प्रारम्भिक अनुसन्धानका आधारमा बुझ्दै जाँदा काउन्सिलमा दर्ता भएका चिकित्सकहरूलाई छोटो सूचना पठाउनका लागि विगतमा एक आइटी कम्पनीको फोन म्यासेज सेवा लिएको र सोही कम्पनीद्वारा एसएमएस म्यासेज तथा सूचना प्रवाहमा कोड नम्बर नम्बर ३७८८८ प्रयोग भएको तर, सो नम्बर नेमेकाको लागि मात्र नभएर अन्य प्रयोजनका लागि समेत प्रयोग भएको पाइयो। विज्ञप्तीमा भनिएको छ, दर्तावाल चिकित्सकहरुका कुनै विवरण वा कागजात कतै सेयर नभएको र पूर्णरुपमा गोप्य रहेको स्पष्ट गरिन्छ। सोही एसएमएस प्रकरणमा फोन नम्बरहरुको विवरण कसरी प्रवाह भएको थियो भन्ने विषय लगायतका विषयमा थप जानकारी प्राप्त गर्नका लागि सूचना तथा सञ्चार प्रविधि केन्द्र, इन्जिनियरिङ अध्ययन संस्थान, पुल्चोक, ललितपुरलाई अनुरोध गरिएको छ। साथै नेपाल मेडिकल काउन्सिलको २०७८ मंसिर ५ गतेको आकस्मिक पूर्णबैठकले काउन्सिलमा रहने दर्तावाल चिकित्सकका व्यक्तिगत विवरणको सुरक्षा तथा उचित व्यवस्थापनका लागि के कसो व्यवस्था हुन उपयुक्त हुन्छ सुझाव प्रदान गर्न समेत सूचना तथा संचार प्रविधि केन्द्र, इन्जिनियरिङ अध्ययन संस्थान, पुल्चोक, ललितपुरलाई अनुरोध गर्ने र सोही आधारमा पदाधिकारी तथा कर्मचारीहरू पदमा रहँदा वा नरहँदा पालना गर्नुपर्ने अचारसंहिता सहित दीर्घकालीन प्राविधिक तथा प्रशासनिक व्यवस्थासहितको एक कार्यविधि तयार पारी कडाइका साथ लागू गर्ने निर्णय गरेको व्यहोरा सबैलाई जानकारी गराइन्छ।"
स्याङ्जा कांग्रेस अधिवेशन : रेग्मी र खाँण क्षेत्रीय सभापतिमा विजयी,"स्याङ्जा : नेपाली कांग्रेस स्याङ्जाको प्रतिनिधिसभा क्षेत्रअन्र्तगतको निर्वाचनमा तुलसीराम रेग्मी र दिलिपप्रताप खाँण क्षेत्रीय सभापतिमा बिजयी भएका छन्। दुई निर्वाचन क्षेत्र रहेको स्याङ्जामा १ मा रेग्मी र २ खाँण बिजयी भएका हुन। दुई समूहबीच भएको क्षेत्रीय समितिको प्रतिस्पर्धामा दुबैतर्फ आआफना प्यानलसहित विजयी भएका हुन। रेग्मीले ओमबहादुर भट्ट केसीलाई ३१५ मतान्तरले जितेका छन्। उनका सचिवमा मनोज मल्ल र सूर्यप्रसाद शर्मासहित सहसचिवमा ध्रुव शर्मा र पशुपति पोखरेल बिजयी भए। स्थानीय तहको निर्वाचनमा रेग्मी पुतलीबजार नगरप्रमुख उम्मेदवार थिए, भने खाँण वालिङ् नगरप्रमुख हुन्। यसैगरी, खाँणका प्रतिस्पर्धी ध्रुव शर्मा पंगेनीलाई ४५९ मतान्तरले जितेका हुन। उनका सचिवमा फणीनारायण रेग्मी (दिपक) र यादवप्रसाद पाण्डे (सुन्दर) सहित सहसचिवमा प्रमोद पोखरेल र राजेश डुम्रे निर्वाचित भएको निर्वाचन समितिले जनाएको छ। क्षेत्र नं १ को क्षेत्रीय अधिवेशन संघीय महाधिवेशन प्रतिनिधि खुलातर्फ राजु थापा, अजित क्षेत्री, तुलसी गिरी, गोबिन्द रानाभाट, भरतप्रसाद लम्साल, डोलबहादुर खडका, प्रेमराज पौडेल, इन्द्रबहादुर रिजाल, भूमिबहादुर गुरुङ् (विश्व) र श्रीराम उपाध्याय निर्वाचित भए। यस्तै खस आर्यतर्फ कृष्णप्रसाद अर्याल, गोपालप्रसाद ढकाल र शक्तिचन्द्र अधिकारी, महिला खुल्लातर्फ देवी अर्याल, तारा मल्ल, बन्दना लम्साल, लेखमाया पौडेल र खस आर्य महिलातर्फ सीता गोदार र लक्ष्मी केसी निर्वाचित भएका हुन्। दलिततर्फ अमृत विक, आदिवासी जनजातितर्फ अनुप श्रेष्ठ र देवेन्द्र गुरुङ, आदिवासी जनजाति महिलातर्फ धनकुमारी थापा, अल्पसंख्यकतर्फ शाह मोहम्मद मिया निर्वाचित भए।यसैगरी, क्षेत्र नं २ क्षेत्रीय अधिवेशन संघीय महाधिवेशन प्रतिनिधि खुलातर्फ भागवतप्रकाश मल्ल, बिष्णु पौडेल, गुरुप्रसाद भट्टराई, अर्जुनप्रकाश अर्याल, युवराज पाण्डे, शिवकुमार गिरी, लक्ष्मीप्रसाद रेग्मी, महेन्द्र श्रेष्ठ, छायाराम खनाल, जलेश्वर पाण्डे बिजयी भएका हुन्। खुल्ला महिलातर्फ कल्पना तिवारी, कबिता तिवारी, सरस्वती अर्याल, खगीसरा भण्डारी र खस आर्य पुरुषतर्फ रामचन्द्र पंगेनी, लक्ष्मीकान्त रेग्मी र महिलातर्फ सुनिता उच्चै ठकुरी र गायत्री आचार्य निर्वाचित भए। यस्तै, समावेशी जनजाती पुरुषतर्फ चन्द्र राना, यादवकुमार श्रेष्ठ, महिलातर्फ विमला श्रेष्ठ र माया राना, दलित पुरुषतर्फ लिलबहादुर रनपाल र महिलातर्फ तुलसी नेपाली निर्वाचित भएको जिल्ला निर्वाचन अधिकृत अधिवक्ता रामचन्द्र गौतम (आरसी) ले जानकारी दिए। स्याङ्जाका दुबैतर्फ गरेर २ हजार २ सय ५९ मतदाता छन्।"
रुकुम उडेको जहाज नेपालगञ्ज ल्याण्ड गर्ने पाइलटमाथि अनुसन्धान हुने,काठमाडौं : नागरिक उड्डयन मन्त्रालयले आफ्नो डियुटी आवर सकिएको भन्दै जहाजलाई नेपालगञ्जमा नाइट स्टप गराएका नेपाल एयरलाइन्सका पाइलट माथि अनुसन्धान सुरु गरेको छ। ती पाइटललाई कारबाही गर्नुपर्ने दबाब बढेपछि मन्त्रालयले अनुसन्धान सुरु गरेको हो । पर्यटनमन्त्री प्रेम आलेले सो घटनाबारे बुझ्न नेपाल एयरलाइन्सका अधिकारीहरुसँग छलफल गर्दैछन् । मन्त्रालयले सुरुमा ती पाइलटमाथि सोधपुछ गर्ने तयारी गरेको छ । शेर्पा थरका ती पाइलटको जवाफ चित्त नबुझे थप कारबाही गर्ने पक्षमा मन्त्रालय रहेको स्रोतले बताएको छ । नेपाल एयरलाइन्सका एक पाइलटको गैर जिम्मेवारीका कारण काठमाडौंबाट रुकुम उडेका यात्रुहरु नेपालगञ्ज बस्न बाध्य भएका थिए। ती पाइलटले आफ्नो ड्युटी आवर सकिएको भन्दै सोमबार रुकुम उडेको जहाजलाई एक्कासी नेपालगञ्जमा अवतरण गराएका थिए । डियुटी आवरको सीमा मिच्न नपाइने नियमका कारण पाइलटले बाध्यवस रुकुम उडेको जहाजलाई नेपालगञ्ज ल्याण्ड गरेको मन्त्रालयका एक अधिकारीले बताएका छन् । यात्रुहरुले उजुरी गरेपछि नागरिक उड्डयनमन्त्री आलेले घटनाबारे छानविन गर्ने बताएका हुन् ।
कानुन व्यवसायीले बिहीबार सर्वोच्चदेखि बालुवाटारसम्म मार्चपास गर्ने,काठमाडौं : नेपाल बार एसोसिएसनले बिहीबार सर्वोच्च अदालतदेखि बालुवाटारसम्म मार्चपास गर्ने भएको छ । बारका अध्यक्ष चण्डेश्वर श्रेष्ठले बिहीबार दिउँसो २ बजे सर्वोच्चदेखि बालुवाटारसम्म मार्चपास गर्ने जानकारी दिए। उनले मार्चसापमा नागरिक समाज र अन्य सामाजिक अभियन्तासमेत संलग्न रहने जानकारी दिए। बारका अध्यक्ष श्रेष्ठले प्रधानन्यायाधीश जबरालाई राजीनामा दबाब दिन मार्चपास गर्न लागेको बताए। बारले सोमबार प्रधानन्यायाधीशमाथि महाअभियोग लगाउन माग गर्दै विभिन्न दललाई ज्ञापन पत्र बुझाएको थियो। प्रधानन्यायाधीशको राजीनामा नआएसम्म बहसमा नर्फकिने बारले बताएको छ। बारले चौथो चरणको आन्दोलनको घोषणा गर्दै मुलुकभरका अदालतमा धर्ना र विरोध कार्यक्रम गर्दै आएको छ। प्रधानन्यायाधीश चोलेन्द्र शम्शेर जबराको राजीनामा माग गर्दै सर्वोच्चमा धर्ना दिइरहेको बारले मार्चपास गर्न लागेको हो ।
निर्वाचन भयो भने सचिवमा अत्याधिक मतले विजयी हुन्छु : महेश बस्नेत,"काठमाडौं : नेकपा (एमाले) का नेता तथा पूर्वमन्त्री महेश बस्नेतले सचिव पदमा अत्याधिक मतले विजयी हुने दाबी गरेका छन्। दशौं राष्ट्रिय महाधिवेशनमा सचिवमा उम्मेद्वारी दिने घोषणा गरेका बस्नेतले निर्वाचन हुने अवस्था आएमा पार्टीमा आफूले खेलेको भूमिकाको आधारमा महाधिवेशन प्रतिनिधिले अत्याधिक मत दिएर विजयी गराउने विश्वास व्यक्त गरेका हुन्। नेता बस्नेतले पार्टी अध्यक्ष केपी शर्मा ओली नै दशौं महाधिवेशनबाट सर्वसम्मत् अध्यक्ष हुने पनि दाबी गरे। हाम्रो अध्यक्ष केपी ओलीलाई फादर अफ द नेशनको रुपमा युवाहरुले स्विकार गरेका छन्। उनले भने, यो महाधिवेशनलाई उहाँलाई सर्वसम्मत् अध्यक्ष बनाउँछ भन्नेमा म विश्वस्त छु। महाधिवेशनबाट हामी केपी ओलीलाई सर्वमान्य नेताको रुपमा अगाडि बढाउन चाहेको बताएर। अध्यक्ष ओलीले सरकारको नेतृत्व गर्दा नेपालको गरिमा विश्वसामू बढेको पनि बस्नेतले स्मरण गराए। मंगलबार रिपोर्टर्स क्लब नेपालमा बोल्दै बस्नेतले भने,केपी ओलीले राष्ट्रिय राजनीति र अन्तर्राष्ट्रिय राजनीतिमा जुनखालको प्रभाव दिनुभयो, त्यसले नेपाली जनताको शान, मान र गौरव बढ्यो। संसारको मार्गचित्रमा नेपालको गरिमा बढेको छ। रावललाई उम्मेद्धवारी फिर्ता गर्न सुझाव बस्नेतले उपाध्यक्ष भीम रावललाई उम्मेद्धवारी फिर्ता गर्न पनि सुझाव दिए।उहाँले दुई कारणले उम्मेद्धवारी दिएको हुनसक्छ। एउटा अध्यक्षको दाबी गर्दै पार्टीका अन्य भूमिका, पदमा स्थापित गराउन चाहेको पनि हुनसक्छ। दोस्रो, अध्यक्षमा उम्मेद्धवारी दिने अनि जित्ने कुनै सम्भावना छैन्। तर, पराजित भएपनि पार्टीमा बसेर काम गर्नको लागि पनि हुनसक्छ, भीम रावलले अध्यक्षमा दाबी गरेर एउटा राम्रो सन्देश गएन। उहाँले उम्मेद्धवारी फिर्ता गरेर जानुपर्छ। उनले भने,चुनावमा जाने र उहाँ निराश हुने, जसरी पछिल्लो समय उहाँको अभिव्यक्ति उत्तेजक, निराशजनक र अराजकखालको देखिँदैछ, विद्यावारिधी गरेको व्यक्तिलाई अहिले आम मानिसले फरक खालले हेर्ने दृष्टिकोण बन्दैछ। मधेशमा एमाले र ओलीविरुद्ध गतिविधि भयो विगतमा मधेशमा एमाले र ओलीविरुद्ध गतिविधि भएको पनि बस्नेतले स्मरण गराए। अहिले एमालेको प्रभाव दुई नम्बर प्रदेशमा धेरै राम्रो प्रभाव छ। एमालेको लहर सिर्जना भएको छ। द्धन्द्धको बेलामा एमालेको मनोभाव कमजोर थियो। ओलीले कार्यकर्ताको संरक्षण गर्नुभयो। हामीले एमालेको पंक्तिको मनोवल बढाउने काम गर्यौं। कम्युनिष्ट आन्दोलनलाई एकताबद्ध बनाउने कामको नेतृत्व ओलीले गर्नुभयो। एमालेको सरकार मजबुद बनाउने कुरामा, मधेशका मुद्दा सम्बोधन गर्ने, विप्लव समूह र सिके राउतलाई मूलधारमा ल्याउन भूमिका खेल्नुभयो। त्यसको लागि हामीले सशक्त भूमिका खेल्यौं। उनले भने, मैले भक्तपुरलाई नमूना विकासको मोडेल जिल्लाको रुपमा अघि बढाएको छु। १३ महिना उद्योगमन्त्री भएको बेला सुधारको लागि मैले धेरै भूमिका खेलेको छु। जिर्ण रहेका उद्योगलाई पूनर्जिवन दिएँ। विकासको एउटा मोडेलको रुपमा झत्तपुरलाइ अघि बढाएको कुरा सबैलाई थाहा नै छ, सरकारको नेतृत्व गर्दा अध्यक्ष ओलीले अघि सार्नुभएको समृद्ध नेपाल, सुखी नेपाली नारा साकार पार्ने अभियानमा म सशक्त रुपमा अघि बढेको छु, म सधैं अग्रपँक्तिमा लागें। उनले एमाले युवामैत्री पार्टी भएको पनि दाबी गरे। बस्नेतले अध्यक्ष ओलीले आजसम्म मुख खोलेर कसैलाई पनि यो पदमा उम्मेद्वारी दिनुहोस् भनेर नभनेको पनि स्पष्ट पारे। उनले भने,मेरो उम्मेद्धवारीलाई पुष्ट्याँई गर्ने मसँग आधार छन्। दुई हजार साथीहरुले विश्वास गर्नुभएको छ। अध्यक्षको सहानुभुति मप्रति हुन्छ। सद्भाव रहनेछ। बस्नेतले माओवादी केन्द्रका अध्यक्ष प्रचण्डले अहिले गठबन्धन बनाएर सक्न खोजेको आरोप लगाए। लामो समयदेखि नेकपा एमालेको संगठनमा एकखालको निष्क्रियताजस्तो थियो। अब प्रचण्ड कमरेडले कुनै समय एमालेलाई जुधेर सक्न खोज्नुभएको थियो, लड्न खोज्नुभाथ्यो, कुनै समय एमाले मिलेर सक्नखोज्नुभयो, अहिले गठबन्धन बनाएर एमाले सक्न खोजिरहनुभाको छ ।उनले भने,उहाँसँगको एकताको प्रक्रियामा हाम्रा धेरै कमरेडहरु एउटा भूमिकाविहीन भएको र तीन वर्षसम्म हामी गतिविहीन भएकोजस्तो, संगठनविहीन भएको अवस्थामा, अहिले हामी फेरि महाधिवेशनको दौरानबाट फेरि संगठनमा नयाँ जागरण ल्याईरहेका छौं। संगठन निर्माणको अभियान चलाईराखेका छौं।"
माओवादीको महाधिवेशन झापामा आएर गर्न प्रचण्डलाई ओलीको आह्वन,"काठमाडौं: नेकपा एमालेका अध्यक्ष केपी शर्मा ओलीले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई झापामा आएर महाधिवेशन गर्न आह्वान गरेका छन्। मंगलबार सम्पादकहरुसँगको अन्तर्क्रियामा सोधिएको प्रश्नमा ओलीले जवाफ दिँदै भने, 'महाधिवेशन कहाँ गरौं भन्ने चिन्तामा थियौं। सिरहा गरौं त्यहाँ पनि उहाँ (प्रचण्ड)ले चुनाव लडेको ठाउँ, रोल्पा गरौं त्यहाँ पनि चुनाव लडेको ठाउँ, काठमाडौं गरौं त्यहाँ पनि चुनाव लडेको ठाउँ, कहीँ त गर्न पर्यो भनेर चितवन गरेका हौं,' उनले भने। ओलीले आफूलाई सिध्याउनलाई महाधिवेशन गरेजस्तो लाग्छ भने माओवादी केन्द्रको महाधिवेशन झापामा गर्न आह्वान गरे। 'कुन दिन हामी उहाँ चुनाव लडेको ठाउँको बाटोमा हिँडौंला। मलाई सिध्याउन यो बाटो हिँड्यो भनेर हुन्छ? त्यस्तै डर छ भने मेरो क्षेत्र झापमा आएर महाधिवेशन गर्नुस्।' उनले आफूहरुले आफ्नो पार्टीको अधिवेशन गर्न लागेको भन्दै त्यसबाट विचलित नहुन आग्रह गरेका थिए। ओलीले माधव नेपाललाई महाधिवेशनमा निम्ता नगर्नुको कारण यसरी खुलाए"
ओलीले भने वरिष्ठ उपाध्यक्ष र महासचिव कि निर्विरोध हुन्छ कि अत्यधिक मतले जित्छ,"काठमाडौं: नेकपा एमालेका अध्यक्ष केपी शर्मा ओलीले आफ्ना प्रतिद्वन्द्वीहरुलाई कुनै दबाब नदिने बताएका छन्। मंगलबार सम्पादकहरुसँगको अन्तर्क्रियामा उनले कुनै पनि उम्मेदवारलाई दबाब नदिने प्रस्ट पारेका हुन्। 'अध्यक्ष पदमै नउठे हुन्थ्यो भन्ने मेरो आग्रह रहन्छ। तर म कसैलाई दबाब दिन्न। अरुलाई नउठ पनि भन्दिनँ,' उनले भने। तर १० गतेदेखि चितवनमा सुरु हुने महाधिवेशनमा आफ्नो उम्मेदवारीबारे अहिल्यै निर्णय नभएको उनले बताए। उनले समझदारी, सहमति र एकता पार्टीमा महत्वपूर्ण भएको बताउँदै भने, यसो गरिरहँदा लोकतान्त्रिक अभ्यासलाई अलिकति नजरअन्दाज गरिँदैन। अध्यक्षमा उम्मेदवारी घोषणा गरेर भीम रावलले चुनौती नभइ आफूप्रति माया र सम्मान देखाएको उनको भनाइ थियो। 'प्रतिस्पर्धाको लागि सबैलाई छुट छ। कसैलाई केही करकाप छैन। प्रतिस्पर्धीकै बीचमा सहमति भएर नेतृत्व छानिने हो,' उनले भने। उनले वरिष्ठ उपाध्यक्ष र महासचिव कि त निर्विरोध या त अत्यधिक मतले विजयी हुने बताए। मैले मन पराएको वरिष्ठ उपाध्यक्ष वा महासचिव त्यो हो जो या त निर्विरोध हुन्छ, या त सबैभन्दा बढी भोट ल्याएर विजयी हुन्छ, उनले भने। ओलीले माधव नेपाललाई महाधिवेशनमा निम्ता नगर्नुको कारण यसरी खुलाए माओवादीको महाधिवेशन झापामा आएर गर्न प्रचण्डलाई ओलीको आह्वन"
"मेला हेर्न गएका युवकको हत्या, ६ जना पक्राउ","जाजरकोट : मेला हेर्न गएका जाजरकोटमा एक युवकको हत्या भएको छ। भेरी नगरपालिका ३ स्याला निवासी १८ वर्षीय प्रकाशजंग शाहको हत्या भएको हो । पश्चिम रुकुम आठवीसकोट बाम्नीखेतमा लाग्ने मेला हेर्न गएका शाहको हत्या भएको हो । भेरी नगरपालिका १ रावतगाँउ तथा कोलचौरका केही युवाहरु र मृतक शाहसहितका साथीहरुसँग विवाद भएको थियो। विवाद बढ्दै जाँदा उनीहरु बीच गत मंसिर ३ गते मेलामै हात हालाहाल समेत भएको थियो । केही बेरपछि मिलापत्र गरेका उनीहरुबीच बेलुका पुनः झगडा भएको थियो । झगडा भएपछि अन्य साथीहरु भागेर ज्यान बचाउन सफल भएपनि प्रकाशको भने हत्या भएको थियो। उनी घर नफर्केपछि खोजी तलासी गर्दा तीन दिन पछि भेरी नगरपालिका १ कालेगाँउ नजिक भेरी नदीको खोचमा मृत अवस्थामा फेला परेको प्रहरीले जनाएको छ । मृतकको टाउकोमा गहिरो चोट लागेको छ । प्रहरीले घटनामा संलग्न भएको आरोपमा मेलामा विवाद गर्ने मध्यका भेरी नगरपालिका १ कोलचौरका सर्जन खत्री, शिवराज परियार र सन्तोष परियारलाई पक्राउ गरेको छ । त्यस्तै भेरी नगरपालिका १ कालेगाँउका दिनेश केसी र कुशे २ घर भई भेरी १ रावतगाँउ बस्ने केशबहादुर बुढालाई समेत प्रहरीले पक्राउ गरेको छ । उनीहरु सबैलाई अदालतबाट म्याद थपाएर घटनाबारे अनुसन्धान भइरहेको जिल्ला प्रहरी प्रमुख डीएसपी मधुकुमार थापाले बताए । घटनाको प्रकृति, शवको पोष्र्टमार्टम रिपोर्ट र कलडिटेलका आधारमा अनुसन्धान अघि बढाइने डीएसपी थापाको भनाइ छ । घटनाबारे बुझ्नका लागि नियन्त्रणमा लिइएका अन्य ५ जनालाई सामान्य सोधपुछ पछि छोडिएको प्रहरीको भनाइ छ । मृतक प्रकाश स्थानीय त्रिभुवन मावि खलंगामा ११ कक्षामा अध्ययरत थिए ।"
ओलीले माधव नेपाललाई महाधिवेशनमा निम्ता नगर्नुको कारण यसरी खुलाए,"काठमाडौं: नेकपा एमालेका अध्यक्ष केपी शर्मा ओलीले माधव कुमार नेपाललाई महाधिवेशनमा निम्ता नदिनुको कारण खुलाएका छन्। मंगलबार सम्पादकहरुसँग अन्तर्क्रिया गर्दै उनले माधव कुमार नेपालले अनुशासनहीन काम गरेकाले निम्ता नदिइएको स्पष्ट पारेका हुन्। 'माधव नेपालले अनुशासनहीन काम गरेका छन्। पार्टी फुटाउने काम गरेका छन्। हाम्रो पार्टीले गत साउन २५ गते उहाँलाई कारबाही गरेर निष्कासनसमेत गरिसकेको अवस्था छ। तसर्थ हाम्रो पार्टीबाट गएकाहरुलाई हामीले पार्टी मानेका छैनौं,' उनले भने। उनले सरकारले असंवैधानिक तरिकाले अध्यादेश ल्याएर पार्टी खोल्न लगाएको भन्दै त्यस्ता पार्टीलाई आफूहले मान्यता नदिएको बताए। 'त्यसैले माधव नेपाल र उनले नेतृत्व गरेका निष्कासित गुटलाई एमालेले पार्टी भनेर मान्दैन,' उनले भने। उनले माधव नेपाललाई नबोलाउनुको कारण आफूहरुले ब्यक्तिलाई निम्ता नदिएको सट्याएर पनि हाने। 'हामी संस्थालाई पार्टीलाई बोलाएका हौं। हामीले कुनै व्यक्तिलाई बोलाएका छैनौं,' माधव नेपालप्रति इंगित गर्दै उनले भने।"
अफगानिस्तानलाई पाकिस्तानको २८ मिलियन डलर सहयोग,"पाकिस्तान : पाकिस्तानले अफगानिस्तानलाई २८ मिलियन डलरभन्दा बढीको मानवीय सहायता दिने घोषणा गरेको छ । पाकिस्तानका प्रधानमन्त्री इमरान खानले पाकिस्तानमा पछिल्लो पटक देखिएको आर्थिक संकट टार्न सो सहयोग गर्ने घोषणा गरेका हुन् । पाकिस्तानी प्रधानमन्त्री खानले भारतबाट पाकिस्तान हुँदै अफगानिस्तानमा खाद्यान्य ढुवानी गर्ने अनुमति समेत दिएका छन् । प्रधानमन्त्री खानले अफगानिस्तानमा खाद्यान्य, चिकित्सालगायतका अन्य मानवीय सहयोगका लागि सो रकम दिएको बीबीसीमा समाचार छ। पाकिस्तानी प्रधानमन्त्री खानले सोमबार सेना प्रमुख, विदेशमन्त्री, अर्थमन्त्री, राष्ट्रिय सुरक्षा सल्लाहाकारको बैठकमा अफगानिस्तानको पछिल्लो अवस्थाका बारेमा छलफल गरेका थिए ।"
"थप ३५१ जनामा कोरोना संक्रमण, ९ जनाको मृत्यु",काठमाडौं: नेपालमा थप ३५१ जनामा कोरोना संक्रमण देखिएको छ। देशभरि १० हजार १७४ जनाको नमूना परीक्षण गर्दा यी संक्रमित देखिएका हुन्। स्वास्थ्य मन्त्रालयका अनुसार ८ हजार ७२९ पीसीआर परीक्षण गर्दा ३१३ र १ हजार ४४५ जनाको एन्टिजेन परीक्षण गर्दा ३८ जनामा कोरोना पोजिटिभ देखिएको थियो। त्यस्तै पछिल्लो २४ घन्टामा थप २ सय ७३ जना कोरोनामुक्त भएका छन्। योसँगै निको हुनेको संख्या ८ लाख ८९० रहेको छ। मन्त्रालयका अनुसार थप ९ जना संक्रमितको मृत्यु भएको छ। नेपालमा सक्रिय संक्रमितको संख्या भने ७ हजार ३०० रहेको छ।
न्यायपालिकाको समस्या सुल्झाउन गठबन्धनले साझा धारणा बनाउँदैछ : नेपाल,"जनकपुर: नेकपा (एकीकृत समाजवादी) पार्टीका अध्यक्ष माधव कुमार नेपालले न्यायपालिकाको समस्यालाई सक्दो छिटो निकास दिन आवश्यकता रहेको बताएका छन्। उनले न्यायालयको किचलोले न्याय क्षेत्रमा दीर्घकालीन प्रभाव पार्ने भएकाले पाँच दलीय गठबन्धनले न्यायपालिकाको समस्या समाधान गर्न साझा धारणा बनाउन लागेको बताए। मंगलबार जनकपुर विमानस्थलमा सञ्चारकर्मीसँग संक्षिप्त कुराकानी गर्दै अध्यक्ष नेपालले न्यायपालिकाभित्र देखिएको द्वन्द्वको समाधान छलफल गरेर, आपसी समझदारीमा समाधान हुने पक्षमा गठबन्धन रहेको बताए। उनले भने, न्यायकै पक्षहरुबाट चाँडै कुराकानी हुन्छ। प्रधानमन्त्रीलाई यो विषयमा पहल गर्न आग्रह गरिसकेका छौं। छिटो निराकरणका लागि आवश्यक पहल र वार्ता सम्वाद पनि भइरहेको छ, त्यसमा हामी लागि परेका छौं। उनले गठबन्धन सरकारले राजनीतिक नियुक्तिको काममा ढिलाइ गरिरहेको बताउँदै विभिन्न पार्टीहरुको महाधिवेशन लक्षित कार्यक्रमहरुले सरकारको कामकाजमा ढिलाइ भइरहेको स्वीकारे। उनले राज्यसँग जोडिएका कामहरुलाई सरकारले छिटोभन्दा छिटो गर्नुपर्नेतर्फ ध्यान पुर्याउन आवश्यक रहेको बताए। सञ्चारकर्मीको प्रश्नमा उनले राष्ट्रियसभामा गठबन्धनका सबैले साझा उम्मेदवार तय गरेर अगाडि बढ्ने बताए। उनले उपनिर्वाचनमा पनि पाँच दलीय गठबन्धन मिलेरै अगाढि बढ्ने बताए।"
"३२३१ अंकले घट्यो नेप्से, ४ अर्बको कारोबार","काठमाडौं : कारोबारको अघिल्लो दिन ७९० अंकले बढेको नेप्से मंगलबार फेरि ओरालो लागेको छ। यसदिन ३२३१ अंकले घटेर २७ सय ३३१२ विन्दुमा झरेको छ। नेप्से घटेपनि कारोबार रकम भने समान्य बढेको छ। यसदिन २२७ कम्पनीको ७४ लाख ४८ हजार ३६६ कित्ता सेयर ४ अर्ब १६ करोड मूल्य बराबरमा खरिदबिक्री भयो। सोमबार ३ अर्ब ९२ करोड मूल्य बराबरको सेयर कारोबार भएको थियो। यस्तै सेयर कारोबारको अघिल्लो दिन आइतबार ३ अर्ब ९२ करोड मूल्य बराबरको सेयर कारोबार भएको थियो। यसदिन अन्य समूहबाहेकको परिसूचक राताम्मे भएको छ। फाइनान्स समूहको परिसूचक सर्वाधिक ३ प्रतिशतले घटेको छ। यस्तै, जलविद्युतको २३४, डेभलपमेन्ट बैंकको २२३ र होटल तथा पर्यटनको २७ प्रतिशतले सेयर मूल्य घटेको हो। त्यस्तै ट्रेडिङ, निर्जीव विमा,उत्पादन, विमा,लगानीलगायत समूहको परिसूचक १ प्रतिशत बढीले घटेको छ। १२ समूहको परिसूचक घट्दा अन्यको ०९४ प्रतिशतले मूल्य बढेको हो। यस्तै, यसदिन मनुषी लघुवित्त वित्तीय संस्थाको सेयर सकारात्मक सर्किट लेभलमा कारोबार भएको छ। सो कम्पनीको सेयर मूल्य १० प्रतिशतले बढेको हो। नेपाल दूरसंचार कम्पनीको सर्वाधिक सेयर खरिदबिक्री भएको छ। सो कम्पनीको ४१ करोड ५७ लाख २४ हजार ६३ रुपैयाँमा सेयर खरिदबिक्री भयो। त्यस्तै दोस्रोमा नेसनल हाइड्रो पावर कम्पनीले १२ करोड २१ लाख २४ हजार ७८१ रुपैयाँमा सेयर कारोबार गरेको छ।"
पाल्पा क्षेत्रगत निर्वाचन र केन्द्रीय प्रतिनिधिमा पौडेल समूहको बचर्श्व,"तानसेन : नेपाली कांग्रेस १४ औं महाधिवेशनअन्तर्गत पाल्पाको केन्द्रीय निर्वाचन क्षेत्रअन्तर्गत दुवै निर्वाचन क्षेत्रमा क्षेत्रीय अध्यक्षसहित पदाधिकारी र केन्द्रीय महाधिवेशन प्रतिनिधि रामचन्द्र पौडेल समूह बचर्श्व कायम गरी विजयी भएको छ । पाल्पामा पौडेल समूहको नेतृत्वमा पाटी सभापति वीरबहादुर राना, देउवा पक्षको नेतृत्वमा पाटी केन्द्रीय सदस्य हरिप्रसाद नेपालले गरेका थिए । पाल्पा क्षेत्र नं१ मा पौडेल समूहबाट झमन राजमगर, देउवा समूहबाट विष्णु वमरेल, क्षेत्र नं २ मा पौडेल समूहबाट मुक्तिराम जिसी, देउवा समूहबाट यादव सिंह कार्कीले प्यानलै बनाएर निर्वाचनमा लडेका थिए । केन्द्रीय महाधिवेशन प्रतिनिधिमा पाल्पाबाट ५२ जनामध्ये ४९ जना पौडेल समूह र ३ जना मात्र देउवा समूहबाट निर्वाचित भएका छन् । पाल्पा क्षेत्र नं१ को पौडेल समूहबाट क्षेत्रीय सभापतिमा झमनबहादुर राजमगरको समूह विजयी भएको छ । झमनले ४८८ मत ल्याइ विजयी भए भने विष्णु विमरेल १०२ मत पाएर पराजित भए ।क्षेत्रीय अन्य पदाधिकारीमा झमनकै समूहबाटै सचिवमा कपिल खाँण र मधु पराजुली, सह सचिवमा जंगबहादुर दर्लामी र दिपक अर्याल निर्विरोध निर्वाचित भएका छन्। खुला सदस्यमा पौडेल समूहका दल बहादुर थापा, माधव खड्का, मधुसुदन पोखरेल विजयी भए । पौडेल समूहबाटै खुला महिला सदस्यमा पार्वती न्यौपाने, खुला जनजातीमा केशव ढेंगा, वमबहादुर सिंजाली, महिला जनजातीमा नरदेवी थापा, रुपकला राना, खस आर्यमा तिलक मल्ल, दलितमा क्षेत्रबहादुर नेपाली र समावेशीमा जुनु शेख निर्विरोध निर्वाचित भएका छन्। केन्द्रीय महाधिवेशन खुला प्रतिनिधिमा पौडेल समूहबाट कृष्ण अधिकारी, खगेश्वर पाठक, दानबहादुर पछाई, रमणबहादुर थापा, सन्तोष कुमार थापा, शालिकराम पाण्डे, ज्ञानबहादुर गाहँ, कल्प पौडेल, देवराज ढकाल, लक्ष्मण भट्टराई विजयी भएका छन्। पौडेल, ढकाल र भट्टराई देउवा समूहका महाधिवेशन प्रतिनिधिमा विजयी भएका हुन्। खुलामा ज्ञानबहादुर गाँहाले सबैभन्दा धेरै ४९४ मत पाएका थिए । केन्द्रीय महाधिवेशन प्रतिनिधिमा पौडेल समूहबाट खस आर्यमा खिमबहादुर क्षेत्री, विजया भट्टराई, खुला महिला गंगा पंगेनी, दुर्गा देवी भण्डारी, पवित्रा ढकाल, विष्णुमाया ढकाल, जनजाती महिला ननिसरा गाहा, मुना थापा, सिमादेवी थापा, जनजाती पुरुषमा डिल बहादुर ढेंगा, पुर्ण कुमारी सोती, विष्णु कुमार थापा, सन्दिप राना, दलितमा अर्जुन विश्वकर्मा समावेशीमा हजिलदिन मिया विजयी भएका छन्। पाल्पा क्षेत्र नं २ मा मुक्तिराम जिसीको नेतृत्वमा पौडेल पक्षबाटै पुरै प्यानल सेट विजी भएको छ। विजयी जिसीले ४६० मत ल्याएका थिए भने प्रतिष्प्रधी यादव सिंह कार्कीले २१४ मत ल्याइ पराजित भएका छन् । यसैगरी पौडेल समूहबाटै क्षेत्रीय सचिवमा कृष्णबहादुर आले, टंकनाथ न्यौपाने, सहसचिवमा मनसिंह कुवँर, झपेन्द्र पचभैया, प्रत्यक्ष खुलातर्फ पाण्डव पौडेल, विष्णु गैरे, रकी कविराज, प्रत्यक्ष महिलातर्फ भगवती घिमिरे, खसआर्य सुरेश रायमाझी, खस आर्य महिला लक्ष्मी पाण्डे, जनजाती खुलामा गंगा राना वगाले, पूर्ण बहादुर श्रेष्ठ, जनजाती महिला सुनिता श्रेष्ठ, दलित मोहन हेमचुरी, मधेशी राजीवकुमार शाह निर्विरोध निर्वाचित भएका छन्। केन्द्रीय महाधिवेशन प्रतिनिधि प्रत्यक्ष खुला बाट पौडेल पक्षबाट कृष्ण प्रसाद बस्याल, झपेन्द्र गहिरे, महेन्द्र प्रसाद पाण्डे, मेजर सिंह केसी, यमलाल तिमिल्सिना, रामेश्वर पंन्थी, विधान प्रसाद श्रेष्ठ, वीरबहादुर राना, शंकर रायमाझी, हिमालदत्त श्रेष्ठ विजयी भएका छन । खुला केन्द्रीय प्रतिनिधिमा सबैभन्दा बढी मत पार्टी सभापति वीरबहादुर रानाले ५४४ मत ल्याए । प्रत्यक्ष महिलातर्फ केन्द्रीय प्रतिनिधिमा पौडेल समूहबाट धनकला गाँहा, लालकुमारी राना, शान्ता वोहोरा, सुनिता अधिकारी विजयी भए। खस आर्य खुलामा पौडेल समूहबाट राम काकी, शिवचन्द्र खनाल निर्वाचित भए । खस आर्य महिला पौडेल समूहबाट कान्ता अधिकारी, बसन्ती घिमिरे निर्विरोध निर्वाचित भए । यस्तै, आदिवासी जनजाती खुलामा पौडेल समूहबाट कृष्ण बहादुर राना, नलबहादुर राना, राजेन्द्र गोपाल सिंह विजयी भए । आदिवासी जनजाती महिलामा पौडेल समूहकै शान्ति झेडी थापा र शोभा शाक्य निर्विरोध निर्वाचित भएका छन् । दलितमा पौडेल समूहबाट लक्ष्मण हिंताङ्ग, समावेशी अपाङ्ग, मुस्लिमा जमिला मिया विजयी भए । यही मंसिर १० गते हुने जिल्ला अधिवेशनमा जिल्ला सभापतिका लागि यमलाल तिमिल्सीना, कृष्णप्रसाद बस्याल, हिमालदत्त श्रेष्ठ र देवराज ढकालले उम्मेदवारी दिने चर्चा छ। तिमिल्सीना, बस्याल र श्रेष्ठ पौडेल समूहका हुन् भने ढकाल देउवा समूहका हुन् । जिल्ला नेतृत्वमा सहमतिमा चयन गरिने जिल्ला सभापति वीरबहादुर रानाले बताए । प्रदेशसभादेखि दुबै समूहले प्यानल बनाएर निर्वाचन गरेकोले जिल्ला अधिवेशन पनि चुनावी पक्रियाबाटै टुङ्गो लाग्ने कांग्रेस कार्यकर्ताले बताएका छन् ।"
कक्षा ११ को रजिष्ट्रेशन आवेदन फारम खुला,"काठमाडौंः कक्षा ११ को रजिष्ट्रेशन आवेदन फारम खुला गरिएको छ। राष्ट्रिय परीक्षा बोर्डले शैक्षिक सत्र २०७८७९ मा कक्षा ११ मा भर्ना भएका विद्यार्थीका लागि फाराम खुला गरेको हो। परीक्षा नियन्त्रक कृष्णप्रसाद शर्माका अनुसार आगामी पुस २१ गतेसम्म आवेदन फाराम भर्नुपर्ने छ। त्यस्तै सम्बन्धित विद्यालयले माघ ७ गतेभित्र बैंक भौचर र रजिष्ट्रेशन बोर्डको सम्बन्धित कार्यालयमा बुझाइ सक्नुपर्ने छ। सूचनामा भनिएको छ, शैक्षिक सत्र २०७८७९ मा कक्षा ११ मा भर्ना भएका विद्यार्थीहरूले पाठ्यक्रम विकास केन्द्रबाट प्रकाशित सूचना बमोजिम भर्नाका आधारलाई पालना गरी रजिष्ट्रेशन आवेदन फाराम भर्नुपर्नेछ। रजिष्ट्रेशन आवेदन फारामका साथ प्रधानाध्यापकबाट प्रमाणित गरिएको माध्यमिक शिक्षा परीक्षा(एसइई) कक्षा १० को ग्रेडसिटको प्रतिलिपी संलग्न गर्नुपर्नेछ। रजिष्ट्रेशन आवेदन फारम बापत बोर्डमा बुझाउनुपर्ने रकम २०७८ पौष २१ गतेसम्म विलम्ब शुल्करहित (प्रति विद्यार्थी चार सय रुपैँया) बोर्डका सम्बन्धित कार्यालयको खातामा दाखिला गरिसक्नुपर्ने र सो समयमा रकम दाखिला गर्न नसक्ने विद्यार्थीहरुको हकमा २०७८ पौष मसान्तभित्र विलम्ब शुल्कसहित (प्रति विद्यार्थी आठ सय रुपैंया) का दरले हुन आउने रकम दाखिला गरी मिति २०७८ माघ ७ गतेभित्र सम्बन्धित विद्यालयहरुले बैंक भौचर र रजिष्ट्रेशन आवेदन फाराम बोर्डको सम्बन्धित कार्यालयमा बुझाइ सक्नुपर्ने छ। कक्षा ११ को नयाँ पाठ्यक्रम अनुसारको विषय समूह, विषय कोड अनुरुप एक समूहबाट एक विषयमात्र अध्ययन गर्नेगरी फारम भर्ने व्यवस्था मिलाउनुपर्ने बोर्डले जनाएको छ। अतिरिक्त विषय अध्ययन गर्न चाहने विद्यार्थीहरुले समेत अनिवार्य रुपमा आफूले अध्ययन गर्न चाहेको विषय रजिष्ट्रेशन फारममा उल्लेख गर्नुपर्ने छ।"
अन्नपूर्ण कर्पोरेट ब्याडमिन्टन पुस अन्तिममा,"काठमाडौं : अन्नपूर्ण पोस्ट् कर्पोरेट ब्याडमिन्टनको आठौं संस्करण पुस चौथो साता हुने भएको छ । प्रतियोगिता आयोजनाका लागि अन्नपूर्ण मिडिया नेटवर्क र माइस इन्टरनेसनल सर्भिसबीच मंगलबार सम्झौता भएको छ । सम्झौतामा अन्नपूर्ण मिडिया नेटवर्कका चिफ मार्केटिङ अफिसर प्रनिल अर्याल र माइस इन्टरनेसनल सर्भिसका अध्यक्ष दीपक थापाले सम्झौतामा हस्ताक्षर गरेका छन् । सम्झौता अनुसार प्रतियोगिता व्यवस्थापनको जिम्मेवारी माइस इन्टरनेसनल सर्भिसले निर्वाह गर्नेछ । लेट्स प्ले सस्टेनेबिलिटी भन्ने नाराका साथ आयोजना हुने प्रतियोगितामा कर्पोरेटतर्फ मेन्स सिंगल, वुमन्स सिंगल र मेन्स डबल्समा प्रतिस्पर्धा हुनेछ । यस पटक विशेष विधातर्फ बैंक तथा इन्सुरेन्स, अटोमोबाइल्स र कन्ट्रक्सन थपिएको छ । विशेष विधातर्फ मेन्स सिंगलको प्रतिस्पर्धा मात्रै हुनेछ । यसैगरी आमन्त्रित विधातर्फ कर्पोरेट संस्थाका अध्यक्ष, प्रमुख कार्यकारी अधिकृत र बोर्ड अफ डाइरेक्टर्सहरुको मेन्स सिंगल्सको प्रतिस्पर्धा पनि आयोजना हुनेछ । प्रतियोगिताको सिंगलतर्फ १५ हजार र डबल्समा २५ हजार दर्ता शुल्क तोकिएको छ । प्रतियोगितामा सहभागी हुन अनलाइन र अन्नपूर्ण पोस्ट्को तीनकुनेस्थित केन्द्रीय कार्यालयमा पनि दर्ता गर्न सकिने अन्नपूर्ण मिडिया नेटवर्कका चिफ मार्केटिङ अफिसर अर्यालले जानकारी दिए । अनलाइनबाट ईसेवा र अन्नपूर्ण पोस्ट् डटकमबाट दर्ता गर्न सकिने छ । अन्नपूर्ण मिडिया नेटवर्कका चिफ मार्केटिङ अफिसर प्रनिल अर्यालले प्रतियोगिता जलवायु परिवर्तनको विषयमा केन्द्रित भएर सञ्चालन गर्ने जानकारी दिए । अहिले सबैको चासो र चिन्ता जलवायु परिवर्तनप्रति छ,' उनले भने, हामीले गर्ने कार्यक्रमहरु पनि जलवायु परिवर्तनको विषयमा केन्द्रित भएर गछौं । यसैगरी माइस इन्टरनेसनल सर्भिसका अध्यक्ष थापाले अन्नपूर्ण पोस्ट् कर्पोरेट ब्याडमिन्टन प्रतियोगिता मात्र नभएर भाइचारा स्थापना गर्ने र सद्भाव बढाउने पर्व पनि भएको बताए।यो प्रतियोगिताले स्वास्थ्यका लागि खेलकुद, राष्ट्रका लागि खेलकुद भन्ने नारालाई मात्र साकार पार्दैन । कर्पोरेट हाउसबीच भाइचारा बढाउन पनि महत्वपूर्ण भूमिका खेल्दछ,'माइसका अध्यक्ष थापाले भने ।"
नीति कथा : दोष दिनुको फल,"अविश्वासपुरमा अन्धक नामका राजा थिए। अन्धविश्वासका भक्त यी राजा सत्यतथ्यको विचारै नगरी जसले जे भन्यो त्यसैको पछि दौडन्थे। राजा जस्ता छन् प्रजा पनि त्यस्तै हुने नै भए। देशवासी सबै अन्धविश्वासकै पक्षपाती थिए। एक दिनको कुरा हो, गाउँका सेठ कतै जान लाग्दा एक गरिब मानिसले बाटो काटेछन्। उनी धनीमानी भएकाले गरिब मन पराउँदैन थिए। मन नपरेको मानिसले बिहानै बाटो काटेको देखेर उनलाई रिस उठ्यो। मनमनै आज साइत पर्दैन कि क्या हो भन्दै गए। नभन्दै त्यस दिन उनको काम बनेन। यसको कारण उनले उही गरिबले बाटो काट्नुलाई माने र घर पुगेर श्रीमतीलाई सुनाए। उनले तत्कालै फलानो व्यक्ति अपशकुनी छ भनेर गाउँभरि हल्ला फिँजाइन्। नराम्रो कुराको हल्ला फिजिन किन बेर लाग्थ्यो र ? कसैका लहडका कारण एउटा निर्दोष व्यक्ति अपशकुनी बन्न पुग्यो। उसलाई देख्नेबित्तिकै सबै परपर हुन्थे। बिचरालाई गाउँमा काम पाउनै मुस्किल पर्न थाल्यो। गरिबीले सताएपछि एक दिन उनकी श्रीमतीले राजाको दरबारतिर गएर काम खोज्न भनिन्। उनी दरबार गए। राजा सामु गएर उनले गाउँलेहरूले काम दिन छाडेको र बालबच्चा भोकै भएकाले काम खोज्न आएको सुनाए। राजाले पनि अपशकुनी भएकाले काम नदिने बताए। उनले आफू अपशकुनी नभएको बताए तर राजाले त्यसलाई स्वीकार गरेनन्। उनले राजासँग विश्वास नलागे जाँच्नु भनी आग्रह गरे। राजाले केही सोचेजस्तो गर्दै भने, ठीकै छ आजलाई भण्डारेसित भनेर केही खाना लिएर जान सक्छौ। भोलि बिहानै जाँच लिन आउँछु। सही ठहरिए दरबारमै काम पाउँछौं। उनी केही खाना लिएर गए। भोलिपल्ट बिहानै राजा उनको मुख हेरेर आए। संयोगवश भइदियो के भने त्यस दिन बिहान उनले खान पाएनन्। त्यसपछि उनले ती गरिबकै कारण कारण यस्तो भएको हो भन्ने ठाने र यस्ता अपशकुनीलाई बाँकी राख्न हुन्न भन्दै भोलि बिहानै झुन्ड्याएर मार्ने आदेश दिए। यो कुरा ती गरिबकोमा पनि पुग्यो। उनले तत्कालै सोही गाउँका चतुरेलाई सुनाए। चतुरेलाई केही कुरा बताएर पठाए। भोलिपल्ट बिहानै उनलाई झुन्ड्याउनै लागेको बेला राजाले सोधे, तिम्रो अन्तिम इच्छा के छ ? उनले भने, हो महाराज ! म अपशकुनी हुँ, मेरो अनुहार देखेपछि हजुरले समेत खान पाउनु भएन। तर, हजुरको अनुहार त यति अपशकुनी रहेछ कि जसलाई देखेपछि बाँच्नसम्म नपाइने रहेछ। दुनियाँलाई यही कुरा सुनाइयोस् भन्ने चाहन्छु महाराज ! उनको कुरा सुनेर राजा झस्किए। नैतिक शिक्षा : भनिन्छ, अरूलाई दोष दिनु भनेको आफैं दोषी हुनुको गतिलो प्रमाण हो। अरूलाई एउटा औंलो देखाउँदा बाँकी औंलाले आफैंलाई देखाइरहेको हुन्छ भन्ने उखान त्यत्तिकै चलेको कहाँ हो र ?"
व्यवसाय छोडेर अकबरे खेतीमा रमाएका जीतबहादुर,"गोरखा : गोरखाको फुजेलमा अति लाभदायक भनेर चिनिएको अकबरे खुर्सानी (डल्ले खुर्सानी) को व्यवसायिक खेती गर्न सुरु गरिएको छ । गण्डकी गाउँपालिका ४ फुजेलका जीतबहादुर भट्टले ढाबेको एक सय १७ रोपनी जग्गामा अकबरे खुर्सानीको व्यवसायिक खेती सुरु गरेका हुन् । उनी भूपू सैनिक संघका केन्द्रीय उपाध्यक्ष समेत हुन् । वर्षौँअघि देश, विदेश बसाइँ सरेका इष्टमित्रको बाँझो जग्गा जोतेर खुर्सानी खेती गरेको भट्टले बताए । आफ्नो १६ रोपनी पुख्र्यौली बारीमा र एकसय एक रोपनी भाडामा लिएको जग्गा थपेर उनले अकबरे खुर्सानी खेती गरेका हुन् । मैले थाहा पाएअनुसार यति ठूलो क्षेत्रफलमा अकबरे खुर्सानी लगाइएको नेपालको यो सबैभन्दा ठूलो अकबरे खेती हो,' उनले भने, अब यसलाई अकबरे खुर्सानीको पकेट क्षेत्र बनाउने ध्याउन्नमा छु । अकबरे खुर्सानी खेतीको बारेमा धेरै अध्ययन गरेको उनी बताउँछन् । भट्टले विगत दुईवर्षदेखि ३५ लाख रुपैयाँभन्दा धेरै लगानी गरेर खुर्सानी खेती सुरु गरेको जनाएका छन् । उत्पादन भने गत भदौदेखि मात्र सुरु भएको उनको भनाइ छ । यसअघि उनले बाख्रा पालन गर्दै आएका थिए । कृषि क्षेत्र अध्ययन भ्रमण गर्न पालुङ जाँदा पूर्व मेचीतिरका किसान साथीहरुले गण्डकी क्षेत्रमा खुर्सानी हुँदैन भनेर अल्लि खसालेर बोले । त्यही इखले मैले अकबरे लगाउने अठोट गरेको हुँ,' उनले भने, पहिलो वर्ष ७५ हजार वटा बिरुवा रोपेँ । २५ हजार जति बिरुवा मर्यो । यो वर्ष पनि बेमौसमी वर्षाले उत्पादनमा ह्रास आएको उनको गुनासो छ । बेमौसमी वर्षातले धेरैठूलो नोक्सानी भयो,' उनी भन्छन्, यो बेला ३० लाख रुपैयाँको खुर्सानी बेच्ने लक्ष्य थियो तर जम्मा एक लाख ५० हजारको मात्रै बेचेँ । अहिलेसम्म पाँच क्विन्टल मात्र खुर्सानी बिक्री गरेको उनले बताए । अकबरे खुर्सानीका लागि बजारको भने कुनै समस्या छैन । अहिले प्रतिकिलो दुईसय २५ रुपैयाँमा हारालुछ हुन्छ,' उनले भने, मुग्लिनको थ्री सिस्टर अचार उद्योगको डिमाण्ड पूरा गर्न पनि सकेको छैन । वाईवाई चाउचाउसित पनि सम्पर्क भएको छ तर उनीहरुको डिमाण्ड झन पूरा गर्न सकेको छैन । खुर्सानी खेतीका लागि मात्रै उनले ऋण गरेर ३७ लाख रुपैयाँ खर्च गरेका छन् । वर्षातले नबिगारेको भए पहिलो लटमै खर्च उठ्थ्यो,' उनले भने, तर अहिले व्यवसाय सुरु गर्दा लागेको ऋण तिर्न सक्ने अवस्था छैन । कतैबाट सहयोग भयो भने खुर्सानीको पकेट क्षेत्रको रुपमा विकास गर्ने योजना पनि बनाएको छु । यहाँको हावापानीमा अकबरे खुर्सानी राम्रो फल्ने उनले बताए । भट्टले नेपाली सेनाको जागिरबाट निवृत्त भएपछि गोरखा नगरपालिका १३ देउराली रामशाह टोलमा दूध (डेरीका सामान) को व्यवसाय सुरु गरेका थिए। त्यतिबेला टोल विकास संस्था तथा गोरखकाली रबर उद्योग बचाउ समितिको संयोजक रहेर काम पनि गरेका थिए । तर भूकम्पले व्यवसाय लथालिंग बनाएपछि पैत्रिक थलोमा फर्केर बाँझो जग्गाको सदुपयोग गर्न थालेका हुन् । २०७४ सालमा गाउँ फर्किएका उनले सुरुमा कालिका कृषि समूहमा आवद्ध भएर बाख्रा र लोकल कुखुरा पालन सुरु गरे । २०७५ सालमा २२ वटा बाख्राबाट व्यवसाय सुरु गरेका उनले एकै पटक ५३ वटा बाख्रा मरेपछि ठूलो क्षति व्यहोर्नु पर्यो । बाख्रापालन व्यवसायमा क्षति भएपछि खुर्सानीको सम्भावना देखेँ,' उनी भन्छन्, एकपटक रोपेको खुर्सानीको बोटले तीन वर्षसम्म उत्पादन दिने उनी बताउँछन् । वर्षमा दुईदेखि चार पटक टिप्न मिल्छ । उनले स्थानीय छ देखि १० जना महिलाहरुलाई रोजगारी दिएका छन् । बाँझो जग्गा जोतेर व्यवसाय सञ्चालन गरेपनि कृषि क्षेत्रमा लगानी गर्ने वडा, पालिका, प्रदेश, ज्ञान केन्द्र, संघीय सरकार कहिँकतैबाट हौसला नपाएको उनको गुनासो छ । बाँझोबारी जोत्न दुई वर्षअघि कृषि ज्ञान केन्द्रले केही अनुदान सहयोग गरेको थियो । त्यसपछि सबै ऋण लिएर काम गरेको छु,' उनी भन्छन्, अनुदान दिने कार्यालयहरु राजनीतिक सोर्सफोर्स भएका गैरकिसानलाई कोटाको आधारमा अनुदान दिँदैमा व्यस्त छन् ।"
बस दुर्घटनामा १२ बालबालिकासहित ४५ को मृत्यु,बुल्गेरिया : बुल्गेरियामा बस दुर्घटना र आगलागीमा परी १२ बालबालिकासहित कम्तीमा ४५ जनाको मृत्यु भएको छ । बुल्गेरियाको राजधानी सोफियाको दक्षिणपश्चिमस्थित बोस्नेक गाउँमा सो दुर्घटना भएको हो । दुर्घटना भएको बस म्यासेडोनियामा दर्ता भएको र बसमा सवार यात्रु सोही देशका हुनसक्ने बीबीसीमा समाचार छ । दुर्घटनाको बारेमा स्थानीय सरकारले छानविन सुरु गरेको छ । बसमा आगो कसरी लागेको हो भन्नेबारे बुल्गेरियाको आन्तरिक मन्त्रालयले समेत छानविन सुरु गरेको छ। अधिकारीले आगो लाग्नुअघि बस राजमार्गमा ठोक्किएको हुनसक्ने बताएका छ । मृतक अधिकांशको शव जलेको छ। घाइतेहरुको स्थानीय अस्पतालमा उपचार भइरहेको छ। म्यासेडोनियाका प्रधानमन्त्रीले बुल्गेरियाका समकक्षीसँग घटनाका बारेमा टेलिफोनमा कुराकानी गरेका छन्।
शान्ति सेना सिरिया प्रस्थान,"काठमाडौं : सिरियामा तैनाथ राष्ट्रसङ्घीय हतियाररहित पर्यवेक्षक बल (युएनडिओएफ) मा सहभागी हुन १९२ नेपाली शान्ति सेनाको टोली सिरिया प्रस्थान गरेको छ। यान्त्रिक पैदल सेना, समीप सुरक्षा इकाइ, इञ्जिनियर र स्वास्थ्यकर्मीसमेत समाविष्ट उक्त टोली राष्ट्रसङ्घको विशेष उडानबाट शनिबार बिहान कार्यक्षेत्रतर्फ प्रस्थान गरेको हो। राष्ट्रसङ्घीय सुरक्षा परिषद्ले सन् १९७४ मा इजरायल र सिरियाबीचको युद्धविराम भङ्ग हुन नदिन, इजरायली, सिरियाली सेना हातहतियाररहित भएको सुनिश्चित गर्न तथा दुई देशबीच छुट्याइएका सीमा क्षेत्र र सीमितताको पर्यवेक्षण गर्न युएनडिओएफ स्थापना भएको हो। युएनडिओएफको स्थापनाकालदेखि नै नेपाली सेनाले उक्त मिसनमा शान्ति सेनामा योगदान पुर्याउँदै आएको छ।"
१० भाइको मनोदशा र एमालेमा सन्नाटा,"ओलीको मन जितेर बढीभन्दा बढी फाइदा लिनु नै १० भाइका लागि लाभदायक देखिन्छ। गत जेठ २ मा पार्टी विवाद मिलाउन गठन भएको कार्यदलमा बस्न योगेश भट्टराईलाई प्रस्ताव गरियो। भट्टराईले आफू नबस्ने बरु, भीम रावल र रघुजी पन्तलाई कुनै पनि हालतमा कार्यदलमा नछुटाउन अडान राखे। एमालेका तत्कालीन वरिष्ठ नेता माधव नेपालका तर्फबाट रावल कार्यदलको संयोजक बने, पन्त सदस्य बने। भट्टराईले रावल र पन्तलाई कार्यदलमा राख्नैपर्ने अडानको उद्देश्य यस्तो थियो (माधव नेपाललाई एकतामा सहमति गराउने र पार्टी एकता कायम राख्ने)। आफूभन्दा रावल र पन्तले नै नेपाललाई सहमत गराउन सक्ने भट्टराईको बुझाइ थियो। किनकि, नेपाल समूहमा भट्टराईभन्दा रावल र पन्त नै वंशज मानिन्थे। कार्यदलमा जिम्मेवारी पाएपछि रावल र पन्तले पनि पार्टी एकतालाई केन्द्रमा राखेर सहमतिको प्रयास गरे। नेता नेपालले मानेनन्, १० बुँदे गर्दै (१० भाइ) एमालेमै बस्ने निधो गरे। एमाले र माओवादी केन्द्रबीच एकता पछि बनेको (नेकपा) मा विवाद बढ्दै जाँदा प्रचण्ड र नेपाल समूहले समानान्तर पार्टी अभ्यास गरिरहेका थिए। धुम्बाराहीभन्दा पेरिसडाँडामा बैठक, छलफल र रणनीति बन्थे। तर, त्यतिबेला माओवादी नेताहरूको शैली, व्यवहार र हस्तक्षेपले नेपाल समूहका अधिकांश नेताहरू एमालेमै बस्ने निष्कर्षमा पुगेका थिए। हामीले त्यही भएर १० बुँदे मान्यौं र जतिसुकै अपमान भए पनि एमालेमै बसौं भनेर सल्लाह गर्यौं, कार्यदलका एक नेताले भने। १० बुँदे सहमति गरेर जसरी पनि पार्टीमै बस्ने निधो गरेका नेताहरूको १० औं महाधिवेशनमा व्यवस्थापन र पार्टीमा स्थानबारे चासो बढेको छ। विगतमा पार्टी राजनीतिदेखि राष्ट्रिय राजनीतिमा चर्चा र आशाका रूपमा हेरिएका नेताहरू यतिबेला मौन छन्। पार्टी अध्यक्ष केपी ओलीको मुख ताकेर बसेका छन्। ओलीले संकेत नगरेका कारण पदाधिकारीमा उम्मेदवारी पनि घोषणा गर्न सकेका छैनन्। उपाध्यक्ष भीम रावलले भने अध्यक्ष पदमै उम्मेदवारी घोषणा गरेका छन्। हालै ललितपुरमा सम्पन्न विधान महाधिवेशनले ७० वर्षे उमेर हद तोकेका कारण रावलका लागि नेतृत्वमा दाबी गर्ने यो अन्तिम अवसर हो। अर्थात् आए आँप, गए झटारो। पार्टी उपाध्यक्ष भइसकेका कारण अध्यक्ष पदमा रावलको उम्मेदवारी स्वाभाविक त हो। तर पनि, पार्टीमा अध्यक्ष ओलीको एकछत्र चलिरहेको र हिजो उनकै पक्षमा रहेका नेताहरूले समेत खुलेर समर्थन गर्न नसक्ने अवस्थामा रावलको उम्मेदवारी आएको छ। नवौं महाधिवेशनमा माधव नेपाल पक्षको झन्डैझन्डै समान हैसियत रहेका बेला रावलले नेपाल समूहबाट उपाध्यक्षमा सर्वाधिक मत ल्याएका थिए। तर, यसपटक ओलीलाई निर्विकल्प नेताका रूपमा महाधिवेशन हलबाट तालीको गडगडाहटले निर्विरोध गराउने संस्थापन पक्षको तयारीमा रावल बाधक देखिएका छन्। ओलीलाई निर्विकल्प नेता बनाउन वडा अधिवेशनदेखि महाधिवेशन प्रतिनिधि चयनसम्म एमालेले गरेको सहमतिको प्रक्रियालाई रावलले चुनौती दिएका छन्। रावलले एकाएक उम्मेदवारी घोषणा गरेपछि संस्थापन पक्षका नेताहरू चिढिएका छन। १० बुँदे पछि पनि ओलीसँग ठासठुस परिरहेका रावल अन्तिमसम्म मैदानमा टिक्नेनटिक्ने भने टुंगो छैन। पार्टी एकताको सन्देश दिन र केन्द्रदेखि प्रदेशबाट भएको सत्ता बहिर्गमनको पीडा बिर्सदै पुनः ओलीको एकल नेतृत्वलाई स्थापित गर्न रावललाई ब्याक गराएर सहमतिको प्रयासको सम्भावना भने बाँकी नै छ। यसका लागि रावललाई पुनः उपाध्यक्ष वा वरिष्ठ उपाध्यक्षमा व्यवस्थापन गर्नुपर्ने आवश्यकता छ। केहीगरी चुनावी मैदानमा उत्रिए भने रावललाई विगतको नेपाल पक्षको मतको केही अंश आउने अनुमान गरिएको छ। विगतमा रावल जत्तिकै ओलीप्रति आक्रामक थिइन्, अष्टलक्ष्मी शाक्य। शाक्य पछिल्लोपटक ओली निकट छिन्। माधव नेपाल छोडेपछि ओलीले डोरमणि पौडेललाई ब्याक गराएर शाक्यलाई बाग्मती प्रदेशको मुख्यमन्त्री पनि बनाए। तर, पार्टी विभाजनपछि एमालेले बहुमत गुमायो र उनको नेतृत्वको सरकार ढल्यो। १० औं महाधिवेशनमा शाक्य एमालेको उपाध्यक्षमा सर्वसम्मत जस्तै छिन्। समकालीन महिला नेतामा शाक्य हाइटमा अरू छैनन्। त्यसैले ओलीलाई सर्वसम्मत अध्यक्ष बनाएर सहमतिको महाधिवेशन बनाउनुपर्ने शाक्यले बताउँदै आएकी छिन्। उपाध्यक्ष युवराज ज्ञवालीले उपाध्यक्षमै आशा गरेका छन्। तर, उनलाई अनुशासन आयोगको अध्यक्ष बनाउने सम्भावना रहेको नेताहरू बताउँछन्। १० बुँदे पछि पनि ओलीसँग ठासठुस परिरहेका रावल अन्तिमसम्म मैदानमा टिक्नेनटिक्ने भने टुंगो छैन। सबैभन्दा अप्ठ्यारोमा छन्, उपमहासचिव घनश्याम भुसाल। विधान महाधिवेशनमा फड्के किनाराका साक्षी जस्तै बनेका भुसाल उम्मेदवारीबारे मौन छन्। अध्यक्ष ओलीले उनलाई महासचिवमा प्रस्ताव गर्ने सम्भावना शून्यजस्तै छ। उपमहासचिव पद पनि घटाइएको छ। अब ओलीले चाहे उपमहासचिवमै दोहोरिने, नभए केन्द्रीय सदस्यमै चित्त बुझाउनुपर्ने अवस्था घनश्यामलाई छ। ओलीले चाहेमा उपाध्यक्ष पदमा सुरक्षित हुन सक्छन्। तर, ओलीलाई साथ दिँदै आएका आफ्नै प्यानल र माओवादी नफर्केका नेताहरूलाई पनि पदाधिकारीमा व्यवस्थापन गर्नुपर्ने भएकाले भुसालका लागि उपाध्यक्ष पनि के हो, के हो भन्न थालिएको छ। सम्मानजनक व्यवस्थापन नभए भुसालले अध्यक्षमा पनि उम्मेदवारी घोषणा गर्न सक्ने उनी निकट नेताहरू बताउँछन्। मलिन स्वर मा महासचिवको आकांक्षा व्यक्त गर्दै आएका सुरेन्द्र पाण्डेको पनि अवस्था उस्तै छ। नवौं महाधिवेशनमा ईश्वर पोखरेलसँग महासचिवमा झिनो मतले पराजित भएका पाण्डेलाई महासचिव वा उपाध्यक्षमा व्यवस्थापन गर्नुपर्ने हुन्छ। तर, त्यति सजिलो छैन। महासचिवमा विष्णु पौडेल वा शंकर पोखरेलमध्ये एकजना ओलीको रोजाइमा पर्ने निश्चित छ। पाण्डेले महासचिवभन्दा तल जान नसकिने धारणा राख्दै आएका छन्। उपाध्यक्षका आकांक्षीमा पनि ओली निकट नेताहरूको सूची लामै रहेकाले पाण्डेको सम्भावना कम छ। चार जना उपाध्यक्षका लागि ६ जना बढी आकांक्षी देखिएका छन। वरिष्ठ उपाध्यक्षमा ओलीले महासचिव ईश्वर पोखरेललाई व्यवस्थापन गर्ने लख काटिँदैछ। सचिवद्वय योगेश भट्टराई र गोकर्ण विष्टको सचिव पदमै व्यवस्थापन हुने अनुमान गरिएको छ। पार्टी विवादका बेला शेरबहादुर देउवालाई प्रधानमन्त्री बनाउने प्रस्तावमा हस्ताक्षर नगरेका र एकताका लागि पहल गरेका कारण अरू नेताभन्दा भट्टराई ओलीको रोजाइमा पर्ने नेताहरू बताउँछन्। उनको सचिव पदमै व्यवस्थापन हुन सक्ने नेताहरू बताउँछन्। पछिल्ला दिनमा भट्टराईले पार्टी विभाजन गरेका नेताहरूप्रति आक्रामक भाषण पनि गर्दै आएका छन्। अर्का सचिव विष्ट भने मौन छन्। उनी, पाए माथि नपाए सचिवकै पद सुरक्षित गरिदिन लबिङ गरिरहेको नेताहरू बताउँछन्। १० बुँदेपछि पनि विष्ट राजनीतिबारे त्यति बोलेका छैनन्। १० बुँदे गरेर एमालेमै बसेका अर्का सचिव भीम आचार्य पनि सचिव पदकै आकांक्षी छन। शेरधन राई मुख्यमन्त्रीबाट हटेपछि केही समय उनलाई मुख्यमन्त्री बनाइएको थियो। दसौं महाधिवेशनबाट एमालेमा ७ जना सचिव निर्वाचित हुनेछन्। विधान महाधिवेशनबाट २ सचिव पद थप गरिएको थियो। सचिव पदमा दर्जनभन्दा बढी आकांक्षी देखिएका छन्। विगतमा दुई कार्यकाल केन्द्रीय सदस्य भइसकेका ओली निकट अधिकांश नेताहरूले सचिव पदको दाबी गरेका छन। माओवादी नफर्केका टोपबहादुर रायमाझी, लेखराज भट्ट र प्रभु साहले पनि सचिव पदमै आकांक्षा राखेका छन्। माधव नेपालसँग विगतमा निकै नजिक मानिने रघुजी पन्तले उपाध्यक्षमा चासो देखाएका छन्। उनी, नवौं महाधिवेशनमा उपमहासचिवमा पराजित भएका थिए। तर, उपाध्यक्षमा उनको व्यवस्थापन त्यति सजिलो नभएको ओली निकट नेताहरू बताउँछन्। उमेरहदको व्यवस्थाका कारण अमृत बोहराको महाधिवेशनबाट बिदाइ हुनेछन्। उनलाई पार्टीले सल्लाहकार वा अरू सम्मानित पदमा व्यवस्थापन गर्ने नेताहरू बताउँछन्। ओली निकट नेताहरू यसपटक एकलौटी रूपमा महाधिवेशन प्रतिनिधि बनेका छन् । १० बुँदे सहमति गरेर पार्टीमै बसेका नेताहरूका लागि महाधिवेशनमा न चुनावी प्रतिस्पर्धा सहज छ न त, बार्गेनिङ पावर नै छ। विगतको प्यानलका आधारमा संगठित हुने अवस्था पनि उनीहरू सामु छैन। त्यही कारण उनीहरूले संगठित रूपमा उम्मेदवारी घोषणा गर्न पनि सकेका छैनन्। ओलीको मन जितेर बढीभन्दा बढी फाइदा लिनु नै उनीहरूका लागि लाभदायक देखिन्छ।"
नेपालभारत सीमा नाकाबाट दुई करोड बराबरको सामान बरामद,"विराटनगर : भारतसँग सीमा जोडिएका प्रदेश १ का विभिन्न जिल्लाबाट लगभग दुई करोड मूल्य बराबरको तस्करीका सामान बरामद गरेको छ। पछिल्लो दुई महिनाको अवधिमा सशस्त्र प्रहरीले भन्सार छलीका लत्ताकपडा, चिनी, सूर्तिलगायतका किराना सामग्री र दैनिक उपभोग्य वस्तु बरामद गरेको हो। असोज पहिलो सातादेखि हालसम्म एक करोड ९८ लाख ३८ हजार आठ सय ३४ रूपैयाँ बराबरको अवैध सामान नियन्त्रणमा लिएर कारबाहीका लागि भन्सार कार्यालयमा बुझाइएको सशस्त्र प्रहरी बल प्रदेश १ का प्रमुख डीआईजी कमल गिरीले बताए। भारतसँग खुला सीमा रहेकामध्ये इलामबाट २६ लाख ६२ हजार चार सय १०, झापाबाट ७७ लाख ४४ हजार सात सय ५१, मोरङबाट ३४ लाख ८६ हजार नौ सय ८९ र सुनसरीबाट १३ लाख २१ हजार ५६ रूपैयाँ बराबरको सामग्री बरामद गरिएको उनको दाबी छ। सशस्त्रको १ नम्बर बराह बाहिनी इटहरीबाट खटिएको टोलीले मात्रै ४६ लाख दुई हजार छ सय २८ रूपैयाँ बराबरको तस्करीका सामग्री बरामद गरेको थियो। दुई महिनाको अवधिमा एक सय ९१ किलोग्राम गाँजा, १३ पिस ट्रामाडोल, १६ ग्राम तीन मिलिग्राम ब्राउन सुगर (खैरो हेरोइन), चार सय ९२ ट्याब्लेट नाइट्रोजेपाम, ४२ बोतल इस्कुफ कफ सिरप, ९५ एम्पुल लुपिजेसिक, १८ एम्पुल डाइजापाम, १८ एम्पुल फेनारगन, १० पत्ता नाइट्रोसन, ४१ एम्पुल एभिल र एक सय ५९ ट्याब्लेट स्पास्मोप्रोक्सिभन बरामद भएको छ। सशस्त्रले मोरङबाट एउटा कटुवा पेस्तोल नियन्त्रणमा लिएको छ। त्यस्तै चार इन्चको हात्तीको दारासमेत बरामद गरेको छ। सशस्त्रले झापाबाट दुई लाख ९४ हजार पाँच सय ७४ रूपैयाँ बराबरको ६१९२ क्यूफिट तस्करी काठ र काठ तस्करीमा प्रयोग गरिएको ट्याक्टर नियन्त्रणमा लिएको थियो। अवाञ्छित गतिविधी, चोरी तस्करी र अपराध नियन्त्रण गर्न सशस्त्रले नेपालभारत सीमा क्षेत्रमा निगरानी बढाएको छ।"
"पर्सा, बारा र रौतहट अदालतमा कानुन व्यवसायीले चारदिन बहस नगर्ने","वीरगन्ज : प्रधानन्यायाधीश चोलेन्द्र शमशेर जबराको राजीनामा माग्दै आन्दोलनरत पर्सा, बारा र रौतहटका कानुन व्यवसायीले आजदेखि अदालतमा बहस नगर्ने घोषणा गरेका छन्। साथै उनीहरुले थप चार दिने आन्दोलनका कार्यक्रम घोषणा गरेका छन् । वीरगन्जस्थित उच्च अदालत अस्थायी इजलाश , पर्सा जिल्ला अदालत, बारा जिल्ला अदालत र रौतहट जिल्ला अदालत बार एसोसियसनको संयुक्त बैठकले अदालतमा बहस बहिष्कार गर्नेसहितका चार दिने आन्दोलनका कार्यक्रम घोषणा गरेको हो । त्यहीअनुरुप उच्च अदालत अस्थायी इजलाश, पर्सा जिल्ला अदालत, बारा जिल्ला अदालत र रौतहट जिल्ला अदालतमा कानुन व्यवसायीहरुले मङगलबारदेखि चार दिनसम्मका लागि बहस बहिष्कार गरेका हुन्। मङगलबारदेखि चार दिनसम्म बन्दीप्रत्यक्षीकरणको मुद्दाबाहेक अन्य मुद्दाको पेशी चार दिनसम्म स्थगीत गर्ने निर्णय भएको उच्च अदालत बार एसोसियसन वीरगन्जका सचिव शैलेन्द्र चौरसीयाले बताए । यस्तै थप घोषित आन्दोलनका कार्यक्रम अनुसार वीरगन्जस्थित उच्च अदालत अस्थायी इजलाश परिसरमा मङगलबार बिहान ११ बजे देखि दिउँसो १ बजे सम्म कानुन व्यवसायीहरुले धर्ना दिए। यसैगरी बुधबार उच्च अदालत अस्थायी इजलाश वीरगन्जकै परिसरमा बिहान ११ देखि १२ बजेसम्म धर्ना दिने र दिउँसो १ बजे विरोधसभा गर्ने निर्णय पनि गरिएको सचिव चौरसीयाले जानकारी दिए । बुधबारको विरोध सभामा नेपाल बार एसोसियसनका केन्द्रीय सदस्य भीम बन्जरा र बरिष्ठ अधिवक्ता हरिहर दाहालले पनि सम्बोधन गर्ने चौरसीयाले बताए । बिहीबार मंसिर ९ गते बारा जिल्ला अदालतको परिसरमा धर्ना दिने कार्यक्रम तय भएको उच्च अदालत बार एसोसिएसन वीरगन्जका निवर्तमान अध्यक्ष सुधिर कर्णले जानकारी दिए । मंसिर १० गते रौतहट जिल्ला अदालत परिसरमा बृहत विरोधसभा गर्ने निर्णय भएको उनले बताए ।"
भ्रष्टाचार नियन्त्रणमा जन सहभागिता,"भ्रष्टाचारबाट समाजमा सबै प्रकारका असमानता बढ्दै जान्छ। इमान्दारिता र सच्चरित्रतामा कमी आउँछ। केही दशकदेखि नागरिक सहभागिताको विषयले लोकतान्त्रिक शासन प्रणालीमा महत्त्व पाइराखेको छ। सार्वजनिक भलाइका लागि गरिने क्रियाकलापमा नागरिकको सशक्त सहभागिता दिन पाउने अधिकार रहन्छ। यस प्रकारको सहभागिता लोकतान्त्रिक आर्थिक र सामाजिक परिवर्तनका लागि कोसेढुंगा सावित हुँदैआएको छ। यसबाट नागरिकको सशक्तीकरण सम्भव हुन्छ। नागरिक सहभागितालाई सर्वसाधारण नागरिकले सार्वजनिक निकायबाट लिइने निर्णय प्रक्रियामा प्रभाव पार्ने अवसरका रूपमा ग्रहण गर्ने र यसले लोकतान्त्रिक निर्णय प्रक्रियालाई संस्थागत गर्न भूमिका निर्वाह गरिआएको पाइन्छ। समुदायलाई प्रभावित गर्ने सबै प्रकारका निर्णय लिइँदा नागरिकले अधिकार र शक्तिको आधारमा सार्वजनिक निकायहरूलाई निर्देशित गर्छन्। कतिपय अन्तर्राष्ट्रिय स्तरमा गरिने सन्धिसम्झौतामा समेत नागरिक सहभागितालाई प्राथमिकतामा राख्ने अभ्यास प्रारम्भ भएको छ। प्रतिनिधि उदाहरणका लागि अधिवेशनले सूचनामा पहुँच, निर्णय प्रक्रियामा नागरिकको सहभागिता र वातावरणीय संरक्षणमा नागरिकको सहज पहुँच स्थापित गर्ने विषयलाई समेटेको थियो। जसमा नागरिक प्रभावित हुने जुनसुकै क्रियाकलापमा उनीहरूको स्वीकृति र सहमति प्राप्त हुनुपर्नेमा जोड दिएका छन्। लोकतान्त्रिक प्रक्रियामा नागरिकलाई सहभागी बनाउने सम्बन्धमा विविध प्रकारका अभ्यास भइराखेका छन्। निष्पक्ष मतदानबाट आफूमाथि शासन गर्ने प्रतिनिधिको निर्वाचन गर्ने, जनस्तरमा विभिन्न प्रकारका संघ र संगठनमा आबद्धता दिँदै सरकारलाई सही दिशामा निर्देशित गर्ने काम हुन्छ। नागरिक र सरकारबीच खुला संवाद र सहभागितालाई सशक्त बनाउन संस्थागत संरचना र कानुनी व्यवस्था मिलाउने काम हुनुपर्छ। निर्णय प्रक्रियामा उक्त निर्णयबाट प्रभावित हुने नागरिकले नै प्राथमिकता निर्धारण गर्ने व्यवस्था हुनु उत्तम हो। स्थानीय तहबाट सूचना प्रवाह गर्ने, स्थानीय स्रोत, साधन र विषय लगायतमा सरकारलाई सूचना उपलब्ध गराउनुपर्छ। यसरी दबाब सिर्जना गर्ने, निष्पक्ष र न्यायपूर्ण अवस्थाको सिर्जना गरी सीमान्तकृत एवं कमजोर वर्गको कल्याणका दिशामा सरकारी क्रियाकलापलाई केन्द्रित बनाउनु पनि पर्छ। भ्रष्टाचार नियन्त्रणका सम्बन्धमा नागरिकको सहभागिता अन्य सार्वजनिक प्रक्रियामा देखिनेभन्दा विशेष प्रकारको गतिशील र पृथक् हुन्छ। राज्य र सरकारले भ्रष्टाचार नियन्त्रणका लागि नागरिकलाई भूमिका प्रदान गर्ने सम्बन्धमा सधैं खुला र सौहाद्र्रताका साथ स्थान र महत्त्व दिनुपर्छ। यथासमयमा आवश्यक सूचना उपलब्ध गराएको अवस्था देखिँदैन। भ्रष्टाचार वृद्धि हुनुको मूल कारण लोकतान्त्रिक समावेशीकरणलाई अस्वीकार गर्नु पनि हो। यस्ता विकृतिपूर्ण स्थितिको विकासमा कानुनी प्रावधानहरूको उल्लंघन, स्वस्थ, सच्चरित्र एवं नैतिकवान् व्यक्तिहरूलाई त्यस्ता क्रियाकलापबाट अलग राख्ने गरिन्छ। यस अवस्थामा नागरिकको भूमिका सामाजिक जवाफदेहिताको निर्वाह गर्ने र भ्रष्टाचारजन्य क्रियाकलापलाई अस्वीकार गर्नुपर्छ। यस्ता अपराध कर्महरूलाई निरुत्साहित गर्ने गरी आफ्ना क्रियाकलापलाई केन्द्रित बनाउने, सार्वजनिक पदाधिकारीको आचरण, व्यवहार र उनीहरूले लिएका निर्णयहरूको मूल्यांकन र विश्लेषण पनि गर्नुपर्छ। भ्रष्ट आचरण र क्रियाकलापबारे सम्बन्धित निकायलाई नियन्त्रणका लागि आवेदन गर्ने, यस्ता भ्रष्ट कुकर्महरूलाई नियन्त्रण र निस्तेज गर्न आवश्यकतानुसार दबाब दिने गर्नुपर्छ। नागरिक सहभागिताबाट मात्रै भ्रष्टाचार नियन्त्रण गर्न सम्भव भएको र देशलाई सुशासनतर्फ अभिमुख गर्न नागरिक सफल हुँदै गएका उदाहरण पाइन्छन्। सञ्चारमाध्यमहरूबाट त्यस्ता भ्रष्टाचारजन्य क्रियाकलापको सार्वजनिकीकरण गर्ने गराउने, भ्रष्टाचारका विरुद्धमा जनजागरण कार्यक्रम पनि आवश्यक हुन्छ। अभियानकै रूपमा जारी राख्न विभिन्न प्रकारका प्रशिक्षण कार्यक्रम सञ्चालन गर्नेजस्ता प्रयासबाट भ्रष्टाचारविरुद्ध शून्य सहनशीलताको अवस्था बनाउन योगदान दिनुपर्छ। भ्रष्टाचार भइराखेको र हुने सम्भावना पर्याप्त देखिएमा त्यस्ता क्रियाकलापको सशक्त बहिष्कार गरिँदा मात्र यस्ता विकृत स्थितिमा सुधार आउन सक्छ। भ्रष्टाचारजन्य कार्यहरूको निरन्तर रूपमा उजागर गर्दैजाँदा पनि भ्रष्टहरू निरुत्साहित हुन पुग्छन्। प्रविधिको विकासका कारण त्यस्ता कुकृत्यलाई शीघ्र सरल र सुगम तरिकाले अनलाइन माध्यमबाट प्रचारप्रसार गरी भ्रष्टहरूलाई भत्र्सना गर्ने कार्य गर्न सकिन्छ। स्मार्ट फोनको प्रयोगबाट भ्रष्टाचारजन्य कार्यको सूचना नियन्त्रक निकायहरूसम्म पुर्याउने र आमनागरिकमा प्रवाह गर्ने कार्यको प्रारम्भ भएको छ। सन् २०१२ मा नै विश्व बैंकले इन्टेग्रिटी एपको प्रयोगद्वारा यस बैंकबाट सञ्चालित आयोजनाहरूमा भएको भ्रष्टाचारजन्य क्रियाकलापमा सूचना प्राप्त गर्न रसोको लिंकमार्फत अनुसन्धान पश्चात् प्राप्त परिणामसमेत सार्वजनिक गर्दै आएको छ। कार्यालय र सार्वजनिक निकायभन्दा बाहिर नागरिकको समूह एकीकृत भई सामाजिक सञ्जालद्वारा समेत यस्ता सूचनाको प्रवाह गरेर भ्रष्टाचार नियन्त्रणको प्रयास भएको पाइन्छ। भारतमा स्वातीर रामानाथनले यस्ता क्रियाकलाप अभियानकै रूपमा उजागर गर्न केही वर्षदेखि अनलाइन प्लेटफर्मको प्रयोग गरिहेका छन्। उनीहरूले सर्वसाधारण निरीह नागरिकले हरेक दिन सार्वजनिक निकायबाट सेवा प्राप्त गर्दा रकम तिर्नु परेको यथार्थता संग्रह गरी सार्वजनिक गर्छन्। मैले घुस खुवाएँ (आई पेड ब्राइब) नाम दिइएको अनलाइन प्लेटफर्मको प्रयोग गरेर भ्रष्टहरूलाई हदैसम्मको भत्र्सना गरेको पाइन्छ। जुन असल र उत्पादक अभ्यास हो । यसले सूचना संकलन मात्र गरेको नभई भ्रष्टाचार नियन्त्रणको दिशामा जनचेतनाको लहर सिर्जना गर्न मद्दत पुर्याएको प्रष्ट छ। डिगीवेष्ट नामक वेब पोर्चल मोबाइल अप्लिकेसन प्रविधिको माध्यमबाट भ्रष्टाचारलाई निरुत्साहित गर्ने कार्ययुरोपमा प्रयोगमा छ। यसले एक पद्धति नै विकास गरेको र सूचनाहरूको संग्रह रविश्लेषण गर्दै आमनागरिक समक्ष सम्प्रेषण गर्छ। सार्वजनिक खरिद लगायतका सन्दर्भका गरिने भ्रष्टाचारका यथार्थ विवरणको सार्वजनिकीकरण गर्दै आएको छ। यसले सार्वजनिक पदाधिकारीमा जवाफदेहिताको विकास गर्न, सम्पूर्ण कार्यलाई पारदर्शी बनाउन र सबै प्रकारका सूचनामा खुला पहुँच स्थापित गराउन मद्दत गरेको छ। नागरिकको यस प्रकारका क्रियाकलापका प्रभावले विश्वका कतिपय देशमा भ्रष्टाचार कम गर्न महत्त्वपूर्ण सहयोग पुग्छ। नागरिकको यस प्रकारको योगदानले सुशासन कायम गर्न ठूलो मद्दत पुग्छ। नागरिकको सार्वजनिक पदाधिकारीप्रतिको नकारात्मक धारणा र आलोचनाको अवस्थामा सुधार आउनथालेको छ। भ्रष्टाचार हुँदै गर्दा नागरिकमा नैराश्यता छाएको, सार्वजनिक क्रियाकलापमा नागरिकले सहभागिता दिन छाडेको बुझिन्छ। सुशासनका दिशामा त्यस्ता देशहरूले खासै प्रगति गर्न नसकेको पाइन्छ। ठूलाठूला भ्रष्टाचारजन्य क्रियाकलापले प्रायः सबै क्षेत्र अस्तव्यस्त बन्दै गएको, राजनीतिक प्रणाली र लोकतान्त्रिक प्रक्रियाले विश्वास गुमाएको देखिन्छ। जनताको विश्वास आर्जन गरी यसले निरन्तरता प्राप्त गर्ने सन्दर्भ प्रायः समाप्त हुँदैगएको पाइन्छ। नागरिकले सार्वजनिक पदाधिकारीलाई जवाफदेही नबनाउँदा भ्रष्टाचार व्याप्त हुँदैगएको र भ्रष्टहरूमाथि कुनै पनि प्रकारको कारबाही नहुने परिस्थिति निर्माण भई दण्डहीनताले हदैसम्मको प्रश्रय पाइराखेको छ। नागरिकमा देखिएको उदासीनता र सहभागितामा कुनै पनि उत्साह नदेखाउने प्रवृत्तिको विकास हुँदैगएको परिस्थितिबाट भ्रष्टाचार नियन्त्रणको विषयले महत्त्व पाउन छाड्छ। यस्तो अवस्थालाई सम्बोधन गर्न नागरिकलाई सशक्त बनाई स्वतःस्फूर्त सहभागिता दिने वातावरण र माहोल निर्माण गर्नुपर्छ । ट्रान्सपरेन्सी इन्टरनेसनलले भ्रष्टाचारजन्य कार्यलाई निस्तेज गर्ने उद्देश्यले एड्भोकेसी एन्ड लिगल एडभाइस सेन्टरको स्थापना गरेको छ। जसबाट भ्रष्टाचार विरुद्ध नागरिकलाई सचेत गराई यस अपराधबाट राष्ट्र र समाजलाई पार्ने दुष्प्रभावयुक्त परिणामका बारेमा पैरवी गर्न र यस्ता घटनाका बारेमा सम्बन्धित निकायलाई सूचना दिने काम गर्दै आएको छ। बोस्निया, हर्जगोभिनामा प्रारम्भ गरिएको यो अभियान उत्तर म्याकडोनिया, रोमानिया हुँदैविश्वका ६० स्थानमा विस्तार भएको छ। सबै देशमा नागरिकले नै भ्रष्टाचारसम्बन्धी अपराधबाट पीडित हुनुपर्ने भएकाले उनीहरू नै यस अपराधका भरपर्दा प्रमाण र साक्षी हुन्। त्यसैले नागरिकमा नै यसलाई नियन्त्रण गर्ने अभियानमा तदारुकता र उत्साह हुनुपर्छ । भ्रष्टाचारबाट समाजमा सबै प्रकारका असमानता बढ्दै जान्छ। इमान्दारिता र सच्चरित्रतामा कमी आउँछ। समाज नै प्रदूषित बन्दै जाने, समाजमा सबै प्रकारका अस्थिरता र अस्तव्यस्ततामा वृद्धि हुने, सर्वसाधारण नागरिकमा उदासीनता र हतोत्साही बन्ने अवस्था निर्माण हुने देखिन्छ। हिंसा र अतिवादले प्रश्रय पाउने, समग्र राष्ट्र र समाज नै आक्रान्त बन्दै अन्त्यमा असफल राष्ट्रतर्फ उन्मुख हुन्छ। त्यसैले यसका बारेमा नागरिकलाई नै सुधारउन्मुख हुन अभिप्रेरित गर्नुपर्छ । भ्रष्टाचारबाट जवाफदेहितामा कमी आउने, बजार संयन्त्र र पद्धति नकारात्मक रूपमा प्रभावित हुन्छ। देशको पुँजी अत्यन्त अल्पसंख्याका व्यक्तिमा सीमित बन्दै अनुत्पादक कार्यमा खर्च हुन्छ। अनियमित प्रकारले संग्रह गरिराखेको सम्पत्तिको उपयोगसमेत नभई अर्थतन्त्र नकारात्मक रूपमा प्रभावित बन्छ। कुकर्म गरी अनियमित तवरले संकलन गरिएको रकमलाई नियमित बनाउन मुद्रा निर्मलीकरणजस्ता अपराधहरूको वृद्धि हुनपुग्छ। सीमित धनीमानीको मनोमालिन्य र एकाधिकार कायम हुन थाल्छ। निरंकुशतन्त्र र वंशानुगत शासनले पकड जमाउने स्थिति बन्छ। यस अवस्थाबाट समग्रमा प्रभावित हुने भनेकै कमजोर सर्वसाधारण नागरिक हुन्। तसर्थ उनीहरूले आफ्नो सार्वभौम अधिकारको उपयोग गर्दै सरकारी कुकृत्यमाथि नियन्त्रण कायमगरी ठिक दिशामा सरकारलाई निर्देशित गर्न सक्नुपर्छ । विश्व परिवेशमा हेर्दा नागरिक सहभागिताबाट मात्रै भ्रष्टाचार नियन्त्रण गर्न सम्भव भएको र देशलाई सुशासनतर्फ अभिमुख गर्न नागरिकसफल हुँदै गएका उदाहरण पाउन सकिन्छ। यस अर्थमा प्रभावकारी रूपमा भ्रष्टाचार नियन्त्रणका लागि नागरिक सहभागिताको विकल्प देखिँदैन।"
पौडी खेल्न नजान्ने १३३ दिन एक्लै समुद्रमा !,"चिनियाँ नागरिक पुन लिम बीईएम १ सय ३३ दिन समुद्रमा एक्लै बाँचेका थिए। उनी दोस्रो विश्वयुद्धका बेला बेलायती पानीजहाजमा स्टोरकिपरको काम गर्थे। सन् १९४२ नोभेम्बर २३ मा जर्मनद्वारा सो पानीजहाजमाथि आक्रमण गरी डुबाइयो। उक्त पानीजहाज केप टाउनबाट सुरिनाम जाँदै थियो। जसमा ५३ मानिस सवार थिए। तीमध्ये पुन लिम मात्रै बाँचे। सन् १९१८ मा चीनमा जन्मिएका उनी पौडिन पनि जान्दैन थिए। जहाज बिस्फोट हुनुभन्दा अगाडि नै उनले लाइफ ज्याकेट लिएर समुद्रमा हाम फालेका थिए। पानीमा उनले करिब ८ स्क्वायर फिटको एउटा र्याफ्ट फेला पारे। त्यहाँ केही खानेकुरा र अलिकति पानी थियो। केही दिनमा त्यो पनि सकियो। त्यसपछि उनले लाइफ ज्याकेटमा वर्षात्को पानी जम्मा गर्न थाले। टर्चलाइटबाट तार निकालेर माछा मार्ने बल्छी तथा खाना प्याकिङमा प्रयोग भएका टिनबाट चक्कु बनाए। उनी माछा मारेर आफ्नो गुजारा गर्दै उद्धारको प्रतीक्षामा थिए। एकपटक समुद्री आँधीले जम्मा गरेको पानी तथा माछाहरू नष्ट गरिदियो। त्यसपछि एउटा चरालाई मारेर त्यसको रगतबाट तिर्खा मेटाए। त्यही चराको मासु चाराका रूपमा प्रयोग गरी एउटा सार्क माछा मारेर आफ्नो ज्यान जोगाए। अन्ततः ५ अप्रिल १९४३ मा उनलाई ब्राजिलको तट नजिकबाट माछा मार्नेले उद्धार गरे। पुन लिमले लाइफ र्याफ्टमा समुद्रमा बिताएको समयका लागि विश्व रेकर्ड राखेका छन्। बेलायत फर्किएपछि राजा जर्ज छैटौंले उनलाई ब्रिटिस साम्राज्य पदक प्रदान गरे। आफ्नो विश्व रेकर्डको टिप्पणी गर्दै लिमले भनेका छन्, मलाई आशा छ कि कसैले यो रेकर्ड तोड्नु पर्दैन।  एजेन्सी"
कांग्रेस महाधिवेशन: क्षेत्रीय नेतृत्वका लागि दाङमा मतदान हुँदै,"दाङ : नेपाली कांग्रेस दाङमा प्रतिनिधिसभा निर्वाचन क्षेत्रको नेतृत्वका लागि मंगलबार मतदान हुँदैछ । नेपाली कांग्रेस जिल्ला निर्वाचन कार्यालय दाङका अनुसार क्षेत्रीय नेतृत्वको लागि सोमबार उम्मेदवारी दर्ता गरिएको थियो । तीनवटा निर्वाचन क्षेत्र रहेको दाङमा नेतृत्वको लागि ७ जना चुनावी प्रतिष्पर्धामा रहेका छन् । दाङका तीन क्षेत्रबाट ७ जनाले नेतृत्वको लागि उम्मेदवारी दर्ता गरेका छन् । संस्थापन पक्ष र संस्थापन इतर पक्ष चुनावी प्रतिष्पर्धामा रहेको छ । क्षेत्र नं १ र २ मा दुई समूहले प्यानलसहित नेतृत्व दावी गरेपनि क्षेत्र नं ३ मा भने तीन समूहले नेतृत्वको दावी गरेको छ। जिल्लामा रहेको क्षेत्र नम्बर एकमा दुई जना, क्षेत्र नम्बर २ मा दुई जना र क्षेत्र नम्बर तीनबाट ३ जना गरी ७ जना नेतृत्वका लागि चुनावी मैदानमा गएका छन । क्षेत्र नं ३ मा ने संस्थापन इतरको समूहका बागी उम्मेदवारी परेको छ । प्रतिनिधिसभा क्षेत्रमा सभापतिसहित सचिव, सहसचिव, सदस्य, महाधिवेशन प्रतिनिधि पदका लागि निर्वाचन हुन लागेको हो । प्रतिनिधि सभा निर्वाचन क्षेत्रमा उपसभापति पदमा प्रदेश सभाका सभापति पदेन रहने व्यवस्था छ । उपसभापतिबाहेक अन्य पदमा निर्वाचन हुने निर्वाचन अधिकृत युवराज बस्नेतले जानकारी दिए । 'दाङको क्षेत्र नम्बर १ मा सभापति पदका लागि भेषराज पाण्डे र सर्वजीत डिसी चुनावी मैदानमा छन् । पाण्डेको प्यानलबाट सचिव पदका लागि हरिहर शर्मा र खेम चौधरी, सहसचिव पदमा प्रकाश जिसी र गोविन्द वली छन् । पाण्डे वर्तमान सभापति हुन् भने डिसी नयाँ अनुहार हुन् । डिसीको प्यानलबाट सचिवमा त्रियोगी यादव, कृष्ण चौधरी, सहसचिवमा राजेन्द्र खड्का र मिनराज अधिकारी रहेका छन् । क्षेत्र नम्बर २ मा सभापति पदका लागि भिमप्रकास खड्का र निर्मल डाँगीले नेतृत्वका लागि उम्मेदवारी दर्ता गराएका छन । खड्काको प्यानलबाट सचिवमा हिमबहादुर डाँगी र कमल गौतम छन् भने सहसचिव पदमा रमेश कुमार पाण्डेय र रञ्जीत कुमार श्रेष्ठ रहेका छन् । डाँगीको प्यानलबाट सचिवमा आरके शितल र सन्तोष योगी, सहसचिवमा शिव घिमिरे र प्रमोद पोखरेल चुनावी मैदान छन् । डाँगी घोराही१० वडा अध्यक्ष समेत हुन् । क्षेत्र नम्बर ३मा सभापति पदका लागि वर्तमान सभापति जगत बहादुर खड्का, पूर्व जिल्ला सहसचिव सुरेन्द्र खडका र पूर्व नगर सभापति किरण बहादुर शाह समापतिका लागि चुनावी मैदानमा गएका छन । जगतको प्यानलबाट सचिव पदमा शोभकर सापकोटा र पूर्णबहादुर केसीले उम्दवार रहेका छन् । सह सचिव भिकमकान्त भट्टराई र डेफुलाल चौधरीले उममेदवारी दर्ता गराएका छन । सुरेन्द्रको प्यानलमा सचिव पदमा रबि बुढाथोकी र भेषराज डाँगी छन् ।डाँगी सहिद परिवारका हुन् भने सहसचिव पदमा तनोज सिंह वली र भुपबहादुर केसी रहेका छन् । नेतृत्व पुस्तान्तर हुनुपर्ने विचारका साथ आफू नेतृत्वका लागि मैदानमा होमिएको सुरेन्द्रले बताए। मन्त्री चौधरी निर्विरोध महाधिवेशन प्रतिनिधि लुम्बिनी प्रदेशका पर्यटन, ग्रामिण तथा सहरी विकासमन्त्री डिल्लीबहादुर चौधरी दाङ निर्वाचन क्षेत्र नं ३ बाट महाधिवेशन प्रतिनिधिमा निर्विरोध निर्वाचित भएका छन्।थारु कोटाबाट उम्मेदवार बनेका चौधरीको मात्रै उम्मेदवारी परेपछि उनी महाधिवेशन प्रतिनिधिमा निर्विरोध भएका हुन् । उनी यसअघिको निर्वाचनमा पनि महासमिति सदस्य सर्वसम्मत चयन भएका थिए । देउवाका विश्वास पात्र मानियका चौधरी ३ क बाट प्रत्यक्ष निर्वाचित प्रदेश सभा सदस्य पनि हुन् । त्यस्तै, थारु महिला कोटाबाट कल्पना चौधरी निर्विरोध निर्वाचित भएकी छन्। क्षेत्र नं ३ मा एक सय भन्दा बढी थारु प्रतिनिधिहरु चुनिएका छन् । राज्यमन्त्री पनि सर्वसम्मत त्यसैगरी उर्जा जलस्रोत तथा सिचाईं राज्यमन्त्री अर्जुनकुमार श्रेष्ठ आदीवासी जनजातीको कोटाबाट महाधिवेशन प्रतिनिधि चुनिएका छन् । उनी पनि निर्विरोध निर्वाचित भएका हुन् ।आदीवासी जनजाति कोटाबाट नै नेपाली कांग्रेस दाङका कोषाध्यक्ष सावित्रा राना पनि निर्विरोध निर्वाचित भएकी छन् । अन्य सबै पदमा निर्वाचन हुने भएको छ ।"
एमाले महाधिवेशन : चितवनमा थप १०० ट्राफिक प्रहरी परिचालन गरिने,"चितवन : नेकपा (एमाले)को १० औं राष्ट्रिय महाधिवेशनलाई लक्षित गरेर चितवनमा थप एक सय ट्राफिक प्रहरी परिचालन गरिने भएको छ। महाधिवेशनको उद्घाटन समारोहमा सवारीसाधनको चाप बढ्ने भएकाले थप ट्राफिक प्रहरी परिचालन गर्न लागिएको हो। जिल्ला ट्राफिक प्रहरी कार्यालयका प्रहरी निरीक्षक भगवानराज थापाले महाधिवेशनलाई लक्षित गर्दै थप ट्राफिक प्रहरी परिचालन गर्ने तय भएको बताए। महाधिवेशनमा यातायात सहज बनाउन गृहकार्य भइरहेको उनको भनाई छ। १० औं महाधिवेशनको उद्घाटनअघि सात स्थानबाट जुलुस निकालिने भएको छ। एमालेले उद्घाटन सत्रमा पाँच लाखभन्दा बढी जनसहभागिता गराउने जनाएको छ। ठूलो सङ्ख्यामा सहभागी हुँदा व्यवस्थित गर्न कठिनाइ हुनसक्ने भएकाले पूर्वतयारी गरिएको हो। एमाले महाधिवेशन : कुन पदमा कति निर्वाचित हुन्छन् ? १० भाइको मनोदशा र एमालेमा सन्नाटा एमाले चितवनका अध्यक्ष पार्वती रावलका अनुसार पूर्वबाट आउने सहभागी भरतपुरको केन्द्रीय बसपार्कबाट जुलुसमा सहभागी हुनेछन्। पूर्वबाट आउने सवारीसाधनलाई केन्द्रीय बसपार्कमै पार्किङ गर्ने व्यवस्था गरिएको छ। मुग्लिनतर्फबाट आउने सहभागी आँटपारीबाट जुलुससहित सभामा सहभागी हुने व्यवस्था गरिएको छ। उक्त ठाउँमा रोकिएका सवारीलाई नेपाल ट्रष्टको जग्गामा पार्किङ गर्ने व्यवस्था गरिने छ। माडी, जगतपुर, गीतानगरतर्फबाट आउने सहभागी हाकिमचोकबाट जुलुसमा सहभागी हुने व्यवस्था गरिएको छ। ती ठाउँबाट आउने सवारीलाई पनि भरतपुर बसपार्कमा पार्किङको व्यवस्था गरिने छ। भरतपुरको पश्चिमी क्षेत्र चनौली, मेघौलीलगायत क्षेत्रबाट आउने सहभागीलाई चौबीसकोठीबाट जुलुसमा सहभागी गराइने व्यवस्था गरिएको छ। भरतपुर महानगरपालिका१६, १७, १८ लगायत पश्चिम चितवनबाट आउने सहभागी बेलचोकबाट जुलुसमा सहभागी हुनेछन्। त्यहाँ आउने सवारीलाई सोही क्षेत्रमा पार्किङको व्यवस्था गरिएको रावलले जानकारी दिइन्। कालिका नगरपालिका र भरतपुर महानगरपालिका११ तर्फबाट आउने सहभागी विशालचोकबाट वीरेन्द्र क्याम्पस रोड हुँदै जुलुसमा सहभागी हुने व्यवस्था गरिएको छ। पश्चिम नेपालबाट आउने सर्वसाधारणलाई गैँडाकोटबाट जुलुससहित सभामा सहभागी गराइने भएको छ। पश्चिमबाट आउने सवारीलाई गैँडाकोटतर्फको नारायणी नदी किनारमा पार्किङको व्यवस्था गरिएको छ। जुलुसमा सहभागिताका लागि नेतृत्वकर्तालाई निर्देशनसमेत जारी गरिएको छ। उनीहरुलाई केकसरी सहभागी गराउने, व्यवस्थित र मर्यादित बनाउने भन्नेबारे निर्देशन दिइएको हो। महाधिवेशन यही मङ्सिर १० गतेदेखि १२ गतेसम्म चितवनमा हुँदैछ। महाधिवेशनको उद्घाटनसत्र नारायणगढको नारायणी नदी किनार र बन्दसत्र सौराहाको होटल सेभेन स्टार परिसरमा हुने छ। महाधिवेशनले २२५ सदस्यीय नयाँ नेतृत्व चयन गर्ने छ।"
चौतर्फी विरोध हुँदाहुँदै गुन्डानाइके गिरीलाई मोरङ ल्याउने प्रयास,"विराटनगर : मोरङमा सरकारले गुन्डानाइके एवं अपराधी अभिषेक गिरीको सरुवा गरेपछि कैदीबन्दीको सुरक्षालाई लिएर गम्भीर प्रश्न उब्जिएको छ। चौतर्फी विरोध भइरहे पनि कांग्रेस नेताहरुको दबाबमा उनैलाई मोरङ ल्याउन सरकारले जोडबल गरिरहेको छ। गिरीले सप्तरी कारागारभित्र बसेर पनि जिल्ला कारागार मोरङमा आतंक मच्चाइरहेका छन्। क्षमताभन्दा झन्डै चार गुणा बढी कैदीबन्दीलाई राखिएको मोरङ ल्याउन सरकारले गिरीलाई दुई पटकसम्म सरुवा गरिसकिएको छ। कैदीबन्दी र उनीहरुका आफन्तको अवरोधका कारण उनले मोरङ कारागारमा प्रवेश भने पाउन सकिरहेका छैनन्। उनी आउँदा कैदीबन्दी असुरक्षित हुन्छन्। विगतमा पनि चरम यातना दिने र कैदीबन्दीसँगै साप्ताहिक रूपमा असुली गर्ने गरेका थिए, कारागार स्रोतले भन्यो, कैदीबन्दीको सुरक्षामा कुनै चासो नदिइरहेको सरकार अपराधिक पृष्ठभूमिका गुन्डानाइकेको पक्षमा भने खुलेरै लागेको देखियो। गिरीका कारण कारागारभित्र नराम्रो घटना हुनसक्छ। गिरीकै समर्थनमा मोरङ कारागारअगाडि दिनहुँ प्रदर्शन हुन थालेको छ। कांग्रेस विराटनगर सहसचिव सचिन पोखरेलको नेतृत्वमा कांग्रेसका कार्यकर्ताहरुले आइतबार र सोमबार प्रदर्शन गरे। पोखरेलले भने गिरीको समर्थनमा प्रदर्शन नगरिएको दाबी गरे। भने, कारागारभित्र बेथितीका चाङ छन्। सुधार गर्नुपर्छ भनेर आन्दोलन थालिएको हो। प्रदर्शन एवं नाराबाजीमा उत्रिएकाहरुले भने कारागारका चौकीदार कात्तिक कामत लगायतका कैदीबन्दीविरुद्ध नाराबाजी गरेका छन्। पछिल्लो समय कामतलाई हटाएर गिरी मोरङको चौकीदार बनेर आउने योजनामा रहेका छन्। कारागारभित्रको वस्तुस्थिति बुझ्नसमेत गिरीले दैनिक रूपमा अपराधिक पृष्ठभूमिका केही युवालाई खटाउने गरेको पाइएको छ। विक्रम थपलिया लगायतका केही युवा आएर दैनिक कारागारको विषयमा जानकारी लिन्छन्। अनि यहाँको भएको कुरा गिरीसम्म पुर्याउँदा रहेछन्, कारागारका एक कर्मचारीले भने, गिरीले मोरङ आउन ठूलो जोडबल गरिरहेका छन्। पटकपटक उनकै पक्षमा सरकारले निर्णय गरिरहेको छ। मोरङ प्रहरीका प्रवक्ता डीएसपी दीपक श्रेष्ठले दुई दिनदेखि कारागारअगाडि प्रदर्शन भइरहेको बताए। कारागारभित्रका कैदीबन्दीविरुद्ध बाहिर प्रदर्शन हुन थालेपछि सुरक्षा व्यवस्था कडा बनाइएको उनले बताए। चौकीदार रहेका बेला मोरङ कारागारभित्र गुन्डागर्दी र असुली गर्दै कैदीबन्दीमाथि चरम यातना दिएको विषय बाहिरिएपछि उनलाई मोरङबाट २०७४ साल चैत २३ गते डिल्ली बजार कारागार स्थानान्तरण गरिएको थियो। नवीन राईलाई चौकीदारको जिम्मेवारी दिइयो। तर कांग्रेस सभापति शेरबहादुर देउवाको नेतृत्वमा सरकार बनेसँगै गिरीलाई भदौ १७ गते डिल्ली बजारबाट मोरङ स्थानान्तरण गरिएको हो। गिरीको पक्षमा विराटनगरमा कांग्रेस कार्यकर्ताले प्रदर्शन गर्नुले पनि सरकारबाट उनी संरक्षित छन्भन्ने कुराको पुष्टि गर्छ। गिरीलाई ल्याउनकै लागि चौकीदार राईलाई भने गत असोज १८ गते झुम्का कारागार लगियो। गिरीलाई मोरङ ल्याएर चौकीदार बनाउन राईलाई झुम्का लगिएको हो। कैदीबन्दीमाथि चरम यातना दिएर अकुत सम्पत्ति आर्जन गरेको आरोप राईमाथि पनि लागेको छ। उनलाई झुम्का लैजाँदा किरण गुरुङलाई काम चलाउ चौकीदारको जिम्मेवारी दिइएको थियो। डिल्ली बजारबाट पहिलो पटक गिरीलाई गत कात्तिक १६ गते सुटुक्क मोरङ ल्याइयो। तर कैदीबन्दी र उनीहरुका आफन्तको अवरोध एवं प्रदर्शनका कारण मोरङ प्रवेश गराउन नसकेपछि गिरीलाई सप्तरी लगिएको छ। अहिले चौकीदारको जिम्मेवारीमा कात्तिक कामत छन्। पछिल्लो पटक शुक्रबार उनलाई सप्तरीबाट मोरङ सरुवा गरिएको छ। कारागारका नायब सुब्बा रामप्रसाद पोखरेलले गिरीलाई मोरङ पठाउने निर्णय भएको पत्र आइपुगे पनि उनलाई ल्याउने वातावरण भने नभएको बताए। अहिलेको अवस्थामा गिरीलाई मोरङ ल्याउन उपयुक्त नहुने कुरा माथिल्लो निकायमा जानकारी गराइसकेको उनको भनाइ छ। प्रवेश नपाएपछि गिरीकै योजनामा कात्तिक २४ गते मोरङ कारागारमा झडप हुँदा चौकीदार किरण गुरुङसहित ६ जना घाइते भए। घटनापछि उनको विपक्षमा रहेका गुरुङसहित १४ जना नाइके तथा भाइनाइके कैदीबन्दीलाई झुम्का, झापा र इलाम कारागारमा स्थानान्तरण गरेर कात्तिक कामतलाई चौकीदारको जिम्मेवारी दिइयो। तर गिरीको पक्ष लागेर झडपमा संलग्न भएकाहरुलाई भने स्थानान्तरण गरिएन। उनको सरुवासँगै असुरक्षित महसुस गरिरहेका नौ सय जना कैदीबन्दीले गिरीलाई मोरङ ल्याउन नहुने माग राख्दै कारागार व्यवस्थापन विभागमा निवेदन दिएका छन्। आफूहरुलाई चरम यातना दिने र साप्ताहिक रूपमा ठूलो रकम असुल्ने गरेको तथा पैसा दिन नसकेमा मार्ने हिसाबले कुटपिट गर्ने गरिएको भन्दै उनीहरुले गिरीलाई मोरङ कारागार ल्याउन नहुने माग राखेका हुन्। कारागारभित्रका कैदीबन्दी र उनीहरुका आफन्तले गिरीलाई मोरङ ल्याउन हुँदैन भनिरहेका छन्। नौ सय जना कैदीबन्दीले त विभागमा लिखित निवेदन नै दिएर गिरीलाई ल्याउन नहुने माग राखेका छन्, सुब्बा पोखरलले भने, यो कुरा मैले माथिल्लो निकायमा जानकारी गराइसकेको छु। यति हुँदाहुँदै पनि गिरीलाई मोरङ ल्याइएमा मानवीय क्षति नै हुने घटना निम्तनसक्छ। कारागारभित्र दैनिक उपभोग्य वस्तु, टेलिफोन र क्यान्टिनमा अत्याधिक मूल्य तिर्नुपर्ने कैदीबन्दीको बाध्यता छ। त्यहाँबाट हुने सबै आम्दानी लिइरहेका चौकीदारले कैदीबन्दीलाई शोषण र दमन गरेर मनग्य कमाइ गरिरहेका छन्। नेताहरुले कैदीबन्दीमाथि असुरक्षा बढेमा चासो राखेर सुरक्षाका लागि सहयोग गर्नुपर्ने हो, एक कैदीका आफन्तले भने, तर सरकार र नेताहरुको पछिल्लो गतिविधी हेर्दा कैदीबन्दीलाई मार्नकै लागि गिरीलाई मोरङ कारागार हुल्न खोजेजस्तो देखिन्छ।"
एमाले महाधिवेशन : कुन पदमा कति निर्वाचित हुन्छन् ?,"काठमाडौं : नेकपा एमालेको १० औं राष्ट्रिय महाधिवेशनमा १५ पदाधिकारीसहित २२५ जना निर्वाचित हुने भएका छन्। समावेशी र खुला क्षेत्रबाट १६४ जना, भौगोलिक क्षेत्रबाट ४६ र पदाधिकारीमा १५ जना १० औं महाधिवेशनबाट चुनिनेछन्। अध्यक्ष १, वरिष्ठ उपाध्यक्ष १, उपाध्यक्ष ४, महासचिव १, उपमहासचिव १ र ७ सचिव गरी १५ पदाधिकारी निर्वाचित हुनेछन्। भौगोलिक क्षेत्रबाट ३० खुला र १६ महिला गरी ४७ निर्वाचित हुने व्यवस्था गरिएको छ । सातवटै प्रदेशबाट चारचार खुला र दुईदुई महिला निर्वाचित हुनेछन्। उपत्यका विशेष र सम्पर्क समन्वयबाट एकएक खुला र एकएक महिला निर्वाचित हुनेछन्। समावेशी र खुला क्षेत्रबाट १०५ खुला र ५९ महिला आउने छन्। जसमा आदिवासी जनजातिबाट १५ खुला र ७ महिला २२ जना, मधेशीमा ११ खुला र ५ महिला गरी १६ जना, दलितमा ७ खुला र ३ महिला गरी १० जना, थारुमा ४ खुला र २ महिला चुनिनेछन्। त्यस्तै मुस्लिम ३ खुला र १ महिला गरी ४, श्रमिक ३ खुला र २ महिला गरी ५ जना, पीछडिएको क्षेत्रबाट २ खुला र १ महिला गरी ३ निर्वाचित हुनेछन्। समावेशीतर्फ कूल ४५ खुला र २१ महिला गरी ६६ जना चुनिनेछन्। खुला क्षेत्रमा ९८ जनाको लागि निर्वाचन हुनेछ। जसमा ६० पुरुष र ३८ महिला हुनेछन्। त्यसैगरी केन्द्रीय अनुशासन आयोग र केन्द्रीय लेखा आयोगको लागि एकएक जना अध्यक्ष, उपाध्यक्ष, सचिव तथा सदस्यमा सातसात खुला र पाँचपाँच महिलाको निर्वाचित हुनेछन्। अध्यक्ष केपी शर्मा ओलीले कार्तिक १२ को केन्द्रीय कमिटीको चौथो बैठकको निर्णय अनुरुप महाधिवेशनाट केन्द्रीय कमिटी र केन्द्रीय निकायका पदाधिकारी सदस्यको निर्वाचनको लागि यस्तो प्रबन्ध गर्न सिफारिस गरेका थिए। एमालेको महाधिवशेन यही मंसिर १० देखि १२ सम्म चितवन हुँदैछ। पाँच प्रतिशत प्रतिनिधि मनोनयनका लागि सोमबार बस्ने भनिएको बैठक मंगलबार सरेको केन्द्रीय कार्यालयका सचिव शेरबहादुर तामागंले जानकारी दिए। अन्य प्रतिनिधि भने सर्वसम्मतरुपमा चयन भइसकेका छन्। एमाले महाधिवेशनमा विभिन्न देशका ६० वटा पार्टीका प्रतिनिधि आउने एमाले महाधिवेशनमा विदेशका ६० पार्टीलाई निम्तो, को कहाँबाट आउँदैछन् एमाले महासचिवमा रस्साकस्सी एमाले उपाध्यक्षमा घिमिरेको उम्मेदवारी घोषणा"
एमाले स्थायी कमिटीको बैठक जारी : यी हुन् मूल एजेण्डा,"काठमाडौं : नेकपा (एमाले) को स्थायी कमिटीको बैठक जारी रहेको छ। महाधिवेशनको तयारीबारे छलफल गर्न अहिले च्यासलस्थित तुल्सीलाल स्मृति भवनमा बैठक बसेको हो। बैठकमा एमालेको दशौं राष्ट्रिय महाधिवेशनको प्रतिनिधि छनोटको अवस्था, पाँच प्रतिशत मनोनयन, महाधिवेशन व्यवस्थापन, उद्घाटन तथा बन्दसत्र र निर्वाचन आयोगको कामको विषय एजेण्डामा केन्द्रित रहेर छलफल भइरहेको प्रचार विभाग प्रमुख योगेश भट्टराईले जानकारी दिए। महाधिवेशनमा पदेन र निर्वाचित गरी एक हजार ९९९ प्रतिनिधिको पाँच प्रतिशतसम्म मनोनीत गरिने तयारी छ। एमाले महाधिवेशन : कुन पदमा कति निर्वाचित हुन्छन् ? १० भाइको मनोदशा र एमालेमा सन्नाटा महाधिवेशन तयारीका लागि नेता रामबहादुर थापाको संयोजकत्वमा मूल व्यवस्थापन र अन्य नेताको संयोजकत्वमा विभिन्न समिति गठन गरिएको छ। एमालेको चालु केन्द्रीय कमिटीको बैठक महाधिवेशन उद्घाटन हुने अघिल्लो दिन बस्ने तयारी छ। नयाँ नेतृत्व चयनका लागि यही मङ्सिर १० देखि १२ गतेसम्म एमालेको महाधिवेशन चितवनमा हुँदैछ।"
प्रधानन्यायाधीशले तोके दश इजलासमा ५९२ मुद्दाको पेशी,काठमाडौं : प्रधानन्यायाधीश चोलेन्द्र शम्शेर जबराले मंगलबारका लागि दश इजलास गठन गरेका छन्। प्रधानन्यायाधीश जबराले एक एकलसहित नौ संयुक्त इजलास तोकेका हुन्। दश इजलासमा ५९२ मुद्दाको पेशी तोकिएको सर्वोच्च प्रशासनले जनाएको छ। सबै इजलासमा बन्दी प्रत्यक्षीकरणसहित सबै खाले मुद्दाको पेशी तोकिएको छ।
न्यायालयमा नौटंकी,"सर्वप्रथम त यस आलेखको शीर्षक न्यायालयमा नाटक राख्ने विचार गरेको थिएँ तर नाटक त साहित्यको सर्वस्वीकृत श्रव्य र दृश्य विधा हो। यस नाटक शब्दलाई किन अहिलेको स्थितिमा प्रयोग गरेर यसलाई अपवित्र बनाऊँ। यो लोकप्रिय विधा त भरतमुनिको नाट्यशास्त्रमा प्रयुक्त भएको हो जुन आजसम्म लोकप्रिय विधाको रूपमा प्रचलित हुँदै आएको छ। अतः मैले यस शीर्षक राखें न्यायालयमा नौटंकी। नौटंकीमा जे पनि हुन्छ र जे गरेर प्रदर्शित गरे हुन्छ। यो भद्दा नसुहाउँदो र नमिल्ने खालको स्थिति चित्रित गरेर सस्तो मनोरञ्जनको साधन हुन्छ। तसर्थ मैले यसको शीर्षक न्यायालयमा नौटंकी नै राख्ने उपयुक्त ठानें। विगत चार सप्ताहदेखि यो नौटंकी निरन्तर चलिरहेको छ र यसका खलनायक हुनुहुन्छ वर्तमान प्रधानन्यायाधीश चोलेन्द्रशमशेर जबरा। राष्ट्रिय मानव अधिकार आयोगको भूमिका पनि सन्देहास्पद देखिन्छ किनभने यसका वर्तमान अध्यक्ष महोदय संवैधानिक भागबन्डाको कोटामा र प्रधानन्यायाधीशको सिफारिसमा नियुक्त भएको सुनिन्छ। माननीय अध्यक्ष महोदयले गर्दा नै आयोग चुप्पी साँधेर बसेको छ। श्रीमान् चोलेन्द्रशमशेर जबराको पक्का चेलो भएका नाताले गर्दा नै उहाँ च्यूँ शब्दसम्म बोल्न सक्नुभएको छैन। आयोगबाट प्रतिदिन मोनिटरिङ हुनुपर्ने त्यो पनि हुन्छ कि हुँदैन थाहा छैन सर्वसाधारणलाई। अधिवक्ताहरूको मानव अधिकारको हनन् एवं उल्लंघन दिनहुँ भइराखेको छ तर आयोगलाई कुनै चासो र चिन्ता छैन। प्रहरी प्रशासनले सर्वोच्च अदालतको परिसरमा त्यसमापनि वरिष्ठ वकिलहरूमाथि लाठी चार्ज गरिराखेको छ। आयोगलाई भने कुनै चासो र चिन्ता छैन। यो चाहिँ सर्वाधिक निन्दाको विषय हुन गएको छ। यसको प्रष्ट कारण के देखिन्छ भने वर्तमान आयोगका अध्यक्षको नियुक्तिमा प्रधानन्यायाधीश चोलेन्द्रशमशेर राणाको भूमिका महत्त्वपूर्ण थियो। ओली सरकारको मुख्य मान्छे भएका नाताले उनको सिफारिस शतप्रतिशत लागू भयो आयोगमा। फलतः आयोगको चिन्ता र चासो गौण भएको छ। नुनको सोझो उखान अक्षरशः चरितार्थ भइराखेको छ। अन्तर्राष्ट्रिय चासो र चिन्ता सर्वोच्च अदालतमा भइराखेको नौटंकीको प्रमुख नायक चोलेन्द्रशमशेर जबराको क्रियाकलाप र गतिविधिबाट देशमा मात्र होइन, विदेशमा पनि नेपालको नाम बेइज्जत भइराखेको छ। अन्तर्राष्ट्रिय जगत्मा मानव अधिकारकोक्षेत्रमा कार्यरत संघसंस्थासमेतले गम्भीर चासो र चिन्ता व्यक्त गरेका छन्। तर पनि श्रीमान् चोलेन्द्रशमशेरज्यूलाई कुनै वास्ता भएको देखिँदैन। तसर्थ उनीमाथि छानबिन गर्न अन्तर्राट्रिय संघसंस्थाले माग गरिराखेका छन्। श्रीमान् चोलेन्द्रलाई कुनै चिन्ता छैन। आजको सन्दर्भमा मानव अधिकार स्थानीय होइन, विश्वव्यापी भइसकेको कुरो श्रीमान्लाई पक्कै थाहा हुनुपर्ने हो। उनको तर्फबाट कुनै कदम चालिएको छैन। अन्तर्राष्ट्रिय अधिकारवादी संस्थाहरूले प्रधानन्यायाधीश जबरामाथि लागेका आरोपहरूको शीघ्रतातिशीध्र प्रभावोत्पादक छानबिनका लागि माग गरिराखेका छन्। इन्टरनेसनल कमिसन अफ जुरिस्ट्स (आईसीजे) ह्युमन राइट्स वाच र एमनेस्टी इन्टरनेसनलले समेत यस विषयमा चासो र चिन्ता व्यक्त गरिरहेका छन्। संविधानबमोजिम प्रक्रिया अपनाएर प्रधानन्यायाधीशमाथि लगाइएका आरोपहरूमाथि शीघ्र प्रभावकारी छानबिन गरिनुपर्छभनिसकेका छन्।एमनेस्टी इन्टरनेसनल नेपालका निर्देशक नीराजन थपलियाको मतमा विधिको शासनमा आधारित प्रणाली र मानव अधिकारको सम्मानको जग भनेकै स्वतन्त्र न्यायपालिका हो। संविधानले निर्दिष्ट गरेबमोजिम संसद्ले सर्वोच्च अदालतको साख जोगाउन र न्यायपालिकामा जनविश्वास सुनिश्चित गर्न प्रधानन्यायाधीशमाथि लागेका आरोपको सशक्त, पारदर्शी र प्रभावकारी छानबिन गर्नुपर्दछ। यसरी अन्तर्राष्ट्रिय संघसंस्थाले माग गरेपछि पनि श्रीमान् चोलेन्द्रलाई न यसमा कुनै चासो देखिन्छ र न कुनै चिन्ता। यो त लाज लाग्ने विषय हो र विदेशमा पनि उनको छवि धुमिल हुँदै गएको छ। यो विद्यमान संकटलाई समाधान गरिनु आवश्यक भएको उनीहरूको मुख्य माग हुन्। ह्युमन राइट्स वाचकी दक्षिण एसिया निर्देशक मिनाक्षी गांगुलीको शब्दमा नेपालमा मानव अधिकार र विधिको शासन कायम राख्न सर्वोच्च अदालतको भूमिका रहेको छ। त्यसकारण यो संकट न्याय प्रक्रियाका लागि एकदमै चिन्ताजनक छ। सर्वोच्च अदालतका न्यायाधीशहरूले जुन निर्णय गरेका छन्, त्यो समयोचित र सान्दर्भिक भन्न सकिन्छ। न्यायपालिकालाई बन्दी बनाइराख्नु पर्ने न्यायोचित कदम होइन। आईसीजेका वरिष्ठ अन्तर्राष्ट्रिय सल्लाहकार मन्दिरा शर्माका शब्दमा : न्यायिक स्वच्छता, अखण्डता र स्वतन्त्रताबिना सर्वोच्च अदालत निकै कमजोर हुने र कमजोर अदालतले मानव अधिकार र विधिको शासनको संरक्षण गर्ने संवैधानिक दायित्वलाई कायम राख्न नसक्ने निश्चितप्रायः छ। न्याय प्रणालीमा जनआस्था र विश्वास पुनस्र्थापना गर्न चिन्ता लिएको धेरै भइसक्यो। यी संस्थाहरूले न्यायप्रणालीमा जनआस्था र विश्वास गुम्नलागेको स्थितिमा यसलाई पुनस्र्थापनाका लागि प्रधानन्यायाधीश जबरामाथि लगाइएका आरोपलाई शीघ्र, प्रभावकारी र विस्तृत छानबिनका लागि जोडदार माग गरिराखेका छन्। नेपाल न्यायिक स्वतन्त्रता र अखण्डताको रक्षा गर शीर्षकमा केहीदिनअघि जेनेभाबाट तीन संस्थाले जारी गरेको सामूहिक विज्ञप्तिमा सर्वोच्च अदालतको संकटका कारण नेपालमा न्यायपालिकाको स्वतन्त्रता र अखण्डता जोखिममा पर्दै गएको उल्लेख गरेका छन्। मानव अधिकार र विधिको शासन कायम राख्न अदालतको विश्वसनीयता र स्वतन्त्रता जोगाउने र बढाउने गरी दिनहुँ श्रीमान् चोलेन्द्रशमशेर जबराको दिनहुँ मानमर्यादा ध्वस्त हुँदै गएको छ तर पनि उनलाई कुनै मतलव छैन। दिनहुँ चोरबाटोभएर सर्वोच्च अदालतकोकार्यकक्षमा उपस्थित हुँदानै धेरै शर्मनाक स्थितिको सिर्जना भएको छ। हिन्दी भाषामा एउटा उखान छ चोरकी दादी में तिनका। उनले विगतमा गरेका निर्णयहरू पनि विवादास्पद रूपमा समाचार जगत्मा छ्याप्छ्याप्ती आइराखेको छ। तर पनि उनलाई कुनै मतलव छैन। जे भएपनि जसोभए पनिपद बचाउनजे पनि हतकन्डा अपनाउनु उनलाई न्यायोचित लाग्न थालेको छ। एउटा प्रधानन्यायाधीशले यसरी आफ्नो पदको रक्षा गर्नयस्तो क्रियाकलाप र गतिविधिलाई जति निन्दा गरे पनि पुग्दैन। उनीभिजिलान्तेशब्द प्रयोग गर्न पनिपछि परेका छैनन्। आफ्नो पद बचाउन टोले सुकुल गुन्डाहरूको सहारा लिनु सर्वथा निन्दनीय कुरा हो। उनलाई राजनीति नै गर्नुपर्छ भने खुरुक्क प्रधानन्यायाधीशको पदबाट राजीनामा दिएर खुलमखुल्ला राजनीति गर्नकसैले रोकेको छैन। उनलाई राजनीति नै सबैभन्दा राम्रो विषय हुनसक्छ र राजनीतिमै सफल हुनेछ। भ्रष्टाचारको आरोप श्रीमान् चोलेन्द्रशमशेर जबराका नातेदारसमेत पर्ने वीरगन्ज निवासी प्रमोदविक्रम शाहले अर्बौं रुपैयाँ मूल्य पर्ने पोखरीको जग्गा चलखेलगरी आफ्नो नाममा पारेका छन्। यस अतिक्रमणमा पनि जबराको हात रहेछ भन्ने सञ्चारमाध्यममा छापियो। विराटनगर महानगरपालिका१६ स्थित जुटमिल (हाल बन्द अवस्थामा) को १ सय १५ मजदुरले पाएनन् पारिश्रमिक र सेयर रकम। किनभने अदालतले चलखेलका भरमा फैसला गरिदियो। यसमा पनि चोलेन्द्रशमशेर राणा र न्यायाधीश बमकुमार श्रेष्ठको संयुक्त इजलासले खारेज गर्ने फैसला सुनायो। यसमा पनि श्रीमान्को लाहाछापको आरोप लाग्दै आएको छ। उनले आफैंले गरेको कतिपय मुद्दाको निर्णय आर्थिक चलखेलमै भएको कुरो बाहिर आउँदै गरेको छ। भ्रष्टाचारको आरोप प्रमाणित भए उनको छवि के होला ? उनको सहभागिता र संलग्नतामा कतिपय मुद्दाहरूको निर्णय भएकोबाट सहजै अनुमान लगाउन सकिन्छ कि उनको छवि स्वच्छ छैन। उनले आफ्नो सफाइमा आफ्नो स्पष्टीकरण दिएपछि मात्र यस आरोपबाट बच्न सक्छन् भने ग्यारेन्टी छैन। उनी भ्रष्टाचारमा चुर्लुम्म डुबेको खबर छापामा छ्यापछ्याप्ती आइराखेको छ। अप्रिय घटनाहरू सशस्त्र प्रहरी र दंगा नियन्त्रणका लागि परिचालित हुने नेपाल प्रहरी आदिको प्रयोग पनि निन्दनीय नै भन्न सकिन्छ। कानुनमन्त्रीदिलेन्द्रप्रसाद बडुले कुनै अप्रिय अवस्था नआओस् भनेर भन्दाभन्दै पनि अप्रिय घटना हुनु झन् चिन्ताको विषय हुन गएको छ। आन्दोलन आक्रामक आन्दोलन दिनानुदिन आक्रामक हुँदै गएको छ किनभने कानुन व्यवसायीहरूको काठमाडौं केन्द्रित आन्दोलन देशव्यापी भएको छ। सर्वोच्च अदालतमात्र होइन, उच्च र जिल्ला अदालतसमेत ठप्प पार्ने तयारी नेपाल बार एसोसिएसनले गरेको छ।सर्वोच्च अदालत बार एसोसिएसनका अध्यक्ष वरिष्ठ अधिवक्ता पूर्णमान शाक्य र नेपाल बार एसोसिएसनकी उपाध्यक्ष रक्षा बस्यालको भनाइ उद्धृत गर्दा पनि स्पष्ट हुन्छ प्रधानन्यायाधीश जबराको राजीनामा नै बारको बटमलाइन हो। यो आन्दोलन देशव्यापी हुन गयो भने नेपालमा न्यायको ढोका नै बन्द स्थितिको सिर्जनाहुनेछ। तसर्थ यस जटिल समयाको समाधान जबराको निर्णयमा नै भर पर्दछ। देश विदेशमा यसरी आलोचित भएको संसारको कुनै प्रधानन्यायाधीश अहिलेसम्म छैन। देशमा लोकतन्त्रको लालीमा छाइसकेको छ। जबरालाईभने राणाशासनको जहाँनिया शासन नै मनपरिराखेको छ। यस कम्प्लेक्सबाट उनी जति छिटो मुक्त हुन्छन्, मुलुकमा न्यायप्रणालीको पुनस्र्थापना त्यति नै चाँडो हुने आशा गर्न सकिन्छ। माननीय न्यायाधीशहरूलाई सलाम सर्वोच्च अदालतका न्यायाधीशहरूले जुन निर्णय गरेका छन्, त्यो समयोचित र सान्दर्भिक भन्न सकिन्छ। न्यायपालिकालाई बन्दी बनाइराख्नु पर्ने न्यायोचित कदम होइन। सेवाग्राहीको पीरमर्का ध्यानमा राखेर हेर्दा उनीहरूको निर्णय स्वागतयोग्य छ। सेवाग्राहीहरूको अधिकार पनि संरक्षित हुनु जरुरी छ। नेपाल बार एसोसिएसन र सर्वोच्च अदालत बार एसोसिएसनको आन्दोलन जारी रहनु पनि आवश्यक देखिन्छ किनभने यस्तो प्रधानन्यायाधीशको जरुरत देशलाई छैन। उनले आफ्नो छवि अझ धुमिल हुनबाट बचाउन सक्छन्यदि छिटोभन्दा छिटो राजीनामा दिए भने। श्रीमान् चोलेन्द्रको चियोचर्चा चरम चुलीमा पुगेको छ तर गलत प्रकरण र प्रसंगमा। देशमा विधिको शासन ध्वस्त हुने संकेत उनको व्यक्तित्वले गर्दा भइराखेको छ। यो सक्दो चाँडो अन्त्य हुनुपर्छ। लेखक राष्ट्रिय मानव अधिकार आयोगका पूर्वआयुक्त हुन्।"
कांग्रेस जाजरकोटको सभापतिमा वेदराज सिंह सर्वसम्मत चयन,"जाजरकोट : नेपाली कांग्रेस जाजरकोटको जिल्ला सभापतिमा वेदराज सिंह सर्वसम्मत निर्वाचित भएका छन् । सोमबार सम्पन्न जिल्ला अधिवेशनले सर्वसहमत नेतृत्व चयन गरेको हो । सिंहको नेतृत्वमा ३६ सदस्यीय जिल्ला कार्य समिति चयन भएको हो । सभापतिसहित सम्पूर्ण जिल्ला कार्य समिति सर्वसम्मत निर्वाचित भएका निर्वाचन अधिकृत शूर्यबहादुर शाहले बताए । जिल्ला उपसभापतिमा खड्क बीसी र रत्न खड्का, सचिवमा हरिशचन्द्र बस्नेत र तेजविक्रम शाह नवनिर्वाचित भएका छन् । सहसचिवमा खडक बुढा र छवि पन्त चएन भएका छन् । कोषाध्यक्ष निर्वाचित सदस्यबाट पछि मनोनित गर्ने बैधानिक व्यवस्था छ । त्यस्तै, तीन नगरपालिकाबाट तीनजना र चार गाँउपालिकाबाट दुईजनाका दरले १७ जना र समावेशी १२ गरि २९ सदस्यसमेत सर्वसम्मत निर्वाचित भएका छन् । त्यस्तै २६ जना महाधिवेशन प्रतिनिधि र ११ जना महासमिति सदस्य समेत निर्विरोध निर्वाचित भएका छन् । पार्टीलाई थप बलियो बनाउन सर्वसम्मत नेतृत्व चएन गरेको सभापति सिंहले बताए । पार्टीलाई बलियो बनाउन र गुटगत राजनीतिको अन्त्य गर्न सर्वसम्मत नेतृत्व चयन भएको सभापती सिंहको भनाइ छ । उनले भने,' सबैको आशा र भरोसालाई टुट्न दिनेछैन । कांग्रेसलाई नम्बर १ पार्टी बनाएर सबै तहको नेतृत्व कांग्रेसलाई दिलाउन अग्रसर रहनेछु । मलाई भरोसा गरेर सर्वसहमतीमा सभापति बनाउन भूमिका खेल्ने सबैलाई धन्यवाद दिन चाहन्छु ।' सभापतिबाहेकका अन्य पदाधिकारी भने संस्थापन पक्ष र संस्थापनइतर समूहले बराबरी मत लिएका छन् । यस्तै दुईवटा प्रदेश निर्वाचन क्षेत्र रहेको जाजरकोटमा प्रदेश (क) को क्षेत्रीय सभापतिमा लीलाबहादुर शाह र (ख) मा जनक शर्मा न्यौपाने निर्विरोध निर्वाचित भएका छन् । कांग्रेस जाजरकोटले वडादेखि जिल्लासम्मका पदाधिकारी सर्वसम्मत चयन मात्र गरेन युवालाई स्थानसमेत दिएको छ । पार्टीलाई शुद्धीकरण गर्न आवश्यक छ । अब पार्टी पुरानै शैली र पद्धतिबाट चल्दैन । नेतृत्वमा नयाँ पुस्ता, आजको आवश्यकता हो,' सचिव बस्तेतले भने । बस्नेले शीर्ष नेतृत्वलाई पनि गुटगत राजनीति अन्त्य गर्दै सर्वसम्मत नेतृत्व छान्न दबाब दिएको बताए। जिल्लाको नेतृत्वमा अधिकांश युवा आएका छन् । महाधिवेशन प्रतिनिधि र महासमिति सदस्यमा भने पुराना र सिनियर नेताहरुलाई ठाँउ दिइएको छ । त्यसैगरी नेपाली कांगेसको महासमिति सदस्य पदमा जाजरकोटबाट राजीवविक्रम शाह, दिपकजंग शाह, सनतकुमार कार्की, मुक्तिप्रसाद आचार्य, इलमबहादुर शाही, महेन्द्रबहादुर शाह, भुमिलाल रोकाय, मैना कार्की रावल, रामछाया शाही, गीता शाही र धर्म नेपाली गरी ११ जना निर्विरोध निर्वाचित भएका छन् । १४ औं जिल्ला अधिवेशनको निर्वाचनबाट नेपाली कांग्रेसको महाधिवेशन प्रतिनिधिमा राजीवविक्रम शाह, दिपकजंग शाह, सनतकुमार कार्की, मुक्तिप्रसाद आचार्य, इलमबहादुर शाही, महेन्द्रबहादुर शाह, सर्पराज रावत, बिनबहादुर सिंह, कालीबहादुर खत्री, रत्न अधिकारी, शेरबहादुर शाही, भुमिलाल रोकाय, मैना कार्की रावल, रामछाँया शाही, गीता शाही, धर्मबहादुर नेपाली, सरिता सिंह, लाली आरसी, पुष्पराज बस्नेत, खम्ब जंग शाह, देविका सिंह, सोना शाही, फणिन्द्र सुनार, हजारी नेपाली, जनकबहादुर बादी र याम बहादुर बस्नेत गरी २६ जनालाई निर्विरोध निर्वाचित भएका हुन्।"
सर्वोच्चमा कानुन व्यवसायीको आन्दोलन आजपनि जारी,"काठमाडौं : प्रधानन्यायाधीश चोलेन्द्र शमशेर जबराको राजीनामा माग गर्दै आन्दोलित कानुन व्यवसायीले विरोध कार्यक्रमलाई निरन्तरता दिँदै आएका छन्। सोही क्रममा कानुन व्यवसायीहरुले मंगलबार बिहान सर्वोच्च अदालतको मूल गेटमा धर्ना दिएका छन्। आफ्नो माग न्यायिक शुद्धीकरणका लागि भन्दै उनीहरुले प्रधानन्यायाधीशले राजीनामा नदिएसम्म विरोध कार्यक्रमलाई निरन्तरता दिने बताएका छन्। आफ्ना माग पूरा नभएसम्म बहस पैरवी नगर्ने उनीहरुले बताएका छन्। प्रधानन्यायाधीश जबराको राजीनामा माग गर्दै आएको नेपाल बार एसोसिएसनले सोमबार संसद्मा रहेका विभिन्न राजनीतिक दलहरुलाई ज्ञापनपत्र एवं ध्यानाकर्षण पत्र बुझाएको थियो। प्रधानन्यायाधीश जबराले न्यायिक क्षेत्रमा भ्रष्टार बढाएको, मन्त्रिपरिषद्मा भागबण्डा खोजेको, न्यायिक सुधार गर्न नसकेकोलगायत आरोप लगाउँदै नेपाल बार एसोसिएसनले करिब ४ हप्तादेखि आन्दोलित छ। बारले प्रधान्यायाधीश जबराको राजीनामा माग गर्दै दिनहुँजसो सर्वोच्च परिसरमा धर्ना दिँदै आएको छ। राजीनामा नआएसम्म धर्ना र विरोधका कार्यक्रमलाई मुलुकभरका अदालतमा जारी राख्ने बारको रणनीति छ। यता प्रधानन्यायाधीशप्रति असन्तुष्ट न्यायाधीश भने नियमित काममा फर्किसकेका छन्। गोपाप्रथाबाट मुद्दाको पेशी तोकिने भएपछि उनीहरु इजलास फर्केका हुन्। सर्वोच्च अदालत नियमावली सोमबार राजपत्रमा प्रकाशित भइसकेको छ। सो नियमावली लागूभएसँगै सर्वोच्चमा गोलाप्रथा प्रणालीबाट मुद्दाको पेशी तोकिनेछ। अब गोलाप्रथाबाट पेशी तोक्न सर्वोच्च अदालतको पूर्ण बैठकले निर्णय गर्नुपर्ने हुन्छ।"
विद्रोहीको आक्रमणबाट कंगोमा २० जनाको मृत्यु,"कंगो : पूर्वी कंगोमा सशस्त्र विद्रोहीले गरेको आक्रमणमा कम्तिमा २० जनाको मृत्यु भएको छ। मृत्यु हुनेमा बालबालिका, महिला पनि रहेका छन् । मारिनेहरु सबै स्थानीय सर्वसाधारण हुन्। इटुरी प्रान्तको द्रोद्रो गाँउमा विद्रोहीहरुले आइतबार राती आक्रमण गरेको त्यहाँको सेनालाई उदृत गर्दै अन्तराष्ट्रिय सञ्चारमाध्यममा खबर छ। कोडेको नामक विद्रोही समूहले उनीहरुमाथि आक्रमण गरेका थिए। मृत्यु हुनेको संख्या अझै बढ्न सक्ने बताइएको छ। संयुक्त राष्ट्र संघका अनुसार सन २०१७ यता इटुरी प्रान्तमा कोडेको विद्रोहीको आक्रमणबाट सयौँ सर्वसाधारणले ज्यान गुमाएका छन्। हजारौं नागरिकहरु त्यहाँबाट विस्थापित भएको बताइएको छ।"
"सिन्धुपाल्चोकको हेलम्बुमा आगलागी, तीन बालकको मृत्यु","हेलम्बु : सिन्धुपाल्चोकको हेलम्बु गाउँपालिका७ सुर्सिङ गाउँको झाक्रिटोलमा आगलागी हुँदा तीन बालकको मृत्यु भएको छ। स्थानीय सञ्च तामाङको गोठमा आगलागी हुँदा उनीहरुको मृत्यु भएको हो। मृत्यु हुनेमा सञ्च तामाङका छोरा ६ वर्षीय मनोज तामाङ, सोही गाउँका सुकमान तामाङका छोरा पाँच वर्षीय मनिष तामाङ र सोही गाउँका साइला तामाङका छोरा पाँच वर्षीय दिलबहादुर तामाङ रहेको प्रहरी नायब उपरीक्षक दक्षकुमार बस्नेतले जानकारी दिए। ढुङ्गा, माटो र टिनले छाएको एकतले गोठमा सोमबार साँझ मकैको ढोड र सुकेको नलमा आगो सल्किँदा आगलागी भएको प्रहरीले जनाएको छ।"
सल्यान कांग्रेस सभापतिमा केशबहादुर विष्ट निर्वाचित,दाङ : नेपाली कांग्रेस सल्यानको जिल्ला सभापतिमा संस्थापन पक्षका केशबहादुर विष्ट निर्वाचित भएका छन् । १४ औं महाधिवेशनअन्तरगत जिल्लाको नयाँ नेतृत्व चयनका लागि सोमबार मतदान भएको थियो । मंगलबार मध्यान्न आएको मत परिणामअनुसार विष्ट ५ मत बढी ल्याएर सभापतिमा निर्वाचित भएका हुन् । सभापतिका अर्का उम्मेदवार ध्रुवराज पुरी पराजित भएका छन् । विष्ट जिल्ला समन्वय समिति सल्यानका प्रमुख समेत हुन् । सल्यानमा संस्थापन पक्षकै दुबैजना सभापतिमा लडेका थिए । एक हजार २ सय ३४ मतदाता रहेको सल्यानमा पुरीले ६ सय ८ मत र विष्टले ६ सय १० मत प्राप्त गरेका छन् । उपसभापति पदमा विष्ट प्यानलका सन्तोष केसी र पुरी प्यानलका चक्र देवकोटाले निर्वाचित भएका छन् भने सचिवमा पुरी प्यानलका प्रकाश भण्डारी र विष्ट प्यानलका एकराज बुढाथोकी निर्वाचित भएका छन् । भण्डारीको लोकप्रिय मत देखिएको छ । विजयी सबै उम्मेदवारभन्दा बढी मत भण्डारीले प्राप्त गरेका छन् । बुढाथोकी शिक्षक हुन् । सहसचिवमा जनकराज गौतम र पदम बुढाथोकी निर्वाचित भएका छन्।
विकल्पमा मात्रै उपसभापति,"काठमाडौं : कांग्रेसमा सभापतिका लागि जति दौडधुप छ, त्यति उपसभापतिका लागि छैन। यसपटक उपसभापति पनि महाधिवेशनबाटै निर्वाचित हुनुपर्नेछ। कार्यकारी नभएकाले उपसभापति पद रुचीमा नपरेको नेताहरू बताउँछन्। महेश आचार्यले मात्रै उपसभापतिमा उम्मेदवारी घोषणा गरेका छन्। विगतमा महाधिवेशनबाट निर्वाचित सभापतिले उपसभापति मनोनित गर्ने व्यवस्था थियो। त्यतिबेला महाधिवेशनबाट सभापति, महामन्त्री र कोषाध्यक्ष मात्र निर्वाचित हुन्थे। तर, कांग्रेसले हालै, विधान संशोधन गरी उपसभापति पनि महाधिवेशनबाटै निर्वाचित हुने व्यवस्था गरेको हो। संशोधित विधानअनुसार महाधिवेशनबाट २ उपसभापति, २ महामन्त्री र ८ सहमहामन्त्री निर्वाचित हुने छन्। ८५ जनाको केन्द्रीय समितिलाई १ सय ६९ सदस्यीय बनाइएको छ। महाधिवेशन नजिकिँदै गर्दा उपसभापति पद नेताहरूको रुचीमा परेको छैन। यसअघि सभापतिले महाधिवेशनमा आफूलाई सहयोग गरेका नेतालाई मनोनयन गर्थे। यसपालि भने नेताहरूले दाउ हेरेर बसेको प्रष्ट हुन्छ। सुरुमै कोही सभापति कोही भने महामन्त्रीमा घोषणा गर्दै छन्। पछि समूहअनुसार मिल्दै जाँदा उपसभापतिसम्म मिले पनि ठिकै छ। भन्ने भ्रम नेताहरूमा रहेको देखिन्छ। उपसभापतिका आकांक्षी नेतामध्ये महेश आचार्यले भने उम्मेदवारी घोषणा गरिसकेका छन्। उपसभापतिको नेतृत्वमा हुने केन्द्रीय नीति तथा पार्टीमा वैचारिक बहस चलाउने उद्देश्यले आफूले उम्मेदवारी दिन अघि बढेको आचार्यले बताए। आचार्य कांग्रेसमा निष्ठावान् नेताका रूपमा चिनिँदै आएका छन्। आचार्य, कृष्णप्रसाद भट्टराईको पालामा अर्थमन्त्री, गिरिजाप्रसाद कोइरालाको पालामा अर्थराज्यमन्त्री, सुशील कोइरालाको पालामा वनमन्त्रीको भएका थिए। उनले पार्टीभित्रको गुटगत राजनीतिविरुद्ध पनि आफ्नो उम्मेदवारी भएको बताएका छन्। आचार्य भन्छन्, एक पद एक कार्यकाल भन्ने मेरो अवधारणा हो। पदाधिकारीमा चुनाव जित्न यति धेरै अस्वस्थ प्रतिस्पर्धा पहिला देखिन्थेन आहिले गुटगत समूहले पार्टी एकदमै अस्वस्थ बन्दै गएको छ। र त्यसले अन्ततः पार्टी कमजोर भइसक्यो, उनले अगाडि भने, हेर्नुहोस् जित्ने हार्ने फरक कुरा हो। चुनावमा हारजितको विषय महŒवपूर्ण होइन। तर, पार्टी रहेपो हामी रहन्छौं। भोलिको पुस्ता रहन्छ। यस्तै गतिविधिले पार्टी नै धरापमा छ। अर्का नेता चन्द्र भण्डारी पनि उपसभापतिको आकांक्षी छन्। पार्टीमा बौद्धिक युवा नेताको परिचय पाएका भण्डारी भन्छन्, इच्छा भएर मात्र हुँदैन समूहमा आज सहमति भए भोलि तोडिन्छ। समय छ, अभै हेरौं के हुन्छ। हालसम्म घोषणा नगरे पनि उनी उपसभापतिमा उम्मेदवारी दिने तयारीमा छन्। अर्का नेता पूर्णबहादुर खड्का पनि उपसभापतिका आकांक्षी हुन्। यसअघि गृह, सञ्चार, भौतिक, उद्योग र खेलकुद मन्त्रालय सम्हालिसकेका खड्का अहिले महामन्त्री छन्। सभापति शेरबहादुर देउवाका अत्यन्तै निकट मानिएका खड्का देउवाले सभापतिमा उम्मेदवारी घोषणा गरेपछि आफूले उपसभापतिमा उम्मेदवारी दिने दाउमा छन्। खड्का भन्छन्, दोहोरिने कुरा भएन। महामन्त्रीपछि लड्ने भनेको उपसभापति नै हो। त्यसैले उपसभापतिकै लागि तयारीमा छु। विजयकुमार गच्छादारले यसपटक पनि उपसभापतिमै रहने आकांक्षा देखाएका छन्।"
साढे ३ करोडको धान नोक्सान,तानसेन : कार्तिकमा परेको बेमौसमी बर्षाका कारण पाल्पाका कृषकको धान खेतीमा ठूलो नोक्सानी भएको छ। ३ दिनसम्म परेको अविरल बर्षाका कारण पाल्पाका कृषकका ३ करोड ४० लाख रुपैयाँ बराबरको धान नोक्सान भएको छ। पाल्पाका १० वटै पालिकामा १ हजार २ सय ७६ जना कृषकको धान खेतीमा नोक्सान भएको कृषि ज्ञान केन्द्र पाल्पाकी प्रमुख कामना अधिकारीले बताइन्। कृषि ज्ञान केन्द्र पाल्पाले स्थानीय तहका कृषि शाखाको सहयोगमा गरेमा स्थलगत अध्ययन अनुसन्धानबाट ६ हजार ८ सय ८२ रोपनी क्षेत्रफलमा लगाएको धनबाली नोक्सान भएको तथ्यांक निकालेको हो। कृषि ज्ञान केन्द्रले संकलन गरेको हानी नोक्सानीको विवरणलाई जिल्ला विपद व्यबस्थापन समिति पाल्पाले पुन अनुगमन गरी प्रमाणित गरेर गृह मन्त्रालयमा पठाएको छ। कृषि ज्ञान केन्द्र पाल्पाले लुम्बिनी प्रदेश सरकारको कृषि मन्त्रालयमा क्षतीको विवरण पेश गरेको छ। पाल्पामा कृषकको १३ हजार ९ सय २१ क्वीन्टल धान नोक्सानी भएको छ। पाल्पाका पालिकामध्ये सबैभन्दा बढी तिनाउँ गाउँपालिकामा बेमौसमी बर्षाले धान खेतीमा नोक्सान पुर्याएको छ। तिनाउ गाउँपालिकामा ४ सय १५ जना किसानको २ हजार ४ सय ७७ रोपनी क्षेत्रफलको धान नोक्सान भएको छ। पुर्वखोला गाउँपालिकामा २ सय ३३ जना कृषकको १ हजार १ सय ९१ रोपनीको २ हजार २ सय ९७ क्वीन्टल धानको १ करोड १८ लाख ९२ हजार रुपैयाँको धान नोक्सानी भएको छ। रैनादेवी छहरा गाउँपालिकामा १ सय ९४ जना कृषकको १ हजार २ सय १८ रोपनीमा २ हजार ३ सय ८३ क्वीन्टल धानको ४० लाख ४६ हजार रुपैयाँको धान नोक्सान भएको छ। यसैगरी पूर्वखोला गाउँपालिकामा २ सय ३३ जना कृषकको १ हजार १ सय ९२ रोपनीमा २ हजार २ सय ९८ क्विन्टल धानको ६३ लाख १७ हजार २ सय १८ रुपैयाँको धान नोक्सानी भएको छ। माथाँगढी गाउँपालिकामा १ सय २४ जना कृषकको ८ सय १० रोपनीमा १ हजार ६ सय ८० क्वीन्टल धानको ४२ लाख ४६ हजार ८ सय ५८ रुपैयाँको धान नोक्सान भएको छ। यसैगरी निस्दी गाउँपालिकामा ८७ जना कृषकको ३ सय ५२ रोपनी क्षेत्रफलमा ८ सय ३२ क्वीन्टल धान २३ लाख ७१ हजार ७ सय ७० रुपैयाँको नोक्सान भएको छ। रिव्दिकोट गाउँपालिकामा ६९ जना कृषकको १ सय ८१ रोपनीमा ३ सय २७ क्वीन्टल धानको १० लाख २८ हजार ५ सय ७५ रुपैयाँ बराबरको नोक्सानी भएको छ। तानसेन नगरपालिकामा ४३ जना कृषकको १ सय ८९ रोपनीमा ३ सय ५३ क्वीन्टल धानको ९ लाख ७२ हजार २ सय ३५ रुपैयाँ नोक्सानी भएको छ। रम्भा गाउँपालिकामा ४६ जना कृषकको १ सय ११ रोपनीमा ६८ क्वीन्टल धानको ३ लाख ४० हजार ४ सय रुपैयाँ नोक्सानी भएको छ। जिल्लामा सबैभन्दा रामपुर नगरपालिकामा वेमौसमी बर्षाले नोक्सानी गरेको छ। रामपुर नगरपालिकामा १६ जना कृषकको २६ रोपनी खेतमा ५० क्विन्टल धानको १ लाख ५१ हजार ५ सय रुपैयाँ नोक्सानी भएको छ। पाल्पाका १० वटै स्थानीय तहमा संकलन गरेको क्षतिको विवरणमा स्थानीय बजारको दररेट अनुसारको मूल्य निर्धारण गरी क्षतिपूर्तिका लागी मन्त्रालयमा सिफारिस गरिएको कृषि ज्ञान केन्द्रकी प्रमुख अधिकारीले बताइन्। समयमै बर्षात भएको र प्रयाप्त मात्रामा पानी परेकाले सबै खेतमा धान बाली लगाएको धान उत्पादन बृद्धि हुने आशा गरिएपनि बेमौसमी बर्षातले धान उत्पादन घट्ने देखिएको छ। पाल्पामा ८ हजार ८ सय ४० हेक्टर क्षेत्रफलमा धान खेती हुँदै आएको कृषि ज्ञान केन्द्रले जनाएको छ।
"चिसो बढ्यो, सतर्कता अपनाउनू : मौसम विभाग","काठमाडौं : जल तथा मौसम विज्ञान विभागले चिसो बढ्ने क्रममा रहेको जनाएको छ। मौसम पूर्वानुमान महाशाखाबाट मंगलबार जारी मौसम पूर्वानुमान बुलेटिनमा देशभर चिसो बढ्ने क्रममा समेत रहने देखिएकोले आवश्यक सतर्कता अपनाउनु हुन अनुरोध गरिएको छ। हाल देशका पहाडी भूभागमा आंशिक रही बाँकी भुभागमा मौसम सामान्यतया सफा रहेको छ। मंगलबार दिउँसो प्रदेश १, बाग्मती, गण्डकी तथा लुम्बिनी प्रदेशको पहाडी भूभागहरुमा आंशिक बदली रही बाँकी भूभागमा मौसम सामान्यतया सफा रहने छ। प्रदेश १, बाग्मती प्रदेश र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। राती प्रदेश १, बाग्मती प्रदेश र गण्डकी प्रदेशको पहाडी भूभागको एकदुई स्थानमा हल्का वर्षा र उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाको भनाई छ। बुधबार प्रदेश १, बाग्मती, गण्डकी तथा लुम्बिनी प्रदेशको पहाडी भूभागहरुमा आंशिक देखि सामान्य बदली रही बाँकी भूभागमा मौसम सामान्यतया सफा रहने छ। प्रदेश १, बाग्मती प्रदेश र गण्डकी प्रदेशको पहाडी भूभागको एकदुई स्थानमा हल्का वर्षा र उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। महाशाखाका अनुसार बिहीबार प्रदेश १, बाग्मती प्रदेश र गण्डकी प्रदेशको पहाडी भूभागको एकदुई स्थानमा हल्का वर्षा र उच्च पहाडी तथा हिमाली भुभागका एकदुई स्थानमा हल्का हिमपातको सम्भावना रहेको छ।"
दलका दैलोमा बार,"काठमाडौं : प्रधानन्यायाधीश चोलेन्द्रशमशेर जबराको राजीनामा माग गर्दै आन्दोलित कानुन व्यवसायी सोमबार सिंहदरबार छिरे। राजनीतिक दलका संसदीय कार्यालयमा पसे। प्रधानन्यायाधीश जबराविरुद्ध १७ अभियोग समेटिएको ज्ञापनपत्र सभामुख, राष्ट्रियसभा अध्यक्षसहित विभिन्न दलका नेतालाई बुझाए। नेपाल बार एसोसिएसन अध्यक्ष चण्डेश्वर श्रेष्ठको नेतृत्वमा पूर्वअध्यक्ष, महान्यायाधिवक्ता सम्मिलित टोलीले पाँच पृष्ठको ज्ञापनपत्र बुझाएको हो। बार महासचिव लीलामणि पौडेलले ती अभियोग पढेर सुनाउँदा सभामुख अग्निप्रसाद सापकोटा, राष्ट्रियसभा अध्यक्ष गणेश तिमिल्सेना गम्भीर बने। एमाले संसदीय दलका उपनेता सुवास नेम्बाङ, माओवादी केन्द्रका प्रमुख सचेतक देव गुरुङ, जनता समाजवादी पार्टी(जसपा) नेपालका संघीय परिषद्का अध्यक्ष डा बाबुराम भट्टराई, लोकतान्त्रिक समाजवादी पार्टीका प्रमुख सचेतक लक्ष्मणलाल कर्ण, नेकपा मसालका प्रवक्ता रामप्रकाश पुरीले बारको आन्दोलनमा ऐक्यबद्धता जनाए। कांग्रेस, नेकपा एकीकृत समाजवादीलगायत दलका नेतालाई भने ज्ञापनपत्र बुझाउन बाँकी रहेको बारले जनाएको छ। बार अध्यक्ष श्रेष्ठले कानुन व्यवसायीको आन्दोलनलाई प्रधानन्यायाधीश जबराले सदासयताका रूपमा मात्रै लिएको बताए। कानुन व्यवसायीले आन्दोलनले गरेर हुन्छ ? दलबाट मलाई केही हुँदैन भन्ने सोच प्रधानन्यायाधीशमा भयो, श्रेष्ठले भने, न्यायपालिकालाई भ्रष्टाचारमुक्त गराउने हो या भ्रष्टाचारको संरक्षक प्रधानन्यायाधीशलाई पदमा राखिराख्ने भन्ने विषयमा दलहरूले निर्णय गर्नुपर्ने बेला भयो। प्रधानन्यायाधीश जबराले आन्दोलनलाई सडकको आवाजको संज्ञा दिएपछि बार झन् चिढिएको छ। त्यही भएर बारको टोली प्रधानन्यायाधीशविरुद्ध दलका दैलोदैलोमा पुगेको हो। प्रधानन्यायाधीशले राजीनामा नगरेको अवस्थामा संविधानको धारा १०१ बमोजिम महाभियोग प्रस्ताव पारित गर्नुपर्ने व्यवस्था छ। त्यसका लागि प्रतिनिधिसभामा तत्काल कायम रहेको सम्पूर्ण सदस्य संख्याको एकचौथाइले महाभियोग प्रस्ताव दर्ता गर्न सक्ने प्रावधान छ। त्यस्तो प्रस्ताव प्रतिनिधिसभामा कायम रहेका सम्पूर्ण सदस्य संख्याको कम्तीमा दुई तिहाइ बहुमतबाट पारित भए प्रधानन्यायाधीश पदमुक्त हुन्छन्। सत्तारुढ गठबन्धनका शीर्ष नेताले बारको आन्दोलनबारे प्रष्ट धारणा राखेका छैनन्। कांग्रेस सभापति एवं प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाल, नेकपा एकीकृत समाजवादी अध्यक्ष माधवकुमार नेपालले न्यायालयभित्रै समस्याको समाधान खोजिनुपर्ने अभिव्यक्ति दिँदै आएका छन्। माओवादी केन्द्रका प्रमुख सचेतक देव गुरुङले बारको आन्दोलनप्रति गठबन्धनको ध्यानाकर्षण भएको बताए। पाँच दलबीच समझदारी बनेको छ। पाँचवटै दल चिन्तित र गम्भीर पनि छन्। न्यायालयमा रहेका समस्या छिटोभन्दा छिटो निकास दिनुपर्नेछ, नेता गुरुङले भने। जनता समाजवादी पार्टीका अध्यक्ष डा बाबुराम भट्टराईले न्यायालयका विषयमा दलहरूले बोल्ने बेला आइसकेको बताए। सकेसम्म राज्यकाअंगहरूले आफ्नो समस्या आफै हल गरुन भनेर नै सार्वजनिक रूपमा अभिव्यक्ति दिएका हौं, डा भट्टराईले भने । न्यायपालिकालगायत अंगहरूको पुनःसंरचना ठीक ढंगले नभएका कारण समस्या भएको उनले बताए। मूल समस्या कहाँनेर छ भन्ने बोध गर्नुपर्छ। संरचनात्मक कारणले गर्दा नै विकृति र विसंगति आएको हो। संरचनात्मक समस्या भएपछि गतिलो व्यक्तिले पनि गलत काम गर्छ। व्यक्ति नै गलत छ भने त झन् गलतमाथि गलत काम थपिँदै जान्छ, उनले भने, अहिलेको समस्यामा दलहरूले आवश्यक भूमिका निर्वाह गर्नुपर्छ। त्यसका निम्ति हामी पहल गर्छौं। बारको आवाजप्रति उच्च सम्मान व्यक्त गर्छौं। प्रतिपक्षी एमाले अध्यक्ष केपी शर्मा ओलीले प्रतिनिधिसभा पुनःस्थापनाको फैसलामा संलग्न पाँच न्यायाधीशले नै राजीनामा गर्नुपर्ने बताउँदै आएका छन्। तत्कालीन प्रधानमन्त्री ओलीले गरेको प्रतिनिधिसभा विघटनलाई बदर गर्दै जबरासहित न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईले पुनःस्थापनाको फैसला गरेका थिए। एमाले संसदीय दलका उपनेता नेम्बाङले सर्वोच्च अदालत परिसरमा भइरहेको धर्ना र प्रहरी हस्तक्षेपप्रति दुःख लागेको बताए। बार एसोसिएसनले उठाएका विषय गम्भीर छन्। अदालतमा प्रहरी हस्तक्षेप भएकोमा दुःख व्यक्त गर्छु। यो स्थिति भरसक नआएको भए हुन्थ्यो, नेता नेम्बाङले भने, समस्याको निकासका लागि सम्बन्धित पक्षहरू लाग्नुपर्छ। ज्ञापनपत्रलाई पार्टीसमक्ष अविलम्ब पुर्याउँछु। लोकतान्त्रिक समाजवादी पार्टीका प्रमुख सचेतक लक्ष्मणलाल कर्णले सर्वोच्च अदालतलाई नेतृत्वविहीन नगराउन मात्रै जबरालाई विगतमा संसदीय सुनुवाइ समितिमार्फत प्रधानन्यायाधीशमा अनुमोदन गरेको बताए। नेकपा मसालका प्रवक्ता रामप्रकाश पुरीले सर्वोच्च अदालतको गरिमा धरासायी हुँदै आएको बताए । बारले जबराले मन्त्रिपरिषद्मा भाग खोजेको, न्यायालयमा विकृति, विसंगति, भ्रष्टाचारजन्य कार्य गरेको आरोप लगाएको छ। त्यस्तै, संवैधानिक परीक्षण गर्न दायर रिटको सुनुवाइमा ढिलाइ, संवैधानिक अंगमा पदाधिकारी नियुक्तिको रिटमा सुनुवाइ नगरी न्यायमा अवरोध गरेको बारको आरोप छ। रञ्जनकृष्ण कोइराला संलग्न ज्यान मुद्दामा गैरकानुनी ढंगमा कैद घटाएको, विचाराधीन मुद्दामा गलत व्याख्या गरेको पनि बारको दाबी छ। बार महासचिव पौडेलले न्यायाधीश सरुवा र काजमा खटाउँदा जबराले अनियमितता गरेको बताए। संवैधानिक इजलासलाई अनिर्णयको बन्दी बनाउन भूमिका खेलेको पनि अभियोग छ। प्रधानन्यायाधीशमा अनुमोदन हुन भएको संसदीय सुनुवाइका बेला जबराले व्यक्त गरेका प्रतिबद्धताविपरीत जिम्मेवारी बहन गर्न अक्षम भएको अभियोगपत्रमा उल्लेख छ। संवैधानिक र अन्य आयोगमा परिवारका सदस्य तथा निकट व्यक्तिलाई नियुक्तिको सिफारिस गरेको, कार्यपालिका प्रमुख र दलका नेताहरूसँग अमर्यादित भेटघाट गरी पदीय गरिमाविपरीत न्यायालयको स्वतन्त्रता र गरिमामै गम्भीर आँच आउने कार्य गरेको ज्ञापनपत्रमा उल्लेख छ। ००० पेसी तोक्ने अधिकार कटौती सर्वोच्च अदालतमा इजलास गठन र मुद्दाको पेसी सूची गोला प्रक्रियाबाट निर्धारण गरिने भएको छ। सर्वोच्च अदालत (दोस्रो संशोधन) नियमावली २०७८ सोमबार राजपत्रमा प्रकाशन भएसँगै प्रधानन्यायाधीश जबराको पेसी तोक्ने अधिकार कटौती भएको छ। सर्वोच्चको मंसिर २ गते बसेको पूर्ण बैठक (फूल कोर्ट)ले गोला प्रथाबाट पेसी तोक्ने गरी नियमावली संशोधन गरेको थियो। प्रधानन्यायाधीशको तजबिजी अधिकार कटौती हुने भएपछि जबरासँग असन्तुष्ट न्यायाधीश शुक्रबारदेखि नै इजलासमा बस्न थालेका छन्। उनीहरू नियमित काममा फर्केपछि बार एसोसिएसन एक्लै आन्दोलनमा उत्रेको छ। बार अध्यक्ष श्रेष्ठले न्यायालय शुद्धीकरणका लागि प्रधानन्यायाधीश जबराको बहिर्गमन नै पहिलो सर्त भएको बताए। भने, बहिर्गमन भएको दिनदेखि नै न्यायालय सुधारका कामहरू अघि बढ्छन्।"
"रोकौं अतिक्रमण,जोगाऔं गौशाला","देशकै जेठो महोत्तरीमा रहेको निगौल गाई गौशालाको बिजोक छ। गाईहरू भोकले मर्न थालेका छन्। ९५ वर्ष अघि २ सय बिघा क्षेत्रफलमा फैलिएकोमा अहिले १ सय ४८ बिघा १५ कट्ठामा निचोरिएको छ। गाई चराउने क्षेत्र छैन। ऐतिहासिक गौशाला जोगाउनभन्दा पनि मास्नमा लाग्ने धेरै छन्। तीनै तहका सरकारले यसलाई संरक्षण गर्न सकेको छैन। दैनिक अतिक्रमणको चपेटामा पर्ने यो गौशालालाई समयमा नै संरक्षण गर्न नसके केही वर्षमा नै नाममा मात्रै सीमित हुने निश्चित छ। गौशालालाई यो अवस्थामा नापी, मालपोत र गौशालाकै कर्मचारीले पुर्याएका हुन्। मिलेमतो नभई आफैं कुनै पनि हालतमा जग्गा अतिक्रमण हुँदैन, सरकारी जग्गा व्यक्तिको नाममा पुग्दैन। १९८३ सालमा भारतको बिहार प्रान्तका दरभंगा महाराजले यसको स्थापना गरेको इतिहास छ। सो समयमा दरभंगा महाराजले ब्रह्मदेव ठाकुरमार्फत गौशालाका गाईको व्यवस्थापन गरेका थिए। पछि उनले जग्गा र गाई नेपाललाई हस्तान्तरण गरे। यो नेपालको महत्त्वपूर्ण सम्पत्ति हो। तर, महत्त्व कसैले बुझेको छैनबुझ्ने प्रयाससमेत भएको भेटिँदैन। कुनैकुनै समयमा तह र केन्द्र सरकारले यसको विकासका लागि योजना बनाए पनि त्यो दीर्घकालीन बन्न सकेन। योजना कार्यान्वयन गर्न भन्दा पनि भएको गौशालालाई खुम्च्याउने प्रयास बढी भएका छन्। विभिन्न बहानामा हुने अतिक्रमणले यहाँ रहेका गाईहरू पनि सडकमा पुग्ने अवस्था आएको छ। यो यस क्षेत्रका लागि मात्रै होइन मुलुककै लागि लाजमर्दाे विषय हो। गाई पाल्ने ठाउँकै कारण यस स्थान गौशाला नामले परिचित भयो। स्थानीय तहको नाम पनि यसै ऐतिहासिक पहिचानबाट राखिएको हो। नामले मात्रै चिनाउने काम भए पनि यसको विकासमा उल्लेख्य कदम कुनै समय भएनन्। सरकारले सामान्य योजना ल्याएर छारो हाल्ने मात्रै काम गरेको छ। जुन योजना दीर्घकालीन हुन पनि सकेन। १९ जेठ २०६७ मा मन्त्रिपरिषद्को बैठकले गौशालाको सञ्चालन, व्यवस्थापन तथा विकासको जिम्मा राष्ट्रिय सहकारी विकास बोर्डमार्फत गर्ने निर्णय गरेको भेटिन्छ। गौशालाको साख जोगाउन सरकारले आधुनिक ढंगले कामको थालनी गर्ने पनि बतायो। तर, अतिक्रमण हुँदै गएको जग्गा फिर्ता गर्ने कुरै भएन। सरकारको निर्णयले स्थानीय स्तरमा युवाहरूलाई रोजगारी प्रदान त गर्यो तर, यसरी अतिक्रमण हुँदै गएको स्थानको संरक्षण नहुँदा यो योजना दीर्घकालीन अवश्य बन्न सक्दैन। मुख्य कुरा भनेकै अतिक्रमणलाई रोक्नु हो। गौशालाको मुख्य उद्देश्य नै गाईको संरक्षण गर्नु हो। अहिले पाल्न सकस परेर सडकमा गाई छाड्ने क्रम पनि विभिन्न सहरमा बढ्दो क्रममा छ। बेवारिसे गाईलाई लगेर संरक्षण गर्ने र पाल्ने ठाउँ नै गौशाला हो। त्यसैले यस्ता गौशालाको महत्त्व यो समय उच्च छ। साना क्षेत्रफलमा भएका गौशालाले अबको चाप थेग्न सक्दैन। त्यसैले अतिक्रमण भइरहेका गौशालाको संरक्षण गर्नुपर्छ। अतिक्रमित जग्गा सरकारले फिर्ता ल्याएर विकसित गौशाला बनाउने आँट गर्नुपर्छ। गाई संरक्षण गरे दूध र मलको अभाव हुँदैन। जुन मानव स्वास्थ्य र वातावरणका लागि पनि आवश्यक छ। यस्ता विषयलाई धर्मसँग नभई इतिहास र मानवीय आवश्यकतासँग जोड्नुपर्ने अहिलेको आवश्यकता हो। अतिक्रमित जग्गा फिर्ता गर्न सरकारको समयमा ध्यान पुगोस्। अतिक्रमणको चपेटामा जेठो गौशाला"
"शीतभण्डार बनाउन करोडौंको चलखेल : शिलान्यास गर्दै, अलपत्र पार्दै","मनिका झाजनकपुरधाम, शम्भु यादवसिरहा प्रदेश २ का आठ जिल्ला प्रत्येकमा एकएकवटा शीतभण्डार बनाउने प्रदेश सरकारको योजना अलपत्र परेको छ। जसको सम्झौता लागत १ अर्ब ७९ करोड ८५ लाख रुपैयाँ छ। योजना सुरु भएयता ८१ करोड रुपैयाँ बजेट विनियोजन भयो। तर, १ करोड मात्रै सम्बन्धित संस्थालाई भुक्तानी गरी ८० करोड फ्रिज भएको भूमि व्यवस्था, कृषि तथा सहकारी मन्त्रालयले जनाएको छ। कमिसनको चलखेल गर्ने, कामै नगरी भुक्तानी माग्ने, कमसल काम गर्ने केही फर्मको क्रियाकलापका कारण योजना प्रभावित भएको मन्त्रालयका कर्मचारी बताउँछन्। आर्थिक वर्ष २०७५७६ मा सम्झौता भई सुरु भएको निर्माण कार्य प्रारम्भदेखि नै विवादित बनेको थियो। पहिलो वर्ष १६ करोड, दोस्रो वर्ष ४० करोड, त्यसपछि २० करोड र चालू आर्थिक वर्ष ५ करोड बजेट सरकारले छुट्ट्याएको थियो। अख्तियार दुरुपयोग अनुसन्धान आयोगले अनुसन्धान थालेपछि गत वर्षदेखि नै काम रोकिएको मन्त्रालयका सूचना अधिकारी मनीषकुमार पाल बताउँछन्। शीतभण्डार निर्माण योजना सुरुदेखि नै विवादास्पद रह्यो। यस योजनाका लागि छुट्ट्याइएको रकमका विषयहरू र प्रक्रियाबारे पनि अनावश्यक प्रचार भयो, सूचना अधिकारी पाल भन्छन्, पछि अख्तियारमा पनि उजुरी पर्न गई योजनामाथि अनुसन्धान सुरु भयो। अनुसन्धानको नतिजा पछिल्लो एक वर्षमा पनि सार्वजनिक नभएकै कारण मन्त्रालयले यस योजनाका थप कामहरू रोक्नुपर्यो। सिरहाको लहान नगरपालिका११ पडरियामा अलपत्र शीतभण्डार। तस्बिर : शम्भु यादव आफ्नो तर्फबाट रकम खर्च गरेका संस्थाको लगानी डुबेकै अवस्थामा रहेको पालको भनाइ छ। भन्छन्, हामीले एउटा फर्मबाहेक अरू कसैलाई पनि रकम उपलब्ध गराउन सकेका छैनौं। शीतभण्डार बनाउन सहकारी, फर्म र संस्थाको छनोट प्रक्रिया र कार्यसम्पादनमा अनियमितताको उजुरी अख्तियारमा परेको थियो। त्यसपछि अख्तियारले २०७७ मंसिर ८ गते योजनासँग सम्बन्धित सबै फाइल मन्त्रालयबाट झिकाएर अनुसन्धान प्रक्रिया अघि बढाएको थियो। अख्तियारको बर्दिबासस्थित शाखा कार्यालयका सूचना अधिकारी मणिराम ज्ञवाली शीतभण्डार निर्माण सम्बन्धमा भइरहेको अनुसन्धानबारे आफू अपडेट नरहेको प्रतिक्रिया दिएका छन्। शीतभण्डार बनाउन मन्त्रालयले २० कात्तिक २०७५ मा प्रस्ताव आह्वान गरेको थियो। निर्धारित समयमा सोचेअनुसार प्रस्ताव नआएपछि १९ मंसिरमा १५ दिन म्याद थप गरी पुस ५ गतेसम्म पुर्याइयो। उक्त अवधिमा प्राप्त प्रस्तावमध्ये मन्त्रालयले आठ संस्था, फर्म र सहकारीलाई छनोट गरेको थियो। जसमा जिल्ला सहकारी संघ, राजविराज सप्तरी, शुभनारायण कृषि व्यवसाय फर्म मलेखपुर सप्तरी, जनहित कृषक समूह, लक्ष्मीनिया धनुषा, लवकुश बचत तथा ऋण सहकारी संस्था, बरहथवा सर्लाही, राप्ती हर्बल प्रोसेसिङ प्रालि गरुडा १ रौतहट, अमन मत्सय फार्म सिम्रौनगढ ३ बारा, शिवम एग्रो इन्डस्ट्री सुगौली८ पर्सा र ग्लोबल लेदर ट्रेनिङ इन्डस्ट्री वीरगन्ज पर्सा छन्। महोत्तरीबाट प्रस्ताव नआएपछि पर्साका दुई संस्थासँग दुई ठाउँका लागि मन्त्रालयले सम्झौता गरेको थियो। छनोटमा परेका संस्थालाई सात दिनभित्र सम्पर्क गरी प्रारम्भिक सम्झौता गर्न र ४५ दिनभित्रै विस्तृत परियोजना प्रस्ताव (डीपीआर) पेस गर्न मन्त्रालयले निर्देशन दिएको थियो। पर्साको शिवम् एग्रो इन्डस्ट्रि सुगौली८, पर्साकै ग्लोबल लेदर ट्रेनिङ इन्डस्ट्रि वीरगन्ज र सर्लाही बरहथवाको लवकुश बचत तथा ऋण सहकारी संस्था लिमिटेडले माघ ६ गते सम्झौता गरे। बारा सिम्रौनगढको अमन मत्स्य फार्म, हर्बल प्रोसेसिङ प्रालि गरुडा१ रौतहट, धनुषाको जनहित कृषक समूह, लक्ष्मीनिया र सप्तरीको शुभनारायण कृषि व्यावसायिक फर्म गरी चारवटाले ७ माघमा सम्झौता गरे। सप्तरी राजविराजको जिल्ला सहकारी संस्था लिमिटेडले भने २८ फागुनमा मात्रै सम्झौता गर्यो। अन्य कुनै पनि सहकारी वा फर्मलाई मन्त्रालयले भुक्तानी नगरेको अवस्थामा कृषिमन्त्रीकै निर्देशनमा जिल्ला सहकारीलाई १ करोड ४ लाख भुक्तानीसमेत गरिसकेको छ। प्रदेश सरकारले पनि शीतभण्डार बनाउन बिनाआधार र मापदण्ड लागत निर्धारण गरेको देखिन्छ। साढे ४ हजार टनभन्दा १ हजार टन क्षमताको संरचना बनाउन बढी लागत देखाई प्रस्तावना पेस गरेको पाइएको छ। सप्तरीको शुभनारायण कृषि व्यवसायी फर्मसँगको सम्झौतामा लागत १७ करोड ३२ लाख देखाइएको छ। तर, योभन्दा चार गुणा बढी ४ हजार ५ सय टन क्षमताको संरचना बनाउन पर्साको ग्लोबल लेदर ट्रेनिङ इन्डस्ट्रीसँगको सम्झौतामा लागत १७ करोड ११ लाख कायम गरिएको छ। शुभनारायणसँगै बराबर क्षमता भएको धनुषाको जनहित कृषक समूहको लागत ३३ करोड बढी छ। रौतहटको राप्ती हर्बल प्रोसेसिङ प्रालिसँग २६ करोड ८५ लाख लागतमा ६ हजार टन क्षमताको बनाउन सम्झौता गरेको देखिन्छ। सप्तरीकै जिल्ला सहकारी संघ लिमिटेडसँग ३ हजार टन क्षमताका लागि ३१ करोडमा सम्झौता भएको छ। प्रदेश सरकारले १५ असोजमा शीतभण्डार निर्माणमा अनुदान उपलब्ध गराउने कार्यविधि जारी गरेको थियो। यी अधिकांश संस्थाले प्रारम्भिक चरणको काम मात्र गरेको जनाइएको छ। सप्तरीको शुभनारायण कृषि व्यावसायिक फर्मका अध्यक्ष सुरेन्द्रप्रसाद यादवले यो विषयमा प्रतिक्रिया दिन अस्वीकार गरेका छन्। किसानलाई सास्ती तत्कालीन भूमि व्यवस्था कृषि तथा सहकारीमन्त्री शैलेन्द्र साहले ०७५ फागुन ११ गते सिरहाको लहान नगरपालिका११ पडरियामा शीतभण्डारको शिलान्यास गरेका थिए। तत्कालीन मन्त्री साहले शीतभण्डार निर्माणपछि किसानलाई ठूलो सहयोग पुग्ने बताएका थिए। शीतभण्डार बनाउन सात स्थानीयवासीले एक बिघा दुई कट्ठा जग्गा लिजमा दिएका थिए। न लिजबापतको रकम पाएका छन् न त उक्त जग्गामा केही बाली उब्जाउन नै। मन्त्रालयले स्थानीय किसानले उब्जाएका १ हजार ५ सय मेट्रिक टन तरकारी भण्डारण गर्ने क्षमताको संरचना १७ करोड लागतमा बनाउने भनेको थियो। यसका लागि सप्तरीको शुभनारायण कृषि फर्मसँग सम्झौता भएको थियो। सुरुको केही महिना काम भए पनि निर्माण कम्पनी फरार छ। उक्त फर्मले आफ्नो सरसामानको रेखदेख गर्न स्थानीय दुखी सदायलाई कामदार राखेको थियो। सदायले आफ्नो पारिश्रमिक पाएका छैनन्। निर्माण कार्यका लागि ल्याएको रड छरपस्ट अवस्थामा छ। शीतभण्डारस्थल गौचरण बनेको छ। पैसा नदिए जग्गावालाले रड नै बेचेर असुल गर्ने बताइरहेको सदायको भनाइ छ। शीतभण्डार बन्ने भएपछि स्थानीय किसान खुसी भएका थिए। तर, तीन वर्ष पुग्न लाग्दा पनि निर्माण कार्य अलपत्रै बनेपछि उनीहरू निराश बनेका छन्। हामीले खेतमा बर्सेनि थरिथरि तरकारी बाली लगाउँछौं। उब्जाएर बजारमा बेच्छौं। तर, धेरै उब्जनी भएको वर्ष सोचेजस्तो आम्दानी गर्न सक्दैनौं, लहान २४ का किसान श्रीलाल महतो भन्छन्, खेतमा उत्पादित तरकारी बजारमा थुप्रिन्छ। हामीले धेरै दिन राख्न सक्दैनौं। शीतभण्डार भइदिए किसानलाई राहत हुन्थ्यो। हजारौं किसानले बाली उब्जाए पनि राम्रो बजार पाउन सकेका छैनन्। शीतभण्डार अभावमा कृषि उब्जनी सडेर खेर फाल्नुपर्छ या सस्तोमा बेच्नुपर्छ। बीउ जोगाउन पनि हम्मेहम्मे पर्छ। भण्डारण गर्ने व्यवस्था भए किसानले सुविधा पाउने शिवदत रायको भनाइ छ। धनुषाको जनहित कृषक समूह जनकपुरधाम र मन्त्रालयबीच २०७६ जेठ २९ गते १६ करोड १० लाख लागतमा शीतभण्डार बनाउने सम्झौता भएको थियो। निर्माण थालेको एक वर्षपछि २०७७ असार १८ गते कृषक समूहले भुक्तानी माग गर्यो। तर, मन्त्रालयले भुक्तानी रोक्का गरेपछि समूहमा आबद्ध किसान घर न घाटका भएका छन्। कृषि उब्जनी मात्रै होइन, यस भेगका आँप किसान पनि शीतभण्डार अभावले समस्यामा छन्। शीतभण्डार नभएकै कारण हरेक वर्ष आँप सस्तोमा बेच्नुपरिरहेको छ। शीतभण्डार बनेको भए किसानको पसिना र लगानीको प्रतिफल दिने स्थानीय कमलदेव यादव बताउँछन्। घामपानी नहेरी किसान मेहनत गर्छन्। भारतको शीतभण्डारबाट बिचौलियाले तरकारी बजारमा ल्याउँदा यहाँका किसान मारमा पर्छन्, उनी भन्छन्, यतै व्यवस्था भए किसानलाई ठूलो राहत मिल्थ्यो। भारतीय बजारबाट तरकारी भित्रिँदा यहाँका किसान मर्कामा पर्छन्। भण्डारण गर्न नसक्दा थोरै उत्पादन गर्ने गर्छन्। भण्डारण व्यवस्था भए भारतीय बजारबाट आउने तरकारी आयात कम हुने उनी बताउँछन्।"
जेठो विद्यालय संरक्षण गर्नु सबैको दायित्व,"मटिहानी (महोत्तरी) : राष्ट्रपति विद्यादेवी भण्डारीले देशभर शिक्षाको ज्योति छर्न देशकै जेठो राजकीय संस्कृत माविको महत्वपूर्ण योगदान रहेको बताएकी छन्। शैक्षिक जागरणका अग्रदूत बालागुरु षडानन्दले समेत अध्ययन गरेको यस शैक्षिक केन्द्रको संरक्षण र सम्बर्द्धन गर्नु हामी सबैको जिम्मेवारी हो। र, राष्ट्रिय दायित्वको विषय हो, राष्ट्रपति भण्डारीले सोमबार भनिन्, यो प्राचीन गुरुकुलले तराई, पहाड र हिमालको भूगोल सम्बन्धलाई सामाजिक सद्भाव तथा भावनात्मक रूपमा जोड्ने कामसमेत गरिरहेको छ। त्यसैले मटिहानी भूमि प्राचीन ज्ञानभूमि, तपोभूमि हो। यहाँको विकासबारे राज्यले ध्यान दिनुपर्छ। महोत्तरीको मटिहानीस्थित यो विद्यालय गुरुकुलका रूपमा विसं १७७५ मा स्थापना भएको हो। ३०३ वर्ष पुरानो विद्यालयको राष्ट्रपति भण्डारीले अवलोकन गरेकी हुन्। मटिहानीको शिक्षा, संस्कृति, पौराणिकताबारे अन्नपूर्ण पोस्ट्ले यसअघि खोजी समाचार प्रकाशन गरेको थियो। यससँगै राष्ट्रपति भण्डारीको मटिहानीको अवलोकन भ्रमण भएको हो। राष्ट्रपतिले विद्यालयको जीर्णोद्धारमा राज्यले ध्यान दिनुपर्ने धारणा व्यक्त गरिन्। अष्टाबक्र, याज्ञवल्कय, गार्गी र मैत्रीजस्ता विद्वान् विदुशीले मटिहानी भूमिमा साधना गरेको इतिहास रहेको राष्ट्रपतिले बताइन्। भण्डारीले राष्ट्रपति शैक्षिक सुधार कार्यक्रमबाट विद्यालय विकासमा सहयोग गर्ने आश्वासन दिइन्। विद्यालयको विकासका लागि राष्ट्रपति शैक्षिक सुधार कार्यक्रममा प्रस्ताव पेश गर्न प्रधानाध्यापक ईश्वरीप्रसाद पौडेललाई उनले निर्देशन दिइन्। यहाँ कक्षा ८ देखि १२ सम्म १ सय ५० बटुक अध्ययनरत छन्। यहाँ पहिलो पटक राष्ट्र प्रमुखको आगमनलाई विद्यालयले महत्वपूर्ण उपलब्धि भनेको छ। बटुक र गुरुहरू मिथिलाको परम्परागत पोसाकमा सजिएका थिए। उनीहरू शंख बजाउँदै स्वस्तिवाचन गरेर मधुर स्वरमा राष्ट्रपति भण्डारीको स्वागत गरेका थिए। विद्यालयले राष्ट्रपतिलाई अभिन्दनपत्र प्रदान गरेको थियो। यो विद्यालय संरक्षणको पर्खाइमा छ। यसको भौतिक संरचना जति पुरानो छ त्यसभन्दा इतिहास बलियो छ, प्रधानाध्यापक पौडेलले राष्ट्रपतिसमक्ष भने, यो विद्यालय मात्र होइन मिनी नेपाल हो। नेपालका ६ प्रदेश, २७ जिल्लाका १ सय ५० विद्यार्थी गुरुकुलमा पढ्छन्। मटिहानी बाहिरका ६० जना छन्। उनीहरू होस्टलमा बस्छन्। के पहाडी, के हिमाली, के मधेसी सबै मिलेर बस्छन्, खान्छन्, पढ्छन्। आम्दानी कहीँ कतैबाट नहुने भएकाले विद्यालय भिक्षाटनबाट चलिरहेको उनले बताए। रामलला दास (तस्मैया बाबा)का शिष्य जयकृष्ण दासले संस्कृत पाठशालाको नामले स्थापना गरेको इतिहास छ। राज गुठीअन्तर्गतको लक्ष्मीनारायण मठका मान महन्थ थिए तस्मैया बाबा। शिक्षा विभागको तथ्यांकमा भने यो विद्यालयको स्थापना विसं १८६८ मा भएको उल्लेख छ। शिक्षा सेवा आयोगको प्रश्नमा नेपालको पहिलो विद्यालय कुन हो भनेर २०७२ सालबाट सोध्न थालिएको छ। उत्तरमा राजकीय संस्कृत मावि मटिहानी हो भनेर जवाफ दिइन्छ। जुन गुरुकुल १५ कट्ठामा फैलिएको छ। गुरुकुलको एउटा कोठाको छत गत साउनमा खसेको छ। जुन १२० वर्ष पहिले निर्माण गरिएको थियो। विद्यार्थी पढिरहेको बेला छात्रावास कोठाको छत खसेको हो। मानवीय क्षति भने भएको थिएन। पुरानो संरचनालाई बचाउन ज्ञानलाई विज्ञानसँग जोड्न प्रविधि प्रयोगको खाँचो रहेको मटिहानी नगरपालिकाका मेयर हरिप्रसाद मण्डलले बताए। अंग्रेजी, नेपाली, गणित, विज्ञान, सामाजिक गरी पाँच सय पूर्णांक अनिवार्य छ। जनसंख्याको बदला अनिवार्य संस्कृत भाषा पढाइन्छ। ब्राह्मण बटुकहरू देव तथा पितृकार्यका लागि कर्मकाण्ड पढ्छन् भने अन्यले ऐच्छिक गणित र शिक्षा पढ्छन्। ८ सय पूर्णांकमा वेद, ज्योतिष, व्याकरण, साहित्य, न्याय, दर्शन पाँचमध्ये एउटा विषय रोज्न पाइन्छ। कक्षा १२ पास गरेपछि नजिकै रहेको याज्ञवल्क्य लक्ष्मीनारायण विद्यापीठमा संस्कृतकै शास्त्री र आचार्य अध्ययन गर्न जान्छन्। राष्ट्रपतिले सोमबारै मटिहानीस्थित साढे ५ सय पुरानो लक्ष्मीनारायण मठको सोमबारै अवलोकन गरिन्। लक्ष्मीसागरमा आरतीमा सहभागी हुँदै उनले मठभित्र रहेको लक्ष्मीनारायण मन्दिरमा पूजा गरिन्। जनकनन्दनी सीताको पावनभूमि रहेको मिथिला सबैको प्रेरणाको स्रोत मटिहानी रहेको उनको भनाइ थियो। उनले सोमबार दिउँसो ऐतिहासिक, पुरातात्विक जलेश्वरनाथ महादेव मन्दिरको दर्शन गरिन्। जलेश्वरनाथ महादेव मन्दिर मिथिलाका राजाजनकको इष्ट देव हुन्। राष्ट्रपतिले नगरपालिकाद्वारा निर्मित मटिहानी रंगशालाको उद्घाटन गरिन्। उनले खेल मानव जीवनको अभिन्न अंग रहेको बताइन्। विद्यार्थी र युवाको खेल क्षेत्रप्रति बढ्दो आकर्षणलाई रंगशालाले सहयोग पुर्याउने विश्वास उनले व्यक्त गरिन्। बालविवाह, बोक्सी प्रथा, अनमेल विवाह र अशिक्षा प्रदेश २ को विकासमा चुनौती रहेको उनको भनाइ थियो। उनले अन्नको भण्डार मधेस उर्वर रहेको तर चुरे दोहनले संकटमा पर्दै गएको बताइन्। चुरेको संरक्षण गर्नुनै मधेसको संरक्षण हुने उनको भनाइ थियो।"
कागतीले पाएन मूल्य,"उदयपुर : उदयपुरको ग्रामीण क्षेत्रमा व्यावसायिक रूपमा लगाइएको कागती (डल्ले कागती) खेतीले मूल्य नपाएपछि बोटमै कुहिन थालेको छ। सिजनमा गोटाको पाँच रुपैयाँसम्म पर्ने कागती दुई रुपैयाँमा पनि बिक्री नभएपछि किसानले बारीमै छोडेका हुन्। टिप्नसमेत ज्याला र समयको खर्च हुने भएपछि किसानले बारीमै छोड्दा कागती कुहिन थालेको हो। १० वर्षदेखि व्यावसायिक रूपमा कागती खेती गर्दै आएका रौतामाई गाउँपालिका८ डिल्लीवरका रुद्रबहादुर रिखाम भन्छन्, मूल्य पाउने आशले सदरमुकाम गाईघाट छोडेर काठमाडौंको कालीमाटी पुर्याए अन्ततः नुनको मूल्यमा छोडेर आउनु पर्यो। प्रतिगोटा कागती ३ देखि ५ रुपैयाँमा यसअघि बिक्री गर्दै आएका रिखामले भने, त्यसरी नै बिक्री होला भन्ने लागेर काठमाडौं लगेँ। त्यहाँ त झन् ३० रुपैयाँ केजीले छोडेर आउनु पर्यो। गाडी रिजर्भ गरेर लगेको ३० हजार दाना कागतीले भाँडा र आफ्नो सामान्य खर्च मात्र पुगेको उनले बताए। नुनको मूल्यमा बिक्री भएपछि उनले बारीमा रहेका अन्य कागती नटिपी छोडेका छन्। आखिर जहाँ लगे पनि मूल्य उस्तै रहेछ, उनले भने, टिप्ने ज्याला र मेहनत खर्च गर्नुभन्दा बारीमै कुहेर बसेको राम्रो। झन्डै २० रोपनी जग्गामा कागती खेती गरेका उनले अझै ५० हजार दाना बारीमै रहेको बताए। त्यसो त रिखामको मात्र होइन, छिमेकी ज्ञानेन्द्र पुलामीको पनि उस्तै दुःखेसो छ। पुलामी भन्छन्, किसानलाई जसो गर्दा पनि हुँदो रहेछ। यति मेहनत र परिश्रम गरेर कागती खेती गर्यौं, प्रतिफल लिने बेला शून्य भयो। बजारमा भारतीय कागती सस्तो मूल्यमा अधिक भित्रिएकाले नेपालको कागतीले मूल्य नपाएको उनको गुनासो छ। झन्डै ५० हजार दाना कागती बारीमा रहेको बताउँदै उनी भन्छन्, सरकारको नीति कृषकलाई प्रोत्साहन गर्ने, वैदेशिक रोजगारमा रहेका युवालाई गाउँ फर्काउने र रोजगारमा लगाउने छ। तर उत्पादन गरेका बस्तुको बजारीकरण नहुँदा किसान बेरोजगार र पुनः विदेश जाने परिस्थिति सिर्जना भएको छ। रिखाम र पुलामीको मात्र होइन, व्यावसायिक रूपमा कागती खेती गर्दै आएका त्यस क्षेत्रका एक दर्जन किसानको समस्या उस्तै छ। वैदेशिक रोजगार र नेपालकै अन्यत्र ठाउँमा रोजगार गर्दै आएका युवा गाउँमै कृषि खेती गर्न फर्किए पनि परिणाम सकारात्मक नआएपछि निराश रहेका स्थानीय युवा ललित मगर बताउँछन्। कागती खेतीको उद्गम थलोको रूपमा रहेको उदयपुरको रौतामाई गाउँपालिका८ डिल्लीवर, जरंगे र पाँवु क्षेत्रमा २० लाख दाना बढी कागती हुने गरेको गाउँपालिकाको कृषि शाखाले जनाएको छ। किसानलाई कागती खेतीमा प्रोत्साहन गर्ने गाउँपालिकाको कार्यक्रम भए पनि बिक्रीका लागि अलग्गै नीति नबन्दा आफूहरू मर्कामा परेको उनी बताउँछन्। गाउँपालिकाका अध्यक्ष गजेन्द्रबहादुर खड्का भन्छन्, अहिलेसम्म बिक्रीको समस्या थिएन। सधैं राम्रो मूल्य पाएका थिए, यो पटक समस्या आयो। यसको समाधानका लागि हामी गम्भीर छौं र चाँडै निकास निकाल्छौं। भन्छन्, उनीहरूलाई कागती खेतीमा वितृष्णाभन्दा पनि थप प्रोत्साहन पुग्ने गरी कार्यक्रम अघि सार्छौं।"
