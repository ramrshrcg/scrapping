शीर्षक,विवरण
मेसिनबाट धान रोपाईं (फोटोफिचर),"दाङ : जिल्लामा पहिलो पटक धान रोपाईका लागि मेसिनको प्रयोग गरिएको छ। परम्परागत रुपमा धान रोपाईं भइरहेको अवस्थामा यो वर्षदेखि यान्त्रिकीकरण गरिएको कृषि ज्ञान केन्द्रले जनाएको छ। किसानहरुले मेसिनबाट धान रोप्न सुरु गरिसकेको र दाङमा यस वर्षको राष्ट्रिय धान दिवस मेसिनबाट धान रोपेर मनाइन लागेको छ हो। कृषि ज्ञान केन्द्र दाङले मेसिनबाट धान रोपेर यस वर्षको असार १५ राष्ट्रिय धान दिवस मनाउने तयारी भएको जनाएको छ। किसानहरुलाई कृषिमा यान्त्रीकिकरण गर्दै लैजाने उद्देश्यले जिल्लामा तीन वटा धान रोप्ने मेसिन ल्याइएको छ। यसै वर्षदेखि सबै क्षेत्रहरुमा मेसिनबाटै धान रोप्ने केन्द्रको योजना भएपनि कोरोनाका कारण उपकरण आउन समस्या भएपनि परीक्षण र प्रशिक्षणको रुपमा मात्रै तीन वटा मेसिन परिचालन भएको कार्यालयका सूचना अधिकारी रुद्रमणि पौडेलले जानकारी दिए। केन्द्रले विभिन्न सहकारी र कृषक समुहमार्फत किसानहरुलाई मेसिनसमेत उपलब्ध गराएको र धान रोप्ने प्रशिक्षण दिइरहेको पौडेलको भनाई छ। यस वर्षदेखि नै सबै क्षेत्रहरुमा मेसिनबाटै धान रोप्ने केन्द्रको योजना रहेको थियो, उनले भने,तर लकडाउनका कारण मेसिन समयमा आउन नसक्दा प्रशिक्षणका रुपमा मात्र मेसिनबाट धान रोपिएको छ, अब यसलाई पूर्ण रुपमा प्रयोग गरेर लैजान्छौ। आगामी वर्षदेखि भने सबै पालिकाहरुमा मेसिनबाटै धान रोपाई हुने उनको भनाई छ। प्रधानमन्त्री कृषि आधुनिकिरण कार्यक्रम अन्तरगत संघीय सरकारबाट अनुदानमा प्राप्त भएको मेसिन केन्द्रले दुई सहकारी र एक कृषि समुहलाई प्रदान गरिसकेको छ। राजपुरमा रहेको सुर्योदय कृषि बहुउदेशय सशकारी, गढवामा रहेको नीलकमल महिला समुह र लमहीमा रहेको हरित क्रान्ती कृषि सहकारी संस्थालाई धान रोप्ने मेसिन दिइएको छ। यसवर्षको मनसुन चाँडै सुरु हुँदा जेठको अन्तिम सातादेखि नै जिल्लामा धान रोप्न सुरु गरिएको छ। हाम्रो योजना त यसैवर्षदेखि नै मेसिनले सबैठाउँमा धान रोप्ने थियो, उनले भने,लकडाउनले गर्दा मेसिन ढिलो आएकाले यसवर्ष सकिएन, तर किसानहरुलाई भने कसरी धान रोप्ने भन्नेबारे जानकारी दिइरहेका छौँ। मेसिनबाट धान रोप्दा छिटो, छरितो र सजिलो भएको सुर्योदय कृषि बहुउदेश्यीय सहकारी संस्थाका राजपुरका सहव्यवस्थापक तथा किसान मोहन कुमार खनालले बताए। उनले मेसिनबाट पहिलो चरणमा १५ कठ्ठामा धान रोपेको बताए। उनले आफुले १५ कठ्ठा खेतमा धान रोप्न एकडेढ घण्टा समय लागेको बताए। मेसिनबाट हामीले १५ कट्टामा धान रोपेका छौँ, उनले भने,रोप्ने मान्छे लगाउँदा १२१५ जना चाहिने र दिनभर लाग्थ्यो, अहिले ४ जनाले रोपेर सकियो। मान्छे पनि थोरै, खर्च पनि थोरै, समयको बचत हुने भएकाले निकै राम्रो लाग्यो। उनले भने, कृषिमा यान्त्रिकीकरण हुनु आवश्यक रहेछ। एक पालिका एक मेसिन प्रधानमन्त्री कृषि आधुनिकिरण कार्यक्रम अन्तर्गत एक पालिकालाई एक मेसिन उपलव्ध गराउने नीति छ। यस अन्तर्गत तीन वटा मेनिन तीन पालिकाका सहकारी र समूहलाई दिएको हो। मेसिनहरु किसानहरुलाई उपलब्ध गराइएको हो। तर जिल्लामा हालसम्म दुईवटा सहकारी र एउटा समुहले मात्र उक्त मेसिन प्राप्त गरेका छन्। आवश्यक मापदण्ड र टेण्डर प्रकृयाका आधारमा एउटा पालिकाबाट एउटा समुहसहकारी छनोट गरी २४ लाख संघीय र २४ लाख स्थानीय सरकारको अनुदान गरी ४८ लाख रुपैयाँ प्रदान गरी आवश्यक कृषि सामग्री र मेसिन खरिद गरिने छ। हालसम्म ८ वटा पालिकाहरु छनोटमा परिसकेको र बाली छनोट प्रकृया गलत हुँदा दुईवटा पालिकाहरु यस वर्ष छनोटमा नपरेको सूचना अधिकारी पौडेलले बताए। ६५ प्रतिशत धान रोपाई दाङमा असार १४ सम्ममा ६५ प्रतिसत धान रोपाई भएको छ। कृषि ज्ञान केन्द्र दाङका अनुसार जिल्लामा असार १४ गतेसम्म ६५ प्रतिशत धान रोपाई सम्पन्न भएको छ। गत वर्ष यो समयमा ५० प्रतिशत मात्र धान रोपाई भएको थियो। कोरोनाका कारण श्रम शक्ति घरमै रहेको हुँदा र मौसमले पनि साथ दिदा यस वर्ष धानखेती समयमै सुरु भएको कार्यालयको भनाई छ। गत वर्ष जिल्लामा ३८ हजार हेक्टर जमिनमा धान खेती भएको थियो। भने यसवर्ष ३९ हजार ६ सय हेक्टर जमिनमा धान रोपाई हुने कृषि ज्ञान केन्द्रका सुचना अधिकारी रुद्रमणी पौडेलले जानकारी दिए। उनका अनुसार हालसम्म ६० प्रतिशत हाईब्रेड जातको धान, ३० प्रतिशत उन्नत जातको धान र १० प्रतिशत स्थानीय धान लगाईएको छ। कोरोनाका कारणले नागरिकहरु घरमै हुँदा बाँझो जमिनमा समेत खनजोत गर्ने र बाली लगाउने गरेकाले यस वर्ष एक हजार छ सय हेक्टर क्षेत्रफल बृद्धि भएको उनको भनाई छ।"
नेपालको कटाक्ष : ओलीको भाषण रेकर्ड गरेर राख्नुपर्छ,"काठमाडौं : नेकपा एमाले नेता माधवकुमार नेपालले प्रधानमन्त्री केपी ओलीको भाषण रेकर्ड गरेर राख्नुपर्ने बताएका छन् । सोमबार नयाँ बानेश्वरमा नागरिक अगुवाहरुसँगको छलफलका क्रममा उनले हिजो आज ओलीले गरेका कुरा रेकर्ड गरेर राख्नुपर्ने बताएका हुन् । तस्बिर : रासस मदन भण्डारीको ७० औं जन्मजयन्तीका अवसरमा सोमबार ओलीले बौला कुकुरले टोकेको छ र, कोहि नपाएर माधव नेपाललाई प्रधानमन्त्रीमा प्रस्ताव गर्न भनेको तर्फ संकेत गर्दै यस्तो भनेका हुन्। प्रधानमन्त्रीको कुरा रेकर्ड गरेर राख्नुपर्छ । उहाँले हिजो आज गरेका कुरा रेकर्ड गरेर राख्नुस् । नेपालले भने, म पनि खोज्दैछु । उहाँले धेरै राम्रा कुरा बोल्नु भएको छ। नेपाली जनताको मामिला नेपाली जनताले नै हल गर्नुपर्छ भन्दा कसैले चित्त दुखाउनु पर्दैन । राष्ट्रप्रति, जनता, संविधान, कानुनको कमिटमेन्ट चाहिएको छ, उनले भने । राम्रो सिष्टम बसाएर मात्र नहुने बताउँदै नेता नेपालले राम्रो संस्कार पनि चाहिने बताए । उनले अघि भने, हामी आफैं अरुलाई भन्छौं, आफू मान्दैनौं । यसमा नम्बर वान सम्माननीय प्रधानमन्त्री केपी शर्मा ओली हुनुहुन्छ । उनले गठबन्धन राजनीतिक स्थायीत्वका लागि बनेको स्पष्ट पारे। ओलीको आक्रोश : मलाई बौला कुकुरले टोकेको छ र, कोही नपाएर माधवलाई अफर गर्न ?"
"बंगलादेशमा विस्फोट: सात जनाको मृत्यु, ५० घाइते",ढाका: बङ्गलादेशको राजधानी ढाकामा विस्फोटको क्रममा कम्तिमा सात जनाको मृत्यु भएको छ । ५० भन्दा धेरै घाइते भएका छन् । स्थानीय सञ्चार माध्यमका अनुसार आइतबार साँझ ढाकाको मेघा बजारस्थित आरोङ कम्पनीको सोरूम नजिकै उक्त विस्फोट भएको थियो । यहाँको एउटा चार तले भवनमा विस्फोट भएको थियो । विस्फोटबाट भवन छेउछाउमा रहेका अन्य संरचनामा पनि क्षति पुगेको बताइएको छ । घटनाबारे प्रहरीले छानविन गर्ने जनाएको छ । घटनाबारे पूर्ण विवरण आइसकेको छैन । यद्यपि प्रारम्भिक अनुसन्धानको क्रममा ग्यास विस्फोट भएको हुनसक्ने बताइएको छ। घाइतेहरुलाई स्थानीय अस्पतालमा उपचार गरिएको स्थानीय अधिकारीहरुले बताएका छन् ।
सरकारको नीति विपरीत पहुँचको भरमा खोप,"चितवन : कोभिड १९ विरुद्ध सरकारले उपलब्ध गराएको खोपमा अनियमिता भएको फेला परेको छ। सरकारले तोकेको लक्षित समूहको नाममा आएको खोप पहुँचको आधारमा अन्य समूहले लगाएको फेला परेको छ। जिल्लामा संचालन गरिएको खोप केन्द्रमा विभिन्न ओहदामा बसेकाहरुले पहुँचको आधारमा खोप लगाएका हुन्। सरकारले ६२ देखि ६५ वर्षसम्मका उमेर समूहका लागी खोप उपलब्ध गराएको थियो। जेठ २५ र २६ गते ६२, ६३ र ६४ वर्ष उमेर समूहका व्यक्तिहरुलाई कोरोना विरुद्धको चिनियाँ खोप भेरोसिल लगाएको थियो। तर खोप वितरणमा लापरवाही भएको भेटिएको छ। चितवनमा रत्ननगर, राप्ती नगरपालिकामा खोपमा अनियमितता भएको पाइएको छ। राजनैतिक दलका नेता, उद्योगी व्यवसायी, कर्मचारीले खोप लगाएका छन्। सरकारले ६२ देखि ६४ वर्ष उमेर समूह, पहिलो डोज लगाएका व्यक्ति, अग्रपङ्क्तिमा खटिने स्वास्थ्यकर्मी, सुरक्षाकर्मी, जनप्रतिनिधि र पत्रकारको लागि लक्षित गरी चलाएको खोप अभियानमा लक्षित वर्गभन्दा बाहिरी समूहकालाई मनपरी रुपमा खोप लगाएको पाइएको छ। पहुँच र नातागोताको हिसाबले चितवनमा खोपको व्यापक दुरुपयोग भएको छ। जनप्रतिनिधिको परिवार, आफन्त, विभिन्न राजनीतिक दलका नेता कार्यकर्ताले पहुँचको आधारमा खोप लगाएका छन्। रत्ननगर बकुलहर अस्पतालको खोप केन्द्रबाट लक्षित उमेर समूहभन्दा बाहिरका व्यक्तिहरुले खोप लगाएको भन्दै विरोध भएको थियो। रत्ननगर नगरपालिकाले अनियमितता भएको भनिएको कोरोना खोपको विषयमा स्वास्थ्य शाखा प्रमुखसँग स्पष्टीकरण सोधेको छ। लक्षित उमेर समूहभन्दा बाहिरका व्यक्तिहरुले खोप लगाएको गुनासो आएपछि सो नगरपालिकाले शुक्रबार स्वास्थ्य शाखा प्रमुख माधवप्रसाद पौडेललाई स्पष्टीकरण सोधेको हो। लक्षित उमेर समूह बाहिरका व्यक्तिहरुले खोप लगाउनुको कारण खुलाई तत्काल स्पष्टीकरण पेश गर्न नगरपालिकाले निर्देशन दिएको र चित्तबुझ्दो जवाफ नआए कारबाहीसमेत हुन सक्ने मेयर नारायण वनले बताए। जनप्रतिनिधिलाई नै झुक्याएर लक्षित समूह बाहिरका व्यक्तिले खोप लगाएपछि नगरपालिकाले स्वास्थ्य शाखाका कर्मचारीसँग सोधपुछ गरेको छ। रत्ननगर नगरपालिका भित्रका एक हजार ४०४ जना ज्येष्ठ नागरिकले कोरोना विरुद्धको खोप लगाएका छन्। तीन दिनको अवधिमा ६२ देखि ६४ उमेर समुहका ७३५ जना महिला र ६६९ जना पुरुष गरी एक हजार ४०४ ले खोप लगाएका थिए। लक्षित उमेरभन्दा बाहिरकाले लगाए खोप पछिल्लो पटक नेपाल सरकारले ६२ वर्षदेखि ६५ वर्ष उमेर समूहका व्यक्तिलाई मात्र कोरोना खोप लगाउने कार्ययोजना बनाएको थियो। १८ देखि ६५ वर्ष उमेरसम्मका नागरिकलाई मात्रै लगाउन मिल्ने भनिएको भेरोसेल खोप अन्य समूहले लगाएका छन्। चितवनमा १७ वर्षको किशोर र ८६ वर्षको वृद्धालाई समेत लगाएका छन्। राप्ती नगरपालिका ५ का १७ वर्षीय किशोर सोही ठाँउका ८६ वर्षीय वृद्धालाई खोप लगाएको फेला परेको हो। चीनबाट खोप आउँदा नै १८ देखि ६५ वर्षसम्मकालाई मात्रै प्रयोग गर्न मिल्ने भनेर उल्लेख भएकाले त्यो समूह बाहेककालाई खोप लगाउन नहुने स्वास्थ्य कार्यालय चितवनका प्रमुख वरिष्ठ जनस्वास्थ्य प्रशासक दीपकप्रसाद तिवारीले बताए। स्वास्थ्य कार्यालय चितवनले दिएको जानकारी अनुसार जिल्लाका ७ वटा स्थानीय पालिकाका वडाका ७९ खोप केन्द्रबाट चिनियाँ भेरोसिल खोपको पहिलो डोज लगाउन लागिएको हो। सरकारले विसं २०१३ जेठ २५ गतेदेखि विसं २०१६ जेठ २५ गतेसम्म जन्म भएका ज्येष्ठ नागरिकलाई भेरोसेलको पहिलो मात्राको खोप लगाइएको थियो। तर तोकिएको उमेर समूहका ज्येष्ठ नागरिकलाई समेत कोरोना खोप पाएनन्। खोप केन्द्र पुगेर पनि कतिपय फर्किए। घण्टौ लाइनमा बसेर फर्किएका थिए। भरतपुर१० का कृष्णप्रसाद तिवारीले पहुँचको भरमा अरुले लगाएपनि आफुहरुले सहज तरिकाबाट नपाएको दुखेसो गरे। पूर्वीचितवनको राप्ती नगरपालिकामा कोभिड१९ विरुद्धको खोपको दुरुपयोग भएको भन्दै राष्ट्रिय शक्ति नेपालले विरोध जनाएको छ। राप्तीमा लक्षित उमेर समूहको भन्दा बाहिर जनप्रतिनिधिको नातागोता र आफन्तलाई नियमविपरित खोप लगाएको खबर बाहिरिएपछि युवाहरुले नगरपालिकामा विरोध प्रदर्शन गरे।उनीहरुले खोप खोई, खोप आफन्तलाई हो ?, भेदभाव किन ?, जनतालाई मुर्गाउने लेखिएको प्ले कार्डसहित नगरपालिमा प्रदर्शन गरेका थिए। खोपमा भएको मनपरीको विषयमा टोलीले मेयर, उपमेयर र प्रमुख प्रशासकिय अधिकृत कोहिपनी कार्यालयमा नभेटेपछि प्रमुख र उप प्रमुखको ढोकामा जनता मुर्गाउने लेखिएको कागज राखेका थिए।"
ताप्लेजुङमा वेवारिसे मानव कङ्काल भेटियो,"ताप्लेजुङ: ताप्लेजुङको सिदिङवा गाउँपालिका४ मिश्रटारमा मानव कङ्काल फेला गरेको छ । स्थानीयले असार १२ सडेगलेको अवस्थामा पहिचान हुन नसक्ने कङ्काल भेटेपछि प्रहरीलाई खबर गरेका थिए । घटनास्थलमा सडेका हाड, निलो स्वीटर, रातो महिलाले लगाउने सुरुवाल, रातो सेतो चेक भएको सर्ट, नेकपा एमाले लेखिएको सेतो भेष्ट, खैरो निलो धर्को भएको सुरुवाल, र कालो लामो कपाल रहेको फेला परेको प्रहरीले जनाएको छ । कङ्काल सनाखत गर्ने मानिस फेला नपरेको जिल्ला प्रहरी कार्यालय ताप्लेजुङका प्रवक्ता कैलास अधिकारीले बताए । सनाखत, पोष्टमार्टमको लागि जिल्ला अस्पताल ताप्लेजुङको शव गृहमा राखिएको छ ।"
"११ हजार ६४० नमूना परीक्षणमा २४ सय ४४ जनामा कोरोना संक्रमण, ४२ को मृत्यु",काठमाडौं : पछिल्लो २४ घन्टामा थप २४ सय ४४ जनामा कोरोना भाइरस संक्रमण पुष्टि भएको छ। विभिन्न प्रयोगशालामा परीक्षण गराएका ११ हजार ६४० नमूनामा २४ सय ४४ जनामा कोरोना पुष्टि भएको हो। यस्तै पछिल्लो २४ घन्टामा ३८ सय ५३ जना कोरोनामुक्त भएका छन्। मन्त्रालयका अनुसार सोमबार कोरोनाबाट ४२ जनाको मृत्यु भएको छ। यो सहित नेपालमा कोरोनाबाट मृत्यु हुनेको संख्या ९ हजार ८१ पुगेको छ।
आफ्नो सरकारको पहिलो प्राथमिकता खोप : देउवा,"काठमाडौं : नेपाली कांग्रेसका सभापति शेरबहादुर देउवाले संसद् पुनर्स्थापना भएर आफ्नो सरकार बनेपछि पहिलो प्राथमिकता खोप ल्याउने रहेको बताएका छन्। सोमबार विपक्षी गठबन्धनले गरेको अन्तरक्रिया कार्यक्रमलाई सम्बोधन गर्दै उनले आफ्नो प्राथमिकता सबैका लागि कोरोना भाइरसविरुद्धको नि:शुल्क खोप दिने दाबी गरेका हुन्। देउवाले केपी शर्मा ओली सरकार अनियमिततामा फसेको र खोपमा ठूलो चलखेल भएकाले आरोप लगाए। उनले अहिलेको सरकारले सार्वजनिक सुनुवाई बिना गरेका सबै निर्णय खारेज हुनुपर्ने तर्क गरे। अहिले भएका सबै संवैधानिक अंगका नियुक्ति खारेज हुन्छ, उनले भने,सुनुवाई हुन नसकेमा सबै नियुक्ति स्वतः खारेज हुने व्यवस्था राखेर भएपनि निर्णय खारेज गर्छौं। देउवाले प्रधानमन्त्री ओली र राष्ट्रपति भण्डारीले राष्ट्रपतीय संस्थाको गरिमा र मर्यादा राख्न नसकेको आरोपसमेत लगाए। देउवाले प्रधानमन्त्री र राष्ट्रपति मिलेर संविधानका प्रावधान धुजाधुजा बनाएको बताए। देउवाले संविधानको ७६ को उपधारा ५ ले कुनै पनि संसदको सदस्यले बहुमतका आधार पेश गरे राष्ट्रपतिले प्रधानमन्त्रीमा नियुक्त गर्नुपर्ने व्यवस्था रहेकाले त्यसका आधारमा आफूले दावी प्रस्तुत गरेपनि प्रतिनिधिसभा विघटन गरिएको बताए।"
संवैधानिक इजलासमा महान्यायाधिवक्ताको प्रश्न : केरमेट गरेको कागज बुझाएर प्रधानमन्त्री बनाएन भन्ने ?,"काठमाडौं : महान्यायाधिवक्ता रमेश बडालले शेरबहादुर देउवाले प्रधानमन्त्रीमा दावी गर्न बुझाएको लिखतको वैधानिकतामाथि प्रश्न उठाएका छन्। सोमबार संवैधानिक इजलासमा सरकारी पक्षबाट बहस गर्दै उनले कतै कम्युटर टाइप छ, कतै हस्तलिखित छ, कतै टिपेक्स लगाएर केरमेट भएको बताएका हुन्। त्यो कागज शेरबहादुर देउवालाई प्रधानमन्त्री बनाउनकै लागि तयार गरिएको हो त ? कतै कम्युटर टाइप छ, कतै हस्तलिखित छ, कतै टिपेक्स लगाएको छ। यो त मजाक हो। केरमेट गरेको कागज बुझाएर प्रधानमन्त्री बनाएन भन्ने ? , उनले भने यो पञ्चायतकालीन निर्दलीय व्यवस्थाजस्तो बनाउन खोजिएको छ, संविधानको प्रस्तावनामै बहुदलीय प्रतिस्पर्धा उल्लेख छ, अहिलेको अभ्यास संविधान विपरीत छ। रिट निवेदक देउवा पक्षका अधिवक्ताले गरेको बहसको जवाफ दिँदै उनले प्रधानमन्त्रीको दाबीमा देउवाले पेश गरेको कागज अन्य प्रयोजनका लागि लिइएको हस्ताक्षर भएको तर्क गरे।बडालले प्रधानमन्त्रीको दाबी मजाक र केटाकेटी खेल नभएको स्पष्ट पारे। उनले एउटा दलभित्रबाट निर्वाचित प्रतिनिधिसभा सदस्य विपक्षी दलको सांसदलाई प्रधानमन्त्री बनाउन जान नमिल्ने बताए। इजलासमा बडालले प्रश्न गरे,एउटा दलबाट निर्वाचित हुने अनि प्रतिस्पर्धी दलको नेतालाई प्रधानमन्त्री बनाउन जान्छु भन्ने ? अनि सम्मानित अदालतबाट कार्यान्वयन गरिपाऊँ भनेर आउन मिल्छ श्रीमान् ? उनले नेपालको संविधानको धारा ७६(४) अनुसार विश्वासको मत प्राप्त हुने अवस्था नभएपनि रातारात परिस्थिति परिवर्तन भएर प्रधानमन्त्री केपी शर्मा ओलीले धारा ७६(५) अनुसार दाबी पेश गरेका जवाफ दिएका छन्।उपधारा ७६(४) अनुसार विश्वासको मत नपाए पनि (५) मा दाबी पेश गर्न मिल्छ। उनले भने रातारात परिस्थिति परिवर्तन हुन्छ, परिस्थिति परिवर्तन भएपछि उहाँ (५) मा जानुभयो। इजलासमा उनले देउवाले ७६(५) अनुसार प्रधानमन्त्रीमा दाबी पेश गर्नुबाटै ७६(४) को प्रक्रियालाई संवैधानिक मानेको ठहरिने दाबी पेश गरे। बडालले प्रतिनिधि सभा विघटनसम्बन्धी मुद्दा संवैधानिक इजलासको क्षेत्राधिकारभित्र नपर्ने दाबी गरेका छन्। उनले प्रतिनिधि सभा विघटनसम्बन्धी मुद्दा संविधानसँग बाझिएको वा संवैधानिक इजलासले तोकेको नभएकाले क्षेत्राधिकारभित्र पर्ने विषय नै नभएको तर्क पेश गरे। संवैधानिक इजलासमा प्रधानन्यायाधीश चोलेन्द्रशम्शेर जबरा, न्यायाधीश दीपककुमार कार्की, मीरा खड्का, ईश्वरप्रसाद खतिवडा र आनन्दमोहन भट्टराई रहेका छन्।"
"शुल्क तिरेर खोप नलगाउन सरकारको आग्रह, लिए कारवाही गरिने","काठमाडौं : सरकारले कोरोना भाइरसविरुद्धको खोपका लागि शुल्क तिरेर नलगाउन सर्वसाधारणलाई आग्रह गरेको छ। स्वास्थ्य तथा जनसङ्ख्या मन्त्रालयका सहप्रवक्ता डा समिरकुमार अधिकारीले उमेर समूह र अत्यावश्यक क्षेत्र अनुसार खोप वितरण भइरहेकोले शुल्क तिरेर खोप नलगाउन आह्वान समेत गरे। मन्त्रालयले पैसा तिरेर खोप किन्न हतार नगर्न अनुरोध समेत गरेको छ। मन्त्रालयले शुल्क लिएर खोप उपलब्ध गराउनेलाई कारवाही गर्ने जनाएको छ। सरकारले कोरोना भाइरस विरुद्धको खोप निःशुल्क विवरण गर्दै आइरहेको छ,सूचनामा भनिएको छ, त्यसैले कसैले पनि शुल्क मागेर खोप उपलब्ध गराउने कुरा गरेमा वा त्यस्ता ठगी गर्नेको जानकारी तुरुन्तै स्थानीय प्रशासन वा मन्त्रालयमा उजुरी गरौं। नेपालमा हालसम्म २५ लाख ८७ हजार ८७३ जनालाई पहिलो मात्रा र सात लाख ५२ हजार ११० जनालाई दोस्रो मात्राको खोप प्रदान गरिरहेको छ। कोभिशिल्ड र भेरोसेल खोप लगाइएको छ। यही असार २२ गतेबाट पुनः ६० बर्षदेखि ६४ बर्ष उमेर समूहका ज्येष्ठ नागरिकलाई भेरोसेलको दोस्रो मात्राको खोप लगाइँदैछ। रासस"
सहकुल थापाको एआईजीमा बढुवा सिफारिस,"काठमाडौं : डिआईजी सहकुल थापाको प्रहरी अतिरिक्त महानिरीक्षक (एआईजी) मा नाम सिफारिस भएको छ। गृहसचिव महेश्वर न्यौपानेको अध्यक्षतामा सोमबार बसेको बढुवा समितिको बैठकको निर्णय अनुसार नेपाल प्रहरीको जनपद प्रहरी समूहतर्फको प्रहरी अतिरिक्त महानिरीक्षकमा थापा बढुवा सिफारिस गरिएको हो। उनको गत सोमबार मात्र सिआईबीबाटपाल प्रहरी प्रधान कार्यालय, प्रदेश समन्वय निर्देशनालय, नक्साल काठमाडौंमा सरुवा भएको थियो। प्रहरीमा एआईजीको थापा भएसँगै आईजीपीको प्रतिस्पर्धामा सहभागी हुनेछन्। प्रहरीमा अहिलेका एआईजी रिटायर्ड हुँदा एआइजी विश्वराज पोखरेल प्रहरी महानिरीक्षकको एकल दाबेदार हुन्थे। नयाँ एआइजी थपिएसँगै भावी आईजीपीका लागि विश्वराज पोखरेल र थापाबीच प्रतिस्पर्धा हुने भएको छ। सरकारले एक एआईजीको दरबन्दी थप गरेर थापालाई बढुवा गरेसँगै प्रहरीमा एआईजीको संख्या ५ पुगेको छ।"
कालीगण्डकी डाइभर्सन तत्काल रद्द गर्न गण्डकीबासीको माग,"पोखरा : प्रदेश र प्रदेशवासीको हित विपरीत संघीय सरकारले कालीगण्डकी डाइभर्सन आयोजना कार्यालय खुलेपछि सर्वत्र विरोध भएको छ। सोमबार गण्डकी सरकारले सर्वपक्षीय बैठकमा सहभागी राजनीतिक दल, नागरिक समाज र संघसंस्थाका प्रतिनिधिले एक स्वरमा उक्त आयोजनाको विरोध गरेका छन्। उनीहरुले यो आयोजना तत्काल रद्द गर्न संघ सरकारसँग आग्रह गरेका छन्। बैठकपछि सहभागी सबैले साझा अवधारणासमेत सार्वजनिक गरेका छन्। बैठकपछि जारी निर्णयमा भनिएको छ, भौगोलिक, सांस्कृतिक, पर्यावरणीय, राजनीतिक, आर्थिक, सामाजिक र ऐतिहासिक महत्व बोकेको कालीगण्डकी नदी डाइभर्सन योजना समग्र कालीगण्डकी प्रश्रवण (प्रवाह) क्षेत्रका लाखौं नागरिकको भावना विपरीत भएकाले हामी एक स्वरमा विरोध गर्छौं। भौगोलिक, सांस्कृतिक, पर्यावरणीय, राजनीतिक, आर्थिक र सामाजिकमात्र नभई ऐतिहासिक महत्व बोकेको कालीगण्डकी नदी मात्र होइन सभ्यता पनि रहेकाले चितवनदेखि धादिङ हुँदै पाल्पासम्म फैलिएको कालीगण्डकी प्रश्रवण क्षेत्रको अस्तित्व जोगाउने जिम्मा हामी सबै प्रदेश वासीको रहेको सहभागीले जोड दिएका छन्। विज्ञप्तिमा यी तमाम विषयवस्तुको ख्यालै नगरी संघ सरकारले कालीगण्डकी बहुउद्धेश्यीय डाइभर्सन योजना अगाडि सारेपछि गण्डकी प्रदेशवासी र कालीगण्डकी तटका बासिन्दालाई झस्काएको छ। नेपाल सरकारका उपप्रधान तथा अर्थमन्त्री विष्णु पौडेलले असार १२ गते उक्त आयोजनाको कार्यालय बुटबलमा उद्घाटन गरेका थिए। गण्डकीका मुख्यमन्त्री कृष्णचन्द्र नेपाली पोखरेलले प्रदेश सरकारले आफ्नो धारणा सार्वजनिक गरिसकेको र सबै राजनीतिक दल, संघ संस्थाको साझा अवधारणा बनाउन बैठक डाकिएको बताए। कालीगण्डकी वरपरका क्षेत्रका बासिन्दा मात्र नभएर समग्र प्रदेशबासीको साथ लिएर आफू अगाडि बढ्ने उनले प्रतिबद्धता जनाए। प्रतिपक्षमा रहेका बेलामा समेत आफूले यसका बारेमा आवाज उठाएको भन्दै यसका यो आयोजनाका बारेमा सिंगो प्रदेश सभाको एक स्वर रहेको समेत बताए। कार्यक्रममा माओवादी केन्द्र प्रदेश अध्यक्ष हितराज पाण्डेले चुनाव घोषणा गरेको सरकारले थालेको यो योजनाले समग्र मुलुकवासीलाई चिन्तित तुल्याएको बताए। उनले भने, यसले हामीलाई तरंगित बनाएको छ। नदीको प्राकृतिक बहावलाई रोक्नु हुँदैन। २ प्रदेशको सीमामा बग्ने नदीका बारेमा यति ठूलो निर्णय गर्दा प्रदेशसँग कुनै सल्लाह नगरी आएकाले यो कदम संघीयताको विरोधमा रहेको उनले बताए। गण्डकी छेउछाउका उब्जाउ टारलाई सुख्खा बनाउने षढ्यन्त्रबाट यो आयोजना निर्देशित रहेको उनको भनाइ थियो। उनले भने, आत्मनिर्भर अर्थतन्त्रका लागि व्यवस्थित गर्नुको साटो डाइभर्सन गर्ने भनिएको छ। यो कसरी सम्भव हुन्छ ? नेपाली कांग्रेस संसदीय दल सचेतक मणिभद्र शर्मा कँडेलले संघीय सरकारको प्रभावशाली मन्त्रीले चुनावलाई प्रभाव पार्ने तरिकाले यो योजना अगाडि सारिएको बताए। उनले भने, यो संघीयताको विरुद्धमा छ, सहमति, सहअस्तित्वको भावना विपरीत छ। सामाजिक, सांस्कृतिक सम्पदा खल्बलिन दिनु हुँदैन। जसपा गण्डकी अध्यक्ष मोति रिजालले योजनाले पार्ने असरका बारेमा अध्ययनसमेत नगरी सुरु गरिएको आयोजना कुनै हालतमा अगाडि बढ्न दिन नहुने बताए। उनले भने,नदीको मुहान पनि यही प्रदेशमा पर्छ, पुछार पनि यही प्रदेशमा पर्छ। कानुनी हकले पनि यसलाई अन्त मोड्न सकिँदैन। यसले भविष्यमा दिने लाभका बारेमा विस्तृत अध्ययन हुनु पर्दैन ? राजमो गण्डकी प्रदेश अध्यक्ष शंकर बरालले नदीको पर्यटकीय र सांस्कृति महत्व जोगाउने दायित्व प्रदेश सरकारको हो भन्दै कालीगण्डकीलाई यथोचित रुपमा बग्न दिनुपर्ने बताए। पोखरा पर्यटन परिषद अध्यक्ष गोपीबहादुर भट्टराईले पर्यापर्यटन जोगाउन प्रदेशवासी एक हुन आग्रह गरे। उनले भने, तटीय क्षेत्रलाई मरुभूमिकरण गर्ने षड्यन्त्र हो यो, भावी पुस्ताका लागि यसलाई जोगाउनुपर्छ। संरक्षण अभियन्ता कुलराज चालिसेले हिमालभन्दा पुरानो इतिहास बोकेको कालीगण्डकीका बारेमा यति ठूलो निर्णय गर्दा सरकारले कसैसँग सरसल्लाह नगर्नु निकै दुखपूर्ण रहेको बताए। यसले पोखराको पर्यटकीय मेरुदण्डमाथिको प्रहारमात्र होइन । कालिगण्डकी करिडोर र शालिग्राम करिडोरको अस्तित्वमाथि नै खतरा निम्त्याएको भनाइ राखे। डा अनिल सुवेदीले पारिस्थितिकीय प्रणाली नै खलबलाउने गरी यो काम हुन लागेको भनाइ राखे। उनले भने,जलचर र जैविक विधिताको मुभमेन्ट त्यससँग जोडिएको हुन्छ। जलचरको रुटमा असर पर्छ। फ्लोरा र फाउनमा असर पर्दछ। जैविक विविधता करिडोर पनि हो यो। डा रामचन्द्र बरालले गण्डकी त्रिकोणले धेरै ठूलो सभ्यता बोकेको भन्दै बोन, बुद्धिष्ट र सनातन हिन्दुको आस्था जोडिएको यो नदी खण्डित गर्दा जैविक विविधता त नष्ट हुन्छ बताए। राजमोका प्रदेश सभा सदस्य पियारी थापाले कालीगण्डकी डाइभर्सन पर्यावरणमाथिको ठूलो हमला हो भन्दै नदीजन्य सभ्यता मासेर मरुभूमीकरण गर्ने षढ्यन्त्रको विरोध गर्नुपर्ने बताइन्। नेपाल उद्योग वाणिज्य महासंघ पूर्व अध्यक्ष आनन्दराज मुल्मीले एउटा प्रदेश सिञ्चित गर्दा अर्को प्रदेशमा मरुभूमीकरण गर्ने योजना कुनै हालतमा आगाडि बढ्न दिन नहुने बताए। पूर्व मन्त्री एवं माओवादी संसदीय दलका नेता हरिबहादुर चुमानले यो आयोजना सभ्यता र संस्कृतिको विरुद्धमा रहेको बताए। कार्यक्रममा नागरिक समाज कास्कीका रामबहादुर पौडेल, कास्की कांग्रेस सभापति कृष्ण केसी, उपसभापति बृजमान गुरुङ, सचिव देवेन्द्र रानाभाट, एमाले(माधव समूह) कास्की अध्यक्ष धनराज आचार्य, जसपा प्रदेश इन्चार्ज गणेशमान गुरुङले भनाइ राखेका थिए।"
कालीगण्डकी डाइभर्सन रोक्नुपर्ने भन्दै स्याङ्जाका पाँच दलको विरोध,"स्याङजा: कालीगण्डकी डाइभर्सन आयोजना विरुद्ध स्याङजाका पाँच राजनीतिक दलले विरोध जनाएका छन्। डाइभर्सनको चर्चा चलेसँगै यहाँका पाँच राजनीतिक दलले आयोजना राष्ट्रिय हितमा नरहेको निष्कर्ष सहित विरोध जनाएका हुन्। आयोजना राष्ट्रघाती भएको भन्दै उनीहरुले आयोजना रोक्न माग गरेका छन् । नेपाली कांग्रेस, नेकपा माओवादी केन्द्र, नेकपा एमाले, जसपा र राष्ट्रिय जनमोर्चाले सोमबार संयुक्त बैठक बसेर कालीगण्डकी डाइभर्सन आयोजनाले जिल्लाको धार्मिक, सांस्कृतिक, आर्थिक र पर्यावरणीय क्षति पुग्ने निष्कर्ष निकालेका छन्। कांग्रेसका कार्यवाहक सभापति कुमार राना, नेकपा माओवादी केन्द्रका संयोजक शैलेन्द्र घिमिरे, नेकपा एमाले अध्यक्ष रामचन्द्र भट्टराई, जसपाका अध्यक्ष ख्यामनारायण ढकाल र राष्ट्रिय जनमोर्चाका अध्यक्ष राजेन्द्र गैह्रेद्धारा हस्तारित प्रेस विज्ञप्तिमा डाभर्सनको आयोजनाले प्राचीन मानव सभ्यताको उदगम स्थल, सनातन संस्कृतिको धरोहर, शालिकराम पाइने विश्वकै एक मात्र नदी कालीगण्डकीको प्राकृतिक मार्ग परिवर्तन गर्नेगरी सामाजिक, सांस्कृतिक, प्राकृतिक एवं वातावरणीय पक्षमा नकारात्मक असर पार्ने उल्लेख गरे। यसैगरी, कालीगण्डकी जलाधार क्षेत्रका बासिन्दाका जनजीवनमा गम्भीर प्रभाव परी विस्थापित हुने र कृषि क्षेत्र मरुभूमिकरण हुने जनाए। निर्माण लागत भन्दा आर्थिक एवं सामाजिक क्षति बढी हुने देखिएकाले राष्ट्रिय हितमा नभएको र जवर्जस्ती कार्यालय स्थापना गरेर अघि बढ्नुमा बदनियत देखिएको दलको ठहर छ। बृहत अध्ययन र सरोकारवालासँगको छलफल र परामर्श विना आयोजना अघि नबढाउन सुझाव दिइएको छ। संघीयताका मर्म र भावना विपरीतका कार्यले नेपालीलाई पक्ष र विपक्षमा विभाजन गरी द्धन्द्धमा फसाउँदै विदेशी स्वार्थ पूरा नगर्न भनिएको छ। कुनै पनि अर्थमा नेपालमा हितमा नदेखिएको र आयोजनाको विरुद्धमा पाँच राजनीतिक दल डटेर सामना गर्ने प्रतिवद्धता गर्दै अर्थ, गृह, उर्जा जलस्रोत तथा सिंचाई मन्त्री विष्णु पौडेलले उद्घाटन गरेको विषयमा पनि पाँच राजनीतिक दलले सोही विज्ञप्ति मार्फत ध्यानाकर्षण गराएका छन्।"
ओलीले षडयन्त्रका गोटी चाल्न सक्छन् : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहालप्रचण्डले केपी ओलीले षडयन्त्रका गोटी चाल्न सक्ने बताएका छन्। विपक्षी गठबन्धनद्वारा सोमबार आयोजित अन्तरक्रियामा बोल्दै उनले तथ्य, प्रमाण नजिर हेर्दा संसद् पुनर्स्थापना हुने भएपनि अझै ठूलो खेल चलिरहेको गन्ध आएको दाबी गरे। संसद् पुनर्स्थापना भएर नेपाली कांग्रेसका सभापति शेरबहादुर देउवा प्रधानमन्त्री बन्ने उनको दाबी छ। प्रचण्डले ओलीले स्वार्थका लागि जस्तोसुकै सम्झौता गर्ने गरेको धारणा राखे। लोकतन्त्र र संविधान सुरक्षित भयो भनेर ढुक्क हुने अवस्था नभएपनि सकारात्मक संकेत भएको बताएका छन्। अझै पनि उहाँले षडयन्त्रका गोटी चाल्न सक्ने र जुनसुकै हदमा जाने खतरा पनि छ। प्रधानमन्त्री र राष्ट्रपति मिलेर जे गरे पनि हुने भएको छ अहिले। संकटकालका विषयमा उहाँहरुको सहमति बनेको वा नबनेको होला, कुरा भइरहेको होला।उनले भने,खतराको घन्टी अब सकियो, लोकतन्त्र र संविधान सुरक्षित भया भनेर ढुक्क हुने अवस्था बनको छैन। यद्यपि संकेत सकारात्मक छन्। प्रधानमन्त्री ओली गणतन्त्रप्रति पनि इमान्दार नभएको प्रचण्डले आरोप लगाए। उनले ओलीको राष्ट्रवाद उदांगो भएको टिप्पणी गरे। संविधानको विरोधमा आगो बालेका, अहिलेसम्म संविधानलाई समर्थन नगरेकाहरूसँग उहाँले घुँडा टेक्नुभएको छ, उनले भने, उहाँको राष्ट्रवाद उदांगो भयो। अब उहाँ राष्ट्रघातीमा दर्ज हुनुभएको छ। तस्बिर : रासस"
विश्वकै दोस्रो ठूलो जलविद्युत आयोजनाबाट विद्युत उत्पादन गर्दै चीन,बेइजिङ: चीनले विश्वकै दोस्रो ठूलो जलविद्युत आयोजनाबाट विद्युत परीक्षण उत्पादन गर्न थालेको छ । देशको दक्षिण पश्चिमस्थित याङ्सी नदीको सहायक नदी जिन्सा नदीमा निर्माण गरिएको बाइहिटान बाँधबाट सोमबार विद्युत उत्पादन सुरु गरिएको हो । २००३ मा चीनको याङ्जी नदीमै निर्मित थ्री गर्जेज बाँधपछिको यो दोस्रो ठूलो बाँध हो । १९२१ मा चिनियाँ कम्युनिष्ट पार्टीको स्थापनाको १००औं वर्ष मनाउने तयारी भइरहँदा चीनले नयाँ विद्युत गृह निर्माणको घोषणा गरेको छ । जैविक इन्धनको खपत कम गरी वैकल्पिक र जलविद्युत उत्पादन मार्फत विद्युतको माग पूरा गर्ने योजना अनुसार चीनमा ठूला जलविद्युत गृह निर्माण भइरहेको चीनले जनाएको छ । २८९ मिटर अग्लो बाइहिटान बाँधमा १० लाख किलोवाट क्षमताका १६ वटा विद्युत उत्पादन जेनेरेटर जडान हुने बताइएको छ । चीनमै बनेको पहिलो ठूलो बाँध थ्री गर्जेजको विद्युत उत्पादन क्षमता दुई करोड २५ लाख किलोवाट छ । यी दुबै विद्युत आयोजना सौर्य र वायु ऊर्जा उत्पादनमा विश्वकै ठूलो लगानीकर्ता थ्री गर्जेज ग्रुप कर्पोरेसनले निर्माण गरेको हो । चीनको यस महत्वकांक्षी योजनालाई लिएर विश्वका अन्य कतिपय मुलुकले आलोचना समेत गर्न थालेका छन् । यसबाट स्थानीयको खेती डुबानमा पर्ने तथा नदीको जैविकता विशृंखलित बनाउने साथै माछा र अन्य प्रजातिको अस्तित्व खतरामा पर्ने भन्दै वातावरणविदहरुले चिन्ता व्यक्त गरेका छन् ।
विवादित बोयर प्रकरणः सप्लायरलाई दोष दिँदै उम्किने प्रयासमा श्यामराज पाण्डे,"विराटनगर: एक करोड रुपैयाँको चलखेल भएको मोरङको बेलबारी नगरपालिकाको विवादित बाख्रा प्रकरणबाट श्यामराज पाण्डेले उम्कने प्रयास गरेका छन् । सेटिङमा ठेक्का पारेपछि पाण्डेले ग्रो अर्गानिक एग्रिकल्चर प्रालि (कृषि फार्म)को कागजातमार्फत आयात गरेको बाख्रा नगरले कृषक र कृषि फार्मलाई वितरण गरेको थियो । ठगी प्रकरण बाहिरिएपछि पाण्डेले उम्कन र कारवाहीबाट बच्न चलखेल थालेका हुन् । अस्ट्रेलियादेखि जहाज चार्टर गरेर बोयर जातका बाख्रा ल्याएको भन्दै पश्चिम नेपालबाट संकलन गरेर ल्याइएका बाख्रा वितरणमा उनको प्रत्यक्ष संलग्नताका प्रमाणहरु सुरक्षित छन् । आयातमा संलग्न भएका पाण्डेले अस्ट्रेलियाबाट ल्याउँदा बाख्रा क्वारेन्टाइनमा राखेको भन्दै नक्कली कागजपत्र तयार पारेर बेलबारी नगरपालिकाका पशु शाखा प्रमुख बाबुराम बस्नेतलाई बुझाएका थिए । बाख्रासँगै पाण्डे आफैँले पशु चिकित्सकको रिपोर्ट र क्वारेन्टाइन सम्बन्धी नक्कली कागजात बुझाएको पाइएको छ । अस्ट्रेलियाबाट बोयर बाख्रा आयातका लागि नगरपालिका र सप्लायर्सबीच गत जेठ ३ गते एक करोड २४ लाख रुपैयाँको ठेक्का सम्झौता भएको थियो । ठेक्का सम्झौता विपरीत पश्चिम नेपालको नवलपरासी र आसपासका स्थानबाट संकलन गरेर ९२ वटा बाख्रा ल्याएर जेठ १५ गते वितरण गर्दै पाण्डेले सिंगो नगरपालिकालाई नै विवादित बनाएका छन् । सम्झौतामा फार्मका तर्फबाट हस्ताक्षर गरेका गोविन्द राय बाख्रा आयातको विषय आफूलाई केही जानकारी नभएको बताउँछन् । बाख्रा अस्ट्रेलियन बोयर नभएको पत्ता लागेपछि बदमासी गरेका पाण्डेले आफू जोगिनलाई यो प्रकरणमा आफ्नो संलग्नता नरहेको देखाउँदै दोष सप्लायर्सको थाप्लोमा हालिरहेको स्रोतले बतायो । छानबिनमा पर्ने अवस्था बनेपछि उनले अहिले बेलबारी छाडिसकेका छन् । फार्मको कागजात प्रयोग गरेर पाण्डेले नै बाख्रा आयातदेखि वितरणसम्ममा लगानी गरेको जानकारी सप्लायर्सले नगरपालिकालाई दिइसकेको छ । लगभग २४ लाख रुपैयाँ जति खर्च गरेर बाख्रा ल्याउँदै एक करोड रुपैयाँ झ्वाम बनाउन खोजिएका बेला बाख्रा अस्ट्रेलियाको र शुद्धबोयर नभएको खुलेको हो । अष्ट्रेलियाबाट भारतको लखनउ हुँदै सुनौली भन्सारबाट बाख्रा आयात गरेको दाबी उनको थियो । बेलबारी नगरपालिकाका प्रमुख प्रशासकीय अधिकृत प्रदीप साहले भन्सारमा बुझ्दा बाख्रा आयात भएको नदेखिएको र बाख्रा पनि शुद्ध बोयर नभएको पाइएको बताए । वितरण गरिसकेपछि विरोध हुँदा मात्रै शुद्ध बोयर नभएको पाइएको उनको भनाइ छ । गलत बाख्रा वितरण गरेको पाइएपछि नगरपालिकाले आधिकारिक कागजातसहित उपस्थित हुन निर्देशन दिएर कारवाही अघि बढाउँदै सप्लायर्सलाई स्पष्टिकरण सोधेको थियो । सप्लायर्सले बाख्रा आयात सम्बन्धी सम्पूर्ण आर्थिक तथा प्रशासनिक जिम्मेवारी दिएर पाण्डेलाई प्रतिनिधिका रूपमा खटाइएको जानकारी ग्रो अर्गानिक एग्रिकल्चर प्रालि (कृषि फार्म)को लेटर प्याडमार्फत गत जेठ २३ गते नगरपालिकालाई लिखित रूपमा दिएको हो । खरिद र आयात तथा वितरण सम्बन्धी सबै प्रक्रियामा पाण्डे सहभागी भएको सप्लायर्सको स्पष्टोक्ति छ । नगरपालिकाले माग गरेका बाख्रा सम्बन्धी सबै कागजात तत्काल बुझाउन पाण्डेलाई सप्लायर्सले भने पनि अहिलेसम्म बुझाएका छैनन् । असल नियत राखेर सेवा गर्ने उद्देश्यसहित नगरपालिकासँग जोडिएको भए पनि त्यसो गर्न नसकिएकोमा क्षमाप्राथी छौँ, स्पष्टिकरणमा भनिएको छ, नगरबासीको हितका लागि सहभागिता जनाइए पनि उत्पन्न समस्याले दुःखी तुल्याएको छ । सप्लायर्ससँग जोडिएकामध्ये सुदीप चौधरीले पाण्डे आफ्ना व्यवसायिक साझेदार भएको बताए । अन्नपूर्णसँगको टेलिफोन सम्पर्कमा उनले बाख्राको विवादित विषयको अध्ययन गरिरहेको सुनाए । यसअघि चौधरीले बाख्रा आयात र वितरण पाण्डेले गरेको तथा यसमा अरुको संलग्नता नरहेको स्पष्ट पारेको रेकर्ड सुरक्षित रहेको प्रेस युनियन मोरङका सभापति भोजराज बस्नेतले बताए । तर अहिले विवादमा मुछिएपछि पन्छिन र जोगिन खोजेर सप्लायर्सलाई मात्रै मुछ्ने तथा बद्नाम गराउने प्रयास पाण्डेले गरिरहेको पाइएको उनको भनाइ छ । स्थानीय तहको फोहोर व्यवस्थापन तथा शौर्य उर्जाको सम्भाव्यता अध्ययनको बहानामा बेलबारी नगरपालिकासँग नजिकिएका पाण्डे एक करोड घोटाला गर्ने उद्देश्य राखेर बाख्रा आयातमा लागेको प्रष्ट भएको छ । अहिले उनी बाख्रामा आफ्नो कुनै संलग्नता नरहेको दाबी गर्छन् । आफू बिरामी रहेकाले डाक्टरले बोल्न प्रतिबन्ध लगाएको भन्दै उनले यसअघि बाख्राका विषयमा बोल्न अस्वीकार गरे । पुनः दोस्रो पटकको टेलिफोन सम्पर्कमा पनि बोल्न मानेनन् । तर आफ्नो नाम जोडिएर अन्नपूर्ण पोस्ट र अन्नपूर्ण अनलाइनमा असार १० गते आएको समाचारको भने विज्ञप्ति निकालेर खण्डन गरेका छन् । फार्म र बाख्रासँग म कतै पनि जोडिएको छैन । मेरो बद्नाम गर्दै चरित्र हत्या गर्ने काम भयो, छोटो कुराकानीमा उनले भने, पत्रकारसँग मैले केही भन्नु छैन । सम्बन्धित ठाउँमै कुरा राखेर कानुनी उपचारमा जान्छु । छानबिन र कारवाहीको दायरामा आउनुपर्ने भएपछि नगरका जनप्रतिनिधिलाई विभिन्न दबाब दिँदै आफ्नो संलग्नता देखिने प्रमाण नष्ट गराउन उनी सक्रिय भएर लागेको स्रोतले बताएको छ । आफू पनि विवादमा मुछिने भएपछि नगर प्रवक्ता योगेन्द्र सुवेदी पाण्डेको बदमासी ढाकछोप गर्न र उनलाई जोगाउन लागेका छन् । पाण्डेको दबाबमा परेका सुवेदी बेलबारी३ का वडाध्यक्ष पनि हुन् । नगरपालिकाको आधिकारिक सचिवालयबाट सुवेदीको नाम जोडेर आएको समाचारमा उनले आफूलाई नसोधिएको भनेर पाण्डेको दबाबमा विज्ञप्ति जारी गरेका छन् । अन्नपूर्णसँगको सम्पर्कमा सुवेदीले बाख्रा आयात र वितरणमा संलग्नता नदेखिएको भन्दै पाण्डेको बचाउ गरे । बेलबारीका जनप्रतिनिधिले गरेका काम कारवाहीदेखि लिएर सबै विषयमा पाण्डे जानकार छन् । उनीबाट सबै कर्तुत खुल्ने डरले जनप्रतिनिधि खुलेरै पाण्डेको समर्थनमा लागेका हुन्, स्रोतले भन्यो, पाण्डले पोल खोलिदिँदा आफू फस्ने भएपछि उनलाई बचाउँदा केही राहत मिल्छ किभन्ने अपेक्षा होला । बाख्रा आयातका प्रमाण नष्ट गरेर पाण्डेलाई चोख्याउन र फट्याइँ ढाकछोप गर्न केन्द्रित भएको आरोप सुवेदीमाथि लागेको हो । बाख्रा प्रकरण बाहिरिएपछि सुवेदीको भूमिका शंकास्पद छ, नगरका एक कर्मचारीले भने, बाध्यतामा परेर हो कि किन यसो गरेका हुन् भन्ने चाहिँ थाहा भएन । बाख्राका नाममा किसानलाई फसाउने र सरकारी रकम अनियमितता गर्नेलाई कारवाहीका लागि पहल गर्नुपर्ने जनप्रतिनिधि भ्रष्टाचार गर्नेको संरक्षणमा लाग्नु अस्वभाविक र दुःखद् भएको स्थानीय अगुवा खेमराज गौतमले बताए । गौतमसहित बेलबारीका छ जना युवाहरुले बाख्रा प्रकरणको अनुसन्धान एवं छानबिन गरेर कारबाही अघि बढाउन माग गर्दै अख्तियार दुरुपयोग अनुसन्धान आयोग इटहरीमा संयुक्त उजुरी दिएका छन् । उजुरी दिने अरु सुजित बस्नेत, रिक्त गुरुङ, कमल सुब्बा, विपिन आचार्य र विशाल थापा छन् । जनतासँग गरेका प्रतिवद्धता भुलेर जनप्रतिनिधि भ्रष्टचारीलाई बचाउन लागेको प्रमाणित भइसकेको छ, गौतम भन्छन्, गलत गर्नेलाई कारवाही गर्ने विषयमा जनप्रतिनिधि नै बाधक बनिरहेका छन् । यससँगै बदमासी गरेको यथेष्ठ प्रमाणसहित समाचार लेख्ने पत्रकार र प्रकाशन गर्ने मिडिया हाउसमाथि नै पाण्डेले बारम्बार धम्की समेत दिइरहेका छन् । पाण्डेकै गलत हर्कतका कारण नगरपालिकाको बदनाम भएको भन्दै मेयर ज्ञानेन्द्र सुवेदी चिन्तित भएको बताउँछन् । पछिल्लो स्थानीय तह निर्वाचनपछि विवादरहित नगरपालिका पाण्डेको प्रवेशसँगै पहिलो पटक यति ठूलो विवादमा मुछिएको हो । मेयर सुवेदी भने छानविन र अनुसन्धानपछि वास्तविकता पत्ता लगाउनेमा ढुक्क भएको बताउँछन् । तर अख्तियारले अनुसन्धान थालेपछि पाण्डेले आफ्नो संलग्नता नदेखाएर सुटुक्क बाहिरिँदै अनियमितता र भ्रष्टाचारको भुङ्ग्रोमा अरुलाई हाल्न खोजिरहेको पाइएको छ । आफू कारवाहीमा परे अरु कारोवार र विभिन्न आवद्धता संकटमा पर्ने तथा चौपट हुने बुझेपछि पाण्डे अरुविरुद्ध खनिएका हुन् । नगरपालिकाको नगर कार्यपालिका बैठकले ठेक्का सम्झौता रद्द गर्दै फार्मलाई कालो सूचीमा राख्न सार्वजनिक खरिद अनुगमन कार्यालयलाई सिफारिस गरिसकेको छ । बाख्रा आयातका लागि जम्मा गरिएको छ लाख २० हजार रुपैयाँ धरौटी जफत गरेर अरु भुक्तानी रोक्दै नगरपालिकाले कार्यपालिका सदस्य विन्दुकला गुरुङको नेतृत्वमा बाख्रा प्रकरणको छानविन गर्न एक साताको समय दिएर गत जेठ ३१ गते समिति बनाएको थियो । अहिलेसम्म प्रारम्भिक छानविनमै केन्द्रित रहेको समितिले समय अपुग हुनेभन्दै म्याद थप गरिदिन माग गरेको छ । समितिमा रहेकाहरु पाण्डेका बारेमा त्यति जानकार नभएकाले निष्पक्ष छानबिनमै शंका छ, स्रोतले भन्यो, उनका बारेमा जानकारी राखेकाहरु बचाउनतर्फ केन्द्रित छन् । नगरपालिकाले उपमेयर ढाकाकुमारी पराजुलीको संयोजकत्वमा जेठ २४ गते छानबिन समिति बनाएको थियो । कार्य व्यस्तताको कारण देखाउँदै समितिले नेतृत्व अस्वीकार गरेकी उनले बेलैमा सचेत भएर नगरपालिकाले ठूलो रकम भ्रष्टाचार हुनबाट बचाएको उल्लेख गरिन् । छानविनको नेतृत्व गरिरहेकी गुरुङले भने बाख्रा प्रकरणलाई मिहिन ढंगले बुझ्ने काम भइरहेको जानकारी दिइन् । समितिका प्रवक्ता राजेन्द्र अधिकारीले बाख्रा नगरका ११ वटै वडामा वितरण गरिएका कारण स्थलगत अनुगमन गर्नुपर्ने भएकाले छानविनमा समय लागिरहेको बताए । बाख्रा सबै वडाका कृषकलाई बाँडिएकाले स्थलगत अनुगमन गरेर वास्तविकता बाहिर ल्याउन लागि परेका छौँ, उनले भने, छानविनमा देखिएका सबै कुरालाई प्रतिवेदनमा समेटिने छ । नगर प्रवक्ता सुवेदीले भने समितिले प्रतिवेदन बुझाएपछि कारवाहीको थप प्रक्रिया अघि बढ्ने बताए । गलत गर्नेमाथि कारवाही हुनपर्छ भन्ने पक्षमा आफू रहेकाले कोही कसैलाई जोगाउन नलागेको उनको दाबी छ । प्रवक्ता सुवेदीले नगरपालिका र सप्लायर्ससँग असम्बन्धित रहेका पाण्डे बाख्रा वितरणमा कसरी जोडिए भन्ने स्पष्ट जवाफ भने दिन सकेनन् । बाख्रा पाएका बेलबारी३ का लीलाप्रसाद आचार्यले कृषकलाई ठग्ने र एकै पटक ठूलो रकम कमाउने योजना बनाउनेमाथि कारवाही हुनपर्ने बताए । आचार्य कृषि फार्मका सञ्चालकसमेत रहेका उनले बोका र पाठी पाएका थिए । तर बोका भने मरिसकेको छ । बिरामी भएको २० मिनेटमै २५ किलोको बोका मर्यो, आचार्यले भने, पशु चिकित्सकले पनि रोग पत्ता लगाउन सकेनन् । हावापानी र वातावरण नमिलेका कारण बोका मरेको या लापरवाहीपूर्ण वितरणले समस्या भएकोभन्ने बारेमा छानविन हुनुपर्ने माग उनले राखेका छन् । अस्ट्रेलियाको बाख्रा भन्दै गलत बाख्रा बाँडेर कृषकका लागि राज्यले छुट्याइएको रकम लापरवाही गर्नेलाई उन्मुक्ति दिन नहुनेमा आचार्यको माग छ । पाण्डेले ठगी गरेर किसानमाथि ठूलो अन्याय गरे पनि नगरको ठूलो रकम भ्रष्टाचार हुनबाट जोगिएर कृषकले पनि ठगिएछौँ भन्ने थाहा पाएको उनले बताए । त्यस्तै बेलबारी८ का उत्तम गौतमले पाएको १२ किलोको बोका पनि बिरामी परेर मर्ने अवस्थामा पुगेपछि काटेर मासु खाएको बताए । गौतम पुराना बोयर पालक कृषक हुन् । उनले अस्ट्रेलियाबाट भन्दै नेपालकै क्रस बोकापाठी ल्याएर वितरण गर्दै कृषकलाई ठग्ने काम भएको बताए । गौतम कृषि फार्मका सञ्चालक उनले किसानलाई बोयरको आस देखाएर भ्रममा पार्ने काम गरिएको भन्दै विरोध गरिरहेका छन् ।"
गण्डकीको मुख्य न्यायाधिवक्तामा बास्तोला,पोखरा : गण्डकी प्रदेशको मुख्य न्यायाधिवक्तामा अधिवक्ता रोहितराज बास्तोला नियुक्त भएका छन्। मुख्यमन्त्री कृष्णचन्द्र नेपालीको सिफारिसमा प्रदेश प्रमुख सीताकुमारी पौडेलले सोमबार उनलाई नियुक्त गरेकी हुन्। नेपालको संविधान २०७२ को धारा १६० अनुसार उनको नियुक्ति भएको हो। मुख्य न्यायाधिवक्ता प्रदेश सरकार र मुख्यमन्त्रीको मुख्य कानुनी सल्लाहकार हो। मुख्य न्यायाधिवक्ताको मर्यादाक्रम उच्च अदालतको न्यायाधीश समान हुन्छ। २५ वर्षदेखि कानुन व्यवसायमा क्रियाशील बास्तोला उच्च अदालत बार एसोसिएसन पोखराका पूर्व अध्यक्ष हुन्। उनी डेमोक्रटिक लयर्स एसोसिएसन कास्की पूर्वअध्यक्ष हुन्। मुख्यमन्त्रीले चाहेको अवधिसम्म मुख्य न्यायाधिवक्ता आफ्नो पदमा बहाल रहने संवैधानिक प्रावधान छ। संवैधानिक एवं कानुनी विषयमा प्रदेश सरकार वा प्रदेश सरकारले तोकिदिएको अन्य अधिकारीलाई राय सल्लाह दिनु मुख्य न्यायाधिवक्ताको कर्तव्य हुनेछ।
महानगरपालिकाले हटायो अनामनगरको सरकारी जग्गामा बनेका टहरा,"काठमाडौं : अनामनगरको पूर्वी गेट अगाडि रहेको सार्वजनिक जग्गा कब्जा गरी बनाएका टहरा काठमाडौं महानगरपालिकाले हटाइदिएको छ। महानगरपालिकासँग समन्वय नगरी बनाएर विभिन्न गतिविधि गरेको टहरा हटाइएको छ। काठमाडौं महानगरपालिकाका प्रमुख प्रशासकीय अधिकृत राजेश्वर ज्ञवालीले सार्वजनिक जग्गालाई खुला छाड्ने र हरियाली पार्क निर्माण गर्ने योजना अनुसार सार्वजनिक जग्गामा बनाएका टहरा काठमाडौँ महानगरपालिका व्यवस्थापनको निर्णय अनुसार नै हटाइदिएको जानकारी दिए। हामीलाई जानकारी भए अनुसार करीब एक वर्षदेखि हाम्रो टिम नेपाल समूहका साथीहरुले त्यहाँ टहरा बनाउनु भएको रहेछ, ज्ञवालीले भने, स्थानीयको माग अनुसार त्यहाँ हरियाली पार्क निर्माण गर्नका लागि ड्रोइङजिडाइन तयारी अवस्थामा छ। हामीले काम अघि बढाउन उहाँहरुलाई पटकपटक त्यहाँका संरचना हटाउन आग्रह गर्दा पनि अटेर गरेपछि आज हटाएका हौँ। काठमाडौँ महानगरपालिकाका नगर प्रहरी प्रमुख एसपी धनपती सापकोटाले पनि पटकपटक उनीहरुलाई आग्रह गर्दा अटेर गरेपछि बाध्य भएर हटाउनु परेको जानकारी दिए। उहाँहरुको अभियानप्रति हाम्रो विमति छैन, सापकोटाले भने, तर, अभियानका नाममा सरकारी जग्गा कब्जा गर्ने अनि पार्क निर्माण गर्ने, हरियाली बढाउने हाम्रो अभियानमा अवरोध गर्दै उल्टै अटेर गर्ने कुरा उचित होइन। उनले थपे , हामीले उहाँहरुलाई पटकपटक आग्रह गरेका छौँ। तर, उहाँहरुले हाम्रो आग्रहलाई बेवास्था गरेपछि बाध्य भएका हौँ। उनले पनि अब त्यो स्थानमा हरियाली पार्क निर्माण हुने बताए। टहरा हटाउने सिलिसिलामा केही झडपसमेत भएको थियो भने अवरोध गर्ने केही पक्राउ परेका छन्।"
लोकतन्त्रमा सांसदले दलीय अनुशासनको घेराभित्र बस्नुपर्छ,"काठमाडौं : महान्यायाधिवक्ता रमेश बडालले प्रतिनिधिसभा विघटन संविधानसम्मत भएको र उक्त संवैधानिक कदम उठाउनुपर्ने प्रधानमन्त्रीको बाध्यता भएको तर्क गरेका छन्। प्रधानन्यायाधीश चोलेन्द्रशम्शेर जबरा, वरिष्ठतम न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा आज सरकारी पक्षको नेतृत्व गर्दै उनले प्रधानमन्त्रीले संविधानअनुसार नै प्रतिनिधिसभा विघटन गरेको तर्क राखेका हुन्। प्रतिनिधिसभाको पहिलो पटकको विघटन ताजा जनादेशका लागि सिफारिश भएको थियो, अहिले राष्ट्रपतिसँग द्वन्द्वमा जान नचाहेका कारण विघटनका लागि सिफारिश गर्नुपरेको होमहान्यायाधिवक्ता बडालले भने, अदालतको आदेश पालना गर्न सरकार हरदम तयार छ। संविधानको धारा ७६ (३) को सरकाले प्रतिनिधिसभा विघटन गर्न पाउँदैन तर प्रधानमन्त्री केपी शर्मा ओली र नेपाली काँग्रेसका सभापति शेरबहादुर देउवा दुवैको दावी अस्वीकार भएपछि विघटन गर्नुपर्ने अवस्था आएको उनले तर्क राखे।नेपालको संविधान ७६ (३) अनुसारको प्रधानमन्त्रीले विघटन गर्न नपाउने हो भने ओली सदावहार प्रधानमन्त्री हुनुभयो नि त, त्यसैले यो विघटन बाध्यकारी हो, बाध्यताले नै गरिएको होमहान्यायाधिवक्ता बडालको जिकिर थियो। महान्यायाधिवक्ता बडालको उक्त तर्कमाथि प्रधान्यायाधीश राणाले प्रश्नको शैलीमा भने, विघटन बाध्यता भन्दा पनि दायित्व होला। न्यायाधीश खतिवडाले राष्ट्रपतिको लिखित जवाफमा संविधानभन्दा अतिरिक्त तर्क आयो भन्ने कुरा उठेको छ नि भन्ने प्रश्न गरे। महान्यायाधिवक्ता बडालले जवाफमा भने, संविधानसम्मत नै कुरा आएको छ, संविधानभन्दा बाहिर केही पनि कुरा आएको छैन। बहसका क्रममा महान्यायाधिवक्ता वडालले प्रतिनिधिसभा विघटनसम्बन्धी मुद्दा संवैधानिक इजलासको क्षेत्रधिकारभित्र नपर्ने तर्क राखे। प्रधानमन्त्री र राष्ट्रपतिको कदम असंवैधानिक भयो भन्न यो निवेदन संवैधानिक भए नभएको टुंगोमा पुग्नुपर्छ, रिट निवेदन नै अदालतलाई झुक्याउने गरी आएको छ, महान्यायाधिवक्ता बडालले प्रश्नको शैलीमा भने, प्रधानन्यायाधीशले तोकेर समेत यो मुद्दा आएन, संविधानको धारा १३७ (३) अनुसार संवैधानिक इजलासमा आएको छैन, राष्ट्रपति र प्रधानमन्त्रीले संविधान पालना भएन भनेर आउँदा यो मुद्दा संवैधानिक रुपमा आएको छ कि छैन भन्ने टुंगोमा पुग्न पर्दैन। महान्यायाधिवक्ता वडालले लोकतन्त्रमा सांसदहरुले दलीय अनुशासनको घेराभित्र बस्नुपर्ने तर्क थियो। एउटा दलबाट निर्वाचित हुने अनि अर्को प्रतिस्पर्धी दलको नेतालाई प्रधानमन्त्री बनाउने विषयमा हस्ताक्षर गरेर अदालतमा आउन नमिल्ने उनको भनाई थियो। यो पञ्चायतकालीन निर्दलीय व्यवस्थाजस्तो बनाउन खोजिएको छ, संविधानको प्रस्तावनामै बहुदलीय प्रतिस्पर्धा उल्लेख छ, अहिलेको अभ्यास संविधान विपरीत छमहान्यायाधिवक्ता वडालको तर्क थियो। महान्यायाधिवक्ता बडालले सरकारी पक्षबाट आज बहस शुरु गरी तीनघण्टा २० मिनेट बहस गरे। सरकारी पक्षलाई १५ घण्टा समय तोकिएको छ। मंगलबार पनि सरकारी पक्षबाटै बहस हुनेछ। पूर्वमहान्यायाधिवक्ताद्वय सुशील पन्त र अग्नि खरेलले पनि बहस गर्नेछन्। आइतबार रिट निवेदक नेपाली कांग्रेसका सभापति देउवासहित १४६ निवर्तमान सांसदका पक्षबाट सुनुवाइ सकिएको थियो। निवेदक पक्षलाई १२ घण्टाको समय दिइएको थियो। उक्त समयमा निवेदकका तर्फबाट ३६ कानून व्यवसायीले बहस गरेका थिए। निवेदक पक्षका कानून व्यवासयीले बहुमत सांसद पक्षमा रहेको जिकिर गर्दै देउवालाई प्रधानमन्त्री नियुक्त गर्नुपर्ने माग गरेका छन्। सरकारी पक्षको बहसपछि सभामुखका कानून व्यवसायीले एक घण्टाको सयम पाउनेछन्। त्यसपछि निवेदक पक्षले जवाफ दिनेछन्। जवाफ सकिएपछि अदालतको सहयोगी (एमिकस क्युरी) को बहस सकिएपछि फैसला हुनेछ। सोही फैसलालाई राखेर प्रतिनिधिसभा विघटनसम्बन्धी मुद्दाको सुनुवाइ गरिन्छ। उक्त विवादमा ३० वटै रिट निवेदन परेका थिए। गत जेठ ८ गते मन्त्रिपरिषद्को सिफारिसमा प्रतिनिधिसभा विघटन गरी आगामी कात्तिक २६ र मंसिर ३ गते मध्यावधि निर्वाचन तोकिएको राष्ट्रपतिको जेठ ८ गतेको निर्णय बदर गर्न निवेदनमा गरिएको छ। रासस संवैधानिक इजलासमा महान्यायाधिवक्ताको प्रश्न : केरमेट गरेको कागज बुझाएर प्रधानमन्त्री बनाएन भन्ने ?"
कानून व्यवसायीको अपील : अदालतमा विचाराधीन मुद्दालाई सडक आन्दोलन गरेर दबाब नदिनू,"काठमाडौं : प्रतिनिधि सभा विघटनविरुद्धको निवेदनमाथि भइरहेको सुनुवाइका क्रममा इजलासको मर्यादा जोगाउन कानून व्यवसायीहरूले अपील गरेका छन्। सोमबार १० जना कानून व्यवसायीले संयुक्त प्रेस विज्ञप्ति जारी गर्दै विचाराधीन विषयलाई लिएर सडक आन्दोलन गर्नु अदालतमाथि अनुचित दवाव भएको टिप्पणी गरेका हुन्। विभिन्न भुतपूर्व सम्मानित व्यक्तित्वहरूले मुद्दा प्रभावित गर्ने उद्देश्य राखेर वक्तव्यबाजी गर्नु अदालतको सक्षमता तथा निष्पक्षतामाथिको आशंका भएको उनीहरुको बुझाई छ। अदालतमा विचाराधीन विषयलाई लिएर सडक अन्दालन गर्नु, विभिन्न भुतपूर्व सम्मानित व्यक्तित्वहरूले मुद्दा प्रभावित गर्ने उद्देश्य राखेर वक्तव्यबाजी गर्नु अदालतको सक्षमता तथा निष्पक्षतामाथिको आशंका हो भन्ने हाम्रो बुझाई रहेको छ । जारी विज्ञप्तिमा भनिएको छ, त्यस्ता व्यवहारहरु अदालतको अवहेलना, न्यायालय प्रतिको अविश्वास त हुन नै, अझ अदालतमाथि अनुचित दवावको प्रयास समेत हो भन्नेमा हामी प्रष्ट छौं। उनीहरुले इजलासमा हुने बहसहरूमा बेन्चले नै सचेत गराउनुपर्ने परिस्थितिको निर्माण भएमा सचेत गराउने अधिकार एवं दायित्व बेन्चसँगै रहेको धारणा राखेका छन्। विज्ञप्तिमा भनिएको छ, न्यायिक सर्वोच्चतामा आस्था राख्ने नागरिकले यस्तो कदमको सधैं अपेक्षा गरेको हुन्छ जसले बहसमा तुच्छ शव्दावली होइन, उच्च संवैधानिक एवं कानूनी सामर्थ्य खोजेको हुन्छ । तसर्थ, हाल जारी बहसका दौरान सरकार पक्षका वकीलहरूबाट सोही अनुरूपको व्यवहार प्रदर्शित हुने अपेक्षा गर्दछौं । उनीहरुले विश्वव्यापी कोरोना महामारीको कठिन समयमा महामारी रोकथाम अभियानमा योगदान गर्नु राज्यका निकायहरू र स्वास्थ्यकर्मीहरू मात्र होइन, आम नागिरक तथा राजनीतिक दल समेतको दायित्व भएकाले आन्दोलन अनुचित भएको बताएका छन् । कानून व्यवसायीले विपद्ग्रस्त समयमा जनस्वास्थ्यमाथि खेलबाड हुने गरि आन्दोलन कार्यक्रम गर्नु जिम्मेवार राजनीतिक दलहरूलाई नसुहाउने भएकाले अपरिपक्व निर्णय सच्याई परिस्थिति अनुकूल विरोध प्रदर्शनका अन्य उपायहरूको प्रयोग गर्न अनुरोध गरेका छन् अधिवक्ताहरू रामशरण घोरसाइने, यज्ञराज थापा, विशाल न्यौपाने, निर्मल कुमार उप्रेती, निरव ज्ञवाली, पुष्कर घिमिरे, लक्ष्मी तामाङ, सुजन पाण्डे, सुजन रिजाल र विश्व भण्डारीले सरकार पक्ष, विपक्षी गठबन्धन र सरोकारवालाहरूलाई अदालतको फैसला अघि संयमतापूर्वक अभिव्यक्ति स्वतन्त्रताको प्रयोग गर्नुहुन र अदालतमाथि विश्वास राख्नु अपील गरेका छन्। हेर्नुहोस् विज्ञप्ति"
प्रदेश नम्बर २ का साढे ८ सय सीमास्तम्भ गायब,"वीरगंज : प्रदेश नम्बर २ को भारतसँग जोडिएको सीमा क्षेत्रमा रहेका ८४९ वटा सीमास्तम्भ हराएका छन्। प्रदेश २ को आठ जिल्लाअन्तर्गत भारतीय सीमासँग जोडिएको पूर्वको सप्तरी गोबरगाढादेखि पश्चिमको पर्सा जिल्लाको ठोरीसम्म ४६४ किलोमिटर क्षेत्रमा रहेका चार हजार २७ सीमास्तम्भमध्ये ८४९ वटा हराएका हुन्। सशस्त्र प्रहरी बल छिन्नमस्ता बाहिनी प्रदेश नम्बर २ बर्दिबासका अनुसार प्रदेश २ को नेपालभारतबीच सीमा समस्इा ज्यूँका त्यूँ रहेको छ। बाहिनीका अनुसार प्रदेश २ को आठ जिल्लामा रहेका चार हजार २७ सीमास्तम्भमध्ये साबुतका दुई हजार ६४ सीमास्तम्भ रहेको, ७०४ वटा मर्मत गर्नुपर्ने, ३१९ वटा पूर्णरूपमा निर्माण गर्नुपर्ने, ९१ वटा सीमास्तम्भ खोलाले बगाएको र ८४९ सीमास्तम्भ हराएकाले दशगजामा समस्या देखिएको छ। भारतीय पक्षले नेपालभारतको दशगजा क्षेत्रमा घर, टहरा बनाएर बसोबास गर्ने र गाई गोरु बाँध्ने गरेकाले नेपालभारत सीमाक्षेत्र छुट्याउन समस्या भएको भन्दै सशस्त्र प्रहरी नायब महानिरीक्षक चन्द्रप्रकाश गौतमले भने, 'हराएका सीमास्तम्भका कारण दशगजा क्षेत्रमा देखिएको समस्या समाधान गर्ने भनेर भारतीय समकक्षीसँग बेलाबेलामा कुराकानी भइरहेको छ।' प्रदेश २ को आठ जिल्लाामध्ये कतिपय जिल्लामा सीमावर्ती दशगजा क्षेत्र मिचेर भारतीय नागरिकहरूले खेतीपाती गरेका, घर टहरा बनाएर गाईगोठ बनाएका र बसोबास गरिरहेका समेत सार्वजनिक भएको छ। सिरहाको इनर्वा टोलमा भारतीय नागरिक दशगजा अतिक्रमण गरी कटेरा निर्माण गरेर बसिरहेका छन्। माडरस्थित लचका टोलको दशगजाभित्र भारतीय नागरिकले जग्गा अतिक्रमण गरी खेतीपाती गर्ने गरेको, लग्दी गोठ टोलमा पूरै दशगजा क्षेत्र अतिक्रमण गरेको, लग्दी गदीयानीदेखि सन्हैठा गाउँसम्म दशगजा क्षेत्र नै अतिक्रमण गरी खेतीपाती गर्ने गरेको, इनर्वास्थित अभय नगरदेखि ठाडीसम्म भारतीय पक्षले दशगजा क्षेत्रमा घर टहरा बनाएर बस्ती बसालेको र ठाडीमा भारतीय भन्सार कार्यालय अफिस राखेको छ। सिरहाकै लग्दीगोठमा सीमास्तम्भ नभएपछि दशगजा क्षेत्र मिचेर करिब ५० भारतीय घरपरिवार बस्दै आएका छन्। बरियारपट्टी लदनियाँमा रहेको २५३ नम्बरको सीमास्तम्भ सात मिटर नेपालतर्फ भारतीय पक्षले सारेर नेपाली भूमि अतिक्रमण गरेको छ। सीमापारि रहेका भारतीय सीमा सुरक्षा बल (एसएसबी) का जवानहरुले यसप्रति उदासीनता देखाएको र उनीहरुले नै नेपाली भूमि अतिक्रमण गरेको बरियापट्टीका स्थानीयवासीको आरोप छ। यसैगरी धनुषाको पश्चिमी सीमामा रहेको महिनाथपुरमा समेत भारतीय पक्षले दशगजामै माटो खसालेर अतिक्रमण गरेको छ। यसरी प्रदेश २ को आठ जिल्लाअन्तर्गत पूर्वमा सप्तरीको गोबरगाढादेखि पश्चिमको पर्सा जिल्लाको ठोरी गाउँसम्म ४६४ किलोमिटंर सीमा क्षेत्रलाई छुट्याइएको सीमास्तम्भमध्ये ८४९ सीमास्तम्भ हराएपछि सीमा सुरक्षालाई लिएर कतिपय सवाल उठिरहेको स्थानीयवासी बताउँछन्। सिरहा र धनुषामा मात्र होइन यो समस्या प्रदेश २ को आठ जिल्लामै रहेको देखिन्छ। स्थानीय प्रशासन, जनप्रतिनिधि तथा सम्बन्धित निकायको टाउको दुखाइ बनेको नेपाल भारतबीच देखिएको सीमा समस्यालाई दीर्घकालीन समाधानतर्फ दुवै देशका सरकार गम्भीर हुनुपर्ने जानकारहरुको भनाइ छ। जिपिएस सिस्टमबाट कहाँ कहाँ सीमास्तम्भ छन् भन्नेबारे वैज्ञानिक सीमाङ्कन हुनुपर्ने सीमाक्षेत्रका बासिन्दाको माग छ। रासस"
गुराँस गाउँपालिकाको योजना: यौनिक तथा लैंगिक अल्पसंख्यकलाई मासिक भत्ता,"दैलेखः यौनिक तथा लैङ्गिक अल्पसंख्यक समुदायको पहिचानलाई दैलेखको गुराँस गाउँपालिकाले मासिक भत्ता दिने नीति अघि सारेको छ । आर्थिक, सामाजिक र शैक्षिक क्षेत्रमा पछाडि पारिएका यौनिक तथा लैङ्गिक अल्पसंख्यकहरुलाई मासिक भत्ता उपलब्ध गराउने गाउँपालिकाका अध्यक्ष खेमराज ओलीले बताए । अघिल्लो साता गाउँपालिकाले सार्वजनिक गरेको आर्थिक वर्ष २०७८०७९ को नीति तथा कार्यक्रम र बजेटमा लैङ्गिक समानता तथा सामाजिक समावेशीकरणलाई जोड दिँदै यस्तो नीति ल्याएको जनाएको छ । गाउँपालिकाले गाउँपालिकाभित्र खुल्नुभएका यौनिक तथा लैङ्गिक अल्पसंख्यकहरुको संरक्षण र सामाजिक सुरक्षाका लागि मासिक भत्ता उपलब्ध गराउनेछ,अध्यक्ष ओलीले भने । गाउँपालिकाले जोखिममा परेका सामाजिक र पारिवारीक वहिष्करणमा परेका हिंसा पीडित महिला र बालबालिकालाई पुर्नस्थापना संरक्षण र शसक्तिकरण गर्ने नीति अघि सारेको छ । त्यसका लागि जीवन सुरक्षा कोष, जोखिम बालबालिका संरक्षण, महिला र बालबालिका जोखिम कोष, महिलासँग उपाध्यक्ष, गरिबसँग विश्वेश्वर अध्यक्ष रोजगकार कार्यक्रमलाई निरन्तरता दिइएको छ । दलित, महिला, जेष्ठ नागरिक, अपाङ्गता भएका व्यक्ति, आदीवासी जनजाती, लोपोन्मुख राउटे, जोखिममा परेका बालबालिका, एकल महिलाको शसक्तिकरण र आयआर्जनका लागि सीपमुलक तालिम लगायत विशेष कार्यक्रमहरु सञ्चालन गरिने गाउँपालिकाले जनाएको छ । लैङ्गिक समानता हासिल गर्ने, सबै किशोरीहरु र बालबालिकालाई सशक्त बनाउन ठोस कार्यक्रमहरु सञ्चालन गरिने नीति तथा कार्यक्रममा उल्लेख छ । यस्तै बाल विवाह, कम उमेरमा गरिने विवाह, जवर्जस्ती विवाह, यौन हिंसा तथा दुर्व्यवहारलाई निरुत्साहित गरिने गाउँपालिकाको लक्ष्य छ । गाउँपालिकाले छोरा र छोरीबिचको विभेद निरुत्साहित गर्न मेरो छोरी जीवन भरी भन्ने नारा सहित एक वा दुई छोरीमा परिवार नियोजन गर्ने दम्पतीलाई सम्मान गर्ने भएको छ । साथै बृद्ध आमाबुबा प्रतिको छोरा बुहारीको दायित्वलाई आत्मसाथ गर्दै सासू ससूरालाई राम्रो हेरचाह र पालन पोषण गर्ने बुहारीहरुलाई सम्मान गर्न सासू ससूरा स्याहार बुहारी सम्मान कार्यक्रम सञ्चालन गरिने बताइएको छ । सबै प्रकारका सामाजिक सुरक्षा कार्यक्रमलाई बैंकिङ्ग प्रणालीमा आवद्ध गरिने गाउँपालिकाले जनाएको छ । गाउँपालिकाले दाइजोप्रथा, छाउपडी प्रथा, बाल विवाह, जातीय छुवाछुत जस्ता कुरितिको रुपमा रहेको प्रर्थाको अन्त्यका लागि सामाजिक सांस्कृतिक रुपान्तरणका कार्यक्रमहरु सञ्चालन गर्नेछ । गाउँपालिकाले आर्थिक विकासका लागि कृषि, सिंचाई तथा पशुपालन, उद्योग तथा वाणिज्य, पर्यटन, सहकारी सम्बन्धी नीतिहरु ल्याएको छ । सामाजिक विकासका लागि शिक्षामा विद्यार्थीसँग अध्यक्ष कार्यक्रम ल्याएको छ । गाउँपालिकाले गरिब, जेहेन्दार, आदीवासी जनजाति, द्धन्द्धपीडित र अपाङ्ग विद्यार्थीहरुलाई विद्यालय शिक्षा र उच्च शिक्षा तथा प्राविधिक शिक्षाका लागि छात्रवृत्ती उपलब्ध गराउने नीति ल्याएको छ । गाउँपालिकामा प्राज्ञिक क्षेत्रको विकासका लागि विद्यावारिधी, ईन्जिनियर, पाइलट, एमफिल अध्ययन गर्ने विद्यार्थीलाई रु एक लाख छात्रवृत्ती उपलब्धत्र गराउने भएको छ । यस्तै मेडिकल साइन्समा एमविविएस अध्ययन गर्ने विद्यार्थीलाई सम्बन्धित विश्वविद्यालयको भर्ना गरिएको अभिलेखका आधारमा १० लाख रुपैयाँ छात्रवृत्ती उपलब्ध गराउने गाउँपालिकाले जनाएको छ । स्वास्थ्य क्षेत्रमा कोरोना रोकथाम, १५ शैय्याको अस्पताल निर्माण, मुटु, दम, क्यान्सर, मृगौला, प्रेसर लगायत दिर्घ रोगीको लगत संकलन र आर्थिक सहायता, गर्भवती आमासँग उपाध्यक्ष कार्यक्रम लगायत कार्यक्रम अघि सारेको छ । विभिन्न खानेपानी आयोजनाहरु सम्पन्न गरी गाउँपालिकाका सबै नागरिकलाई स्वच्छ खानेपानीको सुविधा पुर्याउने र सरसफाईमा पहुँच पुर्याइने नीति तथा कार्यक्रममा उल्लेख छ । संस्कृति प्रवर्द्धनतर्फ लोपोन्मुख राउटे जाती र गुरुङ जातीको भाषा, लिपी, सभ्यतालाई संरक्षण र सम्वर्द्धन, थामेलेकमा स्थापना गर्न लागिएको राउटे संग्रहालय निर्माणको कार्य अगाडि बढाउने लगायत कार्यक्रमहरु अघि सारिएको गाउँपालिकाले जनाएको छ । गाउँपालिकाले आगामी आर्थिक वर्ष २०७८०७९ का लागि ५५ करोड १७ लाख ५४ हजार रुपैयाँको बजेट सार्वजनिक गरेको थियो ।"
नवलपरासीमा १५ सय जनाले १ घण्टामा २० हजार बिरुवा रोपेको दावी,"परासीः लुम्बिनी प्रदेश सरकारको लक्ष्य अनुसार १ घण्टामा २० हजार बढी बिरुवा रोपिएको दाबी गरिएको छ । राष्ट्रिय रेकर्ड कायम गर्ने लक्ष्य अनुसार प्रदेश सरकारले तेस्रो वृक्षारोपण मुल समारोह कार्यक्रमनाम दिएर पश्चिम नवलरासीको सुनवल नगरपालिका जर्गाहास्थित कोटही देवी सामुदायिक वनमा वृक्षारोपण गरिएको हो । कोरोना महामारीका बीच प्रदेश सरकारले १५ सय बढी व्यक्तिहरुको सहभागितामा वृक्षारोपण गरिएको जानकारी दिएको थियो । वृक्षारोपणमा आएका अधिकांश व्यक्तिले मास्क लगाएका थिए । नलगाएका व्यक्तिहरुलाई मास्कको व्यवस्था गरिएको थियो । राष्ट्रिय वृक्षारोपण दिवसको अवसर पारेर आयोजना गरिएको कार्यक्रमको मुख्यमन्त्री शंकर पोखरेलले उद्घाटन गरे । विरुवा रोपेर कार्यक्रमको उद्घाटन गर्दै मुख्यमन्त्री पोखरेलले नेपालमा ५० प्रतिशत वन क्षेत्र रहेको बताइए पनि काठ पैदावार विदेशबाट आयात गर्नुपर्ने बाध्यता रहेको बताए । त्यो बाध्यता हटाउन हाम्रै वन क्षेत्रको दिगो व्यवस्थापन जरुरी छ । त्यसका लागि प्रदेश सरकार लागि परेको छ । मुख्यमत्री पोखरेलले भने । यो वृक्षारोपण कार्यक्रम सबैको हो मुख्यमन्त्री पोखरेलले बताए । कार्यक्रमबारे जानकारी दिँदै उद्योग वन तथा वातावरण मन्त्री कल्पना पाण्डेले नेपालमै रेकर्ड कायम गर्ने गरी प्रदेश सरकारले मुल समारोह कार्यक्रम तय गरेर वृक्षारोपण गरिएको बताइन् । उनले १ घण्टामा २० हजार बढी विरुवा रोप्ने गरी १५ सय व्यक्ति सहभागी भएको बताइन् । सामुदायिक वनको २९ हेक्टर क्षेत्रफलमध्ये १५ हेक्टरमा वृक्षारोपण गरिएको हो । वृक्षारोपणका लागि १६ वटा स्टलहरु निर्माण गरिएको थियो । डिभिजन वन कार्यालय नवलपरासीका डिभिजनल अधिकृत शंकर प्रसाद गुप्ताले लक्ष्यभन्दा बढी बिरुवा रोपेको बताए । १ घण्टामा २० हजार विरुवा रोप्ने लक्ष्य थियो । तर हामीले उक्त अवधिमा २० हजार ९ सय १७ वटा विरुवा रोप्यौँवन अधिकृत गुप्ताले भने । कार्यक्रममा प्रदेश सरकारका मन्त्री, पूर्वमन्त्री, प्रदेशसभा सदस्य, जिल्लास्थित सुरक्षा निकायका प्रमुख, स्थानीय राजनीतिक दल, संघसंस्था लगायत प्रतिनिधिहरुको सहभागिता थियो ।"
मन्त्रीले माफी माग्नुपर्ने माग गर्दै माओवादी केन्द्रले गर्यो प्रदेशसभा बैठक अवरुद्ध,विराटनगर : सोमबार बसेको प्रदेश १ प्रदेशसभा बैठक नेकपा माओवादी केन्द्रले अवरुद्ध गरेको छ । प्रदेश १ का भौतिक पूर्वाधार विकास मन्त्री अम्बिरबाबू गुरुङले सदनमा उपस्थित भएर माफि माग्नु पर्ने भन्दै माओवादीले सदन अवरोध गरेको हो । बजेटका विषयमा सदनमा उठेको जवाफ दिने क्रममा आइतबार भौतिक पूर्वाधार विकास मन्त्री अम्बिरबाबू गुरुङले माओवादी केन्द्रका सांसद मोहन खड्कालाई तपाई भिजन भएको नेता होइन भन्दै गाली गरेका थिए । मन्त्रीले आत्मा आलोचनासहित माफी माग्नुपर्ने माग गर्दै माओवादी केन्द्रका सांसदले उभिएर सदन अवरुद्ध गरेका हुन् । सदन चल्न नदिएपछि सभामुख प्रदिपकुमार भण्डारीले माओवादीलाई बोल्ने समय दिएका थिए । सो क्रममा नेकपा माओवादी केन्द्र संसदीय दलका उपनेता रामकुमार राईले सदनको रेकर्डबाट मन्त्रीको अभिव्यक्ति हटाउन पनि माग गरेका छन् । उनले मन्त्रीले माफि नमागे सम्म सदन चल्न नदिने बताए । माओवादी केन्द्रले बैठक अवरुद्ध गरेपछि सभामुख प्रदीपकुमार भण्डारीले बैठक मंगलबार सम्मका लागि स्थगित गरेका छन् ।
इराक र सिरियामा अमेरिकाको हवाई आक्रमण,"अमेरिकाले इराक र सिरियामा रहेका इरान समर्थित विद्रोहीमाथि लक्षित हवाई आक्रमण सुरु गरेको अमेरिकी रक्षा मन्त्रालयले जनाएको छ । अमेरिकी फौजमाथि विद्रोहीको ड्रोन हमलाको प्रत्युत्तरमा सञ्चालनमा रहेका र हतियार केन्द्रहरूमा हमला गरिएको पेन्टागनको विज्ञप्तिमा उल्लेख छ। 'अमेरिकी सैनिकको रक्षा गर्ने कुरामा राष्ट्रपति बाइडन स्पष्ट छन्,'विज्ञप्तिमा भनिएको छ। बाइडेनले राष्ट्रपति बनेयता इरान समर्थित विद्रोहीमाथि आक्रमण गर्न स्वीकृति दिएको यो दोस्रो पटक हो। इरानमा रहेका अमेरिकी सेनामाथि गएका महिनामा केही ड्रोन आक्रमणहरू भएका छन्। इरानले आफ्नो संलग्नता नरहेको बताएको छ। आईएस समूहसँग लड्न इराकमा २,५०० जति अमेरिकी सैनिक रहेका छन्। पेन्टागनका अनुसार सिरियाका दुई र इराकको एक लक्ष्यमा रक्षात्मक हवाई हमला गरिएको हो। ती लक्ष्य इरान समर्थित कैताइब हेज्बुल्लाह र कैताइब सय्यद अलशुहादा विद्रोही समूहले प्रयोग गर्ने स्थान भएको जनाइएको छ । सन् २००९ देखि अमेरिकाले कैताइब हेज्बुल्लाहलाई इराकको शान्ति र स्थिरताका लागि खतरा भन्दै आतंककारी समूहको सूचीमा राखेको छ। विज्ञप्तिमा अमेरिकाले आफ्नो रक्षाका लागि प्रतिक्रिया जनाएको बताइएको छ। अमेरिकाले हमलामा के कति घाइते भए वा मारिए भन्ने बताएको छैन। तर एएफपी समाचार संस्थाले यूकेको सिरिया अब्जर्भेटरी फर ह्युमन राइट्सका अनुसार सिरियामा अमेरिकी युद्ध विमानको एउटा आक्रमणमा पाँच विद्रोही मारिएको र अन्य केही घाइते भएको जनाएको छ। सिरियाको सरकारी समाचार संस्था सानाले एक बालक मारिएको र कम्तीमा अन्य तीन जना घाइते भएको विवरण प्रकाशित गरेको एएफपीले जनाएको छ। अमेरिकी नेतृत्वमा सद्दाम हुसेनलाई निस्तेज पारिएयता इराकको आन्तरिक मामिलामा इरानको प्रभाव बिस्तारै बढिरहेको बताइएको छ। यो हमला इरानले अमेरिका सहित अन्य शक्ति राष्ट्रहरूसँग सन् २०१५ को परमाणु सम्झौतालाई पुनर्जीवित गर्न वार्ता गरिरहेको बेला भएको हो। सो सम्झौतामा इरानले केही परमाणु कार्यक्रम रोक्ने र त्यसको बदला इरानमाथि लगाइएका प्रतिबन्ध कम गर्ने बुँदा छन्। इजरेलसहित केही देशहरू इरानले परमाणु बम बनाउन प्रयास गरिरहेको दाबी गर्छन् जुन कुरा इरानले अस्वीकार गर्छन्। भूतपूर्व अमेरिकी राष्ट्रपति डोनल्ड ट्रम्पले एकतर्फी रूपमा परमाणु सम्झौताबाट हात झिक्दै सन् २०१८ मा इरानमाथि प्रतिबन्ध लगाएका थिए।"
अस्ट्रेलियामा कोरोनाको नयाँ प्रकोप,"अस्ट्रेलियाका विभिन्न भागहरुमा महिनौँयता पहिलो पटक कोरोना भाइरस संक्रमण देखिएको छ । कोरोना भाइरसको अत्यन्तै संक्रामक डेल्टा भेरियन्टसँग जोडिएको कोभिड प्रकोपकाबीच सिड्नीमा संक्रमितहरूको संख्या १२८ पुगेको छ। अस्ट्रेलियाका अन्य भागहरूमा संक्रमण पुष्टि हुने क्रम पनि जारी छ। उत्तरी क्षेत्र, क्वीन्सल्याण्ड र पश्चिमी अस्ट्रेलियामा सानो स्तरमा प्रकोप देखा परेको छ। सङ्घीय र राज्य सरकारहरूले सोमवार पछिल्लो अवस्थाबारे आपत्कालीन छलफल गर्ने छन्। विभिन्न राज्यहरूले संक्रमण फैलिन नपाओस् भनेर नयाँ प्रतिबन्धात्मक व्यवस्था लागु गरेको र आफ्नो नाकासमेत बन्द राखेका बेला अर्थमन्त्री जस फ्राइडनबर्गले यो राष्ट्रका लागि निकै महत्त्वपूर्ण समय रहेको बताएका छन्। 'मलाइ लाग्छ की बढी सङ्क्रामक डेल्टा भेरियन्टसँगै हामी महामारीको अर्को चरणमा प्रवेश गर्दैछौँ,' फ्राइडनबर्गले सोमवार एबीसी न्यूजसँग भने। कोभिड संक्रमणको बढ्दो घटनाहरूका कारण सिड्नीका विभिन्न सहरहरूमा लकडाउन लागु गरिएको छ। झन्डै ५० लाख मानिसहरू बसोबास गर्ने सिड्नीको अवस्था चिन्ताको विषय बनेको छ। महामारीभरी कडा प्रतिबन्धात्मक व्यवस्था, क्वारन्टीन, तीव्र गतिमा परीक्षण अनि कनट्याक्ट ट्रेसिङ र सीमा बन्द गर्ने लगायतका नीतिका कारण अस्ट्रेलियामा कोरोनाभाइरस संक्र्रमितको दर निकै कम छ। यो वर्ष त्यहाँ कोरोनाभाइरसका कारण कसैको पनि मृत्यु भएको छैन। हालसम्म अस्ट्रेलियामा कोभिडसम्बन्धी रोगका कारण ९१० जनाको मृत्यु भएको छ भने संक्रमितहरूको कुल संख्या ३० हजार ४ सय ५० छ।"
महामारीमा खटिएका स्टाफ नर्स र चालकलाई मदन भण्डारी राष्ट्रिय पुरस्कार,"काठमाडौं : प्रधानमन्त्री केपी शर्मा ओलीले कोभिड१९ महामारीमा अग्रमोर्चामा रही सेवा गर्ने दुई स्वास्थ्यकर्मीलाई २०७७ सालको मदन भण्डारी राष्ट्रिय पुरस्कार प्रदान गरेका छन्। जननेता मदनकुमार भण्डारीको ७०औँ जन्मजयन्तीका अवसरमा सोमबार मदन भण्डारी फाउण्डेशनद्वारा प्रधानमन्त्री निवास बालुवाटारमा आयोजित जनताको बहुदलीय जनवाद जननेता मदन भण्डारी विषयक विचार गोष्ठी तथा पुरस्कार हस्तान्तरण कार्यक्रममा प्रधानमन्त्री ओलीले ती पुरस्कार प्रदान गरेका हुन्। कोभिड महामारीका क्रममा भेरी अस्पतालको आइसियुमा कार्यरत कालीकोटकी स्टाफ नर्स सुनिता सहकारी र नेपाल एम्बुलेन्स सर्भिस काठमाडौँमा कार्यरत एम्बुलेन्स चालक बमबहादुर गुरुङलाई जनही रु एक लाख राशिको सो पुरस्कार प्रदान गरिएको हो। कोभिड १९ को महामारीमा आफ्नो ज्यान जोखिममा राखेर अग्रपङ्क्तिमा रही कोभिडबाट सङ्क्रमित बिरामीको सेवामा दिनरात खटेर सेवा गरेका उनीहरुको योगदानको उच्च मूल्याङ्कन गर्दै यो पुरस्कार प्रदान गरिएको फाउण्डेशनका सचिव पेम्बा लामाले बताए। सो पुरस्कार चयनका लागि मानवअधिकारवादी सुशील प्याकुरेलका संयोजकत्वमा चयन समिति गठन गरिएको थियो। समाजमा सकारात्मक योगदान प्रदान गर्ने विभिन्न क्षेत्रमा क्रियाशील व्यक्ति वा संस्थालाई प्रदान गरिँदै आएको मदन भण्डारी राष्ट्रिय पुरस्कार यसअघि हास्य कलाकार महजोडी, शहीद पार्कहेटौँडा, मुटुरोग विशेषज्ञ डा भगवान कोइराला र सामाजिक अभियन्ता महावीर पुन, धुर्मुस सुन्तली फाउण्डेशन, प्राडा सुबोध शर्मालाई प्रदान गरिएको थियो। यसैगरी जन्मजयन्तीका अवसरमा नेपालको संविधान र जननेता भण्डारी विषयमा आयोजित राष्ट्रव्यापी खुला निबन्ध प्रतियोगिताका विजयीलाई पनि पुरस्कृत गरियो। पुरस्कृत हुनेमा कास्कीका दुर्गा पौडेल (प्रथम), दोलखाका प्रकाश पकुवाल(द्वितीय) र दार्चुलाका वसन्तसिंह ठगुन्ना (तृतीय) छन्। उनीहरुलाई क्रमशः रु १५, १० र पाँच हजार राशिको पुरस्कार दिइयो। पुरस्कार छनोटका लागि स्रष्टा अनिल पौडेलेका संयोजकत्वमा समिति गठन गरिएको थियो।  रासस"
प्रदेश १ मा १८ प्रतिशत धान रोपाइँ,"बिराटनगर : धान उत्पादनको उर्भर भूमि मानिने प्रदेश १ मा असार १५ गते सम्म १८ प्रतिशत धान रोपाइँ भएको छ । धान दिवसको रुपमा मनाउने असार १५ गते सम्म प्रदेश १ को मध्य पहाडि जिल्लामा सबैभन्दा बढी २८ प्रतिशत र सबैभन्दा कम तराईका जिल्लामा १४ प्रतिशत धान रोपाइँ भएको कृषि विकास निर्देशनालय प्रदेश १ विराटनगरले जनाएको छ । प्रदेश १ मा २ लाख २५ हजार ८ सय हेक्टर क्षेत्रमा धान खेती हुँदै आएको हालसम्म ३२ हजार २१ हेक्टर क्षेत्रमा धान रोपाइँ भएको छ । गत वर्ष हालसम्म २२ प्रतिशत धान रोपाइँएको भएको थियो । प्रदेशको १ मध्य पहाडि जिल्लामा २८ प्रतिशत धान रोपाइँ भएको छ । ९० हजार ९ सय १६ हेक्टर क्षेत्रफलमा हुँदै आएको धान खेतीमध्ये हालसम्म २५ हजार ५ सय ८ हेक्टर क्षेत्रफलमा धान रोपाइँ भएको छ । उच्च पहाडि जिल्लाको सोलुखुम्बुमा सबैभन्दा बढी ४६ प्रतिशत धान रोपाइँएको भएको छ । धान रोप्नको लागि चाहिने उपयुक्त समय र निरन्तर आकाशे पानी आउनाले रोपाइँ बढी भएको कृर्षि अर्थ विज्ञ नेत्रमणी काफ्लेले जानकारी दिए । उच्च पहाडि जिल्लाको ताप्लेजङमा ८ हजार ७ सय ३७ हेक्टर क्षेत्रफलमा धान खेती हुँदै आएकोमा २२ प्रतिशत धान रोपाइँ भएको छ । संखुवासाभामा १३ हजार ८सय ५१ हेक्टर क्षेत्रफलमा धान खेती हुँदै आएकोमा १० प्रतिशत धान रोपाइँ भएको छ । त्यसैगरी मध्य पहाडि जिल्ला ओखलढुङ्गमा ४ हजार ४सय ३ हेक्टर क्षेत्रफल मध्ये ११ प्रतिशत धान रोपाइँ भएको छ । भोजपुरमा१८ हजार ९२ हेक्टर क्षेत्रफलमा धान खेती हुँदै आएकोमा हालसम्म ५० प्रतिशतमा धान रोपाइँ भएको छ । धनकुटामा ७ हजार ९ सय ५० हेक्टर क्षेत्रफलमा धान रोपाइँ हुँदै आएकोमो १५ प्रतिशत, तेह्रथुममा १० हजार १सय ७५ हेक्टर क्षेत्रफलमध्ये ३५ प्रतिशत, उदयपुरमा १३ हजार ३ सय ८० हेक्टरमध्ये १२ प्रतिशत रोपाइँ भएको छ । त्यस्तै खोटाङमा १२ हजार ८ सय ९८ मध्ये ३० प्रतिशत रोपाइँ सम्पन भएको छ । पाचँथरमा ९ हजार २सय ३ हेक्टर क्षेत्रफलमध्ये २७ प्रतिशत , इलाममा १४ हजार ८ सय १५ हेक्टर क्षेत्रफलमध्ये २२ प्रतिशत धान रोपाइँ भएको छ । धान खेतीको लागि चाहिने पानी प्रयाप्त भएकाले धान रोपाइँले गति लिएको र सबैभन्दा बढी धान उत्पादन हुने पुर्वमा उल्लेख्नीय धान रोपाइँ हुन नसकेको हो । कृषि विकास निर्देशनालयले रोपाइँको सिजन अहिले रहेकाले पहाडी जिल्लामा साउन भरीको रोपाइलाई उपयुक्त मानिने जनाएको छ । तराईका जिल्लामा भदौ १५ सम्मको धान रोपाइँ हुने गरेको कृर्षि अर्थ विज्ञ काफ्लेले जानकारी दिए । प्रदेश १को तीन वटा तराइको जिल्लामा धान रोपाइँ उल्लेख्नीय नहुनुमा सुनसरी मोरङ सिचाइँ योजनाको नहरमा रोपाइँको बेला पानी नछोड्नु र अकाशे पानी समेत निरन्तर नभएकाले धान रोपाइँ प्रभावित बनेको बताइएको छ । झापामा ८७ हजार ५ सय हेक्टर क्षेत्रफलमा धान खेती हुने मध्ये १७ प्रतिशत धान रोपाइँ भएको छ । झापा धान जोनको रुपमा स्थापित छ । मोरङमा भने १२ प्रतिशत धान रोपाइँ भएको छ । मोरङमा ८३ हजार ३ सय हेक्टर धान खेति हुने क्षेत्रफल मध्ये ९ हजार ९ सय ९६ हेक्टर क्षेत्रफलमा धान रोपाइँ भएको छ । २०७२ सालमा अविरल वर्षासँगै आएको बाढीले मोरङको लोहन्द्रा खोलामा आएको बाढी नहर बगाउँदा लोहन्द्रा देखि दक्षिण केराउन सँगै रंगेलीसम्म र कानेपोखरी रंगेली रोडको पश्चिमका करिब १० हजार हेक्टर धान खेती गर्न समस्या हुने गरेकाले पानीको अभावमा रोपाइँ प्रभावित बनेको बताइएको छ । सुनसरीमा ५५ हजार हेक्टर क्षेत्रफलमध्ये १३ प्रतिशत मात्र धान रोपाइँ भएको छ । धान उत्पादनका लागि उपयुक्त मानिने मोरङ ,सुनसरी, झापा आकाशे पानी निरन्तर हुनुका कारण धान रोपाइँ प्रभावित भएकाले धान उत्पादनमा ह्रास आउने बताइएको छ।"
जिल्ला तहमा कांग्रेस महाधिवेशनको सरगर्मी बढ्यो,"परासी : नेपाली कांग्रेसको १४ औं महाधिवेशन मिति नजिकिँदै जाँदा जिल्ला तहमा पनि त्यसको सरगर्मी सुरु भएको छ । गुटगत रुपमा केन्द्रीय सभापति पदको उम्मेदवारका लागि नेताहरुको नाम बाहिर आउन थालेसँगै पश्चिम नवलपरासीमा पनि गुटगत रुपमै सभापतिको नाम सार्वजनिक हुन थालेको छ । जिल्ला तहमा विघटित प्रतिनिधिसभाका सदस्य एंव केन्द्रीय सदस्य देवेन्द्रराज कँडेल र संविधानसभा सदस्य विक्रम खनालको २ गुट छ । खुम बहादुर खड्काका निकट मानिने कँडेल खड्काको निधनपछि पार्टी सभापति शेर बहादुर देउवा निकट छन् । विगतमा देउवा निकट नै मानिने नेता खनाल भने जिल्लामा कँडेलका विरोधी हुन् । महाधिवेशन नजिकिँदै गर्दा अहिले भने खनालले गुटबारे खुलाउन चाहेनन् । केन्द्रमा उम्मेदवार तय भएपछि मात्र खुल्ने उनको भनाइ छ । खनाल गुटका नेताहरुले भेला नै गरेर पोखरेललाई उम्मेदवारमा समर्थन गरेको हो । जिल्ला टुक्रिएपछि लामो समय कार्यबहाक अध्यक्षको जिम्मेवारी पाएका प्रस्तावित सभापतिका उम्मेदवार पोखरेल वर्तमान जिल्ला उपसभापति हुन् । पोखरेललाई सभापतिको उम्मेदवारका रुपमा समर्थन गर्न बसेको भेलामा २ वटै निर्वाचन क्षेत्रका संघीय सभापति र प्रदेश सभा क्षेत्रीय सभापति थिए । त्यसैगरी भेलामा संविधानसभा सदस्यद्धय खनाल, देवकरण जयसवाल, संघीय सभापतिसमेत रहेका रामग्राम नगरपालिकाका प्रमुख नरेन्द्र कुमार गुप्ता, सुनवल नगरपालिकाका प्रमुख भीमबहादुर थापा, विश्वप्रकाश पाठकलगायतका नेताहरुको सहभागिता थियो । कँडेल गुटले भने सभापतिको उम्मेदवारको नाम सार्वजनिक गरेको छैन । गुट विवादकै कारण महाधिवेशनका लागि जिल्लाबाट पठाइएको क्रियाशिल सदस्यतामा पनि दुबै पक्षले केन्द्रमा उजुरी दिएका छन् । जिल्लाबाट नयाँ र पुराना गरी ९ हजार बढीको क्रियाशिल सदस्यता पठाइएको पार्टी सभापति विष्णु प्रसाद पौडेलले जानकारी दिए । सदस्यताबारे केन्द्रमा उजुरी परेको उनले बताए । काँग्रेसको महाधिवेशन आउँदो भदौ १६ देखि १९ गते तोकिएको छ । साउन १२ गते वडा अधिवेशन र साउन २६ मा जिल्ला अधिवेशन तोकिएको छ । क्रियाशिल सदस्यको आधारमा वडा अधिवेशनबाट चुनिने क्षेत्रीय प्रतिनिधिले जिल्ला सभापतिसहितको नेतृत्व चयन गर्ने प्रावधान छ ।"
"ओलीको आक्रोश : मलाई बौला कुकुरले टोकेको छ र, कोही नपाएर माधवलाई अफर गर्न ?","काठमाडौं : प्रधानमन्त्री केपी शर्मा ओलीले माधव नेपाललाई आफुले प्रधानमन्त्रीका लागि अफर नगरेको स्पष्ट गरेका छन्। मदन भण्डारीको ७० औं जन्मजयन्तीका अवसरमा सोमबार बालुवाटारमा आयोजित कार्यक्रममा प्रधानमन्त्री ओलीले त्यस्तो कुनै अफर नगरेको खुलासा गरेका हुन्। प्रधानमन्त्री ओलीको भनाइ छ, मलाई बौला कुकुरले टोकेको छ र, कोहि नपाएर माधव नेपाललाई प्रधानमन्त्रीमा प्रस्ताव गर्न ? ओलीले माधवले भ्रम फैलाएको बताउँदै भने,' एउटा कार्यक्रममा माधवले भनेछन् कि मैले माधव नेपाललाई प्रधानमन्त्रीको प्रस्ताव राखे अरे। मलाई प्रधानमन्त्रीको प्रस्ताव राखे तर म मान्दिन, म शेरबहादुर देउवाप्रति यति समर्पित छु । मेरो यति निष्ठा छ । म देश, पार्टीलाई धोका दिन्छु तर शेरबहादुर देउवालाई प्रधानमन्त्री बनाउन धोका दिन्न। यतिसम्म पनि मान्छे पतन हुँदा रहेछन् ।' ओलीले भने, 'आफ्नो सरकार ढाल्ने, कम्युनिष्ट आन्दोलन सिध्याउने, विपक्षी पार्टीका नेतालाई प्रधानमन्त्री बनाउने हिँड्ने, अनि नेकपा एमालेको वरिष्ठ नेता भन्ने । यस्तो लाजशरम पचेको मान्छेको चर्चा गर्नुनै बेकार छ। प्रधानमन्त्री ओलीले माधव नेपाल नेपाली कांग्रेसको सामान्य कार्यकर्ता बनेको आरोप पनि लगाए। आफ्नो सरकार ढाल्ने र कम्युनिष्ट आन्दोलन सिध्याउने भन्दै प्रधानमन्त्री ओलीले माधव नेपाल लाजशरम पचेको मान्छेको संज्ञा पनि दिए। केहीदिन अघि माधव नेपालले सार्वजनिक कार्यक्रममा आफूलाई प्रधानमन्त्री अफर आएको बताएका थिए। ओलीले माओवादी केन्द्रका अध्यक्ष पुष्पकमल दाहालका बारेमा पनि कटु टिप्पणी गरेका छन्। ओलीले प्रचण्ड छेपारोले झैं रंग फेर्ने मान्छेको संज्ञा दिए। ओलीले भने, उनले राष्ट्रपतिभन्दा राजा नै राम्रो भने पछि मानिसहरु छक्क परेका छन् । किन छक्क मान्ने ? छेपारोले रंग एकछिनमा फेर्छ त । खैरोखैरो मुढामा गयो भने खैरो रंग बनाउँछ । हरियोमा गयो भने हरियो हरियो रंग बनाउँछ । अलि कालोकालो बोक्रो भएकामा पुग्यो भने कालोकालो बनाउँछ । प्रधानमन्त्री ओलीले नेपाली कांग्रेस प्रचण्डपथमा हिँडेको बताउँदै भने, नेपाली कांग्रेस प्रचण्डपथमा हिँडेपछि, नेपाली कांग्रेसका नेताहरू नाथुराम गोड्से खोजी गर्ने, खोजी गर्दा भेटिएन भने नाथुराम गोड्से आफैँ हुने तहमा पुगेको भनेको प्रचण्डपथ नै अँगालेको हो । उसै त अराजनीतिक अस्थिरताको खेती । देश कता जान्छ भन्ने मतलब छैन । त्यो कुरामा पुग्नु भनेको स्वाभाविक रूपमा प्रचण्डपथ नै अँगालेको हो । प्रचण्डपथ यति व्याप्त भइसक्यो ।'"
अनपेक्षित व्यवहारले बालबालिकामा तनाव,"अहिलेको समयलाई हामी सबैजसोले प्रतिस्पर्धाको समय भनेर भन्दै आएका छौं। कलिला बालबालिकालाई घरमा खाना खाने बेलामा होस् वा शिशु कक्षामा प्राप्त गरेको उपलब्धिका सन्दर्भमा होस्, एकअर्कामा तुलना गरेर आफ्नो बच्चालाई उत्कृष्ट बन्न घच्घच्याउने काम हरेकजसो अभिभावकले गर्ने गरेको देखिन्छ। पूर्वप्राथमिक विद्यालयमा समेत बालबालिकाका बीचमा उनीहरूका पढाइ, लेखाइ तथा अन्य गतिविधिलाई तुलना गरी उत्कृष्ट र निकृष्ट बालबालिकाका रूपमा परिभाषित गर्ने काम शिक्षकशिक्षिकाले समेत गरेको पाइन्छ। अन्य व्यक्तिसँग तुलना र सफल व्यक्तिलाई पुरस्कृत गरेका दृश्यले बालबालिकालाई आफूले पनि केही राम्रो गरेर पुरस्कृत हुने चिन्तनको विकास हुन सक्ने एउटा सम्भावनालाई नकार्न सकिन्न। तर पनि बालबालिकाको सन्तुलित विकासलाई ध्यान नदिई क्षणिक र कृत्रिम उपलब्धिका लागि हौस्याउने कामले उनीहरूमा तनावपूर्ण वातावरणको सिर्जना भएको छ। यसले अनेकन् मनोसामाजिक समस्याहरू विकास हुने तथा अन्तर्निहित प्रतिभाको प्रस्फुटनमा अवरोध सिर्जना हुने सम्भावना बढ्छ। हरेक व्यक्तिमा जन्मजात केही न केही मौलिक र विशिष्ट क्षमता हुन्छ। तर उसको मूल प्रकृति र प्रवृत्तिा नबुझी यस्तो र उस्तो बन्नुपर्छ भनेर दिइने अर्ती र गरिने तुलना प्रतितुलनाले व्यक्तिलाई तनावपूर्ण अवस्थामा पुर्याउनुका साथै उसको आत्मबलसमेत कमजोर बनाइदिन्छ। राम्रो उद्देश्य राखेर गरिएको भए पनि ससाना बालबालिका बिचको प्रतिस्पर्धात्मक भावनाले उनीहरूलाई असामाजिक, असहिष्णु, असहयोगी, असन्तुष्ट, असंवेदनशील र मानसिकरूपमा असन्तुलित बनाएको अध्ययनहरूले देखाएका छन्। औपचारिक पढाइ लेखाइलाई धेरै जोड नदिने, सामयिक तथा लिखित परीक्षालाई आधार मानेर विद्यार्थीलाई विभिन्न समूहमा वर्गीकरण नगर्ने न्युजिल्यान्डको शिक्षण पद्धति र त्यसबाट उत्पादित जनशक्ति विश्वकै सबैभन्दा राम्रो जनशक्तिका रूपमा स्थापित हुनुको कारण बाल्यकालमा उनीहरूलाई सामाजिक, सहयोगी, सहिष्णु र शान्त एवं खुसी हुन सिकाउने विद्यालय शिक्षा नै हो भन्ने गरिन्छ। नेपालजस्ता तेस्रो विश्वका विद्यालयहरूमा विद्यार्थीलाई अव्यावहारिक र घोकन्ते शिक्षा दिने मात्र होइन, सामयिक परीक्षामा जसले बढी अंक प्राप्त गर्न सक्छ। उसलाई उत्कृष्ट घोषणा गर्ने अनि राम्रा सीप र क्षमता भएको तर परीक्षामा राम्रो गर्न नसक्ने विद्यार्थीलाई निकृष्ट र कमजोर भनेर उपेक्षा गर्ने प्रवृत्ति देखिन्छ। यसकारण सफल हुने विद्यार्थी आफूले राम्रो गर्नुभन्दा अरूले आफूलाई जितिहाल्ने हो कि भन्ने तनावमा रुमल्लिइरहेको हुन्छ। असफल ठहर गरिएको विद्यार्थी आफूसँग भएका सीप, क्षमता र कौशलको सही मूल्यांकन हुन नसक्दा पठनपाठन क्रियाकलापमा आफू कमजोर रहेको अनुभव गरी हीनताबोध ग्रन्थीले आक्रान्त भई जीवनभर दुःखी मात्र बनिरहन्छ। यस अर्थमा स्तरीकृत श्रेणी व्यवस्थामा विश्वास गर्ने अर्थात् विद्यालय शिक्षामा पनि पहिलो, दोस्रो र तेस्रो गरी विद्यार्थीको उपलब्धिका आधारमा विद्यार्थीलाई तुलनात्मक र सापेक्ष मूल्यांकन गर्ने प्रवृत्तिका कारण पढ्न लेख्न सिपालु वा कमजोर दुवै थरी विद्यार्थीलाई दुःखी र तनावपूर्ण बनाउने काम हाम्रा विद्यालयले गरेको देखिन्छ। हरेक व्यक्ति आफैंमा विशिष्ट र मौलिक अभिलक्षणयुक्त एवं कुनै न कुनै क्षेत्रमा विशिष्ट क्षमतासहित यस धर्तीमा जन्मिएको हुन्छ। सबैभन्दा पहिला बालबालिका वा व्यक्तिलाई व्यक्तिका रूपमा स्वीकार गर्न सक्नुपर्छ तर पूर्वनिर्धारित मानकका आधारमा व्यक्तिलाई कमजोर वा शक्तिशाली भनी वर्गीकरण गर्ने परम्परागत ढर्राका कारण जीवन र जीवनको खुसी तŒव ओझेलमा परेको छ भने बौद्धिकताको नाममा बालबालिकालाई प्राकृतिक र स्वाभाविक जीवन जिउनबाट वञ्चित गर्ने काम भइरहेको छ। व्यक्तिको वैयक्तिक मौलिक विशिष्टतालाई अवमूल्यन गरी एउटै साँचोमा ढाल्ने प्रयास गर्दा सबैमा असन्तुष्टिको मात्रा बढ्न गई समाज नै तनावपूर्ण स्थितिमा अल्मलिने सम्भावना बढ्छ। हात्ती, कछुवा, खरायो र बाँदरलाई को छिटो रूखमा चढ्न सक्छ भनी गरेको परीक्षणमा बाँदरको सफलतालाई लिएर बाँदर मात्रै उत्कृष्ट प्राणी हो भन्न खोज्नु आफैंमा भ्रमपूर्ण र असत्य कुरा हो। यी विषम प्रकृतिका क्षमतायुक्त प्राणीको वास्तविक क्षमता कुनै एक किसिमको परीक्षण प्रणालीबाट हुन सक्दैन। उनीहरूको मौलिक विशेषताको पहिचान र मूल्यांकनबिना गरिने वर्गीकरण आफैंमा अवैज्ञानिक र अव्यावहारिक हुन्छ। यस्तै आजका हाम्रा विद्यालयमा पूर्वनिर्धारित निश्चित साँचोभित्र सबै बालबालिकालाई राख्न खोज्दा वास्तविक बालप्रतिभाको अवमूल्यन हुन पुगेको छ। जसले गर्दा बालबालिकाबाट खुसी खोसिएको छ भने उनीहरूमा सिर्जनशील सीप विकासका लागि भोक जगाउन सकिएको छैन। कस्तो बानीको विकास गर्ने ? अभिभावकले हरेक बालबालिकामा आफ्नो अपूर्णता र असफलतालाई चिर्न सक्ने क्षमताको अपेक्षा राखेको हुन्छ। सन्तानबाट मात्र आफू पराजित हुन चाहने मनोवृत्तिका कारण बालबालिकामाथि उच्च अपेक्षा राख्ने अभिभावकको संख्या बढ्दै गएको छ। बालबालिकाको वास्तविक क्षमताको मूल्यांकन नगरी उनीहरूले प्राप्त गर्न नसक्ने उपलब्धिको अपेक्षा राखेको अवस्थामा वास्तविक वातावरण र उनीहरूका उपलब्धिबीच तारतम्य नमिल्दा उनीहरूको घरायसी र विद्यालयको वातावरण नै तनावपूर्ण बन्दछ। वास्तवमा बच्चा बच्चाजस्तै हुन पाए खुसी हुन्छन्। घर तथा विद्यालयमा उनीहरूलाई बच्चाजस्तै बनेर खेल्न, पढ्न र व्यवहार गर्न उत्प्रेरित गर्नुपर्छ। बच्चामा अत्यधिक मात्रामा रहने जिज्ञासाका कारण उनीहरू हरेक क्षण के, किन, कहाँ, कहिले र कसरीजस्ता प्रश्नहरूको ओइरो लगाउने गर्दछन्। यस्तो बेलामा उनीहरूलाई प्रश्न गर्न निरुत्साहित नगरी अभिभावक वा शिक्षकले जिज्ञासा मेटाउन सहयोगीको भूमिका निर्वाह गर्नुपर्छ। धेरै प्रश्न सोध्ने कामलाई झर्को लगाउने काम भनी निरुत्साहित गर्दा नयाँ कुरा सिक्ने, जान्ने र बुझ्ने अनुसन्धानात्मक सहज प्राकृतिक क्षमता संकुचित भई बालबालिका अन्तर्मुखी र कुण्ठित बन्न थाल्छन्। यहीबाट उनीहरूमा नकारात्मक तनाव सिर्जना भई बालसुलभ खुसी र सिर्जनशीलता हराउँदै जान्छ। बालबालिकालाई अनावश्यक रूपमा आफ्ना साथीसँग प्रतिस्पर्धी बनाउने वा जिज्ञासा राख्दा निरुत्साहित गर्ने कामका सट्टा सहयोगी एवं समूह कार्य गर्न उत्प्रेरित हुने बानीको विकास गरी दया, माया, करुणा र सहिष्णुताजस्ता मानवीय गुणहरूको विकास गर्न सहयोग पुर्याउनु पर्छ। ससाना बालबालिका खेलमा रुचि राख्छन्। त्यसैले उनीहरू अलि बढी चकचक गर्छन्। चकचके प्रवृत्ति बालबालिकाको स्वाभाविक प्रकृति हो भन्ने कुरालाई बुझेर खेलको माध्यमबाट सिप सिकाउने एवं समूहकार्यमा जोड दिने प्रवृत्तिको विकास गरे उनीहरूको मौलिक प्रतिभाले प्रस्फुरण हुने अवसर पाउँछ। कसको भूमिका कस्तो हुनुपर्छ ? बालबालिकालाई तनावमुक्त वातावरणमा खुसी हुँदै सिक्न र सहकार्य गर्न अभिभावक, शिक्षक र विद्यालयको महŒवपूर्ण भूमिका रहन्छ। यसका लागि अभिभावकले बालबालिकालाई आफूजस्तो होइन बालबालिकाजस्तै बनाउने उद्देश्य राख्नुपर्छ। उनीहरूका उपलब्धिलाई अन्य बालबालिकासँग तुलना नगरी निःसर्त स्वीकार गर्नुपर्छ। बालबालिकाले कति पढेभन्दा कति खुसी भए र कति सहयोगी र सहिष्णु बन्न सिके भन्ने कुरालाई महŒव दिई उनीहरूको संवेगात्मक विकासमा टेवा पुर्याउनुपर्छ। शिक्षकले अबोध बालबालिकालाई रित्तो मस्तिष्क लिएर ज्ञान थाप्न आएका विद्यार्थी हुन् भन्ने भ्रमलाई त्यागेर आफ्नो भूमिका उनीहरूलाई चाहिए जति ज्ञान दिने होइन, उनीहरूमै रहेको क्षमतालाई पहिचान गरी सबलीकरण गर्ने हो भन्ने कुरालाई बुझ्नु अपरिहार्य छ। बालबालिकाको श्रेणी विभाजन र जिज्ञासा राख्ने कामलाई निरुत्साहन नगरेर उनीहरूलाई बढीभन्दा बढी अभिव्यक्त हुने अवसर प्रदान गरी एकआपसमा सहिष्णुता कायम गर्ने जीवनोपयोगी सीप सिकाउने भूमिका शिक्षकको हुन्छ। यस्तै विद्यालयले विद्यार्थीलाई घोकाएर कुनै तह विशेषको परीक्षामा उत्कृष्ट अंक हासिल गरी आफ्नो विद्यालयको गुणस्तर दाबी गर्ने होइन, बालबालिकालाई खुसी हुन सिकाएर नयाँ कुरा सिक्न प्रेरित गर्नुपर्दछ। यसले बालबालिकामा रहेको तनाव व्यवस्थापनमा निकै सहयोगी भूमिका निर्वाह गर्दछ भने विद्यालय जीवनमा मात्र होइन। विद्यालयपछिको समग्र जीवनमा सन्तुलित, संयमित, सहिष्णु, सहयोगी एवं मानसिक रूपमा स्वस्थ नागरिक बन्ने सुअवसर विद्यार्थीलाई प्राप्त हुन्छ। अन्यथा बाल्यकालदेखि नै तनावको सामना गर्दै हुर्किएका बालबालिका जीवनभर बेखुसी, चिन्ता, इष्र्या र असहिष्णुताका कारण असंयमित र असन्तुलित अवस्थामा जीवन बिताउन विवश हुन्छन्। हाम्रा बालबालिका शैशव कालदेखि नै तनावको सामना गर्न बाध्य भएको सन्दर्भमा हाम्रो घरायसी वातावरण, विद्यालय र सामाजिक परिवेश बालबालिकाको संवेगात्मक विकासका लागि सहयोगी अनि बालमैत्री बन्नु अति आवश्यक छ। निष्कर्ष हरेक व्यक्तिमा जन्मजात केही न केही मौलिक र विशिष्ट क्षमता हुन्छ। यी क्षमतालाई पहिचान गरी उत्प्रेरणा दिन सकेमा व्यक्तिले त्यस क्षेत्रमा विशिष्टता प्राप्त गर्दछ। तर उसको मूल प्रकृति र प्रवृत्ति नबुझी यस्तो र उस्तो बन्नुपर्छ भनेर दिइने अर्ती र गरिने तुलना प्रतितुलनाले व्यक्तिलाई तनावपूर्ण अवस्थामा पुर्याउनुका साथै उसको आत्मबलसमेत कमजोर बनाइदिन्छ। अनावश्यक रूपमा प्रतिस्पर्धी बन्न प्रेरित गर्दा व्यक्ति कहिल्यै पनि खुसी बन्नै सक्दैन। यसैले प्रकृतिले कुनै पनि व्यक्तिलाई खोक्रो र रित्तो मस्तिष्कसहित जन्माएको हुन्न। सबैलाई कुनै न कुनै क्षेत्रको विशिष्ट क्षमता दिएकै हुन्छ। व्यक्तिको वैयक्तिक विशेषतालाई सम्मान गर्ने प्रवृत्तिको विकास गरी समाजमा सहयोग, सहकार्य, सहिष्णुता र सद्भावलाई प्रवद्र्धन गर्ने काममा सबैले सहयोग गर्नुपर्छ। यसको सुरुआत हरेक घर तथा विद्यालयमा बालबच्चालाई तनावरहित वातावरणमा हुर्कने अवसर दिलाएर गर्न सकिन्छ।"
"कालिकोटको लुशा भीरमा सुख्खा पहिरो, कर्णाली करिडोर अवरुद्ध","कालिकोट : जिल्लाको सान्नीत्रिवेणी गाउँपालिका वडा नं १ लुशाको भीरमा सुख्खा पहिरो खस्दा कर्णाली करिडोर अवरुद्ध भएको छ। पाँच दिनदेखि लगातार खसिरहेको सुख्खा पहिरोले लालु खुलालु हँदै कालिकोट, बाजुरा र हुम्ला जोड्ने कर्णाली करिडोर अवरुद्ध भएको हो। स्थानीय गणेश धामीले गत बिहिबारदेखि खस्न थालेको सुख्खा पहिरो नरोकिदा कर्णाली करिडोरमा चल्ने यातायातका साधनका साथै स्थानीय तथा बाहिर जिल्लाका नागरिकहरुलाई आवतजावतमा समस्या भएको बताए। माथिबाट पहिरो खस्दै गर्दा युवाहरु भने जोखिम मोलेर कुदेर पहिरो पार गर्ने गरेका छन्, उनले भने, बालबालिका, महिला र जेष्ठ नागरिकहरु पहिरोको मुखबाट फर्किन्छन। उनीहरू रेगिलदेखि लालिघाटसम्म आधा घण्टाको बाटोमा पहिरोले अवरुद्ध बनाएपछि रेगिलदेखि उकालो, लुशा हुँदै कोटबाडा पुगेर ८ घण्टाको पैदल बाटो हिँडेर लालिघाट पुग्ने गरेको उनले बताए। २४सै घण्टा लगातार पहिरो खस्ने भएकाले पहिरो पन्छाउन पनि सकिने अवस्था नभएको कालिकोटका प्रमुख जिल्ला अधिकारी कृष्णप्रसाद आचार्यले बताए। उनले पहिरोको रोकथामका लागि तत्काल केही गर्न नसकिएको जानकारी दिए। सडकबाट निकै लामो दुरीमा रहेको अग्लो पहाडबाट पहिरो सखिरहेकाले पहिरो पन्छाउन सकिने अवस्था छैन, उनले भने, पहिरो रोकथामका लागि जिल्लामा उपलब्ध प्राविधिक जनशक्ति र फुकोट हाईड्रोमा भएको जनशक्ति परिचालन गरी बिकल्पको खोजी गर्न थालिएको छ। रातदिन लगातार सुख्खा पहिरो खसिरहेकाले जोखिम मोलेर पहिरोबाट आवतजावत नगर्न स्थानियलाई आग्रह गरिएको उनले बताए। पहिरोको रोकथामका लागि स्थानीय तहसँग समन्वय गरिएको प्रजिअ आचार्यले बताए। सान्नीत्रिवेणी गाँउपालिका अध्यक्ष डम्बरबहादुर शाहीसहितको टोलीले पहिरोको निरीक्षण पनि गरेको छ। कडा चट्टानको टुप्पाबाट खसिरहेको पहिरोलाई रोक्ने उपाय खोजी गर्न गाँउपालिकाको टोलीले स्थलगत निरीक्षण गरेको अध्यक्ष शाहीले बताए। उनले भने, पहिरोको मुखमा धेरै जमिन भाँसिएको छ। भासिएको भाग सबै नसकिएसम्म पहिरो रोकिने अवस्था छैन्। कर्णाली करिडोरका दर्जनौँ स्थानमा पहिरो खसेको छ। अन्य स्थानमा खसेको पहिरो नेपाली सेनाले पन्छाउन थालिसकेको छ। यद्यपि लुशा भीरमा खसेको पहिरोका कारण तत्काल राजमार्ग सञ्चालनमा आउने अवस्था भने छैन।"
बुधबारदेखि भारी वर्षा हुने,"काठमाडौं : जल तथा मौसम विज्ञान विभागले आगामी बुधबारदेखि मनसुन थप सक्रिय हुने प्रक्षेपण गरेको छ । देशको पूर्वी तथा मध्यभागमा बुधबारदेखि मनसुनी गतिविधि बढ्ने विभागले जनाएको छ । विभागका वरिष्ठ मौसमविद् मीनकुमार अर्यालले अहिले अलिअलि मात्र सक्रिय मनसुन आगामी बुधबार मध्याह्नदेखि देशको पूर्वी तथा मध्य भूभागहरूमा सक्रिय भएर वर्षा हुने सम्भावना देखिएको बताए। उनका अनुसार अब सक्रिय हुने मनसुनले प्रदेश १, प्रदेश २, वाग्मती र गण्डकी प्रदेशका अधिकांश भागमा भारी वर्षा गराउन सक्छ । यी क्षेत्रमा बाढी र पहिरोको सम्भावना रहेकाले त्यहीअनुरूप पूर्वतयारी गर्न पनि विभागले आग्रह गरेको छ । अहिले देशभर सामान्यदेखि पूर्ण बदली भइरहेको छ । प्रदेश १ र गण्डकी प्रदेशका थोरै स्थानमा भने पानी परिरहेको जनाइएको छ ।"
जगदम्बा मोटर्सद्वारा भर्चुअल लञ्चमार्फत प्रोटोन एक्स ७० सार्वजनिक गर्ने,"काठमाडौं : जगदम्बा मोटर्सले प्रोटोनको नयाँ मोडल 'प्रोटोन एक्स ७०' नेपालमा सार्वजनिक गर्ने भएको छ । यही असार १६ गते अर्थात जुन ३० मा भर्चुअल माध्यमबाट सो मोडलको गाडी सार्वजनिक गर्ने कम्पनीले जनाएको छ। पहिले नै लञ्च गर्ने तय भइसकेको यस गाडी, दोस्रो चरणको कोरोना भाइरसले नेपालमा निम्त्याएको असहज परिस्थिति तथा लकडाउनका कारण रोकिएको थियो। त्यसैले विस्तारै परिस्थिति सहज भएसँगै यस बहुप्रतिक्षित गाडीलाई नेपालमा पुन लञ्च गर्न लागिएको हो। भर्चुअल लञ्च कार्यक्रम सोही मितिको साँझ ४ बजे पश्चात प्रोटोन कार्स नेपालको आधिकारिक फेसबुक पेज मार्फत प्रत्यक्ष प्रसारण गरिनेछ। उक्त कार्यक्रममा सहभागी बन्नका लागि प्रोटोनकार्स नेपालको फेसबुक पेजमा () रहेको         क्लिक गरि  अथवा  मा क्लिक गर्नुपर्ने हुन्छ। साथै यस भर्चुअल लञ्च कार्यक्रममा सहभागिता जनाएमा मात्र पनि जगदम्बा मोटर्सले सहभागीहरुलाई बिभिन्न आकर्षक उपहारको समेत व्यवस्था गरेको छ । प्रोटोन अटोमोबाइल कम्पनी छोटो समयमा प्रसिद्धि कमाउन सफल मलेशियाको राष्ट्रिय अटोमोबाइल कम्पनी हो जसले १९८५ मा प्रोटोन साँगाको रुपमा आफ्नो प्रथम गाडी बजारमा ल्याएको थियो।"
बालसुधार गृहबाट भागेका सबै बालविज्याइँकर्ता पक्राउ,"विराटनगर : विराटनगरस्थित बालसुधार गृहको तीन तलामाथिबाट हामफालेर भागेका चारैजना बालविज्याइँकर्तालाई प्रहरीले पक्राउ गरिसकेको छ । तीनजनालाई फरार भएको भोलिपल्ट अर्थात आइतबार बिहान ९: १५ बजेतिर विराटनगरस्थित नोबेल शिक्षण अस्पतालनजिकको चिया पसलबाट पक्राउ गरिएको मोरङ प्रहरीका निमित्त प्रमुख डीएसपी मञ्जील मुकारुङले जानकारी दिए । उनका अनुसार खोजी गर्दै प्रहरी पुगेका बेला उनीहरु चियानास्ता गर्दै थिए । मुकारुङका अनुसार चारैजना शनिबार बिहान २ :५५ बजेतिर सुधार गृहको तीन तलामाथिबाट हामफालेर भागेका हुन् । फरार हुँदै गरेकामध्ये सोलुखुम्बु घर भएका एकजना बालसुधार गृहनजिकबाट तत्काल पक्राउ परेपनि अरु तीनजना सम्पर्कविहीन बनेका थिए । तत्काल पक्राउ परेकालाई भने जबरजस्ती करणी मुद्दामा अदालतले १० वर्ष कैद सजायको फैसला गरिसकेको छ । अदालतको फैसला अनुसार बालसुधार गृहमा रहेर कैद सजाय भुक्तान गरिरहेका बेला अरु चारजना साथीसँगै उनी फरार बनेका थिए । फरार भएको भोलिपल्ट पक्राउ परेका तीनजना सङ्खुवासभा, उदयपुर र झापाका हुन् । डीएसपी मुकारुङका अनुसार बालविज्याइँकर्ता फरार बनेपछि प्रदेश १ प्रहरी कार्यालय विराटनगर र मोरङ प्रहरीको विशेष टोलीले व्यापक रूपमा खोजतलास गरेको थियो । सबैतिर निगरानी बढाएर खोजी तीव्र पारिएकै कारण फरार भएकाहरुलाई पक्राउ गर्न प्रहरी सफल भएको उनको भनाइ छ । आइतबार बिहान पक्राउ परेका दुईजना जबरजस्ती करणी मुद्दामा अदालतले दोषी ठहर गरेपछि कैद सजाय भुक्तान गरिरहेका बालविज्याइँकर्ता हुन् । अदालतले एक जनालाई १२ र एक जनालाई पाँच वर्ष कैद सजायको फैसला सुनाएको थियो । बालसुधार गृहका प्रमुख मिलन चौहानका अनुसार पाँच वर्ष कैद सुनाइएका बालविज्याइँकर्ता सजाय भुक्तान गरिसकेर २०७९ सालमा छुट्दै थिए । एकजनालाई भने विष्फोटक पदार्थ सम्बन्धी मुद्दामा पूर्पक्षका लागि थुनामा राख्न अदालतले आदेश दिएपछि सुधारगृहमा ल्याएर राखिएको उनको भनाइ छ । हामाफालेर भाग्ने क्रममा उनीहरुको हात, खुट्टा, ढाड लगायत शरीरका विभिन्न भागमा चोट लागेको पाइएको डीएसपी मुकारुङको भनाइ छ । उनका अनुसार नियन्त्रणमा लिइएका सबैजनालाई उपचारका लागि कोसी अस्पतालमा भर्ना गरिएको छ । उपचारपछि आवश्यक समन्वय गर्दै उनीहरुलाई पुनः बालसुधार गृहमा लगेर राखिने मुकारुङले बताए । गृहबाट हामफालेर भागेका सबैजनालाई दोस्रो भेरियन्टपछि कोरोना भाइरसको सङ्क्रमण पुष्टि भएकाले उपचारका लागि आइसोलेसन भर्ना गरिएको थियो । उपचार गराएर कोरोनामुक्त हुँदै केही दिनअघि फर्किएका उनीहरुलाई स्वास्थ्य सुरक्षाका दृष्टिकोणले बालसुधार गृहको छुट्टै हलमा राखिएको थियो । हलमा सङ्क्रमणमुक्त भएका २२ जनालाई राखिएकामध्ये सल्लाह गरेरै चारजना फरार बनेको पाइएको प्रहरीको भनाइ छ । भाग्ने उदेश्यले बालसुधार गृहको तीन तलामाथिबाट हामफालेका चारजना गृहको कम्पाउण्डभन्दा पारिपट्टी पुगेछन् । उनीहरुबीच आपसी सल्लाह गरेर नै फरार हुने योजना बनेको पाइएको छ, गृहका प्रमुख चौहानले भने, भाग्दाभाग्दै एक जना पक्राउ परे । अरु तीनजनालाई प्रहरीले भोलिपल्ट पक्राउ गर्न सक्यो । चौहानले कोरोनामुक्त भएपछि तत्काललाई छुट्टै हलमा राखिएको अवस्थामा गृहको कमजोर भौतिक संरचनाको फाइदा उठाउँदै बालविज्याइँकर्ता भागेको बताए । बालसुधार गृहको सुरक्षाका लागि प्रहरी सहायक निरीक्षक (असइ) मानबहादुर बस्नेतको नेतृत्वमा १० जनाको प्रहरी टोली परिचालित थियो । प्रदेश १ मा बालविज्याइँ र कानुनी द्धन्द्धमा मुछिएका बालकलाई राख्नका लागि विराटनगरमा ५० जना क्षमताको बालसुधार गृह छ । तर अहिले गृहमा झण्डै चार गुणा बढी अर्थात एक सय ९५ जनालाई राखिएको छ । बालसुधार गृहको भौतिक संरचनाको अवस्था एकदमनै दयनीय र कमजोर रहेको गृहका प्रमुख चौहानले बताए । भौतिक संरचना अभाव र विभिन्न समस्याकाबीचमै ५० जना क्षमताको गृहमा एक सय ९५ जनालाई राख्नु परिरहेको उनको भनाइ छ । संरचनाकै समस्याका कारण बालविज्याइँकर्तालाई राख्न ठूलो चुनौती रहेको र उनीहरुले फरार हुने मौका पाएको उनले बताए । चौहानका अनुसार नौवटा कोठा र एउटा हल रहेको गृहमा एउटा कोठाभित्र २५ जनासम्मलाई राख्नु परिरहेको छ । एक वर्षअघि पनि पनि गृहबाट दुई जना फरार बनेका थिए । उनीहरुलाई प्रहरीले पाँच दिनपछि पक्राउ गरेको थियो । विभिन्न अपराधिक घटनामा संलग्न भएर कानुनी द्धन्द्धमा मुछिएकामध्ये अदालतबाट पूर्पक्षका लागि थुनामा राख्न आदेश भएका र मुद्दामा कैद सजायको फैसला गरिएका बालकहरुलाई बालसुधार गृहमा राख्ने गरिएको छ ।"
कालीगण्डकी डाइभर्सन नरोकिए संघर्षमा उत्रने चेतावनी,"स्याङ्जा : कालीगण्डकी तिनाउ मुलुककै सबैभन्दा ठूलो सिँचाइ आयोजना उद्घाटन गरेर सरकारले खुशी मनाइरहेका बेला प्रभावित स्याङजाबासी भने दुखि भएका छन्। राजनीतिक दल, धार्मिक संघसंस्था, स्थानीय नागरिक र जनप्रतिनिधि समेत यसका विपक्षमा उभिएका छन्। कालीगण्डकी तिनाउ डाइभर्सन बहुउदेश्यीय आयोजना मानवीय एवं पर्यावरणीय हितविपरित रहेको रहेको भन्दै डाइभर्सन तत्काल रोकिनु पर्ने आवाज यहाँ उठेका छन्। डाइभर्सनका काम पुरा भएपछि धर्म, संस्कृति, पर्यटन र पर्यावरणीय क्षेत्रलाई नकारात्मक प्रभाव पार्ने गण्डकी प्रदेश सदस्य भागवतप्रकाश मल्ल बताउँछन्। कालीगण्डकी हाम्रो सभ्यता हो। सभ्यता जोगाउनु हाम्रो कर्तव्य हो। सभ्यता जोगाउने अभियान सुरु भइसकेको छ। हामीहरु छलफलमा जुटेका छौं। यसलाई रोक्नुपर्छ,सांसद मल्लले भने, आयोजना सम्पन्न भएमा प्रभावित क्षेत्रका हजारौं खेतीयोग्य जमिन सुख्खा पर्छन्। पानीको अभाव हुन्छ। एक वर्षअघि कालीगण्डकी डाइभर्सन बन्नु हुँदैन भनेर गण्डकी प्रदेश संसदमा आवाज उठाउने पनि मल्ल नै हुन्। उनी यस क्षेत्रबाट प्रत्यक्ष निर्वाचित प्रादेशिक सांसद हुन्। डाइभर्सन आयोजनाले स्याङजाको राम्दीदेखि  देवघाटसम्मका १ सय ३३ किलोमिटर अन्र्तगत चापाकोट नगरपालिका, रामपुर नगरपालिका हुँदै रम्भा, निस्दी, घिरिङ, बुलिङटार, बौदीकाली, देवघाट गाउँपालिकाका हजारौं परिवार प्रभावित हुनेछन्। स्याङजा खण्ड अन्र्तगत ५६ किलोमीटर पर्ने बताइएको छ। कालीगण्डकीमा डाइभर्सन हाम्रा आस्थामाथिको प्रहार हो, भने अर्कोतर्फ मरुभूमि नित्याउनु हो, कालीगण्डकी ज्ञानविज्ञान प्रतिष्ठानका अध्यक्ष चैतन्य कृष्ण भन्छन्। उनले थपे, डाइभर्सन भनेको गण्डकी बिनास हो। मुल सुकेर मरुभूमि बन्ने प्रक्रिया हो। कालीगण्डकी नदीमा बग्ने प्रत्येक पानीका बुँद बुँदको महत्व धेरै छ उनी भन्छन्। कालीगण्डकी नदी धार्मिक एवं पर्यटकीय क्षेत्र हो। नदीको स्नान, पूजाआजा र अध्ययन अवलोकनका लागि हजारौं स्वदेशी तथा विदेशी पर्यटक यस क्षेत्रमा आउने गर्छन्। मुक्तिनाथ मन्दिर हुँदै बगेकी कालीगण्डकी नदीमा विश्वकै दुर्लभ शालिग्राम पाइन्छ। कालीगण्डकी नदीले मुक्तिनाथ र देवघाटजस्ता पवित्र धार्मिक तीर्थस्थललाई जोड्ने काम पनि गरेको छ। यहीबाटै नेपालको सबैभन्दा ठूलो परियोजना कालीगण्डकी ए जलविद्युत उत्पादन भएको छ। हजारौं हेक्टर जमिन सिंचित भएर कालीगण्डकी आसपासका जिल्लाबासी बाँचेका छन्। डाइभर्सनपछि यिनीहरुको अस्तित्व हरण हुन्छ स्थानीय नागरिकका यस्ता आवाज छन्। डाइभर्सनले कालीगण्डकी र नारायणी नदी जलाधार क्षेत्रका हजारौं नागरिक र यसको सभ्यता विरूद्ध ठुलो द्वन्द्व निम्त्याउने काम गरेको पूर्व सांसद शंकरप्रसाद पाण्डे भन्छन्। आयोजनाले पर्यावरणीय र जैविक विविधताका हिसाबले पनि प्रकृति कै नियम विपरीत छ। कार्यान्वयन गर्नु भनेको प्राकृतिक विपद् निम्त्याउनु सरह हो पूवं सांसद पाण्डेले बताए। डाइभर्सन कार्यालय खुलेसँगै राजनीतिक बृत्तमा समेत बहस चलेको छ। बिना छलफल आयोजना ल्याउने तयारी राम्रा नभएको उनीहरुका भनाइ छ। राजनीतिकर्मी समेत यस आयोजनाका पक्षमा देखिदैनन्। नेकपा एमाले अध्यक्ष सूर्यप्रसाद गैह्रे (पारस) ले छलफल गरेर मात्र अघि बढाउनुपर्ने बताए। कालीगण्डकी डाइभर्सन सुरु गर्दा जैविक विविधता, मानव सभ्यता र दिगो विकासको अवधारणालाई केन्द्रमा राखेर बृहत् अध्ययन, छलफल गरेर निष्कर्षमा पुग्नु पर्ने उनको भनाइ छ। नेपाली कांग्रेसका कार्यवाहक सभापति कुमार राना भन्छन, भारतमा पानीको अभाव हुने देखिएपछि कालीगण्डकीको पानी तिनाउमा खसालेर भारतको भूभागहरु सिँचाइ गर्न लैजाने प्रपञ्च हो। स्थानीयबासीका हितमा नरहेको र कालान्तरमा प्रभावित जिल्लालाई मरुभूमि तुल्याउने र यहाँका पानी भारत पुरयाउने लक्ष्य भएको नेकपा एमाले माधव नेपाल समूहका अध्यक्ष रामचन्द्र भट्टराईको पनि भनाइ छ। सजिवलाई जीवन दिने र मुर्दालाई मुक्ति दिने कालीगण्डकी नदी हाम्रो आस्था र विश्वासको प्रतिक हो। हाम्रो सामाजिक मुल्य मान्यता, संस्कार,धर्म, संस्कृति साथै मानव सभ्यता र पूर्वीय दर्शनको उदगम स्थल हो। नदी डाइभर्सन गराउनु कालीगण्डकी तटमा बाच्ने सजिब प्राणीको जीवनजगतलाई डाइभर्सन गराउनु हो। हामी प्राण दिन्छौं तर कालीगण्डकी दिँदैनौ,' प्रभावित पालिका चापाकोट नगरप्रमुख शिवकुमार गिरी भन्छन्। कालीगण्डकीको पानीलाई सुरूङमार्फत तिनाउ नदीमा खसालेर विद्युत् निकाल्ने र प्रयोगपछि बगेको पानी सिँचाइमा प्रयोग गरिने आयोजनाको मुख्य काम हो। स्याङ्जाको गल्याङ नगरपालिका१, मालुङ्गा र पाल्पाको रम्भा गाउँपालिका३, पीपलडाँडा क्षेत्रमा ड्याम बनाएर २७ किलोमिटर लामो सुरूङमार्फत पाल्पाको तिनाउ स्थित दोभानमा पानी खसालिने भएको हो। तिनाउ खोलामा मिसाएर बिजुली र सिँचाइ गर्ने योजना छ। एक सय २६ मेगावाट विद्युत उत्पादन हुनेछ भने ३ जिल्लाका १ लाख हेक्टर जमिनमा सिँचाइ गर्ने महत्वाकांक्षी योजना रहेको जानकारहरु बताउँछन्।"
"संसद् विघटनको मुद्दा : आजदेखि सरकारी पक्षबाट बहस, समय १५ घन्टा","काठमाडौं : प्रतिनिधिसभा विघटनविरुद्धको रिट निवेदनको सुनुवाइमा सोमबारदेखि सरकारी पक्षबाट बहस हुँदैछ। निवेदक पक्षका ३६ वकिलहरूले १२ घन्टा बहस गरेपछि विपक्षीका तर्फबाट बहस गर्न लागिएको हो। विपक्षीका लागि १५ घन्टाको समय निर्धारण गरिएको छ। प्रधानमन्त्री र राष्ट्रपतिका तर्फबाट वकिलहरूले बहस गर्नेछन्। सभामुखतर्फबाट बहस गर्न एक घन्टा निर्धारण गरिएको छ। विपक्षीका तर्फबाट बहस सकेपछि एमिकस क्यूरीबाट विज्ञ राय पेस हुनेछ। त्यसपछि निवेदनकका तर्फबाट प्रत्युत्तर वहसका लागि ४ घन्टा छु्टाइएको छ। निवेदक पक्षका वकिलहरूले बहुमत सांसदले हस्ताक्षर गरेर समर्थन गरेको अवस्थामा संविधानको धारा ७६ (५) अनुसार शेरबहादुर देउवालाई प्रधानमन्त्री नियुक्त गर्ने आधार नपुगेको भन्ने राष्ट्रपतिको निर्णय स्वेच्छाचारी भएको दाबी गर्दै उनीहरुले विघटन र चुनावको घोषणा खारेज गरेर देउवालाई प्रधानमन्त्री नियुक्त गर्नुपर्ने जिकिर गरेका छन्। प्रधानन्यायाधीश चोलेन्द्रशम्शेर जबरासहित न्यायाधीश दीपककुमार कार्की, मीरा ढुंगाना, ईश्वरप्रसाद खतिवडा र आनन्दमोहन भट्टराईको संवैधानिक इजलासमा यो मुद्दाको सुनुवाइ भइरहेको छ। जेठ ९ बाट सुरु भएको सुनुवाइको चौथो दिन आइतबार निवेदक पक्षबाट सुरुवाती बहस सकिएको हो। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
थप खुकुलो बनाउँदै एक साता थपियो निषेधाज्ञा : मंगलबारदेखि उपत्यकामा जोरविजोरमा बस चल्ने,"काठमाडौं : भोलिदेखि काठमाडौं उपत्यकामा २५ सिट माथिका सार्वजनिक बस चल्न दिने निर्णय भएको छ । सोमबार बसेको काठमाडौं उपत्यकाका तीन जिल्ला प्रमुख अधिकारीको बैठकले यस्तो निर्णय गरेको हो। अघिल्लो साता थपेको निषेधाज्ञा आज राति १२ बजे सकिँदैछ ।जारी निषेधाज्ञालाई खुकुलो पार्दै जोरबिजोर प्रणालीका आधारमा सार्वजनिक बस चल्न दिने निर्णय बैठकले गरेको हो। उक्त निर्णयसँगै बिहान ६ बजेदेखि साँझ ७ बजेसम्म सार्वजनिक बस संचालनमा आउनेछन्। यसअघि सरकारले असार १७ गतेदेखि आन्तरिक हवाइ उडान पनि खोल्ने निर्णय गरिसकेको छ। यस्तो अवस्थामा सार्वजनिक यातायात पनि सञ्चालन गर्न पाउनुपर्ने माग यातायात व्यवसायीहरूले राखेका थिए। सार्वजनिक यातायात सञ्चालन गर्दा चालक , सहचालक र यात्रुले अनिवार्य स्वास्थ्य मापदण्ड पालना गर्नुपर्नेछ।"
शुद्धीकरणमा राजनीति,"राजनीतिक दलहरूको नियत सफा भए जुनसुकै नीतिबाट पनि देश समृद्ध बन्छ हाम्रो राजनीतिको निर्मम समीक्षा गर्ने बेला भएको छ। देशको असफलताको मूलकारक भनेर दोष लगाइएको ३० वर्षे पञ्चायत अन्त्य भएको पनि ३० वर्ष बढी भइसकेको छ। दलहरूबाट आशातीत विकासको प्रत्याभूति नभएपछि बहुदलीय व्यवस्थाले मात्र नहुने रहेछ। संघीयता र गणतन्त्रले मात्र देश विकसित बन्छ भनेर आफ्नो असक्षमता तथा असफलतालाई लुकाउने प्रयास भयो। परिणामतः गणतन्त्र घोषणाको १३ वर्ष अनि संघीयता कार्यान्वयनको समेत झन्डै एक कार्यकाल बित्न लाग्यो। बहुदलीय व्यवस्थाको सुरुआतीसँगै सत्तारोहण गरेका कृष्णप्रसाद (केपीदेखि) स्थिर अनि बलियो सरकारको माध्यमबाट विकसित देशको सपना बाँडेका केपी (खड्गप्रसाद) सम्मले सत्ताको बागडोर हाँके। २०४७ देखि २०७४ सम्मको २७ वर्षमा राजनीतिक दलका २३, तत्कालीन राजाका दुई र दलरहित एक गरी २६ सरकारहरू बने तर जति सरकार बने पनि संस्कारचाहिँ फेरिएन। हाकिम फेरिए हुकुम र हैकम फेरिएन, शासक फेरिए शासन फेरिएन, खुकुरी फेरिए प्रहार फेरिएन, साहु फेरिए शैली फेरिएन, ब्याधा फेरिए तीर फेरिएन, पात्र फेरिए पद्घति फेरिएन, अचानो फेरियो यद्यपि चोट फेरिएन। अहिले पनि सत्ताका आकांक्षीहरू विगतमा नै पटकपटक परीक्षण अनि असफल भएकै पात्रहरू हुन्। उनीहरूले पनि संस्कार फेर्न सकेका थिएनन् र सक्ने ल्याकत राख्दैनन्। के सरकार फेर्दैमा र चुनाव गर्दैमा देशले प्रगतिको बाटो समाउँछ ? किञ्चित समाउँदैन, निर्वाचन गर्दैमा कुहिएको आलु फ्रेन्चफ्राई हँुदैन। सरकार वा व्यवस्थाको परिवर्तनले मात्र स्वतः विकास अनि सभ्यता सम्भव बन्दैन। देशको प्रगतिमा नीतिभन्दा राम्रा नेता, उनीहरूको असली नियत अनि क्षमता महŒवपूर्ण हुने शाश्वत विश्वपरिदृश्यलाई आत्मसात गर्नुपर्छ। नीति होइन, नियत हेरौं राजनीतिक दलहरूको नियत सफा भए जुनसुकै नीतिबाट पनि देश समृद्ध बन्छ। नीतिका प्रयोेगकर्ताहरू बेवकुफ भए हरेक कल्पना र परीक्षण अफापसिद्घ हुन्छ। पुँजीवादी शासन नाम दिइएका थुपै्र देशहरूमा सर्वसाधारणलाई निःशुल्क सरकारी सार्वजनिक यातायातको व्यवस्था छ। सरकारले सहरका मुख्य ठाउँमा संकलन केन्द्र राखेर उच्च घरानियाबाट लत्ताकपडा र खाध्यवस्तु दान गर्न लगाउँछ अनि गरिबहरूलाई वितरण गर्दछ। पुँजीवाद कै उच्चस्वरूप भनेर व्याख्या गरिने अधिकांश युरोपियन देशहरूमा शिक्षा तथा स्वास्थ्य निःशुल्क र रोजगारीको उच्च प्रत्याभूति छ। प्रत्यक्ष निर्वाचित कार्यकारीको पद्घतिमा संसद्को सार्वभौमिकता गुम्छ र निरंकुशताको सम्भावना हुन्छ भनेर अड्चन थाप्नेहरूले किन अमेरिका र रसिया जस्ता सफल एवं सक्षम मुलुकहरूको इतिहास विर्सिएका छन् ? एकथरि संघीयताले नै सबै बिग्रिरहेको, सर्वनाश हुन लागेको अनि देश र नागरिकता पनि अर्कैको हुन सक्ने त्रास देखाउँछन्। अर्काथरी संघीयता भएकै कारण आम उन्मुत्तिासाथ सम्पूर्ण आर्थिक सामाजिक, सांस्कृतिक समस्याहरूको जादुमय निराकरणको आधार बनेको तर्क दिन्छन्। हिटलर, नेपोलियन बोर्नापाट अनि जुलियस सिजरजस्ता खराब पात्रहरूलाई मात्र उदाहरणमा प्रस्तुत गर्नेले सी चिङ फिङ, निकोलस सार्कोजी, विड्रो विल्सन, फ्राकंलिन डी रूजभेल्ट, दाईसिया पिगंजस्ता नामहरूलाई किन सम्झदैनन् ? प्रधानमन्त्री पद्घतिमा रहेका भारत तथा बेलायत दुवैले प्रगति र सभ्यतामाथि ठूलै बाजी मारेका छन्। ली क्वान, महाथिर वीन महोमद, मारग्यारेट थ्याचरजस्ता संसदीय प्रधानमन्त्रीको इतिहास स्वर्णीम छ। छिमेकी भारतमा कसैको स्पस्ट बहुमत नहुँदा पनि पूर्वप्रधानमन्त्री मनमोहन सिंहले बिनाअवरोध दुवै कार्यकाल पूर्ण समय सरकारको नेतृत्व गरे। अमेरिकामा प्रजातान्त्रिक र चीनमा साम्यवादी प्रणाली छन्। गम्भीर मतभेद अनि बेमेलसहित फरक विचार र सिद्घान्तमा आधरित ती राजनीतिक चेतनाबीच दुवै राष्ट्र सफलताको यात्रामा उत्तिकै अब्बल छन्। भारत गणतन्त्रमा र बेलायत राजतन्त्रमा छन् परन्तु उनीहरूको विकास भएकै छ। प्रगति चुलिएकै छ, अग्रगमन निरन्तर छ। स्वीडेन, जापान, युनाइटेड अरब इमिरेटस, कुवेत, डेनमार्कजस्ता राष्ट्रमा राजतन्त्र नै प्रिय छ। अमेरिका, भारत, चीन, फ्रान्समा गणतन्त्र उत्तिकै सफल छ। संसदीय पद्घति नै अवलम्वन गरेका इथियोपिया, लिविया, इराक असफल रहे पनि क्यानडा, भारत, जापान, कुवेत, सिंगापुर, बेलायत, डेनमार्क, फिनल्यान्ड, जर्मनी सफलताका पर्याय छन्। अनि साइप्रस, अर्जेन्टिना, अमेरिकाले सर्वाधिकार सम्पन्न प्रत्यक्ष राष्ट्रपतिकै व्यवस्थाभित्र आफूलाई सबलीकरण गराए पनि अफगानीस्थान, कंगो, इन्डोनेसिया, नाइजेरिया, जिम्माबेजस्ता उदाहरणहरूले राष्ट्रपति आलंकारिक मात्रै हुनुपर्ने तर्कलाई सघाउँछ। मुख्यतः नागरिकलाई व्यवस्थाको नाम र प्रणालीभन्दा व्यवस्थाले दिने काम महŒवपूर्ण सवाल हो। एकथरि संघीयताले नै सबै बिग्रिरहेको, सर्वनाश हुन लागेको अनि देश र नागरिकता पनि अर्कैको हुन सक्ने त्रास देखाउँछन्। अर्काथरी संघीयता भएकै कारण आम उन्मुक्तिसाथ सम्पूर्ण आर्थिक सामाजिक, सांस्कृतिक समस्याहरूको जादुमय निराकरणको आधार बनेको तर्क दिन्छन्। स्वीट्जरल्यान्ड संघीय छ, उसको विकास र सभ्यताको उचाइ अनि मानवको जीवनस्तर संसारमा सबैका लागि इष्र्यायोग्य र अनुकरणीय छ। युरोपकै अन्य केही मुलुक जस्तै इटाली, फ्रान्स एकात्मक र केन्द्रिय शासन व्यवस्थामा रहेर पनि अरूहरूको विकासलाई धावा बोलिरहेछन्। हामी केवल संविधानलाई हरेक अपेक्षित तथा अनपेक्षित नतिजाको आधार सम्झन्छौं। संसारकै सबैभन्दा व्यवस्थित प्रजातान्त्रिक अभ्यास हुने र प्रजातन्त्रको जननी मानिने बेलायतसँग आजसम्म लिखित संविधान नहुँदा पनि ऊ अरू सबैका लागि अनुकरणीय हिसाबमा चलेकै छ। न्युजील्यान्ड तथा इजरायलमा संविधान नभएका कारण विकासमा कुनै बे्रक लागेको छैन। तसर्थ अबको बहस व्यवस्थामा होइन, विकासका खाका र अभ्यासमा हुनुपर्छ। समस्याको चुरो कुरो त यो हो कि झन्डै पछिल्ला ४० वर्ष देशको राजनीति उही पात्रका वरिपरि घुमेको छ। विश्राम लिनुपर्ने उमेर समूहका मानिसले निरन्तर र पटकपटक अनि अवैधानिक हिसाबले शक्तिमा आशक्ति देखाउँदा पनि दलभित्रको युवा पुस्ता निस्क्रिय अनि लाचार बनेपछि दलीय व्यवस्थाको सौन्दर्यसमेत क्षीण हुन्छ। अधिकांश नेता राजनीतिक इमान्दारिता अनि परिस्कृत संस्कार छाडेर पद र शक्तिका लागि सदैव आशक्ति देखाउँछन्। औसत आयु ६७ रहेको देशमा शक्तिका लागि उत्साहित र आकांक्षी अधिकांश यो उमेरसमूह हाराहारी वा माथिका छन्। माक्र्सवादी अमेरिकी विश्लेषक नोम चोम्स्की यस्तो अवस्थालाई प्राविधिक हिसाबले मृत मानिसहरूको शासनको उपमा दिन्छन्। अब, राजनीतिमा नयाँ विवेकको उच्च आवश्यकता छ। बुढ्यौली र नेृतत्व शीर्षकमा शोधार्थीद्घय क्यार्थिन रोजिङ र फ्रान्जिका जनम्यानको अनुसन्धानमा विभिन्न देशका ७७ प्रतिशत सहभागीले युवा नेतृत्व मात्रै सक्षम तथा विश्वासिलो भनेका छन्। देशको समुल सकारात्मक परिवर्तनको योजना तथा जनताका समस्या हल गर्ने अठोट र अभ्याससहित युवाले दलको नेतृत्व गर्ने हिम्मत राख्नुपर्छ र राजनीतिलाई विज्ञता आधारित विकासमा लैजाने अठोठ गर्नुपर्छ। युवा नेतृत्व र विज्ञता आकर्षण विगतमा अमेरिकामा ओबामा ४६ वर्षमा राष्ट्रपति, बेलायतमा ड्याभिड क्यामरुन ४३ वर्षमा प्रधानमन्त्री, गणतन्त्र कंगोमा जोसेफ काबिला ३० वर्षमा राष्ट्रपति बनेको धेरै भएको छैन। सन् १७८३ मा विलियम पिट २४ र १९०४ मा जोन वास्टन ३७ वर्षमा बेलायती प्रधानमन्त्री थिए। अधिक अर्थसामाजिक परिवर्तनका बाहक भएका लोकप्रिय अमेरिकी राष्ट्रपतिद्घय रुजबेल्ट ४२ र रेगन ४३ मा सत्तासिन भए। विकास नमुनामा एउटा अलग सिद्घान्त नै प्रतिपादन गरेकी थ्याचर ५४ मा बेलायती प्रधानमन्त्री बनिन्। टोनी ब्लेयर ४२ मा प्रधानमन्त्री भए। सन्ना मरिन (३४) फिनल्याण्डमा प्रधानमन्त्री, नायव बुकेले (३९) सल्भादरको प्रधानमन्त्री, जसिन्दा अर्डेन (४०) न्युजिल्याण्डकी प्रधानमन्त्री, इम्यानुएल म्याक्रो (४२) फ्रान्सको राष्ट्रपति यस श्रृंखलाका वर्तमान उदाहरण हुन्। ती देशमा औसत आयु ८० माथि छ। जीवनको मध्य समय र सशक्त उर्जा भएकाहरूको नेतृत्व रहँदा फरक सोच, जाँगर, क्षमता प्रस्फुटित हुन्छ। उर्जावान् समयमा देशका लागि उच्च रचनात्मक योगदानको अभिप्राय तथा अभ्यास सम्भव रहन्छ। स्टेफन बक्लेयीको पुस्तक द प्राइममिनिस्टर एन्ड क्याबिनेटले भन्छ युवाहरूको सघन वर्चश्व तथा नेतृत्व भएको राजनीति गतिशील मात्र होइन सकारात्मक अनि उत्पादकसमेत देखिन्छ। जनसेवाका अनुपम क्षमता, सोच, अठोट अनि नागरिक समर्थन पनि रहन्छ। अफसोस यहाँ युवालाई राजनीतिले आकर्षण गरिरहेको छैन। अर्कोतिर दलभित्रका युवाहरू नेतृत्व लिन हैन, नेतृत्वप्रति लम्पट बन्न रुचाउनुले दलीय वितन्डा र विवेकहीनता झन् मौलाउँदैछ। त्यसैले, हरेक दलभित्रका युवा नेतृत्वले बासी पुस्तालाई काशी पठाएर आफूहरूलाई मैदानमा अगाडि सार्दै विकास समर्पित विज्ञताले निर्देशन गर्ने राजनीति (पोलिटिकल मेरिटोक्रेसी) स्थापित गर्नुपर्छ। राजनीतिमा विभिन्न सेवासमूहका विज्ञ मानिसको संलग्नता अर्को बाध्यकारी आवश्यकता हो। विकासोन्मुख गतिविधिहरूको सघनतालाई प्राविधिक ज्ञानको पर्याप्तताका लागि राजनीतिमा विभिन्न क्षेत्रका विज्ञहरूको पदार्पण आवश्यक छ, विश्व इतिहासमा यस्ता प्रशस्त उदाहरण छन्। न्युयोर्कमा सन् २००० का प्रख्यात मेयर माईकल ब्लुमवर्ग, इटालीका सिल्भियो वर्लस्कुनी, फ्रान्सका सर्ज ड्यासल्ट, युईएईका खालिफा बीन जायद अल नायन व्यापार र उद्यमका क्षेत्रबाट राजनीतिमा आएर सफल बने। विज्ञानमा ग्य्राजुएटेड भारतका ११औं राष्ट्रपति कलाम एरोनेटिक अनुसन्धानको जागिर छाडी राजनीतिमा लागे। सन् १९९१ का रुसी राष्ट्रपति बोरिस योल्तसिन निर्माण कम्पनीमा संलग्न थिए। फ्रान्कलीन रुजबेल्टमा पत्रकारिता अनि कुनै बेला मिन्नोसोट्टाका गर्भनर जेसस भेन्तुरामा फिल्म निर्देशनको गहिरो अनुभव थियो। अमेरिकाको राजनीतिक अभ्यासमा पछिल्लोपटक वकिलको संख्या अधिक छ। आर्थिक विकासमा द्रुतगति लिएका चीन, जापान, कोरिया, भियतनाममा प्राध्यापक विद्घान्हरूको सघन राजनीतिक संलग्नता देखिन्छ। पाकिस्तानी प्रधानमन्त्री इमरान खान क्रिकेटको अनुभवसँगै राजनीतिमा आएका हुन्। युक्रेनका बक्सिङ खेलाडी भित्ली क्लक्स अनि लाइबेरियाका फुटबल टिम प्रमुख जर्ज वोयको राजनीतिक पदार्पणसमेत राम्रै भएको थियो। जे ब्लोन्डेलको पुस्तक वल्र्ड लिर्डरसले निष्कर्ष दिन्छ कि कुनै अन्य पेशागत क्षेत्रमा विज्ञ अनुभवी मानिस राजनीतिमा आउँदा कम्तिमा दुईवटा फाइदा हुन्छन्। उनीहरूले आफ्नो जीविकोपार्जनका लागि देशको ढुकुटी दुरूपयोग गर्नुपर्दैन अनि उनीहरूसँग आफ्नो क्षेत्रको द्रुततर अभिवृद्घि गर्न प्रशस्त अनुभव र कौशलता रहन्छ। तसर्थ विभिन्न क्षेत्रबाट चामत्कारिक विज्ञ पात्र राजनीतिमा ल्याउने प्रयास हुन्छ। नेपालमा पनि सोच समुन्नत राष्ट्रको, समृद्घि फाउन्डेसन, प्रवुद्घ संघलगायतले यस्तो बहस चलाउँदैछन्। युवा नेताले यस प्रकारको भूराजनीतिक आवश्यकता र वास्तविकतालाई गहिरिएर मनन गर्नुपर्छ। नीतिको बहस छाडेर नियतमा गम्भीर सुधार, युवा पुस्ताको सघन हस्तक्षेप र सम्भव भएसम्मको विज्ञता आकर्षणले मात्र राजनीतिलाई नयाँ रूप दिनसक्छ। राजनीति शुद्धिकरणको पहिलो प्रयास यहीबाट सुरु हुनुपर्छ।"
लागूऔषधविरुद्ध अभियान,"हङकङ : बिट ड्रग्स फन्ड एसोसियसनको आर्थिक सहायतामा हङकङ नेपाली महासंघले लागूऔषध विरुद्धको अभियान सुरु गर्ने भएको छ। महासंघले जानकारी सभाको आयोजना गर्दै यही जुन महिनाबाट २०२२ को मेसम्म अभियान सञ्चालन हुने जनाएको हो। वियोन्ड रिच इन्फरमेसन एन्ड प्रिभेन्सन प्रोजेन्ट नाम दिइएको अभियानको लागत ३ लाख ५३ हजार ८ सय हङकङ डलर हुनेछ। हामीले ३ भागमा बजेटलाई विनियोजन गरेका छौं, जसमा कर्मचारी तलब २ लाख २६ हजार ८ सय, सेमिनार गोष्ठी कार्यशालालगायतलाई ५१ हजार, प्रमोसन विज्ञापन यातायात पोस्टर पम्प्लेटलगायतको लागि ७६ हजार छुट्ट्याएका हौं, संघका अध्यक्ष टंक रानाले भने। हङकङमा रहेका नेपाली समुदायका बालबालिका, युवाहरूमा लागूऔषधको कुलत अत्यधिक पाइएकाले पनि यो अभियान उपयुक्त ठानिएको अध्यक्ष रानाले बताए। सीएसटीएन प्रमुख रीता गुरुङले अहिलेका बालबालिका, युवाहरूलाई स्वस्थ बनाउन नसके, कुलतबाट टाढा राख्न नसके हङकङेली नेपाली समाज नराम्रो बाटोतर्फ अग्रसर हुने बताइन्। पछिल्लो समय नेपालीहरू लागूऔषध बेचविखन, प्रयोगमा संलग्न भएकै कारण प्रहरीले पक्राउ गरेका समाचारहरू आइरहेका छन्। साहसी र स्वाभिमानी नेपालीको छवि बनाएका हामीहरूलाई यस्ता समाचारले दुखी बनाउँछ भन्दै लागूऔषधविरुद्धको अभियानमा सबैले साथ र सहयोग दिनका लागि गुरुङले अपिल गरिन्।"
खेतमा भेटियो शवको अवशेष,"जनकपुरधाम : गत जेठ १९ गते हराएकी एक महिलाको शवको अवशेष आफ्नै खेतमा गाडिएको अवस्थामा फेला परेको छ। महोत्तरीको लोहारपट्टी ७, भ्रमरपुराकी २६ वर्षीया सुजिता ठाकुरको परिवारले हत्या गरेको माइती पक्षले आरोप लगाएको छ। माइतीकै किटानी जाहेरीका आधारमा भएको खोजतलासमा प्रहरीले आइतबार शवको अवशेष भेटेको हो। घरबाट एक किलोमिटर पर रहेको खेतमा खाल्डो खनी गाडिएको पाइएको छ। शव पूरै गलेको छ। त्यसलाई गलाउन नुनसमेत राखिएको भेटिएको छ। माइती पक्षले बेपत्ता छोरीका देवर रुपेश ठाकुर, देवरानी रोमा ठाकुर, ससुरा पतिराम ठाकुरसहित परिवारजनले हत्या गरेर शव लुकाएको आरोप लगाएको छ। सुजिताका पति भने सुस्त मनस्थितिका छन्। हाल पनि उनी श्रीमतीबारे बेखबर छन्। सुजिताका दाजु शिवम पाण्डलेले भने, एकडेढ वर्ष पहिले पनि देवर रुपेशले बहिनीलाई ज्यान मार्ने धम्की दिएको थियो। तकिया मुखमा कोचेर मार्न खोजेको थियो। उनी त्यतिबेला हातमा दाँतले टोकेर बाँचेकी थिइन्। तर, सधैँ एकनाश हुँदैन। आखिर पापीहरूले मेरो बहिनीको ज्यान लिएरै छाडे। गत जेठ १९ गते रुपेशले शिवमलाई फोन गरेर भनेका थिए, तपाईंको बहिनी झैझगडा गर्दैछ। तपार्इंहरू आउनुस्, लिएर जानुस्। आउन लागेको बेला फेरि फोन आयो र भनियो, आउनु पर्दैन, सबै कुरा मिलिसक्यो। त्यही दिनदेखि सुजिता बेपत्ता पारिइन्। सम्पर्कविहीन भएपछि माइती पक्ष बुझ्न जेठ २१ गते भ्रमरापुर गयो। तपाईंको छोरीबहिनी अर्कैसँग भागिसक्यो भनेर हामीलाई भने। हामीलाई विश्वास लागेन। बहिनीको कोठामा लगाइएको ताला फोडेर हेर्यौं। त्यहाँ उनका सामान, लत्ताकपडा, गरहना सबै छँदै थिए, उनले भने, यसले झन् शंका बढायो। तर, हामीसँग खोज्नेबाहेक अन्य कुनै विकल्प पनि थिएन। सुजताका दाइ शिवमले चार वर्षीय भान्जा र भान्जीलाई केही हानी नोक्सानी पुर्याउँछन् भन्ने डर लागेर आफूसँगै लिएर गए। गहभरि आँसु झार्दै पाण्डेले भने, विस्तारै भान्जा र भान्जिबाट बुझ्दै जाँदा बहिनीलाई धारिलो हतियारले काटेर फ्रिजमा राखी खेतमा गाँडेको पोल खुल्दै गयो। उनीहरू किटानी जाहेरी लिएर प्रहरीमा गए। तर, एसपी साबले जाहेरी लिन मान्नुभएन, उनले भने। अनुसन्धानका लागि दबाब दिँदै आएकी सामाजिक अभियन्ता गुञ्जा रायले जिल्ला प्रहरी कार्यालयमा किटानी जाहेरी लिएर दर्ता गराउन जाँदा यथेष्ठ प्रमाण नभएको भन्दै प्रहरीले जाहेरी लिन नमानेको सुनाइन्। उनले भनिन्, हामीले साढे चार वर्षको बालकको बयान, फोन कल रेकर्ड र मृतक सुजिताको देवर रुपेशको पटकपटक कुरा फेर्ने प्रवृत्तिका कारण हामीलाई पहिल्यै शंका लागिराथ्यो कि सुजिताको हत्या भइसकेको छ। तर, प्रहरीले अर्कैसँग भागेको अनुमानको आधारमा इलाका प्रहरी कार्यालय पिपरामा खोजबिन निवेदन दिन लगाएर घटनालाई अल्झाएको थियो। त्यही खोजतलासका क्रममा आइतबार प्रहरी गाउँ पुगेको थियो। त्यस क्रममा खेत उत्खनन गर्दै जाँदा बोरामा केही शवका अवशेष, केशका रौंहरू, नुनका प्याकेटहरू र अन्य पदार्थहरू भेटिएको हो। उक्त स्थानलाई शिल गरी थप अनुसन्धान भइरहेको एसपी दिनेशकुमार आचार्यले बताए।"
कालिजमा भविष्य खोज्दै युवा,"मकवानपुर : मकवानपुरको चिसो र रमणीय ठाउँ सिमभन्ज्याङ र देउराली। देउरालीभन्दा करिब ४ किमि माथि जंगलबीच कालिज कराइरहेको आवाज सुनिन्छ। झट्ट कोही पुग्दा सयौंको संख्यामा कालिज देख्दा एकछिन रोकिएर हेर्ने गर्छन्। थाहा नगरपालिका४ स्थित फापरबारीमा पालिएका यी सयौं कालिज व्यावसायिक रूपमा पालिएका हुन्। सम्भवतः मकवानपुरमा पहिलो पटक व्यावसायिक रूपमा कालिज पालिएको यो पहिलो आधुनिक पशुपंक्षी तथा अर्गानिक कृषि फर्म हो। तीन जना सञ्चालक राजेन्द्र बल, छेसिङ वाइबा र एकिल वाइबा खाडी मुलकुबाट फर्किएका हुन्। विदेशमा गरिने दुःख आफ्नै भूमिमा गर्दा यही राम्रो हुने निष्कर्ष निकालेर उनीहरूले ९५ रोपनी जग्गामा दुई वर्षअघि कालिजपालन सुरु गरेका हुन्। सुरुमा १ हजार २ सय ८७ वटा कालिजको चल्ला हालेर कालिजपालन सुरु गरेका उनीहरूसँग अहिले बिक्रीयोग्य कालिजहरू छन्। १ हजार ५ सय रुपैयाँ प्रतिगोटा चल्ला किनेर पालन सुरु गरेका उनीहरूले मागअनुसारको कालिजपालन गर्न सकेका छैनन्। बजारको समस्या छैन, तर पर्याप्त लगानी गर्न नसक्दा हामीले ठूलो संख्यामा कालिजपालन गर्न सकिरहेका छैनौं, सञ्चालक राजेन्द्र बलले भने। हालसम्म उनीहरूले ५५ लाख रुपैयाँ लगानी गरिसकेका छन्। बजारको प्रशस्त सम्भावना र आफ्नै गाउँठाउँमा बसेर काम गर्न सकिने भएकाले उनीहरूले कालिजपालन सुरु गरेका हुन्। मलेसिया, दुबई र कतारको चर्को गर्मी र कठोर परिश्रम सम्झदा उनीहरूलाई यहाँ फर्ममा काम गरेजस्तो लाग्दैन। तर समय बित्दै जाँदा उनीहरू कालिज पालेरै विदेशको भन्दा राम्रो कमाइ गर्न सक्ने भएका छन्। गाउँघरमै आधुनिक प्रविधिबाट कृषि र पशुपन्छीपालनको काम गर्न सकेमा बिदेसिनु पर्दैन भनेर काम सुरु गरेका हौं, बलले भने, बजारको समस्या नभएकाले कालिजपालनमै भविष्य खोजिरहेका छौं। व्यावसायिक रूपमा कालिजपालनको सुरुआत काठमाडौंको दक्षिणकाली२ स्थित चाल्नाखेलमा रहेको एभरेस्ट वाइल्ड लाइफ एग्रो एन्ड रिसर्ज सेन्टरले गरेको हो। २०७५ सालमा कालिजपालनको सुरुआत गर्न धेरै काुूनी झन्झट व्यहोर्नु परेको सञ्चालक ज्ञानेन्द्र तिमल्सिनाले बताए। नेपाली कालिजपालनका अनुमति अझै पनि छैन। हामीले सुरुआत गर्न निकै मेहनत गर्नुपर्यो, तिमल्सिनाले भने। उनीहरूले फ्रान्सबाट पाँच हजार कालिजको अन्डा ल्याएर चल्ला उत्पादन गरी व्यावसायिक कालिजपालन सुरु गरेका थिए। यही फर्मबाट चल्ला र अन्डा लगेर दुई दर्जन स्थानमा व्यावसायिक कालिजपालन सुरु भइसकेको छ। विभिन्न देशमा रोजगारीका गएका तीन जनासहित ६ जना युवा मिलेर फर्म सुरु गरेका थिए। दुई वर्षको बीचमा यो फर्मले वार्षिक १५ हजार चल्ला बिक्री गर्ने क्षमता बनाइसकेको छ। साथै मागअनुसार चल्ला उत्पादन गर्न नसकेर यो वर्षमात्र ३० हजार अन्डा विदेशबाट मगाइएको थियो।"
ओली वरिपरिको राजनीति,"वाकपटुतामा माहिर मानिने प्रधानमन्त्री ओलीको बोलीमा राजनीति र सिंगो समाज लठ्ठ पर्यो नेपाली राजनीतिमा पछिल्ला केही वर्षमा एउटा नाम निकै चर्चित छ प्रधानमन्त्री केपी शर्मा ओली। चाहे विवादित कामका लागि होस् चाहे नयाँ सपना बाँड्न। प्रधानमन्त्री ओलीको नाम कुनै न कुनै रूपमा जोडिएकै हुन्छ। नेपाली राजनीतिमा ओलीलाई एक आशाको किरणको रूपमा हेरिएको थियो। तर जब ओली प्रधानमन्त्रीको पदमा पुगे, त्यो आशा धमिलिँदै गयो। लामो संघर्ष र बलिदानमा गुज्रिएको देशमा नेपालको संविधान २०७२ ले निभ्नै लागेको दियोमा तेल थप्ने काम गरेको थियो। तर, संविधानसँगै भारतले गरेको नाकाबन्दीले नेपाललाई अस्तव्यस्त नै बनायो। भारतसँग परनिर्भर रहेको हाम्रो देशमा हाहाकार मचिन थाल्यो। त्यसबीच ओली पहिलोपटक नेपालको प्रधानमन्त्री बनेका थिए। प्रधानमन्त्री बनेलगत्तै ओलीले भारतको चर्को विरोध गर्न थाले। चीनसँग विभिन्न सन्धि गरे। केही समय चीनबाट तेल तथा खाद्यान्नहरू आयात पनि गरे। भारतको व्यवहारबाट आजित भएका नेपाली नागरिकलाई भारतविरुद्ध खुलेर बोलेको देख्दासुन्दा केही राहत महसुस भयो। उनीहरूले ओलीमा आशाको किरण देखे। ओलीले छोटो समय सत्ता सम्हाले पनि घरघरमा ग्याँसको पाइप पुर्याउनेदेखि पानीजहाज र रेलका सपना बाँड्न थाले। नेपालीले फिल्ममा मात्र देखेका पानीजहाज र रेल चढ्न नै पाइने भयो भनेपछि त ओलीलाई राजनेता नै मान्न थाले। त्यहीँबाट सुरु भएको थियो ओलीको चर्चा। त्यसपछि उनको सरकार गिर्यो तर उनी नेपाली नागरिकमा चर्चाका विषय बनिरहे। करिब तीन वर्ष अगाडि ओलीको एक निर्णयले नेपाली राजनीति पुनः तात्यो। त्यो थियो, बाम गठबन्धन। उनले रातारात पुष्पकमल दाहाल प्रचण्डसँग सहकार्य गरेर चुनावी तालमेल गर्ने र अन्त्यमा पार्टी एकता गर्ने निर्णय सुनाए। विगत लामो समयदेखि अस्थिर सरकार देखेकाभोगेका नेपाली नागरिकका लागि त्यो ठूलो राहत थियो। उनीहरूले मन खोलेर नेकपालाई झन्डै दुईतिहाईको सरकार बनाउने भोट दिए। तर त्यहीँबाट सुरु भयो, नेपाली राजनीतिको चर्तिकला। यही बहुमतलाई देखाएर अन्य केही साना पार्टीका साथ झन्डै दुईतिहाई सांसद सदस्यको साथ लिएर ओली प्रधानमन्त्री बन्न पुगे। बामएकतालाई संसारका कुनै पनि शत्तिाले फोड्न नसक्ने दाबी गर्दै आएका ओलीका आँखाअगाडि पार्टी जुट्नै नसक्ने गरी फुटेको छ। प्रधानमन्त्री बनेसँगै ओलीले पनि स्थिरताको निकै ठूलो हल्ला गरे। तर त्यो हल्ला धेरै टिक्न सकेन। हल्लामै सीमित बन्यो। ओलीले सत्ता सम्हालेको दुई वर्ष मात्र भएको थियो, पार्टीमा विवाद सिर्जना हुन थाल्यो। अध्यक्ष प्रचण्डसँग आलोपालो सरकारको नेतृत्व गर्ने बाचा गरेका ओलीले साढे दुई वर्ष नपुग्दै बाचा तोड्न थाले। पार्टीलाई एकलौटी तरिकाले चलाउन थाले। सरकारमा रहेका ओलीले न पार्टी निर्णय माने न त पार्टीसँग कुनै सल्लाह सुझाव नै गरे। यसै कुराले नेकपामा रडाको मचिन थाल्यो। विवाद यहाँसम्म पुग्यो कि नेकपा एमाले हुँदा लामो समय सहकार्य गरेका माधवकुमार नेपालसमेत प्रचण्ड कित्तामा जोडिन पुगे। तर पनि ओलीले यसलाई गम्भीरतापूर्वक लिएनन्। दुईतिहाईको दम्भले ओलीले आफ्नो घर भत्किएको पत्तै पाएनन्। विवादित विषयमा मुछिएका आफूनिकट नेताहरूलाई उनी बचाउँदै गए। आफ्नो गुट बचाउँदा पार्टी स्खलित भएको पत्तै पाएनन्। पार्टीको विवाद बढ्दै गयो। त्यसै क्रममा भारतले नेपालको भूभाग कालापानीमा सडक खन्न थालेको खबर बाहिर आयो। त्यसैको मौका छोपेर ओलीले नेपालको नक्सामा कालापानीसहितको भूभाग थप्ने निर्णय गरे। उनलाई यो कुराले पुनः चर्चामा ल्यायो। यसै क्रममा प्रचण्डले ओलीलाई १९ पृष्ठ लामो आरोप पत्र बुझाए। त्यसपछि सुरु भयो, ओलीलाई थप समस्या। पार्टीको विवादलाई राष्ट्रिय विवाद बनाएर ओलीले संविधानविपरीत संसद् नै विघटन गरिदिए। जुन नेपाली राजनीतिमा नसोचेको काम थियो। उनले संविधानको मर्म कुल्चिने कोसिस गरे। उनको कोसिसलाई अदालतले सफल हुन दिएन। संसद् ब्यूँतियो तर नेकपा फुट्यो। नेकपालाई अदालतले नेकपा एमाले र माओवादी केन्द्रमा नै फर्काइदियो। एमालेमा फर्किएपछि उनले माधव नेपालहरूलाई पार्टीमा समेट्न सक्नु पथ्र्यो। तर ओलीको इगो हट जो भएको थियो। उनले पार्टीको स्थायी कमिटी नै फेरबदल गरे। नेपाललगायतका नेतालाई कारबाही गरे। त्यसपछि नेकपा एमाले पनि फुटको संघारमा पुग्यो। एकातर्फ पार्टीको आन्तरिक विवाद चल्दै थियो, त्यसैबीच ओलीले संसद्मा विश्वासको मत लिने बताए। उनलाई आफ्नै पार्टीको एक समूहले सहयोग नगर्दा विश्वासको मत प्राप्त हुन सकेन। ठूलो दलको हैसियतले उनी पुनः प्रधानमन्त्रीमा नियुक्त भए। यहाँ पनि उनले ३० दिनमा विश्वासको मत लिनुपर्ने थियो त्यो पनि लिएनन्। राजीनामा पनि दिएनन्। संविधानको धारा ७६(५) को प्रक्रिया अगाडि बढाउन राष्ट्रपतिलाई आश्वस्त पारे। त्यसको भोलिपल्ट बिहान पत्रकारहरूसँग कुरा गर्दै विश्वासको मत पाउने आधार नदेखेकाले नलिएको र कसैले पुर्याएर ल्याउँछ भने आफूले स्वागत गर्ने बताए। विपक्षीको आधार पुग्ने देखेपछि उनी आफैं प्रधानमन्त्रीको दाबी पेश गर्न पुगे। जसले उनी सत्ताका लागि कतिसम्म कसरत गर्न सक्छन्, त्यसलाई प्रष्ट पार्छ। त्यसपछि मध्यरातमा क्याबिनेटको बैठक बोलाएर उनले पुनः संसद् विघटन गरे। संसद् विघटनप्रति प्रष्ट नबनेको संविधानलाई नै अनेक ढंगबाट व्याख्या गरेर ओलीले दुईदुई पटक संसद् भंग गरे। अझ अचम्मको कुरा त बितेका तीन वर्षमा १६ पटक मन्त्रिमण्डलको पुनर्गठन गरे उनले। एउटै प्रधानमन्त्रीले तीन वर्षमा १७ पटक मन्त्रिपरिषद् परिवर्तन गर्नु स्थिर सरकारको परिकल्पना गरेको संविधानको मर्मविपरीत नभएर के हुनसक्छ ? पछिल्ला तीन वर्ष चार महिनामा प्रधानमन्त्री ओलीले ५९ जनालाई मन्त्री बनाइसकेका छन्। एकपटक मन्त्रिमण्डल पुनर्गठन हुँदा राज्यलाई पर्ने आर्थिक भार त एक ठाउँमा होला त्योभन्दा गलत संस्कारको विकास हुनुले मुलुकको राजनीतिक यात्रा गलत दिशातर्फ जाने कुरामा दुईमत रहेन। झन्डै दुईतिहाई बहुमतसहित शक्तिशाली प्रधानमन्त्री बनेका ओली एउटै कार्यकालमा प्रधानमन्त्रीको सेवासुविधा नछोडी दुईपटक प्रधानमन्त्री बन्न पुगे। तर सरकार नेतृत्वका तीन वर्ष बित्दा संसद्मा विश्वासको मतसमेत पाउन सकेनन्। आफैं विश्वासको मत माग्दै संसद्मा पुगेका ओलीलाई संसद्ले अविश्वास गरे पनि केही फरक परेन। संसद्ले अविश्वास गरेका प्रधानमन्त्री राजीनामा दिनुको साटो चुपचाप प्रधानमन्त्री निवासमै बसे। प्रधानमन्त्रीले पाउने सेवासुविधा लिएर पुनः प्रधानमन्त्री बनेर कार्यकालको अंक थप्ने काम गरे। २०७८ वैशाख २७ गते विश्वासको मत नपाएपछि ओलीले राजीनामा दिनुको साटो वैशाख ३१ गते ठूलो दलको हैसियतमा दोस्रोचोटि प्रधानमन्त्रीको सपथ लिए। संघीय गणतन्त्रलाई संस्थागत बनाउने जिम्मेवारीका साथ सरकारको नेतृत्व गरेका प्रधानमन्त्री ओलीको प्रारम्भ नै शुभ थिएन। तर वाकपटुतामा माहिर मानिने प्रधानमन्त्री ओलीको बोलीमा राजनीति र सिंगो समाज लठ्ठ पर्यो। ओलीले प्रधानमन्त्री भएको साढे तीन महिनापछि चारपटकसम्म मन्त्रिमण्डल बिस्तार गरेर २०७५ जेठ १८ गते मात्रै २५ सदस्यीय मन्त्रिमण्डल सहितको सरकारलाई पूर्णता दिएका हुन्। ससाना कुराबाट असन्तुष्ट भइहाल्ने र ससाना कुराबाट पुलकित बनिहाल्ने ओलीले सामान्य कारणबाट मन्त्री हटाउने र सामान्य प्रभावबाट मन्त्री बनाउने काम गर्दै आएका छन्। नेपाली राजनीतिमा आफू सत्तामा टिकिरहनु नै स्थिरता मान्ने चिन्तनलाई प्रधानमन्त्री ओलीले अझ स्थापित बनाउन सफल बनेका छन्। अब त जय अस्थिरता भन्नुको कुनै विकल्प रहेन। बामएकतालाई संसारका कुनै पनि शक्तिले फोड्न नसक्ने दाबी गर्दै आएका ओलीका आँखाअगाडि पार्टी जुट्नै नसक्ने गरी फुटेको छ। ओली पार्टी फुटलाई स्वीकार्न तयार छैनन्।"
बढ्दो पोष्ट कोभिडमा खोप,"कोरोनाबाट विश्वमा १८ करोड ५ लाख र नेपालमा ६ लाख ३५ हजार संक्रमित भइसकेका छन्। निको भएकामा विश्वमा १२ करोड र नेपालमा करिब ६ लाख व्यक्ति छन्। तथापि विश्वमा ४० लाख र नेपालमा ९ हजारले ज्यान गुमाएका छन्। निको भएकामा पनि पछिल्लो समय पोष्ट कोभिडको लक्षण लिएर आउनेहरू बढ्दैछन्। निमोनिया, क्षयरोग, ब्याक्टेरियल संक्रमण, ब्रोन्काइटिस, मनोवैज्ञानिक प्रभाव देखिँदैछ। कोभिड संक्रमणबाट निमोनिया भई पुनः लक्षण देखिई अस्पताल भर्ना हुने अनगिन्ती छन्। निको भएका केही समयपछि पुनः स्वास्थ्य समस्या देखिएर निधन भएकाको संख्या पनि बढ्दैछ। लङ कोभिड खोजमा कोरोना संक्रमणका लक्षण सामान्य भए दुई साता र कडा भए पाँच सातामा पूर्णरूपमा स्वास्थ्यलाभ भएको देखाउँछ। तर अचम्म के छ भने १८ देखि ३० वर्ष उमेरकामा श्वासप्रश्वासदेखि मानसिक समस्यासम्म लामो समयसम्म देखिँदा सबै चिन्तित छन्। कोभिडमुक्त भइसकेकामा श्वास प्रश्वाससम्बन्धी समस्या, जोर्नीको दुखाई, मांसपेसीको दुखाई, रिंगटा लाग्ने, भ्रम, आँखाको दृष्टिमा परिवर्तन, तनाव र डिप्रेसनजस्ता समस्या पनि देखिने गरेका छन्। संक्रमित वृद्धि हुँदै जाँदा दीर्घ कोभिड व्यहोर्नेको संख्या पनि बढ्ने देखिन्छ। सेन्टर फर डिजिज कन्ट्रोल एन्ड प्रिभेन्सन तथा इन्फेक्सियस डिजिज सोसाइटी अफ अमेरिकाले कोरोनाको प्रारम्भिक उपचारपश्चात पनि स्वास्थ्य समस्याले निरन्तरता पाएमा त्यसलाई लङ कोभिड भनेको छ। पुरुषभन्दा महिलामा बढी, १० देखि ३० प्रतिशतसम्ममा उपचारपश्चात लङ कोभिडको समस्याहरू देखिने गरेका छन्। उपचारमा डेक्सामेथासोनको प्रयोगले बिरामीको इम्युनिटी पावर घटाएको छ। लक्षणहरू सामान्यदेखि कडा प्रकृतिको हुन्छन्। नेपालमा विभिन्न लक्षणहरू लिएर विशेषज्ञकहाँ पुग्ने गरेको तथा समाधान नभएका धेरै छन् तर अक्सिजन नै चाहिएका र सघन उपचार कक्षमै उपचार लिन परेका भनै छैनन्। विश्वका खोजमा पुरुषभन्दा महिलामा बढी, १० देखि ३० प्रतिशतसम्ममा उपचारपश्चात लङ कोभिडको समस्याहरू देखिने गरेका छन्। उपचारमा डेक्सामेथासोनको प्रयोगले बिरामीको इम्युनिटी पावर घटाएको छ। अवसरवादी तथा सेकेन्डरी ब्याक्टेरियल संक्रमण, क्षयरोग भएको छ। उच्चरक्तचाप, मधुमेह, फाइब्रोसिसजस्ता समस्या देखिएका छन्। विश्व स्वास्थ्य संगठनले पनि कोभिड संक्रमण निको भएको लामो समयसम्म यसको असर र विभिन्न स्वास्थ्य समस्या देखिन सक्ने चेतावनी दिँदै सामान्य समस्या भनेर बेवास्ता नगरी फलोअपमा बस्न सुझाएको छ। खोपले रोग प्रतिरोधात्मक प्रणालीलाई सक्रिय गराई एन्टिबडी विकास गरी शरीरमा बाँकी रहेका भाइरसका अंशलाई नष्ट वा शरीरबाट निष्कासन गरिदिँदा लङ कोभिडको समस्या समाधान हुनसक्छ भन्ने तर्क पनि अगाडि आएको छ। सटिक तथ्य नआउँदासम्म लक्षणहरूको आधारमा उपचार वा परामर्श दिनुबाहेक अर्काे विकल्प वा औषधि हाल छैन तर खोप लगाइसकेपछि समस्याहरू क्रमिक सुधार हुँदै गएको तथा हराएको अनुभव सुनाउने पनि बढ्दैछ। तसर्थ खोप प्रतिरक्षामा मात्र होइन, लङ कोभिडको उपचारको भूमिकाका रूपमा पनि देखिएको छ। कोभिडविरुद्धको खोप कोरोनाविरुद्धको खोप निर्माण गरेर भ्याक्सिनेसन अभियान सुरु भएको ८ महिना हँुदासमेत कोरोनाले पटक पटक विश्वभर चुनौती दिइरहेको छ। मानव समुदाय र विज्ञानका लागि अहिले पनि मुख्य चुनौतीका रूपमा रही अर्थतन्त्रलाई धराशयी बनाउँदै लाखौंलाख मानिसलाई रोजगारी, आवास र गाँस, बासबाट समेत विमुख बनाइदिएको छ। नेपालमा झन्डै १० लाखभन्दा बढी रोजगारी गुमेका र आश्रित ५० लाख बढीलाई प्रत्यक्ष प्रभाव पारेको छ। गतवर्ष चैत्र ११ को लकडाउन खुलेयता आमरूपमा बिनामास्क, बिना स्यानीटाइजर र निर्धक्क सहर बजारमा ठेलमठेल घुमिरहेका बेला दोस्रो लहर सुरु भयो। पुनः वैशाख १५ गतेदेखि लकडाउन सुरु भई हाल स्मार्ट लकडाउनमा छौं। २०७८ पुस १७ सम्म खोप लगाउन योग्य दुई करोड १७ लाख ५६ हजार ७ सय ६३ जनालाई खोप लगाउने सरकारको प्रतिवद्धता तथा प्रधानमन्त्री केपी ओलीले प्रतिनिधिसभाको आगामी निर्वाचन कात्तिक २९ र मंसिर ३ गते पहिले १८ वर्षमाथिका सबैलाई खोप दिइसक्ने बताएका छन्। औषधि व्यवस्था विभागले कोभिसिल्ड, भेरोसिल, कोभ्याक्सिन, स्पुतनिक भी र साइनोभ्याकलाई आपत्कालीन प्रयोगका लागि अनुमति दिएको छ। तथापि खोप शुभारम्भ भएदेखि हालसम्म करिब ९ प्रतिशतले मात्रै खोप लगाउने अवसर पाएका छन्। खोप उपलब्ध गराउने जनाएका देशले सुनिश्चितता र सरकारले आफ्ना संयन्त्रहरूको सशक्त परिचालन गर्न नसकेकाले प्रतिवद्धता पूरा हुने देखिँदैन। कोभिसिल्डको दोस्रो मात्राको प्रतीक्षामा साढे १३ लाख जेष्ठ नागरिक छन्। कोरोनाविरुद्धको खोप २५ लाख बढीले पहिलो र ७ लाख ३५ हजार बढीले दोस्रो मात्रासमेत लिइसकेका छन्। हालसम्म भारतबाट २१ लाख दुई हजार, चीनबाट १८ लाख र कोभ्याक्समार्फत तीन लाख ४८ हजार गरी ४२ लाख ५० हजार मात्रा खोप भित्रिएको छ। जबकि भुटानले चीन र भारतबाट खोप खरिद गरी ६६ प्रतिशत बढी जनतालाई खोप उपलब्ध गराई हर्ड इम्युनिटी बनाइसकेको छ। खोप लगाएकामा रोग प्रतिरोधात्मक क्षमता बढ्नुका साथै तीनचौथाइमा संक्रमण नहुने र भएमा पनि जटिल र मृत्यु नहुने तथा अन्यमा संक्रमण सार्ने सम्भावना कम हुन्छ। नेपालमा दुई मात्रा खोप लगाएकामा दुई हप्तापछि संक्रमण नभएको र भए पनि अस्पताल भर्ना हुन परेको छैन भने मृत्युको त कुरै आएन। पहिलो मात्रा मात्रैले पनि अस्पताल भर्ना र मृत्यु हुन नदिएको दृष्टान्त दोस्रो लहरमा जेष्ठ नागरिकमा देखिएको छ। चुनौतीहरू स्वास्थ्य तथा जनसंख्या मन्त्रालयको नेतृत्व लिने मन्त्रीहरू छोटो समयमा फेरिँदा नेपालले अपेक्षाकृत रूपमा खोप भित्र्याउन र काम गर्न सकेको छैन। यद्यपि सुरुमा अनुदानका खोपमा भर परेर सरकार बस्यो र अहिले खरिद गर्न खोज्दासमेत खोप उत्पादन कम्पनी र दाताले पत्याएका छैनन्। पछिल्लो समय उनीहरूले सरकारी निकायले लेखेका पत्रको जवाफसमेत दिन छाडेकाले खोपको टुंगो छैन। कोरोना महामारीयता चार जना स्वास्थ्यमन्त्री भइसकेका छन्, बारम्बार मन्त्री परिवर्तन हँुदा दाता र खोप उत्पादनकर्ताले पत्याउन छाडेका छन्। संक्रमण सुरु हँुदा भानुभक्त ढकाल स्वास्थ्यमन्त्री थिए भने २०७७ पुस १० मा हृदयेश त्रिपाठी, २०७८ जेठ २१ मा शेरबहादुर तामाङ जो १९औं दिनमा पदमुक्त भए। तब असार १० गते शिक्षामन्त्री कृष्णगोपाल श्रेष्ठ थप जिम्मेवारीसहित मन्त्री भइआएका छन्। २०७४ फागुन ३ मा प्रधानमन्त्रीमा केपी ओली नियुक्त भएयता तीन वर्ष चार महिनामा पद्मा अर्याल, उपेन्द्र यादव, भानुभक्त ढकाल, हृदयेश त्रिपाठी, शेरबहादुर तामाङ र कृष्णगोपाल श्रेष्ठ ६ जना स्वास्थ्यमन्त्री भइसकेका छन्। अन्तमा, शरीरमा देखिएको सानोभन्दा सानो परिवर्तनलाई बेवास्ता नगरी छाती दुखे, खुट्टा सुन्निए, टाउको दुखे, राति सुत्न गाह्रो भए, श्वासप्रश्वासमा समस्या देखिए, अक्सिजन चाहिने भए तत्काल स्वास्थ्य परामर्श लिनुपर्छ। निमोनिया भइसकेकालाई विशेषत चिसो, धुम्रपान, मद्यपान, धुलो, धँुवाबाट बचाउनुपर्छ। रोकथामका लागि हातको सरसफाई, अनिवार्य मास्कको प्रयोग, दुई मिटरको भौतिक दूरी, भीडभाडमा नजाने, स्वास्थ्यमैत्री खानपिन र जीवनशैलीमा निरन्तरतामा हरपल सचेत भई संक्रमणबाट सुरक्षित हुनसकिन्छ। लेखक नेपाल चिकित्सक संघका कोषाध्यक्ष हुन्।"
पहिलो शर्त स्वास्थ्य सुरक्षा,"नेपाली नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने अधिकार संविधानमै व्यवस्था छ। संविधानको धारा ३५ मा स्वास्थ्यसम्बन्धी हकअन्तर्गत नागरिकले राज्यका तर्फबाट आधारभूत स्वास्थ्य सेवा निःशुल्क पाउने, त्यस्तो सेवा प्राप्त गर्न वञ्चित नगरिने र उपचारको सम्बन्धमा जानकारी पाउने हक हुने उल्लेख छ। स्वास्थ्य सेवामा सबैको समान पहुँचको पनि हक छ। तर, संविधान र कानुनबमोजिम अझै पनि नेपाली नागरिकले आधारभूत स्वास्थ्य सेवा निःशुल्क पाउनुको त परको कुरा, सामान्य रोगको उपचारसमेत नपाएर ज्यानै गुमाउनु परिरहेको छ। कोरोना महामारीले स्वास्थ्य क्षेत्रको विकास गर्नुपर्ने चेत सरकारलाई खोलिदिएको छ। पहिले स्थापना भएका सरकारी अस्पताल र स्वस्थ्यचौकी महामारीकै कारण केही सुधार त भए। तर, जनशक्ति, भौतिक संरचना र उपकरणको अभाव भने कायमै छ। जसका कारण उपचारका लागि पुग्ने सर्वसाधारणले पनि रेफरको कागज बोकेर सरकारी अस्पतालबाट बाहिरिनु पर्ने बाध्यता छ। सरकारी अस्पतालमा उपचार नहुँदा निजी अस्पतालमा चर्को शुल्क तिरेर सबै नागरिक उपचार गर्न सक्दैनन्। सामान्य रोगका लागि पनि अनेक चेकजाँचको भार थप्ने निजी अस्पतालको शुल्क धान्न नसकेर कतिले बन्धक बन्नु परेको छ, कति शव अस्पतालबाट उठेका छैनन्। पछिल्लो समय कोरोना संक्रमितको उपचारका लागि सरकारसँग सम्झौता गर्दै निःशुल्क उपचार गर्ने भनिएका निजी अस्पतालले पनि चर्को शुल्क लिए। यसको नियमन गर्न सरकारले सकेन। कति सर्वसाधारण उपचार शुल्क तिर्न नसक्ने भएकै कारण उपचार गर्न नजाँदा मृत्युको मुखमा पुगे। अहिलेपनि कोरोना संक्रमित मात्रै नभई अन्य रोगी पनि उपचार गर्ने क्षमता नहुँदा ज्यान गुमाउँदैछन्। यो गरिबको बाध्यता जस्तै बनेको छ। उदयपुरको कटारी, बरमझिया गाउँका बालबहादुर मगरले प्रेसर र ग्याष्ट्रिककै कारण ज्यान गुमाउनु पयो। सुन्दा सामान्य लाग्ने रोगको पनि आर्थिक अभावकै कारण उनले उपचार गर्न पाएनन्। मजदुरी गरेर परिवार पाल्ने बालबहादुरले नै धर्ती छाडेपछि उनको परिवारमा झनै आर्थिक संकट थपिएको छ। दिनभर मजदुरी गरेर छाक टार्ने मजदुरलाई रोग लागे उसले सहजै उपचार पाउँदैन। सामान्य रोगले नै उसको जीवन समाप्त हुन्छ। यसको एक उदाहरण हुन् उदयपुरका बालबहादुर। समयमा उपचारसँगै औषधि नियमित पाएको भए उनको ज्यान बच्ने थियो। बालबहादुरलाई नेपालको संविधान र कानुनमा उल्लेख भएको मौलिक हक र अधिकारले काम गरेन। उनका लागि यो संविधानको बुँदा आकाशको फल जस्तै बन्यो। बालबहादुर जस्तै दैनिक मजदुरी गरेर परिवार पाल्नेको जनसंख्या उच्च भएको नेपालमा उपचार नपाएरै ज्यान गुमाउनेको संख्या घटेको छैन। उनीहरूले सहजै उपचार पाउनुको त परको कुरा, आर्थिक रूपमा विपन्नलाई अस्पतालमा हेर्ने दृष्टिकोण र व्यवहार पनि फरक पाइन्छ। यस्तो हुनु दुःखको कुरा हो। सहजै रोजगार नपाइने नेपालमा बिरामी परे उपचार गर्न झनै गाह्रो छ। आधारभूत आवश्यकता पूरा गर्नमै धौधौ पर्ने नागरिकलाई बिरामी परे उपचार गर्दा घरजग्गा नै लिलाम गर्नुपर्ने अवस्था छ। स्वास्थ्य क्षेत्र महंगो र सोर्सफोसमा मात्रै चल्ने स्थानको रूपमा विकास हुँदैछ। यसले पहुँच र पैसा नभएका सर्वसाधारण नागरिकलाई उपचार पाउनु फलामको च्यूरा चपाउनुसरह छ। गरिब मुलुकका नागरिकलाई स्वास्थ्य क्षेत्रमा बढेको बेतिथिले झनै गरिब बनाउँदै लगेको छ। स्वास्थ्य क्षेत्रको क्रमशः विकास भए पनि पहुँच सहज नहुँदा उपचार सेवा धनी वर्गको लागि मात्रै हो ? भन्ने प्रश्न खडा हुन्छ। सरकारले सर्वसाधारण नागरिकले पनि सहजै उपचार गर्न सकुन् र अकालमा ज्यान गुमाउनु नपरोस् भनेर स्वास्थ्य बीमा कार्यक्रम पनि सञ्चालन गरेको छ। तर, बीमाको उपचारमै नागरिक ठगिने गरेका छन्। बीमा गरेकाको उपचार हुने सबै अस्पतालमा सबै उपचार पद्दति नहुनु, भएकामा पनि उपचार भए औषधि नपाउनुजस्ता समस्याले नागरिक निजी क्लिनिक वा अस्पताल जानैपर्छ। बीमाको उपचार पाए पनि कतै बढी रकम काटिदिने भएकाले यसभित्र पनि बेतिथि सुरु भएको छ। यसको नियमन चाँडै गर्नुपर्छ। नागरिकको चाहना र लक्ष्य भनेकै बिरामी परे सहज उपचार र सन्तानको शिक्षादीक्षा हो। यसकै जोहोका लागि जो कोहीले आफ्नो जीवन खर्चेको हुन्छ। अब कुनै नागरिकले उपचार नपाएर मर्न नपरोस्। यो समस्याले गरिबी अझै बढाउँछ। त्यसैले सरकार समयमै सचेत बनोस्।"
असारे विकास : बजेट बग्दैछ यही हिलोमा,"भोजपुर : आर्थिक वर्ष सकिनै लागेको छ। नौवटै स्थानीय तहले नयाँ बजेट ल्याएका छन्। कोभिड१९ महामारी चलिरहँदा सडकलाई प्राथमिकतामा राखिएका छन्। असार मसान्तअघि योजनाका कामहरू सिध्याउन भ्याइनभ्याइ छ। बजेट फ्रिज हुने डरले रातारात डोजर लगाएर नयाँ ट्रयाक खोल्ने होडबाजी चलेको छ। बर्खे झरीमा पनि असारे विकास रोकिएको छैन। तर, असारे विकासले दिगो विकासको सट्टा प्राकृतिक विपद् उन्मुख गराएको छ। नागरिकलाई सुविधाको नाममा सास्ती मिलेको छ। ०७६७७ को असार मसान्तभित्रै स्तरोन्नति सक्नुपर्ने सतीघाट दिङ्ला सडक खण्डको ठेक्का सम्झौतामा ढिलाइ भएपछि काम अपुरो बन्यो। १ करोड ८ लाख लागतमा काम सक्ने ठेक्का पाएको काश्यप निर्माण सेवा कम्पनीले असार दोस्रो साताबाट मात्र पर्खाल लगाउने काम थाल्दा काम आधाअधुरोमा रोकियो। विगतमा झैं असार लाग्दा भोजपुर सदरमुकाम र दिङ्ला जोड्ने ३८ किलोमिटर सडकखण्ड फेरि बिग्रिएको छ। ठेकेदार र ठेकेदार कम्पनीले गुणस्तरीय स्तरोन्नति काम नगर्दा सर्वसाधारण सास्तीमा छन्। किमालुङ, बैदारभञ्ज्याङ, धारापानी हुँदै दिङ्ला बजारसम्म जोडिने उक्त सडकखण्ड वर्षात लागेसँगै हिलाम्मे हुनाले सवारीसाधन ठप्प हुन्छ। असारे झरीमा दिङ्ला कुलुङ सडकखण्डमा केही वर्षअघि लगाएको ग्याबिन भत्काएर ठेकेदार कम्पनीले मेसिनरी वाल लगाउने काम अलपत्र पारेपछि पहिरोका कारण अहिले उक्त सडकखण्ड अवरुद्ध छ। ठेकेदारलाई पर्खाल लगाउने काम गर्न पटकपटक ताकेता गरे पनि अटेर गर्दा पहिरोको जोखिम बढेको वडा नं ६ का वडाध्यक्ष सुजन राईले बताए। सडकलाई विकासको प्राथमिकतामा राखेर बर्सेनि सडकमा करोडौं बजेट छुट्टिन्छ। तीनै तहका सरकारको पहिलो पारदर्शी विकास नै सडकलाई लिने प्रवृत्ति छ। बर्सेनि बजेटको आकार बढाइन्छ। स्थानीय वडातहसम्म भौतिक पूर्वाधार निर्माण भन्दै सडक खोल्ने, खन्ने र स्तरोन्नति गर्न लाखौंको बजेट लगाइन्छ। भेलसरी बग्ने बजेटले विकास समेट्नुभन्दा प्राकृतिक संरचना बिगार्ने काम गरिरहेको सरोकारवालाहरू सुनाउँछन्। हिउँदभर काममा ढिलासुस्ती र विभिन्न बाहनाबाजी गर्दै काम नगर्ने प्रवृत्तिले विकृति फैलाएको छ। असार मसान्तको चटारो, भुक्तानी सक्ने हतारो र बजेट फ्रिज हुने डरको विकासले नागरिकलाई सुविधाभन्दा द्विविधा दिएको स्थानीय हर्कराज राई बताउँछन्। बर्खे झरिमा त्रिपाल ओडेर असारे विकासलाई दिगोपना दिने प्रवृत्तिले जनताले समस्या भोग्नुपरेको छ। नयाँ आर्थिक वर्ष सुरु हुनभन्दा महिना अघिदेखि हतारहतार गरेर कामदार र कमसल सामान ढुवानीको जोहो गरी भुक्तानी निकासा लिने प्रवृत्तिले गुणस्तरहीन र कमसल काम हुन्छ। असार मसान्तको समयावधिमा योजनाको चटारोले स्थानीय तहहरूको पनि अनुगमन फितलो हुने क्रमले बर्सेनि बजेटको दुरुपयोग बढेको स्थानीय शम्भु वालाहाङ राईको बुझाइ छ। बजेटको दुरुपयोग बढेको बताउँदै युवा अगुवा संग्राम किराँत भन्छन्, असारे विकास दिगोविकास पनि होइन। सुविधाजनक प्रत्याभूति पनि हैन। यो त ठेकेदार र कमिसनमा लठिभद्र कर्मचारीको गोजी भर्ने विकास मात्र हो। सडकमा बर्सेनि दोहोरो बजेट सडक स्तरोन्नतिका नाममा बर्सेनि बजेट दोहोरिने क्रम धेरै छ। असंख्य साना कच्चीसडक योजनामा डुप्लिकेसनको पनि कमी छैन। एउटै सडकमा बर्सेनि दोहोरिने बजेटले स्थायित्वको नाममा दुरुपयोग मात्र बढाएको छ। सदरमुकाम जोड्ने मानेभञ्ज्याङ रानीबास सडकका लागि ०७५७६ मा ७५ लाख बजेट पास भयो। तर, असार मसान्तसम्म कामले गति लिन सकेन। आधाजसो बजेट फ्रिज भयो। ०७६७७ मा पनि प्रदेश सरकारले स्तरोन्नति गर्न भन्दै सोही सडकलाई ५० लाख छुट्ट्यायो। त्यस्तै ५० लाख लागतको सेतीबगररिमचिम हुँदै खोटाङको फेदी जोड्ने सडकखण्डको ७५ प्रतिशत बजेटको मात्रै काम भयो। सोही सडकलाई स्तरोन्नति गर्ने भन्दै ०७७७८ मा पनि ५० लाख छुट्टियो। तर, चालू आर्थिक वर्षको असार पहिलो सातामात्रै काम सुरु गरिएको उक्त सडकखण्ड हिलाम्मे र अलपत्र बनेको छ। यस्तै चालू आर्थिक वर्षमा मैनामैनी हसनपुर चुहार घोरेटार भोजपुर दिङ्ला सडकखण्डका लागि प्रदेश सरकारले १९ करोड २३ लाख बजेट छुट्ट्याएको छ। संघीय बजेटको सशर्त अनुदानबाट भोजपुर मानेभञ्ज्याङ रानीबास घोरेटार सडकलाई ४ करोड १ लाख र खैराङ पात्लेपानी हसनपुर सडकमा १ करोड ५९ लाख बजेट परेको छ। प्रदेशले ०७६७७ मा प्रादेशिक विशेष सडक निर्माणमा २ करोड ८० लाख छुट्ट्याएको छ। जसका लागि प्रदेशले ०७५७६ मा पनि सोहि सडक निर्माणको डीपीआर तयार गर्ने शीर्षकमा ५० लाख बजेट छुट्ट्याएको थियो। असारे विकासको गुणस्तरहीन सडकको कामले सर्वसाधरण बढी मारमा छन्। असार लागेसँगै हतारोमा भुक्तानी र बजेट फ्रिज हुने डरले जथाभावी सडक खोल्ने, एकचोटी खोलेपछि बेवास्ता गर्ने प्रवृत्तिले पनि सडकमा गुणस्तर नभएको स्थानीय समाजसेवी नवीन प्रधानको ठम्याइ छ। उनी भन्छन्, सडकको नाममा बजेट छुट्ट्याइन्छ तर बजेट अनुसारको इस्टिमेट, प्राविधिक चेकजाँच बिनै जथाभावी सडक खोलिनाले पनि सडक राम्रो नभएको हो। पैसा सिध्याउनै मात्र सडक खनिएको छ।"
तेस्रो लहरको जोखिम,"काठमाडौं : कोरोना संक्रमणको दोस्रो लहर सकिन नपाउँदै तेस्रोको जोखिम उच्च देखिएको छ। डेल्टा भाइरस र यसको उत्परिवर्तित रूप डेल्टा प्लसको संक्रमण अब धेरै टाढा छैन। पहिलो र दोस्रो लहरमा ज्येष्ठ र वयस्क व्यक्तिमा बढी संक्रमण पाइएको थियो। स्वास्थ्य मन्त्रालयले कोरोनाको तेस्रो र चौथो लहर आउन सक्ने भएकाले स्वीकृत शैय्याको कम्तीमा २० प्रतिशत बालबालिकाको उपचारका लागि तयारी अवस्थामा राख्न सबै अस्पताल (सरकारी, निजी, सहकारी र सामुदायिक) लाई निर्देशन दिएको छ। तर, संक्रमणको तेस्रो लहरमा भने डेल्टा र डेल्टा प्लस भेरियन्टको संक्रमणले बालबालिका प्रभावित हुने आँकलन विज्ञहरूले गरेका छन्। डेल्टा प्लसको संक्रमण नेपालसहित १० मुलुकमा पुष्टि भएको मन्त्रालयले जनाएको छ। त्रिभुवन विश्वविद्यालयका प्राध्यापक एवं सूक्ष्म जीव विज्ञान विज्ञ डा प्रकाश घिमिरेका अनुसार, पछिल्लो समय विश्वभर नै झण्डै ७० प्रतिशत संक्रमण डेल्टा र डेल्टा प्लसले गराएको छ। छिमेकी भारतमा तीव्र रूपमा संक्रमण गराइरहेको डेल्टा प्लसका संक्रमण नेपालमा पनि पाइएको छ। भारत, अमेरिका, बेलायत, स्वीट्जरल्याण्ड, जापान, पोर्चुगल, पोल्याण्ड, रुसलगायतका मुलुकमा देखा परिसकेको छ। भारतका १२ राज्यमा डेल्टा प्लसको संक्रमण पाइएको छ। जसमध्ये ८ वटा राज्यमा डेल्टा भाइरसका संक्रमितहरू बढ्दै गएको भारतीय सञ्चार माध्यमले जनाएका छन्। डेल्टा र यसको उत्परिवर्तित भेरियन्टको बढी संक्रमण दसैंको आसपासमा हुने विज्ञहरूको अनुमान छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी भन्छन्, डेल्टा प्लसले नै तेस्रो लहर ल्याउँछ भन्ने यकिन छैन। तर, छिमेकी मुलुकमा संक्रमण बढाइरहेकाले नेपालमा पनि चाडपर्वको बेला जुनसुकै उमेरका व्यक्तिलाई संक्रमण बढ्ने जोखिम छ। यसबाट बालबालिका मात्र नभई खोप नलगाएका अन्य उमेरका व्यक्ति पनि संक्रमित हुन सक्छन्। नेपालमा डेल्टार डेल्टा प्लससहित अन्य दुईवटा भाइरसको संक्रमण पाइएको छ। गत वैशाख २६ देखि जेठ २० गतेसम्म मुलुकका विभिन्न भागमा विभिन्न उमेर समूहका व्यक्तिहरूबाट ४८ वटा नमुना संकलित गरिएको थियो। संकलित नमुनाहरूको जिनोमिक पहिचान (सिक्वेन्सिङ) गर्दा अधिकांशमा डेल्टा भेरियन्ट पुष्टि भएको थियो। संकलित ४८ वटा नमुनाहरूको राष्ट्रिय जनस्वास्थ्य प्रयोगशालामा छनौट गरी जिनोम सिक्वेन्सिङका लागि भारत पठाइएको थियो। जसमध्ये ४७ वटा नमुनामा डेल्टा भेरियन्ट पुष्टि भएको छ। एउटा नमुनामा अल्फा भेरियन्ट (बी११७) पुष्टि भएको डा अधिकारीले जानकारी दिए। डेल्टा भेरियन्ट पुष्टि भएका ४७ वटा नमुनामध्ये ९ वटामा थप उत्परिवर्तन (के ४१७एन म्युटेसन) भेटिएको छ। यसलाई एवाई १ नामाकरण गरिएको छ। डेल्टाको उद्गम मुलुक भारत हो। गत वर्ष पुसमा यो भेरियन्टको पहिचान भएको थियो। त्यस्तै डेल्टा प्लस भेरियन्टको गत वर्ष चैतमा युरोपमा पहिचान भएको थियो। दोस्रो लहरमा व्यापक संक्रमण गराउनमा डेल्टा भाइरस जिम्मेवार रहेको विज्ञहरूको अनुमान छ। स्वास्थ्य सेवा विभाग, उपचारात्मक सेवा महाशाखाका वरिष्ठ कन्सल्ट्याण्ट डा प्रकाश बुढाथोकी पनि संक्रमण फैलने जोखिम रहेको औल्याउँछन्। स्मार्ट लक डाउन भन्दै निषेधाज्ञा खुकुलो बनाइएको छ। घरभित्र थुनिएका व्यक्तिहरू काममा दौडिनु स्वाभाविक हो, डाबुढाथोकीले भने, विश्वभरि नै खोपको अभाव छ। सरकारले लक्षित जनसंख्यालाई खोप लगाउन चाहेर पनि सकिएको छैन। केही महिनामै संक्रमण बढ्ने डर कायम नै छ। खोप पनि नपाएको र जनस्वास्थ्य मापदण्ड अपनाउने तदारुकता पनि नदेखिएको उनले बताए। जोखिम कस्तो छ ? कोरोना भाइरसका मुख्य १२ प्रजातिमध्ये सबैभन्दा बढी संक्रामक डेल्टा भेरियन्ट र यसको उत्परिवर्ति रूप डेल्टा प्लस भएको पाइएको छ। यो बढी संक्रामक रहेको र फोक्सोको कोषिकामा संक्रमण गराउने जनाइएको छ। ल्यान्सेट जर्नलमा प्रकाशित एक विवरणअनुसार, अल्फा भेरियन्टभन्दा डेल्टाबाट संक्रमितको अस्पताल भर्ना हुने दर दोब्बर छ। यसले सबै उमेर समूहका महिलापुरुषलाई संक्रमण गराउने विभिन्न अध्ययनबाट पुष्टि भएको छ। स्वास्थ्य मन्त्रालयका अनुसार, कोरोना संक्रमणको पहिलो लहरमा अल्फा भेरियन्टको संक्रमण बढी थियो। दोस्रो लहरमा डेल्टा, कप्पार डेल्टा प्लस भेरियन्टले संक्रमणलाई व्यापक पाइएको थियो। स्वास्थ्य मन्त्रालयका प्रवक्ता डा कृष्णप्रसाद पौडेल डेल्टा भाइरस यसको उत्परिवर्तित रूपका रुपमा रहेको डेल्टा प्लस बढी संक्रामक रहेको बताउँछन्। आइतबार मुलुकभर १ हजार ९ सय २० जनामा कोरोना भाइरस संक्रमण पुष्टि भएको मन्त्रालयले जनाएको छ। अहिले पनि कति संक्रमितमा डेल्टा र डेल्टा प्लस देखिएको हो भन्ने यकिन हुन सकेको छैन। नेपालमा अल्फा बाहेक अन्य भेरियन्ट पहिचान गर्न सक्दैन। संभावित संक्रमितले समयमै परीक्षण गर्न नसक्दा संक्रमण बढिरहेको बताउँछन्। कोरोना भाइरसको लक्षण भएका सबै व्यक्तिको निःशुल्क परीक्षण गर्ने व्यवस्था गरेको छ। समयमै परीक्षण गराए संक्रमण रोकथाम र नियन्त्रणमा सहयोग पुग्थ्यो, उनले भने। तयारी कस्तो छ ? उपचारात्मक शाखा काडा बुढाथोकीका अनुसार कोरोना संक्रमणको तेस्रो लहरमा बालबालिका जोखिममा पर्न सक्ने आँकलन गरिएको छ। कोरोना संक्रमणको पहिलो र दोस्रो लहरमा ज्येष्ठ एवं वयस्कहरू बढी संक्रमित भएका थिए। कोरोना भाइरस संक्रमणलाई परास्त गर्न सफल व्यक्तिहरूमा एन्टिबडी बनिसकेको छ। यहीँ उमेर समूहका व्यक्तिहरू प्राथमिकतामा परेर खोपसमेत लगाइसकेका छन्। डा बुढाथोकीले भने, त्यसैले तेस्रो लहरमा बालबालिका संक्रमित हुन सक्ने संभावना रह्यो। बालबालिकाले खोप पनि लगाउन पाएका छैनन्। जनस्वास्थ्यका मापदण्डसमेत पालना नगर्ने हुनाले बालबालिका बढी जोखिममा छन्। मुलुकमा केन्द्रीय अस्पतालका रूपमा एउटा मात्र कान्ति बाल अस्पताल छ। डा बुढाथोकीका अनुसार, बालबालिका संक्रमित भए कसरी व्यवस्थापन गर्ने भनी गाइडलाइन बनाउन लागिएको छ। गाइडलाइन बनाउने क्रमसँगै कुन कुन औषधि सिफारिस गर्न मिल्ने, कुन सरसामग्री आवश्यक पर्ला भनेर सूची तयार गर्ने काम भइरहेको छ, उनले भने। स्वदेशमै सामग्री उपलब्ध हुन नसकेमा बाहिरि मुलुकबाट खरिद गरेर ल्याइने डा बुढाथोकीले बताए। नेपालमा बाल रोग विशेषज्ञको संख्या झण्डै २ सय छ। बालरोग विशेषज्ञहरू ठूला सहरहरूमा सीमित छन्। मुलुकभरिका अस्पताल, प्राथमिक स्वास्थ्य केन्द्र, स्वास्थ्य चौकीलगायत सरकारी संस्था र निजी एवं सामुदायिक अस्पतालका स्वास्थ्यकर्मीलाई तालिम दिने कार्यसमेत सञ्चालन गरिएको डा बुढाथोकीले जानकारी दिए। होम आइसोलेसनमा बसेको अवस्थामा कसरी परामर्श दिने भन्ने विषयमा पनि ओरियन्टेशन दिँदै छौं, उनले भने।"
बोयर हब बन्दै छत्रदेव,"सन्धिखर्क : अर्घाखाँचीको छत्रदेव गाउँपालिका बोयर हबको रूपमा विकास हुँदै छ। छत्रदेव गाउँपालिका४ बाट जिल्ला बाहिर बोयर बाख्रा निर्यात हुन थालेको छ। छत्रदेव गाउँपालिकको सिजनशील महिला घाँस तथा बाख्रापालन समूह केरुङगाले बोयर जातको बाख्रा रूपन्देही र पाल्पा पठाएको छ। करिब तीन वर्षको अवधिमा अर्घाखाँचीको शीतगंगा नगरपालिका, पाणिनि गाउँपालिका मात्र नभएर छिमेकी जिल्ला पाल्पा र रूपन्देहीमा बाख्रा निर्यात गरेका हुन्। बोयर जातका बाख्रा बिक्री गरेर समूहले २५ लाख आम्दानी गर्न सफल भएको सिर्जनशील महिला घाँस तथा बाख्रापालन समूह केरुङ्गाकी अध्यक्ष सावित्रा पन्थीले जानकारी दिइन्। गाउँपालिकाले पहिला अनुदानमा बाख्रा दिएको थियो। त्यही बाख्रापालन गरेर सहकारीमा आबद्ध किसानहरूले वार्षिक दुई लाख रुपैयाँसम्म आम्दानी गर्न सफल भएको किसान राधा सारूको भनाइ छ। उनले बाख्रा बेचेर घर खर्च चलाउन तथा छोराछोरी पढाउन आफूहरूलाई सजिलो भएको बताइन्। किसानहरूले उत्पादन गरेका बाख्रा बिक्री गर्नका लागि पनि कुनै समस्या छैन। बाहिरी जिल्लाबाट फोनमै कन्ट्याक गरेर बाख्रा खरिद गर्न आउने गरेका छन्। मनग्य आम्दानी हुने भएपछि अन्य व्यवसायहरूसमेत छाडेर बाख्रापालनमा लागेको गाउँपालिकाका प्रमुख प्रशासकीय अधिकृत भेसराज पन्थले बताए। रूपन्देहीको कञ्चन गाउँपालिका पशु शाखा प्रमुख नेत्रप्रसाद अधिकारीलाई केरुङ्गामा किसानहरूले बिक्री गरेका बाख्रा वितरण गर्दै गाउँपालिकाका अध्यक्ष लेखनाथ पोख्रेलले किसानहरूको मनोबल बढाउन अनुदान दिन लागिएको बताए । बाख्रापालक किसानहरूलाई गाउँपालिकाले सहयोग गर्दै आएको अध्यक्ष पोख्रेलले बताए। कृषि र पशुपालनबाट मात्र गाउँपालिकावासीको आर्थिक समृद्धि हुने भएपछि कृषिलाई प्राथमिकतामा राखेर कार्यक्रम सञ्चालन भइरहेको गाउँपालिकाका अध्यक्ष पोख्रेलले बताए। किसानहरूको मागका आधारमा कार्यक्रमहरू सञ्चालन गरेको गाउँपालिकाका प्रमुख प्रशासकीय अधिकृत भेषराज पन्थले बताए। उनले आगामी बर्वाको बजेटमा पनि कृषि क्षेत्रलाई प्राथमिकतामा राखेको उनको भनाइ छ।"
बढ्दो पोष्ट कोभिडमा खोप,"कोरोनाबाट विश्वमा १८ करोड ५ लाख र नेपालमा ६ लाख ३५ हजार संक्रमित भइसकेका छन्। निको भएकामा विश्वमा १२ करोड र नेपालमा करिब ६ लाख व्यक्ति छन्। तथापि विश्वमा ४० लाख र नेपालमा ९ हजारले ज्यान गुमाएका छन्। निको भएकामा पनि पछिल्लो समय पोष्ट कोभिडको लक्षण लिएर आउनेहरू बढ्दैछन्। निमोनिया, क्षयरोग, ब्याक्टेरियल संक्रमण, ब्रोन्काइटिस, मनोवैज्ञानिक प्रभाव देखिँदैछ। कोभिड संक्रमणबाट निमोनिया भई पुनः लक्षण देखिई अस्पताल भर्ना हुने अनगिन्ती छन्। निको भएका केही समयपछि पुनः स्वास्थ्य समस्या देखिएर निधन भएकाको संख्या पनि बढ्दैछ। लङ कोभिड खोजमा कोरोना संक्रमणका लक्षण सामान्य भए दुई साता र कडा भए पाँच सातामा पूर्णरूपमा स्वास्थ्यलाभ भएको देखाउँछ। तर अचम्म के छ भने १८ देखि ३० वर्ष उमेरकामा श्वासप्रश्वासदेखि मानसिक समस्यासम्म लामो समयसम्म देखिँदा सबै चिन्तित छन्। कोभिडमुक्त भइसकेकामा श्वास प्रश्वाससम्बन्धी समस्या, जोर्नीको दुखाई, मांसपेसीको दुखाई, रिंगटा लाग्ने, भ्रम, आँखाको दृष्टिमा परिवर्तन, तनाव र डिप्रेसनजस्ता समस्या पनि देखिने गरेका छन्। संक्रमित वृद्धि हुँदै जाँदा दीर्घ कोभिड व्यहोर्नेको संख्या पनि बढ्ने देखिन्छ। सेन्टर फर डिजिज कन्ट्रोल एन्ड प्रिभेन्सन तथा इन्फेक्सियस डिजिज सोसाइटी अफ अमेरिकाले कोरोनाको प्रारम्भिक उपचारपश्चात पनि स्वास्थ्य समस्याले निरन्तरता पाएमा त्यसलाई लङ कोभिड भनेको छ। पुरुषभन्दा महिलामा बढी, १० देखि ३० प्रतिशतसम्ममा उपचारपश्चात लङ कोभिडको समस्याहरू देखिने गरेका छन्। उपचारमा डेक्सामेथासोनको प्रयोगले बिरामीको इम्युनिटी पावर घटाएको छ। लक्षणहरू सामान्यदेखि कडा प्रकृतिको हुन्छन्। नेपालमा विभिन्न लक्षणहरू लिएर विशेषज्ञकहाँ पुग्ने गरेको तथा समाधान नभएका धेरै छन् तर अक्सिजन नै चाहिएका र सघन उपचार कक्षमै उपचार लिन परेका भनै छैनन्। विश्वका खोजमा पुरुषभन्दा महिलामा बढी, १० देखि ३० प्रतिशतसम्ममा उपचारपश्चात लङ कोभिडको समस्याहरू देखिने गरेका छन्। उपचारमा डेक्सामेथासोनको प्रयोगले बिरामीको इम्युनिटी पावर घटाएको छ। अवसरवादी तथा सेकेन्डरी ब्याक्टेरियल संक्रमण, क्षयरोग भएको छ। उच्चरक्तचाप, मधुमेह, फाइब्रोसिसजस्ता समस्या देखिएका छन्। विश्व स्वास्थ्य संगठनले पनि कोभिड संक्रमण निको भएको लामो समयसम्म यसको असर र विभिन्न स्वास्थ्य समस्या देखिन सक्ने चेतावनी दिँदै सामान्य समस्या भनेर बेवास्ता नगरी फलोअपमा बस्न सुझाएको छ। खोपले रोग प्रतिरोधात्मक प्रणालीलाई सक्रिय गराई एन्टिबडी विकास गरी शरीरमा बाँकी रहेका भाइरसका अंशलाई नष्ट वा शरीरबाट निष्कासन गरिदिँदा लङ कोभिडको समस्या समाधान हुनसक्छ भन्ने तर्क पनि अगाडि आएको छ। सटिक तथ्य नआउँदासम्म लक्षणहरूको आधारमा उपचार वा परामर्श दिनुबाहेक अर्काे विकल्प वा औषधि हाल छैन तर खोप लगाइसकेपछि समस्याहरू क्रमिक सुधार हुँदै गएको तथा हराएको अनुभव सुनाउने पनि बढ्दैछ। तसर्थ खोप प्रतिरक्षामा मात्र होइन, लङ कोभिडको उपचारको भूमिकाका रूपमा पनि देखिएको छ। कोभिडविरुद्धको खोप कोरोनाविरुद्धको खोप निर्माण गरेर भ्याक्सिनेसन अभियान सुरु भएको ८ महिना हँुदासमेत कोरोनाले पटक पटक विश्वभर चुनौती दिइरहेको छ। मानव समुदाय र विज्ञानका लागि अहिले पनि मुख्य चुनौतीका रूपमा रही अर्थतन्त्रलाई धराशयी बनाउँदै लाखौंलाख मानिसलाई रोजगारी, आवास र गाँस, बासबाट समेत विमुख बनाइदिएको छ। नेपालमा झन्डै १० लाखभन्दा बढी रोजगारी गुमेका र आश्रित ५० लाख बढीलाई प्रत्यक्ष प्रभाव पारेको छ। गतवर्ष चैत्र ११ को लकडाउन खुलेयता आमरूपमा बिनामास्क, बिना स्यानीटाइजर र निर्धक्क सहर बजारमा ठेलमठेल घुमिरहेका बेला दोस्रो लहर सुरु भयो। पुनः वैशाख १५ गतेदेखि लकडाउन सुरु भई हाल स्मार्ट लकडाउनमा छौं। २०७८ पुस १७ सम्म खोप लगाउन योग्य दुई करोड १७ लाख ५६ हजार ७ सय ६३ जनालाई खोप लगाउने सरकारको प्रतिवद्धता तथा प्रधानमन्त्री केपी ओलीले प्रतिनिधिसभाको आगामी निर्वाचन कात्तिक २९ र मंसिर ३ गते पहिले १८ वर्षमाथिका सबैलाई खोप दिइसक्ने बताएका छन्। औषधि व्यवस्था विभागले कोभिसिल्ड, भेरोसिल, कोभ्याक्सिन, स्पुतनिक भी र साइनोभ्याकलाई आपत्कालीन प्रयोगका लागि अनुमति दिएको छ। तथापि खोप शुभारम्भ भएदेखि हालसम्म करिब ९ प्रतिशतले मात्रै खोप लगाउने अवसर पाएका छन्। खोप उपलब्ध गराउने जनाएका देशले सुनिश्चितता र सरकारले आफ्ना संयन्त्रहरूको सशक्त परिचालन गर्न नसकेकाले प्रतिवद्धता पूरा हुने देखिँदैन। कोभिसिल्डको दोस्रो मात्राको प्रतीक्षामा साढे १३ लाख जेष्ठ नागरिक छन्। कोरोनाविरुद्धको खोप २५ लाख बढीले पहिलो र ७ लाख ३५ हजार बढीले दोस्रो मात्रासमेत लिइसकेका छन्। हालसम्म भारतबाट २१ लाख दुई हजार, चीनबाट १८ लाख र कोभ्याक्समार्फत तीन लाख ४८ हजार गरी ४२ लाख ५० हजार मात्रा खोप भित्रिएको छ। जबकि भुटानले चीन र भारतबाट खोप खरिद गरी ६६ प्रतिशत बढी जनतालाई खोप उपलब्ध गराई हर्ड इम्युनिटी बनाइसकेको छ। खोप लगाएकामा रोग प्रतिरोधात्मक क्षमता बढ्नुका साथै तीनचौथाइमा संक्रमण नहुने र भएमा पनि जटिल र मृत्यु नहुने तथा अन्यमा संक्रमण सार्ने सम्भावना कम हुन्छ। नेपालमा दुई मात्रा खोप लगाएकामा दुई हप्तापछि संक्रमण नभएको र भए पनि अस्पताल भर्ना हुन परेको छैन भने मृत्युको त कुरै आएन। पहिलो मात्रा मात्रैले पनि अस्पताल भर्ना र मृत्यु हुन नदिएको दृष्टान्त दोस्रो लहरमा जेष्ठ नागरिकमा देखिएको छ। चुनौतीहरू स्वास्थ्य तथा जनसंख्या मन्त्रालयको नेतृत्व लिने मन्त्रीहरू छोटो समयमा फेरिँदा नेपालले अपेक्षाकृत रूपमा खोप भित्र्याउन र काम गर्न सकेको छैन। यद्यपि सुरुमा अनुदानका खोपमा भर परेर सरकार बस्यो र अहिले खरिद गर्न खोज्दासमेत खोप उत्पादन कम्पनी र दाताले पत्याएका छैनन्। पछिल्लो समय उनीहरूले सरकारी निकायले लेखेका पत्रको जवाफसमेत दिन छाडेकाले खोपको टुंगो छैन। कोरोना महामारीयता चार जना स्वास्थ्यमन्त्री भइसकेका छन्, बारम्बार मन्त्री परिवर्तन हँुदा दाता र खोप उत्पादनकर्ताले पत्याउन छाडेका छन्। संक्रमण सुरु हँुदा भानुभक्त ढकाल स्वास्थ्यमन्त्री थिए भने २०७७ पुस १० मा हृदयेश त्रिपाठी, २०७८ जेठ २१ मा शेरबहादुर तामाङ जो १९औं दिनमा पदमुक्त भए। तब असार १० गते शिक्षामन्त्री कृष्णगोपाल श्रेष्ठ थप जिम्मेवारीसहित मन्त्री भइआएका छन्। २०७४ फागुन ३ मा प्रधानमन्त्रीमा केपी ओली नियुक्त भएयता तीन वर्ष चार महिनामा पद्मा अर्याल, उपेन्द्र यादव, भानुभक्त ढकाल, हृदयेश त्रिपाठी, शेरबहादुर तामाङ र कृष्णगोपाल श्रेष्ठ ६ जना स्वास्थ्यमन्त्री भइसकेका छन्। अन्तमा, शरीरमा देखिएको सानोभन्दा सानो परिवर्तनलाई बेवास्ता नगरी छाती दुखे, खुट्टा सुन्निए, टाउको दुखे, राति सुत्न गाह्रो भए, श्वासप्रश्वासमा समस्या देखिए, अक्सिजन चाहिने भए तत्काल स्वास्थ्य परामर्श लिनुपर्छ। निमोनिया भइसकेकालाई विशेषत चिसो, धुम्रपान, मद्यपान, धुलो, धँुवाबाट बचाउनुपर्छ। रोकथामका लागि हातको सरसफाई, अनिवार्य मास्कको प्रयोग, दुई मिटरको भौतिक दूरी, भीडभाडमा नजाने, स्वास्थ्यमैत्री खानपिन र जीवनशैलीमा निरन्तरतामा हरपल सचेत भई संक्रमणबाट सुरक्षित हुनसकिन्छ। लेखक नेपाल चिकित्सक संघका कोषाध्यक्ष हुन्।"
ओली वरिपरिको राजनीति,"वाकपटुतामा माहिर मानिने प्रधानमन्त्री ओलीको बोलीमा राजनीति र सिंगो समाज लठ्ठ पर्यो नेपाली राजनीतिमा पछिल्ला केही वर्षमा एउटा नाम निकै चर्चित छ प्रधानमन्त्री केपी शर्मा ओली। चाहे विवादित कामका लागि होस् चाहे नयाँ सपना बाँड्न। प्रधानमन्त्री ओलीको नाम कुनै न कुनै रूपमा जोडिएकै हुन्छ। नेपाली राजनीतिमा ओलीलाई एक आशाको किरणको रूपमा हेरिएको थियो। तर जब ओली प्रधानमन्त्रीको पदमा पुगे, त्यो आशा धमिलिँदै गयो। लामो संघर्ष र बलिदानमा गुज्रिएको देशमा नेपालको संविधान २०७२ ले निभ्नै लागेको दियोमा तेल थप्ने काम गरेको थियो। तर, संविधानसँगै भारतले गरेको नाकाबन्दीले नेपाललाई अस्तव्यस्त नै बनायो। भारतसँग परनिर्भर रहेको हाम्रो देशमा हाहाकार मचिन थाल्यो। त्यसबीच ओली पहिलोपटक नेपालको प्रधानमन्त्री बनेका थिए। प्रधानमन्त्री बनेलगत्तै ओलीले भारतको चर्को विरोध गर्न थाले। चीनसँग विभिन्न सन्धि गरे। केही समय चीनबाट तेल तथा खाद्यान्नहरू आयात पनि गरे। भारतको व्यवहारबाट आजित भएका नेपाली नागरिकलाई भारतविरुद्ध खुलेर बोलेको देख्दासुन्दा केही राहत महसुस भयो। उनीहरूले ओलीमा आशाको किरण देखे। ओलीले छोटो समय सत्ता सम्हाले पनि घरघरमा ग्याँसको पाइप पुर्याउनेदेखि पानीजहाज र रेलका सपना बाँड्न थाले। नेपालीले फिल्ममा मात्र देखेका पानीजहाज र रेल चढ्न नै पाइने भयो भनेपछि त ओलीलाई राजनेता नै मान्न थाले। त्यहीँबाट सुरु भएको थियो ओलीको चर्चा। त्यसपछि उनको सरकार गिर्यो तर उनी नेपाली नागरिकमा चर्चाका विषय बनिरहे। करिब तीन वर्ष अगाडि ओलीको एक निर्णयले नेपाली राजनीति पुनः तात्यो। त्यो थियो, बाम गठबन्धन। उनले रातारात पुष्पकमल दाहाल प्रचण्डसँग सहकार्य गरेर चुनावी तालमेल गर्ने र अन्त्यमा पार्टी एकता गर्ने निर्णय सुनाए। विगत लामो समयदेखि अस्थिर सरकार देखेकाभोगेका नेपाली नागरिकका लागि त्यो ठूलो राहत थियो। उनीहरूले मन खोलेर नेकपालाई झन्डै दुईतिहाईको सरकार बनाउने भोट दिए। तर त्यहीँबाट सुरु भयो, नेपाली राजनीतिको चर्तिकला। यही बहुमतलाई देखाएर अन्य केही साना पार्टीका साथ झन्डै दुईतिहाई सांसद सदस्यको साथ लिएर ओली प्रधानमन्त्री बन्न पुगे। बामएकतालाई संसारका कुनै पनि शत्तिाले फोड्न नसक्ने दाबी गर्दै आएका ओलीका आँखाअगाडि पार्टी जुट्नै नसक्ने गरी फुटेको छ। प्रधानमन्त्री बनेसँगै ओलीले पनि स्थिरताको निकै ठूलो हल्ला गरे। तर त्यो हल्ला धेरै टिक्न सकेन। हल्लामै सीमित बन्यो। ओलीले सत्ता सम्हालेको दुई वर्ष मात्र भएको थियो, पार्टीमा विवाद सिर्जना हुन थाल्यो। अध्यक्ष प्रचण्डसँग आलोपालो सरकारको नेतृत्व गर्ने बाचा गरेका ओलीले साढे दुई वर्ष नपुग्दै बाचा तोड्न थाले। पार्टीलाई एकलौटी तरिकाले चलाउन थाले। सरकारमा रहेका ओलीले न पार्टी निर्णय माने न त पार्टीसँग कुनै सल्लाह सुझाव नै गरे। यसै कुराले नेकपामा रडाको मचिन थाल्यो। विवाद यहाँसम्म पुग्यो कि नेकपा एमाले हुँदा लामो समय सहकार्य गरेका माधवकुमार नेपालसमेत प्रचण्ड कित्तामा जोडिन पुगे। तर पनि ओलीले यसलाई गम्भीरतापूर्वक लिएनन्। दुईतिहाईको दम्भले ओलीले आफ्नो घर भत्किएको पत्तै पाएनन्। विवादित विषयमा मुछिएका आफूनिकट नेताहरूलाई उनी बचाउँदै गए। आफ्नो गुट बचाउँदा पार्टी स्खलित भएको पत्तै पाएनन्। पार्टीको विवाद बढ्दै गयो। त्यसै क्रममा भारतले नेपालको भूभाग कालापानीमा सडक खन्न थालेको खबर बाहिर आयो। त्यसैको मौका छोपेर ओलीले नेपालको नक्सामा कालापानीसहितको भूभाग थप्ने निर्णय गरे। उनलाई यो कुराले पुनः चर्चामा ल्यायो। यसै क्रममा प्रचण्डले ओलीलाई १९ पृष्ठ लामो आरोप पत्र बुझाए। त्यसपछि सुरु भयो, ओलीलाई थप समस्या। पार्टीको विवादलाई राष्ट्रिय विवाद बनाएर ओलीले संविधानविपरीत संसद् नै विघटन गरिदिए। जुन नेपाली राजनीतिमा नसोचेको काम थियो। उनले संविधानको मर्म कुल्चिने कोसिस गरे। उनको कोसिसलाई अदालतले सफल हुन दिएन। संसद् ब्यूँतियो तर नेकपा फुट्यो। नेकपालाई अदालतले नेकपा एमाले र माओवादी केन्द्रमा नै फर्काइदियो। एमालेमा फर्किएपछि उनले माधव नेपालहरूलाई पार्टीमा समेट्न सक्नु पथ्र्यो। तर ओलीको इगो हट जो भएको थियो। उनले पार्टीको स्थायी कमिटी नै फेरबदल गरे। नेपाललगायतका नेतालाई कारबाही गरे। त्यसपछि नेकपा एमाले पनि फुटको संघारमा पुग्यो। एकातर्फ पार्टीको आन्तरिक विवाद चल्दै थियो, त्यसैबीच ओलीले संसद्मा विश्वासको मत लिने बताए। उनलाई आफ्नै पार्टीको एक समूहले सहयोग नगर्दा विश्वासको मत प्राप्त हुन सकेन। ठूलो दलको हैसियतले उनी पुनः प्रधानमन्त्रीमा नियुक्त भए। यहाँ पनि उनले ३० दिनमा विश्वासको मत लिनुपर्ने थियो त्यो पनि लिएनन्। राजीनामा पनि दिएनन्। संविधानको धारा ७६(५) को प्रक्रिया अगाडि बढाउन राष्ट्रपतिलाई आश्वस्त पारे। त्यसको भोलिपल्ट बिहान पत्रकारहरूसँग कुरा गर्दै विश्वासको मत पाउने आधार नदेखेकाले नलिएको र कसैले पुर्याएर ल्याउँछ भने आफूले स्वागत गर्ने बताए। विपक्षीको आधार पुग्ने देखेपछि उनी आफैं प्रधानमन्त्रीको दाबी पेश गर्न पुगे। जसले उनी सत्ताका लागि कतिसम्म कसरत गर्न सक्छन्, त्यसलाई प्रष्ट पार्छ। त्यसपछि मध्यरातमा क्याबिनेटको बैठक बोलाएर उनले पुनः संसद् विघटन गरे। संसद् विघटनप्रति प्रष्ट नबनेको संविधानलाई नै अनेक ढंगबाट व्याख्या गरेर ओलीले दुईदुई पटक संसद् भंग गरे। अझ अचम्मको कुरा त बितेका तीन वर्षमा १६ पटक मन्त्रिमण्डलको पुनर्गठन गरे उनले। एउटै प्रधानमन्त्रीले तीन वर्षमा १७ पटक मन्त्रिपरिषद् परिवर्तन गर्नु स्थिर सरकारको परिकल्पना गरेको संविधानको मर्मविपरीत नभएर के हुनसक्छ ? पछिल्ला तीन वर्ष चार महिनामा प्रधानमन्त्री ओलीले ५९ जनालाई मन्त्री बनाइसकेका छन्। एकपटक मन्त्रिमण्डल पुनर्गठन हुँदा राज्यलाई पर्ने आर्थिक भार त एक ठाउँमा होला त्योभन्दा गलत संस्कारको विकास हुनुले मुलुकको राजनीतिक यात्रा गलत दिशातर्फ जाने कुरामा दुईमत रहेन। झन्डै दुईतिहाई बहुमतसहित शक्तिशाली प्रधानमन्त्री बनेका ओली एउटै कार्यकालमा प्रधानमन्त्रीको सेवासुविधा नछोडी दुईपटक प्रधानमन्त्री बन्न पुगे। तर सरकार नेतृत्वका तीन वर्ष बित्दा संसद्मा विश्वासको मतसमेत पाउन सकेनन्। आफैं विश्वासको मत माग्दै संसद्मा पुगेका ओलीलाई संसद्ले अविश्वास गरे पनि केही फरक परेन। संसद्ले अविश्वास गरेका प्रधानमन्त्री राजीनामा दिनुको साटो चुपचाप प्रधानमन्त्री निवासमै बसे। प्रधानमन्त्रीले पाउने सेवासुविधा लिएर पुनः प्रधानमन्त्री बनेर कार्यकालको अंक थप्ने काम गरे। २०७८ वैशाख २७ गते विश्वासको मत नपाएपछि ओलीले राजीनामा दिनुको साटो वैशाख ३१ गते ठूलो दलको हैसियतमा दोस्रोचोटि प्रधानमन्त्रीको सपथ लिए। संघीय गणतन्त्रलाई संस्थागत बनाउने जिम्मेवारीका साथ सरकारको नेतृत्व गरेका प्रधानमन्त्री ओलीको प्रारम्भ नै शुभ थिएन। तर वाकपटुतामा माहिर मानिने प्रधानमन्त्री ओलीको बोलीमा राजनीति र सिंगो समाज लठ्ठ पर्यो। ओलीले प्रधानमन्त्री भएको साढे तीन महिनापछि चारपटकसम्म मन्त्रिमण्डल बिस्तार गरेर २०७५ जेठ १८ गते मात्रै २५ सदस्यीय मन्त्रिमण्डल सहितको सरकारलाई पूर्णता दिएका हुन्। ससाना कुराबाट असन्तुष्ट भइहाल्ने र ससाना कुराबाट पुलकित बनिहाल्ने ओलीले सामान्य कारणबाट मन्त्री हटाउने र सामान्य प्रभावबाट मन्त्री बनाउने काम गर्दै आएका छन्। नेपाली राजनीतिमा आफू सत्तामा टिकिरहनु नै स्थिरता मान्ने चिन्तनलाई प्रधानमन्त्री ओलीले अझ स्थापित बनाउन सफल बनेका छन्। अब त जय अस्थिरता भन्नुको कुनै विकल्प रहेन। बामएकतालाई संसारका कुनै पनि शक्तिले फोड्न नसक्ने दाबी गर्दै आएका ओलीका आँखाअगाडि पार्टी जुट्नै नसक्ने गरी फुटेको छ। ओली पार्टी फुटलाई स्वीकार्न तयार छैनन्।"
शुद्धीकरणमा राजनीति,"राजनीतिक दलहरूको नियत सफा भए जुनसुकै नीतिबाट पनि देश समृद्ध बन्छ हाम्रो राजनीतिको निर्मम समीक्षा गर्ने बेला भएको छ। देशको असफलताको मूलकारक भनेर दोष लगाइएको ३० वर्षे पञ्चायत अन्त्य भएको पनि ३० वर्ष बढी भइसकेको छ। दलहरूबाट आशातीत विकासको प्रत्याभूति नभएपछि बहुदलीय व्यवस्थाले मात्र नहुने रहेछ। संघीयता र गणतन्त्रले मात्र देश विकसित बन्छ भनेर आफ्नो असक्षमता तथा असफलतालाई लुकाउने प्रयास भयो। परिणामतः गणतन्त्र घोषणाको १३ वर्ष अनि संघीयता कार्यान्वयनको समेत झन्डै एक कार्यकाल बित्न लाग्यो। बहुदलीय व्यवस्थाको सुरुआतीसँगै सत्तारोहण गरेका कृष्णप्रसाद (केपीदेखि) स्थिर अनि बलियो सरकारको माध्यमबाट विकसित देशको सपना बाँडेका केपी (खड्गप्रसाद) सम्मले सत्ताको बागडोर हाँके। २०४७ देखि २०७४ सम्मको २७ वर्षमा राजनीतिक दलका २३, तत्कालीन राजाका दुई र दलरहित एक गरी २६ सरकारहरू बने तर जति सरकार बने पनि संस्कारचाहिँ फेरिएन। हाकिम फेरिए हुकुम र हैकम फेरिएन, शासक फेरिए शासन फेरिएन, खुकुरी फेरिए प्रहार फेरिएन, साहु फेरिए शैली फेरिएन, ब्याधा फेरिए तीर फेरिएन, पात्र फेरिए पद्घति फेरिएन, अचानो फेरियो यद्यपि चोट फेरिएन। अहिले पनि सत्ताका आकांक्षीहरू विगतमा नै पटकपटक परीक्षण अनि असफल भएकै पात्रहरू हुन्। उनीहरूले पनि संस्कार फेर्न सकेका थिएनन् र सक्ने ल्याकत राख्दैनन्। के सरकार फेर्दैमा र चुनाव गर्दैमा देशले प्रगतिको बाटो समाउँछ ? किञ्चित समाउँदैन, निर्वाचन गर्दैमा कुहिएको आलु फ्रेन्चफ्राई हँुदैन। सरकार वा व्यवस्थाको परिवर्तनले मात्र स्वतः विकास अनि सभ्यता सम्भव बन्दैन। देशको प्रगतिमा नीतिभन्दा राम्रा नेता, उनीहरूको असली नियत अनि क्षमता महŒवपूर्ण हुने शाश्वत विश्वपरिदृश्यलाई आत्मसात गर्नुपर्छ। नीति होइन, नियत हेरौं राजनीतिक दलहरूको नियत सफा भए जुनसुकै नीतिबाट पनि देश समृद्ध बन्छ। नीतिका प्रयोेगकर्ताहरू बेवकुफ भए हरेक कल्पना र परीक्षण अफापसिद्घ हुन्छ। पुँजीवादी शासन नाम दिइएका थुपै्र देशहरूमा सर्वसाधारणलाई निःशुल्क सरकारी सार्वजनिक यातायातको व्यवस्था छ। सरकारले सहरका मुख्य ठाउँमा संकलन केन्द्र राखेर उच्च घरानियाबाट लत्ताकपडा र खाध्यवस्तु दान गर्न लगाउँछ अनि गरिबहरूलाई वितरण गर्दछ। पुँजीवाद कै उच्चस्वरूप भनेर व्याख्या गरिने अधिकांश युरोपियन देशहरूमा शिक्षा तथा स्वास्थ्य निःशुल्क र रोजगारीको उच्च प्रत्याभूति छ। प्रत्यक्ष निर्वाचित कार्यकारीको पद्घतिमा संसद्को सार्वभौमिकता गुम्छ र निरंकुशताको सम्भावना हुन्छ भनेर अड्चन थाप्नेहरूले किन अमेरिका र रसिया जस्ता सफल एवं सक्षम मुलुकहरूको इतिहास विर्सिएका छन् ? एकथरि संघीयताले नै सबै बिग्रिरहेको, सर्वनाश हुन लागेको अनि देश र नागरिकता पनि अर्कैको हुन सक्ने त्रास देखाउँछन्। अर्काथरी संघीयता भएकै कारण आम उन्मुत्तिासाथ सम्पूर्ण आर्थिक सामाजिक, सांस्कृतिक समस्याहरूको जादुमय निराकरणको आधार बनेको तर्क दिन्छन्। हिटलर, नेपोलियन बोर्नापाट अनि जुलियस सिजरजस्ता खराब पात्रहरूलाई मात्र उदाहरणमा प्रस्तुत गर्नेले सी चिङ फिङ, निकोलस सार्कोजी, विड्रो विल्सन, फ्राकंलिन डी रूजभेल्ट, दाईसिया पिगंजस्ता नामहरूलाई किन सम्झदैनन् ? प्रधानमन्त्री पद्घतिमा रहेका भारत तथा बेलायत दुवैले प्रगति र सभ्यतामाथि ठूलै बाजी मारेका छन्। ली क्वान, महाथिर वीन महोमद, मारग्यारेट थ्याचरजस्ता संसदीय प्रधानमन्त्रीको इतिहास स्वर्णीम छ। छिमेकी भारतमा कसैको स्पस्ट बहुमत नहुँदा पनि पूर्वप्रधानमन्त्री मनमोहन सिंहले बिनाअवरोध दुवै कार्यकाल पूर्ण समय सरकारको नेतृत्व गरे। अमेरिकामा प्रजातान्त्रिक र चीनमा साम्यवादी प्रणाली छन्। गम्भीर मतभेद अनि बेमेलसहित फरक विचार र सिद्घान्तमा आधरित ती राजनीतिक चेतनाबीच दुवै राष्ट्र सफलताको यात्रामा उत्तिकै अब्बल छन्। भारत गणतन्त्रमा र बेलायत राजतन्त्रमा छन् परन्तु उनीहरूको विकास भएकै छ। प्रगति चुलिएकै छ, अग्रगमन निरन्तर छ। स्वीडेन, जापान, युनाइटेड अरब इमिरेटस, कुवेत, डेनमार्कजस्ता राष्ट्रमा राजतन्त्र नै प्रिय छ। अमेरिका, भारत, चीन, फ्रान्समा गणतन्त्र उत्तिकै सफल छ। संसदीय पद्घति नै अवलम्वन गरेका इथियोपिया, लिविया, इराक असफल रहे पनि क्यानडा, भारत, जापान, कुवेत, सिंगापुर, बेलायत, डेनमार्क, फिनल्यान्ड, जर्मनी सफलताका पर्याय छन्। अनि साइप्रस, अर्जेन्टिना, अमेरिकाले सर्वाधिकार सम्पन्न प्रत्यक्ष राष्ट्रपतिकै व्यवस्थाभित्र आफूलाई सबलीकरण गराए पनि अफगानीस्थान, कंगो, इन्डोनेसिया, नाइजेरिया, जिम्माबेजस्ता उदाहरणहरूले राष्ट्रपति आलंकारिक मात्रै हुनुपर्ने तर्कलाई सघाउँछ। मुख्यतः नागरिकलाई व्यवस्थाको नाम र प्रणालीभन्दा व्यवस्थाले दिने काम महŒवपूर्ण सवाल हो। एकथरि संघीयताले नै सबै बिग्रिरहेको, सर्वनाश हुन लागेको अनि देश र नागरिकता पनि अर्कैको हुन सक्ने त्रास देखाउँछन्। अर्काथरी संघीयता भएकै कारण आम उन्मुक्तिसाथ सम्पूर्ण आर्थिक सामाजिक, सांस्कृतिक समस्याहरूको जादुमय निराकरणको आधार बनेको तर्क दिन्छन्। स्वीट्जरल्यान्ड संघीय छ, उसको विकास र सभ्यताको उचाइ अनि मानवको जीवनस्तर संसारमा सबैका लागि इष्र्यायोग्य र अनुकरणीय छ। युरोपकै अन्य केही मुलुक जस्तै इटाली, फ्रान्स एकात्मक र केन्द्रिय शासन व्यवस्थामा रहेर पनि अरूहरूको विकासलाई धावा बोलिरहेछन्। हामी केवल संविधानलाई हरेक अपेक्षित तथा अनपेक्षित नतिजाको आधार सम्झन्छौं। संसारकै सबैभन्दा व्यवस्थित प्रजातान्त्रिक अभ्यास हुने र प्रजातन्त्रको जननी मानिने बेलायतसँग आजसम्म लिखित संविधान नहुँदा पनि ऊ अरू सबैका लागि अनुकरणीय हिसाबमा चलेकै छ। न्युजील्यान्ड तथा इजरायलमा संविधान नभएका कारण विकासमा कुनै बे्रक लागेको छैन। तसर्थ अबको बहस व्यवस्थामा होइन, विकासका खाका र अभ्यासमा हुनुपर्छ। समस्याको चुरो कुरो त यो हो कि झन्डै पछिल्ला ४० वर्ष देशको राजनीति उही पात्रका वरिपरि घुमेको छ। विश्राम लिनुपर्ने उमेर समूहका मानिसले निरन्तर र पटकपटक अनि अवैधानिक हिसाबले शक्तिमा आशक्ति देखाउँदा पनि दलभित्रको युवा पुस्ता निस्क्रिय अनि लाचार बनेपछि दलीय व्यवस्थाको सौन्दर्यसमेत क्षीण हुन्छ। अधिकांश नेता राजनीतिक इमान्दारिता अनि परिस्कृत संस्कार छाडेर पद र शक्तिका लागि सदैव आशक्ति देखाउँछन्। औसत आयु ६७ रहेको देशमा शक्तिका लागि उत्साहित र आकांक्षी अधिकांश यो उमेरसमूह हाराहारी वा माथिका छन्। माक्र्सवादी अमेरिकी विश्लेषक नोम चोम्स्की यस्तो अवस्थालाई प्राविधिक हिसाबले मृत मानिसहरूको शासनको उपमा दिन्छन्। अब, राजनीतिमा नयाँ विवेकको उच्च आवश्यकता छ। बुढ्यौली र नेृतत्व शीर्षकमा शोधार्थीद्घय क्यार्थिन रोजिङ र फ्रान्जिका जनम्यानको अनुसन्धानमा विभिन्न देशका ७७ प्रतिशत सहभागीले युवा नेतृत्व मात्रै सक्षम तथा विश्वासिलो भनेका छन्। देशको समुल सकारात्मक परिवर्तनको योजना तथा जनताका समस्या हल गर्ने अठोट र अभ्याससहित युवाले दलको नेतृत्व गर्ने हिम्मत राख्नुपर्छ र राजनीतिलाई विज्ञता आधारित विकासमा लैजाने अठोठ गर्नुपर्छ। युवा नेतृत्व र विज्ञता आकर्षण विगतमा अमेरिकामा ओबामा ४६ वर्षमा राष्ट्रपति, बेलायतमा ड्याभिड क्यामरुन ४३ वर्षमा प्रधानमन्त्री, गणतन्त्र कंगोमा जोसेफ काबिला ३० वर्षमा राष्ट्रपति बनेको धेरै भएको छैन। सन् १७८३ मा विलियम पिट २४ र १९०४ मा जोन वास्टन ३७ वर्षमा बेलायती प्रधानमन्त्री थिए। अधिक अर्थसामाजिक परिवर्तनका बाहक भएका लोकप्रिय अमेरिकी राष्ट्रपतिद्घय रुजबेल्ट ४२ र रेगन ४३ मा सत्तासिन भए। विकास नमुनामा एउटा अलग सिद्घान्त नै प्रतिपादन गरेकी थ्याचर ५४ मा बेलायती प्रधानमन्त्री बनिन्। टोनी ब्लेयर ४२ मा प्रधानमन्त्री भए। सन्ना मरिन (३४) फिनल्याण्डमा प्रधानमन्त्री, नायव बुकेले (३९) सल्भादरको प्रधानमन्त्री, जसिन्दा अर्डेन (४०) न्युजिल्याण्डकी प्रधानमन्त्री, इम्यानुएल म्याक्रो (४२) फ्रान्सको राष्ट्रपति यस श्रृंखलाका वर्तमान उदाहरण हुन्। ती देशमा औसत आयु ८० माथि छ। जीवनको मध्य समय र सशक्त उर्जा भएकाहरूको नेतृत्व रहँदा फरक सोच, जाँगर, क्षमता प्रस्फुटित हुन्छ। उर्जावान् समयमा देशका लागि उच्च रचनात्मक योगदानको अभिप्राय तथा अभ्यास सम्भव रहन्छ। स्टेफन बक्लेयीको पुस्तक द प्राइममिनिस्टर एन्ड क्याबिनेटले भन्छ युवाहरूको सघन वर्चश्व तथा नेतृत्व भएको राजनीति गतिशील मात्र होइन सकारात्मक अनि उत्पादकसमेत देखिन्छ। जनसेवाका अनुपम क्षमता, सोच, अठोट अनि नागरिक समर्थन पनि रहन्छ। अफसोस यहाँ युवालाई राजनीतिले आकर्षण गरिरहेको छैन। अर्कोतिर दलभित्रका युवाहरू नेतृत्व लिन हैन, नेतृत्वप्रति लम्पट बन्न रुचाउनुले दलीय वितन्डा र विवेकहीनता झन् मौलाउँदैछ। त्यसैले, हरेक दलभित्रका युवा नेतृत्वले बासी पुस्तालाई काशी पठाएर आफूहरूलाई मैदानमा अगाडि सार्दै विकास समर्पित विज्ञताले निर्देशन गर्ने राजनीति (पोलिटिकल मेरिटोक्रेसी) स्थापित गर्नुपर्छ। राजनीतिमा विभिन्न सेवासमूहका विज्ञ मानिसको संलग्नता अर्को बाध्यकारी आवश्यकता हो। विकासोन्मुख गतिविधिहरूको सघनतालाई प्राविधिक ज्ञानको पर्याप्तताका लागि राजनीतिमा विभिन्न क्षेत्रका विज्ञहरूको पदार्पण आवश्यक छ, विश्व इतिहासमा यस्ता प्रशस्त उदाहरण छन्। न्युयोर्कमा सन् २००० का प्रख्यात मेयर माईकल ब्लुमवर्ग, इटालीका सिल्भियो वर्लस्कुनी, फ्रान्सका सर्ज ड्यासल्ट, युईएईका खालिफा बीन जायद अल नायन व्यापार र उद्यमका क्षेत्रबाट राजनीतिमा आएर सफल बने। विज्ञानमा ग्य्राजुएटेड भारतका ११औं राष्ट्रपति कलाम एरोनेटिक अनुसन्धानको जागिर छाडी राजनीतिमा लागे। सन् १९९१ का रुसी राष्ट्रपति बोरिस योल्तसिन निर्माण कम्पनीमा संलग्न थिए। फ्रान्कलीन रुजबेल्टमा पत्रकारिता अनि कुनै बेला मिन्नोसोट्टाका गर्भनर जेसस भेन्तुरामा फिल्म निर्देशनको गहिरो अनुभव थियो। अमेरिकाको राजनीतिक अभ्यासमा पछिल्लोपटक वकिलको संख्या अधिक छ। आर्थिक विकासमा द्रुतगति लिएका चीन, जापान, कोरिया, भियतनाममा प्राध्यापक विद्घान्हरूको सघन राजनीतिक संलग्नता देखिन्छ। पाकिस्तानी प्रधानमन्त्री इमरान खान क्रिकेटको अनुभवसँगै राजनीतिमा आएका हुन्। युक्रेनका बक्सिङ खेलाडी भित्ली क्लक्स अनि लाइबेरियाका फुटबल टिम प्रमुख जर्ज वोयको राजनीतिक पदार्पणसमेत राम्रै भएको थियो। जे ब्लोन्डेलको पुस्तक वल्र्ड लिर्डरसले निष्कर्ष दिन्छ कि कुनै अन्य पेशागत क्षेत्रमा विज्ञ अनुभवी मानिस राजनीतिमा आउँदा कम्तिमा दुईवटा फाइदा हुन्छन्। उनीहरूले आफ्नो जीविकोपार्जनका लागि देशको ढुकुटी दुरूपयोग गर्नुपर्दैन अनि उनीहरूसँग आफ्नो क्षेत्रको द्रुततर अभिवृद्घि गर्न प्रशस्त अनुभव र कौशलता रहन्छ। तसर्थ विभिन्न क्षेत्रबाट चामत्कारिक विज्ञ पात्र राजनीतिमा ल्याउने प्रयास हुन्छ। नेपालमा पनि सोच समुन्नत राष्ट्रको, समृद्घि फाउन्डेसन, प्रवुद्घ संघलगायतले यस्तो बहस चलाउँदैछन्। युवा नेताले यस प्रकारको भूराजनीतिक आवश्यकता र वास्तविकतालाई गहिरिएर मनन गर्नुपर्छ। नीतिको बहस छाडेर नियतमा गम्भीर सुधार, युवा पुस्ताको सघन हस्तक्षेप र सम्भव भएसम्मको विज्ञता आकर्षणले मात्र राजनीतिलाई नयाँ रूप दिनसक्छ। राजनीति शुद्धिकरणको पहिलो प्रयास यहीबाट सुरु हुनुपर्छ।"
अनपेक्षित व्यवहारले बालबालिकामा तनाव,"अहिलेको समयलाई हामी सबैजसोले प्रतिस्पर्धाको समय भनेर भन्दै आएका छौं। कलिला बालबालिकालाई घरमा खाना खाने बेलामा होस् वा शिशु कक्षामा प्राप्त गरेको उपलब्धिका सन्दर्भमा होस्, एकअर्कामा तुलना गरेर आफ्नो बच्चालाई उत्कृष्ट बन्न घच्घच्याउने काम हरेकजसो अभिभावकले गर्ने गरेको देखिन्छ। पूर्वप्राथमिक विद्यालयमा समेत बालबालिकाका बीचमा उनीहरूका पढाइ, लेखाइ तथा अन्य गतिविधिलाई तुलना गरी उत्कृष्ट र निकृष्ट बालबालिकाका रूपमा परिभाषित गर्ने काम शिक्षकशिक्षिकाले समेत गरेको पाइन्छ। अन्य व्यक्तिसँग तुलना र सफल व्यक्तिलाई पुरस्कृत गरेका दृश्यले बालबालिकालाई आफूले पनि केही राम्रो गरेर पुरस्कृत हुने चिन्तनको विकास हुन सक्ने एउटा सम्भावनालाई नकार्न सकिन्न। तर पनि बालबालिकाको सन्तुलित विकासलाई ध्यान नदिई क्षणिक र कृत्रिम उपलब्धिका लागि हौस्याउने कामले उनीहरूमा तनावपूर्ण वातावरणको सिर्जना भएको छ। यसले अनेकन् मनोसामाजिक समस्याहरू विकास हुने तथा अन्तर्निहित प्रतिभाको प्रस्फुटनमा अवरोध सिर्जना हुने सम्भावना बढ्छ। हरेक व्यक्तिमा जन्मजात केही न केही मौलिक र विशिष्ट क्षमता हुन्छ। तर उसको मूल प्रकृति र प्रवृत्तिा नबुझी यस्तो र उस्तो बन्नुपर्छ भनेर दिइने अर्ती र गरिने तुलना प्रतितुलनाले व्यक्तिलाई तनावपूर्ण अवस्थामा पुर्याउनुका साथै उसको आत्मबलसमेत कमजोर बनाइदिन्छ। राम्रो उद्देश्य राखेर गरिएको भए पनि ससाना बालबालिका बिचको प्रतिस्पर्धात्मक भावनाले उनीहरूलाई असामाजिक, असहिष्णु, असहयोगी, असन्तुष्ट, असंवेदनशील र मानसिकरूपमा असन्तुलित बनाएको अध्ययनहरूले देखाएका छन्। औपचारिक पढाइ लेखाइलाई धेरै जोड नदिने, सामयिक तथा लिखित परीक्षालाई आधार मानेर विद्यार्थीलाई विभिन्न समूहमा वर्गीकरण नगर्ने न्युजिल्यान्डको शिक्षण पद्धति र त्यसबाट उत्पादित जनशक्ति विश्वकै सबैभन्दा राम्रो जनशक्तिका रूपमा स्थापित हुनुको कारण बाल्यकालमा उनीहरूलाई सामाजिक, सहयोगी, सहिष्णु र शान्त एवं खुसी हुन सिकाउने विद्यालय शिक्षा नै हो भन्ने गरिन्छ। नेपालजस्ता तेस्रो विश्वका विद्यालयहरूमा विद्यार्थीलाई अव्यावहारिक र घोकन्ते शिक्षा दिने मात्र होइन, सामयिक परीक्षामा जसले बढी अंक प्राप्त गर्न सक्छ। उसलाई उत्कृष्ट घोषणा गर्ने अनि राम्रा सीप र क्षमता भएको तर परीक्षामा राम्रो गर्न नसक्ने विद्यार्थीलाई निकृष्ट र कमजोर भनेर उपेक्षा गर्ने प्रवृत्ति देखिन्छ। यसकारण सफल हुने विद्यार्थी आफूले राम्रो गर्नुभन्दा अरूले आफूलाई जितिहाल्ने हो कि भन्ने तनावमा रुमल्लिइरहेको हुन्छ। असफल ठहर गरिएको विद्यार्थी आफूसँग भएका सीप, क्षमता र कौशलको सही मूल्यांकन हुन नसक्दा पठनपाठन क्रियाकलापमा आफू कमजोर रहेको अनुभव गरी हीनताबोध ग्रन्थीले आक्रान्त भई जीवनभर दुःखी मात्र बनिरहन्छ। यस अर्थमा स्तरीकृत श्रेणी व्यवस्थामा विश्वास गर्ने अर्थात् विद्यालय शिक्षामा पनि पहिलो, दोस्रो र तेस्रो गरी विद्यार्थीको उपलब्धिका आधारमा विद्यार्थीलाई तुलनात्मक र सापेक्ष मूल्यांकन गर्ने प्रवृत्तिका कारण पढ्न लेख्न सिपालु वा कमजोर दुवै थरी विद्यार्थीलाई दुःखी र तनावपूर्ण बनाउने काम हाम्रा विद्यालयले गरेको देखिन्छ। हरेक व्यक्ति आफैंमा विशिष्ट र मौलिक अभिलक्षणयुक्त एवं कुनै न कुनै क्षेत्रमा विशिष्ट क्षमतासहित यस धर्तीमा जन्मिएको हुन्छ। सबैभन्दा पहिला बालबालिका वा व्यक्तिलाई व्यक्तिका रूपमा स्वीकार गर्न सक्नुपर्छ तर पूर्वनिर्धारित मानकका आधारमा व्यक्तिलाई कमजोर वा शक्तिशाली भनी वर्गीकरण गर्ने परम्परागत ढर्राका कारण जीवन र जीवनको खुसी तŒव ओझेलमा परेको छ भने बौद्धिकताको नाममा बालबालिकालाई प्राकृतिक र स्वाभाविक जीवन जिउनबाट वञ्चित गर्ने काम भइरहेको छ। व्यक्तिको वैयक्तिक मौलिक विशिष्टतालाई अवमूल्यन गरी एउटै साँचोमा ढाल्ने प्रयास गर्दा सबैमा असन्तुष्टिको मात्रा बढ्न गई समाज नै तनावपूर्ण स्थितिमा अल्मलिने सम्भावना बढ्छ। हात्ती, कछुवा, खरायो र बाँदरलाई को छिटो रूखमा चढ्न सक्छ भनी गरेको परीक्षणमा बाँदरको सफलतालाई लिएर बाँदर मात्रै उत्कृष्ट प्राणी हो भन्न खोज्नु आफैंमा भ्रमपूर्ण र असत्य कुरा हो। यी विषम प्रकृतिका क्षमतायुक्त प्राणीको वास्तविक क्षमता कुनै एक किसिमको परीक्षण प्रणालीबाट हुन सक्दैन। उनीहरूको मौलिक विशेषताको पहिचान र मूल्यांकनबिना गरिने वर्गीकरण आफैंमा अवैज्ञानिक र अव्यावहारिक हुन्छ। यस्तै आजका हाम्रा विद्यालयमा पूर्वनिर्धारित निश्चित साँचोभित्र सबै बालबालिकालाई राख्न खोज्दा वास्तविक बालप्रतिभाको अवमूल्यन हुन पुगेको छ। जसले गर्दा बालबालिकाबाट खुसी खोसिएको छ भने उनीहरूमा सिर्जनशील सीप विकासका लागि भोक जगाउन सकिएको छैन। कस्तो बानीको विकास गर्ने ? अभिभावकले हरेक बालबालिकामा आफ्नो अपूर्णता र असफलतालाई चिर्न सक्ने क्षमताको अपेक्षा राखेको हुन्छ। सन्तानबाट मात्र आफू पराजित हुन चाहने मनोवृत्तिका कारण बालबालिकामाथि उच्च अपेक्षा राख्ने अभिभावकको संख्या बढ्दै गएको छ। बालबालिकाको वास्तविक क्षमताको मूल्यांकन नगरी उनीहरूले प्राप्त गर्न नसक्ने उपलब्धिको अपेक्षा राखेको अवस्थामा वास्तविक वातावरण र उनीहरूका उपलब्धिबीच तारतम्य नमिल्दा उनीहरूको घरायसी र विद्यालयको वातावरण नै तनावपूर्ण बन्दछ। वास्तवमा बच्चा बच्चाजस्तै हुन पाए खुसी हुन्छन्। घर तथा विद्यालयमा उनीहरूलाई बच्चाजस्तै बनेर खेल्न, पढ्न र व्यवहार गर्न उत्प्रेरित गर्नुपर्छ। बच्चामा अत्यधिक मात्रामा रहने जिज्ञासाका कारण उनीहरू हरेक क्षण के, किन, कहाँ, कहिले र कसरीजस्ता प्रश्नहरूको ओइरो लगाउने गर्दछन्। यस्तो बेलामा उनीहरूलाई प्रश्न गर्न निरुत्साहित नगरी अभिभावक वा शिक्षकले जिज्ञासा मेटाउन सहयोगीको भूमिका निर्वाह गर्नुपर्छ। धेरै प्रश्न सोध्ने कामलाई झर्को लगाउने काम भनी निरुत्साहित गर्दा नयाँ कुरा सिक्ने, जान्ने र बुझ्ने अनुसन्धानात्मक सहज प्राकृतिक क्षमता संकुचित भई बालबालिका अन्तर्मुखी र कुण्ठित बन्न थाल्छन्। यहीबाट उनीहरूमा नकारात्मक तनाव सिर्जना भई बालसुलभ खुसी र सिर्जनशीलता हराउँदै जान्छ। बालबालिकालाई अनावश्यक रूपमा आफ्ना साथीसँग प्रतिस्पर्धी बनाउने वा जिज्ञासा राख्दा निरुत्साहित गर्ने कामका सट्टा सहयोगी एवं समूह कार्य गर्न उत्प्रेरित हुने बानीको विकास गरी दया, माया, करुणा र सहिष्णुताजस्ता मानवीय गुणहरूको विकास गर्न सहयोग पुर्याउनु पर्छ। ससाना बालबालिका खेलमा रुचि राख्छन्। त्यसैले उनीहरू अलि बढी चकचक गर्छन्। चकचके प्रवृत्ति बालबालिकाको स्वाभाविक प्रकृति हो भन्ने कुरालाई बुझेर खेलको माध्यमबाट सिप सिकाउने एवं समूहकार्यमा जोड दिने प्रवृत्तिको विकास गरे उनीहरूको मौलिक प्रतिभाले प्रस्फुरण हुने अवसर पाउँछ। कसको भूमिका कस्तो हुनुपर्छ ? बालबालिकालाई तनावमुक्त वातावरणमा खुसी हुँदै सिक्न र सहकार्य गर्न अभिभावक, शिक्षक र विद्यालयको महŒवपूर्ण भूमिका रहन्छ। यसका लागि अभिभावकले बालबालिकालाई आफूजस्तो होइन बालबालिकाजस्तै बनाउने उद्देश्य राख्नुपर्छ। उनीहरूका उपलब्धिलाई अन्य बालबालिकासँग तुलना नगरी निःसर्त स्वीकार गर्नुपर्छ। बालबालिकाले कति पढेभन्दा कति खुसी भए र कति सहयोगी र सहिष्णु बन्न सिके भन्ने कुरालाई महŒव दिई उनीहरूको संवेगात्मक विकासमा टेवा पुर्याउनुपर्छ। शिक्षकले अबोध बालबालिकालाई रित्तो मस्तिष्क लिएर ज्ञान थाप्न आएका विद्यार्थी हुन् भन्ने भ्रमलाई त्यागेर आफ्नो भूमिका उनीहरूलाई चाहिए जति ज्ञान दिने होइन, उनीहरूमै रहेको क्षमतालाई पहिचान गरी सबलीकरण गर्ने हो भन्ने कुरालाई बुझ्नु अपरिहार्य छ। बालबालिकाको श्रेणी विभाजन र जिज्ञासा राख्ने कामलाई निरुत्साहन नगरेर उनीहरूलाई बढीभन्दा बढी अभिव्यक्त हुने अवसर प्रदान गरी एकआपसमा सहिष्णुता कायम गर्ने जीवनोपयोगी सीप सिकाउने भूमिका शिक्षकको हुन्छ। यस्तै विद्यालयले विद्यार्थीलाई घोकाएर कुनै तह विशेषको परीक्षामा उत्कृष्ट अंक हासिल गरी आफ्नो विद्यालयको गुणस्तर दाबी गर्ने होइन, बालबालिकालाई खुसी हुन सिकाएर नयाँ कुरा सिक्न प्रेरित गर्नुपर्दछ। यसले बालबालिकामा रहेको तनाव व्यवस्थापनमा निकै सहयोगी भूमिका निर्वाह गर्दछ भने विद्यालय जीवनमा मात्र होइन। विद्यालयपछिको समग्र जीवनमा सन्तुलित, संयमित, सहिष्णु, सहयोगी एवं मानसिक रूपमा स्वस्थ नागरिक बन्ने सुअवसर विद्यार्थीलाई प्राप्त हुन्छ। अन्यथा बाल्यकालदेखि नै तनावको सामना गर्दै हुर्किएका बालबालिका जीवनभर बेखुसी, चिन्ता, इष्र्या र असहिष्णुताका कारण असंयमित र असन्तुलित अवस्थामा जीवन बिताउन विवश हुन्छन्। हाम्रा बालबालिका शैशव कालदेखि नै तनावको सामना गर्न बाध्य भएको सन्दर्भमा हाम्रो घरायसी वातावरण, विद्यालय र सामाजिक परिवेश बालबालिकाको संवेगात्मक विकासका लागि सहयोगी अनि बालमैत्री बन्नु अति आवश्यक छ। निष्कर्ष हरेक व्यक्तिमा जन्मजात केही न केही मौलिक र विशिष्ट क्षमता हुन्छ। यी क्षमतालाई पहिचान गरी उत्प्रेरणा दिन सकेमा व्यक्तिले त्यस क्षेत्रमा विशिष्टता प्राप्त गर्दछ। तर उसको मूल प्रकृति र प्रवृत्ति नबुझी यस्तो र उस्तो बन्नुपर्छ भनेर दिइने अर्ती र गरिने तुलना प्रतितुलनाले व्यक्तिलाई तनावपूर्ण अवस्थामा पुर्याउनुका साथै उसको आत्मबलसमेत कमजोर बनाइदिन्छ। अनावश्यक रूपमा प्रतिस्पर्धी बन्न प्रेरित गर्दा व्यक्ति कहिल्यै पनि खुसी बन्नै सक्दैन। यसैले प्रकृतिले कुनै पनि व्यक्तिलाई खोक्रो र रित्तो मस्तिष्कसहित जन्माएको हुन्न। सबैलाई कुनै न कुनै क्षेत्रको विशिष्ट क्षमता दिएकै हुन्छ। व्यक्तिको वैयक्तिक विशेषतालाई सम्मान गर्ने प्रवृत्तिको विकास गरी समाजमा सहयोग, सहकार्य, सहिष्णुता र सद्भावलाई प्रवद्र्धन गर्ने काममा सबैले सहयोग गर्नुपर्छ। यसको सुरुआत हरेक घर तथा विद्यालयमा बालबच्चालाई तनावरहित वातावरणमा हुर्कने अवसर दिलाएर गर्न सकिन्छ।"
