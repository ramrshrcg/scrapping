शीर्षक,विवरण
मधेस प्रदेश नभए राजधानी जनकपुरधाम हुँदैन : योगेन्द्र राय यादव,"जनकपुरधाम: सत्तारुढ दल जनता समाजवादी पार्टीका प्रदेशसभा सदस्य योगेन्द्र राय यादवले प्रदेशको नाम मधेस नभए राजधानी जनकपुरधाम नहुने बताएका छन्। शुक्रबार प्रदेशसभाको बैठकमा बोल्दै भूमि, व्यवस्था, कृषि तथा सहकारी राज्यमन्त्री समेत रहेका यादवले प्रदेशको नाम मधेस नभए राजधानी जनकपुरधाम नहुने बताएका हुन्। राजनीतिक सबालमा राजा जनक र माता जानकीसँग जोडेर बहस गरे कहिल्यै पनि प्रदेशको नाम र स्थायी राजधानी हुँदैन,' उनले भने, यदि स्थायी राजधानी र नाम हुन्छ, अनि जनकपुरधामलाई सहर्ष स्वीकार गर्ने भोजपुरावासी, बज्जिकावासीको आत्मामा चोट नपुगाओस् यो मेरो मिथिलावासीसँग आग्रह छ। यादवले नाम र राजधानी दुवै मिथिलाकै पक्षमा नहुने भन्दै भने, यदि तपाईँहरु चाहनुहुन्छ कि दुवैतर्फ मेरो कुरा होस् अर्थात् चित पनि पट्ट पनि मेरो होस्। त्यो सम्भव छैन, हामी पनि स्थायी राजधानीलाई भन्छौं, भोजपुरातर्फलगौं, उनले भने।"
"एसएसपी मृत्यु प्रकरण : घटनास्थल पुगिन् श्रीमती, अब मुचुल्का उठाइने","भैरहवा: संघीय प्रहरी इकाइ कार्यालय भैरहवाका प्रमुख एसएसपी सुशील कुमार यादवकी श्रीमती रुपम कुमारी यादव घटनास्थल (भैरहवा) पुगेकी छन्। उनी काठमाडौंबाट विमानमार्फत् साँझ भैरहवा आइपुगेकी हुन्। यसअघि एसएसपीका बुबा, आमालगायत परिवारका सदस्य कार्यालयमा पुगेका छन्। शुक्रबार दिउँसो एसएसपी यादवको शव कार्यालयको क्वाटरमा झुन्डिएको अवस्थामा फेला परेको थियो। श्रीमती नआएसम्म शव फेला परेको क्वाटरलाई सिल गरिएको थियो। श्रीमती पुगेपछि झुन्डिएको अवस्थामा रहेको शवलाई झारेर मुचुल्काको तयारी भइरहेको प्रहरी स्रोतले बतायो।"
कृषि कर्मका यादव प्रदेश २ का कांग्रेस सभापति,"जनकपुरधाम : नेपाली कांग्रेस प्रदेश २ को प्रथम अधिवेशनबाट सभापति शेरबहादुर देउवा पक्षका नेता कृष्णप्रसाद यादव विजयी भएका छन्। विजयी भएलगत्तै नवनिर्वाचित सभापति कृष्ण यादवले कांग्रेसीहरुलाई एकत्रित गरेर पार्टीलाई मजबुत बनाउने लक्ष्य अघि सारे। उनले पार्टीको व्यवस्थापकीय कमजोरीका कारण प्रदेशमा कांग्रेस कमजोर भएको बताए। उनले भने, कांग्रेसका लागि प्रदेश २ गढ नै थियो, तर व्यवस्थापकीय कमजोरीले विस्तारै कमजोर भयो। अब ती कमजोरीलाई हटाउँदै पार्टीलाई मजबुत बनाउँछु। उनले पार्टीलाई सक्रिय बनाउनका लागि युवाहरुलाई समेत सक्रिय बनाउने प्रतिवद्धता व्यक्त गरे। यादवले भने, युवाहरुलाई जिम्मेवारी दिएर पार्टीमा सक्रिय बनाउने छु। यादव प्रदेश २ का भौतिक पूर्वाधार विकास मन्त्री रामसरोज यादवलाई १ सय ४१ मतान्तरले पराजित गर्दै प्रदेश २ सभापतिमा विजयी भएका हुन्। देउवा पक्षका कृष्णले ९ सय ९६ मत ल्याएका थिए भने निधिकोइराला समूहको साथ पाएका रामसरोजले ८ सय ५५ मत मात्र ल्याउन सके। को हुन् कृष्ण यादव ? प्रदेश २ कांग्रेसको सभापतिमा निर्वाचित कृष्ण यादवसँग संविधानसभा सदस्य र रौतहट जिल्ला सभापति भएर दुईपटक पार्टीलाई हाँक्ने अनुभव छ। रौतहटको गढीमाई नगरपालिकाका वीरनगराका कृष्णलाई ३२ वर्षे राजनीतिको अनुभव छ। पारिवारिक वातावरण नै राजनीतिक रहेकाले त्यसको छाप उनीमाथि समेत परेको छ। कृष्णका बुवा रामचन्द्र राय यादव पनि नेपाली कांग्रेस पार्टीमा रहेर सक्रिय राजनीति गरे। उनी २ पटक कांग्रेसबाटै गाविस अध्यक्षमा निर्वाचित भएका थिए। बुवा राजनीतिमा सक्रिय रहेका कारण उनी पनि राजनीतिमै सक्रिए थिए। विसं २०४६ सालमा नेपाल विद्यार्थी संघको सदस्यता लिएर निरन्तर नेपाली कांग्रेसको राजनीतिमा सक्रिय रहको यादव कृषिबाट स्नातकसम्मको अध्ययन गरेका छन्। विसं २०५६ सालदेखि नै नेपाली कांग्रेसको महाधिवेशन प्रतिनिधि र महासमिति सदस्य रहँदै आएका छन्। २०६४ सालमा रौतहट निर्वाचन क्षेत्र नं ४ बाट संविधानसभा सदस्य भएर निर्वाचित भएका थिए। संविधानसभा सदस्य भएको ३ वर्षपछि भएको रौतहट जिल्ला अधिवेशनबाट २०६७ सालमा उनी पहिलो पटक जिल्ला सभापति बनेका थिए। त्यसपछि २०७२ सालमा समेत उनी रौतहट जिल्ला सभापति भएर काम गर्दै आइरहेका थिए। रामसरोजले दिए कृष्णलाई बधाइ सभापतिमा पराजित भएका रामसरोज यादवले निर्वाचित सभापति कृष्ण यादवलाई सफल कार्यकालको शुभकामना दिएका छन्। उनले सामाजिक सञ्जालमा लेखेका छन्, प्रदेश २ सभापति पदका लागि भएको निर्वाचनमा आफू र मेरो समूहलाई मतदान गर्ने सम्पूर्ण साथीहरुलाई हार्दिक आभार प्रकट गर्दछौँ। प्रदेश सरकारमा भौतिक पूर्वाधार विकासमन्त्रीसमेत रहेका रामसरोजको सरकारी निवासमा पुगेर सभापति कृष्णाले धन्यवाद ज्ञापन गरेका छन्। कृष्णाले प्रदेशमा कांग्रेसलाई सुदृढ र बलियो बनाउन सभापतिमा पराजित रामसरोजसँग सहयोग मागेका छन्। आन्तरिक प्रतिस्पर्धा सकियो। प्रदेशमा कांग्रेसलाई मजबुत बनाउनु छ। तपाईंको सहयोग चाहिन्छ, कृष्णाले भनेका थिए,तपाईंको आर्शीवाद र सहयोग चाहिएको छ।"
एकै दिन दुई महिलासहित तीन जनाको शव फेला,हेटौंडा: मकवानपुरमा आज बेग्लाबेग्लै स्थानमा एक पुरुष र दुई महिलाको शव फेला परेको जिल्ला प्रहरी कार्यालय मकवानपुरले जनाएको छ। फरकफरक स्थानमा दुई महिला झुण्डिएको अवस्थामा फेला परेका छन् भने मृत अवस्थामा एक पुरुषको शव फेला परेको हो। जिल्ला प्रहरी कार्यालय मकवानपुरका अनुसार मकवानपुरको हेटौंडा उपमहानगरपालिका५ सिँचाइ टोलमा वस्ने १८ वर्षीया आरती घिमिरे कोठामा र मकवानपुरगढी गाउँपालिका६ बस्ने ४२ वर्षीया सुनमाया रुम्वा गोलेको शव घर नजिकै रुखमा झुण्डिएको अवस्था फेला परेको जिल्लाका प्रहरी निरीक्षक देवेन्द्र दासले जानकरी दिए। उक्त दुवै शवलाई पोष्टमार्टमका लागि हेटौंडा अस्पतालमा पठाइएको छ। मकवानपुरगढी गाउँपालिका७ सुकौरामा आज अन्दाजी २५ वर्षीय एक पुरुषको शव फेला परेको छ। स्थानीयवासिन्दाले उक्त शव देखेपछि प्रहरीलाई खबर गरेका थिए। प्रहरीले शवको मुचुल्का गरी पोस्टमार्टमका लागि हेटौंडा अस्पतालमा पठाएको जनाएको छ। शवको पहिचान खुल्न सकेको छैन।
५० हजार वर्षअघि यस्तो थियो सामाजिक सञ्जाल,"सीएनएनः अफ्रिकामा ५० हजार वर्षअघि पनि सामाजिक सञ्जाल भएको खुलेको छ। करिब दशक लामो एक अध्ययनले ५० हजार वर्षअघि पनि सामाजिक सञ्जाल भएको खुलाएको हो। वर्तमान सामाजिक सञ्जालमाध्यम फेसबुक, ट्वीटर, टिकटक, युट्युब आदि आउनुभन्दा करिब ५० हजार वर्षअघिका मानव जातिले अन्य माध्यमबाट सामाजिक सञ्जाल कायम राख्ने गरेको पाइएको हो। पुरातत्वविद्हरुले करिब ५० हजार वर्षअघिका करिब १५ सयवटा मोती फेला पारेका छन्। अष्ट्रिचको अण्डाको बाह्य भागबाट बनेका डोनट आकारका ती मोतीमार्फत् सो समयका मानवजातिले सामाजिक सञ्जालको रुपमा प्रयोग गरेको हुन सक्ने पुरातत्वविद्हरुले बताएका छन्। त्यसबेलाका मानिसले एकअर्कासँग बातचित गर्दा सांकेतिकरुपमा सन्देश पठाउने गर्थे। मोतीबाट बनेका ती सामग्रीलाई उनीहरुले सांकेतिक सन्देशको माध्यमको रुपमा प्रयोग गर्थे। त्यस्तैखाले गोलाकारको वस्तुलाई हामीले अचेल औँठीको रुपमा प्रयोग गर्छौ, जर्मनस्थित पुरातत्व विभागकी अन्वेषक जेनिफर मिलरले सीएनएनसँग भनेकी छन्।"
जानकी प्रदेशमा एमालेको समर्थन,"जनकपुरधाम: प्रदेश २ को नामका लागि जनक प्रदेशको प्रस्ताव दर्ता गराएको नेकपा एमालेले जानकी प्रदेशमा समर्थन जनाएको छ। शुक्रबार बसेको प्रदेशसभा बैठकमा नेकपा एमालेकी सांसद शारदा देवी थापाले जानकी प्रदेशमै आफूहरुको समर्थन रहेको बताएकी छन्। पार्टी विभाजनअघि नेकपा एमालेको तर्फबाट प्रमोदकुमार यादवले जानकी प्रदेश र शारदा देवी थापाले जनक प्रदेश नाम दर्ता गराएकी थिइन्। प्रदेशसभा बेठकमा बोल्दै नेकपा एमालेकी सांसद शारदा देवी थापाले नेकपा एमालेले पनि जानकी प्रदेशमै समर्थन रहेको बताइन्। उनले जानकी प्रदेशभन्दा उचित कुनै अर्को नाम नहुनेसमेत दाबी गरिन्। सुरुमा हामीले जानकी प्रदेश नै दर्ता गराएका थियौं, पछि नेकपा एकीकृत समाजवादी पार्टीले जानकीमै अडेर बस्नुभयो, हामी जनक प्रदेश दर्ता गरायौं। नेकपा एमाले पनि जानकी प्रदेशलाई नै समर्थन गर्छौं, उनले भनिन्। थापाले जनककै नाममा जनकपुर नाम पर्न गएकाले जनकनन्दिनी जानकीको नाममा प्रदेशको नाम हुँदा आफूहरुका लागि त्योभन्दा बढी सौभाग्यको कुरा केही नहुने बताइन्। अन्तर्राष्ट्रिय स्तरमा पनि चिनिने सबैभन्दा ठूलो संरचना माता जानकीकै मन्दिर रहेको र पर्यटकहरु पनि यसैका लागि यहाँ आउने गरेकाले जानकी प्रदेश उचिन नाम हुने बताइन्। प्रदेशसभा सदस्य थापाले मुख्यमन्त्री राउतले समेत प्रदेशमा छोरीहरुका लागि विभिन्न अभियान सञ्चालन गरेको तथा तिनीहरुको अधिकारका कुरा गर्ने गरेकाले पनि जानकी नाम सबैभन्दा प्रभावकारी हुने बताइन्। जानकी नाम नारीमैत्री समेत रहेको उनले बताइन्। एमालेकै सांसद किशोरी साह कमलले जानकी नामको उच्चारण र त्यसलाई हेर्ने दृष्टिकोणले नै परिवर्तन गरिरहेको बताए। उनले रामायण सर्किटअन्तर्गत जनकपुरधामलाई जोडने कुरा भइरहेकाले प्रदेशको नाम सुझबुझका साथ जानकी नै उत्कृष्ठ हुने बताए। कमलले सत्तापक्षसँग समेत जानकी प्रदेश नाममै समर्थन जनाउन आग्रह गरे। अहिले तपाईँहरुकै सरकार दुई तिहाइ छ। तपाईँहरु भागबण्डा, मन्त्रालयका बाँडफाँड र पैसा कमाउनुस् तर नाममा बार्गेनिङ नगर्नुस्,' उनले भने।"
१४ महिने बालक अपहरण गर्ने भारतीय युवक पक्राउ,जनकपुरधाम : प्रहरीले १४ महिने बालकको अपहरण गरेको आरोपमा एक भारतीय युवकलाई पक्राउ गरेको छ। पक्राउ पर्नेमा भारत बिहार राज्यको जिल्ला सितामढी ग्राम पञ्चायत बाजपट्टी वडा नं १० घर भइ धनुषाको जनकपुरधाम उपमहानगरपालिका१६ पुल चोक स्थित डेरामा बस्दै आएका २५ वर्षीय सुरेश ठाकुर रहेको जिल्ला प्रहरी कार्यालय धनुषाले जनाएको छ। बुधवार साँझ करिब ७ बजेदेखि जनकपुरधाम उपमहानगरपलिका१७ मनहरपुरका रासलाल मुखियाको घर अगाडीको सार्वजनिक बाटोबाट उनका १४ महिने छोरा कृष्ण मुखिया हराएपछि प्रहरीमा जानकारी गराएका थिए। प्रहरी टोलीले खोजतलास गर्ने क्रममा ठाकुरलाई भारततर्फ बच्चा लिएर भाग्दै गरेको अवस्थामा नियन्त्रणमा लिएको हो। ठाकुरलाई बिहीबार अपराह्न करिब ४ बजे नगराइन नगरपालिका२ स्थित नेपाल भारतको सिमाना नजिकै बच्चालाई लिएर भारततर्फ भाग्दै गरेको अवस्थमा नियन्त्रणमा लिइएको प्रवक्ता जितेन्द्र बस्नेतले जानकारी दिए। बालकलाई उनकी आमा संगिता मुखियाको जिम्मा लगाइ ठाकुरलाई धनुषा जिल्ला अदालतबाट अपहरण तथा शरीर बन्धक मुद्दा शीर्षकमा म्याद थप लिइ थप अनुसन्धान थालेको जिल्ला प्रहरी कार्यालय धनुषाले जनाएको छ।
भाडामा बस्नेलाई पनि विद्युत् मिटर उपलब्ध हुन्छ : ऊर्जामन्त्री भुसाल,"काठमाडौं : ऊर्जा, जलस्रोत तथा सिँचाइमन्त्री पम्फा भुसालले पेट्रोलियम पदार्थको आयात न्यूनीकरण र विद्युत खपतका नीति बनाएर प्रभावकारी कार्यान्वयन गरिने बताएकी छन् । मन्त्रालयमा आज आयोजित पत्रकार सम्मेलनमा उनले अबका दिनमा सङ्गठित क्षेत्रमा प्रयोग हुँदै आएको ग्यास चुल्होलाई विद्युतीय चुल्होले विस्थापित गर्ने नीति अख्तियार गरिएको बताइन्। उनले भनिन्, विद्युत खपत गर्ने ठूला उद्योग स्थापनाका लागि प्रोत्साहन गर्ने र विद्युतीय सवारी साधनको प्रवर्द्धनदेखि हरेक क्षेत्रमा विद्युतीय उपकरण उपयोग गर्ने नीति लिएको छु । त्यसका लागि सरकारी एवं निजी क्षेत्रका सङ्घसंस्थासँग निरन्तर छलफल गरिरहेको छु । विद्युत् वितरण विनियमावली २०६९ लाई परिवर्तन गरेर ग्राहकमैत्री विद्युत् वितरण विनियमावली बनाइएको उनले जानकारी दिइन् । मन्त्री भुसालका अनुसार अब ग्राहकले मागेको समयमा सहजै विद्युत् पाउने छन् । एक सय केभिएसम्म विद्युत् सबैलाई तथा सामुदायिक डेरी, चिस्यान केन्द्र, खानेपानी, सिँचाइ क्षेत्रलाई २०० केभिएसम्म विद्युत् प्राधिकरणकै ट्रान्सफरमरबाट उपलब्ध हुनेछ । अब घर भाडामा बस्नेले पनि प्राधिकरणको छुट्टै मिटर लिइ ग्राहक बन्न सक्ने र अपार्टमेन्ट तथा कोलनीमा बस्नेले छुट्टै मिटर लिएर ग्राहक बन्न सक्नेछन् । यसबाट शहरी क्षेत्रमा डेरा गरी बस्ने लाखौँ जनता लाभान्वित हुनेछन्, मन्त्री भुसालले भनिन् । नेपाल विद्युत् प्राधिकरण र वैकल्पिक ऊर्जा प्रवर्द्धन केन्द्रबीच सहकार्य गरी आगामी दुई वर्षभित्र देशलाई पूर्ण विद्युतीकरण गर्न कार्ययोजना बनाएर काम अगाडि बढाएको उनले जानकारी दिए । सिँचाइतर्फका राष्ट्रिय गौरवका आयोजनाको निर्माण कार्यलाई तीव्रता दिएको छु भने स्यालो तथा डीप ट्युवेल निर्माण गरी सिँचाइ सुविधा विस्तार गरिएको मन्त्री भुसालले जानकारी दिइन् ।"
सन्तान जन्माउने दम्पतीलाई चीनले ३७ लाख रुपैयाँ दिने,"जिलिनः चिनियाँ प्रान्तले सन्तान जन्माउने दम्पतीलाई ३१ हजार ४ सय (३७ लाख नेपाल रुपैयाँ बढी) अमेरिकी डलर बेबी लोन उपलब्ध गराउने भएको छ। चीनको उत्तरपुर्वी प्रान्त जिलिन सरकारले बिहे गर्ने र बच्चा जन्माउने दम्पतीलाई प्रोत्साहन स्वरुप सो रकम बेबी लोन उपलब्ध गराउने भएको हो। चीनमा जनसंख्या बृद्धि भएपछि सरकारले जनसंख्या घटाउन विभिन्न रणनीति बनाएको थियो। जनसंख्या घटाउने रणनीतिपश्चात चीनको जनसंख्या ह्वात्तै घटेपछि जिलिन प्रान्त सरकारले सो रणनीति अघि सार्ने बताइएको छ। सो रणनीतिअनुसार सन्तान जन्माउने दम्पतीलाई ३१ ह्जार चार सय बेबी लोन दिने र सन्तानको संख्याअनुसार ब्याजदरमा समेत हेरफेर गरिने बताइएको छ। यद्यपि, सो रणनीति कहिलेदेखि लागु हुने भन्नेबारे भने जानकारी नदिइएको बताइएको छ। म्यानमार सेनाले सन् २०२३ मा नयाँ चुनाव गराउने बुर्माः म्यानमार सेनाको सरकारले सन् २०२३ मा नयाँ चुनाव गराउने योजना बनाएको छ। सैन्य सरकारले सन् २०२३ अगष्टमा आयोजना हुनेगरी नयाँ चुनाव गराउने योजना बनाएको हो। नयाँ चुनावबारे म्यानमार सेना प्रमुख मिन आउङ लेइङले स्थानीय टेलिभिजन एमआरटिभीमार्फत् बिहीबार जानकारी दिएका हुन्। राज्यको स्थायित्व र शान्तिका लागि हामीले सन् २०२३ अगष्टमा आयोजना हुने गरी बहुदलीय आम चुनाव गराउने योजना बनाएका छौं, सेना प्रमुखले भनेका छन्। नयाँ चुनावपछि बन्ने सरकारपछि सेनाले सत्ता छोड्ने प्रतिज्ञासमेत सेना प्रमुखले गरेका छन्। सेना प्रमुख लेइङले आम चुनावमा सघाउन सेनालाई सघाउनसमेत जनतासमक्ष आग्रह गरेका छन्। चीनको खतरा रोक्न जापानद्वारा ऐतिहासिक रक्षा बजेट स्वीकृत टोक्योः जापान सरकारको मन्त्रिपरिषदले ऐतिहासिक रक्षा बजेट स्वीकृत गरेको छ। चीनबाट आउने खतरा रोक्न मन्त्रिपरिषदले शुक्रबार एक वर्षका लागि ऐतिहासिक रक्षा बजेट स्वीकृत गरेको हो। आगामी वर्ष अप्रिलदेखि निकासा गरिने सो बजेट ४७२ बिलियन डलर रहेको बताइएको छ। चीनको खतरा रोक्न आफ्नो रक्षा क्षमता बढाउने उदेश्यले सरकारले सो बजेट स्वीकृत गरेको बताइएको छ। रक्षा क्षमता बढाउने उद्देश्यले जापान सरकारले छुट्याएको सो रकम हालसम्मकै उच्च भएको समेत अन्तर्राष्ट्रिय मिडियामा खबर छ। आगामी वर्षा लागि सरकारले छुट्याएको सो रकम जापानको रक्षा इतिहासमा ८ वर्षयताकै उच्च भएको जापान टाइम्समा खबर छ। दक्षिण कोरियादुवारा पूर्व राष्ट्रपतिलाई माफी सिओलः दक्षिण कोरियाली सरकारले पूर्व राष्ट्रपति पार्क जेउन हेलाई माफी दिएको छ। भ्रष्टाचारको आरोपमा २२ वर्षे जेल सजाय भोगिरहेकी पूर्व राष्ट्रपति हेलाई सरकारले माफी दिएको हो। त्यहाँको राष्ट्रपतिय कार्यालय ब्लु हाउसका प्रवक्ता पार्क क्युङ मीले शुक्रबार सो जानकारी दिएका हुन्। राष्ट्रपति मुन जाईले पूर्व राष्ट्रपति हेको बिग्रदो स्वास्थ्य अवस्थालाई ध्यानमा राखी माफी दिएको प्रवक्ता मीले बताएका छन्। सन् २०१७ मा लोकतान्त्रिक नेताको रुपमा दक्षिण कोरियाको राष्ट्रपति बनेकी पार्कलाई विभिन्न अभियोगमा पदबाट जबरजस्ती हटाइएको थियो। सत्ता र शक्तिको दुरुपयोग गर्दै भ्रष्टाचार र अन्य गतिविधि गरेको भन्दै सन् २०१८ मा उनी दोषी ठहरिएकी थिइन्। सो आरोपमा त्यहाँको उच्च अदालतले करिब २४ वर्षको जेल सजाय सुनाए पनि पछि उनको सजाय २० वर्ष हुने गरी फैसला गरिएको थियो। सन् २०१९ मा जेल पुगेकी ६९ वर्षीया पुर्व राष्ट्रपति हेले ४ वर्ष ८ महिनाको जेल जिवनपछि सरकारले माफी दिएको बताइएको छ। माफीपछि उनी आफ्नो स्वास्थ्य सुधारतर्फ र सरकारलाई सघाउनेतर्फ केन्द्रीत हुने अन्तर्राष्ट्रिय मिडियामा खबर छ। १५ सयभन्दा बढी हवाई उडान रद्द सिकागोः युनाइटेड एयरलाइन्स होल्डिङ्सलगायत विभिन्न कम्पनीले १५ सयभन्दा बढी उडान सेवा रद्द गरेको छ। ती कम्पनीहरुले क्रिसमस इभको लागि तय भएका १५ सयभन्दा उडान सेवा रद्द गरेको हो। कम्पनीले बिहीबार इमेलमार्फत् यात्रुहरुलाई सो जानकारी दिएको हो। बढ्दो ओमिक्रोन भेरियन्ट संक्रमण जोखिमका कारण आफुहरुले शुक्रबारका लागि तय भएका १५ सयभन्दा बढी उडान रद्द गरेको कम्पनीहरुले जनाएका छन्। यस्तै डेल्टा एयरलाइन्सले भने क्रिसमसको कारण पाइलट दलका सदस्यहरु व्यस्त रहेको कारण देखाउँदै शुक्रबारका लागि तय भएका करिब ९० वटा उडान रद्द गरेको जनाएको छ। यद्यपि, युनाइडेट एयरलाइन्सले बाँकी ३१ सय वटा उडान भने सञ्चालन गर्ने जनाएको छ। ५० हजार वर्षअघि पनि सामाजिक सञ्जाल भएको खुलासा सीएनएनः अफ्रिकामा ५० हजार वर्षअघि पनि सामाजिक सञ्जाल भएको खुलेको छ। करिब दशक लामो एक अध्ययनले ५० हजार वर्षअघि पनि सामाजिक सञ्जाल भएको खुलाएको हो। वर्तमान सामाजिक सञ्जालमाध्यम फेसबुक, ट्वीटर, टिकटक, युट्युब आदि आउनुभन्दा करिब ५० हजार वर्षअघिका मानव जातिले अन्य माध्यमबाट सामाजिक सञ्जाल कायम राख्ने गरेको पाइएको हो। पुरातत्वविद्हरुले करिब ५० हजार वर्षअघिका करिब १५ सयवटा मोती फेला पारेका छन्। अष्ट्रिचको अण्डाको बाह्य भागबाट बनेका डोनट आकारका ती मोतीमार्फत् सो समयका मानवजातिले सामाजिक सञ्जालको रुपमा प्रयोग गरेको हुन सक्ने पुरातत्वविद्हरुले बताएका छन्। त्यसबेलाका मानिसले एकअर्कासँग बातचित गर्दा सांकेतिकरुपमा सन्देश पठाउने गर्थे। मोतीबाट बनेका ती सामग्रीलाई उनीहरुले सांकेतिक सन्देशको माध्यमको रुपमा प्रयोग गर्थे। त्यस्तैखाले गोलाकारको वस्तुलाई हामीले अचेल औँठीको रुपमा प्रयोग गर्छौ, जर्मनस्थित पुरातत्व विभागकी अन्वेषक जेनिफर मिलरले सीएनएनसँग भनेकी छन्। अफगानिस्तानमा ६४ सय पत्रकारको जागिर गुम्यो काबुलः अफगानिस्तानमा तालिवान सरकार बनेपछि करिब ६४ सयभन्दा बढी पत्रकारको जागिर गुमेको छ। तालिवान नेतृत्वको अफगानिस्तानमा मिडिया क्षेत्रमा उतारचढाव आएसँगै संख्यामा पत्रकारले जागिर गुमाउनु परेको हो। रिपोटर्स विदआउट बोडर्स र अफगान इन्डिपेन्डेन्ट जर्नालिस्ट एसोसियसन (आइजा)द्वारा जारी संयुक्त सर्बेक्षणले अफगानिस्तानमा ६४ सयभन्दा बढि पत्रकारले जागिर गुमाएका हुन्। तालिवान नेतृत्वको सरकार बनेयता करिब २३१ मिडिया आउटलेटसमेत बन्द भएको सो रिपोर्टमा उल्लेख छ। तालिवान सरकार बनेपछि हालसम्म ६० देखि ८० प्रतिशत पत्रकारले जागिर गुमाउनु परेको रिपोर्टले जनाएको छ। हालः अफगानिस्तानका अधिकांश प्रान्तहरुमा न कुनै सञ्चारमाध्यम सञ्चालनमा छन्, नत कुनै पत्रकारहरु छन् रिपोटर्स विदवाउट बोडर्सद्वारा जारी विज्ञप्तिमा भनिएको छ। क्यानडाले पूरा गर्यो आप्रवासी लक्ष्य ओट्वाः क्यानडाले आफ्नो आप्रवासी लक्ष्य पुरा गरेको छ। एक वर्षमा ४ लाख भन्दा बढि आप्रवासीलाई स्थायी बनाएसँगै क्यानडाले आफ्नो लक्ष्य पुरा गरेको हो। क्यानडेली सरकारले सन् २०२१ म मात्र ४ लाख १ हजार आप्रवासीलाई स्थायी वासिन्दाको प्रमाणपत्र दिएको अन्र्तराष्ट्रिय मिडियामा खबर छ । सरकारले सो संख्यामा आप्रवासीलाई स्थायी बनाएसँगै सन् २०२१ क्यानडामा सबैभन्दा बढि आप्रवासी भित्रिएको वर्षमा रेकर्ड बनाएको छ। कोभिड १९ महामारीका कारण अन्र्तराष्ट्रिय सीमा नाका बन्द हुँदा क्यानडाले आप्रवासी रणनीति समेत परिवर्तन गराएको थियो । सो रणनीति अन्र्तगत सरकारले क्यानडामा पहिले देखि नै बसोबास गर्दै विदेशी विद्यार्थी र कामदारलगायत अन्य आप्रवासीलाई स्थायी प्रमाण पत्र उपलब्ध गराएको बताइएको छ। जर्मनका बाढी पीडितले महिना दिनमै पाए घर बर्लिनः जर्मनका बाढी पीडितले साना घर पाएका छन्। गएको वर्षायामको बाढिबाट पिडित बनेका जर्मनका बासिन्दाले क्रिसमसको अवसरमा साना घर पाएका हुन्। गत जुलाई महिनामा जर्मनमा बाढीले तहसनहस बनाएको थियो। करिब ६ दशकयताकै ठुलो बाढिका कारण जर्मनभर १८० मानिसले ज्यान गुमाएका थिए। सो बाढीका कारण जर्मनका घर, भवन, सडक, पुल र अन्य संरचनाहरुमा ठूलो क्षति पुगेको थियो। बाढिले सबैभन्दा बढी दक्षिणी जर्मनमा क्षति पुगेको थियो। सो समयमा जर्मन सरकारले राहत स्वरुप बाढी पीडितहरुको नाममा करिब ३० बिलियन युरो रकम छुट्याएको थियो। सो रकमअन्तर्गत सरकारले बाढी पिडितहरुको लागि सन् २०२२ फेब्रुअरीसम्म साना घर बनाउने घोषणा गरेको थियो। बाढि पिडितहरुको लागि सरकार र निजी क्षेत्रबाट उठेको रकमले लक्ष्य अगावै परियोजना सम्पन्न गरेको डिडब्ल्यु न्युजमा खबर छ। क्रिसमसको अवसरमा नयाँ घर पाएकोमा आफुहरु निकै हर्षित भएको त्यहाँका बाढी पीडितहरुले बताएका छन्।"
मेडिकल कलेजको ठगीविरुद्ध आन्दोलन गर्ने चेतावनी,"काठमाडौंः काठमाडौं विश्वविद्यालय र चिकित्सा शिक्षा आयोगको निर्देशन अवज्ञा गर्दै काठमाडौं मेडिकल कलेजले अतिरिक्त शुल्क मागेको भन्दै अखिल (क्रान्तिकारी)ले कलेजलाई तोकिएको शुल्कभन्दा बढी नलिन आग्रह गरेको छ। नेत्रविक्रम चन्द विप्लव नेतृत्वको नेकपा निकट अखिल (क्रान्तिकारी)का अध्यक्ष प्रकाश शाहिले बिहीबार विज्ञप्ति जारी गर्दै अवैध शुल्क असुले संघर्षमा उत्रिने बताए। 'काठमाडौं विश्वविद्यालयबाट सम्बन्धन प्राप्त काठमाडौं मेडिकल कलेज (केएमसी) सिनामंगल तथा मेडिकल माफिया सुनिल शर्मा, मणिपाल मेडिकल कलेज र नोबेल मेडिकल कलेजले विद्याधीहरुबाट नियम विपरित, स्वेच्छाचारी र लुटेरा तरिकाले लाखौं रकम ठगीरहेको तथा विद्यार्थी र अविभावकहरुमाथि नियम विपरित गरेको अन्यायपूर्ण व्यवहार र रवैयाप्रति हाम्रो संगठनको गम्भीर ध्यानाकर्षण भएको छ। मेडिकल माफिया सुनिल शर्मा तथा अन्य मेडिकल कलेजहरुको यो हर्कतको हाम्रो संगठन घोर निन्दा गर्दछ, विज्ञप्तिमा भनिएको छ।"
कालिञ्चोक क्षेत्रमा हिमपात,"चरिकोट: दोलखाको पर्यटकीय क्षेत्र कालिञ्चोकमा आज दिउँसोदेखि हिउँ पर्न सुरु भएको छ। कालिञ्चोकको कुरी क्षेत्र तथा जिल्लाको उच्च भूभागमा सामान्य वर्षासहित हिमपात सुरु भएको हो। कालिञ्चोकको कुरी तथा आसपासको क्षेत्रमा यो वर्षकै दोस्रोपटक हिमपात सुरु भएको कालिञ्चाकका होटल व्यवसायी हरी ओलीले बताए। हिउँ खेल्नका लागि उत्कृष्ट गन्तव्य बन्दै गएको जिल्लाको पर्यटकीय क्षेत्र कालिञ्चोकमा हिमपात सुरु भएसँगै व्यवसायी उत्साहित भएका छन्। हिउँपर्ने मुख्य यामअनुसार आजदेखि सुरु भएको हिमपात केही दिनसम्म रहनसक्ने अनुमान गरिएको छ। कालिञ्चोकमा काठमाडौं तराई तथा भारतका नागरिकसमेत हिउँ खेल्न कालिञ्चोक आउने गरेका छन्। यो वर्ष वर्षायाम ढिला गरी सुरु भएको र बाक्लो मात्रामा हिमपात नभएका कारण जिल्लामा अन्य वर्षको तुलनामा पर्यटक नभित्रिएको चरिकोटका व्यवसायी कुइराङ रुम्वाले बताए। एकै दिनमा कालिञ्चोक क्षेत्रमा सहज तरिकाले पुगि हिउँ खेल्न तथा कालिञ्चोक मन्दिरको दर्शन गर्न सकिने भएका कारण पर्याटकको अकर्षण बढेको छ भने पर्याटकको आगमणसँगै कोभिडका कारण लामो समयदेखि बन्द रहेको व्यवसाय राम्रोसँग सञ्चालन हुने भएपछि कालिञ्चोक क्षेत्रका व्यवसायी उत्साहित भएका छन्। ३८४२ मिटरको उचाइमा रहेको कालिञ्चोकमा मन्दिर दर्शन, हिउँ खेल्न तथा हिउँमा खेलिने सहासिक खेल स्की खेल्नका लागि पर्यटक पुग्ने गरेका छन्।"
वैशाख १४ गते भोटिङ मेशिनबाट स्थानीय तहको चुनाव गर्न सरकारलाई सिफारिस,"काठमाडौं: निर्वाचन आयोगले स्थानीय तहको निर्वाचन एकैपटक वैशाख १४ गते गर्न सरकारलाई सिफारिस गरेको छ। प्रधानमन्त्री शेरबहादुर देउवासिहत मन्त्रीहरुसँगको छलफलमा आयोगका पदाधिकारीहरुले स्थानीय तहको निर्वाचन एकैपटक १४ वैशाखमा गर्न प्रस्ताव गरेका हुन्। 'स्थानीय तहको निर्वाचन आगामी २०७९ वैशाख महिनामा गर्नुपर्ने अवस्था रहेकाले सम्पूर्ण सुरक्षा व्यवस्था मिलाई सबै स्थानीय तहको निर्वाचन एकै दिन गर्न उपयुक्त हुने र यदि कुनै कारण एकैदिन निर्वाचन गर्न सम्भव नभएमा पहिलो चरणको मिति २०७९ वैशाख १४ गते बुधबारको दिन र दोस्रो चरण मिति वैशाख २२ गते बिहीबार दिन गर्न सकिनेछ,' आयोगको प्रवक्ता शालिग्राम शर्मा पौडेलद्वारा जारी विज्ञप्तिमा भनिकएको छ। त्यस्तै बैछलफलमा स्थानीय तहको निर्वाचन भोटिङ मेशिनको माध्यमबाट गर्न आग्रह गरिएको छ। 'निर्वाचनमा भोटिङ मेशिनको प्रयोग गर्ने आयोगको प्रस्ताव सम्बन्धमा प्रधानमन्त्रीले राजनीतिक दलहरुसँगको छलफलबाट कायम गरी सबै क्षेत्रहरुमा प्रयोग गर्न नसकिए पनि केही निश्चित क्षेत्रहरुमा भोटिङ मेशिन प्रयोग गर्दै जानुपर्छ,' विज्ञप्तिमा भनिएको छ।"
क्रिसमसको उल्लास (फोटो फिचर),"काठमाडौं: इसाई धर्मावलम्बीहरूको सबैभन्दा ठूलो पर्व क्रिसमसको चहलपहल नेपालमा पनि देख्न पाइन्छ। नेपालको विभिन्न मलहरु क्रिसमस ट्री बनाएरै उल्लासपूर्वक इभ मनाउने गरिन्छ। राजधानीका सिटी सेन्टर, दरवारमार्ग, वर्ल्ड ट्रेड सेन्टर र सिभिल मल झकिझकाउ बनाएको छ। यहाँ बालबालिकाहरु खेल्ने, तस्बिर खिचाउने ठाउँ छन्। सपिङ मलमा कार्टुन र सान्ट्रा कल्जको भेषमा डेमोस्ट्रेसन देखाउन थालिएको छ। सुनिता डंगोलले खिचेका केही तस्बिर हेर्नुस्:"
"ओमिक्रोनबाट डेढ लाख बढी संक्रमित, २६ जनाको मृत्यु","नयाँ दिल्ली: कोरोना भाइरसको नयाँ भेरियन्ट ओमिक्रोनबाट संक्रमित हुनेको संख्या विश्वमा डेढ लाख पुगेको छ। विश्व स्वास्थ्य संगठनका अनुसार विश्वका १०८ देशमा यो संक्रमण फैलिएको छ। त्यस्तै ओमिक्रोनबाट २६ जनाको मृत्यु भएको छ। ओमिक्रोनबाट सबैभन्दा धेरै बेलायत, अमेरिका अष्ट्रेलिया, डेनमार्क, नर्वे, क्यानडा, जर्मनी र दक्षिण अफ्रिका रहेको बताइएको छ। विश्व स्वास्थ्य संगठनले ओमिक्रोन भेरियन्ट बढी संक्रामक रहेको बताएको छ। यो डेल्टा भेरियन्टभन्दा तीव्ररुपमा विश्वमा फेलिरहेको बताइएको छ। कोरोनाको चौथो लहर आउने सम्भावना रहेको भन्दै विज्ञहरुले अनिवार्य मास्क लगाउन अनुरोध गरेको छ। ओमिक्रोनबाट छिमेकी देश पनि प्रभावित भएको छ। नेपालमा भने हालसम्म तीन जना संक्रमित भेटिएका छन्।"
कोरोना अपडेट : ३४९ जना डिस्चार्ज हुँदा २६० संक्रमित थपिए,काठमाडौं : थप ३४९ जना डिस्चार्ज हुँदा २६० जना कोरोना भाइरस (कोभिड१९) संक्रमित थपिएका छन्। पछिल्लो २४ घन्टाको अवधि कोरोना जितेर २३९ जना डिस्चार्ज भएको र थप २६० जना संक्रमित थपिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा ११ हजार ८९८ जनाको नमूना परिक्षण गरिएको थियो। जसमध्ये ८ हजार ६० जनाको पीसीआर र ३ हजार ८३८ जनाको एन्टिजेन विधिबाट परिक्षण गरेको हो। त्यसमध्ये पीसीआरबाट २३७ जना र एन्टिजेनबाट २३ जनामा संक्रमण देखिएको मन्त्रालयले जनाएको छ। यस्तै शुक्रबार कोरोनाबाट थप एकजनाको मृत्यु भएको छ। यो सहित नेपालमा कोरोनाबाट मृत्यु हुनेको संख्या ११ लाख ५८२ पुगेको छ। मन्त्रालयका अनुसार हाल ५ हजार ४८ जना कोरोनाका सक्रिय संक्रमित छन्। यस्तै पछिल्लो २४ घन्टामा ३ लाख २९ हजार ३७१ जनाले कोरोनाविरुद्ध खोप लगाएका छन्।
विवादकाबीच सोलु करिडोरको निर्माण कार्य सम्पन्न,"उदयपुर : स्थानीयको अवरोध र विवादकाबीच सोलु करिडोरको काम सम्पन्न भएको छ । १ सय ३२ केभी डबल सर्किट रहेको करिडोरको प्रसारण लाइनको टावर, तार बिछ्याउने लगायतका महत्वपूर्ण कामहरु सम्पन्न भएको हो । अबको केही दिनभित्र विद्युत प्रवाह परीक्षणगरी राष्ट्रिय लाइनमा प्रशारण दिने तयारी भईरहेको आयोजनाका प्रमुख जनार्दन गौतमले बताए । ३ सय २ वटा टावर रहेको प्रशारण लाईनमा सोलुदेखि सिराहासम्म ८९ दशमलव ५ किलोमिटर लम्बाइ रहेको छ । सोलुको दूधकुण्ड नगरपालिका११ तिङ्लामा सवस्टेशन निर्माण गरी सुरु गरिएको आयोजना छैठौँ पटक म्याद थप गरी सम्पन्न गरिएको उनले बताए । कटारी नगरपालिका४ मरुवा, सम्ले, बरमझिया क्षेत्रमा स्थानीयले अवरोध गरेपछि विगत तीन वर्षदेखि आयोजनाको काम प्रभावित हुँदै आएको थियो । सन् २०२० जुलाई १५ मा सक्ने शर्तसहित सुरु गरिएको काममा स्थानीयले करिब डेड दर्जन घर र करिब ७० परिवारका खेतीयोग्य जमिन मासिने भन्दै अवरोध पुर्याएका थिए । नेपाल विद्युत प्राधिकरणले सोलु कोरिडोरमा निर्माणाधीन ३ सय २५ मेगावाट विद्युत् खरिदबिक्री सम्झौता(पीपीए) गरेको छ । २०७२ चैतमा भारतीय कम्पनी मोहन इनर्जी कम्पनी प्रालिसँग प्राधिकरणले तीस महिनाभित्र सम्पन्न गर्ने गरी प्रसारण लाइनको ठेक्का सम्झौता गरेको थियो । प्रशारण लाइन निर्माणमा ढिलाइ हुँदा उत्पादन खेर गइरहेको थियो । आयोजना राष्ट्रिय प्रसारण लाइनमा नजोडिदाँ २०७६ माघ २० देखि व्यावसायिक उत्पादन गर्दै आएको सोलुखोला जलविद्युत् आयोजनाको २३ मेगावाटमध्ये ४ दशमलव ५ मेगावाट बाहेक सबै बिजुली खेर गईरहेको थियो । नेपाल सरकार तथा प्राधिकरणको लगानी र भारतीय एक्जिम बैंकको सहुलीयतपूर्ण ऋणमा निर्माण भइरहेको प्रसारण लाइन ठेकेदार छनौटमा भएको विवादकाकारण झण्डै दुई वर्ष ढिला गरी सुरु भएको थियो । ठेकेदार छनौट र स्थानीयको विवादका कारण आयोजना निकै ढिला गरी सुरु भएको थियो । प्रशारण लाइन निर्माणगर्दा १८ मिटर चौडाईको करिब ३ किलोमिटर लम्बाई रहँदा चामल खाने आफ्ना सबै जग्गा सकिने डरले अवरोध गरिएको स्थानीय देवी थापा बताउँछन् । विवादित क्षेत्र उदयपुरमा १सय४१ वटा टावर रहेका छन् । त्यसमध्ये मरुवा क्षेत्रमा १० वटा टावर रहेका छन् । स्थानीयको मागका विषयमा कटारी नगरपालिकाको अग्रसरतामा राजनीतिक दल, प्रशासन, सरोकारवालाबीचको अंन्तरसंवाद पछि टुगिंएको मेयर ज्ञानेन्द्र श्रेष्ठले बताए । धानखेतबाट करिडोरको टावर लैजादा आफूहरु मर्कामा परेको भन्दै स्थानीयले एलाईमेन्ट परिवर्तन गरी लैजान माग गरी अवरुद्ध गर्दै आएपछि सहमतिका प्रयासहरु खोजिएको उनले बताए । यता आयोजनाले भने एलाईमेन्ट परिवर्तन गर्न नसक्ने बताएपछि मरुवा क्षेत्रका स्थानीय आन्दोलनमा उत्रिएका थिए । आफूहरुको घर र धान फल्ने खेत नै प्रभावित भएकोल विकल्प खोज्न उनीहरुले तीनै तहका सरकारसँग माग गर्दै आएका थिए । नेपाल सरकारको उच्च प्राथमिकतामा रहेको राष्ट्रिय गौरबको आयोजना निर्माणमा स्थानीयले अवरोध पुर्याएपछि प्रशासनले ठूलो संख्यामा सुरक्षाफौज परिचालन गरेर काम अघि बढाएको थियो । सुरक्षा घेरमा काम अघि बढाएपनि स्थानीयले अवरोध जारी राखेपछि पटक पटक झडप हुँदै आएको थियो । दिनहुँ झडप घाईते हुन थालेपछि वार्ताद्धारा किसानलाई भोगचलन गरेको जग्गामध्ये आयोजनाबाट प्रभावित भएको क्षेत्रफलको न्युनतम मूल्य निर्धारण गरी मुआब्जा दिने र ऐलानी जग्गाको हकमा क्षतिपूर्ति दिने सरकारले निर्णयसँगै कामले गति लिएको मेयर श्रेष्ठले बताए । आयोजना प्रमुख गौतमकाअनुसार मुआव्जा वितरणका लागि सरकारले चार करोड ५० लाख रकम निकासा गरेकोमा हालसम्म तीनकरोड रुपियाँ भुक्तानी भईसकेको छ । योसँगै आयोजनाको निर्माण खर्च करिव दुई अर्व ५० करोड पुग्ने उनको भनाई छ ।"
एसएसपी यादव मृत्यु प्रकरण : श्रीमती आएपछि मात्र शव निकालिने,रुपन्देही : झुण्डिएको अवस्थामा मृत फेला परेका संघीय प्रहरी इकाइ कार्यालय रुपन्देहीका प्रहरी वरिष्ठ उपरीक्षक (एसएसपी) सुशीलकुमार यादवको शव उनकी श्रीमती आएपछि निकालिने प्रहरीले जनाएको छ। यादवको श्रीमती काठमाडौंबाट दिउँसो ३ बजे भैरहवा पुग्ने बताइएको छ। यादवका बुवाआमा घटनास्थल पुगिसकेका छन्। उनी शुक्रबार झुण्डिएको अवस्थामा मृत फेला परेका हुन्। आफ्नै कार्यालयको क्वार्टरमा शुक्रबार दिउँसो १२:४५ बजेतिर झुण्डिएको अवस्थामा फेला परेको रुपन्देही प्रहरीले जनाएको छ। यादव नवलपरासी रामग्राम नगरपालिका २ निवासी हुन्। झुण्डिएको अवस्थामा एसएसपी सुशील यादव मृत फेला
किमले गरे चिनियाँ दूतको तारिफ,सिओल : उत्तर कोरियाली शासक किम जोङ उनले निवर्तमान चिनियाँ राजदूत लि जिनजुनको तारिफ गरेका छन्। उत्तर कोरिया र चीनको कुटनैतिक सम्बन्ध सुधार्नमा ठूलो योगदान पुर्याएको भन्दै किमले जिनजुनको तारिफ गरेका हुन्। उत्तर कोरियाको राजदूतको रुपमा कार्यरत लिले करिब सात वर्षे कार्यकाल छोडेपछि किमले उनको तारिफ गरेको बिहीबार प्रकाशित स्थानीय मिडियामा खबर छ। विगत सात वर्षमा लि ले दुई पक्षिय सम्बन्ध सुधार्न र मैत्रीपूर्ण सम्बन्ध स्थापना गर्नमा ठूलो योगदान दिएको भन्दै किम जोङ उनले चिनियाँ राजदूत लिको तारिफ गरेका छन् स्थानीय मिडिया केसीएनसीमा भनिएको छ। किम राजदूत लि र उनको कार्यप्रति निकै सन्तुष्ट रहेकोसमेत उल्लेख गरिएको छ। सन् १९६१ को सन्धीपछि चीन उत्तर कोरियाको मुख्य सहयोगी मुलुकको रुपमा चिनिन्छ।
राष्ट्रिय परीक्षा बोर्डको अध्यक्षमा महाश्रम शर्मा नियुक्त,काठमाडौं : राष्ट्रिय परीक्षा बोर्डको अध्यक्षमा महाश्रम शर्मा नियुक्त भएका छन्। बिहीबार बसेको मन्त्रिपरिषद् बैठकले यस्तो निर्णय गरेको सरकारका प्रवक्तासमेत रहेका सञ्चार तथा सूचना प्रविधिमन्त्री ज्ञानेन्द्रबहादुर कार्कीले जानकारी दिएका हुन्। राष्ट्रिय परीक्षा बोर्डको अध्यक्षका लागि १५ जनाले आवेदन दिएका थिए । जसमध्ये शर्मालाई नियुक्त गरिएको हो।
धार्मिक सामग्री फैलाउने विदेशीमाथि चीनको प्रतिबन्ध,बेइजिङ : चीन सरकारले धार्मिक सामग्री फैलाउने विदेशी संघसंस्था र व्यक्तिमाथि प्रतिबन्ध लगाएको छ । अनलाइनमार्फत चीनभित्र धार्मिक सामग्री फैलाउन खोज्ने ति निकायमाथि सरकारले प्रतिबन्ध लगाएको हो । चिनियाँ सञ्चारमाध्यममा बुधबार प्रकाशित रिपोर्टअनुसार कुनैपनि विदेशी संघसंस्था एवम् अधिकारीहरुले धार्मिक अनुष्ठानबारे कुनैपनि सूचना र सामग्रीलाई अनलाइनमार्फत प्रशारण तथा प्रकाशन गर्न पाउने छैनन् । त्यस्ता खाले सामग्री प्रशारण एवम् प्रकाशनका लागि ति निकायहरुले चीनको धार्मिक नियमकको अनुमति लिनुपर्ने साउथ चाइना मर्निङ पोष्टमा उल्लेख छ । करिब दुई हप्ताअघि चीनमा धार्मिक मामिलालाई व्यवस्थित बनाउने उदेश्यले बेइजिङमा आयोजित चिनियाँ राष्ट्रपति सि जिङपिङ सम्मिलित धार्मिक सम्मेलनपछि सरकारले सो निर्णय गरेको बताइएको छ । चीनको आन्तरिक सुरक्षाका लागि सरकारले सो निर्णय गरेको समेत बताइएको छ ।
एसएसपी यादव मृत्यु प्रकरण : घटनास्थल पुगे पूर्वआइजीपी प्रधान,भैरहवा : संघीय प्रहरी इकाइ कार्यालय भैरहवका प्रमुख एसएसपी सुशीलकुमार यादवको मृत्युपछि घटनास्थल (कार्यालय) मा नेपाल प्रहरीका पूर्वआइजीपी ध्रुवबहादुर प्रधान पुगेका छन् । आइजीपी प्रधान मृतक एसएसपीका मामा हुन् । शुक्रबार दिउँसो कार्यालयको क्वाटारमा एसएसपी यादवको शव झुन्डिएको अवस्थामा फेला परेको थियो । लुम्बिनी प्रदेशका डीआइजी प्रकाश अधिकारी भैरहवा आउने क्रममा रहेको जानकारी प्राप्त भएको छ । एसएसपी यादवको गाउँबाट उनका आफन्त र गाउँलेहरु कार्यालयमा आउने क्रम जारी छ। झुण्डिएको अवस्थामा एसएसपी सुशील यादव मृत फेला एसएसपी यादव मृत्यु प्रकरण : श्रीमती आएपछि मात्र शव निकालिने
स्थानीय तहसम्मको जनगणनाको प्रतिवेदन प्रकाशनको तयारी,"काठमाडौं : केन्द्रीय तथ्याङ्क विभागले राष्ट्रिय जनगणनाको प्रतिवेदन पहिलोपटक स्थानीय तहसम्मको प्रकाशन गर्ने तयारी गरेको छ। विसं २०६८ सम्म जिल्लास्तरको तथ्याङ्कको मात्र प्रतिवेदन सार्वजनिक गरिन्थ्यो। राज्य सङ्घीय संरचनामा गएपछि पहिलोपटक स्थानीय तहको प्रतिवेदन प्रकाशन गर्न लागिएको विभागका निर्देशक ढुण्डीराज लामिछानेले जानकारी दिए। विसं २०७८ को जनगणनाको फारम ७७ वटै जिल्लाबाट केन्द्रमा आइसकेको छ। प्राप्त फारामलाई परीक्षण र सम्पादन सकेर कम्प्युटरमा तथ्याङ्क राखिने उनले सुनाए। पुस मसान्तसम्म कम्प्युटरमा तथ्याङ्क प्रवेश गराउन थाल्ने विभागको तयारी छ। तथ्याङ्क प्रवेश गराउन सुरु गरेको ६ महिनाभित्र सक्ने गरी काम अघि बढाइने छ। चालू आवमा तथ्याङ्क प्रवेश गराइसकेर आगामी आवको सुरुमै प्रतिवेदन प्रकाशन गरिने लामिछानेले बताए। यस वर्षको जनगणनाको प्रतिवेदन केन्द्र, प्रदेश, जिल्ला र स्थानीय तहको अलगअलग सार्वजनिक गर्ने विभागको तयारी छ। गत वैशाखमा गणना गर्ने तयारी गरिएकामा नयाँ भेरियन्टसहितको कोरोनाको सङ्क्रमण तीव्ररुपमा फैलिएपछि कात्तिक २५ गतेदेखि मङ्सिर ९ गतेसम्म गणकले घरघर पुगेर फाराम भरेका थिए। नेपालमा १९६८ सालदेखि जनगणना सुरु भएको हो। जनगणना सुरु भएको ११० वर्षपछि स्थानीय तहसम्मको तथ्याङ्क प्रकाशन हुन लागेको हो। राज्य पुनःसंरचना भएपछिको यो पहिलो जनगणना हो।"
क्रिसमसको अवसरमा जर्मनका बाढी पीडितले पाए घर,"बर्लिन : जर्मनका बाढी पीडितले घर पाएका छन् । गएको वर्षायामको बाढीबाट पीडित बनेका उनीहरुले क्रिसमसको अवसरमा साना घर पाएका हुन् । गत जुलाई महिनामा जर्मनमा बाढीले तहसनहस बनाएको थियो । करिब ६ दशकयताकै ठूलो बाढीका कारण जर्मनभर १८० मानिसले ज्यान गुमाएका थिए । सो बाढीका कारण जर्मनका घर, भवन, सडक, पुल र अन्य संरचनामा ठूलो क्षति पुगेको थियो । बाढीले सबैभन्दा बढि दक्षिणी जर्मनमा क्षति पुगेको थियो । सो समयमा जर्मन सरकारले राहतस्वरुप बाढी पीडितहरुको नाममा करिब ३० बिलियन युरो रकम छुट्याएको थियो । सो रकमअन्र्तगत सरकारले बाढी पीडितका लागि सन् २०२२ फेब्रुअरीसम्म बनाउने घोषणा गरेको थियो । बाढी पीडितका लागि सरकार र नीजि क्षेत्रबाट उठेको रकमले लक्ष्य अगावै परियोजना सम्पन्न गरेको डीडब्ल्यु न्युजमा खबर छ । क्रिसमसको अवसरमा नयाँ घर पाएकोमा आफूहरु निकै हर्षित भएको त्यहाँका बाढी पीडितले बताएका छन् ।"
स्थायी कमिटीमा प्रचण्डले पेश गरे राजनीतिक प्रतिवेदन,काठमाडौं : नेकपा (माओवादी केन्द्र)को स्थायी कमिटी बैठकमा अध्यक्ष पुष्पकमल दाहाल प्रचण्डले राजनीतिक प्रतिवेदन पेस गरेका छन्। शुक्रबार बिहान पार्टी कार्यालय पेरिसडाँडामा बसेको स्थायी कमिटीको बैठकमा प्रचण्डले राष्ट्रिय सम्मेलनमा पेस गर्ने राजनीतिक प्रतिवेदन पेश गरेका हुन्। प्रचण्डले तयार गरेको राजनीतिक प्रतिवेदनमा स्थायी कमिटीका सदस्यहरुले सुझाव दिएपछि त्यसलाई समेत समेटेर सम्मेलनमा पेश हुनेछ। स्थायी कमिटी बैठक दिउँसो ३ बजे पुनः बस्नेगरी हाललाई स्थगित गरिएको माओवादी केन्द्रका प्रवक्ता कृष्णबहादुर महराले जानकारी दिए। उनले दिउँसोको बैठकमा विस्तृत छलफल हुने जानकारी दिए। बैठकमा राष्ट्रिय सम्मेलनको अन्तिम तयारीबारे पनि छलफल भएको छ। शुक्रबार दिउँसो १ बजे नेकपा मसाल र नेकपा (माओवादी) बाट विद्रोह गरेको एउटा समूह माओवादीमा प्रवेश गर्ने कार्यक्रम भएकाले बैठक स्थगित गरिएको छ। राजनीतिक एजेन्डाप्रतिको दृष्टिकोण तथा नयाँ जनवादी क्रान्तिका बाँकी कार्यभारबारे मतभेद भएपछि मसालबाट अलग्गिएको समूहले नेकपा मसाल (सम्पर्क केन्द्र) गठन गरेको थियो। माओवादी केन्द्रको स्थायी कमिटी बैठक जारी
थप ६ लाख ६४ हजार ५६० डोज फाइजर खोप नेपाल आइपुग्यो,"काठमाडौं : अमेरिकी सरकारले उपलब्ध गराएको थप ६ लाख ६४ हजार ५६० डोज फाइजर खोप नेपाल आइपुगेको छ। सो खोप कतार एयरवेजबाट शुक्रबार काठमाडौं ल्याइएको हो। उक्त खोप अमेरिकी सरकारले कोभिड १९ खोप कोभ्याक्स सुविधानअन्तर्गत नेपाललाई उपलब्ध गराएको हो। यो खोप विद्यालय जाने १२ देखि १७ वर्ष उमेर समूहकालाई दिइने स्वास्थ्य मन्त्रालयले जनाएको छ। सरकारले आगामी १३ पुसदेखि काठमाडौं उपत्यकासहितका ८ जिल्लामा र केही दिनभित्र बाँकी १२ जिल्लामा १२ देखि १७ वर्ष उमेर समूहका किशोरकिशोरीलाई कोभिडविरुद्धको फाइजर खोप लगाउने कार्यतालिका सार्वजनिक गरेको छ। ५७ जिल्लामा भने १२ देखि १७ वर्ष उमेर समूहका विद्यार्थीलाई विद्यालयमै खोप दिन सुरु गरेको छ। सरकारले प्रदेश नं १ का झापा, मोरङ र सुनसरी, प्रदेश नं २ का सप्तरी, धनुषा, र पर्सा, बागमती प्रदेशका काठमाडौँ, ललितपुर, भक्तपुर, काभ्रे, चितवन र सिन्धुली, गण्डकी प्रदेशका कास्की र बागलुङ लुम्बिनी प्रदेशका रूपन्देही, बाँके र दाङ कर्णाली प्रदेशको सुर्खेत र सुदूरपश्चिम प्रदेशका डडेल्धुरा र कैलाली जिल्लामा १२ देखि १७ वर्ष उमेर समूहका किशोरकिशोरीलाई फाइजर खोप दिने तयारी गरेको छ।"
श्रोत नखुलको १६ लाख रुपैयाँसहित भारतीय पक्राउ,"वीरगन्ज : बारामा प्रहरीले श्रोत खुल्न नसकेको १६ लाख रुपैयाँसहित एक भारतीयलाई पक्राउ गरेको छ। पक्राउ पर्नेमा भारत बिहारको मोतीहारी जिल्लाको बेलदर्वा ५ का ३० वर्षीय रन्देश कुशवाहा रहेका छन्। कलैया उपमहानगरपालिका वडा नम्बर १० मटिअर्वा स्थित नेपाल भारत सीमा नजिकैबाट प्रहरीले कुशवाहालाई श्रोत खुल्न नसकेको नेपाली १६ लाख रुपैयाँसहित पक्रेको हो। भारतीय नम्बर प्लेटको मोटरसाइकलमा भारतबाट नेपाल प्रवेश गर्दै गरेको अवस्थामा रोकेर चेकजाच गर्दा कुशवाहाको साथबाट श्रोत खुल्न नसकेको १ हजार दरको १३ सय थान र ५ सय दरको ६ सय थान नोट गरी कुल १६ लाख रुपैयाँ बरामद भएको बाराका प्रहरी प्रवक्ता राजेश थापाले बताए। बरामद रकमसहित कुशवाहालाई प्रहरी हिरासतमा राखेर बैंक तथा वित्तीय संस्था सम्बन्धी ऐन, २०७३ अनुसारको कसुरमा बारा जिल्ला अदालतबाट ५ दिनको म्याद अनुमति लिइ थप अनुसन्धान भइरहेको थापाले जानकारी दिए।"
हरभजन सिंहले गरे क्रिकेटबाट सन्यासको घोषणा,"नयाँ दिल्ली : भारतीय क्रिकेट टिमका अनुभवी स्पिनर हरभजन सिंहले क्रिकेटबाट सन्यास लिएको घोषणा गरेका छन्। उनले शुक्रबार सामाजिक सञ्जाल ट्वीटरमार्फत सन्यासको घोषणा गरेका हुन्। यसका साथै उनको २३ वर्षको करियरको अन्त्य भएको छ। ४१ वर्षीय हरभजनले लेखेका छन् :' सबै राम्रा कुराको अन्त्य हुन्छ र आज म त्यो खेललाई विदाइ दिन्छु। जसले मलाई जीवनमा सबै कुरा दिएको छ।म सबैलाई धन्यवाद दिन्छु।' हरभजन पछिल्लो आइपीएल सिजनमा कोलकाता नाइट राइडर्ससँग जोडिएका थिए। स्पिनर सिंहले पछिल्लो आइपीएलमा जम्मा ३ खेल खेलेका थिए, जसमध्ये उनले एउटा खेलमा पनि सफलता पाउन सकेनन्। रिपोर्टका अनुसार हरभजनले कुनै पनि आइपीएल टोलीसँग प्रशिक्षक वा मेन्टरको भूमिका खेल्न सक्छन्। हरभजनले आफ्नो बलिङबाट टीम इण्डियाका लागि धेरै खेल जितेका थिए । हरभजन सिंह अर्को आइपीएल सिजनका लागि कुनै एक टोलीलाई प्रशिक्षक वा मेन्टरको रूपमा सामेल हुनसक्छन्। हरभजन सिंहले सन् २०१६ मा भारतका लागि आफ्नो अन्तिम अन्तर्राष्ट्रिय खेल खेलेका थिए। उनले कोलकाताको इडेन गार्डेनमा २००१ मा अस्ट्रेलिया विरुद्धको ऐतिहासिक टेस्ट खेल खेलेका थिए। यसबेला हरभजन २१ वर्षका थिए । त्यो खेलपछि हरभजन सिंह टीम इन्डियाको महत्वपूर्ण हिस्सा बने। लेग स्पिनर अनिल कुम्बलेसँगको उनको जोडीले टीम इंडियालाई धेरै ऐतिहासिक जीत दिलायो। २००० देखि २०१० सम्म हरभजन सिंह र अनिल कुम्बलेको जोडीले भारतीय स्पिनको अगाडि कब्जा जमाएको थियो।"
छात्रवृत्तिका विद्यार्थी भन्छन् : हामी कहाँ पढ्न जाने ?,"काठमाडौं : पारामेडिक्सतर्फका विद्यार्थीले छात्रवृत्तिमा नाम निकाले कलेजले भर्ना लिन नमानेपछि रुष्ट भएका छन्। कलेजले भर्ना लिन नमानेको भन्दै पीडित विद्यार्थीले संसदीय समितिको ध्यानाकर्षण गराएका छन् । संसदको शिक्षा तथा स्वास्थ्य समितिलाई उनीहरुले शुक्रबार बिहान ज्ञापनपत्र बुझाएका हुन् । पीडित विद्यार्थी अंकिता मण्डलले आफूले संसद्को शिक्षा तथा स्वास्थ्य समितिमा पत्र बुझाएको अन्नपूर्णलाई बताइन्। उनले भनिन्,'आयोगले हाम्रो कुरा सुनेन। विश्वविद्यालयले पनि हामीलाई वेवास्ता गर्यो। बाध्य भएर संसद् समितिमा आएका हौं।' उपरोक्त सम्बन्धमा राष्ट्रिय चिकित्सा शिक्षा आयोगको २०७७७८ मा लिइएको एकीकृत प्रवेश परीक्षामा उत्तीर्ण भइ छात्रवृत्तिमा प्यारामेडिक्स जस्तै बीएससी नर्सिङ, बिपिएच, विफार्मालगायतको विषयमा पूर्वाञ्चल विश्वविद्यालयअन्र्तगत काठमाडौं उपत्यकाभित्र रहेका आधिकांश शिक्षण संस्थाले निकै कम विद्यार्थी र छात्रवृत्तिको मात्र विद्यार्थी भएका कारण पठनपाठन गराउन अस्वीकार गरेको अवगत गराउन चहान्छौं । २०७८ साल मंसिर ११ बाट सुरु हुनुपर्ने पठनपाठन हालसम्म पनि सुरू नभएको साथै हाम्रो समस्या चिकित्सा शिक्षा आयोगमा पटक पटक व्यक्त गर्दा पनि आयोगले बेवास्ता गरेको कारण हामीलाई मानसिक पिडाले सताइरहेको हुनाले शिक्षा तथा स्वास्थ्य समितीमा यो करा पुर्उयाउन बाध्य भयौं, 'ज्ञापनपत्रमा भनिएको छ। पूर्वाञ्चल विश्वविद्यालयअन्र्तगत उपत्यकामे छात्रवृत्ति पाएका विद्यार्थीलाई उपत्यकामै रहेका १० भन्दा बढी पूर्वाञ्चलका कलेजमध्ये जुनकुनै एकमा मर्ज गराउनुपर्ने, चिकित्सा शिक्षा आयोडाले भर्ना अगावै छात्रवृत्तिका विद्यार्थीसँग गरेको कबूलियतनामा खारेज गरी विद्यार्थीले चाहेको अरू कलेज वा विश्वविद्यालयमा पढ्ने वातावरण मिलाउनुपर्ने विद्याथर्तीको माग छ । यस्तै, काठमाडौं उपत्यका बाहिरका छात्रावृत्ति पाएका विद्यार्थीहरू पनि काठमाडौंमा नै सहज हुने भएकाले र सबै विद्यार्थीहरू सहमत पनि भएकाले उपत्यका भित्रै मर्ज गर्नुपर्ने माग अघि सारेका छन् । चिकित्सा शिक्षा आयोगका सूचना अधिकारी सेमन्तराज कोइरालाले छात्रबृत्तिमा नाम निकालेका विद्यार्थीको समस्या सम्बोधनका सन्दर्भमा सम्बन्धित विश्वविद्यालयसँग योजना माग गरिएको बताए । उनले भने, विश्वविद्यालयको योजना मागेका छौं। केहीको आइ पनि सकेको छ । यसरी पढाउँछौं भनेर प्रस्ताव पठाउँदैछन् । सम्भवतः मंगलबार निर्णय हुनसक्छ । समस्या के हो ? गत भदौ ८ मा चिकित्सा शिक्षातर्फको एकीकृत प्रवेश परीक्षामा असन्तुष्ट जनाउँदै नीजि कलेज सञ्चालकहरुले सरकारलाई चाबी बुझाए । उनीहरुले राष्ट्रिय चिकित्सा शिक्षा आयोगलाई मंगलबार चाबी बुझाएका थिए । कारण थियो,एकीकृत प्रवेश परीक्षामा आयोगले छुट्याएको कोटाभन्दा निकै न्युन मात्रामा विद्यार्थी उत्तिर्ण हुनु । बिएससी नर्सिङ,बिएससी एमएलटी, बिपिएचलगायतमा सिट संख्याभन्दा प्रवेश परीक्षामा उत्तिर्ण हुनेको संख्या कम भएपछि कलेज सञ्चालकहरुले उत्तिर्ण प्राप्तांकको प्रतिशत घटाउनुपर्ने माग पनि राखे । सिट संख्याभन्दा कम विद्यार्थी उत्तिर्ण भएपछि मेडिकल कलेज नै खाली हुने अवस्था आएको भन्दै कलेज सञ्चालकहरुले उत्तिर्ण प्राप्ताकं ३५ प्रतिशतमा झार्नुपर्ने अडान राखेका थिए । नीजि कलेज सञ्चालकको भनाइ छ, शुल्क निर्धारण आयोगले गर्ने, कलेज अनुगमन आयोगले गर्ने, सिट निर्धारण आयोगले गर्ने, प्रवेश परीक्षा आयोगले लिने तर आयोगले निर्धारण गरेको सिट संख्या पुग्ने गरी प्रवेश परीक्षा उत्तीर्ण नगराइ सबै नीजिस्तरमा संचालित कलेजलाई विद्यार्थी नदिइ सुनुयोजित ढंगबाट संस्था बन्द गर्ने षड्यन्त्र चिकित्सा शिक्षा आयोगले गरेको छ । चिकित्सा शिक्षा आयोगले बिएससी नर्सिङतर्फ लिएको एकीकृत प्रवेश परीक्षामा अंकीता मण्डल उत्तीर्ण भइन् । आयोगले गरेको म्याचिङमा उनले नर्भिक कलेजमा छात्रवृत्तिमा अध्ययन गर्न पाउने गरि कलेजको नाम तोकियो । तर, नर्भिकले भर्ना लिन मानेन । कारण थियो, कलेजलाई विश्वविद्यालयबाट छात्रवृत्तिका विद्यार्थीलाई अध्ययन नगराउनु भन्ने जबाफ । गाइघाटका आशिषकुमार चौधरीको बी फार्मा पढ्ने योजना छ । अंकिता जसतै उनले पनि आयोगले लिएको एकीकृत प्रवेश परीक्षामा छात्रवृत्तिमै अध्ययन गर्न पाउने गरी नाम निकाले । आयोगको म्याचिङ प्रक्रियामा उनी लीटिल बुद्ध कलेजमा अध्ययन गर्न मिल्ने गरी तोकियो । तर, उनी अहिलेसम्म भर्ना हुन पाएका छैनन् । पूर्वाञ्चल विश्वविद्यालयले आफू अन्तर्गतका कलेजहरुमा छात्रवृतिमा अध्ययनको लागि कोटा पाएका विद्यार्थीलाई पढाउन आनाकानी गर्दै आएको छ । यो समस्याबाट करिब एक सय ५० विद्यार्थी प्रताडित बनेका छन् । ती बिद्यार्थीहरु दैनिक आयोग पुग्छन् । तर, आयोगले सुने नसुनेझैं गर्दै आएको छ । पीडित विद्यार्थीले भने, आयोगले हामीलाई विद्यार्थी कम भएपछि पेइङका विद्यार्थी कम भए, विश्वविद्यालयले थोरै विद्यार्थी भयो, पढाउन सक्दैनौं भन्यो, त्यही भएर समस्या देखिएको हो भनेर जबाफ दिन्छ । आयोग गैरजिम्मेबार भयो । आयोगले सिट संख्याभन्दा थोरै विद्यार्थी पास भएका बीएस्सी नर्सिङ र बीफार्मेसीलगायत विषयमा कतिपय कलेजमा छात्रवृत्ति कोटाको विद्यार्थी मात्रै पढ्न पठाएपछि यो समस्या आएको हो । निजी कलेज सञ्चालकहरू भर्ना भएकामध्ये १० प्रतिशत विद्यार्थी मात्रै छात्रवृत्ति अध्ययन गराउने अडानमा छन् । अधिकांश कलेजमा छात्रवृत्ति कोटाका विद्यार्थी मात्रै अध्ययन गर्न आएकाले कक्षा सञ्चालन गर्न नसक्ने अवस्था आएको उनीहरुको भनाइ छ । आफूहरूले मेरिटका आधारमा रोजेको शिक्षण संस्थामा पढ्न पाउनुपर्ने उत्तीर्ण हुने विद्यार्थीहरुको भनाइ छ । आयोगले लिएको एकीकृत परीक्षामा बीपीएचमा १४२० कोटा छुट्याएकोमा ५६५ जनाले मात्रै प्रवेश परीक्षा उत्तीर्ण गरेका थिए । बिएससी नर्सिङमा ११०० सय छुट्याइएकोमा ५०४ जनाले प्रवेश परीक्षा उतीर्ण भएका थिए । बी फार्मेसीमा ९०२ वटा कोटा छुट्याउदा ५४७ जना मात्रै उत्तीर्ण भएका थिए । फिजियोथेरापी बीपीटीमा १५० जनाको कोटा हुदाँ ११४ जना, बीएस्सी एमआइटी रेडियोग्राफीमा ७१ कोटमा ३५ जना, बिएस्सी एमएलटी ४२५ सिटमा ११८ जना उत्तीर्ण भएका थिए । कोटाभन्दा कम विद्यार्थी उत्तीर्ण भएपछि कलेज खाली हुने अवस्था आएको अलाइड साइन्स इस्टिच्युट ओरल एसोसियसनले बताएको छ ।"
झुण्डिएको अवस्थामा एसएसपी सुशील यादव मृत फेला,"रुपन्देही : संघीय प्रहरी इकाइ कार्यालय रुपन्देहीका प्रहरी वरिष्ठ उपरीक्षक (एसएसपी) सुशीलकुमार यादव झुण्डिएको अवस्थामा मृत फेला परेका छन् । नेपाल प्रहरीका प्रवक्ता प्रहरी वरिष्ठ उपरीक्षक बसन्तबहादुर कुँवरले यादव झुण्डिएको अवस्थामा मृत फेला परेको पुष्टि गरेका हुन्। उनले भने, यादवको शव मृत अवस्थामा भेटिएको हो । मृत्युको कारण खुलेको छैन। अहिले छानविन भइरहेको छ। अहिले प्रहरीका अधिकारीहरु घटनास्थल पुगेका छन्। उनी आफ्नै कार्यालयको क्वाटरमा शुक्रबार दिउँसो १२ :४५ बजेतिर मृत अवस्थामा फेला परेका हुन् ।"
अलजाइमरविरुद्ध औषधि प्रभावकारी बनेको जापान विश्वविद्यालयको दाबी,"सेन्दाई : जापान विश्वविद्यालयले अलजाइमर समस्याविरुद्ध औषधि प्रभावकारी बनेको दाबी गरेको छ । जापानको यमागाता विश्वविद्यालयले शुक्रबार अलजाइमर र लाउ गेहरिज रोगको रुपमा चिनिने एमिओट्रोफिक लेटरल स्क्लेरोसिस पीडितविरुद्ध औषधि प्रभावकारी बनेको दाबी गरेको हो । सो समस्याविरुद्ध औषधि बन्दै गरेको र औषधिको नाम भने तत्काल नखुलाउने विश्वविद्यालयका रिसर्चरहरुले बताएका छन् । अल्जाइमरलगायत समस्याबाट पीडित हास्न, बोल्न, हिँडडुल गर्न र मानसिक रुपमा तन्दरुस्त नभएका बिरामीमा असामान्य रुपमा जमेको प्रोटिनविरुद्ध उपचार गर्न सो औषधि प्रभावकारी बनेको यामागाता नेसनल हस्पिटल एलएस रिसर्च सेन्टरका प्रमुख ताकेको कातोले क्योडो न्युजसँग बताएका छन् । सो समस्याविरुद्ध आफूहरुले गरेको परिक्षण सफल भएको उनले बताएका छन् । यद्यपि, सो औषधि भने सन् २०२४ देखि बजारमा उपलब्ध हुने आश्वासनसमेत उनले दिएका छन् । मिसुविसि तानावे फर्माको अध्ययनअनुसार हाल जापानमा करिब १० हजार मानिस अल्जाइमर र एमिओट्रोफिक लेटरल स्क्लेरोसिस नामक नयाँ रोगबाट पीडित छन् ।"
दक्षिण कोरियाद्वारा पूर्व राष्ट्रपतिलाई माफी,सिओल : दक्षिण कोरियाली सरकारले पूर्वराष्ट्रपति पार्क जेउन हेलाई माफी दिएको छ। भ्रष्टाचारको आरोपमा २२ वर्षे जेल सजाय भोगिरहेकी पूर्व राष्ट्रपति हेलाई सरकारले माफी दिएको हो। त्यहाँको राष्ट्रपतीय कार्यालय ब्लु हाउसका प्रवक्ता पार्क क्युङ मीले शुक्रबार सो जानकारी दिएका हुन्। राष्ट्रपति मुन जाईले पूर्व राष्ट्रपति हेको बिग्रंदो स्वास्थ्य अवस्थालाई ध्यानमा राखी माफी दिएको प्रवक्ता मीले बताएका छन्। सन् २०१७ मा लोकतान्त्रिक नेताको रुपमा दक्षिण कोरियाको राष्ट्रपति बनेकी पार्कलाई विभिन्न अभियोगमा पदबाट जबरजस्ती हटाइएको थियो। सत्ता र शक्तिको दुरुपयोग गर्दै भ्रष्टाचार र अन्य गतिविधि गरेको भन्दै सन् २०१८ मा उनी दोषी ठहरिएकी थिइन्। सो आरोपमा त्यहाँको उच्च अदालतले करिब २४ वर्षको जेल सजाय सुनाए पनि पछि उनको सजाय २० वर्ष हुने गरी फैसला गरिएको थियो। सन् २०१९ मा जेल पुगेकी ६९ वर्षीया पूर्व राष्ट्रपति हेले ४ वर्ष ८ महिनाको जेल जीवनपछि सरकारले माफी दिएको बताइएको छ। माफीपछि उनी आफ्नो स्वास्थ्य सुधारतर्फ र सरकारलाई सघाउनेतर्फ केन्द्रित हुने अन्तर्राष्ट्रिय मिडियामा खबर छ।
"कसको हालत के हुन्छ, निर्वाचनमा देखिन्छ : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले सत्तामा रहँदा केही फोहोरमैला लागेको बताएका छन् । नेकपा मसाल (सम्पर्क केन्द्र' सँगको एकता कार्यक्रममा शुक्रबार बोल्दै उनले यस्तो बताएका हुन । उनले भने,'फोहोरमैला बढार्न एकताले सघाउँछ । माओवादी केन्द्र सत्ताको नजिक पुगेपछि फोहरमैला लागेको छ। सत्तानजिक हुँदा लाग्दो रहेछ। तपाईं आएपछि सफाइमा सहयोग पुग्छ ।' प्रचण्डले माओवादीमा अहिले ८ लाख सदस्य पुगेको भन्दै १० लाख पुर्याउने लक्ष्य लिइएको बताए । उनले कसको हालत के हुन्छ भन्ने कुरा आउने निर्वाचनमा देखिने बताए । उनले भने, 'कसको हालत के हुन्छ, त्यो निर्वाचनले देखाउँछ।' प्रचण्डले आफूहरुले सही विचारका साथ एमालेसँग एकता गरेको तर अर्को पक्षले सत्तामा पुग्ने भर्याङका रुपमा प्रयोग गर्दा धोका र विश्वासघातमा परिणत भएको बताए । प्रचण्डले नेकपा मसाल र आफूहरु मूलभूत रुपमा एउटै स्कुलका विद्यार्थी भएकाले एकता दिगो हुने दावी गरे।"
मेरो पराजयको समीक्षा हुनुपर्छ : महत,"काठमाडौं: नेपाली कांग्रेसको १४औं महाधिवेशनमा महामन्त्रीको उम्मेदवार बनेका डा प्रकाशशरण महतले महामन्त्रीमा मात्रै क्रस भोट भएकाले आफ्नो पराजय अनपेक्षित भएको बताएका छन्। उनले सञ्चारकर्मीसमक्ष कुरा गर्दै आफ्नो पराजयको पनि समीक्षा हुने बताए। समीक्षा गरेपछि थाहा हुन्छ, मेरो उम्मेदवारीको विरुद्धमा को किन लागे भन्ने कुरा। अहिल्यै कही नभनौं, उनले भने, अन्तर्घात आफ्नै समूहबाट भएको मैले भन्ने कुरा होइन। मिडिया र साथीहरूले बुझ्ने कुरा हो। उनले अपेक्षा गरे जति आफूले मत नपाएको बताए। 'अपेक्षा अनुसारको नतिजा आएन। तर मेरो बलिायो मत आएको छ। दुःखी हुनुपर्ने केही छैन। पदमा हुँदा पनि, नहुँदा पनि म पार्टीमा अझै बढी क्रियाशील भएर लाग्नेछु, उनले भने। उनले सभापतिले केन्द्रीय सदस्यमा मनोनित गरे त्यसलाई स्वीकार गरेर सक्रिय हुँदै अघि बढ्ने बताए।"
यस्ता छन् मन्त्रिपरिषद् बैठकका निर्णय ?,"काठमाडौं : मन्त्रिपरिषद् बैठकले क्रिश्चियन धर्मालम्वीहरुको चाड क्रिसमको अवसरमा शनिबार सार्वजनिक विदा दिने घोषणा गरेको छ । मन्त्रिपरिषद् बैठकको निर्णय शुक्रबार सार्वजनिक गर्दै सरकारका प्रवक्ता तथा सूचना तथा सञ्चार प्रविधिमन्त्री ज्ञानेन्द्रबहादुर कार्कीले क्रिसमसडेका अवसरमा शनिबार सार्वजनिक विदा दिइने बताए। यस्तै बैठकले राष्ट्रिय परीक्षा वोर्डको अध्यक्षमा महाश्रम शर्मालाई नियुक्त गर्ने निर्णय गरेको छ। मन्त्रिपरिषदका निर्णयः १) औद्योगिक व्यवसाय ऐन २०७६ को दफा ५ (१) बमोजिम औद्योगिक तथा लगानी कोष स्थापना गर्ने २) विद्यायन व्यवस्थापन सम्बन्धी विधेयक तर्जुमा गर्न सैद्धान्तिक स्वीकृती गर्ने ३) क्रिसमसडेका अवसरमा शनिबार सार्वजनिक विदा दिने ४) संगठन तथा व्यवस्थापन सर्वेक्षणका लागि पूर्व स्वीकृती दिने ५) राष्ट्रिय परीक्षा वोर्डको अध्यक्षमा महाश्रम शर्मालाई नियुक्त गर्ने ६) जिल्ला सभा रुपनदेहीको जग्गा रोहिणी गाउँपालिकाको नाममा हक हस्तानान्तरण गर्न स्वीकृती दिने ७) हुलाक बस्तुको दररेट पुनारावलोकन गर्न स्वीकृती दिने, वैदेशिक द्रुत डाकसेवा महसुल पुनरावलोकन गर्ने"
को कामयावी ?,"एक समयको कुरो हो। मानव निकाय परिषद्का सदस्यहरू नेता छान्न भेला भए। प्रत्येक सदस्यले सम्पूर्ण मानव शरीरमा खेलेको भूमिकाको व्याख्या गर्न आआफूले परिचय दिए। हातले घोषणा गर्यो, म नेता बन्न चाहन्छु, मान्छेलाई सहयोग गर्छु। सदस्यहरूले हातलाई भने, जनतालाई थप्पड हान्छौ, हिर्काउँछौ। जताततै छुन्छौ त्यसैले शक्ति दिँदैनौं। आँखाले आफूलाई नेता बनाउन आग्रह गर्दै भन्यो, हेर्न, पढ्न र घुम्नका लागि म सबैलाई सहयोग गर्छु। सदस्यहरूले आँखालाई जवाफ दिए, हेर, तिमी भोका छौ। छिमेकीको श्रीमतीलाई हेर्छौ। अरूका पैसा र हीरामा आँखा लगाउँछौ। त्यसैले नेता बन्न सक्नुहुन्न। खुट्टाले भन्यो, नेता बनेर मानिसलाई एक ठाउँबाट अर्को ठाउँमा लैजान्छु। सदस्यहरूले खुट्टालाई भने, तपाईं कराँते हान्नुहुन्छ। मानिसलाई लात मार्नुहुन्छ। नेता बन्न योग्य हुनुहुन्न। घुँडाले भन्यो, म नेता बन्न चाहन्छु किनकि कसैले प्रार्थना गर्छ भने उसले घुँडा टेक्छ। सदस्यहरूले भने, तिमी लुगामुनि लुक्छौ। त्यसैले नेता बन्न सक्दैनौ। मुखले बोल्यो, म नेता बन्न चाहन्छु किनकि जब म संसद्मा जान्छु तपाईंहरूका लागि बोल्छु। सदस्यहरूले भने, तपाईं उत्तेजक हुनुहुन्छ, आत्मनियन्त्रण छैन। अरूलाई आरोप लगाउने र अपमान गरेको देख्छौं। त्यसैले नेता बन्न सम्भव छैन। शिरले भन्यो, म शिर हुँ भन्ने थाहै होला। घर जान्छु मलाई खोज्नू। उसले घर गएर ढोका बन्द गर्यो। अन्य सदस्य पार्टीमै बसे। हातले खाना लिएर मुखलाई दियो। धेरै खुसीले मुखले खुसीसाथ खायो। उसले पेटमा पठायो। पेट खान पाउँदा खुसी भयो। मानिस बिना समस्या यताउता हिँड्यो। खुट्टा सहजै चल्यो। पहिलो दिन बित्यो, मानिस ठिक थियो। दोस्रो र तेस्रो दिन पनि ठिकसँग दिन बित्यो। चौथो दिन मानिसको पेट फुल्यो। उसका आँखा रसाए, हातखुट्टा काप्न थाले। मानिस हिँड्न असमर्थ भयो। पाँचौं दिन, सदस्यहरूले अनुस (शिर) खोजे। भने, अनुस, तपाई ंहाम्रो नेता हुनुपर्छ। हामी तपाईंलाई सत्ता हस्तान्तरण गर्न आएका हौं। स्वीकार गर्नुहोस्। अनुसले पहिलो बटन थिच्यो, मानिसले केही ग्यास छोड्यो। हातखुट्टा चलाउन थाल्यो। सोध्यो, मानिस, अहिले कस्तो छ ? मानिसले जवाफ दियो, अलि आराम भयो। अनुसले दोस्रो बटन थिच्यो। मानिसले उसको आन्द्रा खाली गर्न सक्यो र अझै सहज महसुस गर्यो। नैतिक शिक्षा : मानिसका सबै अंग उत्तिकै महत्त्वपूर्ण छन्। सबैले जीवनमामहत्त्वपूर्ण भूमिका खेल्छन्। खुट्टाले आँखालाई भन्न सक्दैन, तिमी महत्त्वपूर्ण छैनौं।"
ड्याट्सनको राष्ट्रव्यापी सर्भिस क्याम्प : ८० प्रतिशतसम्म एक्सेसरीजमा छुट,काठमाडौंः ड्याट्सन नेपालले राष्ट्रव्यापी सर्भिस क्याम्प सुरु गर्ने भएको छ । ड्याट्सनले आवश्यक हेरचाह तथा मर्मत सम्भार प्रदान गर्न पुष ११ गते देखि १३ गतेसम्म नेपालका प्रमुख सहरहरुमा सर्भिस क्याम्प सुरु गर्न लागेको जनाएको छ । उक्त सर्भिस क्याम्पमार्फत ड्याट्सनका सेवाग्राहीहरुले निःशुल्क रुपमा श्रमिक सेवाका साथै गाडी सफाइ पनि गर्न पाइने कम्पनीले जनाएको छ । यस्तै ८० प्रतिशतसम्म एक्सेसरीजमा छुटका साथै नियमितसेवा र उपभोग्य वस्तुहरुमा १० प्रतिशतसम्म छुट दिने ड्याट्सनले जनाएको हो ।
ब्रेकअपपछि बलिउड अभिनेत्री सुस्मिता सेनको पहिलो पोस्ट : शान्ति सबैभन्दा सुन्दर छ,"नयाँ दिल्ली : बलिउड अभिनेत्री सुस्मिता सेनले प्रेमी रोहमन शालसँग ब्रेकअप गरेकी छिन। नायिका सुस्मिताले प्रेमी रोहमनसँग ब्रेकअप गरेको सामाजिक संजालमार्फत बिहीबार घोषणा गरेकी थिइन्। यो समाचारले उनका फ्यानहरु निराश भएका छन्। किनभने अभिनेत्री सुष्मिता र उनका प्रेमी रोहमन बलिउड फिल्म इन्डस्ट्रीका सबैभन्दा चर्चित र रुचाइएको जोडीमध्ये एक हो। रोहमनसँग ब्रेकअपपछि सुस्मिताले सामाजिक संजालमा आफ्नो तस्बिरसहितको नयाँ पोस्ट सेयर गरेकी छिन्। जसमा आधा अनुहार देखिने प्रोफाइल पिक्चर देखिन्छ। तस्बिरमा उनका आँखा झुकेका छन्। आधा अनुहार कपालले ढाकिएको छ। सुस्मिताले आफ्नो सुन्दर तस्बिर सेयर गर्दै लेखेकी छिन् शान्ति सबैभन्दा सुन्दर छ। म तिमीलाई धेरै माया गर्छु।' हाम्रो सम्बन्ध मित्रताबाट सुरु भयो, हामी साथी नै रहे। सम्बन्ध धेरै पहिले टुट्यो माया रहिरहन्छ, 'उनले लेखेकी छिन्। रोहमन शालले पनि सुस्मिताको यो इन्स्टा पोस्ट आफ्नो इन्स्टामा पुनः पोस्ट गरेका छन् । यसले दुवैबीच कुनै तनाव नभएको देखिन्छ। सुस्मिता सेन र रोहमन शालको जोडीलाई फ्यानहरुले खुबै रुचाएका थिए । सामाजिक सञ्जाल म्यासेजबाट सुरु भएको दुवैको प्रेमकथा चाँडै टुङ्गिनेछ भन्ने कुरा उनका फ्यानले सोचेका थिएनन्। फ्यानहरू यो जोडिलाई विवाह बन्धनमा बाँधिएको हेर्न चाहन्थे। तर, दुवैको यो सम्बन्ध विवाहको चरणमा पुग्न सकेन । दुईको ब्रेकअप के कारणले भयो थाहा छैन । ब्रेकअपपछि रोहमनले अभिनेत्रीको घर छोडेको खबर आएको समाचार आजतकमा छ। सुस्मिताले विगत साढे दुई वर्षदेखि रोहमनसँग डेट गरिरहेकी थिइन् । रोहमन सुस्मिताभन्दा १५ वर्षले कान्छा छन्। सुस्मिता ४६ वर्षकी भइन्। दुवैजना लिभ इन रिलेसनसीपमा बस्दै आएका थिए। रोहमनको सुस्मिताका दुई छोरी रेनी र अलिशासँग पनि राम्रो बन्धन छ। उनीहरूले रोहमनलाई बुवा भनेर सम्बोधन गर्छन्।"
ओलीप्रचण्ड मिलाउने चिनियाँ कसरत,"काठमाडौं : चीनले पुनः एक पटक नेकपा एमाले र माओवादी केन्द्र मिलाउन कसरत गरेको छ। एमाले अध्यक्ष पदमा निर्वाचित भएपछि बधाई दिन बालकोट पुगेकी नेपालका लागि चिनियाँ राजदूत होउ यान्छीले केपी शर्मा ओलीसँग माओवादी केन्द्रका अध्यक्ष पुष्पकमल दाहाल 'प्रचण्ड' सँग मिलेर जान आग्रह गरेकी हुन्। गत सोमबार राजदूत यान्छीले एमाले अध्यक्ष ओलीसँग डेढ घण्टा छलफल गरेकी थिइन्। राजदूत यान्छीले नेपालका कम्युनिष्ट शक्तिहरु मिल्नुको विकल्प नभएको अध्यक्ष ओलीलाई सुनाएकी थिइन्। उनले एमाले, एकीकृत समाजवादी र माओवादी केन्द्र मिलेर गए आगामी निर्वाचनमा फेरि कम्युनिष्ट पार्टीको बहुमत आउने बताएकी थिइन्। एमालेका एक नेताले अन्नपूर्ण पोस्ट्सँग भने,चिनियाँ राजदूतले कम्युनिष्ट शक्तिहरु मिलेर जान आग्रह गर्नुभएको हो। तर अध्यक्षज्युले सो बारेमा खासै जवाफ दिनु भएन। राजदूत यान्छीले बेइजिङसमेत नेपालमा एमाले, माओवादी केन्द्रलगायत कम्युनिष्ट शक्तिहरु मिलेर जाउन भन्ने पक्षमा रहेको बताएकी थिइन्। जवाफमा ओलीले आफूले पार्टी विभाजन नगरेको र आफू सधै कम्युनिष्ट एकताको पक्षमा रहेको बताएको ती नेताले अन्नपूर्णसँग भने। अध्यक्ष ओलीले प्रचण्डको कारण नेकपा विभाजन भएको राजदूत यान्छीलाई भनेका थिए। अध्यक्ष ओलीले पार्टी विभाजनको कारक प्रचण्ड भएको र कम्युनिष्ट पार्टी एकताको बारेमा समेत प्रचण्डसँगै सोध्न राजदूत यान्छीलाई आग्रह गरेको स्रोतले बताएको छ। नेकपा विभाजन भएपछि २०७७ मंसिरमा चिनियाँ राष्ट्रपति सी चिनफिङले आफ्ना विशेष दूत चिनियाँ रक्षामन्त्री वेई फेङहेलाई काठमाडौं पठाएका थिए। सो समयमा रक्षामन्त्री फेङहेले समेत कम्युनिष्ट शक्तिहरु मिलेर जानुको विकल्प नभएको भन्दै ओली र प्रचण्डलाई मिल्न दबाब दिएका थिए। फुटिसकेको नेपाल कम्युनिस्ट पार्टी (नेकपा) लाई पुनः जोडेर नेकपा बनाउन चीनले उच्चस्तरीय टोली गत पौषमा पनि नेपाल पठाएको थियो। राष्ट्रपति सी चिनफिङले विशेष सन्देशसहित चिनियाँ कम्युनिस्ट पार्टीका अन्तर्राष्ट्रिय विभागका उपमन्त्री गुओ येचौ नेतृत्वको चार सदस्यीय टोली काठमाडौं आएका थिए। नेकपाको आन्तरिक कलह मत्थर पार्न यसअघि चिनियाँ कम्युनिस्ट पार्टीले खेलेको भूमिका निरर्थकसरह भएको थियो। चिनियाँ राजदूत होउ यान्छी उक्त समयमा समेत नेकपाभित्रको विवाद मत्थर गर्न सक्रिय बनेकी थिइन्। तैपनि, नेकपा चिरिएको थियो। चीन कुनै हिसाबले पनि कम्युनिष्ट पार्टी विभाजन नहुन् भन्ने चाहन्छ। चिनियाँ राजदूत यान्छी अहिले फेरि नेपालका कम्युनिष्ट पार्टीहरुलाई एक बनाउन सक्रिय भएकी छन्। उनले शीर्ष नेताहरुलाई भेटेर चीनको सन्देश प्रवाह गरिरहेकी छन्"
पक्की पुल हेर्दै झोलुंगे पुलबाट तर्दै,"गोरखा : पृथ्वीराजमार्गको फिस्लिङ र गण्डकी गाउँपालिका६ भुम्लिचोक जोड्ने त्रिशुली नदीमाथिको पक्की पुल निर्माण सम्पन्न भएको चार महिना बित्यो, तर अहिलेसम्म सञ्चालनमा आएको छैन। पक्की पुल सञ्चालनमा नआएपछि गोरखातर्फ गाडी तार्न ३० किलोमिटर पर रहेको बेनिघाट पुग्नुपर्ने भएको छ। पैदल यात्रुहरु भनेसँगै रहेको झोलुंगेपुलको बाटो हिड्नु परेको छ। गत असोजमा पुल निर्माण सम्पन्न भएको हो तर ठेकेदार कम्पनी सपना कन्स्ट्रक्शनले पुलको मुखमा बाँसका तगरा तेर्स्याएर राखेको छ। कोही अटेरी गरी सो पुलबाट हिँडेमा रोक्न चौकीदारसमेत राखेको छ। यहाँबाट गाडी तार्न नदिनू भनेर मलाई रेखदेख गर्ने जिम्मा लगाएको छ, चौकीदार तुलबहादुर थापा भन्छन्, राती म निदाएका बेला हिँडाए भने त थाहा हुँदैन तर अरुबेला मैले थाहा पाएसम्म यहाँबाट गाडी वारपार गर्न दिएको छैन। सो पुल गत असोजमा निर्माण सम्पन्न भएको हो। दशैंअघि नै ढलान भइसकेको हो तर अहिलेसम्म चालु गरिएको छैन,पुल जीपका बिमल श्रेष्ठले भने, मान्छेहरु पक्की पुल हेर्दै झोलुंगेपुल तर्छन्, कोही जोखिम मोलेर झोलुंगे पुलबाट बाइक तार्छन्। पक्की पुल खुल्ला नहुँदा भरियाले फिस्लिङबाट दैनिक उपभोग्य सामग्री बोकेर तार्ने गरेका छन्। पारि पुलजीपसम्म पनि गाडी आउँछ, वारि पुलजीपसम्म पनि गाडी आउँछ तर पुल चालु नहुँदा भरियाले बोकेर झोलुंगेपुलबाट तार्नुपर्छ। यत्तिले गर्दा उपभोक्तालाई प्रतिकिलो दुई रुपैयाँ थप ढुवानी भाडाको भार लागेको छ। गण्डकी गाउँपालिकाका किसानले उत्पादन गरेर काठमाडौं कालिमाटी लैजाने तरकारी पनि डोकोमा बोकेर तार्नुपर्ने बाध्यता छ। सिजनमा यहाँ दैनिक २० गाडी तरकारी आउँछ, अर्का स्थानीय बलराम सुनार भन्छन्, तर सबै तरकारी मान्छेले बोकेर तार्नुपर्ने बाध्यता छ। यो पुल खुलाइदिएको भए तरकारी ढुवानी गर्न पनि सजिलो हुन्थ्यो। सर्वसाधारण किसानलाई दुई रुपैयाँ भनेपनि सुपथ हुन्थ्यो। ठेकेदारले अझै खुलाएन भने स्थानीयबासी स्वयंले खुलाउने उनले बताए। सर्वसाधारणलाई समस्या हुने गरी निर्माण कम्पनीले किन रोकिरहेको हो भन्ने आफूपनि आश्चर्यमा परेको गण्डकी गाउँपालिका अध्यक्ष होमबहादुर राना बताउँछन्। बनिसकेको पुल किन चालु नगरेको हो, म पनि आश्चर्य चकित भएको छु, अध्यक्ष रानाले भने, ठेकेदारले अझै पनि खुलाएन भने गाउँपालिकाले खुलाइदिन्छ। उक्त पुलबाट गाडी तार्न पाएमा १५ मिनेटमा गण्डकी गाउँपालिकाको केन्द्रसम्म पुग्न सकिन्छ। तर सो पुल नचल्दा सिउरेनीटार, दर्बुङ, दलभञ्ज्याङ हुँदै घण्टौँको बाटो घुमेर कार्यालय आउजाउ गर्नुपर्ने बाध्यता रहेको अध्यक्ष रानाको भनाइ छ। पुल नखुल्दा सेवाग्राही, जनप्रतिनिधि, कर्मचारीलाई पालिकाको केन्द्र पुग्न समस्या भएको उनी बताउँछन्। निर्माण कम्पनीलाई यसअघि पनि पुल सञ्चालन गरिदिन आग्रह गरेको अध्यक्ष रानाको भनाइ छ। तीनचार महिना यता काम गर्ने मान्छे नै छैनन्, उनले भने। पुल महाशाखा काठमाण्डौंले त्रिशुली नदीमाथि विभिन्न चारवटा पुल निर्माणको ठेक्का लगाएको थियो। उक्त ठेक्का सपना जेभीले लिएको हो। फिस्लिङ पुलको लागत करिब १५ करोड रुपैयाँ छ। कम्पनीका प्रतिनिधि हरि ढकालले नदीमा पानीको बहाब बढेकाले कामदार डराएको बताए। पुल तयार भइसक्यो, फर्मा खोल्न बाँकी छ। नदी माथि झुण्डिएर काम गर्नुपर्छ, उनले भने, केही दिनभित्र काम सुरु गर्ने योजनामा छौं। पुल निर्माण कम्पनीले गण्डकी गाउँपालिका तर्फको पुल जीपमा करिब दुई सय मिटर ग्राबेल गर्ने काम बाँकी छ। चार महिनाअघि नै निर्माण सम्पन्न भएर सञ्चालनमा नआएको फिस्लिङ पुलमा चौकीदार।"
लक्ष्मी बैंकको एक्काइसौं वार्षिक साधारणसभा सम्पन्न,काठमाडौंः लक्ष्मी बैंक लिमिटेडले एक्काइसौं वार्षिक साधारण सभा सम्पन्न गरेको छ । बिहीबार बैंकको साधारण सभा काठमाडौंमा सम्पन्न भएको हो । साधारण सभाले बैंकको चुक्तापूजीको ८ प्रतिशत बोनस शेयर र ३ दशमलव ५ प्रतिशत नगद लाभांश वितरण गर्ने प्रस्ताव पारित गरेको छ । यस्तै पारित बोनस शेयरसँगै बैंकको चुक्तापूजी ११ अर्ब ५५ करोड पुगेको जनाएको हो । साधारण सभाले आर्थिक वर्ष २०७७।७८ का लागि संचालक समितिको प्रतिवेदनसंगै सोही आर्थिक वर्षको बैंकको वित्तीय बिवरण माथि छलफल गरी स्वीकृत समेत गरेको छ । आर्थिक वर्ष २०७७७८मा ११ अर्ब निक्षेप र १सय ८ अर्ब कर्जा पूजी पुर्याएको लक्ष्मी बैंकको वासलातको आकार १ सय ५२ अर्ब रहेको छ । सोही आर्थिक वर्षमा बैंकले १ अर्ब ५७ करोड रुपैयाँ खुद मुनाफा आर्जन गर्न सफल भएको बैंकले साधारण सभा मार्फत जनाएको हो ।
स्रोत नखुलेको १६ लाख रुपैयाँसहित एक जना पक्राउ,बारा : प्रहरीले स्रोत नखुलेको १६ लाख रुपयाँसहित एक जनालाई पक्राउ गरेको छ। कलैया उपमहानगरपालिका१० मटिअर्वा नहर चोकबाट स्रोत नखुलेको नगद १६ लाख रुपैयाँसहित भारत बिहार पूर्वी चम्पारण आधारपुर बस्ने २२ वर्षीय रन्देश कुशवाहालाई बिहीबार प्रहरीले पक्राउ गरेको हो। विशेष सूचनाको आधारमा कुशवाहा सवार बिआर २२ एन ५०१४ नम्बरको मोटरसाइकल जाँच गर्दा प्रहरीले १ हजार दरको १ हजार ३ सय थान र ५ सय दरको ६ सय थान गरी जम्मा १६ लाख रुपैयाँ फेला पारेको थियो।
तुलनाको मनोविज्ञान,"प्रसंग १ ; ७ कक्षाबाट ८ मा जाँदा छैटौं भएँ। मिल्ने साथी सेकेन्ड भई। साँझ दिदीले भन्नुभयो, ऊ सेकेन्ड हुँदा तँ चाहिँ कसरी त्यति तल झरिस् ? उसको जस्तो पढाइ त यसको कहिल्यै नहुने भयो। कम से कम तेस्रो त हुनुपर्छ नि। त्यसपछि दिदीले त्यो साथीको यति बयान गर्नुभयो नि उहाँको कुरा सुन्दा लाग्थ्यो म चाहिँ गएगुज्रिएकै हुँ। केही कामै लाग्दिनँ। त्यो साथी चाहिँ संसारकै सिपालु र सबै कुरा जान्ने। उसलाई नआउने र गर्न नसक्ने कुरा केही छैन। दिदीकोे त्यो कुराले यति खिन्न बनायो कि कुरै नगरम्। त्यसपछि त त्यो साथीलाई नै पो शत्रु देख्न थालें। निर्दोष हुँदाहुँदै पनि मनमा आयो, तेरा कारण मैले गाली खान पर्यो। भोलिपल्टदेखि त्यो साथीको छेउ नै नपर्न पाए हुनेजस्तो लाग्न थाल्यो। यही कुराले गर्दा यति मानसिक तनाव भयो कि घरमा दिदीसँग रिस उठ्ने स्कुलमा त्यो साथीसँग। अब के चाहियो ? म त एक प्रतिनिधिपात्र मात्र हुँ। यो उदाहरण धेरैको जीवनमा लागू हुनसक्छ। पढाइमा केही तलमाथि हुने बित्तिकै घरकाले यस्तो व्यवहार गरिदिएपछि कुन हौसला लिएर बालबालिका अगाडि बढ्ने ? कक्षा उत्तीर्ण हुँदा पोजिसन हेर्नै पर्ने हो र ? सबैलाई पहिलो, दोस्रो हुनु छ। नम्बर कति आयो ? उसको बानीव्यहोरा कस्तो छ ? अनि पढाइलाई उसले कतिको समय दिन्छ ? योसँग कसैलाई सरोकार छैन। स्कुलको नतिजा आएपछि अभिभावकको पहिलो प्रश्न हुन्छ, के भइस् ? सायदैले सोध्लान् कति नम्बर आयो ? वा कति प्रतिशत आयो ? धेरैजसो अभिभावकलाई स्थान अगाडि आउन पर्यो पुग्यो। हामी कतिपय अभिभावकलाई नै थाहा छैन कि सफल हुन स्थानको जरुरी हँुदैन। हुन्छ त केवल अध्ययनको। सुझबुझको। व्यवहारको। पहिलो भएको उसको साथीसँग तुलना गरिदिन्छांै र भन्छौं ऊ त जीवनमा ठूलो मान्छे हुने भयो तेरो त खै ? सोचांै न, कसैसँग तुलना गरेर हामी ठूलालाई नै पनि कसैले केही भनिदियो भने हालत के होला ? हाम्रो आफ्नै पनि दिमागले काम गर्दैन। अनि फेरि बालबालिकालाई हामी किन अरूसँग तुलना गरेर मानसिक तनाव दिन्छौं ? प्रसंग २ ; बाल्यकालमा अर्को पनि भुल्न नसक्ने घटना छ। दसैं आएको थियो। मैले र मेरी साथीले एकै प्रकारका लुगा किन्यौं। त्यो बेला अम्ब्रेला कुर्तासुरुवाल खुबै चलेको थियो। लामोलामो पारेर सिलाइएका ती कुर्तासुरुवाल लगाएर यताउता गरिरहेका थियौं। हजुरआमाले प्याच्च भन्नुभयो, तँलाईभन्दा त तेरी साथीलाई पो राम्रो देखियो। म त सल्याकसुलुक नै भए। मेरो बालमस्तिष्कमा छाएका खुसीहरू एकैछिनमा उडेर खै कता पुगे कता ? अघिसम्मको उत्साह खरानी भयो। अनुहारको उज्यालो कालो रङमा परिणत भयो। न रुनु न हाँस्नुको स्थितिमा पुगें। त्यो लुगै च्यातेर फ्याकिदिऊँ कि झैं लाग्यो। त्यो लुगैप्रति वितृष्णा जाग्यो। प्रसंग ३ ; बाल्यकालकै कुरा हो। साथीको घरमा गएकी थिएँ। साथीको आमाले रोटी पकाउन पीठो मुस्दै हुनुहुन्थ्यो। रोटी म बनाउँछु भनेर अघि सरें। साथी पनि मिलेर बनाउँ भन्दै अगाडि सरी। तुरुन्तै आमाले भन्नुभयो। यसलाई चलाउन नदेऊ है ? राम्रो बेल्दिन पनि। फेरि डढाएर मुखमै हाल्न सकिन्न। तिमीले राम्रो बनाउछ्यौ। अस्ति मैले खाएकी थिएँ। साथीको मुखमा हेरें। उसको अनुहारको रङ नै फेरिइसकेको थियो। उसको मनमा खेलिरहेको कुरो राम्रोसँग बुझेकी थिएँ। माथिका प्रसंगहरूबाट धेरै बालबालिका गुज्रिरहेका छन्। तुलना गरेका कुरा सुन्दा सामान्य नै लाग्छ सबैलाई। तर त्यस्ता प्रकारका तुलनाले बालबालिकामा नकारात्मक ऊर्जा प्रवेश गरिरहेको हुन्छ। ऊभन्दा ऊ राम्रो, उसको पढाइ त कति राम्रो। यसको त खै के हो के ! उसले पकाएको तरकारी कति मिठो यसलाई त पकाउनै आउँदैन। यसलाई त जे लगाए पनि सुहाउँछ। उसलाई त जे किन्दिए पनि राम्रो देखिँदैन नभनौं । अभिभावकहरूमा एक प्रकारको अहं हुनुले नै बालबालिका तुलनामा पर्न जान्छन्। आफूले सोचेको हुनै पर्ने हुन्छ अभिभावकलाई। जब तुलना गर्न थाल्छौं तब उनीहरूमा एक प्रकारको रिस, डर र बदलाभाव उत्पन्न हुन्छ। अनि डरले जन्माउँछ झुट। झुटको भविष्य के होला ? एक पटक राम्ररी सोचौं। तुलना गरेर नकारात्मकता र झुटतिर बालबालिकालाई नधकलौं।"
स्वाभिमान लघुवित्त संस्थाको पाँचौं वार्षिक साधारण सभा सम्पन्न,काठमाडौं: स्वाभिमान लघुवित्त वित्तीय संस्था लिमिटेडले पाँचौं वार्षिक साधारण सभा सम्पन्न गरेको छ । तिलोत्तमा५ रुपन्देहीमा केन्द्रीय कार्यालय रहेको यस संस्थाले पुष ८ गते आफ्नो साधारण सभा सम्पन्न भएको विज्ञप्तिमार्फत जनाएको हो । साधारण सभाले आर्थिक वर्ष २०७७।०७८को वार्षिक प्रतिवेदन पनि पारित गरेको छ । साधारण सभाबाट संस्थाको चुक्ता पुँजीका लागि ९ करोड २० लाख ५० हजारको ३२ दशमलव ३० प्रतिशत बोनस र १ दशमलव ७० प्रतिशत कर प्रायोजनार्थ नगद प्रस्ताव पारित गरेको छ । संस्थाको हालसम्म नेपालका ७ जिल्लामा ३४ वटा शाखा रहेको र असोज मसान्तसम्म २४ हजार ९ सय ४९ जना ग्राहक रहेको संस्थाले जनाएको छ। साथै संस्थाको १ अर्ब ७२ करोड ६८ लाख लगानी र ५५ करोड बचत रहेको जनाएको छ । सोही दिन साधारण सभा सम्पन्न भएपछि बसेको बैठकले संचालक समितिको अध्यक्षमा नारायण श्रेष्ठ चयन गरेको स्वाभिमान लघुवित्त वित्तीय संस्थाले जनाएको हो ।
इच्छाराजविरुद्ध थुनछेक बहस जारी,"काठमाडौं : सिभिल सहकारीका पूर्वअध्यक्ष इच्छाराज तामाङविरुद्ध जिल्ला अदालत काठमाडौंमा थुनछेक बहस जारी छ। तामाङ र श्रेष्ठ र उनीहरुका वकिलले संगठित अपराध नभई सामान्य घटना भएको दावी गरेका छन्। अदालतमा पूर्वअध्यक्ष तामाङ र अध्यक्ष केशवलाल श्रेष्ठविरुद्ध थुनछेक बहसका क्रममा साधारण तारखेमै छोड्नुपर्ने उनीहरुका वकिलहरुले गरेका छन्। सहकारीको ८ अर्ब ५७ करोड रकम हिनामिना गरेको आरोपमा तामाङलाई नेपाल प्रहरीको अनुसन्धान ब्युरोले पक्राउ गरेको थियो। उनीविरुद्ध संगठित अपराधमा मुद्दा दायर गरिएको छ। अदालतमा तामाङ र श्रेष्ठका तर्फबाट बहस गरेका कानुन व्यवसायीहरूले दुवैलाई साधारण तारेखमा छोड्नुपर्ने तर्क गरेका छन्। तामाङका तर्फबाट पूर्वमहान्यायाधिवक्ता रमण श्रेष्ठ, शेरबहादुर केसी र श्रेष्ठका तर्फबाट डा रुद्र पोखरेल, डा कुशान लामा, हेमराज पोखरेलले बहस गरेका छन्। उनीहरूले तामाङ र श्रेष्ठले संगठित अपराध नगरेको दाबी गरिरहेका छन्। तर तामाङ र अध्यक्ष श्रेष्ठलाई सहकारीको रकम हिनामिना गरी हजारौं निक्षेपकर्ता डुबाएको आरोप छ। सञ्चालक हरिहर लामिछानेका पक्षमा शुक्रबारदेखि बहस हुनेछ। लामिछानेले तामाङको हालीमुहाली भएको भन्दै २०७० सालमा सिभिल छाडेका थिए। पीडित समूह संयोजक उज्ज्वल सत्याल अदालतले तामाङलाई साधारण तारेखमा नछाड्नेमा ढुक्क रहेको बताउँछन्। जेलमै बसेर तामाङले पीडितको समस्या समाधान गर्नुपर्ने सत्यालको माग छ। पीडितका तर्फबाट चार जना सरकारी वकिल र अधिवक्ताहरू सुरेन्द्र भण्डारी, बालकृष्ण नेउपाने र रमेश बडालले बहस गरेका छन्। सरकारी वकिल कार्यालयले ५ अर्ब ६७ करोड ५५ लाख बिगो दाबीसहित दायर गरेको अभियोगपत्रका आधारमा अदालतमा थुनछेक बहस भइरहेको छ। १ हजार ५ सय ३ जनाले केन्द्रीय अनुसन्धान ब्युरोमा उजुरी दिएका थिए। तामाङले सिभिलको सल्लाहकारका रूपमा मासिक पाँच लाख पारिश्रमिक बुझ्थे। बयानका क्रममा श्रेष्ठले आफू अध्यक्ष भए पनि संस्थामा तामाङको हालिमुहाली हुने गरेको बताएका छन्। श्रेष्ठको खातासमेत तामाङले प्रयोग गर्ने गरेको उनको बयान थियो। तामाङले भने सिभिल होम्सलगायतका कम्पनीबाट पाँच अर्ब रकम सहकारीलाई तिर्न बाँकी रहेको स्वीकार गरेका छन्। भूकम्प र कोरोना महामारीका कारण व्यवसायमा गिरावट आएकाले संस्थालाई सावाँ फिर्ता गर्न नसकेको उनको दाबी थियो। उनी अध्यक्ष हुँदा संयुक्त लगानीका कम्पनीलाई ऋण दिँदा धितो आवश्यक नपर्ने व्यवस्था गरी सहकारीको रकम दुरुपयोग गरेका थिए। सिभिल सहकारीले आकर्षक ब्याजदर र उपहारको प्रलोभन देखाई निक्षेपकर्ता लुट्ने गरेको थियो।"
बंगलादेशमा फेरीमा आगलागि हुँदा कम्तीमा ३२ को मृत्यु,ढाका : दक्षिणी बंगलादेशमा फेरीमा आगलागि हुँदा कम्तीमा ३२ को मृत्यु भएको छ। दक्षिणी बंगलादेशस्थित झलोकाथी शहरनजिकै सवारीसाधन ओसारपससार गर्ने जहाज (फेरी)मा शुक्रबार बिहान आगलागि हुँदा कम्तीमा ३२ को मृत्यु भएको हो। जहाजमा करिब ५ सय यात्रु सवार रहेको बताइएको छ। तीन तले सो यात्रु सवार जहाज नदिको मध्य भागमा पुगेपछि आगलागि भएको हो। घटनापछि हालसम्म ३२ वटा लाश मात्र फेला परेको र करिब १ सय मानिसलाई उपचारको लागि अस्पताल पुर्याइएको स्थानीय प्रहरीले जनाएको छ। अन्य यात्रुहरुको उद्धार कार्य जारी रहेकोसमेत प्रहरीको भनाई छ। प्रहरीले आगलागि कसरी भयो भन्नेबारे अनुसन्धान थालिएको बताएको छ।
पत्रकार डेकेन्द्रराज थापाको हत्या प्रकरण : स्वागतयोग्य फैसला,"दैलेखका पत्रकार डेकेन्द्रराज थापाको द्वन्द्वकालीन कर्तव्य ज्यान मुद्दामा दैलेख जिल्ला अदालतले मुख्य अभियुक्त अरुण भनिने बमबहादुर खड्का र मुक्ति भनिने बमबहादुर खड्का र केशव खड्कालाई २० वर्ष कैदको फैसला गरेको छ। जिल्ला न्यायाधीश दण्डपाणि लामिछानेको इजलासले २०७८ मंसिर २६ गते गरेको फैसलाअनुसार थापाको हत्या गरी गाड्ने कार्यमा अरुण प्रत्यक्ष संलग्न थिए। मुक्ति र केशव अझै फरार छन्। यस्तै घटनामा संलग्न अर्का फरार अभियुक्त भक्तिराम लामिछानेलाई अपराधमा सहयोग गरेको निष्कर्षसहित अदालतले तीन वर्षको कैद सजाय तोकेको छ। अदालतले गरेको फैसला स्वागतयोग्य मानिएको छ। अनुसन्धानको क्रममा पक्राउ परेका निरकबहादुर घर्तीमगर, जयबहादुर शाही र हरिलाल पुन, मृतक डेकेन्द्रराज थापाको वारदातस्थलमा हत्या भएको थियो। त्यहाँ उपस्थित रहँदा केही नगरी हेरी बसेबाट उनीहरूलाई मतलवी भएको ठहर्याउँदै कर्तव्यबाट मृत्यु भएको लास दबाउन गाड्ने कार्यमा संलग्न रहेको भन्दै दुई वर्ष कैद सजाय हुने ठहर्याएको थियो। प्रतिवादी लक्ष्मीराम घर्तीमगर घटनास्थलमा उपस्थित रही लास दबाउन गाड्ने कार्यमा संलग्नताको आरोप प्रमाणित गर्दै १ वर्ष ६ महिना कैद सजाय तोकेको थियो। जिल्ला अदालत दैलेखले गरेको फैसला उपर परेको पुनरावेदन उपर मिति २०७२ भदौ ३० गते सुनुवाइ गर्दै पुनरावेदन अदालत सुर्खेतका माननीय न्यायाधीश रमेशराज भण्डारी र राजेन्द्र पोखरेलको संयुक्त इजलासले जिल्लाको फैसलालाई सदर गरेको थियो। डेकेन्द्रराज थापाको हत्या भएको पनि १९ पछि अदालतले फैसला गरेको थियो। यसले संक्रमणकालीन न्यायका संरचना प्रभावकारी नबनाएसम्म द्वन्द्वकालीन घटनामा नियमित फौजदारी न्यायप्रणाली अवरुद्ध हुँदैन भन्ने बलियो सन्देश दिएको छ। दैलेखको नारायण नगरपालिका१ नयाँबजारस्थित आफ्नै घरबाट तत्कालीन विद्रोही पक्षका कार्यकर्ताले २०६१ असार १२ गतेका दिन पत्रकार डेकेन्द्रराज थापालाई अपहरण गरेका थिए। अपहरणपश्चात् दैलेख जिल्लाका विभिन्न स्थानमा घुमाई दैलेख जिल्लाकै द्वारी गाविसस्थित नेपाल राष्ट्रिय प्राथमिक विद्यालयमा पुर्याए। चरम यातना दिई त्यहाँ २०६१ साउन २७ मा हत्या गरियो। सीआईडीको काम गरेको, जनसत्ताको अनुमतिबिना आधार क्षेत्रमा प्रवेश गरेको जस्ता आरोप लगाउँदै विद्रोही पक्षले विज्ञप्तिमार्फत हत्याको जिम्मेवारी लिएको थियो। परिवारले भने लामो समय लास पाएनन्। नेपाल पत्रकार महासंघको अनुरोधमा राष्ट्रिय मानवअधिकार आयोगको प्राविधिक सहयोगमा २०६५ असार ११ गते पत्रकार डेकेन्द्रराज थापाको चिहान उत्खनन गरी शव पहिचान गरे र परिवारलाई जिम्मा लगाए। घटनामा संलग्नउपर कानुनी कारबाहीको माग राख्दै डेकेन्द्र पत्नी लक्ष्मी थापाले जिल्ला प्रहरी कार्यालय दैलेखमा २०६५ असोज ६ गते किटानी जाहेरी दर्ता गराइन्। जाहेरी दर्ता भएको लामो समयसम्म पनि जाहेरी उपर कुनै मुद्दाको अनुसन्धान भएन। २०६९ मंसिर २७ मा पुनरावेदन अदालत सुर्खेतमा परमादेशको रिट निवेदन दर्ता गराइएको थियो। अदालतमा रिट दायर गरेपछि पनि मुद्दाको अनुसन्धानमा खासै प्रगति भएको थिएन। अधिकारकर्मी र महसंघले मुद्दाको प्रभावकारी अनुसन्धान गर्न निरन्तर दबाब दिइयो। त्यसपछि नेपाल प्रहरीले यस मुद्दाका अभियुक्तमध्ये लक्षीराम घर्तीमगर, निरकबहादुर घर्तीमगर, वीरबहादुर केसी (विरासत), हीरालाल पुनमगर, जयबहादुर शाहीलाई पनि पक्राउ गरी अनुसन्धान प्रक्रिया अगाडि बढायो। प्रहरीले अभियुक्तहरूको पक्राउ गरेपछि तत्कालीन प्रधानमन्त्री बाबुराम भट्टराई र महान्यायाधिवक्ता मुक्ति प्रधानले सार्वजनिक रूपमा नै हस्तक्षेप गरे। मुद्दाको अनुसन्धान तुरुन्त रोक्न प्रहरी र सरकारी वकिललाई आदेश दिए। द्वन्द्वकालका मुद्दा संक्रमणकालीन न्यायका संयन्त्रले हेरिने र फौजदारी कानुनको प्रयोगले शान्तिप्रक्रिया बिथोलिने उनीहरूको जिकिर थियो। प्रधानमन्त्री र महान्यायाधिवक्ताको उक्त कार्यले न्यायलाई अवरोध पुर्याएको जिकिरसहित सर्वोच्च अदालतमा रिट परेको थियो। सर्वोच्चले पीडितलाई न्यायबाट वञ्चित गर्न नमिल्ने तर्कसहित यस मुद्दाको प्रक्रिया अगाडि बढाउन आदेश जारी गर्यो। दैलेख जिल्ला अदालतको पछिल्लो फैसलाले द्वन्द्वकालीन घटनाका अन्य पीडितमा समेत न्यायको आशा पलाएको छ। द्वन्द्वकालीन घटनाको अनुसन्धान गर्न, सत्य स्थापित गर्न, पीडितलाई परिपूरण दिन र पीडकलाई कारबाही गर्न भनेर आयोग बनाइए। सत्य निरुपण तथा मेलमिलाप आयोग र बेपत्तासम्बन्धी छानबिन आयोग राजनीतिक दल र सरकारका कारण निष्क्रिय छन्। यी आयोगहरूको काम र क्षेत्राधिकारका बारेमा प्रश्न उठाउँदै पीडितहरूले सर्वोच्चमा रिट दायर गरे। रिटमा सुनुवाइ गर्दै यी आयोगको कानुनमा भएका कतिपय व्यवस्था नेपालको संविधान र नेपालको अन्तर्राष्ट्रिय दायित्व अनुकूलन भएकाले संशोधन गर्नुपर्ने आदेश सर्वोच्चले दियो। आदेश दिएको सात वर्ष बितिसकेको छ तर राजनीतिक दल र सरकारले यो कानुनको संशोधन गरेका छैनन्। तर यिनै आयोगलाई देखाउँदै प्रहरीले पीडितका जाहेरी दर्ता गर्न र अदालतको आदेशबाट दर्ता भएका द्वन्द्वकालका यस्ता घटनामा प्रभावकारी अनुसन्धान गर्न इन्कार गर्दै आएको छ। संक्रमणकालीन न्यायका संरचना प्रभावकारी नबनाएसम्म द्वन्द्वकालीन घटनामा नियमित फौजदारी न्याय प्रणाली अवरुद्ध हुँदैन भन्ने बलियो सन्देश डेकेन्द्र थापाको मुद्दाले दिएको छ। बेपत्तासम्बन्धी आयोगले कुनै काम गर्न नसकेकाले पछिल्लो समय बेपत्ताका परिवारले फौजदारी अपराध संहिताअनुसार मुद्दाको अनुसन्धान र कारबाहीका लागि जाहेरी दिएका छन्। द्वन्द्वकालका यस्ता घटनामा संक्रमणकालीन न्यायप्रति पीडितको विश्वास बढाउन पीडितसँगको परामर्शमा सर्वोच्च अदालतको आदेश अनुकूल कानुनको संशोधन गर्न नयाँ कानुनअनुसार स्वतन्त्र र विज्ञ व्यक्तिहरूलाई आयुक्तमा छानिने वातावरण बनाउन सत्य आयोगले यस्ता घटनामा छानबिन गर्न सक्ने सक्षम बनाउन विशेष अदालत गठन गर्न निकै ढिला भइसकेको छ। पत्रकार डेकेन्द्रराज थापाको कर्तव्य ज्यान मुद्दाले केही सन्देश अवश्य दिएको छ। सशस्त्र द्वन्द्वकालको घटनामा फौजदारी कानुन लागू हुनै सक्दैन भन्ने तर्कलाई गलत साबित गरिदिएको छ। अदालतले हेर्न मिल्दैन भन्ने जिकिर थियो। अब यस्ता प्रकृतिका अन्य मुद्दाहरूमा समेत यो फैसला अनुकरणीय बन्ने भएको छ। यो फैसलाले पीडितले देशभित्रै न्याय पाउन धेरै चुनौतीको सामना गर्नुपर्ने रहेछ भन्ने पनि देखाएको छ। पीडित र साक्षीको सुरक्षाको कानुनी र उचित व्यवस्थापकीय कार्य गर्नुपर्ने देखाएको छ। राजनीतिको आडमा गम्भीर फौजदारी अपराधमा कसैले पनि उन्मुक्ति पाउन सक्दैनन् भन्ने पनि देखाएको छ। वर्षौंदेखि न्यायको पर्खाइमा रहेका पीडितहरूमा अव न्याय पाइन्छ कि भन्ने सकारात्मक सन्देश प्रवाह भएको छ। पत्रकार डेकेन्द्रराज परिवारले पनि न्यायिक लडाइँमा केही सफलता पाए। तर, द्वन्द्व सकिएको १५ वर्ष व्यतित भइसक्दासमेत हजारौं द्वन्द्वपीडितले अझै न्यायको अनुभूति गर्न पाएका छैनन्। लेखक नेपालगन्जमा कार्यरत अधिवक्ता हुन्।"
"भारतको उत्तर प्रदेशमा रात्रिकालीन कर्फ्यू, विवाहमा २ सयजना मात्रै सहभागी हुन पाउने","लखनउ : कोरोना१९ को नयाँ भेरियन्ट ओमिक्रोन संक्रमण रोक्न भारतको उत्तर प्रदेश सरकारले रात्रिकालीन कर्फ्यू लगाउने घोषणा गरेको छ। यस सम्बन्धमा मुख्यमन्त्री आदित्यनाथले उच्चस्तरीय टोलीलाई निर्देशन दिएका छन्। सीएम योगीले २५ डिसेम्बरदेखि राज्यमा रात्रिकालीन कर्फ्यू घोषणा गरेको हो। भारतमा ओमिक्रोनबाट संक्रमित हुनेको संख्या दुई सय नाघेको छ। कर्फ्यू जारी भएपछि विवाह कार्यक्रममा २०० जनाभन्दा बढी सहभागी हुन नपाउने भएका छन्। उनीहरुले कोभिड प्रोटोकलका साथ मात्र जान पाउनेछन्। राति ११ बजेदेखि बिहान ५ बजेसम्म कर्फ्यु लगाइनेछ। भारतको विभिन्न राज्यमा कोभिड१९ को नयाँ भेरियन्ट ओमिक्रोनको संक्रमण बढ्दो छ। यसका साथै भाइरस संक्रमणबाट बच्न बजारमा नो मास्क, नो सामान भन्ने सन्देशसहित व्यापारीलाई सचेत गराउन निर्देशन दिइएको छ। हरेक मानिसलाई मास्क अनिवार्य बनाएको छ। यसका साथै यहाँको सरकारले देशको कुनै पनि राज्य वा विदेशबाट यूपीको सीमामा आउने प्रत्येक व्यक्तिको ट्रेसिङटेस्ट गर्न निर्देशन दिएको छ। यससँगै बस, रेल र विमानस्थलमा थप सतर्कता अपनाउन भनिएको छ। पछिल्लो २४ घण्टामा प्रदेशमा १ लाख ९१ हजार ४२८ नमूना परीक्षण गरिएकामा ४९ जनामा नयाँ संक्रमण पुष्टि भएको छ। कुल सक्रिय कोभिड संक्रमितको संख्या २६६ छ। हालसम्म १६ लाख ८७ हजार ६५७ बिरामी कोरोना जितेर घर फर्किएका छन्। यसअघि मध्य प्रदेशको सरकारले राज्यमा रात्रिकालीन कर्फ्यू लगाउने घोषणा गरेको थियो । ओमिक्रोनको सम्भावित लहरलाई ध्यानमा राख्दै, मध्य प्रदेश रात्री कर्फ्यू लगाउने पहिलो राज्य हो। यहाँ पनि राति ११ बजेदेखि बिहान ५ बजेसम्म रात्रि कर्फ्यु जारी छ।"
माओवादी केन्द्रको स्थायी कमिटी बैठक जारी,"काठमाडौं : नेकपा माओवादी केन्द्रको स्थायी कमिटीको बैठक सुरु भएको छ। शुक्रबार बिहान पार्टी कार्यालय पेरिसडाँडामा स्थायी कमिटीको बैठक बसेको हो। बैठकमा माओवादी केन्द्रको प्रथम राष्ट्रिय सम्मेलन, समसामयिक राजनीतिक विषयमा छलफल भइरहेको बैठकमा सहभागि एक नेताले जानकारी दिए। बैठकमा अध्यक्ष पुष्पकमल दाहाल (प्रचण्ड) ले राष्ट्रिय सम्मेलनका लागि तयार गरेको राजनीतिक प्रतिवेदनमा स्थायी कमिटीका सदस्यहरुले सुझाव दिने बताइएको छ। माओवादीले पुस ११ देखि १३ गतेसम्म काठमाडौंमा राष्ट्रिय सम्मेलन गर्दैछ। सम्मेलनमा एक हजार ५ सय ३३ जना प्रतिनिधि सहभागी हुने माओवादी केन्द्रका प्रवक्ता कृष्णबहादुर महराले जानकारी दिए। उनका अनुसार नयाँ क्रान्तिकारी विचार र क्रान्तिकारी पार्टी निर्माणका लागि ऐतिहासिक प्रथम राष्ट्रिय सम्मेलन नाराका साथ सम्मेलन हुनेछ । सम्मेलनमा प्रदेश कमिटीबाट ८ सय ३ जना प्रतिनिधि सहभागी माओवादी केन्द्रले जनाएको छ । सो पार्टीका अनुसार आयोजक समितिबाट १ सय ७९ जना, विभिन्न आयोगबाट १ सय ७५, सल्लाहकारहरु, जेष्ठ कम्युनिष्ट मञ्चबाट १ सय २५, केन्द्रीय प्रतिनिधिका रुपमा २७ र बाँकी पाँच प्रतिशत मनोनित गरी एक हजार ५ सय ३३ जना प्रतिनिधिहरु सहभागी हुनेछन् ।"
जम्मु कश्मीरमा सुरक्षाकर्मीको कारवाहीमा आतंकवादीको मृत्यु,नयाँ दिल्ली : जम्मु कश्मीरमा सुरक्षाकर्मी र आतंकवादीबीच भिडन्त हुँदा कम्तिमा एक आतंकवादीको मृत्यु भएको छ। अनन्तनागमा भएको भिडन्तमा सुरक्षाकर्मीको कारवाहीमा एक आतंकवादीको मृत्यु भएको भारतीय संचारमाध्यमहरुमा समाचार छ। सो इलाकामा सुरक्षाकर्मी र आतंकवादीबीच मुठभेड जारी रहेको बताइएको छ। गस्तीमा गएको सुरक्षाकर्मीमाथि आतंवादीहरुले गोली प्रहार गरेका थिए। जवाफी फायरमा आतंकवादीको मृत्यु भएको हो।
नेपालभारत सुरक्षा अधिकारीको बैठक : सीमामा परिचयपत्र निगरानी कडाइ गर्नुपर्ने प्रस्ताव,"दार्चुला : भारत पिथौरागढको जोलजीविमा नेपालभारतका सुरक्षा अधिकारीबीच समन्वयात्मक बैठक बसेको छ। सीमामा हुने गतिविधि र सीमा अपराध नियन्त्रणलगायतका विषयमा दुवै देशका अधिकारीबीच बिहीबार समन्वयात्मक बैठक बसेको हो। जोलजीविस्थित सीमा सुरक्षा बल (एसएसबी) को क्याम्पमा भएको बैठकमा सातवटा एजेण्डामा छलफल भएको छ। त्यसअनुसार बैठकको पहिलो एजेण्डा नेपालभारत प्रवेश गर्नेहरुको परिचयपत्र पहिचान गर्नुपर्ने राखिएको छ। तेस्रो मुलुकका नागरिक भित्रिएनभित्रिएको जानकारीका लागि दुवै देशका सुरक्षा निकायले सीमामा परिचयपत्र निगरानीमा कडाइ गर्नुपर्ने प्रस्ताव गरिएको छ। सीमा पुल खोल्ने विषयमा दुवै देशका सुरक्षा निकायबीच समन्वय गर्नुपर्नेमा बैठकले जोड दिएको छ। नेपालभारतसँग जोडिएका सबै झोलुङ्गे पुलबाट आवतजावत गर्ने नागरिकलाई कोरोना जाँच तथा कोरोना लागेनलागेको सुनिश्चित गर्नुपर्नेमा बैठकले जोड दिएको छ। नेपालभारत जोड्ने निर्माणाधीन बाकुस्थित झोलुङ्गे पुल निर्माणलाई चाँडो सम्पन्न गरी सञ्चालन गर्नुपर्नेमा बैठकमा छलफल भएको छ। सीमामा हुने चोरी, तस्करी, लागुऔषध नियन्त्रण, मानव बेचबिखन तथा ओसारपोसार, शङ्कास्पद सूचना आदानप्रदान गर्नेबारे दुवै देशका सुरक्षा अधिकारीबीच सहमति भएको छ। सीमा क्षेत्रमा नेपालभारतका सुरक्षाकर्मीले संयुक्तरूपमा अपराध नियन्त्रणका लागि पेट्रोल गस्ती गर्ने विषयले पनि प्राथमिकता पाएको छ। दोहोरो नागरिकता लिएर बसेका नागरिकमाथि निगरानी गरी कानुनी कारबाही गर्ने विषयमा समेत सहमति बनेको सुरक्षा अधिकारीले जनाएका छन्। सीमा सुरक्षा बैठकमा नेपालका तर्फबाट सशस्त्र प्रहरी बल नेपाल नम्बर ४४ गण हेडक्वार्टर दार्चुलाका गणपति नरेन्द्र बम, प्रहरी नायब उपरीक्षक मनोहरप्रसाद भट्ट, सीमा चौकी तथा सशस्त्र प्रहरीका विभिन्न बोर्डर आउट पोष्टका प्रमुखको सहभागिता थियो। भारतका तर्फबाट ५५ बटालियन पिथौरागढका कमान्डेन्ट एसके शर्मा, जोलजीवि थानाका इन्स्पेक्टर प्रदीप कुँवरलगायत सुरक्षाकर्मीको उपस्थिति थियो।"
साम्यवाद स्वैरकल्पना,"मानवता आफ्नो सर्वोच्च पराकाष्ठामा पुग्नेछ। सुन्दै सुखद लाग्ने मानवताले ओतप्रोत आनन्ददायी समाज हो साम्यवाद। यस्तो मानव समुदाय जहाँ न पुलिस हुनेछ न त वकिल। यस्तो समाज जहाँ न धनी, न गरिब, न शोषक, न त शोषित। न कोही ठूलो न सानो, न सम्मान न अपमान। न मालिक न नोकर, न सेवक न सेवित, न राजा न प्रजा, न देश न सिमाना। न सम्पत्तिको चिन्ता, न त लोभ र आशक्ति। त्यससमुदायमा प्रत्येक मनुष्यले हरेक मनुष्यको हित हेर्नेछ। त्यहाँ स्वार्थमय वर्गीय चेतनाको अस्तित्व हुनेछैन। यही हो साम्यवाद, समाजवादको चरम परिणति। साम्य अर्थात् सम या बराबर। रागहीन, द्वेषहीन, क्रोधहीन, लोभहीन, निष्पक्ष, निष्कपट, शान्त र अविकृत समाज। त्यहाँ दमनको प्रतीक राज्य रहने छैन। प्रत्येक मनुष्य आफ्नो क्षमता अनुरूपको कार्य गर्न स्वयं प्रेरित हुनेछ। हरेक व्यक्तिले आवश्यकता अनुसारको सुविधा पाउनेछ। सारा सम्पत्ति समुदायको हुनेछ। श्रमको संस्कृति स्थापित हुनेछ। मानवता आफ्नो सर्वोच्च पराकाष्ठामा पुग्नेछ। सुन्दै सुखद लाग्ने मानवताले ओतप्रोत आनन्ददायी समाज। तथापि कोही किन साम्यवाद शब्द सुनेरै तर्सिन्छ ? यहाँ साम्यवाद शब्दमा उत्साहित र त्रसित हुने दुवैथरी मानिस छन्। परन्तु भनिन्छ, सत्य कुरा त के हो भने कम्युनिस्ट शब्द सुनेर कोही पनि उत्साहित हुनु आवश्यक छैन। किनकि त्यो आउँदैन। कम्युनिस्ट शब्द सुनेर कोही पनि त्रसित हुनु आवश्यक छैन किनकि त्यो आउँदैन। त्यो आउँदैन किनकि त्यो यति सुन्दर र आदर्श छ कि त्यसलाई ल्याउने क्षमता मनुष्यसँग छैन। तैपनि समयको फेरले फेरि आदिम साम्यवाद जस्तै समतामा आधारित समाज स्थापना हुने सम्भावनालाई इन्कार गर्न सकिन्न। मानवीय प्रयत्नका साथै परिवर्तनको शाश्वत नियमअनुसार त्यो समाज स्थापना हुनसक्छ। मानव इतिहासको गर्भमा त्यसको भ्रूण रहेको हुँदा साम्यवादलाई फगत स्वैरकल्पना र मनको लड्डु मात्र भन्न मिल्दैन। किन्तु त्यो आदिम साम्यवाद जस्तै नभई विज्ञान र प्रविधिको युगअनुरूप झन्डै त्यस्तै प्रकारको हुनेछ। प्लेटोले पनि साम्यवादको परिकल्पना गरेका थिए। उनको अभिमत के थियो भने पारिवारिक चिन्ताले पीडित सरकारी अधिकारी र सैनिक राज्यको सच्चा सेवक हुन सक्दैन। त्यसैले उच्च सरकारी अधिकारी र सैनिकलाई व्यक्तिगत सम्पत्ति र वैवाहिक जीवनबाट वञ्चित राख्नुपर्छ। सबै मानव समान छन् भन्ने सिद्धान्तबाट नभई एक आदर्श राज्यको परिकल्पनाबाट प्रेरित भएर प्रतिपादन गरिएको हुँदा त्यसको व्यावहारिक प्रयोग गर्ने उपक्रम कहिल्यै पनि भएन। परन्तु त्यसको शास्त्रीय अध्ययन र परिचर्चा सधैं भइरहनेछ। प्लेटोको साम्यवाद बुद्धिविलासमा सीमित भयो। तर कार्ल मार्क्सले कल्पना गरेको साम्यवादले मनुष्य जातिको हृदयलाई छोयो। उनको शास्त्र राजनीतिक सिद्धान्तको अध्ययनमा मात्र सीमित रहेन अपितु त्यसले मानवीय मथिंगललाई तरंगित पारिदियो। आज समयक्रममा मार्क्सको आह्वानको बुलन्द आवाज किञ्चित मन्द भएको छ। उपादेयता भने खत्तम भएको छैन। मानव इतिहासमा जे जति न्याय र समानताको रेखा कोर्ने काम भएका छन्, त्यसमा मार्क्सको ठूलो योगदान छ। विद्यालय जाने उमेरका कलिला बालबालिकालाई अमानवीय श्रममा लगाइएको दृश्य देखेर उनी द्रवीभूत हुन्थे। ती लाचार र मजबुर बालश्रमिकबारे मार्क्सले उतारेका शब्दचित्रहरू मानिसको हृदयमा बज्र जस्तै बनेर ठोकिन्थे। उनी लेख्ने गर्दथे, प्रत्येक मनुष्य आफ्नो जीवनको मालिक आफैं हुन पाउनुपर्छ। हरेक व्यक्तिलाई आफूले रोजेको काम गर्ने हक छ। उनले मानव मात्रलाई गरिने भेदभाव, वञ्चना र हेपाहा प्रवृत्तिको प्रखर विरोध गरे। सरकार, धनाढ्यहरू र मिडियाको साँठगाँठबारे उनले निकै खोज, अनुशीलन र भण्डाफोर गरेका थिए। उनको बुलन्द आह्वान थियो, यो समाज शासक, धनाढ्य व्यक्तिहरू या पुरोहितले बदल्ने छैनन्। समाज बदल्न त क्रान्ति गर्नुपर्छ। हे विश्वका मजदुरहरू हो ! एक बन ! तिमीले गुमाउनुपर्ने तिम्रो बन्धनबाहेक केही पनि छैन। तमाम अवगुण र व्यक्तिगत कमजोरीका बाबजुद कार्ल मार्क्स संसारको जुनसुकै कुनामा बस्ने पीडित मानवका आशाका केन्द्र हुन्। तथापि मार्क्सको आह्वान किन सार्थक हुन सकेन ? किन महान् बोल्सेविक क्रान्ति बेकाम साबित भयो ? किन आज पनि सर्वहारा भनिने सरकार रहेको देशमा मनुष्यलाई स्वेच्छले रुने र हाँस्ने अधिकार पनि छैन ? समानतामा आधारित समाज निर्माणको अभियानबीच नै किन मनुष्यको देवत्वकरण हुन्छ ? किन सर्वहारा क्रान्तिको माध्यमबाट स्थापित चीनको जनवादी सरकारले युगान्तकारी नीतिगत र व्यावहारिक प्रस्थान गरेर उन्नतिको शिखर चुम्न सफल भयो ? कार्ल मार्क्सको अनुमान र आह्वान इमान्दार प्रयास हो। परन्तु सायद त्यसमा आक्रोश, भावुकता, करुणा र आदर्शको मात्रा ज्यादा छ। जसरी महात्मा गान्धीको विषयमा भन्ने गरिन्छ, उनले सारा मनुष्यलाई आफूजस्तै साधु देखे। सायद कार्ल मार्क्सले पनि सोचे कि उनले निर्धारण गरेका हरेक नियमको पालना हुनेछ। सायद लेनिनले पनि सोचे होलान् कि उनको क्रान्ति कालान्तरसम्म सफल भएर अन्तत; संसारभरि कम्युनिज्म स्थापना गर्ने महान् प्रस्थानबिन्दु हुनेछ। उनले सोचे होलान्, उनका अनुयायीहरूले उनले निर्धारण गरेको मार्गको अनुसरण गर्नेछन्। तर विडम्बना ! जटिल स्वस्थका कारण बोल्नसमेत नसक्ने अवस्थामा पुगे केवल घोचपेच सुनिरहन विवश भए। मार्क्सले राज्यसत्तामाथि सर्वहारा क्रान्तिकारीको कब्जालाई क्रान्तिको सर्वोपरि घटना भने।सुरुमा सर्वहारा क्रान्ति मजदुरको संगठित प्रयासमा एकै समयमा धेरै देशमा फैलिने अनुमान गरिएको थियो। मार्क्सले औद्योगिक प्रगति हासिल गरेका देश मात्र क्रान्तिका लागि परिपक्व हुने अनुमान गरे। लेनिनले उनको अनुमानलाई गलत साबित गरिदिए। सफलता हासिल गरेको बोल्सेविक क्रान्तिका दुई उद्देश्य थिए। पहिलो थियो, सत्ताच्युत वर्गलाई मुन्टो उठाउन नदिएर निमिट्यान्न पार्ने र प्राप्त उपलब्धिको रक्षा। दोस्रो, अन्यान्यमा परेका देशमा पनि क्रान्तिको वातावरण तयार गर्न आवश्यक वातावरण तयार गर्ने। कल्याणकारी सुख, न्याय र समृद्धि नचाहने को होला ? तर कम्युनिज्मसम्म पुग्ने बाटो कम्युनिस्ट नेताले नै अवरुद्ध गरे। साध्य सही थियो, परन्तु साधन गलत भयो। सर्वहारा वर्गको शासन कम्युनिस्ट क्रान्तिको गन्तव्य होइन। यो साम्यवादमा पुग्ने यात्राको पहिलो र सर्वाधिक महत्त्वपूर्ण सोपान मात्र हो। क्रान्तिपछि पार्टीको आवश्यकता पर्छ कि पर्दैन ? भन्ने सवालमा के भनियो भने सर्वहारा शासनलाई टेवा पुर्याउन र सहजीकरण गर्न पार्टीको सान्दर्भिकता रहन्छ। पार्टी साम्यवादसम्म पुग्ने यात्राको एक साधन मात्र हो। जब वर्गको अन्त्य हुनेछ, पार्टीको पनि आपसेआप अवसान हुनेछ। त्यसकारण पार्टीमा कठोर अनुशासनको आवश्यकता छ। स्टालिनको समयमा गएर बोल्सेविक पार्टीमा रहेसहेको उदारता पनि समाप्त भएर गयो। तर्क, प्रश्न र सुझावको कुनै स्थान रहेन। सर्वहारा क्रान्तिबाट स्थापना हुने शासन पनि सर्वहाराबाटै सञ्चालन हुन्छ भन्ने मूल सिद्धान्त हो। कालान्तरमा क्रान्तिकारीहरू नोकरशाहीबाट विस्थापित भए। जनवादी केन्द्रीयता नोकरशाही केन्द्रीयतामा परिणत भयो। क्रान्तिकारी सर्वहारा बढारिए। भनिन्छ, स्टालिनको पालामा एउटा पोलिटब्युरो थियो, तर त्यो ब्युरो स्टालिनको मुखबाट मात्र बोल्दथ्यो। कम्युनिस्ट पार्टीभित्रको कठिन कुरा नै सुझबुझपूर्ण र प्रज्ञावान् कम्युनिस्टहरूको मेसिनीकरण हो। मनुष्यको ज्ञान, इच्छाशक्ति, चरित्र, मानवीय गरिमा र प्रतिष्ठाको असम्मान हुँदा साह्रै चित्त दुख्छ। प्रश्न गर्ने छुटको समेत अभाव भएपछि मानिस कि पलायन हुन्छ, कि सहेर बस्छ कि लौ त नि जो हात सो साथ भनेर फाइदाको बाटो रोज्छ। यो नैतिक क्षयीकरणको रोगले संसारभरिका कम्युनिस्ट नेताहरू ग्रस्त थिए र अहिले पनि ग्रस्त छन्। कल्याणकारी सुख, न्याय र समृद्धि नचाहने को होला ? तर कम्युनिज्मसम्म पुग्ने बाटो कम्युनिस्ट नेताले नै अवरुद्ध गरे। साध्य सही थियो, परन्तु साधन गलत भयो। साम्यवाद भन्छ, राज्यको उत्पत्ति दमनका लागि भएको हो। राज्यको काम नै मुठ्ठीभर अल्पसंख्यकको हितको रक्षाका लागि बहुसंख्यक जनताको दमन हो। परन्तु क्रान्तिपछिको राज्य पनि दमनकै प्रतीक बनेर उदायो। क्रान्ति सर्वहारा वर्गबाट सम्पन्न भए तापनि शक्तिमा पुगेपछि कोही सर्वहारा रहेन। राज्यशक्तिको साँचो आफ्नै हातमा हुनेहरूलाई व्यक्तिगत सम्पत्ति हुनु र नहुनुले केही फरक पर्दो रहेनछ। पूर्वी युरोप र एसियाका कतिपय कम्युनिस्ट नेताहरू शक्तिका मात्र नभई सम्पत्ति र विलासिताका अभूतपूर्व नमुना बने। उनीहरूले क्रान्तिको हुर्मत लिए। मानव जातिलाई साम्यवादरूपी आनन्दमयी स्वर्गमा पुर्याउन भनी चालिएको पहिलो पाइलोमै सारा सपना भंग भए। यसले के देखायो भने मानिस स्वभावैले स्वार्थी हुन्छ। शक्तिमा पुगेको व्यक्ति झन् शक्तिशाली हुन चाहन्छ। शक्तिमा कायम रहिरहन थप शक्ति सञ्चयको दरकार पर्छ। यही अवस्थालाई विचार गरेर अचेलका कम्युनिस्ट पार्टीहरू व्यावहारिक र बहुदलीय प्रतिस्पर्धी समाजवादोन्मुख दलमा परिणत भएका छन्। सामाजिक न्याय, समानता र समावेशिताका पक्षपोषक कम्युनिस्ट अझै पनि ठूलो संख्यामा छन्।"
यू१९ एसिया कपको पहिलो खेलमा आज नेपालले बंगलादेशको सामना गर्दै,"काठमाडौं : बिहीबारबाट सुरु यू१९ एसिया कप क्रिकेटको पहिलो खेलमा शुक्रबार (आज) नेपालले बंगलादेशको समना गर्दैछ। संयूक्त अरब इमिरेट्स (यूएई) को सार्जाह क्रिकेट रंगशालामा खेल ११ : १५ मा सुरु हुनेछ। देव खनालको कप्तानीमा रहेको नेपाल बंगलादेशलाई पराजित गर्दै खेलमा सुखद सुरुवात गर्न चाहन्छ। यद्यपि नेपाललाई त्यति सजिलो भने हुने छैन। इतिहासलाई हेर्दा नेपाल र बंगलादेश यू१९ क्रिकेटमा चिरपरिचित प्रतिद्वन्द्वी हुन्। यसअघिका चार खेलमा नेपालले बंगलादेशलाई जित्न सकेको छैन। सन् २००८ मा बंगलादेश पुगेको नेपालको टोलीले कुनै बल नखेली खेल स्थगित भएको थियो। त्यस्तै दोस्रो खेलमा बंगलादेशले ३ विकेटले बाजी मारेको थियो। त्यसको आठ वर्षपछि २०१६ मा आईसीसी यू१९ विश्वकपमा नेपाल ६ विकेटले पराजित भएको थियो भने पछिल्लोपटक २०१९ को अन्डर १९ एसिया कपमा पनि बंगलादेश विजयी भएको थियो। नेपालको टोलीमा कप्तान देव खनालसहित उपकप्तान शेर मल्ल, दिपेश कँडेल, विवेक यादव रहेका छन्। त्यस्तै गुलशन झा, विवेक रानामगर, सन्तोष कार्की, आदिल अन्सारी, तिलकराज भण्डारी, अर्जुन कुमाल, वशिर अहमद, दुर्गेश गुप्ता, प्रकाश जैसी, अर्जुन साउद र राहुल भण्डारी टोलीमा समावेश छन्।"
क्रिमिया मामलामा दोहोरो नीति,"क्रिमिया रुसमा विलय भएको सात वर्ष भयो। यतिका समयपछि पुन; क्रिमियाको विलय अन्तर्राष्ट्रिय कानुनको विपरीत हो भन्ने चर्चा सुरु भएको छ। रुसले युक्रेनबाट खोसेर क्रिमियालाई मार्च २०१४ मा आफ्नो मुलुकमा विलय गरायो। क्रिमिया एउटा प्राय;द्वीप हो। यो महत्त्वपूर्ण स्थानका रूपमा विश्वले नियालेको स्थान पनि हो। इतिहासमा भएको एक गम्भीर भूल सच्याएको जनाउँदै रुसले क्रिमियालाई गाभेको थियो। सोभियत नेता निकिता खुस्चेभले सन् १९५४ मा क्रिमियालाई युक्रेन मातहत राखेका थिए। रुसले क्रिमियालाई पुन; फिर्ता लिएको भन्दै राष्ट्रपति पुटिनको लोकप्रियता बढेको थियो। तर, युक्रेन र पश्चिमा मुलुकले रुसको उक्त कदमको आलोचना अझै पनि गरिरहेका छन्। क्रिमियाका जनताले सुव्यवस्थित प्रजातान्त्रिक जनमत संग्रहको क्रममा प्राय;द्वीपमा शान्ति र स्थिरता कायम राख्न चाहे। युक्रेनमा सुरु भएको गृहयुद्धको पृष्ठभूमिमा रुसी संघमा सामेल हुने निर्णय पनि गरे। सो समय क्रिमियालाई रुसमा गाभेको विरोधमा युक्रेन र पश्चिमा राष्ट्रले निन्दा गरे पनि अधिकांश रुसीले उक्त कदमको स्वागत गरेका थिए। अहिले क्रिमिया रुसमा विलय भएको सात वर्ष भयो। यतिका समयपछि पुन; क्रिमियाको विलय अन्तर्राष्ट्रिय कानुनको विपरीत हो भन्ने चर्चा सुरु भएको छ। प्राय;द्वीपको वर्तमान स्थितिको अन्तर्राष्ट्रिय मान्यता सुरक्षित गर्न रसियाद्वारा गरिएका प्रयास पश्चिमी साझेदार राष्ट्रहरूले एक मतमा स्वीकारेका छैनन्। अहिले यो विषय पुन; पोचिलो बन्दै गएको छ। कानुनी तर्कहरू प्रस्तुत हुन थालेका छन्। जनताको लोकतान्त्रिक र स्वतन्त्रताको सन्दर्भ उठान गरिएको छ। अन्य राष्ट्रको इतिहासमा यस्तै घटनाको सन्दर्भले कलंक र अहंकार जन्माएका उदाहरण प्रस्तुत हुन थालेका छन्। यो क्षेत्रलाई नजिकबाट नियालेका विज्ञहरू अमेरिकालगायत केही पश्चिमा राष्ट्रले प्रतिस्पर्धात्मक लाभका लागि मात्रै क्रिमियालाई विलय गराउन रुसलाई हतियार बनाएको तर्क गर्छन्। चीन वा रुसजस्ता राष्ट्रविरुद्ध प्रयोग गरिएका दोहोरो मापदण्डका अभ्यासले प्राय; यस्ता क्षेत्र विलय गराउने वा स्वतन्त्र छाड्ने विषयमा समयसमयमा आलोचना र बहस भइरहेका छन्। आफ्नो स्वार्थका लागि विभिन्न निर्णय गराउने केही ठूला राष्ट्रको भूमिकाले भ्रामक वा स्पष्ट रूपमा झूटा भए पनि सही सावित गराउने प्रयास भएका छन्। यसले यस्ता विवादास्पद क्षेत्रहरूलाई खतरामा पार्ने र विश्व राजनीतिक अवस्थाको स्थिर विकासमा बाधा पुर्याउँछ संकेत देखिन्छ। दोहोरो दृष्टिकोणको सबैभन्दा विश्वसनीय उदाहरणमध्ये एउटा हो, क्रिमिया र जर्मन पुनर्मिलनको मुद्दा। यो मुद्दामा पश्चिमी देशहरूको विरोधाभासी स्थिति र प्रतिक्रिया थियो। दुवै अवस्थामा, अन्तर्राष्ट्रिय सन्धिहरूको निष्कर्षमा आधारित निश्चित क्षेत्रको कानुनी स्थिति कडाइका साथ परिवर्तन गरिएको थियो। २९ सेप्टेम्बर १९९० को जर्मन पुनर्मिलन सन्धि र १८ मार्च २०१४ को रुसी संघमा क्राइमिया गणतन्त्रको पहुँचको सन्धि। यी दुई सार्वभौम राज्यबीच सन्धि भएको हो। यो तथ्यलाई मूल्यांकन गर्ने हो भने यहाँ रुस र क्रिमियाको पुन; एकीकरण जबरजस्त देखिन्छ। क्रिमियनहरूको इच्छाविपरीत जनमत संग्रहमा गराइएको देखिन्छ। पूर्वी जर्मनी पश्चिम जर्मनीमा सम्मिलित हुने सम्बन्धमा कुनै जनमत संग्रह भएको थिएन। यो निर्णय स्वविवेक गरिएको थियो र विश्वका शक्ति राष्ट्रहरूको पनि यसमा साथ देखिन्थ्यो। तर, अर्को सन्धिमा क्रिमियाली जनताको स्वतन्त्र आत्मनिर्णयको अधिकारलाई मान्यता दिन अस्वीकार गरेर काम भयो। जर्मन स्थापनाले अन्तर्राष्ट्रिय सम्बन्धमा लोकतन्त्रको महत्त्व देखाएको छ। जर्मनहरूको स्वतन्त्र आत्मनिर्णयको अधिकारलाई समर्थन गरेको छ। १९९० मा जर्मनीको एकीकरण भएको थियो। सात वर्षअघि भएका घटनालाई विभिन्न देशले पुन; ब्युँत्याउन खोजेका छन्। यसले पहिले जसरी नै रुस कसैको हतियार त बन्दैन ? आशंका जन्माएको छ। क्रिमियालाई रुसमा फिर्ता गर्ने तथ्यको विरोध गर्नेहरूको मुख्य प्रबन्धमध्ये एक क्रिमिया टाटर मुद्दा र क्राइमियामा मानव अधिकारको उल्लंघन पनि हो। तर, अझै पनि रुसी क्रिमियामा राष्ट्रिय र धार्मिक अल्पसंख्यकको अधिकारलाई ध्यानपूर्वक अवलोकन गरिन्छ। यसले पार्ने असरलाई मूल्यांकन गरिन्छ। यो विषयले पुन; तनाव नहोस् भनेर गम्भीर भएको देखिन्छ। रसियासँगको पुन; एकीकरणले प्रायद्वीपमा रहेका सबै राष्ट्रिय र धार्मिक समूहहरूको अधिकारको राम्रो संरक्षणका लागि अनुमति दिएको छ। क्रिमियन संविधानले आजकल तीनवटा राज्य भाषाहरू (रुस, क्रिमियन टाटार र युक्रेनी) लाई शिक्षा प्रदान गरेको छ। जनताको रोजाइमा राखेको छ। रुसी क्रिमियामा भाषा समानता र विविधता कायम राख्ने नीति विधायिका स्तरमा स्थापित छ। यस्ता क्रियाकलापले अब पुन; गृहयुद्धको चपेटामा पर्नु नपरोस् भन्ने चाहना क्रिमियनमा देखिन्छ। पहिलेको दर्दनाक घटनाक्रमलाई भुल्न युक्रेन र रसियाले पनि चाहेको देखिन्छ। अहिले युक्रेनी अवधिको विपरीत, त्यहाँ सार्वजनिक क्राइमियन टाटर टीभी च्यानल बाजराजनता र रेडियो च्यानल वाटानमातृभूमि सञ्चालनमा छ। धार्मिक स्वतन्त्रता पनि संरक्षित र सम्मान गरिएको छ। सन् २०१४ देखि क्रिमियामा ४० भन्दा बढी नयाँ मस्जिद निर्माण गरिएका छन्। चार हजार व्यक्ति क्षमताको मुख्य क्याथेड्रल मस्जिदको निर्माण अन्तिम चरणमा पुगेको छ। यसले क्रिमियाली नागरिकलाई सहजताको जीवन जिउन सिकाएको छ। सात वर्षअघि भएका घटनालाई विभिन्न देशले पुन; ब्युँत्याउन खोजेका छन्। यसले पहिले जसरी नै रुस कसैको हतियार त बन्दैन ? आशंका जन्माएको छ। अमेरिका र यसका सहयोगीले प्रयोग गरेको दोहोरो मापदण्ड र चरित्रले फेरि पनि कुनै असर नहोला भन्न सकिँदैन। यसको उत्कृष्ट उदाहरण युरोपेली सञ्चारमाध्यमले हिज्बुततहरिरका सदस्यहरूलाई सक्रिय साथ र दोषी अपराधीहरूप्रति उनीहरूको सहानुभूति दिएका छन्। रसियामा मात्र नभई जर्मनी, टर्की र विश्वका अधिकांश मुस्लिम राष्ट्रमा पनि प्रतिबन्धित यस कट्टरपन्थी आतंकवादी संगठनको उच्च सक्रियता छ। यस्ता शंकास्पद प्रतिष्ठालाई यी मिडियाले स्थान दिएका छैनन्। यो नै अत्यन्तै शंकास्पद विषय हो। समग्रमा, संयुक्त राज्य अमेरिका, ईयू र तिनका सहयोगीले क्रिमियको मुद्दामा निरन्तर रूपमा प्रदर्शन गर्नुको पछाडि धेरै रहस्य लुकेको हुनुपर्छ। यस्तो कामले ती अन्य देशको हतियार बन्ने देशमा असंख्य अवसर, लोकतन्त्र र मानवअधिकारको भावना ठेस पुग्न जान्छ। अब पुन; त्यस्ता विषयलाई कोट्याउनु हुँदैन। किनकि सो समयमा उक्त भएका निर्णय नै ठिक थिए। जुन जनताले पनि रुचाएका हुन् र अहिले पनि आफूहरूले गरेको निर्णयमा उनीहरूलाई गुनासो छैन। कानुनी जनमत संग्रहमा बनाइएको रुसी संघमा क्राइमियाली जनताको स्वतन्त्र छनोट भएकै हो। यसलाई सुन्न, बुझ्न र सम्मान गर्न अहिले पनि सबै राष्ट्रले सक्नुपर्छ। क्रिमियन प्राय;द्वीपमा नजर क्रिमिया प्राय;द्वीपले लामो इतिहास बोकेको छ। क्रिमिया प्राय;द्वीप प्रशासकीय दृष्टिले मात्र समृद्ध नभई यस क्षेत्रको उत्तरी क्षेत्रमा युक्रेनबाट आउने नहरको पानीले सिँचाइ गरिन्छ। बिजुली र पेट्रोल पनि युक्रेनबाटै आपूर्ति गरिन्छ। केर्च अन्तरिपले यस प्राय;द्वीपलाई रुससँग जोडेको छ। यहाँ पुल निर्माण गरी रेल र मोटर यातायात सुचारु गर्नुका साथै रुसबाट तेल, ग्यास र बिजुली पनि त्यहाँ पुर्याउने योजना लामो समय देखिएको हो। रुसमा पुन; सम्मिलित हुन आएपछि क्रिमियाका बासिन्दाको पनि जीवनस्तरमा आमूल परिवर्तन भएको मानिन्छ। मुख्यत; रुसी, युक्रेनी र तातार जातिका गरी २२ लाख जनसंख्या भएको क्रिमिया समक्ष वास्तवमा नै आर्थिक प्रगतिको व्यापक सम्भावना अझै छ। समशीतोष्ण हावापानी भएको यस प्राय;द्वीपमा सागपात, अंगुर र फलपूलको खेती हुन्छ। प्राचीन किल्ला, बुर्जा, दरबार आदि दर्शनीय स्थलहरूको आधारमा रुस र अन्य देशका पनि स्वास्थाभिलाषी तथा पर्यटकलाई आकर्षित गरेर पर्यटन उद्योगले आशातीत विकास गर्न अझै पनि सक्छ। क्रिमियाले स्वाधीनताको घोषणा गरेपश्चात् युक्रेनको स्वामित्वमा रहेका सबै संरचना र कार्यालय राष्ट्रियकरण गरिएको छ।"
चितवन राष्ट्रिय निकुञ्जमा १९ गैँडा मरे,"चितवन : चितवन राष्ट्रिय निकुञ्जमा चालु आर्थिक वर्षमा १९ गैँडा मरेका छन्। मरेका गैँडामध्ये दुई चोरी सिकारीले मारेको आशङ्का गरिएको छ। अन्य कालगतीले मरेका हुन्। निकुञ्जका प्रमुख संरक्षण अधिकृत हरिभद्र आचार्यका अनुसार चालु आवको साउनमा छ, भदौमा दुई, असोजमा एक, कात्तिकमा तीन, मङ्सिरमा पाँच र पुसमा दुई गैँडा मरेका हुन्। मरेका गैँडामा बूढो भएर पाँच, भासिएर पाँच, पानीमा डुबेर दुई, जुधेर चार र बाघको आक्रमणबाट एक गैँडा मरेको जनाइएको छ। यस्तै साउन १२ गते माडीको घाघर क्षेत्रमा भेटिएको मृत गैँडा र असोज ११ गते धोवा क्षेत्रमा फेला परेको गैँडा सिकारीले मारेको आशङ्का गरिएको उनले जानकारी दिए। कार्यालयका अनुसार आव २०७५७६ मा ४३ गैँडा मरेका थिए। सो समयमा गैँडा धेरै मरेपछि मर्नुको कारण खोज्न अध्ययन टोली बनाइएको थियो। यस्तै आव २०७७७८ मा ३३, २०७६७७ मा २६, २०७४७५ मा २६, २०७३७४ मा २५, २०७२७३ मा १४, २०७०७१ र २०७१७२ मा ११११ गैँडा मरेका थिए। यस्तै आव २०६९७० मा १० गैँडा मरेको निकुञ्जको तथ्याङ्कले जनाएको छ। पछिल्लो गणनाअनुसार नेपालमा ७५२ गैँडा रहेकामा चितवन राष्ट्रिय निकुञ्जमा ६९४ रहेका छन्। गैँडाको बासस्थानका हिसाबले यो निकुञ्ज उत्तम मानिन्छ। केही समय शून्य चोरी सिकारी वर्ष मनाएको निकुञ्जमा पछिल्लो समय तस्करले गैँडा मार्न थालेका हुन्। गैँडाको सङ्ख्या धेरै भएकाले पछिल्ला वर्ष प्राकृतिक कारणबाट मर्ने सङ्ख्या पनि बढी हुने गरेको छ। सङ्ख्या बढ्दै जाँदा प्राकृतिक कारणबाट मर्ने सङ्ख्या बढ्नुलाई अस्वाभाविकरूपमा लिन नपर्ने विज्ञहरु बताउँछन्।"
उखुको मूल्य तोक्न माग,"काठमाडौं : किसानले उखुको समर्थन मूल्य ६ सय ८० रुपैयाँ प्रतिक्विन्टल तोकिदिन सरकारसँग माग गरेका छन्। कृषिमन्त्री महिन्द्रराय यादवसँग चिनीको मूल्यका आधारमा उखुको मूल्य चाँडो तोक्न आग्रह गरेका हुन्। गत वर्ष उखुको मूल्य प्रतिक्विन्टल ५ सय ३६ र चिनी प्रतिकिलो ६२ रुपैयाँ तोकियो। तर, बजारमा चिनी प्रतिकिलो ९५ पुग्यो हाम्रो पसिना मूल्य तोकेभन्दा बढेन, नेपाल उखु उत्पादक महासंघका अध्यक्ष कपिलमुनि मैनालीले भने, यसपालि ६ सय ८० रुपैयाँ नतोकिए किसान उक्सने ठाउँ छैन। सरकार, उद्योगी र किसान प्रतिनिधिबीच मंसिर २४ र पुस ७ गते बसेको बैठक बिना निष्कर्ष टुंगिएको थियो। छलफलमा चिनी उद्योगका प्रतिनिधि आएनन्। मन्त्रीसँग अर्को कोठामा भेटेर बाहिरिए, मैनालीले भने। ४१ जिल्लामा उखु खेती हुन्छ। फाइदा नहुँदा किसानले खेती नै गर्न छाडिरहेका छन्। उखुको सट्टा केरा, धान, मकै र ड्रागन खेती थालेका छन्। आपूर्ति मन्त्रालयको तथ्यांकले पनि मुख्य सिजनमै उखुको उत्पादन घटेको देखाएको छ। गत वर्ष उखु मिलमा पुर्याउने समय (क्रिसिङ सिजन) ४१६७ प्रतिशतले उत्पादन घटेको छ। किसानले खेती नगरेकै कारण उत्पादन घटेको उद्योग मन्त्रालयकी उपसचिव उर्मिला केसी बताउँछिन्। चिनीको माग वार्षिक २ लाख ५० हजार मेट्रिकटन छ। तर, उत्पादन आधा पनि हुँदैन, केसीले भनिन्, त्यसैले भारतबाट चिनी आयात गर्नुपर्ने बाध्यता छ। यसैबीच, उखुको मूल्य एक हप्ताभित्र तोकिने कृषिमन्त्री यादवका स्वकीय सचिव दिनेश यादवले बताए। किसानले मागेको मूल्य दिँदा मिल चलाउनै नक्ने भन्दै उद्योगीहरू मानिरहेका छैनन्, उनले भने, तर छलफल जारी रहेका कारण केही दिनमै निष्कर्षमा पुग्छौं। सरकारले तोक्न लागेको मूल्यबारे उनले खुलाएनन्।"
किन खुलामा उठेनन् महिला नेता ?,"काठमाडौं : खुलामा ३५ जना केन्द्रीय सदस्य निर्वाचित हुँदा कांग्रेसमा १ जना पनि महिला परेनन्। कारण थियो, महिला नेताहरू खुलामा उम्मेदवारी नै नदिनु। अर्थात् हिम्मत नै नगर्नु। ३५ सदस्यका लागि मैदानमा उत्रेका ९९ जना सबै पुरूष थिए। महिला नेताहरू जेजति निर्वाचित भएका छन्, सबैले कोटाको सहारा लिए। १४ औं महाधिवेशनबाट महिला नेताहरूको मुख्य जोड नै महिला सहभागिता बढाउने भन्ने थियो। तर, न महिला सहभागिता बढ्यो न उनीहरूले चासो नै देखाए। उपसभापतिमा सुजाता कोइरालाबाहेक अरू कसैले पनि खुलामा उम्मेदवारी दिएनन्। सुजाता पनि पराजित भइन्। प्रजातन्त्र स्थापना हुनुअघि २००४ मै मंगलादेवी सिंहले नेपाल महिला संघ खोलेर आन्दोलनमा होमिएको इतिहास कांग्रेसको छ। तर, कांग्रेसमा अहिलेसम्म उपसभापति बनेकी एक मात्रै महिला शैलजा आचार्य हुन्। उनी उपप्रधानमन्त्री समेत बनिन्। सुजाता कोइराला पनि कांग्रेसको उपप्रधानमन्त्री बनेकी थिइन्। कांग्रेसमा निर्वाचित हुने व्यवस्थापछि पछिल्ला २ महाधिवेशनमा चित्रलेखा यादव र सीतादेवी यादव कोषाध्यक्ष भए। त्यसयता कांग्रेसको कोषाध्यक्षभन्दा माथिका पदमा महिलाले जिम्मेवारी पाउन सकिरहेका छैनन्। २०७५ को महासमिति बैठकले कांग्रेसको विधान संशोधन गरी पार्टीलाई समावेशी बनाउन महिला, दलित, आदिवासी जनजाति, खस आर्य, मधेसी, मुस्लिम र पिछडिएको क्षेत्रबाट सहमहामन्त्री निर्वाचित हुने व्यवस्था गर्यो। १४औं महाधिवेशनसम्म आइपुग्दा आरक्षण सिटमा मात्र सहभागिता बढी भएको देखिन्छ। १४औं महाधिवेशनमा १३ पदाधिकारीका लागि ३७ उम्मेदवारमध्ये सुजाता कोइरालासहित ५ जना महिलाको उम्मेदवारी परेको थियो। त्यसमा खुलातर्फ उपसभापतिमा २, सहमहामन्त्रीमा महिला कोटाबाट २ र दलित कोटाबाट १ महिलाको उम्मेदवारी परेको थियो। केन्द्रीय कार्यसमितिमा मात्र नभई पदाधिकारीमा पनि ३३ प्रतिशत सुनिश्चिततामा जोड दिइरहेका महिला नेताहरू नै पुरूषसँग चुनावी प्रतिस्पर्धामा जानबाट पछि हटे। उपसभापतिका लागि ७ जनाको उम्मेदवारी रहँदा प्रकाशमान सिंहको प्यानलबाट सुजाता र विमलेन्द्र निधिको प्यानलबाट दिव्यश्वरी शाह चुनावी मैदानमा थिए। विधानअनुसार ८ क्लस्टरबाट आउने सहमहामन्त्रीका लागि १९ जनामध्ये ३ जना महिला थिए। देउवा प्यानलबाट महालक्ष्मी उपाध्याय (डिना), शेखर प्यानलबाट कमला पन्त र स्वतन्त्र रूपमा गंगा सुनारले दलित कोटाको सहमहामन्त्रीमा उम्मेदवारी दिएकी थिइन्। त्यस्तै, कांग्रेस खुला केन्द्रीय सदस्यका उम्मेदवारको सूचीमा एक मात्रै महिला उम्मेदवार थिइन्, कास्कीकी शारदा पौडेल। ३५ पदका निम्ति ९९ जनाको उम्मेदवारी थियो। पौडेल अन्तिम समयमा उम्मेदवारी फिर्ता लिइन्। तर, उनको नाम भने मतपत्रमा प्रकाशित भइसकेको निर्वाचन समितिले बतायो। समितिका अनुसार तैपनि पौडेलले ३ सय ५८ मत प्राप्त गरिन् मलाई अन्तिम समयमा उम्मेदवारी फिर्ता लिनू भन्ने सूचना सभापति ज्यूबाट आयो। मैले हट्दिनँ भन्न सकिनँ, पौडेलले भनिन्, समावेशीबाट लड्नुहोस् भन्ने प्रस्ताव आयो तर मैले स्वीकारिनँ किनभने म खुलामै सक्षम थिएँ। मलाई अन्तिम समयमा उम्मेदवारी फिर्ता लिनू भन्ने सूचना सभापति ज्यूबाट आयो। मैले हट्दिनँ भन्न सकिनँ शारदा पौडेल खुला महिला केन्द्रीय सदस्यमा सबैभन्दा धेरै मत ल्याएकी डिला संग्रौलाको भने फरक मत छ। उनी महिलामहिलाबीचमा हुने प्रतिस्पर्धालाई समावेशी भन्न नहुने बताउँछिन्। सहमहामन्त्रीमा उम्मेदवार घोषणा गर्ने महिलामा पहिलो उम्मेदवार थिएँ। महिलाभित्रको प्रतिस्पर्धा झनै बृहत् छ, उनी भन्छिन्, खुला र महिलामा केही फरक छैन। पार्टीभित्रको आन्तरिक व्यवस्थापन मिलाउन कोही न कोही त पछि हट्नैपर्छ। सहमहामन्त्रीमा निर्वाचित डिना सहमहामन्त्रीमा निर्वाचित भएपछि सञ्चारकर्मीसँग कुरा गर्दै १३औं महाधिवेशनमा आफूले खुला केन्द्रीय सदस्यमै उम्मेदवारी दिएको बताइन्। १४औं को माहोल देख्दा आउँदो १५औं महाधिवेशनमा जुन पदमा उम्मेदवारी दिए पनि खुलामै दिन्छु। खुला महिला ९ जनाभित्र परेर जितेकी सरीता प्रसाई भन्छिन्, महिला खुलामा लड्न नसक्ने भन्ने हुँदैन। सहमहामन्त्रीमा हामीले उम्मेदवारी घोषणा पनि गरेका थियौं। पछि टिम बनाउने क्रममा समावेशीमा बस्नुपर्ने बाध्यता रह्यो। नेपाली कांग्रेसकी नेता कमला पन्तले राजनीतिको माओल नै त्यस्तो बनेको बताउँछिन्। उनले भनिन्, चुनावनी प्रतिस्पर्धामा जान डारएको होइन। पार्टीमा ३३ प्रतिशत मात्र हैन ५० प्रतिशतको माग हाम्रो हो तर ठाउँ खोई ? उनका अनुसार कांग्रेसको केन्द्रीय नेतृत्वमा महिला नपुग्नुमा त्यसको पृष्ठभूमि वडा, क्षेत्रीय र जिल्ला सभापतिमा महिला कति छन् ? भनेर हेर्नुपर्छ। तल्लो तहमा पनि महिलाको नेतृत्व छैन। पार्टी नेतृत्वमा महिला केन्द्रमा पनि त्यस्तै भएको हो। क्लस्टर बढी हुनु पनि अर्को कारण हो, उनले भनिन्। त्यस्तै, नेता सुशीला ढकालका अनुसार १३औं महाधिवेशनमा कोषाध्यक्षसम्म महिला ल्याइएको तर अहिले महिलाका लागि सहमहामन्त्री मात्रै दिइएको बताइन्। आरक्षितबाहेकका ठाउँमा महिला आउनलाई पुरूष नेतृत्वबाट प्रोत्साहन कमै हुन्छ। सकेसम्म आपैं लड्न पाए हुने भन्ने उहाँहरूलाई हुन्छ, उनले भनिन्, आरक्षणबाटै भए पनि अन्य पदाधीकारीका पद पनि थपौं भन्ने अबको हाम्रो माग हुनेछ। कांग्रेसको अबको निर्वाचित समितिमा केन्द्रीय समितिमा सभापति १, उपसभापति २, महामन्त्री २ र सहमहामन्त्री ८ जनाका लागि निर्वाचन हुँदैछ। सहमहामन्त्री ८ जना समावेशी समूहबाट आउनेछन्। त्यसबाहेक खुला प्रतिस्पर्धाबाट ३५, सात प्रदेशबाट ३३ जना गरी २१, महिलातर्फ ९, दलिततर्फ ९, आदिवासी जनजातितर्फ १५, खस आर्यतर्फ १३, मधेसीतर्फ ९, थारूतर्फ ४, मुस्लिमतर्फ ३, पिछडिएको समुदाय, अल्पसंख्यक र अपांगता भएका ११ जना गरी ५६ जना केन्द्रीय सदस्य निर्वाचित हुन्छन्।"
उदयपुर सिमेन्टले लक्ष्य नाघ्यो,"उदयपुर : सरकारको पूर्ण स्वामित्व रहेको उदयपुर सिमेन्ट उद्योगले लक्ष्यभन्दा बढी उत्पादन र बिक्री गरेको छ। चालू आवको ५ महिनामा ४४ हजार ५ सय मेट्रिकटन क्लिंकर उत्पादन गर्ने लक्ष्य रहेकोमा ५२ हजार ४ सय ४० मेट्रिकटन उत्पादन गरेको गरेको छ। ६ लाख ५ हजार ८ सय ७९ बोरा बिक्री गर्ने लक्ष्य उद्योगले लिएको थियो। तर ६ लाख २६ हजार ३ सय ६० बोरा बिक्री भएको महाप्रबन्धक गोपी न्यौपानेले बताए। हिउँद र क्लिनसेल फेर्ने बेलासमेत बजारमा सिमेन्ट अभाव हुन नदिने गरी काम भइरहेको न्यौपाने बताउँछन्। मंसिरमा १५ हजार १० मेट्रिकटन क्लिंकर उत्पादन गर्न सफल भयौं। यो चालू आवको सबैभन्दा बढी हो, न्यौपानेले भने। बिक्री विभाग प्रमुख रामबहादुर जीसीका अनुसार यहाँबाट उत्पादित गैंडा छाप सिमेन्ट गुणस्तरीय छ। साउनमा ९ हजार ५, भदौमा १२ हजार १०, असोजमा ६ हजार ४ सय २०, कात्तिकमा १० हजार १० मेट्रिकटन क्लिंकर उत्पादन भएको छ। असोजबाहेक सबै महिनामा लक्ष्यभन्दा बढी क्लिंकर उत्पादन भएको उद्योगको तथ्यांकले देखाएको छ। मंसिरमा १० हजार ५ सय ३४ मेट्रिकटन उत्पादन र १ लाख ९२ हजार ६ सय १५ बोरा बिक्री भएको छ। हिउँदमा माग ह्वात्तै बढ्ने भएकाले त्यसलाई लक्षित गरी तयारी थालिएको महाप्रबन्धक न्यौपानेले बताए। उत्पादन क्षमता दैनिक ८ सय मेट्रिकटन छ। कुशल नेतृत्व नहुँदा धराशायी बनेपछि मन्त्रालयले निजीकरणको प्रस्ताव अघि सारेको थियो। तर, मजदुरको चर्को दबाबपछि निजीकरण हुनबाट जोगिएको थियो। अनियमितता र कार्यकर्ता भर्ती केन्द्रको अखडा बनेको उद्योग सुधार हँुदै गएको कर्मचारी बताउँछन्। मन्त्रालयले ऋण सहयोग दिनासाथ क्षमता विस्तार गरिने न्यौपानेले बताए। कबाडी सामानबाट उद्योगले ५ करोड ४९ लाख आम्दानी गरेको छ। २५ वर्षदेखि यत्रतत्र छरिएका कबाडी सामान लिलाम बिक्री गरी ठूलो रकम भिœयाएका हौं। उपदान कोषमा १० करोड कर्मचारीले उपदानका लागि सिमेन्ट बिक्रीको समय कुर्नु नपर्ने भएको छ। यसका लागि उद्योगले भर्खरै १० करोडको उपदान कोष स्थापना गरेको छ। सेवानिवृत्त कर्मचारीलाई कोषबाटै भुक्तानी दिन थालेको उद्योगका प्रवक्ता लक्ष्मण पोखरेलले बताए। २०७७ माघपछि अवकाश प्राप्त कर्मचारीलाई यही महिनाको अन्तिमदेखि भुक्तानी प्रक्रिया अघि बढाइएको छ। उद्योगले इँटा झरिरहने समस्यालाई समाधान गर्न क्लिन सेल फेर्ने तयारी गरेको छ। क्लिन सेल भारतको सिम्प्लेक्स कम्पनीले उत्पादन गरिरहेको छ। चैतभित्र जडान गरिसक्ने योजना छ। क्लिन सेलको जोइनिङमा देखिएको समस्यालाई मर्मत गरि उत्पादनलाई नियमित गरिएको उनले बताए। महाप्रबन्धक न्यौपानेले विदेशी लगानी जुटाउन अध्ययनसमेत सुरु गरेका छन्। ११ महिनाअघि जिम्मेवारी सम्हालेका न्यौपानेका लागि उद्योगभित्रको भ्रष्टाचार र विकृति निकै चुनौती थियो। पार्टपुर्जा खरिद र मजदुर युनियनका नाममा हुने बेथितिले थिचिएको थियो। तर, अहिले उद्योगको सुशासनमा निकै सुधार गर्दै लगेका छन्। २०४४ सालमा स्थापित उद्योग कम्पनी रजिस्ट्रारको कार्यालयमा अध्यावधिकसम्म थिएन। १४ वर्षदेखि साधारणसभा हुन सकेको थिएन। महाप्रबन्धक न्यौपानले उद्योग अध्यावधिक गरेका छन्। लिलाम भएको दुई कट्ठा १७ धुरसमेत ३३ बिघा जग्गा फुकुवा गरी सबै जग्गा हालसाबिक गरिएको बिक्री विभाग प्रमुख जीसीले बताए।"
कांग्रेसमा देउवालाई दुईतिहाइ,काठमाडौं : कांग्रेस केन्द्रीय कार्यसमितिमा सभापति शेरबहादुर देउवा पक्षबाट दुईतिहाइभन्दा बढी निर्वाचित भएका छन्। १४औं महाधिवेशनअन्तर्गत मंसिर २७ गते १ सय ३४ पदका लागि निर्वाचन भएको थियो। जसका लागि ४ सय ९१ जनाको उम्मेदवारी परेको थियो। मतदानको १० दिनपछि बिहीबार सबै पदको मतगणना सम्पन्न भएको केन्द्रीय निर्वाचन समिति संयोजक एवं वरिष्ठ अधिवक्ता गोपालकृष्ण घिमिरेले बताए। १३ पदाधिकारीसहित १ सय ३४ जना निर्वाचित हुँदा सभापति देउवा प्यानलका १ सय १० जना छन्। बाँकी सभापतिका निकटतम प्रतिद्वन्द्वी डा शेखरप्रसाद कोइराला पक्षका हुन्। निर्वाचनका क्रममा प्रदेश २ बाट आनन्दप्रसाद ढुंगाना र रमेश रिजाल केन्द्रीय सदस्यमा निर्विरोध भएका थिए। कांग्रेस विधानको दफा ६५ बमोजिम सभापतिका निकटतम प्रत्यासी स्वतः केन्द्रीय सदस्य बन्छन्। विधानअनुसार अब सभापति देउवाले कोषाध्यक्षसहित ३३ जना मनोनीत गर्न पाउनेछन्। त्यससँगै केन्द्रीय कार्यसमिति १ सय ६७ सदस्यीय हुनेछ। निर्वाचित उम्मेदवारलाई शनिबार प्रमाणपत्र वितरण गर्ने कार्यक्रम राखिएको समिति सचिव केशव रिजालले प्रेस विज्ञप्तिमार्फत जनाएका छन्। कांग्रेसको नयाँ नेतृत्व सभापति (१) शेरबहादुर देउवा उपसभापति (२) पूर्णबहादुर खड्का धनराज गुरुङ महामन्त्री (२) गगनकुमार थापा विश्वप्रकाश शर्मा सहमहामन्त्री (८) फरमुल्लाह मन्सुर जीवन परियार डीना उपाध्याय किशोरसिंह राठौर भीष्म आङदेम्बे बद्री पाण्डे उमाकान्त चौधरी महेन्द्र यादव केन्द्रीय सदस्यहरू (१२१) डा शशांक कोइराला एनपी साउद बालकृष्ण खाँण उदयशमशेर राणा रामहरि खतिवडा ज्ञानेन्द्रबहादुर कार्की रमेश लेखक शंकर भण्डारी जिपछिरिङ लामा अर्जुन नरसिंह केसी जितजंग बस्नेत गोपालमान श्रेष्ठ मोहनबहादुर बस्नेत सुनीलबहादुर थापा नैनसिंह महर दिलेन्द्रप्रसाद बडु डा रामशरण महत बलबहादुर केसी गोविन्द भट्टराई कुन्दनराज काफ्ले दीपक गिरी सुरेन्द्रराज पाण्डे पद्मनारायण चौधरी राजीव ढुंगाना गुरु बराल सञ्जयकुमार गौतम गोविन्दराज पोखरेल मदनबहादुर अमात्य अजयबाबु शिवाकोटी गणेश लामा दिनेश कोइराला उमेशजंग रायमाझी मोहन आचार्य गोपाल दहित कृष्णकिशोर घिमिरे डिला संग्रौला (पन्त) पुष्पा भुसाल आरजु राणा देउवा अम्बिका बस्नेत ईश्वरी न्यौपाने सरिता प्रसाईं रमा कोइराला पौडेल सुशीला ढकाल आचार्य रंगमती शाही महेन्द्रकुमारी लिम्बू अमृत अर्याल राजीव कोइराला चित्रलेखा यादव आनन्द ढुंगाना रमेश रिजाल उर्मिला केसी नेपाल ध्यानगोविन्द रञ्जित राजेन्द्र केसी (राजन) सरस्वती अर्याल तिवारी ध्रुव वाग्ले कृष्णचन्द्र नेपाली शीला खड्का देबेन्द्रराज कँडेल चन्द्रबहादुर केसी जानकी सिंह राजीवविक्रम शाह कर्णबहादुर बुढा सुशीला मिश्र भट्ट डा रणबहादुर रावल यज्ञराज जोशी मदनकृष्ण श्रेष्ठ प्रदीपकुमार सुनुवार अर्जुनजंग बहादुर सिंह अजय चौरसिया दिनेशकुमार यादव महेन्द्रकुमार राय विनोदकुमार चौधरी डा चन्द्रमोहन यादव नागिना यादव मञ्जुकुमारी यादव मीनाक्षी झा मुक्ताकुमारी यादव अब्दुल रज्जाक अब्दुल सतार जावेदा खातुन जागा योगेन्द्र चौधरी रामजनम चौधरी कल्पना चौधरी जीवन राना मानबहादुर नेपाली नृपबहादुर वड हरिशरण नेपाली मैकुलाल वाल्मीकी प्रकाश रसाइली स्नेही लक्ष्मी परियार सुजाता परियार शान्ति परियार विक रुपा विश्वकर्मा सीता गुरुङ अञ्जनी श्रेष्ठ सरस्वती वजिमय गंगालक्ष्मी अवाल माया राई सीता कुमारी राना सुशीला थिङ चीनकाजी श्रेष्ठ उमेश श्रेष्ठ बहादुर सिंह लामा टेकबहादुर गुरुङ दिलमान पाख्रिन तारामान गुरुङ आङगेलु शेर्पा टेकप्रसाद गुरुङ केशवकुमार बुढाथोकी गोविन्दबहादुर शाह भीम पराजुली मधु आचार्य श्यामकुमार घिमिरे नारायणबहादुर कार्की गेहेन्द्र गिरी मञ्जु खाण प्रतिमा गौतम नानु बास्तोला कान्तिका सेजुवाल चम्पादेवी खड्का विद्यादेवी तिमिल्सिना
"अर्थमन्त्रीज्यू, गम्भीर बन्ने कि ?","माओवादी नेता जनार्दन शर्माले अर्थ मन्त्रालयको नेतृत्व सम्हालेयता मुलुकको अर्थतन्त्र निरन्तर ओरालो लागेको छ। अर्थतन्त्रका सूचकहरू दिनप्रतिदिन संकट उन्मुख बन्दा पनि अर्थमन्त्री शर्माले विषयप्रतिको गाम्भीर्यता नबुझेर संवेदनशील बन्न सकेका छैनन्। निरन्तर खस्कँदो अर्थतन्त्रलाई कसरी रोक्ने र आर्थिक रूपमा मुलुकलाई कसरी समृद्ध बनाउनेतिर अर्थविज्ञ, उद्योगी व्यवसायी, सरोकारवालासँग एक मिनेट छलफलपरामर्श गर्ने पहलसमेत अर्थमन्त्रीबाट भएको छैन। जुन, मुलुक र जनताका लागि दुर्भाग्य नै मान्नुपर्छ। अर्थतन्त्रको यो संकटको समयमै सम्बोधन नहुने हो भने आर्थिक रूपमा मुलुक तहसनहस हुने खतरा देखा पर्दैछ। कोभिडका कारण विश्वकै अर्थतन्त्र थलिएको बेला हाम्रो अर्थतन्त्रले हातखुट्टा छोड्ने हो भने सहारा दिनेहरू भेटिन मुस्किल छ। यस्तो अवस्थामा बेलामै अर्थतन्त्रलाई थप खस्किन नदिन र मुलुकमा आर्थिक मन्दी आउन नदिनेतिर सरकार र अर्थ मन्त्रालयको साँचो हातमा लिएका मन्त्रीले पहल गर्नैपर्छ। अर्थमन्त्रीले लिने नीति, निर्णय, उठबस र हेलमेलले राष्ट्रियअन्तर्राष्ट्रिय रूपमा प्रभाव पार्छ। त्यसको प्रत्यक्ष प्रभाव अर्थतन्त्रमा पर्छ। कोभिडले जर्जर बनेको अर्थतन्त्रलाई चलायमान बनाउनुको सट्टा नियन्त्रणमुखी बनाउने अर्थमन्त्रीको चाहना र योजना देखिन्छ। उत्पादनमा कमी, बढ्दो मूल्यवृद्धि, बैंकहरूको कर्जामा वृद्धितिर अर्थमन्त्रीको पटक्कै ध्यान पुगेको देखिएन। अर्थतन्त्र ओरालो लाग्नुको अर्को कारण हो, अर्थमन्त्रीको व्यवसायी र स्वार्थ समूहसँगको अपारदर्शी उठबस। अर्थतन्त्र बुझ्ने, सिक्ने, बुझेर निर्णय गर्नेभन्दा हल्का रूपमा प्रस्तुत हुने र त्यसैअनुसारका निर्णय गर्ने अर्थमन्त्रीको व्यवहारले अर्थविज्ञहरू चिन्तित छन्। सार्वजनिक खर्चमा मितव्ययिता, स्रोतको किफायती उपयोगमार्फत गुणस्तरीय पूर्वाधार निर्माण र उत्पादन क्षमता विकासमा अर्थमन्त्री शर्मा कमजोर देखिएका छन्। चालू आर्थिक वर्षको पाँच महिना नाघ्दा पनि विकास खर्च बढ्न सकेको छैन। अर्थमन्त्रीेले घोषणा गरेजस्तै राजस्व पनि वृद्धि हुन सकेको छैन। रेमिट्यान्स ७५ प्रतिशतले घट्दो छ। व्यापार घाटा ५६ प्रतिशतले बढेको छ। विदेशी मुद्रा भित्रिने क्रम घट्दै गएको छ। वैदेशिक ऋण तथा अनुदानसमेत अपेक्षाकृत आउन सकेको छैन। वैदेशिक सहयोग ३४५ प्रतिशतले कमी आएर ५५ अर्ब ९४ करोड मात्र आएको छ। यता ठूला लगानीका राष्ट्रिय गौरवका आयोजनाको प्रगति पनि निराशाजनक छ। मुल्यवृद्धि ५३२ प्रतिशतले बढेको छ। भुक्तानी सन्तुलन पनि बिग्रिँदै गएको छ। शर्माले अर्थ मन्त्रालयको जिम्मेवारी सम्हाल्दा १२३ अर्ब बचत रहेकोमा हाल १५०३८ अर्ब ऋणात्मक छ। यही रफ्तारले ७ प्रतिशतको आर्थिक वृद्धिदर केवल आकाशको फल आँखा तरी मर जस्तै मात्र हुने निश्चित छ। कोभिडले थला परेका उद्योग, व्यवसायहरू तंग्रिन खोज्दैछन्। तर बैंकहरू लगानी गर्न सक्ने अवस्थामा छैनन्। बैंकमा तरलताको अभाव छ। सबै नागरिकलाई कोभिड भ्याक्सिन दिएर अर्थतन्त्रलाई चलायमान बनाउनुपर्ने आवश्यकता छ। तर सरकारले एक तिहाइ नागरिकलाई पनि खोप दिन सकेको छैन। अर्थमन्त्रीका प्रतिबद्धता ठूला, कार्यान्वयनमा चासो कम सबैलाई खोपको व्यवस्था गरेर नागरिकलाई ढुक्क भएर लगानी गर्ने र उद्योग व्यवसाय सञ्चालन गर्ने वातावरण नबनेसम्म अर्थतन्त्र उकास्न सकिन्न। अर्थतन्त्रका सूचकहरूमा देखिएको संकटले मुलुकको सत्ताको चाबी लिएकाहरूले गम्भीर बन्नैपर्ने स्थिति देखा परेको छ। यस्तो बेला सबै राजनीतिक दल र विज्ञहरूले अर्थतन्त्रलाई साझा एजेन्डा बनाएर छलफल र विमर्श गर्नुपर्ने अवस्था देखिएको छ। मुलुकको अर्थतन्त्र तहननहस हुँदा वा आर्थिक मन्दी आउँदा त्यसको मार समाजका सबै क्षेत्रमा पर्न जान्छ। मुलुकको अर्थतन्त्रलाई थप खस्किन नदिने प्रमुख दायित्व र जिम्मेवारी अर्थमन्त्रीकै हो। मुलुकमा लगानीको वातावरण बनाएर उत्पादन र उत्पादकत्व बढाउन अर्थमन्त्रीले जोड दिनैपर्छ। कोभिडका कारण गुमेका रोजगारी पुनर्बहाली हुने र थप रोजगारका क्षेत्रको सिर्जना गर्नैपर्छ। अर्थमन्त्रीले ध्यान दिनैपर्ने अर्को महत्वपूर्ण पक्ष भनेको सुशासन हो। आफैं विवादमा पर्ने, स्वार्थ समूहका स्वार्थसँग जोडिने, विकास आयोजनाको मूल्यांकन, प्रगति र आवश्यकतैबिना बजेट विनियोजन गर्ने र कार्यकर्तामुखी योजनामा केन्द्रित हुने हो भने अर्थतन्त्र थप डामाडोल हुने निश्चित छ। अर्थमन्त्रीको बेलैमा ध्यान पुगोस्।"
"आकाश छानो, धर्ती ओछ्यान !","काठमाडौं : मध्यराति १२ः२३ बजेको छ। भद्रकाली मन्दिर परिसर सुनसान छ। जहाँ सात जना लहरै सुतिरहेका छन्। कोही गुन्द्रीमा त कोही कार्टुनमा। हामी (अन्नपूर्णकर्मी)लाई देख्नेबित्तिकै कुकुर भुक्छन्। झट्ट भित्तामा आँखा ठोक्किन्छन्, पाकेटमारदेखि सावधान ! हेल्लो दाइ, हेल्लो  हामीले सुतिरहेकामध्ये एक जनालाई बोलाउँछौं। कुकुर भुक्न रोकिन्छ। काठमाडौं सहर चकमन्न छ। त्यही बेला बिउँझिन्छन् दोलखा जिरीका रमेश लामा। उनी कार्टुन ओछ्याएर सुतेका थिए। पातलो बर्को ओढेका थिए। उनी काठमाडौं सहरमा ज्यामी काम गर्छन्। अरूको भारी बोकेर आउने पैसाले पेटपालो गर्छन्। तर, कोरोना महामारीले उनको रोजगारीमा धक्का पुगेको छ। कहिले काम पाइन्छ त कहिले पाइँदैन। काम नपाउँदा भोकै आएर मन्दिरमा सुत्छु, उनी भन्छन्, गरिबको जीवन यस्तै चलिरहेको छ। कोरोना महामारी चल्नुअघि दैनिक काम पाउँथे। कहिले इँटा ओसार्थे त कहिले खेतमा कोदालोसँग जोतिन्थे। कोरोना भाइरस फैलिएपछि सहरमा आवतजावत ठप्प भयो। काम चलेन। त्यसकै चेपुवामा परे रमेश। खुला आकाशलाई छानो बनाएर सडकपेटी या पाटीपौवामा सुत्न थालेको १० वर्ष भयो। कमाइ छैन। खान पुग्दैन। कोठा भाडामा लिन सकिँदैन, उनी भन्छन्, काम नपाएको बेला सडकपेटी, पाटीपौवामा सुत्छु। भद्रकालीमा सुरक्षित ठाउँ छ। त्यही भएर यहाँ आएर बास बस्छु। गरिबलाई नहेर्ने पनि सरकार हुन्छ ? हाम्रा लागि यहाँ को छ र ? भद्रकाली माताबाहेक सबै बिरानो। सरकार त झन् निर्दयी भयो। रमेश लामा, दोलखा कसलाई दुःखमा बाँच्न मन छ र ? सबैका आफ्ना, आफ्ना भाग्य र कर्म छन्। दुर्गा न्यौपाने, पोखरा तातो चिया बेच्यो, जिन्दगी काट्यो। दुई दिनको जिन्दगीमा हामी गरिबको अरु के नै छ र ? कैलाश खड्का, रामेछाप मजदुरी चलेका दिन त्यहीँ रात काट्छन्। नहुँदा बास खोसिन्छ। पेटमा अन्न पर्दैन। चिसोले निद्रा पनि लाग्दैन, उनी भन्छन्। हामी भन्छौं, गरिबलाई हेर्ने सरकार छ नि ! यसोभन्दा उनी रिसाउँछन्। यहाँ को छ सरकार ? कहाँ छ सरकार ?, उनी प्रश्न तेर्साउँछन्। राजधानी सहरमा बढ्दो चिसो। छिपिँदो रात। मौन हुन्छन् उनी। केहीबेर सोचेर फेरि बोल्छन्, गरिबलाई नहेर्ने पनि सरकार हुन्छ ? नेताहरू कुर्सीकै लागि लडिरहेका छन्। हाम्रा लागि यहाँ को छ र ? भद्रकाली माताबाहेक सबै बिरानो। सरकार त झन् निर्दयी भयो। मजदुरी पाए दिनभर पसिना बगाउँछन्। राति चिसोको स्याँठले सुत्नै कठिन हुन्छ। वर्षातले भिजाएर हैरान पार्छ। कहिल्यै सुख मिल्दैन भारी बोक्ने भरियालाई। भद्रकाली मन्दिर परिसरमा रूखहरू छन्। वरिपरिका पाटीपौवा नै सहाराविहीनहरूको ठूलो घर हो। जहाँ उनीहरू जीवनको दुःख बिसाउँछन्। ००० मेरो नाम रामबहादुर थापा मगर। सिन्धुली जिल्ला बेसारे गाउँमा घर पर्छ। मेरो जन्म २०२५ सालमा भयो। दिनभरि बौद्धमा हुन्छु। सडकपेटीमा रात बिताउँछु। मुटु नै चिसिने चिसो छ। सुत्न निकै कठिन छ। निद्रा लाग्दैन। यसो पुरानोधुरानो लुगा छ। केही ओढ्नेछ केही ओछ्याउने। यसकै सहारामा रात काट्छु। गरिबको जिन्दगी लकडाउनले घर न घाटको बनाइहाल्यो। गोजीमा धनसम्पत्ति छैन। चोर, डाँका लाग्ने डरै भएन। सडकपेटीमा सुत्नु रामबहादुरको रहर होइन। गरिबीले अठ्याएको बाध्यता हो। चुच्चेपाटीमा उनीसँग हाम्रो भेट हुँदा रातिको १०ः१५ बजेको हुन्छ। कोरोना महामारीभन्दा पहिले उनी डेरामा बस्थे। कालिमाटीमा भारी बोक्थे। लकडाउन लाग्यो। काम बन्द भयो। सुरुको लकडाउनमा काम खोज्दै गोरखा हानिए। अस्पताल बनाउन इँटा, ढुंगा ओसारे। मसला मुछे। भन्छन्, गोरखामा एक महिना काम गरेँ। भाइरस फैलिन्छ भन्दै प्रशासनले काम बन्द गरायो। ठेकेदारले एक हजार रुपैयाँ पैसा दियो। हिँडेरै काठमाडौं आइपुगेँ। लकडाउनले कामसँगै कमाइ घट्यो। भोको पेटले मान्ने कुरै भएन। कोठा भाडा तिर्न नसक्दा सडकपेटीमा बास हुन थाल्यो। बौद्धतिर संघसंस्थाले दिएको मागेर खान थाले। कति बेकाम बस्ने भनेर काम खोज्दै पोहोर दोस्रो लकडाउनमा लमजुङतिर गए। भनिन्छ, दुखियालाई जहाँ गए पनि दुःखले छोड्दैन। रातदिन दुई महिना सडक निर्माणमा काम गरेँ। ठेकेदार भाग्यो। सुतेको र खाएको भर मात्रै भयो। ५ सय मात्रै पेश्की लिएको थिएँ, उनी भन्छन्। १७ जना बिजोग भएर काठमाडौं फर्किएको उनी सुनाउँछन्। पैदलै ५६ दिन हिँडेर आयौं। पोहोर वैशाख १२ गते काठमाडौंमा पाइला टेके, उनी भन्छन्, त्यसपछि फेरि सडकको बास र खाना खान संघसंस्थाको भर पर्न आइलाग्यो। यस्तो बसाइले उनलाई दुःखी बनाएको छ। ओत लाग्ने ठाउँमा सुत्छौं। तैपनि चिसोले हैरान बनाउँछ। एयरपोर्टको कुवामा नुहाउन जान्छु। चउरतिर लुगा सुकायो। अनि झोलामा हालेर फर्किन्छु। कोरोना महामारी चलेसँगै उनको गाँस र बास खोसिएको छ। खुला आकाश नै घर बनेको छ। धर्ती ओछ्यान। २०४८ सालदेखि लगातार काठमाडौंमा ज्यामी काम गर्दै आएका छन्। तर, विगतमा सडकमा बस्नुपरेको थिएन। महामारीले उनीजस्ता असंख्यक कामदारको कन्तबिजोग भएको छ। उनका छोरा, छोरी र श्रीमती छन्। बुवाआमा धेरै पहिले बितिसके। उनी लकडाउनपछि घर गएका छैनन्। खर्च पनि पठाउन सकेका छैनन्। घर जान त मन छ। खै गोजीमा खर्च भएको ? खर्चबेगर जाने कुरो भएन, उनी भन्छन्, घर जान ६७ सय चाहिन्छ। घर गएर मात्रै के गर्ने ? यसो दुईचार हजार लिएर जानुपर्यो। धन कमाएर घर फर्किने योजना छ। प्यारीलाई नयाँ गहना र छोराछोरीलाई लुगा र मिठा खानेकुरा लिएर फर्केने मन छ। तर, उनले २० दिनदेखि काम पाएका छैनन्। एक अक्षर पढेका छैनन्। साथमा टिकटिके मोबाइल पनि छैन। गाउँका मान्छेसँग भेट हुन्छ। उनीहरूमार्फत सन्चोविसन्चोको खबर घरमा पठाउँछन्। भन्छन्, लकडाउनले साह्रै कठिन पारेको छ। जिन्दगी जिन्दगी भएन। खुसीको कुरो के सुनाऊँ ००० राति ११ः३२ बजेको छ। वसन्तपुर दरबार क्षेत्रमा कुकुरहरू जुधिरहेका छन्। कालभैरवको मूर्ति बत्तीले चहकिलो देखिन्छ। त्यही बेला कोही व्यक्ति एकोहोरो खोकिरहेको आवाज आउँछ। खुला ठाउँमा सुतेका भेटिन्छन् पदमबहादुर नेपाली। उमेरले ५२ वर्ष पुगेका। उनी चिसोले बिरामी परेका छन्। चितवन चैनपुरका उनी लुगा सिएर जीविका चलाउँथे। तर, २२ दिनअघि मेसिन चोरी भयो। कमाइ खाने बाटो हरायो। चोरले पसिनाको कमाइ चोरेर लग्यो। अब कसरी कमाउने ? खाने उनी दुःखेसो पोख्छन्। पहिले उनी मन्दिरको पेटीमा सुत्थे। मेसिन सँगै राख्थे। मेसिन चोरी भयो। त्यहाँ सुत्न मन लाग्दैन। कालभैरव माताकै अगाडि आएर सुत्न थाले, उनी भन्छन्। लुगा सिलाउने, कमाउने, खाने । राति मन्दिरमा सुत्ने । यस्तै हो नि मेरो जिन्दगी । तर, मेसिन चोरी भइहाल्यो । के गरी खाने ? पदमबहादुर नेपाली, चितवन सडकछाप भनेर उठाएर लैजान्छन्। सुँगुरजस्तै हुल्छन्। न राम्रो लाउन दिन्छन् न त पेटभरि खान नै। चौबीसै घण्टा थुनेको थुन्यै गर्छन्। हरि बुढा, जुम्ला गरिबको जिन्दगी लकडाउनले घर न घाटको बनाइहाल्यो । गोजीमा धनसम्पत्ति छैन । चोर, डाँका लाग्ने डरै भएन । रामबहादुर थापा मगर, सिन्धुली पत्थर बिछ्याएको मन्दिर प्रांगणमा निकै चिसो महसुस भइरहेछ। त्यही परिसरमा पातलो मन्डी ओछ्याएर उनी सुतेका थिए। उनको दयनीय अवस्था कोही मनकारीले देखे। सिरक दिएर गए। त्यसले केही राहत मिलेको उनी सुनाउँछन्। भात खान जाँदा मेसिन चोरी भयो। दिनको ५ सयजति कमाइ हुन्थ्यो। पुलिसमा पनि के उजुरी गर्नु ? चोर्नेले चोरी हाल्यो। बेचेर खाइदिइसकेको होला, उनी भन्छन्, मेरो सम्पत्ति चोर्नेको कहिल्यै कल्याण हुँदैन। चौथो पटक मेसिन चोरी भएको उनी सुनाउँछन्। उनी सानै उमेरमा बुवाआमासँग चितवनबाट काठमाडौं आए। उनका श्रीमती, छोरा र छोरी छन्। सम्पत्तिको नाउँमा गाउँमा एउटा झुप्रो छ। लुगा सिलाउने, कमाउने, खाने, राति मन्दिरमा सुत्ने। यस्तै हो नि मेरो जिन्दगी, उनी भन्छन्, मेसिनले कमाई गरेर घरजहानलाई बेलाबेला घरखर्च पठाउँथेंँ। अब त्यो पनि छैन। के गरी खाने ? ६० रुपैयाँमा भात पाइन्छ। गोजीमा सुक्को छैन। घरै फर्किनुपर्ला भन्ने विचार गरेको उनी सुनाउँछन्। गाउँमा गएर पनि कसरी बस्ने ? मेरो मेसिन छैन। गाउँमा पनि घुमेर कमाउन सकिन्थ्यो, उनी भन्छन, त्यसै बस्नलाई घर जाने कुरो भएन। घर फर्किन ८ सय पर्छ। खल्तीमा घर फर्किने भाडा पनि छैन। ००० कालीमाटीको सडकपेटीमा बोरा देखिन्छ। लाग्छ बोराभित्र मालसामान छन्। तर, हामी झुक्किन्छौं। नजिकै पुग्दा अनौठो दृश्य देखिन्छ। मजदुरले चिसो छल्न बोराभित्र ज्यान लुकाएका रहेछन्। बोरा ओछ्याउने, कम्बल ओड्ने अनि बोराभित्र पस्ने। भारी भोक्नेहरूले चिसो बढेपछि यसरी नै रात काट्छन्। उनीहरूको बास सडकपेटीमा हुन्छ। जहाँ सटर अगाडिको पेटी टाउको लुकाउने ठाउँ हुन्छ। देशभरिका स्वादिला स्वादिला तरकारी चखाउने ठाउँ हो कालीमाटी फलफूल बजार। मध्यराति १२ः४३ बज्दा गाडीहरू हुँइकिरहेका छन्। ट्रकका ट्रक तरकारी आइरहेको देखिन्छ। तरकारी लोडअनलोड गर्ने मजदुरहरू बाटो कुरेर बसिरहेका छन्। उनीहरूलाई आतुर छ कति खेर काम पाइन्छ ? साथी हो उठ, उठ। ढिलो भयो। गाडी आइसक्यो, कालीमाटी सडकपेटीमा सुतेका पोखराका ५२ वर्षीय दुर्गा न्यौपाने हलिखली गर्छन्। कोही पुलुक सडकतिर हेर्छन्। कोही घडीतरि नजर लगाउँछन् त कोही जीउ तन्काउन थाल्छन्। एकपछि अर्को गर्दै सबै मजदुर उठ्छन्। त्यही बेला कोही बोल्छन्, चिया खाऊ, निद्रा भगाऊ। गाडीको उज्यालोले रामेछापका कैलाश खड्कासँग परिचय गरायो। जो १५ वर्षदेखि चिया बेचेर जीवन चलाइरहेका छन्। तातो चिया बेच्यो, जिन्दगी काट्यो। दुई दिनको जिन्दगीमा हामी गरिबको अरू के नै छ र , उनी भन्छन्। देशका कर्मवीर हरेक रात सडकपेटीमा लस्करै सुत्छन्। कोही कामको खोजीमा हुन्छन् त कोही मामको। धनीका पक्की घर। डस्ना। सिरक। शरीरभरि न्यानो लुगा। चिसो छल्न हिटर हुन्छन्। तर, गरिबहरू कसरी चिसो भुइँमा एउटा बोरा ओछ्याएर रात काट्छन्, भोग्नेलाई मात्रै यसको पीडा र व्यथा छ। हामी ६ घण्टा चिसोमा हिँड्दा अर्को खुट्टा फुलेर रगतनै जम्यो। कामदार न्यौपाने भन्छन्, कसलाई दुःखमा बाँच्न मन छ र ? सबैका आफ्नाआफ्ना भाग्य र कर्म छन्। सडकपेटीमा सुत्नेहरू चिसोले बिरामी पर्छन्। तातो खाना, नाना र छाना सबै इच्छा हुन्छ। तर, एक छाक जुटाउनै मुस्किल पर्छ। हुम्लाका श्यामकृष्ण मगर भन्छन्, धुलोमाटोले हाम्रो शरीर भरिन्छ। नुहाउने त कताकता हो। पिउने पानी पनि पाउन कठिन हुन्छ। गरिब नुहाउने खोलामा हुनेखानेले ढल हालिदियो। उनलाई लाग्छ, नदी देउता हुन्। यसमा थुप्रै जीवहरू बाँच्छन्। किन उनीहरू (धनीमानी)ले यो कुरा सोच्दैनन् ? खै के भन्ने पढालेखाहरूलाई ? मूर्ख भएजस्तो छ, उनी भन्छन्। ००० जुम्ला बुम्रामाढीचौरका ३४ वर्षीय हरि बुढा दिनभरि मजदुरी गर्छन्। राति सडकपेटीमै बास बस्छन्। उनी २०६५ सालदेखि यस्तै दिनचर्या छ। तर, अचेल खान पनि धौधौ छ। लकडाउनले सतायो। बौद्धमा पर्यटकले दिएको खान्छन्। दिनमा लुगाफाटो घरघरको चेपमा राख्छन्। राति म्याट ओछ्यार सुत्न लाग्दा चुचेपाटीको सडक किनारमा राति १० बजे उनीसँग हाम्रो भेट हुन्छ। पहिले काम पाइन्थ्यो। अब त पाइन छोड्यो। काम खोज्न गयो, छैन, छैन भन्दै फर्कादिन्छ, उनी भन्छन्, कमाई छैन। कोठा भाडा लिएर बस्न मिलेन। गरिबको दुःखमा लोभिपापीहरूले नुन छर्किने गरेको उनी सुनाउँछन्। सरकार र संस्थाले केही वर्षअघि देशभरिका असहाय, गरिबलाई उद्धार गर्ने अभियान चलाएका थिए। तर, त्यो अभियान केही व्यक्तिलाई कमाई खाने भाँडो बनेको उनी सुनाउँछन्। एक संस्थाले २०६६ सालमा उनलाई गाडीमा लिएर बूढानीलकण्ठ लग्यो। त्यो ठाउँभन्दा सडककै पेटी प्यारो लागेको उनी सुनाउँछन्। उनी भागेर सडककै आइपुगे। सडकछाप भनेर उठाएर लैजान्छन्। सुँगुरजस्तै हुल्छन्। हुलेपछि न राम्रो लाउन दिन्छ न त पेटभरि खान दिन्छन्। चौबीसै घण्टा थुनेको थुन्यै। सुँगुरभन्दा पनि महाथुनेजस्तो गर्छन्, उनी भन्छन्, गरिबलाई देखाएर संसारबाट चन्दा मागी गरिखाने पेशा हो त्यो। उद्धार गर्ने हो भने ज्येष्ठ नागरिक, हिँड्न नसक्ने, अपांगता भएकालाई संस्थाले उद्धार गर्नुपर्ने उनको भनाइ छ। तनेरीलाई त्यहाँ लगेर के काम ? धर्म गर्ने मन छ भने कोठा दिएर दिनको ५० रुपैयाँ किन नहोस् भाडा देओस्। यसैमा चाहिँ सेवा र ठूलो धर्म हुन्छ, उनी भन्छन्। गरिब जनतालाई उठाई लगेर थुन्ने र कमाउने काम बन्द गरिनुपर्ने माग उनी सरकारसँग गर्छन्। उद्धारको नाममा गरिबको बेइज्जत पनि गर्छन्। फेसबुकमा हाम्रो फोटो हाल्छन्। सेवा गरेको भन्दै नाम कमाउने अनि हाम्रो खिल्ली उडाउने काम गर्छन्, उनी भन्छन्, फोटोमा गरिबको अनुहार देखाउँछन्। चन्दा उठाइ आफैं मिठोमिठो पेटभरी खान्छन्। ठूला महल बनाउँछन्। गाडी चढ्छन्। गरिबलाई देखाएर उनीहरूले कमाइ गरिरहेको बुढा बताउँछन्। भन्छन्, अहिले हामी दुःखमा छौं। के हामी सधैं यसरी नै रहन्छौं त ? उनको माग छ, बेरोजगारलाई सरकारले राम्रो रोजगारी दिओस्। हामी आफंै कमाएर खान्छौं। सरकारले काठमाडौंमा मजदुर बस्ने भवन निर्माण गरिदिनुपर्ने उनको अर्को माग छ। भन्छन्, हामी सस्तो भाडा तिरेर बस्छौं।"
११७ रोपनीमा अकबरे खुर्सानी,"गोरखा : गण्डकी गाउँपालिका४ फुजेलमा अकबरे खुर्सानी (डल्ले खुर्सानी)को व्यावसायिक खेती गर्न सुरु गरिएको छ। जितबहादुर भट्टले १ सय १७ रोपनीमा अकबरे लगाएका हुन्। आफ्नो १६ रोपनी पुख्र्यौली बारी र सय एक रोपनी भाडामा लिएर अकबरे लगाएको उनले बताए। नेपालमा कसैले पनि यति ठूलो क्षेत्रफलमा अकबरे लगाएको छैन, भूपू सैनिक संघका केन्द्रीय उपाध्यक्षसमेत रहेका भट्टले भने, यो गाउँलाई नै अकबरेकोे पकेट क्षेत्र बनाउने योजना छ। धेरै अध्ययनपछि यो व्यवसायमा हात हालेको उनी बताउँछन्। वर्षौंअघि बसाइँ सरेका इष्टमित्रको बाँझो जग्गामा अकबरे फलाएका छन्। दुई वर्षअघि ३५ लाख रुपैयाँ लगानी गरेर खेती थालेका हुन्। उत्पादन भने भदौदेखि मात्र सुरु भएको हो। यसअघि बाख्रापालन गर्दै आएका थिए। पालुङमा कृषि क्षेत्र अध्ययन भ्रमण गर्न जाँदा पूर्वका साथीहरूले गण्डकीमा खुर्सानी हुँदैन भनेर अल्ली खसालेर बोले। त्यही ईंखले मैले अकबरे लगाउने अठोट गरें, उनले भने, पहिलो वर्ष ७५ हजार वटा बिरुवा रोपेँ। २५ हजार जति बिरुवा मरे। तर निराश भइनँ। यो वर्ष पनि उत्पादनमा ह्रास आएको उनको गुनासो छ। बेमौसमी वर्षात्ले ठूलो नोक्सानी भयो, उनी भन्छन्, यो बेला ३० लाख रुपैयाँको बेच्ने लक्ष्य थियो तर १ लाख ५० हजारको मात्रै बेचेँ। उनले हालसम्म पाँच क्विन्टल मात्र खुर्सानी बिक्री गरेका छन्। अकबरेको बजार समस्या छैन। अहिले प्रतिकिलो २ सय २५ रुपैयाँमा हारालुछ छ, उनले भने मुग्लिनको थ्री सिस्टर अचार उद्योगलाई मागेअनुसार दिन सकेको छैन। खुर्सानी खेतीका लागि मात्रै उनले ऋण गरेर ३७ लाख रुपैयाँ खर्च गरेका छन्। वर्षात्ले नबिगारेको भए पहिलो लटमै खर्च उठ्थ्यो, उनले भने, यसरी नै मौसमले साथ दिएन भने ऋण तिर्न हम्मे हुने भयो। यहाँको हावापानीमा अकबरे राम्रो फल्ने उनले बताए। नेपाली सेनाको जागिरबाट निवृत्त भएपछि उनले गोरखा१३ मा डेरी व्यवसाय गरे। त्यतिबेला टोल विकास संस्था तथा गोरखकाली रबर उद्योग बचाउ समितिको संयोजक बने। भूकम्पले व्यवसाय लथालिंग बनाएपछि २०७४ सालमा पैत्रिक थलो फर्किए। कालिका कृषि समूहमा आबद्ध भएर बाख्रा र लोकल कुखुरापालन सुरु गरे। एकै पटक ५३ वटा बाख्रा मरेपछि ठूलो क्षति व्यहोर्नुपर्यो। बाख्रापालनमा क्षति भएपछि खुर्सानीको सम्भावना देखें, उनी भन्छन्, एकपटक रोपेको खुर्सानीको बोटले तीन वर्षसम्म उत्पादन दिन्छ, वर्षमा चार पटकसम्म टिप्न मिल्छ। १० जनालाई रोजगारीसमेत दिएका छन्। कृषि क्षेत्रमा लगानी गर्ने वडा, पालिका, प्रदेश, ज्ञान केन्द्र, संघीय सरकार कतैबाट हौसला नपाएको उनको गुनासो छ। बाँझो बारी जोत्न दुई वर्षअघि कृषि ज्ञान केन्द्रले केही अनुदान दिएको थियो।"
नेपालको सुखद् सुरुवात,"काठमाडौं : एसियन सेन्ट्रल जोन सिनियर महिला भलिबल च्यालेन्ज कपमा नेपालले सुखद् सुरुवात गरेको छ। बंगलादेशको ढाकामा बिहीबार भएको रोमाञ्चक खेलमा श्रीलंकालाई ३२ को सेटमा पराजित गर्दै नेपालले सुखद् सुरुवात गरेको हो। साविक विजेतासमेत रहेको नेपालले सुरुवाती दुई सेट गुमाए पनि उत्कृष्ट पुनरागमन गर्दै ३२ को जित निकालेको हो। सुरुवाती दुई सेट श्रीलंकाले २५१९, २५२१ ले आफ्नो पक्षमा पारेको थियो। त्यसपछिका तीन वटै सेट नेपालले आफ्नो पक्षमा पायो। नेपालले २५१५, २५१५, १५१३ को जित निकाल्दै प्रतियोगितामा सुखद् सुरुवात गरेको हो। नेपालले शुक्रबार माल्दिभ्स, शनिबार घरेलु टोली बंगलादेश, आइतबार उज्वेकिस्तान र सोमबार किर्गिस्तानसँग प्रतिस्पर्धा गर्नेछ। सन् २०१९ मा बंगलादेशमै भएको पहिलो संस्करणको उपाधि नेपालले जितेको थियो। प्रतियोगितामा नेपालसहित आयोजक बंगलादेश, माल्दिभ्स, श्रीलंका, किर्गिस्तान र उज्वेकिस्तान छन्। यसैगरी बिहीबार नै भएको पुरुषतर्फको खेलमा भने नेपालले नमिठो हार बेहोरेको छ। एकपक्षीय खेलमा नेपालले घरेलु टोली बंगलादेशसँग ३० को हार बेहोरेको हो। नेपालले बंगलादेशलाई २५१७, २५१७, २५१९ को नतिजा सुम्पिएको हो। राउन्ड रोबिन लिगका आधारमा हुने प्रतियोगितामा नेपालले शुक्रबार उज्वेकिस्तानको सामना गर्नेछ।"
प्रदेश २ को काङ्ग्रेस सभापतिमा कृष्ण यादव विजयी,"जनकपुरधाम : प्रदेश २ को नेपाली काङ्ग्रेस सभापतिमा कृष्ण यादव विजयी भएका छन् । शुक्रबार बिहान सकिएको मतगणनामा प्रतिस्पर्धी रामसरोज यादवलाई १४१ मतले पछि पार्दै कृष्ण यादव कांग्रेसको प्रदेश २ सभापतिमा निर्वाचित भएका हुन् । यद्यपि औपचारिक रुपमा निर्वाचन समितिले उनलाई निर्वाचित भएको घोषणा गर्न भने बाँकी छ। रामसरोज विमलेन्द्र निधि पक्षका उम्मेदवार हुन् भने उनलाई शेखर कोइरालाको समूहले पनि समर्थन गरेको थियो। निर्वाचन समितिका अनुसार बिहीबार राति सकिएको मतदानमा कूल १८८१ मत खसेको थियो। तीमध्ये ३० मत बदर भए भने विजयी कृष्ण यादवले ९९६ मत पाए, पराजित रामसरोजले ८ सय ५५ मत ल्याए। निर्वाचनमा संस्थापन पक्षबाट कांग्रेस रौतहटका सभापति कृष्ण यादव र निधि समूहबाट कांग्रेस प्रदेश नम्बर २ संसदीय दलका नेता रामसरोज यादवले प्यानलसहित उम्मेदवारी दिएका थिए।"
पुसभित्रै प्रधानमन्त्री देउवा भारत जाने,"काठमाडौं : प्रधानमन्त्री शेरबहादुर देउवा पुसभित्रै भारत भ्रमणमा जाने तयारीमा जुटेका छन्। भारतीय प्रधानमन्त्री नरेन्द्र मोदीको औपचारिक निमन्त्रणा पाएपछि भ्रमणबारे तयारी गर्न प्रधानमन्त्री देउवाले परराष्ट्र मन्त्रालयलाई निर्देशन दिएका छन्। यससँगै मन्त्रालयका कर्मचारी भारत भ्रमणको आन्तरिक गृहकार्यमा लागेका हुन्। भ्रमणको अन्तिम गृहकार्य भइरहेको छ, परराष्ट्रका एक उच्च अधिकारीले भने, नेपालका तर्फबाट उठाउने विषयवस्तुबारे छलफल चलाएका छौं। नयाँदिल्लीमा ओमिक्रोन संक्रमण बढिरहेकाले त्यसलाई ध्यान दिई भ्रमणका लागि सानो टिम बनाउने ती अधिकारीले बताए। पुसभित्रै प्रधानमन्त्रीज्यूको भ्रमण हुन्छ। जाने मितिसमेत तय भइसकेको छ, उनले भने, ओमिक्रोनको संक्रमण उत्कर्षमा पुग्यो भने मितिमा केही तलमाथि होला। परराष्ट्र मन्त्रालय र दुवै देशका दूतावासका अधिकारीले प्रधानमन्त्री देउवाको भ्रमणलाई सफल बनाउन गृहकार्य गरिरहेका छन्। कांग्रेस सभापति देउवा गत असार २९ गते पाँचौं पटक प्रधानमन्त्री पदमा नियुक्त भएका हुन्। त्यसलगत्तै भारतले भ्रमणका लागि उनलाई औपचारिक खबर गरेको थियो। तर, मुलुकको आन्तरिक राजनीति अवस्था र पार्टी महाधिवेशनको तयारीलगायत कारण देखाउँदै देउवाले त्यस बेला भ्रमणबारे खासै चासो देखाएनन्। भारतले पनि देउवाको मनस्थिति बुझ्दै धेरै आग्रह गरेन। प्रधानमन्त्री बनेलगत्तै नेपालको अस्थिर राजनीति देखेर भारत देउवाको भ्रमण गराउनेनगराउनेबारे दोधारमा थियो। प्रधानमन्त्री नियुक्त भएलगत्तै भारत भ्रमणमा जाने परम्परा भए पनि पार्टीको आन्तरिक काम, गठबन्धनबीच बढेको आशंका र नजिकिँदो महाधिवेशनका कारण देउवा भारत गएनन्। महाधिवेशनअघि देउवाप्रति पर्ख र हेरको अवस्थामा भारत थियो। पार्टीको १४औं महाधिवेशनबाट सभापति पदमा पुनः निर्वाचित भएपछि देउवाले भ्रमण गर्ने इच्छा देखाएका हुन्। भारतीय प्रधानमन्त्रीले पनि समकक्षी देउवालाई यही बेला निमन्त्रणा गरेका छन्। महाधिवेशनबाट सभापतिमा निर्वाचित भएपछि देउवा पार्टी र सरकार दुवैमा बलियो छन्। अर्को निर्वाचनसम्म देउवा नै प्रधानमन्त्री रहने र पार्टीभित्र पनि देउवा नै सर्वेसर्वा हुने भएपछि भारत पनि भ्रमण गराउन उत्साहित देखिएको छ। परराष्ट्र मन्त्रालयका अधिकारीले अन्नपूर्ण पोस्ट्सँग भने, अर्को निर्वाचनसम्म देउवा सरकारकै स्थायित्व देखेर पनि भारत प्रधानमन्त्रीज्यूलाई स्वागत गर्न आतुर देखिन्छ। भारतले पनि यो सरकारको स्थायित्व खोजेको बुझिन्छ। तत्कालीन प्रधानमन्त्री केपी शर्मा ओली नेतृत्वको सरकारले कालापानी, लिपुलेक र लिम्पियाधुरा नेपालको नक्सामा समेट्ने निर्णय गरेपछि नेपालभारत सम्बन्धमा केही चिसोपना आएको थियो। २०७७ जेठ ७ मा नेपालले कालापानी, लिपुलेक र लिम्पियाधुरा समेटिएको नेपालको राजनीतिक तथा प्रशासनिक नक्सा सार्वजनिक गरेको थियो। तत्कालीन भूमिव्यवस्थामन्त्री पद्माकुमारी अर्यालले पत्रकार सम्मेलन गरी कालापानी, लिपुलेक र लिम्पियाधुरा नेपालको राजनीतिक तथा प्रशासनिक नक्सामा समेटिएको जानकारी दिएकी थिइन्। प्रतिनिधिसभाले जेठ ३१ मा नेपालको निशान छापमा नयाँ नक्सा राख्ने उद्देश्यले दर्ता गरिएको विधेयक सर्वसम्मतिले पारित गरेको थियो। असार ४ मा राष्ट्रपति विद्यादेवी भण्डारीले त्यसलाई प्रमाणीकरण गरी लागू गरिन्। प्रधानमन्त्री देउवाको भारत भ्रमणले नेपाल र भारतबीच पछिल्लो पटक देखिएको चिसोपना कम गर्ने अपेक्षा गरिएको छ।"
