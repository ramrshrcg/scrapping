शीर्षक,विवरण
खाँडादेवी जेसिजको तीन दिने कार्यक्रम,काठमाडौँ : खाँडादेवी जेसिजको आयोजनामा लर्निङ थ्री डे तीन दिने कार्यक्रम सम्पन्न भएको छ। सो कार्यक्रममा फरक दिन फरक विषयमा रहेर फरक प्रशिक्षकले प्रशिक्षण दिएका छन्। नेपाल जेसिजका राष्ट्रिय अध्यक्ष जेसिआई सेनेटर अरुनेश्वर खनाल प्रमुख अतिथि भएको कार्यक्रमको पहिलो दिन नेतृत्व विकासमा सिर्जनाको भूमिका विषयमा नेपाल प्रज्ञा प्रतिष्ठानका प्राज्ञ डा देवी नेपालले प्रशिक्षण दिए। दोस्रो दिनमा समावेसी समाज निर्माणमा युवाको भूमिका विषयमा नेपाल संगीत तथा नाट्य प्रज्ञा प्रतिष्ठानका प्राज्ञ धिरेन्द्र प्रेमर्षि झाले प्रशिक्षण दिए। दोस्रो दिनका प्रमुख अथिति खाँडदेवी गाउँपालिकाको प्रमुख प्रेम तमाङ थिए। त्यस्तै तेस्रो दिनमा सूचना र संचारमा क्षेत्रमा युवाहरुको भूमिका विषयमा नेपाल टेलिभिजनका महाप्रबन्धक फुलमान बलले प्रशिक्षण दिए। तेस्रो दिनको प्रमुख अतिथि आर्थिक मामिला तथा योजना मन्त्री कैलाश ढुङ्गेल थिए। हरेको ठाउँमा युवारुको ठूलो योगदान हुने भएकोले युवालाई अगाडि बढाउन तालिम तथा प्रशिक्षणको आवश्यकता हुन्छ भन्ने हेतुले उत्त कार्यक्रमहरु राख्दै आएको खाँडादेवी जेसीज प्र का अध्यक्ष जेसी होमराज श्रेष्ठ बताए।
अदालतले संविधानको व्यवस्थाअनुसार फैसला गर्छ : सभापति देउवा,"काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले सर्वोच्च अदालतले संविधानको व्यवस्थाअनुसार नै फैसला गर्ने विश्वास व्यक्त गरेका छन् । विपक्षी दलहरूको गठबन्धनले शनिबार गरेको अन्तरक्रियामा उनले अदालतले प्रधानमन्त्री बनाउने नभइ संविधानको अन्तिम व्याख्या गर्ने अधिकार भने अदालतलाई नै रहेको बताए । राष्ट्रपतिको आह्वानअनुसार नै आफूहरुले संविधानको व्यवस्थाबमोजिम १४९ सांसदको हस्ताक्षरसहित प्रधानमन्त्रीमा दाबी गरेको तर राष्ट्रपतिले हस्ताक्षर बारे नसोधी नबुझी मन्त्रिपरिषद्को सिफारिसमा अपर्झट राति नै संसद् भङ्ग गरेको भन्दै सभापति देउवाले दुखेसो गरे । त्यस्तो गम्भिर विषयमा सबै दललाई बोलाएर आवश्यक छलफल गर्नुपर्ने राष्ट्रपतिको कर्तव्य रहेको उनको भनाइ थियो । कार्यक्रममा नेकपा (माओवादी केन्द्र) का अध्यक्ष पुष्पकमल दाहाल प्रचण्डले विपक्षी दलहरूको गठबन्धन कुनै स्वार्थमा नभइ संविधान र लोकतन्त्रको रक्षा तथा राष्ट्रिय हितका मुद्दामा आधारित भएर निर्माण भएको स्पष्ट पारे । विपक्षी पाँच दलका शीर्ष नेतासँग अन्तक्रिया प्रधानमन्त्रीको अफर आइसक्यो तर विपक्षी गठबन्धन छोड्दिन : माधव नेपाल हेर्नुहोला केही दिनपछि शेरबहादुरजी प्रधानमन्त्री बन्नुहुन्छ : प्रचण्ड उनले संविधानको व्यवस्थाअनुसार संसद् पुनःस्थापना र बुहमतका आधार नयाँ सरकार गठनको माग गरेको अवगत गराए । अध्यक्ष प्रचण्डले संविधानको व्यवस्थाअनुसार संसद्को पुनःस्थापना र आफ्नो मुद्दाको पक्षमा फैसला हुने विश्वास व्यक्त गरे । अर्का पूर्व प्रधानमन्त्री एवं नेता माधवकुमार नेपालले आफूलाई प्रधानमन्त्रीको प्रस्ताव आएको जानकारी दिँदै गठबन्धनका तर्फबाट अदालतमा विचाराधिन मुद्दाको फैसला नहुन्जेलसम्म हस्ताक्षर कुनै पनि हालतमा फिर्ता नहुने स्पष्ट पारे । नेता नेपालले आवश्यक प्रक्रिया पूरा नगरी संवैधानिक निकायमा गरिएको नियुक्त गलत रहेको टिप्पणी गरे। नेता नेपालले संविधानको परिपालना, लोकतन्त्रको रक्षा र जनताको हितका लागि आफूहरूले आवाज उठाएको बताउँदै गठबन्धनले जनताका वतर्मान समस्या समाधानमा पनि कार्यकर्ता परिचालन गरिरहेको अवगत गराए । रासस"
२४ घण्टामा ४९१४ जनाले जिते कोरोना : ३० को मृत्यु,काठमाडौं : पछिल्लो २४ घण्टामा चार हजार ९ सय १४ जनाले कोरोना संक्रमण जितेका छन्। स्वास्थ्य तथा जनसंख्या मन्त्रालयका अनुसार योसँगै नेपालमा कोरोना संक्रमण जित्नेको संख्या पाँच लाख ८१ हजार ३२७ पुगेको छ। मन्त्रालयका अनुसार २४ घण्टामा २ हजार १६ संक्रमित थपिएका छन्। ९ हजार ८१० जनामा परीक्षण गर्दा ११ सय ७४ पीसीआर र ८४२ एन्टिजेन विधिबाट संक्रमित भेटिएका हुन्। योसँगै नेपालमा संक्रमितको संख्या पीसीआर विधिबाट ६ लाख ३२ हजार ३२६ र एन्टिजेन विधिबाट ३१ हजार ५३१ पुगेको छ। त्यसैगरी २४ घण्टामा कोरोनाले ३० जनाको मृत्यु भएको छ। योसँगै नेपालमा कोरोनाले ज्यान गुमाउनेको संख्या ८ हजार ९७५ पुगेको छ।
यार्सा टिप्न गएका युवा मृत भेटिए,"जोमसोम : यार्सा गुम्बा टिप्न मुस्ताङको टुकुचे माथिको पाटनमा गएका एक युवा ३ दिनपछि मृत फेला परेका छन्। रोल्पा जिल्ला साविक उवा गाविस १ घर भई मुस्ताङको थासाङ गापा१ टुकुचे गाउँमा लामो समयदेखि ज्याला मजदुरीको काम गर्दै आएका वर्ष २१ का नकस पुनमगरको पाटन पुगेर र्फिर्कने क्रममा मृत्यु भएको जिल्ला प्रहरी कार्यालय मुस्ताङले जनाएको छ। जिप्रका मुस्ताङका सूचना अधिकारी प्रहरी निरीक्षक प्रताप पौडेलका अनुसार बिहीबार यार्सा तथा बन्य जडिबुटी टिपेर सोही दिनमै फर्किने गरी टुकुचे स्थित पाटन लेंकमा पुगेका ति युवा थापाखोला हाइड्रो पावरको माथिल्लो ड्याम नजिक मृत फेला परेका हुन्। जडिबुटी खोज्न लेंक पुगेका युवा ३ दिनसम्म घर नर्फिर्कएपछि उनका आफन्तले खोजतलास गरेका थिए। शनिबार यार्सा खोज्न गएका युवाको शव भेटिएको हो। यार्सा टिपेर फर्किने क्रममा मृत्यु भएका युवाको शव शनिबार स्थानीयले देखेपछि प्रहरीलाई खबर गरेका थिए। पाटन पुगेर घर फर्किदै गरेका युवा जंगलबीचमा पर्ने थापा खोला तर्ने क्रममा चिप्लिएर मृत्यु भएको हुनसक्ने प्रहरीको अनुमान छ। थापाखोला हाइड्रो पावरको माथिल्लो ड्याम नजिक युवाको शव फेला परेको सूचना प्राप्त भएपछि जोमसोमबाट प्रहरी टोली घटनास्थल पुगेको थियो। प्रहरी टोली मृत शवको मुचुल्का उठाई पोस्टमार्टमका लागि जोमसोम ल्याइएको छ। घटना बारे थपअनुसन्धान सुरु गरेको प्रहरीले जनाएको छ। अन्नपूर्ण संरक्षणक्षेत्र आयोजना (एक्याप) अन्तर्गत मुस्ताङका पाटन लेंकमा यतिबेला यार्सा गुम्बा टिप्ने सिजन हो। योसंगै मुस्ताङका पाटनमा बनलसुन ,जिम्बु, निउरो र टुसा आदि पाइने गर्छ।"
ट्यांकरले मोटरसाइकललाई ठक्कर दिँदा दुई बालिकाको मृत्यु,राजविराज : पेट्रोल लिएर पूर्वबाट आउँदै गरेको एउटै ट्यांकरले सप्तरीमा शनिबार दुई किलोमिटरको फरकमा दुई मोटरसाइकललाई ठक्कर दिँदा दुई बालिकाको मृत्यु भएको छ। दुर्घटनामा रुपनी गाउँपालिका३ कटैयाकी विष्णुदेव प्रमाणीकी छोरी ८ वर्षीया यशोदाकुमारी र कञ्चनरुप नगरपालिका६ घोघनपुरका अरन्जैब मियाँकी छोरी ७ वर्षीया सुमैया प्रविणको घटनास्थलमै मृत्यु भएको सप्तरी प्रहरीले जनाएको छ। प्रमाणी स ११ प २५८५ नम्बरको मोटरसाइकलमा र प्रविण स २ प ५२४५ नम्बरको मोटरसाइकल पछाडि सवार थिइन्। सप्तरीको पूर्वपश्चिम राजमार्गस्थित अग्नीसाइर कृष्णसवरण गाउँपालिका२ सितापुरमा स ११ प २५८५ नम्बरको मोटरसाइकललाई र चाँदनी चौकमा स २ प ५२४५ नम्बरको मोटरसाइकललाई ना ७ ख ५४९५ नम्बरको ट्यांकरले ठक्कर दिएको स्थानीयवासीले बताए। सितापुरमा रोकिराखेको मोटरसाइकललाई ठक्कर दिएपछि तोडफोड र कुटपिटका डरले भागेको ट्यांकरले दुई किलोमिटर पश्चिममा गुडिरहेको स २ प ५२४५ नम्बरको मोटरसाइकललाई ठक्कर दिएको स्थानीयवासीले बताए। ठक्कर दिएर भागेको ट्यांकरलाई नियन्त्रणमा लिन मोटरसाइकलले पिछा गरेपछि तिब्र गतिमा कुदाएको ट्यांकर अनियन्त्रित हुँदा अर्को दुर्घटना भएको हो। सोही ट्यांकरले सात किलोमिटर पश्चिम रुपनी चोकमा एउटा कुकुरलाई किचेको प्रत्यक्षदर्शीले बताए। दुर्घटनामा यसोदाकी आमा ३२ वर्षीया सुमनदेवी र मामा कुसुमलाल मण्डल घाइते भएका छन्। यसैगरी सुमैयाकी आमा नविया प्रविण घाइते भएकी छन्। घाइतेको कञ्चनरुप नगरपालिकाको ठेलियास्थित धमेश्वर अस्पतलामा उपचार भइरहेको छ। मृतक परिवारलाई क्षतिपूर्ति दिनुपर्ने र मनोमानी ढंगले सवारी साधन चलाउनेलाई कारवाही हुनुपर्ने माग गर्दै स्थानीयवासीले केहीबेर सडकमै शव राखेर राजमार्ग अवरुद्ध गरेका छन्। रुपनीराजविराज सडक खण्डमा रहेको अधिकारी पेट्रोल पम्पमा रोकिएको बेला प्रहरीले ट्यांकर नियन्त्रणमा लिएको छ। ठक्कर दिने ट्यांकर र चालकलाई जिल्ला प्रहरी कार्यालयको नियन्त्रणमा राखिएको एसपी राजेन्द्रप्रसाद धमलाले बताए।
सुदूरपश्चिम र लुम्बिनी प्रदेश जोड्ने सत्ती पुल भासियो,"टीकापुर : सुदूरपश्चिम र लुम्बिनी प्रदेशलाई जोड्ने कर्णाली नदीको सत्ती घाटको पुल भासिएको छ। कैलालीको टीकापुर र बर्दियाको राजापुर नगरपालिकाको सीमामा रहेको कर्णाली नदीको पुल कर्णाली नदीमा पानी बढेपछि भासिएको हो। पुलको राजापुरतर्फको भाग भासिएको टीकापुर नगरपालिका ८ का अध्यक्ष दीर्घबहादुर ठकुल्लाले जानकारी दिए। अध्यक्ष ठकुल्लाले कर्णाली नदीले राजापुरतर्फको भाग कटान गरेर भासिएको बताए। इलाका प्रहरी कार्यालय सत्तीका इञ्चार्ज प्रहरी नायब निरीक्षक लोकेन्द्र चन्दका अनुसार अनुसार नदीले पूर्वतर्फको भाग छेउबाट भासिन थालेपछि पुलमा आवागमन बन्द गरिएको छ। नदी कटान रोक्नका लागि स्थानीयले प्रयास गरिरहेका छन्। इलाका प्रहरी कार्यालय राजापुरबाट समेत सुरक्षाकर्मी खटिएको चन्दले बताए। यो पुल हुलाकी राजमार्ग अन्र्तगत निर्माण भएको हो। पुल निर्माण भएसँगै पूर्वतर्फको भागमा नदीले हरेक वर्ष कटान गर्दै आएको थियो। यो पुल निर्माण भएपछि कैलाली र बर्दिया जिल्लाको दक्षिणी क्षेत्रमा यातायात सेवा सञ्चालन भएको थियो। विभिन्न यातायात समितिले बस सेवा सुरु गरेका थिए भने साना सवारीका साधन समेत सञ्चालनमा आएका थिए। पाँच वर्षअघि पुलको निर्माण रसुवा कन्स्ट्रक्सन प्रालिले समयावधि भन्दा झण्डै नौ महिना अगाडि निर्माण सम्पन्न गरेको थियो। पुलको उक्त क्षेत्रमा वर्षेनी कटान हुँदै आएको थियो । पाँच वर्षसम्म निर्माण कम्पनीले मर्मत सम्भार गर्दै आए पनि गत वर्षदेखि भासिएको भाग मर्मत हुन नसक्दा राजापुरतर्फको भाग भासिएर आवागमन अवरुद्ध भएको हो । दुई वर्ष अघिदेखि नै राजापुरतर्फको भागमा ठूलो प्वाल परेको थियो । समयमा मर्मत नहुँदा श्रीलंका, तोलीगाउँ समेत जोखिममा परेको स्थानीय श्याम चौधरीले बताए । कर्णाली चिसापानी पुल भन्दा तल कर्णाली नदीको बीचमा सयौंको संख्यामा टापुहरु रहेका छन् ।"
सङ्क्रमणरहित उडानको तयारीमा एयरलाइन्स,"काठमाडौं : असार १७ गतेदेखि अन्तरिक उडान खुला हुने भएपछि त्यसको तयारी सुरु भएको छ। आन्तरिक उडानका लागि एयरलाइन्स जनस्वास्थ्यको मापदण्डको परिपालना गर्दै उडानको तयारीमा जुटेका छन्। आन्तरिक उडानका अग्रणी वायुसेवा प्रदायक कम्पनी बुद्ध एयर, यती एयरलाइन्स, श्री एयरलाइन्स, सौर्य एयरलगायत एयरलाइन्सले सङ्क्रमणरहित उडानका लागि आवश्यक तयारी गरेका हुन्। उपर्युक्त एयरलाइन्सले यसअघिको कोभिड१९ महामारीको पहिलो लहरपछिको उडानमा अपनाइएको स्वास्थ्य प्रोटोकललाई पूर्ण रुपमा पालना गर्दै उडान सञ्चालन गरिने जनाएका छन्। एयरलाइन्सले यात्रुको सुरक्षा र जनस्वास्थ्यको मापदण्डलाई प्रभावकारी रुपमा पालना गरी उडान सञ्चालन गर्नेगरी टिकट बुकिङ पनि सुरु गरिसकेका छन्। बुद्ध एयरले आइतबारदेखि औपचारिक रुपमा कार्यालय सञ्चालन गर्ने जनाएको छ। निषेधाज्ञाका कारण अनौपचारिक रुपमा सीमित सङ्ख्याका कर्मचारीमार्फत सेवा सञ्चालन गरिरहेका एयरलाइन्सले उडान खुल्ने भएपछि कार्यालय सञ्चालन तथा यात्रुको सहजताका लागि बुकिङ पनि सुरु गरिएको जनाएका छन्। अघिल्लो महामारीपछिको उडानमा हवाई भाडामा भारी छुटका साथ उडान गरेका एयरलाइन्सले पछिल्लो उडानमा हवाई भाडा केही मात्रामा बढ्नसक्ने जनाएका छन्। नेपाल आयल निगमले हवाई इन्धनको मूल्य वृद्धि गरेकाले साबिकको हवाई भाडादर केही वृद्धि हुने बुद्ध एयरले जनाएको छ। संस्कृति, पर्यटन तथा नागरिक उड्डयन मन्त्रालयले जनस्वास्थ्यको मापदण्डको पूर्ण पालना हुने गरी अर्को आदेश जारी नभएसम्मका लागि असार १७ देखि कूल उडान सङ्ख्याको ५० प्रतिशत नबढ्ने गरी आन्तरिक उडान सञ्चालन गर्न नियामक नेपाल नागरिक उड्डयन प्राधिकरण (क्यान) लाई निर्देशन दिएको थियो। उक्त निर्णयबमोजिम क्यानले एयरलाइन्सलाई उडान कोटा निर्धारण गरेको छ। अहिलेको अवस्थामा बुद्ध एयरले जम्मा ३१ उडान गर्नेछ। कम्पनीले काठमाडौँदेखि विराटनगर गन्तव्यमा दैनिक चार, भद्रपुर तीन, तुम्लिङटार एक, जनकपुर तीन, पोखरा तीन, भैरहवा पाँच, धनगढी दुई र सुर्खेत एक उडान गर्ने तालिका बनाएको छ। यस्तै यती एयरलाइन्सले कूल १५ उडान गर्नेछ। यतीले विराटनगर तीन, भद्रपुर दुई, जनकपुर दुई, सिमरा दुई र पोखरा दुई उडान तालिका बनाएको छ। श्री एयरलाइन्सले सात, सौर्य एयरलाइन्सका तीन उडान तालिका छन्। कोभिड महामारी नियन्त्रण गर्न सरकारले गत वैशाख २० गतेदेखि आन्तरिक तथा वैशाख २३ गतेदेखि अन्तरराष्ट्रिय उडान स्थगन गरेको थियो । कोभिडका सङ्क्रमित बढेसँगै सरकारले गत वैशाख १६ गतेदेखि काठमाडौँ उपत्यकासहित देशका विभिन्न जिल्लामा निषेधाज्ञा जारी गरेको थियो।"
केपी ओली राजाको बाटोमा हिँडे : उपेन्द्र यादव,"राजविराज : जनता समाजवादी पार्टी (जसपा) अध्यक्ष उपेन्द्र यादवले प्रधानमन्त्री केपी ओलीलाई राजाहरुको बाटोमा तथा महन्थ ठाकुर र राजेन्द्र महतोलाई बेदानन्द झाको बाटोमा हिँडेको आरोप लगाएका हुन्। राजविराजस्थित गजेन्द्रनारायण सिंह अस्पतालमा शनिबार आयोजित एक कार्यक्रममा अध्यक्ष यादवले त्रिभुवन, महेन्द्र र ज्ञानेन्दको बाटोमा हिँडेका ओलीको पिछलग्गु बनेका ठाकुर र महतो झाको नयाँ भूमिकामा पुगेको बताए। पार्टी कार्यकर्तासहित स्वास्थ्य सामग्री हस्तान्तरण गर्न अस्पताल पुगेका यादवले इतिहास सम्झाउँदै भने, राजा त्रिभुवनले २००७ सालपछि संसद बन्न दिएनन्। उनका छोरा राजा महेन्द्रले १८ महिनामा नै २०१७ सालमा संसद समाप्त पारेर दलहरूमाथि प्रतिबन्ध लगाई निरंकुश शासन चलाए। लामो संघर्षपछि प्राप्त भएको संसदीय व्यवस्थामाथि पुनः महेन्द्रका छोरा ज्ञानेन्द्रले प्रहार गरेर कु गरेको बताउँदै अध्यक्ष यादवले अहिले प्रधानमन्त्री ओलीले पनि राजाले झै संसद भंग गरेर स्वेच्छाचारी शासन चलाउन खोजेको आरोप लगाए। लोकतन्त्रमाथि प्रहार गर्ने ओलीको मतियार बनेर ठाकुर र महतोले बेदानन्द झाको नयाँ भूमिका निर्वाह गरेको उनले बताए। उतिबेला मधेसको शक्तिका रुपमा रहेको एक मात्र नेपाल तराई कांग्रेस पार्टीका अध्यक्ष बेदानन्द झाले २०१७ सालमा आफ्नो पार्टीलाई राजा महेन्द्रसमक्ष सुम्पेर गृहमन्त्री र राजदुत बनेको इतिहास यादवले सम्झिए। यादवले ठाकुर र महतोलाई झाकै संज्ञा दिँदै प्रतिगमनको सहयोगी बन्नुलाई स्वभाविक बताए। यादवले चेतावनीका स्वरमा भने, तर यो २०१७ साल होइन्, सञ्चारमाध्यम, सामाजिक सञ्जाल सशक्त भएको छ, राजनीतिक चेतनाको विकास भएको छ। प्रतिगमनको मतियार बनेर आफ्नै साथीहरुले कंलकित बन्ने काम गरेको भन्दै यादवले प्रतिगमनका मतियारसँग एकता भन्दा संघर्ष नै हुने बताए। उनले पुनः राजनीतिमा असम्भव केही नहुने भन्दै प्रतिगमनको सहयोगी बनेका ठाकुर र महतो सुध्रिएर परिवर्तनलाई आत्मसात गरी आत्मलोचना गरेर अग्रगमनको बाटोमा आएमा एकताको सम्भावना पनि रहेको बताए। एउटै प्रधानमन्त्रीले एउटै संसदलाई दुई पटक भंग गरेको इतिहास संसारमै नभएको भन्दै यादवले संसदमै प्रहार गरी निरकुंशतातर्फ लैजाने प्रयास सफल भएमा प्रदेशसभा भंगको बाटो खुल्ने सम्भावना व्यक्त गरे। यसरी जनप्रतिनिधि नराख्ने र समयमा चुनाव नगरेर अध्यादेशबाट देश चलाउने प्रयत्नविरुद्ध पाँच दलको गठबन्धन बनेको उनले बताए। भूराजनीतिक अन्तरविरोधबाट मुलुकलाई बचाउनु पर्नेमा भूराजनीतिक प्रभावको दुरुपयोग गरी त्यसैमा फँसाएर मुलुक समाप्त पार्ने खेल भइरहेको उनले आरोप लगाए। छिमेकी मुलुकको नाम नलिई यादवले प्रधानमन्त्री ओली कहिले एउटा शक्ति त कहिले अर्को शक्तिबाट प्रयोग भइरहेको आरोप लगाए। ठाकुर र महतोले मधेसको महत्वपूर्ण माग सम्बोधन गराएपछि मात्र सरकारमा सहभागी हुनुभयो तर तपाईँले त दुई बुँदे उधारो सहमति गरेर सुरुको १८ महिना ओलीकै नेतृत्वमा सरकारमा रहनु भयो नि ! भन्ने पत्रकारको प्रश्नमा उनले भने, सरकारमा जानु र नजानु महत्वपूर्ण कुरा होइन, प्रतिगमनकारी भनेर भाषण गरेपछि माइक फालेर प्रतिगमनकै मतियार बनेका छैनौं । केपी ओली बदलिए भन्दै सरकारमा जानेहरुले झुठा कुरा गरेको भन्दै यादवले ओलीको निरंकुश चरित्रमा तथा मधेस र मधेसीलाई हेर्ने दृष्टिकोणमा कहिल्यै पनि परिवर्तन नआएको बताए। आफैंले लगाएका मुद्दामध्ये दुईचार वटा मुद्दा फिर्ता लिएको तर त्यो पनि अझै कार्यान्वयनमा नआएको बताउँदै अध्यक्ष यादवले नागरिकतामा पनि ओलीले संविधानमै भएको व्यवस्थालाई अध्यादेशमा कपीपेस्ट गरी ठाकुरहरुलाई मुर्ख बनाएको आरोप लगाए। संसद पुनस्र्थापना हुने र १४९ जनाको हस्ताक्षरसहितको दाबीलाई सर्वोच्च अदालतले परमादेश जारी गरी प्रधानमन्त्रीमा शेरबहादुर देउवालाई शपथग्रहण पनि गराउने उनले विश्वास व्यक्त गरे। रामराजाप्रसाद सिंह स्वास्थ्य विज्ञान प्रतिष्ठान र मधेस स्वास्थ्य विज्ञान प्रतिष्ठान स्थापनाले प्रदेश २ लाई चिकित्सा विज्ञानको हवको रुपमा स्थापित गराउने बताउँदै उनले रामराजा प्रतिष्ठानको जग्गा विवादको समस्या भर्खरै समाधान भई काम अगाडि बढेकोमा खुशी व्यक्त गरे। अन्य शिक्षाभन्दा मेडिकल शिक्षाको माग बढेको बेला प्रतिष्ठानको स्थापनाले आफ्नै ठाउँमा डाक्टर उत्पादन हुने तथा नेपाल र भारतका सेवाग्राहीको आगमनले व्यापार वृद्धि भई विकासको गति बढने यादवले बताए। कोभिड१९ को तेस्रो लहर बढी खतरनाक हुने भएकाले स्वास्थ्य उपकरणको जोहो गर्न जरुरी रहेको बताउदै यादवले स्वास्थ्य सामाग्री अभाव नहोस भनेर स्वास्थ्य सामग्री वितरण गरिएको बताए। उक्त कार्यक्रममा अध्यक्ष यादवले अस्पताललाई ७० कार्टुन के ९५ मास्क र नौ वटा अक्सिजन कन्सन्टेटर प्रदान गरे। कार्यक्रममा प्रदेश २ की उपसभामुख उपमा देव, प्रदेश २ कै भूमि व्यवस्थापन, कृषि तथा सहकारी मन्त्री शैलेन्द्रप्रसाद साह, सामाजिक विकासमन्त्री नवलकिशोर साह, पूर्वशिक्षा मन्त्री रेणु यादव, राजविराज नगर प्रमुख शम्भुप्रसाद यादव, जसपाका नेताको उपस्थिति थियो।"
सवारीसधानको नवीकरण गर्न नयाँ प्रविधि जडान हुँदै,"बर्दिबास : विद्युतीय सवारी दर्ता प्रणालीबाट यातायात व्यवस्था विभागले सवारीसधानको नवीकरण गर्न लागेको छ। यसका लागि इलोक्ट्रोनिक भ्याकल रजिष्टेशन सिस्टम (इभीआरएस) नामक सफ्टवेयर जडान गर्ने काम भइरहेको यातायात व्यवस्था विभागका कम्प्युटर अपरेटर शिवलाल भूषालले जानकारी दिए। आउँदो साउन १ गतेबाट देश भरका यातायात व्यवस्था कार्यालयले सवारीसाधनको अभिलेखिकरण, नविकरण, जाँचपास, रुटपरमिट लगायतका सेवा विद्युतीय सवारी दर्ता प्राणालीबाट सेवाग्राहीलाई उपलब्ध गराउने छ। विद्युतीय सवारी दर्ता प्रणालीको आवधारणा नेपालमा ८ वर्षअघि ल्याइएको थियो। तर, सेटिङ मिलाएर यातायाता कार्यालयमा कमिसन खाँदै सेवाग्राहीलाई दुःख दिने बिचौलीका कारण यो प्रणाली जडानमा ढिलाई हुदैं आएको थियो। डिजिटल नेपाल बनाउने नेपाल सरकारको योजना अन्तर्गत स्मार्ट लाइसेन्सको सफल प्रयोगपछि सरकारले यातायातको सबै सेवालाई डिजिटल गर्न लागेको हो। आउँदो साउन १ गतेबाट सेवाग्राहीलाई सेवा प्रदान गर्न कागजमा रहेको सबै डाटालाई धमाधम स्फटवेयरमा इन्ट्री गर्ने काम भइरहेको यातायात व्यवस्था विभाग अन्तर्गतको प्राविधिक परियोजनाका प्रबन्धक किशोर ज्ञवालीले बताए। उनका अनुसार, प्रदेश २ का यातायात व्यवस्था कार्यालय बर्दिबास, लहान, जनकपुर र वीरगञ्जमा कागजी अभिलेखलाई कम्प्युटरमा चढाउने काम दु्रतगतिमा भइरहेको छ। त्यसैगरि यातायात व्यवस्था सेवा कार्यालय सुर्खेत, लुम्बिनी, सवारी परिक्षण कार्यालय बुटवल, बाग्लुङ, पोखरा, डुब्रे, कावासोतीबाट सेवा प्रदान गर्न प्राविधिक टोली खटिएका छन्। डाटा इन्ट्री यातायात क्षेत्रको मुटु हो, प्रबन्धक ज्ञवालीले भने,यस प्रणाली अन्र्तगत सवारीसाधनको ओनरसीप नम्बर कायम गरिने छ। गाडी नम्बर, इन्जिन नम्बर, चेचिस नम्बर विद्युतीय प्रणालीमा दर्ता भएपछि यातायात कार्यालय व्यवस्थित बन्ने उनले विश्वास व्यक्त गरे। बुलबुक, जाँचपास, रुटपरमिट, अस्थाई प्रकृतिका काम गर्ने खाडा गरिएका रजिष्टहरु र ढड्डा छपाईमा खर्च हुने करोडौं रकम बचत हुनेछ। नेपालमा करिब ४५ लाख सवारीसधान छन्।"
प्रचण्डलाई बिजुक्छेको प्रश्न : माओवादीका टाउकाको मूल्य तोक्ने देउवालाई प्रधानमन्त्री बनाउन खोज्नुको रहस्य के ?,"भक्तपुर : नेपाल मजदुर किसान पार्टीका अध्यक्ष नारायणमान बिजुक्छेँले भागवण्डामा भाग लिने प्रतिपक्षी गठबन्धनसँग सरकारको विरोध गर्ने नैतिक अधिकार नभएको बताएका छन्। मुलुकको समसामयिक राजनीतिक अवस्थाबारे शनिबार आफ्ना विचार सार्वजनिक गर्दै उनले सत्ताका लागि भागवण्डाको खेलमा लाग्ने प्रतिपक्षले सरकारको विरोध गर्नुको कुनै तुक नहुने बताएका हुन्। नेपाली कांग्रेस, नेकपा (माओवादी केन्द्र), माधवकुमार नेपाल पक्ष, जनता समाजवादी पार्टीको उपेन्द्र यादव पक्ष र राष्ट्रिय जनमोर्चाले सत्ताका लागि राजनीतिक अस्थिरतालाई कायम राख्दै चुनावी बाटोसमेत रोक्न खोजेको उनको तर्क थियो। एमालेका वरिष्ठ नेता नेपाललाई पार्टी अध्यक्ष केपी शर्मा ओलीसँग मिल्नै नसक्ने भए नयाँ पार्टी बनाउन सुझाव उनले दिएका छन्। सत्ताका लागि भागवण्डामा लाग्नेले सरकारको विरोध गर्ने नैतिक अधिकार हुँदैन, सधैँ सरकारको विरोध गरेर अस्थिरता राख्नु हुँदैन, माधव नेपालले ओलीसँग नमिलेको हो भने अलग्गै पार्टी बनाउन कसले रोकेको छ ?, उनले माधव नेपालमाथि प्रश्न गर्दै भने। देशलाई सधै राजनीतिक अस्थिरतामा राख्नु भन्दा चुनावमा जानु नै उत्तम विकल्प भएको भन्दै उनले संसारका विभिन्न देशमा पनि कोभिड१९ का बीच निर्वाचन भइरहेको बताए। आफ्नै नेतृत्वमा सरकार गठन गरेर चुनाव गराउने स्वार्थमा अहिले दलहरु लागेको टिप्पणी गर्दै बिजुक्छेँले थपे, राजनीतिक अस्थिरताको अन्त्य गर्ने उत्तम विकल्प चुनाव मात्रै हो, चुनाव यहाँ मात्र सम्भव छैन भन्नु ठिक होइन, आफैँ सरकारमा बसेर चुनाव गराउने स्वार्थकै कारण अहिले दलहरुबिच झगडा भइरहेको छ, शासकहरू स्वच्छ मतिले बोलिरहेका छैनन्। सर्वोच्च अदालतले २० जना मन्त्रीको नियुक्तिलाई बदर गर्नुको अर्थ पनि अब निर्वाचन हुन्छ भन्ने नै हो भन्दै उनले चुनावबाटै निकास खोज्नुपर्ने औल्याए। कम्युनिस्टहरुले पूँजीपति वर्गलाई कहिल्यै शासनमा ल्याउँदैनन्, तर माओवादीका अध्यक्ष पुष्पकमल दाहाल र माधव नेपालले नेपाली कांग्रेसलाई या शेरबहादुर देउवालाई अहिले आएर प्रगतिशील देख्नुको पछाडि केही रहस्य हुनुपर्छ, उनले भने। उनले संसद र राजतन्त्र पुनस्र्थापना नहुने दाबी गर्दै भने, वेस्ट मिनिस्टर सिस्टम असफल सिद्घ हुँदैछ, घुमाइफिराइ चीनको राजनीतिक व्यवस्थामा जानुको विकल्प छैन। विगतमा देउवा नेतृत्वकै सरकारले माओवादीका नेताको टाउकाको मूल्य तोकेको स्मरण गराउँदै उनले आफ्नो टाउकोको मूल्य तोक्नेलाई नै अहिले प्रधानमन्त्री बनाउन खोज्नुको रहस्य के हो भनेर प्रश्न गरेका छन्। रासस"
प्रधानमन्त्रीको अफर आइसक्यो तर विपक्षी गठबन्धन छोड्दिन : माधव नेपाल,"काठमाडौं : नेकपा (एमाले)का वरिष्ठ नेता माधवकुमार नेपालले आफूलाई प्रधानमन्त्रीको अफर आइसकेको बताएका छन्। शनिबार नयाँबानेश्वरस्थित संसद् भवनमा राजनीतिक बिट हेर्ने पत्रकारसँगको अन्तरक्रियामा बोल्दै नेता नेपालले आफूलाई प्रधानमन्त्रीको अफर आएको बताएका हुन्। नेता नेपालले त्यो अफर आए पनि आफू प्रधानमन्त्री केपी ओलीसँग नमिल्ने उल्लेख गरे। आफूलाई प्रधानमन्त्रीको अफर गरेर शेरबहादुर देउवालाई हेरेको हेर्यै बनाइदिउँ भनेर अफर आएको उनले खुलासा गरेका हुन्। उनले जस्तोसुकै अफर आए पनि विपक्षी गठबन्धन नतोड्ने प्रष्ट पारे। उनले यसो भन्दा आफूलाई पार्टी एकता विरोधी नभन्न अनुरोधसमेत गरेका छन्। माधव नेपाललाई प्रधानमन्त्री पद आइसक्यो, नेता नेपालले भने, माधव नेपाल धोका दिने मान्छे होइन। जुन किसिमको प्रक्रिया छ, त्यसमा हामी फर्किन सक्दैनौँ। नेता नेपालले मन उता शरीर एता नभएको बरु सकारात्मक सम्बन्धमा रहेको बताए। तपाईंहरुले भने जस्तो मन एता शरीर उता होइन, उनले थपे, मन यता मन सकारात्मक रिलेसनमा छ। नेता नेपालले केपी ओलीको तानाशाही कदमविरुद्ध लड्न आफूहरु विद्रोही बनेको बताए। संविधानको धारा ७६ (५) मा पुगेर ओलीको तानाशाही कदम परास्त गर्न विद्रोही एमाले बनेको उनको भनाइ छ। उनले केपी ओलीलाई लोकतान्त्रिक प्रक्रियाको तानाशाह बनेको आरोप लगाए। संधिवानको धारा ७६ (५) मा पुगेर केपी ओलीको तानाशाही परास्त गर्न हामी विद्रोही एमाले बनेका हौं, नेता नेपालले भने, यो एमालेभित्रको विद्रोही आवाज हो। लोकतान्त्रिक प्रक्रियाबाट तानाशाही जन्मिने रहेछ।"
स्वदेशी लगानीको ठूलो आयोजना अपर तामाकोसीको बिजुली आइतबारदेखि राष्ट्रिय लाइनमा,"काठमाडौं : मुलुककै सबैभन्दा ठूलो माथिल्लो तामाकोसी जलविद्युत आयोजनालाई राष्ट्रिय विद्युत प्रणालीमा जोड्ने काम आइतबारदेखि प्रारम्भ हुँदैछ। निर्माण सम्पन्न भएको यो आयोजनाको परीक्षण उत्पादन सफल भएपछि प्रशारण लाइनमा जोड्न लागिएको हो। माथिल्लो तामाकोसीबाट उत्पादन हुने राष्ट्रिय प्रणालीमा जोड्न खिम्ति सवस्टेशनमा तार तान्ने काम भएको छ। आइतबारदेखि शनिबारसम्म एक साताका लागि खिम्ती लामोसाँघु १३२ केभी प्रसारणलाइनबाट भइरहेको बिजुली आपूर्ति बन्द हुनेछ। यस बीचमा खिम्तीलगायत अन्य आयोजनाबाट उत्पादन हुने बिजुली आपूर्ति बन्द हुनेछ। माथिल्लो तामाकोसीको बिजुली केन्द्रिय प्रशारण लाइनमा जोड्ने र त्यही क्रममा खिम्ती लामोसाँघु १३२ केभी प्रसारणलाइनबाट भइरहेको बिजुली आपूर्ति बन्द हुने सूचना नेपाल विद्युत प्राधिकरणले निकालेको छ। अपर तामाकोसी हाइड्रोपावर लिमिटेडका प्रवक्ता गणेश न्यौपानेले आयोजनाबाट उत्पादित हुने बिजुलीलाई तार तानेर खिम्ती सवस्टेशनसम्म पुर्याउन बीचमा रहेको खिम्ती लामो साँघु १३२ केभी प्रसारण लाइन एक साताका लागि बन्द गर्न लागिएको जानकारी दिएका छन्। तार खिम्ती सवस्टेशनको प्रणालीमा आबद्ध गरिएपछि माथिल्लो तामाकोसी आयोजनाबाट उत्पादन हुने पहिलो युनिटको बिजुली प्रसारणलाइनबाट प्रवाह गर्ने काम सुरु हुनेछ। आयोजनाको सुरुङ, जलाशय, बाँध लगायतका भौतिक तथा अन्य प्राविधिक संरचनाको परीक्षण यसअघि नै भइसकेको छ। बैशाखभित्रै पहिलो युनिटबाट नियमित विद्युत उत्पादन सुरु हुने अनुमान गरिए पनि केही प्राविधिक समस्याले गर्दा केही ढिलो व्यवसायिक उत्पादन गर्न लागिएको हो। अब कुनै पनि समस्या नरहेको आयोजनाले जनाएको छ। स्वदेशी लगानीमा निर्माण भएको माथिल्लो तामाकोसी सबैभन्दा ठूलो आयोजना हो। दोलखास्थित यस आयोजनाबाट ४५६ मेगावाट विजुली उत्पादन हुनेछ। आयोजनामा विभिन्न युनिटमा ७६ मेगावाट क्षमताको ६ वटा टर्वाइन जडान गरिएको छ । आगामी असार मसान्त भित्रमा ३ वटा युनिटबाट ७६ मेगावाटका दरले २२८ मेगावाट विद्युत उत्पादन सुरु गर्ने लक्ष्य रहेको छ। निर्माण सकिएपछि गत वैशाखको दोस्रो हप्तादेखि नै माथिल्लो तामाकोसीको जलाशय भरेर परीक्षण सुरू गरिएको थियो।"
पत्रेखोलामा बगेर महिला बेपत्ता,दाङ : दाङमा एक महिलालाई खोलाले बगाएको छ। घोराही उपमहानगरपालिका वडा नम्बर ११ हापुर सिउपुरकी अन्दाजी ५०५२ वर्षको महिला पत्रेखोलामा बगेर वेपत्ता भएको इलाका प्रहरी कार्यालय नारायणपुरका प्रमुख गणेश गिरीले जानकारी दिए। जितपुरबाट घर फर्कने क्रममा पत्रेखोलालेमा दिउँसो करिब साढे दुई बजेतिर बेपत्ता भएको उनले बताए। बेपत्ता महिलाको खोजीकार्य जारी रहे पनि अझैसम्म फेला पार्न नसकेको प्रहरीले जनाएको छ।
हेर्नुहोला केही दिनपछि शेरबहादुरजी प्रधानमन्त्री बन्नुहुन्छ : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले नेपाली कांग्रेसका सभापति शेरबहादुर देउवा केही दिनपछि प्रधानमन्त्री बन्ने बताएका छन्। शनिबार संघीय संसद् भवनमा आयोजित राजनीतिक बिटका पत्रकारसँगको अन्तक्रियामा बोल्दै प्रचण्डले यस्तो बताएका हुन्। सर्वोच्च अदालतमा देउवाको समर्थनमा बहुमत सांसदले हस्ताक्षर बुझाएको र लोकतान्त्रिक मान्यता अनुसार फैसला हुँदा देउवा प्रधानमन्त्री बन्ने उनको दाबी छ। १४९ सांसदको हस्ताक्षर र १४६ सांसदको रिट सर्वोच्चमा दर्ता भएकाले देउवा प्रधानमन्त्री बन्ने उनको तर्क छ। प्रधानमन्त्री केपी ओलीले सेटिङमा अदालतबाट फैसला भएको भन्दै अदालतलाई धम्क्याउने काम गरेको आरोप लगाउँदै उनले अब देउवा प्रधानमन्त्री बन्ने बताएका हुन्। मन्त्रिपरिषद् विस्तारविरुद्ध परेको रिटमाथि सर्वोच्च अदालतले अन्तरिम आदेश दिँदा प्रधानमन्त्री ओलीले अदालत सेटिङमा चलेको आरोप लगाएको भन्दै प्रचण्डले आपत्ति जनाएका हुन्। विपक्षी पाँच दलका शीर्ष नेतासँग अन्तक्रिया प्रधानमन्त्रीको अफर आइसक्यो तर विपक्षी गठबन्धन छोड्दिन : माधव नेपाल अदालतले संविधानको व्यवस्थाअनुसार फैसला गर्छ : सभापति देउवा केपीले अदालतलाई धम्क्याउन र थर्काउन थालेका छन्। मलाई देखाएर मेरो सेटिङमा फैसला रे ! मेरो सेटिङमा नेपाल चलेको भए त प्रचण्डले भने, सर्वोच्चले संविधानको व्याख्या अनुसार फैसला गर्छ। लोकतान्त्रिक मान्यता अनुसार फैसला गर्छ र गर्नुपर्छ। हेर्नुहोला केही दिनपछि शेरबहादुरजी प्रधानमन्त्री बन्नुहुन्छ। प्रचण्डले अहिले मुद्दामा आधारित गठबन्धन बनेको दाबी गरे। यो गठबन्धन पद र स्वार्थका लागि नबनेको उनको भनाइ छ। लोकतान्त्रिक मान्यताको रक्षा गर्न गठबन्धन आवश्यक भएको उनको बताए। यो मुद्दामा आधारित गठबन्धन हो। संविधानका मान्यतालाई सबैले स्वीकार गर्नुपर्छ, प्रचण्डले भने, लोकतान्त्रिक मूल्य मान्यताको रक्षा गर्न गठबन्धन आवश्यक भयो। माधव नेपाल झन् ठूलो नेता बन्नुभयो प्रचण्डले विपक्षी गठबन्धनमा सहभागी एमाले वरिष्ठ नेता माधवकुमार नेपाल एमालेको झन् ठूलो नेता बनेको दाबी गरेका छन्। एमालेको रियल लिडर नेपाल भएको उनको तर्क छ। प्रचण्डले प्रधानमन्त्री केपी ओली खस्किँदै खस्किँदै गएको र उनलाई हेर्दा लाज लाग्न थालेको बताए। माधवजी झन् ठूलो नेता हुनुभयो। माधवजी उक्लिदै उक्लिदै आउनु भएको छ। एमालेको रियल लिडर चाहिँ माधव नेपाल बन्दै हुनुहुन्छ, प्रचण्डले भने, केपीजी त खस्किँदै खस्किँदै। त्यो केलाई हेर्दा केलाई लाज भनेजस्तो स्थिति बनेको छ। प्रतिगमन परास्त गर्न दिपक मनाङे भेटेँ प्रचण्डले प्रतिगमनलाई पारस्त गर्न दिपक मनाङे उर्फ राजीव गुरुङलाई भेटेको बताएका छन्। गण्डकी प्रदेशसभाका सदस्य एवम् मन्त्री मनाङेसँग आफ्नो भेट भएपछि त्यसको आलोचना भएको भन्दै प्रचण्डले यस्तो बताएका हुन्। पहिला केपी ओलीले नै मनाङेलाई मन्त्री बनाएको र त्यसपछि सबैले भेट्दा आफूले भेटेको उनको भनाइ छ। मनाङे कांग्रेस नेतृत्वमा गण्डकीमा सरकार बनेको भोलिपल्ट काठमाडौंमा आएर आफूलाई भेटेको प्रचण्डले प्रष्ट पारे। आफूलाई भेटेर ओलीलाई भेट नदिँदा उनका मान्छेले आलोचना गरेको प्रचण्डको बुझाइ छ। दिपक मनाङेलाई केपीजीले मन्त्री बनाउनु भएको हो। त्यसपछि सबैले भेटे। प्रतिगमनलाई परास्त गर्न दिपकको सहयोग चाहियो, मनाङेसँगको भेटबारे प्रचण्डले भने, एक पटक दिपकले प्रचण्डसँग भेट्ने भन्ने कुरा आयो। मैले हुन्छ भने। सरकार बनाएको भोलिपल्ट आउनुभयो, भेट भयो।"
कालीगण्डकी तिनाउ डाइभर्सनको काम अघि बढ्यो,"बुटवल : मुलुककै ठूलो सिचाई आयोजनाका रुपमा कालीगण्डकी तिनाउ डाईभर्सन बहुद्देश्यीय आयोजनाको काम अघि बढेको छ। जलस्रोत तथा सिचाईं विभागले आयोजनाको कार्यालय बुटवलमा स्थापना गरेको छ। कालीगण्डकीबाट पानी ल्याई रुपन्देही, कपिलवस्तु तथा नवलपरासीमा सिचाईं गर्ने र विद्युत उत्पादन गर्ने योजना छ। कालीगण्डकीको राम्दी पुलबाट करिव दुई किलोमिटर तल रम्भा गाउँपालिकाको वडा नम्बर ३ मा ड्याम बन्नेछ। जलस्रोत तथा सिचाईं मन्त्रालयका सचिव मणिलाल गेलालले एउटा नदीको जलाधार क्षेत्रमा उपयोग नभएको पानी अर्को नदीको जलाधार क्षेत्रमा पुराएर सदुपयोग गर्ने नीति अनुरुप यो आयोजना अघि बढेको बताए। यो मुलुककै ठूलो योजना हो, उनले भने, यसबाट विद्युत उत्पादन समेत हुनेछ। कालीगण्डकीको पानी बुटवल ल्याउन २७ किलोमिटरको सुरुङ मार्ग बन्नेछ। रम्भाबाट शुरु हुने सुरुङ पाल्पाकै तिनाउ गाउँपालिकाको वडा नम्बर ३ मा आउनेछ। पहिलो सुरुङमार्ग झर्ने बिन्दुमा ड्याम बनाएर ५४ मेगावाट विद्युत उत्पादन हुने विभागका महानिर्देशक मधुकर राजभण्डारीले जानकारी दिए। दोभानबाट बुटवलको बेलबाससम्म अर्को सुरुगमार्ग बन्नेछ। सात किलोमिटरको यो सुरुङमार्गबाट पानी झर्ने स्थान बुटवल १३ बेलबासमा ७६ मेगावाट विद्युत उत्पादन गर्ने योजना रहेको छ। तिनाउमा झर्ने पानीबाट रुपन्देहीको ५३ हजार र कपिलवस्तुको ५४ हजार हेक्टर खेतीयोग्य जमिनमा सिचार्इं हुनेछ। नवलपरासीमा पनि सिचाईंका लागि पानी लाने योजना रहेको छ। कालीगण्डकीको पानीले १ लख ७ हजार क्षेत्रफल जमिन सिचार्इं गर्ने भएकाले यो मुलुककै ठूलो आयोजना रहेको मन्त्रालयका सचिव गेलालले बताए। जलस्रोत तथा सिचार्इं मन्त्रालयको जिम्मेवारी पाएका अर्थमन्त्री विष्णु पौडेलले शनिबार बुटवलमा डाइभर्सन आयोजना कार्यालय उद्घाटन गरेका हुन्। पौडेलले नै २०६५ सालमा जलस्रोत तथा सिचाईं मन्त्री हुदा डाइभर्सनको योजना अघि सारेका थिए। चुनावी एजेण्डा बनाएका पौडेलले यो योजना अव सपनामा मात्रै सिमित नभई यथार्थमै देखिने बताए। यो योजनाले मुलुककै आर्थिक विकासमा ठुलो योगदान गर्छ, अर्थमन्त्री पौडेलले कार्यालय उद्घाटन गर्दै भने, यस क्षेत्रका लागि यो योजना रोलमोडल हो। उनले यो आयोजना निर्माणका लागि बजेट अभाव नहुने भन्दै तिब्र गतिमा अघि बढाउन निर्देशन समेत दिए। डाइभर्सन आयोजनाका लागि टनेल निर्माणमा ६६ अर्ब र सिचार्इं आयोजनाको पूर्वाधार निर्माणमा ७४ अर्ब खर्च हुने अनुमान छ। विद्युत उत्पादनको योजना छुट्टै बन्नेछ। भेरी डाइभर्सन आयोजना जस्तै उच्च टनेल बोरिंग मेसिनबाट सुरुगमार्ग निर्माण गरिने सचिव गेलालले जानकारी दिए। मुलुककै ठूलो योजना भएकाले यसलाई सरकारले गौरवको आयोजनाका रुपमा अघि बढाउन सक्ने बताए। सिचाई बिभागले यसको डीपीआर गरेको छ। टनेल निर्माण र सिचाईं आयोजनाको नेटवर्क निर्माण संगसंगै हुने विभागले जनाएको छ। सिचार्इं विभागका महानिर्देशक राजभण्डारीले लगत्तै वातवरणीय प्रभाव मुल्यांकन लगायतका प्रक्रिया पुरा गरेपछि टेण्डरमा जाने बताए। तिनाउ नदीमा अहिले पानीको बहाव कम हुदै गएपछि यहाँ रहेका खेतबारीमा सिचाई अभाव छ। रुपन्देहीको दक्षिणी भुभागमा पम्पको पानी तानेर सिचाई गर्ने गरिएको छ। डाइभर्सन आयोजना सकिएपछि यी क्षेत्रमा १२ महिना नै सिचाई पुग्नेछ। यसले खेतमा तीनबालीसम्म उत्पादन गर्न सकिने छ। तिनाउको पानी कपिलवस्तु र नवलपरासी पुराउने योजना छ। कालीगण्डकी डाइभर्सनको पानी आएपछि विद्युत उत्पादन हुने भएकाले अझ महत्वपूर्ण रहेको विभागले जनाएको छ। तिनाउमा अहिले सानो विद्युत आयोजना रहेको छ। जसले ३ किलोवाट मात्रै विद्युत उत्पादन गर्दै आएको छ। कालीगण्डकी डाइभर्सनको विषयमा उपल्लो तटीय क्षेत्रमा भने विरोध भइरहेको छ। अर्थमन्त्री पौडेलले आयोजनाको विषयमा विरोध नहुने विश्वास गरे।"
निर्वाचन नै लोकतन्त्रको प्राण : उपप्रधानमन्त्री पौडेल,"बुटवल : उपप्रधानमन्त्री विष्णुप्रसाद पौडेलले निर्वाचन नै लोकतन्त्रको प्राण भएको बताएका छन्। उनले संविधानको कार्यान्वयनका लागि पनि अब निर्वाचनको विकल्प नभएको बताए। उनले अब बुटवलमा कालिगण्डकी तिनाउ डाइभर्सन बहुउद्देश्यीय आयोजनाको कार्यालयको उद्घाटनका क्रममा केही दलहरु निर्वाचनसँग डराएका बताए। उनले निर्वाचन बाध्यकारी रुपमा आएकाले सबैलाई निर्वाचनका लागि तयार रहन आग्रहसमेत गरे। सरकारले पूर्वाधार निर्माणका क्षेत्रमा, मानवीय संसाधनको विकासका दृष्टिले, जनताको जीवनस्तरमा आएको विकास र प्रगतिका क्षेत्रमा हरेक दृष्टिकोणले नेपालले विकासका नयाँ नयाँ मानक प्रस्तुत गर्दै अघि बढिरहेको बताए। अर्थमन्त्रीसमेत रहनुभएका उनले सरकारको विकास र समृद्धिको अभियानमा सम्पूर्ण राजनीतिक दल, आम जनताको समेत साथ र सहयोग हुनुपर्नेमा सत्तापक्षीय दलकै बीचमा पनि कतिपय समस्या देखिएकाले यो प्रतिनिधिसभाले राजनीतिक स्थायित्वलाई सुनिश्चितता दिने तथा विकासको अभियानलाई तीव्रता दिन नसक्ने अवस्थामा ताजा जनादेशमा जानुपर्ने परिस्थिति सिर्जना भएको उल्लेख गरे। उपप्रधानमन्त्री पौडेलले कालिगण्डकी तिनाउ डाइभर्सन बहुउद्देश्यीय आयोजनाका मुलुककै समृद्धिका लागि निकै महत्वपूर्ण राष्ट्रिय गौरवको आयोजना हुने बताए। उनले परियोजनाले रूपन्देही र कपिलवस्तुका जमीनमा सिँचाइ सुविधा पुर्याउने, विद्युत् उत्पादन गर्ने तथा पर्यटकीय पूर्वाधारको समेत विकास गरिने योजना रहेको जानकारी दिए। परियोजना सम्पन्न गर्न १३८ अर्ब लागत अनुमान गरिएको छ। यसअन्तर्गत विद्युत् उत्पादन करीब ६४ अर्ब र सिँचाइ संरचना तथा सिञ्चित क्षेत्र विकासका लागि करीब ७४ अर्ब अनुमान गरिएको छ। उक्त रकमको स्रोत सुनिश्चितताका लागि सरकार प्रतिबद्ध रहेको उपप्रधानमन्त्री पौडेलले जानकारी दिए। रासस"
भौतिक दूरी कायम गरेर बजेट,"ताप्लेजुङ : कम्तीमा तीन मिटर दूरी कायम गरेर राखिएका कुर्सी। प्रत्येक कुर्सीमा मास्क र स्यानिटाइजर। हलभित्र प्रवेश गर्ने र निस्कने छुट्टै ढोका। उपस्थित सबैले डबल माक्स लगाएका। छिनछिनमा स्यानिटाइजरले हात सफा गरिरहन्थे। यस्तै दृश्य देखिन्थ्यो, बिहीबार ताप्लेजुङको आठराई त्रिवेणी गाउँपालिकाको एघारौं गाउँसभामा। गाउँपालिकाको केन्द्र हाङपाङ क्षेत्रमा घरैपिच्छे कोरोना संक्रमित भएको बेला पालिकाले आगामी आर्थिक वर्षका लागि बजेट, नीति तथा कार्यक्रम प्रस्तुत गरेको थियो। गाउँसभाका केही सदस्यहरूसमेत कोरोना संक्रमित भएका कारण सभामा उपस्थित थिएनन्। तर पनि कानुनी बाध्यताका कारण तोकिएको समयमा बजेट सार्वजनिक गरिएको गाउँपालिकाका अध्यक्ष विश्वनाथ सिटौलाले बताए। पालिकामा कोरोना संक्रमण बढिरहेको छ। विषम परिस्थितिलाई मध्यनजर गर्दै जनस्वास्थ्यका मापदण्ड अपनाएर बजेट तयार पार्यौं, सिटौलाले भने, यही महामारीलाई नियन्त्रण गर्न स्वास्थ्य र शिक्षा क्षेत्रलाई प्राथमिकतामा राखेका छौं। कोरोना महामारीबीच जिल्लाका स्थानीय तहले बिहीबार र शुक्रबार बजेट प्रस्तुत गरेका छन्। सबैको प्राथमिकतामा स्वास्थ्य र शिक्षा क्षेत्र छ। विगतमा पूर्वाधार निर्माणमा अधिकांश रकम खर्चेका पालिकाले यस वर्ष भने सामाजिक क्षेत्रमा लगानी गर्ने योजना ल्याएका हुन्। आठराई त्रिवेणी गाउँपालिकाले माध्यमिक तहसम्मको शिक्षा निःशुल्क बनाउने योजना ल्याएको छ। पालिकाले कक्षा ११ र १२ को अध्ययन गर्ने विद्यार्थीले आगामी वर्षदेखि कुनै पनि शुल्क तिर्नु नपर्ने व्यवस्था गरेको हो। बिहीबार एघारौं गाउसभामा आर्थिक वर्ष २०७८०७९ को नीति तथा कार्यक्रम प्रस्तुत गर्दै गाउँपालिका अध्यक्ष विश्वनाथ सिटौलाले विद्यालय तहको शिक्षास्तर उकास्न लागिपरेको बताए। प्रत्येक माध्यमिक विद्यालयबाट एक जना उत्कृष्ट विद्यार्थीलाई गाउँपालिकाले प्राविधिक शिक्षा अध्ययनका लागि छात्रवृत्ति दिने, क्षैक्षिक क्षेत्रलाई राजनीतिक हस्तक्षेपमुक्त बनाउने, प्राविधिक शिक्षालय स्थापना प्रक्रिया थाल्ने नीति तथा कार्यक्रममा उल्लेख छ। कोरोना महामारीको समस्या भोगिरहेको उक्त गाउँपालिकाले आगामी आर्थिक वर्षदेखि एमबीबीएस डाक्टर अध्ययन गर्ने विद्यार्थीलाई ५० प्रतिशत अनुदान दिने निर्णय गरेको छ। चिकित्सा शिक्षा आयोगको प्रवेश परीक्षा उत्तीर्ण गरेका पालिकाभित्रका विद्यार्थीलाई उक्त अनुदान दिने गाउँपालिकाको योजना छ। सभामा गाउँपालिका उपप्रमुख मञ्जु पौड्याल भट्टराईले आगामी वर्षको लागि ४४ करोड ३० लाख ९३ हजार ९ सय ८० रुपैयाँको बजेट प्रस्तुत गरिन्। बजेटमा शिक्षा र स्वास्थ्यपछि जनसहभागिता जुट्ने योजनालाई प्राथमिकतामा राखिएको छ। आठराई त्रिवेणीको एउटै नारा, स्वस्थ रहुन् गाउँले सारा नारा तय गरेको गाउँपालिकाले सबै वडामा स्वास्थ्यचौकी निर्माण गर्ने, पूर्ण सरसफाइयुक्त गाउँपालिका बनाउन अभियान सञ्चालन गर्ने, कडा रोग लागेका विपन्न परिवारलाई १५ हजार सहायता प्रदान गर्ने, घरभित्रको धुवाँमुक्त गाउँपालिका घोषणा गर्न अभियान सञ्चालन गर्ने उल्लेख छ। पाथीभरा याङवरक गाउँपालिकाले १० शय्याको अस्पताल निर्माणलाई प्राथमिकतामा राखेको छ। गाउँपालिकाको केन्द्रमा निर्माण हुने अस्पतालको डीपीआर सम्पन्न भएको छ। बिहीबार दसौं गाउँसभामा उपाध्यक्ष रनमाया गुरुङले स्वास्थ्य र प्राविधिक शिक्षालाई प्राथमिकतामा राखिएको बजेट प्रस्तुत गरेकी थिइन्। कुल ४२ करोड २९ लाख ६८ हजार रुपैयाँको बजेटमा आगामी ७ महिनाभित्र प्रमुख प्रशासकीय भवन निर्माण सम्पन्न गर्ने उल्लेख छ। गाउँपालिकाले ५ वर्षभित्र एक प्राविधिक शिक्षालय स्थापना गर्ने भएको छ। उच्च शिक्षामा प्राविधिक विषयमा अध्ययन गर्न चाहने एसईई उत्तीर्ण विद्यार्थीका लागि छात्रवृत्ति प्रदान गरेको छ। स्वास्थ्य कार्यक्रमतर्फ आमा तथा शिशुको स्वास्थ्य सुरक्षालाई केन्द्रित गरेर कार्यक्रम सञ्चालन गरेको छ। सुत्केरीसँग उपाध्यक्ष कार्यक्रममा स्वास्थ्यचौकीमा सुत्केरी भएका ७५ जना आमालाई पोषण तथा कोसेली कार्यक्रम सञ्चालन भएको छ। गाउँपालिकास्थित लैंगिक हिंसा कोषमा दुई लाख रुपैयाँ विनियोजन गरिएको छ। वैदेशिक रोजगारीबाट फर्किएकालाई बाख्रा तथा बंगुरपालन फर्मका लागि बजेट विनियोजन गरेको छ। गाईपालनमार्फत डेरी उद्योगलाई प्रवद्र्धनसहित गाई पकेट क्षेत्र कार्यक्रमलाई निरन्तरता दिएको छ। पालिकाले एक वडा, एक हेलिप्याड, एक वडा, एक खेल मैदान अवधारणा ल्याएको छ। सामुदायिक विद्यालयमा कार्यरत बाल शिक्षिका र विद्यालय सहयोगीलाई मासिक १५ हजार उपलब्ध गराउने भएको छ। गाउँपालिका केन्द्रमा कभर्डहल निर्माणका लागि पहल गर्ने भएको छ। जिल्लाकै मेरिङ्देन गाउँपालिकाले कोरोना नियन्त्रणका लागि २५ लाख रुपैयाँको कोष स्थापना गर्ने भएको छ। आर्थिक वर्ष २०७८०७९ को नीति तथा कार्यक्रममार्फत् कोष खडा गर्ने योजना ल्याएको हो। कोरोना प्रभावित स्वास्थ्यकर्मीका लागि १० लाख रुपैयाँको जीवन बिमा गरिदिने, पटकपटक संक्रमित भए २० हजार रुपैयाँ स्वास्थ्य लाभ खर्च प्रदान गर्ने, फ्रन्टलाइनमा खटिने कर्मचारीलाई शतप्रतिशत र अन्य स्वास्थ्यकर्मीलाई ५० प्रतिशत प्रोत्साहन भत्ता प्रदान गर्ने नीति तथा कार्यक्रममा उल्लेख छ। गाउँपालिका उपाध्यक्ष कल्पना तुम्बाहाम्फेले प्रस्तुत गरेको कार्यक्रममा पाठेघर खसेका महिलाको निःशुल्क उपचार र शल्यक्रियासमेत गर्ने गाउँपालिकाको योजना छ। घरमा शून्य सुत्केरी अभियानलाई व्यापक बनाउने, कुपोषणबाट अतिप्रभावित बालबालिकाको स्वास्थ्यमा ध्यान दिइने, आधारभूत विद्यालय स्वास्थ्य पोषण कार्यक्रम पनि सञ्चालन गर्ने नीति तथा कार्यक्रममा उल्लेख छ। मयूर संरक्षण गर्न हेरालु गाउँपालिकाले ३ नं वडाको तल्लो क्षेत्रलाई सुर्मादेवलडाँडाकागोने मयूर संरक्षण क्षेत्र घोषणा गरेको छ। सुन्दर पंक्षी मयूरको संरक्षण र संवद्र्धनलाई सामाजिक सांस्कृतिक आख्यानसँग जोड्ने, प्रचारप्रसार गरेर जैविक पर्यटन प्रवद्र्धन गर्ने योजना नीति तथा कार्यक्रममा छ। मयूरको आहार व्यवस्थापन र रेखदेख गर्न मयुर हेरालुको समेत व्यवस्था गरिएको छ।"
समुदायमा भाइरसको सर्वेक्षण,"काठमाडौं : सरकारले कोरोना संक्रमण दर स्थिर अवस्थामा रहेको बेला मुलुकका सातवटै प्रदेशमा सेरो प्रिभलेन्स सर्भे गर्ने भएको छ। स्वास्थ्य तथा जनसंख्या मन्त्रालयका प्रवक्ता डा कृष्णप्रसाद पौडेलका अनुसार संक्रमणको अवस्था अध्ययन गर्न आगामी सातादेखि प्रिभलेन्स सर्भे गर्न लागिएको हो। उक्त सर्भेमा सबै प्रदेशको प्रतिनिधित्व हुने गरी मुलुकभरबाट १३ हजार नमुना संकलन गरिनेछ। विभिन्न उमेर समूहमा रगत परीक्षण गरिनेछ। यसबाट कुन उमेर समूहमा र कुन ठाउँमा बढी संक्रमण थियो भन्ने जानकारी प्राप्त हुनेछ। यसअघि पनि ६ हजार नमुना संकलन गरी सेरो प्रिभलेन्स सर्भे गरिएको थियो। उक्त अध्ययनमा सातवटै क्षेत्र समेटिएको थिएन। यसपटक नमुना बढाइएको छ। मन्त्रालयका प्रवक्ता डा पौडेलले बाक्लो जनसंख्या भएका प्रमुख सहरहरू र अन्य क्लस्टरमा गएर टोलीले नमुना संकलन गर्ने बताए। उनले भने, कोरोना संक्रमणको दोस्रो लहरमा संक्रमणको अवस्था कस्तो रह्यो ? कति प्रतिशत संक्रमित भए भन्ने जानकारी प्राप्त हुन्छ। कोरोनाविरुद्ध प्रतिकार्यका लागि योजना बनाएर कार्यान्वयन गर्नमा सहयोग गर्छ। सर्भेक्षणका लागि नेपाल जनस्वास्थ्य परिषद्बाट आवश्यक पर्ने प्रोटोकल स्वीकृत भइसकेको छ। सेरो प्रिभलेन्सबाट हर्ड इम्युनिटि भएनभएको पत्ता लगाउन सहयोग पुग्ने विज्ञहरू बताउँछन्। कोरोना संक्रमणको पहिलो र दोस्रो लहरमा मुलुकभर अल्फा, डेल्टा र कप्पा भेरियन्ट सक्रिय देखिएको स्वास्थ्य मन्त्रालयले जनाएको छ। भाइरोलोजिष्ट एवं इपिडिमियोलोजी तथा रोग नियन्त्रण महाशाखाका पूर्वनिर्देशक डा बासुदेव पाण्डे बेलायत र भारतमा उद्गम भएका कोरोना भाइरसका भेरियन्टले मुलुकभर संक्रमण फैलाएको बताउँछन्। डा पाण्डे भन्छन्, अहिले संक्रमण दरमा केही कमी आएको छ। परीक्षण नै थोरै संख्यामा गरिएकाले संक्रमण घटेको हो। पछिल्लो २४ घण्टामा २ हजार ४ सय ७६ जनामा कोरोना संक्रमित थपिएको स्वास्थ्य मन्त्रालयले जनाएको छ। ९ हजार ५ सय ८६ जनाको पीसीआर परीक्षण गरिएको थियो। १४ हजार ३ सय ५१ जनाको परीक्षण गरिएको थियो। जसमध्ये ९ हजार ५ सय ८६ जनाको पीसीआर र ४ हजार ७ सय ६५ जनाको एन्टिजेन परीक्षण गरिएको स्वास्थ्य मन्त्रालयले जनाएको छ।"
प्रधानन्यायाधीश राणाको प्रश्न : प्रधानमन्त्रीका दाबेदारको आधार हेर्ने राष्ट्रपतिले कि संसदले ?,"काठमाडौं : प्रतिनिधि सभा विघटनसम्बन्धी रिटमा सर्वोच्च अदालतको संवैधानिक इजलासमा तेस्रो दिनको बहस सकिएको छ। रिट निवेदकको बहसको सुनुवाइ आइतबारसम्म लम्ब्याइएको छ। शुक्रबार नै कांग्रेस सभापति शेरबहादुर देउवासहित १ सय ४६ सांसदले दायर गरेको रिटमा रिट निवेदनको तर्फको सुनुवाइ सक्ने लक्ष्य सर्वोच्चको रहेको थियो। रिट निवेदकतर्फको बहसका लागि छुट्याइएको समय अझै २ घण्टा ३५ मिनेट बाँकी रहेकाले आइतबार पनि सुनुवाइ जारी रहने भएको छ। शुक्रबार वरिष्ठ अधिवक्ता श्रीहरि अर्याल, मुक्ति प्रधान र गोपालकृष्ण घिमिरे, अधिवक्ता डा दिनमणि पोखरेल, सुनील पोखरेल, टीकाराम भट्टराईलगायतले बहस गरेका थिए। संवैधानिक इजलासमा प्रधानन्यायाधीश चोलेन्द्रशमशेर राणाले प्रधानमन्त्रीले म विश्वास लिदिनँ भन्ने ठाउँ संसद कि राष्ट्रपति कार्यालय भनेर प्रश्न गरेका छन्। बहसका क्रममा प्रधानन्यायाधीश राणाले अधिवक्ता दिनमणि पोखरेललाई सोधेका थिए, मैले विश्वासको मत लिन सक्दिनँ भन्ने लागेपछि प्रधानमन्त्रीले त्यो भन्न जाने ठाउँ संसद हो कि राष्ट्रपति कार्यालय ? यो कुरा स्पष्ट पारिदिनुस्। अधिवक्ता पोखरेलले त्यसको स्पष्ट उत्तर दिएनन्। प्रधानमन्त्रीका दाबेदारको आधार हेर्ने राष्ट्रपतिले कि संसद ? भन्दै प्रधानन्यायाधीश राणाले अधिवक्ता पोखरेललाई अर्को प्रश्न गरे। अधिवक्ता पोखरेलले भने, आधार १ सय ४९ हो प्रष्ट छ। यसमा विश्वास नलागे राष्ट्रपतिले संसदमा पठाइदिनुपर्छ। कोको सांसद कताकता भनेर आधार पुष्टि गर्ने अधिकार राष्ट्रपतिलाई छैन। म विश्वासको मत लिन सक्दिनँ भनेका ओलीले अध्यक्ष हुँ भनेर गरेको दाबीलाई देखाएर शेरबहादुर देउवाको दाबी रद्द गर्न पाइँदैन, उनले भने, जसरी पनि मुलुकलाई चुनावमा लैजाने, त्यो पनि आफ्नै नेतृत्वमा भन्ने ओलीको चाहनामा राष्ट्रपति सहयोगी भएको जस्तो देखियो, यो गलत छ। अल्पमतको सरकारको शपथ खाँदा ३० दिनभित्र विश्वासको मत लिन्छु भनेका प्रधानमन्त्री ओलीले अब म सक्दिनँ भनेको भन्दै उनले भने, ७६(५) फेरि दाबी गर्नु भो त्यो पनि दलीय समर्थन छ भनेर। यो त सिधै बदरभागी छ। अधिवक्ता पोखरेलले ७६(५) मा प्रधानमन्त्री केपी शर्मा ओलीको दाबी नपुग्ने बताए। अधिवक्ता पोखरेललाई प्रधानन्यायाधीश जबराले पुनः मैले विश्वासको मत लिन सक्दिनँ भन्ने लागेपछि प्रधानमन्त्रीले त्यो भन्न जाने ठाउँ संसद हो कि राष्ट्रपति कार्यालय ? भन्ने प्रश्न गरे। तर, दुवै पटक त्यसको स्पष्ट उत्तर अधिवक्ता पोखरेलले दिएनन्। उनले पटकपटक प्रधानमन्त्री ओलीले ७६(५) मा प्रयोग गर्न नपाउने दोहोर्याइरहे। मार्ग प्रशस्त त अरूलाई गरिन्छ, मार्गप्रशस्त भनेर मार्ग अवरुद्ध गरियो, अधिवक्ता पोखरेलले बहसका क्रममा भने, अर्को दाबीमा अवरोध भयो। अधिवक्ता भट्टराईले राष्ट्रपतिमाथि महाअभियोग लगाउनु पर्ने बताए। आफ्नो दायित्व पूरा नगर्ने राष्ट्रपति र उपराष्ट्रपतिलाई महाअभियोग लगाउनुपर्छ। त्यसैले उहाँले म कत्र्यव्य पूरा गर्दिन भन्न पाउनु हुन्न, उनले संवैधानिक इजलासमा बहस गर्दै भने, यो मुद्दा उहाँले प्रधानमन्त्री नियुक्त नगरेको विषय हो, नियुक्त गर्दिन भन्न पाउनु हुन्न। संविधान बनाउँदा राष्ट्रपति र प्रधानमन्त्री दुवैले हस्ताक्षर गरेको भन्दै भट्टराईले अहिले जवाफ पठाउँदा राष्ट्रपतिको काम अदालतको क्षेत्रमा पर्दैन भन्नु आफैंले हस्ताक्षर गरेको संविधान र त्यसको मर्मविपरीत भएको तर्क गरे। उनले ७६(५) मा ह्वीप नलाग्ने तर्क गरे। धारा ७६ (५) बमोजिम हस्ताक्षर गर्ने सदस्यलाई ३० दिनसम्म दलले पनि कारबाही गर्न सक्दैन। सो उपधाराले दलीय निर्देश (ह्वीप) लाई मान्दैन, ३० दिनभित्र विश्वासको मत लिएपछि बल्ल सत्तापक्ष र प्रतिपक्ष छुटिन्छ, भट्टराईले भने, धारा ७६ (५)को संवैधानिक स्पिरिट त्यही हो। वरिष्ठ अधिवक्ता अर्यालले नयाँ प्रधानमन्त्रीका लागि १ सय ४६ जनाको हस्ताक्षर बुझिसकेपछि राष्ट्रपतिले संसदमा गएर परीक्षण गर भन्नुपर्थ्यो भन्दै बहस गरेका थिए। प्रधानमन्त्रीले संविधानको पालना गर्छु भनेर शपथ खानुभयो। त्यो भनेको उहाँले विश्वासको मत लिन्छु भनेर शपथ खानुभो तर, आफैंले खाएको शपथको पालना गर्नुभएन, अर्यालले भने, राष्ट्रपतिले संसदमा जानका लागि बाटो फुकाइदिनुपर्नेमा टिकट टाँसेको चिठीलाई आधार मानेर बदनीयतपूर्ण निर्णय गर्नुभो। अधिवक्ता दिनमणि पोखरेलले अनावश्यक रूपमा संसद् विघटन गर्न नसकियोस् भनेर संविधानमा धारा ७६ को उपधारा ५ आएको दाबी गरे। अन्तिम अवस्थासम्म पनि संसद् जोगाउन सकियोस् भनेर सांसदलाई यो अधिकार दिएको उनको तर्क थियो। प्रधानमन्त्री ७६ को उपधारा १ भनेर यही इजलासले भन्यो। २ मा उहाँले विश्वको मत पाउनुभएन अनि राष्ट्रपतिले ३ मा नियुक्त गर्नुभयो। हाउसमा विश्वासको मत गुमाइसकेपछि फेरि उहाँ नै प्रधानमन्त्री, पोखरेलले प्रश्न गर्दै भने, विश्वासको मत गुमाएको मान्छे फेरि त्यही पदमा नियुक्त गर्न मिल्छ ? संविधानको धाराको मेकानिकल प्रयोग गरेर विश्वासको मत गुमाएको व्यक्तिलाई प्रधानमन्त्री नियुक्त गर्न संवैधानिक नैतिकताले दिन्छ ? वरिष्ठ अधिवक्ता प्रधानले प्रधानमन्त्री केपी शर्मा ओलीसँग प्रतिनिधि सभा विघटनको अधिकार नरहेको बताए। जुन बेला उहाँले विश्वासको मत गुमाउनुभयो, त्यहीँबाट उहाँले प्रधानमन्त्रीमा दाबी गर्ने हैसियत गुमाइसक्नु भएको थियो, उनले बहसका क्रममा भने। उनले राष्ट्रपतिले गरेको कामको कानुनी परीक्षण हुन सक्दैन भन्ने लिखित जवाफमा आएको पनि गलत भएको टिप्पणी गरे। राष्ट्रपति संविधानप्रति उत्तरदायी हुने भएकाले राष्ट्रपतिले गरेको कामको न्यायिक उपचार हुने उनको तर्क थियो। वरिष्ठ अधिवक्ता घिमिरेले प्रधानमन्त्री ओलीले संविधानमाथि जालझेल गरेको आरोप लगाए। उहाँले मैदान छाडेर फेरि दाबी गर्नुभयो, वरिष्ठ अधिवक्ता घिमिरेले भने, यो संविधानमाथिको जालझेल हो। धारा ७६ (२) अनुसार निर्वाचित संसद सदस्यले प्रधानमन्त्री पद दाबी गर्दा ७६ (५) अनुसार राष्ट्रपतिले अस्वीकार गर्ने अवस्था संविधानमा नभएको घिमिरेले जिकिर गरेका छन्। उपधारा ५ अनुसार पीएम बन्न सक्छु भन्ने आधार पेश गरेपछि राष्ट्रपतिले यी मानिसहरू सांसद् हैनन् भन्न सक्ने अवस्था छ र ?, इजलासमा बहस गर्दै घिमिरेले प्रश्न गरे। रिट निवेदकको २ घण्टा ३५ मिनेट समय बाँकी, अर्को सुनवाइ आइतबार"
कोलम्बियाका राष्ट्रपति सवार हेलिकप्टरमाथि गोली प्रहार,"बोगोटा : कोलम्बियाका राष्ट्रपति इभान ड्युक चढेको हेलिकप्टरमाथि गोली प्रहार भएको छ। अन्तर्राष्ट्रिय सञ्चारमाध्यमका अनुसार भेनेजुएलाको सीमा नजिकै उडिरहेका बेला गोली प्रहार भएको हो। हेलिकप्टरमा गोली लागे पनि त्यहाँ सवार सबै जना सकुशल रहेको समाचारमा बताइएको छ। हेलिकप्टरमा राष्ट्रपतिसहित दुई मन्त्री र नार्ते डि सान्तान्डेर प्रान्तका गभर्नर सवार रहेको जनाइएको छ। सो घटनापछि त्यसलाई राष्ट्रपति ड्युकले कायरतापूर्ण हमलाको संज्ञा दिएका छन्। साथै यस किसिमको हिंसात्मक हमला वा आतंकवादबाट आफू रक्तिभर नडराउने बताएका छन्। हाम्रो मुलुक यस किसिमको धम्कीसँग जुध्न सक्षम छ, राष्ट्रपति ड्युकले भनेका छन्, हाम्रा सुरक्षा दस्ताले त्यसमा जिम्मेवार समूहको खोजी गरिरहेका छन्। हेलिकप्टर ल्यान्ड हुने बेला गोली लागेको थियो। हेलिकप्टरमा सवारहरूले इन्जिनमा केही भए जस्तो आवाज सुनेका स्थानीय सञ्चारमाध्यमलाई उद्धृत गर्दै बीबीसीले जनाएको छ। आक्रमणमा लेफ्टिस्ट नेशनल लिबरेशन आर्मी (इएलएन) जिम्मेवार रहेको हुनसक्ने जनाइएको छ। इएलएन कोलम्बियाको क्याटाटुम्बो क्षेत्रमा क्रियाशील विद्रोही समूह हो। सन् १९६४ मा स्थापना भएको सो समूहले भूमि तथा सम्पत्तिको विभेदकारी वितरण भएको भन्दै सशस्त्र विद्रोह गर्दै आएको छ। सो समूहलाई कोलम्बियासहित अमेरिका र युरोपियन युनियनले आतंककारी संगठन भएको बताएका छन्।"
१४ जनप्रतिनिधिसहित २९ जना निर्वाचित पदाधिकारीले त्यागे माओवादी केन्द्र,"काठमाडौं : १४ जनप्रतिनिधिसहित २९ जना निर्वाचित पदाधिकारीले हालसम्म नेकपा माओवादी केन्द्र छाडिसकेका छन्। जसमा २ राष्ट्रियसभा सदस्य, ४ प्रतिनिधिसभा सदस्य, ९ जना प्रदेशसभा सदस्य रहेका छन्। त्यस्तै, २ नगरपालिका प्रमुख, पाँच उपप्रमुख, एकएक गाउँपालिका अध्यक्ष, उपाध्यक्ष तथा ४ वडाध्यक्ष र एक नगर कार्यपालिकाका सदस्यले माओवादी केन्द्र परित्याग गरेका छन्। त्यसैबीच, माओवादी केन्द्र छाडेर नेकपा एमालेमा प्रवेश गरेका १४ जना जनप्रतिनिधि पदमुक्त भएको निर्वाचन आयोगले जानकारी दिएको छ। माओवादी केन्द्रले कारबाही गरी पार्टी त्याग गरेको निर्वाचन आयोगमा लिखित निवेदन दिएपछि दुई जना नगरपालिका प्रमुख, पाँच जना उपप्रमुख, एकएक गाउँपालिका अध्यक्ष्य उपाध्यक्षसहित १४ जनप्रतिनिधिको पद गएको हो। निर्वाचन आयोगले १४ जनप्रतिनिधिको दल त्याग गरेको र उनीहरू निर्वाचित भएको पद स्वतः रिक्त भएको सार्वजनिक सूचना जारी गरेर जानकारी गराएको छ। पदमुक्त हुनेमा ७ जना त रौटहट जिल्लाकै छन् भने ४ जना कैलालीका छन्। रौतहट मौलापुर नगरपालिकाकी प्रमुख रीनाकुमारी साह र रौतहटकै कटहरिया नगरपालिकाका प्रमुख सियारामप्रसाद कुशवाहाको पद रिक्त भएको छ। रीनाकुमारी एमाले नेता प्रभु साहकी पत्नी हुन्। प्रभु साह पनि माओवादी केन्द्र छाडेर एमालेमा गएकाले माओवादी केन्द्रले सांसद पद हटाएको थियो। रौतहटकै देवाही गोनाही नगरपालिकाकी उपप्रमुख परनिया देवी, मौलापुर नगरपालिकाका उपप्रमुख गौरीशंकर प्रसाद, फतुवाविजयपुर नगरपालिकाकी उपप्रमुख कान्तिदेवी, माधवनारायण नगरपालिकाकी उपप्रमुख सिमलकुमारी साह र कैलाली भजनी नगरपालिकाकी उपप्रमुख छायाँदेवी देवकोटाको पद रिक्त भएको छ। प्रमुख रीनाकुमारी र उपप्रमुख गौरीशंकर प्रसादको मौलापुर नगरपालिकाका प्रमुख र उपप्रमुख दुवै पद रिक्त भएको छ। महोत्तरी साम्सी गाउँपालिका अध्यक्ष शेष फारुक, रौतहट यमुनामाई गाउँपालिका उपाध्यक्ष गीतादेवी साहको पद पनि रिक्त भएको आयोगले जानकारी दिएको छ। सिरहा नगरपालिका नगर कार्यपालिका सदस्य सतमलीला दास ताती, ओखलढुंगा चम्पादेवी गाउँपालिका ७ वडाध्यक्ष सुरेशकुमार थापा, कैलाली गौरीगंगा नगरपालिका४ का वडाध्यक्ष भागरथी विष्ट, गोदावरी नगरपालिका१ का वडाध्यक्ष शर्मानन्द भट्ट, बर्दगोरिया नगपालिका४ का वडाध्यक्ष पुरनसिंह बीसी पदमुक्त भएका छन्। यसअघि पनि प्रतिनिधिसभा, राष्ट्रियसभा र प्रदेशसभा सदस्य गरी झन्डै दुई दर्जन जनप्रतिनिधिले माओवादी केन्द्र परित्याग गरिसकेका छन्। राष्ट्रियसभाका सांसद रामबहादुर थापा र चन्द्रबहादुर खड्काले माओवादी छोडेका कारण पद गुमाएका छन्। थापा र खड्काको स्थानमा नयाँ निर्वाचन पनि भइसकेको छ। एमालेबाट उनीहरू दुवै निर्वाचन सहभागी भए पनि पराजित भएका छन्। प्रतिनिधिसभा सदस्य टोपबहादुर रायमाझी, लेखराज भट्ट, प्रभु साह र गौरीशंकर चौधरीले माओवादी छोडेका छन्। सुदूरपश्चिमका झपडबहादुर बोहरा, कर्णाली प्रदेशका धर्मराज रेग्मी, लुम्बिनी प्रदेशका दधिराम न्यौपाने र दिनेश पन्थी, प्रदेश नम्बर दुईका रामचन्द्र मण्डल, कुन्दनप्रसाद कुशहवा, ज्वालाकुमारी शाह र मोहम्मद समीरको पनि सांसद पद गुमेको थियो। प्रदेश नम्बर १ का टंक आङबुहाङले पनि माओवादी केन्द्र छोडेका छन्। प्रतिनिधिसभा सदस्य र प्रदेशसभा सदस्य पद त्याग गरी उनीहरूको स्थान रिक्त भए पनि निर्वाचन भएको छैन। २३ जना माओवादी केन्द्र त्याग गरेकालाई एमाले केन्द्रीय सदस्य बनाइसकिएको छ। केन्द्रदेखि प्रदेश जिल्लासम्मै पछिल्लो समयमा ठूलो सख्यामा नेता कार्यकर्ताले माओवादी केन्द्र छोडेका छन्।"
मेक्सिको: लागूऔषध गिरोहको भीडन्तमा १८ जना मारिए,मेक्सिको सिटी: मेक्सिकोमा लागूऔषध माफिया गिरोहहरुको भीडन्तमा १८ जना मारिएका छन् । देशको उत्तरी दुर्गम ग्रामिण क्षेत्र जाकाटेकास राज्यस्थित शुक्रबार भएको उक्त भीडन्तमा दोहोरो गोली हानाहान भएको थियो । राज्य सरकार प्रवक्ता रोसियो अग्वीलरका अनुसार उक्त भीडन्त सान जुआन क्यापिस्त्रानो गाउँमा भएको थियो । मेक्सिकोमा २००६ मा लागूऔषध गिरोह नियन्त्रणका लागि संघीय फौज परिचालन गरेपछि ३ लाख भन्दा धेरै लागूऔषध सम्बन्धी हिंसा भएको सरकारी तथ्यांक छ । अधिकारीहरुका अनुसार मेक्सिकोमा लागूऔषध मार्ग नियन्त्रण गर्न गिरोहले हिंसात्मक अभियान चलाउने गरेका छन् । यस क्रममा श्रृंखलावद्ध गोली प्रहार समेत भएका छन् । स्थानीय मिडियाका अनुसार यस क्षेत्रमा बिहीबारदेखि श्रृंखलावद्ध गोली प्रहार हुँदा दुई प्रहरी अधिकृतको हत्या भएको थियो । मेक्सिकोका राष्ट्रपति एन्द्रेस म्यानुएल ओर्बादोरका अनुसार यस क्षेत्रमा सुरक्षा समस्या देखिँदैआएको छ । तर उनको सरकारले आपराधिक घटना कम गर्न प्रगति हासिल गरिरहेको ओर्बादोरको दावी छ ।
"इन्द्रावतीमा बाढी : मेलम्ची बजारको घर बगायो,स्थानीय त्रासमा",काठमाडौं : इन्द्रावती नदीमा आएको बाढीले मेलम्ची बजारको घर बगाएको छ । प्रहरीका अनुसार इन्द्रावती नदीले कटान गर्दै गएपछि शनिबार गोपाल दुलालको घर बगाएको हो ।बाढीले अरु घरहरू पनि जोखिममा परेका छन्। अविरल वर्षापछि असार १ गते मेलम्ची र इन्द्रावती नदीमा आएको बाढीबाट जोगिएको उक्त घर बगाएको हो। परिवारका सददस्यहरु यस अगाडिनै अन्यन्त्र बसेकाले सबै सुरक्षित रहेको प्रहरीको भनाई छ।स्थानीयले स्काभेटरले खोला गहिराउन सके खोलालाई पुरानै धारमा हिँडाउन सकिने र थप क्षति रोक्न सकिने भन्दै त्यसतर्फ तत्काल ध्यान दिन माग गरेका छन्। यसअघि बाढीले हेलम्बु गाउँपालिकास्थित प्रहरी चौकी र दुईवटा विद्यालय भवनपनि बगाएको थियो । नदीमा पानीको बहाब बढिरहेकाले नदी आसपास र तटीय क्षेत्रका बासिन्दालाई सुरक्षित रहन प्रहरीले आग्रह गरिरहेको छ।
सडक सञ्जाल समृद्धिको आधार,"विकास गाडी चढेर आउँछ। किनकि जब सडक बन्छ तब विकासका अनेक पाटा खुल्छन्। अर्थात् समग्रमा जीवनशैलीमा परिवर्तन सुरु हुन्छ। सडकले पूर्वाधारको ७० प्रतिशत भूमिका निर्वाह गर्ने विकासविद्हरूको बुझाइ छ। प्राविधिक सितिमिति गाउँमा पुग्दैनन्। हामीले नै मिलाएर बाटो खन्नुपर्छ, मकवानपुरको कैलाश गाउँपालिका७, भार्तामा सडक निर्माण गरिरहेका एक्साभेटरका अपरेटर बालकृष्ण मल्ल भन्छन्, पालिकाका प्राविधिकहरूले तयार गरेको लगत स्टिमेटमा उपभोक्ता समितिले काम गर्न सक्ने अवस्था नै छैन। अपरेटर मल्लले भनेजस्तै अवस्था अधिकांश गाउँपालिकामा देखिएको छ। अपरेटरको दिमागले जे सही ठान्छ थुप्रै ग्रामीण भेगमा त्यसरी नै बाटो बन्छ। नगरपालिकामा यो अवस्था कम छ। गाउँगाउँमा यसरी बिनाइन्जिनियरिङ बनेका सडक नै गाउँको जनजीविका र जीवनशैली बनेको छ। नहुनुभन्दा कानो मामा निको, कैलाशका स्थानीय रमेश केसी भन्छन्, ठूलो भाग खोज्दा वर्षौं बिते। यस्तै सडक भए पनि गाउँमा हरेक कामलाई निकै सहज हुन्छ। मल्ल थप्छन्, समितिले आफैं गरेका काममा पनि समितिका सदस्यहरूको स्वार्थ बाझिएका कारण गाउँघरतिर घरैपिच्छे सडक पुग्ने गरी घुमाइएको हुन्छ। मन्त्रालयमा कार्यरत एक इन्जिनियरको भनाइ आधार मान्ने हो भने दलीय नेता यसका कारक हुन्। सरकारले २०३१ सालमा ल्याएको सार्वजनिक सडक ऐनले राष्ट्रिय राजमार्गको व्याख्या नगर्दा ग्रामीण र कृषि सडकहरूको दुरावस्था छ। हरेक वर्ष खनिएका यस्ता सडकको दीर्घकालीन सञ्चालनको आधार भने तयार हुन नसक्नु मुलुककै लागि दुर्भाग्य देखिएको छ। एसियन स्ट्यान्डर्डमा नेपालका सडक डोजर वा एक्साभेटरका अपरेटर नै इन्जिनियर बनेर सडक खन्नु दिगो विकासको अवधारणाविपरीत छ। वर्षायाममा ट्रयाक खोलिएका सडक बगेर बंगालको खाडीमा पुगिसक्दा पनि नीतिनिर्माता र जनप्रतिनिधिको चेत खुल्न सकेको छैन। माटो बगेर जाने गरी खनेको सडक दीर्घकालीन बन्नै सक्दैन। अनेक दृष्टिले जगैदेखि बलियो हुनुपर्छ।, मनहरी विकास संस्था नेपालका कार्यक्रम संयोजक खोपनारायण श्रेष्ठ भन्छन्। नेपालको सन्दर्भमा एकातिर सडक बने पुग्छ, जसरी बने पनि काममा आउँछ भन्ने अवस्था देखिन्छ भने अर्कोतिर बनेका सडक गुणस्तरीय हुनैपर्छ भन्ने छ। प्रस्तुत परस्पर दुई पृथक विचार विश्लेषण गर्दा समग्र विकासका लागि सडक महŒवपूर्ण आधार भएकाले दिगो विकासका लागि दिगो ढंगका गुणस्तरीय सडक बन्नुपर्छ भन्ने नै हो। तर त्यसो हुन सकिरहेको छैन। यात्रु आवतजावत र मालसमान ओसारपसारका दृष्टिकोणले हेर्ने हो भने ९० प्रतिशत काम सडकबाटै भएको तथ्यांक सरकारसँग छ। जनप्रतिनिधिले जथाभावी खनेका सडक हेर्ने हो भने सडक राजनीति हो। रोजगारदेखि उत्पादन बढाउने सबै अवस्था विचार गर्दा सडक अर्थतन्त्र पनि हो। सामाजिकआर्थिक र त्यसमा समग्र विकास जोडिएकाले सडक समाजको अभिन्न अंग हो। जीवनशैलीमा प्रत्यक्ष प्रभाव पर्ने भएकाले सडक संस्कृति पनि हो। सडककै कारण हेटौंडा, दमौली, सिन्धुली उस्केका तथ्य हाम्रै सामु छन्। विश्वव्यापी रूपमा सडकको गुणस्तर हेर्ने हो भने नेपालको अवस्था दयनीय देखिन्छ। स्वीडेनमा ग्रामीण सडकमै कालोपत्रेको मोटाइ १५ सेन्टिमिटर छ भने नेपालमा केही समयअघिसम्म राम्रै मानिने सडकको कालोपत्रे मोटाइ २ सेन्टिमिटर मात्र हुन्थ्यो भने अहिले सरदर ४ सेन्टिमिटर छ। स्वीडेनमा राष्ट्रिय राजमार्गमा गरिने कालोपत्रेको मोटाइ न्यूनतम पनि २० सेन्टिमिटर हुन्छ। निर्माणाधीन काठमाडौंतराई द्रुत मार्ग (फास्ट ट्रयाक) मात्र एसियन स्ट्यान्डर्डको पहिलो नम्बरको बन्दैछ। सरकारको आधिकारिक निकाय सडक विभागले अब बन्ने सबै रणनीतिक सडक (स्ट्राट्रेजिक रोडस्) एसियन स्ट्यान्डर्डमा बनाउने गरी योजना अघि सारेको छ। जसको कालोपत्रे मोटाइ कम्तिमा १३ सेन्टिमिटर हुने उल्लेख छ। कलंकीकोटेश्वर चक्रपथको कालोपत्रे मोटाइ १० सेमि छ भने कोटेश्वर सूर्यविनायक सडक खण्डको ९ किलोमिटर भने ११ सेमि छ। पुनर्निर्माण भइरहेका महेन्द्र राजमार्ग र मदन भण्डारी राजमार्गका साथै बनिसकेको मुग्लिननारायणगढ राजमार्ग १० सेमि मोटाइका हुन्। अब बन्ने नागढुंगामुग्लिन, मुग्लिनपोखरा र गल्छीत्रिशूलीरसुवागढी पनि सोही गुणस्तरमा बनाउने गरी विभागले काम गरिरहेको छ। विकास गाडी चढेर आउँछ विकास गाडी चढेर आउँछ। जब सडक बन्छ तब विकासका अनेक पाटा खुल्छन्। अर्थात् समग्रमा जीवनशैलीमा परिवर्तन सुरु हुन्छ। सडकले पूर्वाधारको ७० प्रतिशत भूमिका निर्वाह गर्ने विकासविद्हरूको बुझाइ छ। विकासविद् डा सूर्यराज आचार्यका शब्द सापटी लिने हो भने पूर्वाधार बनेपछि मात्र सामाजिकआर्थिक संरचना क्रियाशील हुन थाल्छन्। यसकारण सामाजिकआर्थिक विकासको पूर्वसर्त नै पूर्वाधार विकास हो अनि सडकचाहिँ पूर्वाधार विकासको पनि पूर्वाधार हो। सडक सञ्जाल आकारका दृष्टिले नेपाल विश्वका दुई सय २२ देशमध्ये ११९औं स्थानमा परेको छ। एसियन डेभलपमेन्ट बैंकअनुसार नेपालमा एक्सप्रेसवे शून्य अंकमा छ। बैंकले सञ्चालन गरेको सासेक रोड कनेक्टिभिटीमा नेपालको सडक सञ्जालको अवस्था दयनीय देखिएको छ। साउथ एसिया सबरेजिनल इकोनोमिक्स कोअपरेसन (सासेक) प्रोग्रामलाई आधार मान्ने हो भने एक सय वर्गकिलोमिटर क्षेत्रफलमा जम्मा १४ किलोमिटर सडक छ अर्थात् एक हजार मानिसका लागि केवल ०९ किलोमिटर सडक मात्र पर्दछ। ६ लेन सडक नेपालको सबैभन्दा फराकिलो सडक थियो जुन केवल ९ किलोमिटर छ। कोटेश्वरसूर्यविनायक खण्डको उक्त सडक बनेको केही वर्षमै १०५ किलोमिटर लामो कोटेश्वरकलंकी चक्रपथ खण्ड ८ लेनको बनेको छ। विश्वमा सडक निर्माणमा भएको आमूल परिवर्तनले नेपालीलाई अचम्म बनाउनु स्वाभाविक हो। क्यानडाले २२ लेनको सडक बनाएर विश्वमा सबैलाई सरप्राइज दिएको थियो। त्यसो त चीनले समुद्रमाथि सबैभन्दा लामो पुल र ५० लेनको सडक बनाएको पाइन्छ। नेपालमा सुरुआतमा ३७५ मिटरको सिंगल लेनको पिच सडक नै ठूलो मानिन्थ्यो। इन्टरमेडिएट लेभलको ५५ मिटरदेखि ६ मिटरसम्मको बन्यो। अहिले चल्तीमा आएको शब्द डेडिकेटेड डब्बल लेनका सडकहरू बन्दैछन्। सडक निर्माणभन्दा मर्मतमा दोब्बर खर्च भौतिक पूर्वाधार तथा यातायात मन्त्रालयको आर्थिक वर्ष २०७६७७ को वार्षिक प्रतिवेदनमा उल्लेख भएअनुसार २०२७ सालमा स्थापना भएको सडक विभागले राजमार्ग र सहायक राजमार्गहरू बनाउन थाल्यो। सडक निर्माणले गति पाएको भने २०३८ सालदेखि मात्र हो। भौतिक पूर्वाधार तथा यातायात मन्त्रालयको प्रतिवेदन हेर्ने हो भने २०५१ सालदेखि सरकारले रणनीतिक सडक सञ्जाल निर्माण सुरु गरेको पाइन्छ। जसमा १५ वटा राजमार्ग र ५१ वटा सहायक राजमार्ग विभाजन गरी सडक विभागबाट निर्माण र मर्मत गर्ने काम हुन थालेको प्रतिवेदनमा छ। सोही वर्षदेखि एसियाली विकास बैंक, विश्व बैंक र जाइकाजस्ता दातृ निकायको सहयोगमा सामरिक महŒवका सडक निर्माण र मर्मत गर्नेकाम थालिए। २०५३ सालमा सञ्जालअन्तर्गत प्राथमिक लगानी योजना र २० वर्षे सडक योजनाका काम सुरु गरिए। २०५८ सालदेखि रणनीतिक सडकहरूलाई अझ व्यवस्थित र प्रभावकारी बनाउन भौगोलिक सूचना प्रणालीमा आवद्ध गरिए। २०५९ सालमा सडक बोर्ड नेपाल गठन गरी राष्ट्रिय राजमार्गदेखि कच्ची ग्रामीण सडकसमेत मर्मतसम्भार गर्न थालियो। सामरिक महŒवको सडक सञ्जाल हेर्न सडक विभाग र स्थानीय सडक सञ्जाल हेर्न स्थानीय पूर्वाधार तथा कृषि सडक विभागमार्फत मुलुकभर सडक सञ्जालको काममा बोर्डले काम गर्न थालेको छ। केन्द्र सरकारले आर्थिक वर्ष २०७५७६ सम्म ३१ हजार तीन सय ९३ र प्रदेश सरकारहरूले ६० हजार १ सय ६२ किलोमिटर सडक निर्माण गरेका छन्। जसमा केन्द्रले कालोपत्रे सडक १४ हजार १ सय २ किलोमिटर, ग्राभेल सडक ७ हजार ८ सय ८१ र कच्ची सडक ९ हजार ४ सय १० किलोमिटर निर्माण गरेकोे तथ्यांक छ। राष्ट्रिय योजना आयोगको दिगो विकास लक्ष्यसम्बन्धीको तथ्यांक यस्तो छ, नेपालले भौतिक पूर्वाधारहरूको धेरै ठूलो अभाव झेलिरहेको छ। सन् २०१५१६ सम्ममा करिब १३००० रणनीतिक सडकहरू सञ्चालनमा थिए। जिल्ला सडकहरूको मुख्य सञ्जाल र ग्रामीण सडकहरूको लम्बाई क्रमशः २५७२८ र ३१९०४ किलोमिटर पुगेको छ। धेरैजसो सडकहरूले तोकिएको मापदण्ड पनि पूरा गर्दैनन्। अर्कोतर्फ सडक निर्माणलाई राजनीतिज्ञहरूले धेरै प्राथमिकता दिए पनि हालको सडक घनत्व ज्यादै कम (०५ किलोमिटरवर्गकिलोमिटर) रहेको छ। स्थानीय सरकारको निर्वाचनपछि जनप्रतिनिधिले धुलेकच्ची सडक निर्माणले तीव्रता पाएको छ तर गुणस्तरीय सडकको निर्माण भने निराशाजनक नै छ। सरकारका पूर्वसचिव खेमराज नेपाल यही गतिमा सडक बन्ने हो भने मर्मत खर्च सडक बनाएको भन्दा कम्तिमा दोब्बर र बढीमा तेब्बर हुने दाबी गर्छन्। बजेट पर्याप्त काम कम नेपालमा बजेट र खर्चको अवस्था नियाल्ने हो भने विकास बजेट पूर्ण रूपमा खर्च भएको पाइँदैन। जेजति खर्च गरिन्छ त्यसको सरदर ४० प्रतिशतभन्दा बढी बजेट जेठ असार महिनामा मात्रै भएको देखिन्छ। यसले गर्दा गुणस्तरीय सडक र पुल निर्माण हुनै सक्दैन एक सरकारी इन्जिनियरले भने। सरकारले भौतिक पूर्वाधार क्षेत्रमा बजेट वर्षेनी बढाएको देखिन्छ तर सोको प्रभावकारी कार्यान्वयन देखिँदैन। राजधानी काठमाडौं होस् वा अन्य गाउँसहर, झमझम पानी परिरहेको दिनमा पनि कामदार सडक कालोपत्रे गरिरहेको पाइनुले सरकार स्वयं गुणस्तरमा सम्झौता गरिरहन्छ भन्ने पुष्टि हुन्छ। सरकारले आव २०७५७६ मा भौतिक पूर्वाधारको निर्माणमा १ खर्ब १० अर्ब ३३ करोड ९८ लाख बजेट विनियोजन गरेको देखिन्छ। यसैगरी २०७६७७ का लागि १ खर्ब ७१ अर्ब ८५ करोड ८५ लाख विनियोजन गरेको तथ्यांक छ। यस तथ्यांकलाई आधार मान्ने हो भने पनि यस क्षेत्रमा मात्र वर्षेनी ६० अर्बभन्दा बढी बजेट थपिने गरेको छ। सडक इन्जिनियर आशिष गजुरेल नेपाल सडकका सन्दर्भमा नीति, योजना र कार्यान्वयन सबैमा कमजोर रहेको टिप्पणी गर्छन्। नेपालमा सडक निर्माण वा मर्मत सम्भारमा जति खर्च लाग्नुपर्ने हो, त्योभन्दा ३०४० प्रतिशत कममा काम भइरहेको छ। टेन्डर जसले कम लागतमा हाल्छ, उसलाई छनोट गरिन्छ। कममा ठेक्का लिएपछि गुणस्तर काम नहुने त पक्का भयो। सस्तोमा काम गर्दा कसरी गुणस्तरीय काम हुन सक्छ ?, उनी भन्छन्। गजुरेल थप्छन्, विदेशमा पनि लो बिडमै काम गराउने हो तर नेपालमा ठेकेदारबीच अस्वस्थ्य प्रतिस्पर्धा र लडाईले समस्या बढाएको हो। दिगो विकासमा राष्ट्रिय गौरवका सडक २०७९ सालदेखि नेपाली विकासशील राष्ट्रमा प्रवेश गर्दैछन्। यसको एउटा र मूलसूचकका रूपमा सडक सञ्जाललाई लिन सकिन्छ किनकि सडक विकासको मूलाधार हो। सडकले विकास ल्याउँछ भन्ने भनाइले सडक बनेसँगै सबै पूर्वाधार बन्न थाल्नेमा दुई मत छैन। २०८७ सालसम्ममा दिगो विकास लक्ष्य हासिल गर्दै नेपाल उच्च मध्यम आयस्तरको हुने पहल र प्रयासमा रहेको राष्ट्रिय योजना आयोगको १५औं योजनामा उल्लेख छ। जसअनुसार २१०० सालसम्ममा नेपाल समुन्नत राष्ट्रको स्तरमा पुयाउने दीर्घकालीन सोच राखी सोही मार्गचित्रका आधारमा नेपालको विकास हुँदैछ। यसका लागि सडक सञ्जालको भूमिका अहं देखिन्छ। कोरोना संक्रमणअघि अर्थात् २०७६७७ सालसम्ममा पुष्पलाल (मध्यपहाडी) लोकमार्गको काम आधा सकिएको छ। एक खर्ब एक अर्ब ५० करोड रुपैयाँ लगानीमा बनिरहेको १८७९ किलोमिटर सडक २०७९८० सम्ममा सम्पन्न हुनेछ। सोही आर्थिक वर्षमा समाप्त हुने गरी बनिरहेको ५५ प्रतिशत काम सम्पन्न १७९२ किलोमिटर लम्बाइको हुलाकी राजमार्ग ६५ अर्ब २० करोडमा निर्माण सम्पन्न हुनेछ। नेपाली सेनाले निर्माण गरिरहेको ७६ किलोमिटर लामो चार लेनको काठमाडौंतराई दु्रत मार्ग (फास्ट ट्रयाक) पनि सोही वर्ष सक्ने लक्ष्यका साथ काम भइरहेको छ। १ खर्ब ७५ अर्ब रुपैयाँ खर्च हुने उक्त सडक ललितपुरको खोकनाबाट सुरु भई मकवानपुर हुँदै बाराको निजगढ पुग्छ। एक लाख किलोमिटर सडक, जुम्ला जोडिँदै उत्तरदक्षिण लोकमार्ग (करिडोर)हरू पनि तीब्र गतिमा निर्माण भइरहेका छन्। १४५ किलोमिटर लामो कर्णाली करिडोर हिल्सासिमिकोटसलिसल्ला आव २०७९८० मा सम्पन्न हुँदैछ। म्याग्दीको बेनीबाट सुरु भई जोमसोम हुँदै कोरोला पुग्ने १८६ किलोमिटरको कालीगण्डकी करिडोर पनि सोही वर्ष सम्पन्न हुनेछ। संखुवासभाको खाँदबारीदेखि किमाथाङ्का पुग्ने कोशी करिडोर १६२ किलोमिटरको छ। २०८१ सम्ममा सम्पन्न गर्ने लक्ष्य छ। यी सडकमा सरकारको अरबौं खर्च छ। जेजति खर्च गरे पनि नेपालका सडक विश्वस्तरमा पुग्न सक्ने अवस्था देखिँदैन। फास्ट ट्रयाक एसियन स्ट्यान्डर्डमा पुग्ने दाबी गर्ने प्रधानमन्त्रीका विकास सल्लाहकार इन्जिनियर गजेन्द्र थपलिया भन्छन्, दिगो विकासका लागि सबैभन्दा प्रभावकारी जग भनेकै सडक हो। झन्डै एक लाख किलोमिटर सडक सञ्जाल भइसक्दा पनि नेपालमा अझै एक जिल्ला हुम्लामा सडक जोडिएको छैन। सडक विभागका प्रवक्ता शिवप्रसाद नेपालका अनुसार २०७६ असारमा सडक सञ्जालमा डोल्पा जिल्ला जोडिएको छ। अझैसम्म ७७ जिल्लामा सडक सञ्जाल बनाउन नसकेको स्वीकार्र्दै सल्लाहकार थपलियाले राष्ट्रिय रणनीतिक सडकको संख्या ८० पुगेको जानकारी दिए। व्यापक विकासको पहिलो शर्त पूर्वाधार र त्यसको पनि पूर्वाधार सडकलाई मानिन्छ। पूर्वाधार संरचनाको निर्माण तथा सञ्चालनमा निजी लगानीसम्बन्धी ऐन २०६३ मा पनि पूर्वाधारमा पहिलो नम्बरमै सडक राखिएको छ। अर्थशास्त्री प्रा वाल्ट ह्विटम्यान रोस्टोका अनुसार आर्थिक विकासको सैद्धान्तिक मोडलअनुसार पनि विकासका लागि पूर्वाधारको विस्तार पहिलो शर्त हो। सडकमा रूपान्तरणकारी योजना मुलुकभरका सबै स्थानीय तहको केन्द्रदेखि सम्बन्धित प्रदेश सरकारको राजधानीसम्म पक्की सडक सञ्जालमा जोडिने भएका छन्। पाँच वर्षभित्रै सक्ने योजनाका साथ चालु आर्थिक वर्षदेखि सुरु गर्ने गरी कामको थालनी भएको हो। चालु आवमा दुई अर्ब रुपैयाँ खर्च गर्ने गरी थालनी भएको महत्वाकांक्षी यो काममा संघीय, प्रदेश र स्थानीय तीनवटै सरकार लागत साझेदारी गर्नेछन्। प्रादेशिक एवं स्थानीय सडक निर्माण तथा सुधार कार्यक्रमका लागि प्रधानमन्त्री केपी ओलीले दुई सय १० स्थानीय सरकारसँग सातवटै प्रदेश सरकारका तर्फबाट सम्झौता पत्रमा हस्ताक्षर गरे। उनले १५औं योजना (२०७६७७२०८०८१) ले राखेको प्राथमिकता अनुसार रूपान्तरणकारी योजना भएकाले यसले जनताको परिवर्तनको अपेक्षालाई परिपूर्ति गर्ने गरी काम अघि बढाएका छन्। उनले भनेका थिए, यो पक्की सडक सञ्जालले सबै स्थानीय तहका केन्द्रलाई प्रदेश राजधानीसम्म जोड्ने भएकाले यसले विकासमा आमूल परिवर्तन ल्याउने छ। विकासका लागि सडक मूलाधार भएकाले उच्च प्राथमिकता दिएका हौं। तहका केन्द्र जोड्ने सञ्जाल पालिकाको केन्द्रसँग कच्ची सडकसमेत नपुगेका स्थानीय तहकोे संख्या ३१ वटा रहेको छ। स्थानीय पूर्वाधार विभागका प्रोजेक्ट समन्वय एकाइका सिनियर डिभिजन इन्जिनियर महेश्वर घिमिरे भन्छन्, सातवटै प्रदेश राजधानीसम्म प्रदेशभरका सबै स्थानीय तहका केन्द्र पक्की सडक सञ्जालले जोडिएपछि सवारीसाधनको आवतजावत सहज हुनेछ। यसले दिगो विकास गर्दै जीवनशैली गुणस्तरीय हुने अपेक्षा गरेका छौं। रूपान्तरणकारी योजना अन्तर्गत प्रादेशिक एवं स्थानीय सडक निर्माण तथा सुधार कार्यक्रम सञ्चालन कार्यविधिमा १० किलोमिटरसम्मको सडकका लागि संघीय सरकारले ६५ प्रतिशत, प्रदेशले १० र स्थानीय तहले २५ प्रतिशत लागत साझेदारी बेहोर्नुपर्नेछ। त्यस्तै १० किलोमिटरभन्दा बढी २० किलोमिटरसम्म संघले ७०, प्रदेशले १० र स्थानीय तहले २० प्रतिशत र २० किलोमिटरभन्दा बढी लम्बाइ भएको सडकका लागि संघीय सरकारबाट ७५, प्रदेशबाट १० र सम्बन्धित स्थानीय तहबाट १५ प्रतिशत लागत साझेदारीमा सडक निर्माण हुने उल्लेख गरिएको छ। स्थानीय पूर्वाधार विभागका महानिर्देशक ईश्वरचन्द्र मरहठ्ठाका अनुसार सातवटै प्रदेशमा गरी ३९९ किलोमिटर पक्की सडक सञ्जाल निर्माण हुनेछ। सरकारले पक्की सडक निर्माण गर्दा कच्ची ट्रयाकसमेत नखुलेका स्थानीय तहलाई उच्च प्राथमिकता दिइने छ भन्नुले पनि खासगरि ग्रामीण जनजीवनमा जीवनजलको काम गरेको छ। बागमतीमा १३३९ किमि सडक यस अनुसन्धानमा सातमध्ये एक बागमती प्रदेश लिइएको छ। मुलुककै राजधानीसमेत रहेकाले बागमती प्रदेशले समग्र प्रदेशको प्रतिनिधित्व गर्ने अपेक्षा लिइएको छ। २०,३०० वर्गकिलोमिटर क्षेत्रफलमा रहेको बागमतीमा ५५,२९४५२ जनसंख्या छ। प्रदेशको भौतिक पूर्वाधार विकास मन्त्रालयको यातायात पूर्वाधार निर्देशनालयका निमित्त निर्देशक डा सहदेवबहादुर भण्डारीका अनुसार, प्रदेशमा २४ राजमार्ग छन् जसको लम्बाई २४१३ किलोमिटर छ भने २०२ प्रदेश मार्ग छन् जसको लम्बाई ४६९६ किलोमिटर छ। यसैगरी, २० हजार किलोमिटर स्थानीय सडक छ भने प्रदेश सरकारले ७३ करोड ६७ लाख ४३ हजार रुपैयाँमा ३१ पुल निर्माण गरिसकेको छ। २०७७७८ मा मात्र बागमतीले एक अर्ब रुपैयाँ पुललाई छुट्याएको छ जसमा १२० पुल र १३ झोलुंगे पुल बन्दैछन्। बागमती प्रदेश सरकारले पछिल्लो दुई वर्षमा एक हजार तीन सय ३९ किलोमिटर सडक निर्माण गरेको छ। मन्त्रालय मातहतका विभिन्न कार्यालयले तीन सय २० किलोमिटर ग्राभेल सडक र २४ किलोमिटर ढलानसडक निर्माण गरेको भौतिक पूर्वाधार तथा विकासमन्त्री रामेश्वर फँुयालको भनाइ छ। सडक विकासको इन्जिन यातायात विश्वव्यापी आवश्यकता हो। सडकबिना यातायात असम्भवजस्तै हुन्छ। सडकको पहुँच भयो भने शिक्षा र स्वास्थ्यमा पहुँच पुग्छ, विभागका पूर्वमहानिर्देशक केशव शर्मा भन्छन्, सडकका बहुआयामिक फाइदा हुन्छन्। सडकले ढुवानी सहज हुन्छ। सडक भए मात्र राज्यको उपस्थिति हुन्छ। विकासको इन्जिन भनेकै सडक हो जसले अरू डिब्बाहरू तान्ने उनको बुझाइ छ। अर्थात् सडक बनेपछि क्रमशः विकासका थुप्रै आयाम थपिन थाल्छन्। जसले जनजीवन सहज मात्र बनाउँदैन बरु समग्र जीवनशैलीमा नै परिवर्तन ल्याउन थाल्दछ। खासगरी संघीयता सुरु भएयता ७५३ स्थानीय सरकार बनेपछि जनप्रतिनिधिबीच सडक खन्ने होड नै बढेको छ। यसले जथाभावी सडक खन्ने र बिनायोजना लगानी गर्दा लगानी नै यसै खर्च भएको पनि देखिएको छ। प्रतिफल नदिने सडक बने भने सरकार र नागरिक दुवैलाई घाँडो हुन्छ, त्यस्ता थुप्रै सडक पनि छन्, शर्मा थप्छन्, सडक निर्माणमा जथाभावी डोजर चलाउने जुन लहर आएको छ त्यो विकासको अवरोधक पनि छ भन्ने सरोकारवाला सबैले बुझ्नुपर्छ। गुणस्तरीय सडक भने विकासको वाहक भएको उनको भनाइ छ। सडकसँग सम्बन्धित सरोकारवाला निकायबीच कामका लागि समन्वय र सहकार्यमा स्पष्टता नहुँदा सडक निर्माणमा ठूलो समस्या छ। भूगोलका कारण नेपालमा सडक निर्माण खर्चिलो भएको इन्जिनियरहरूको भनाइ छ। दक्ष प्राविधिक जनशक्ति कम छन् भने सडकका लागि चाहिने कच्चा पदार्थ र श्रमिक अभाव छ, शर्मा भन्छन्, सरकारी निकायबीच समन्वय नहुनु ठूलो चुनौती हो। एउटा ठेकेदारले जति योजना लिए पनि हुन्छ जहिले सके पनि हुन्छ, उसको क्षमता र दक्षतामा मापदण्ड छैन। उनका अनुसार, राजनीतिक दबाबका भरमा ठेक्का लागिसक्नु मुलुककै लागि दुर्भाग्य हो। नेपाल सरकारले आगामी आर्थिक वर्ष २०७८७९ को बजेटमा राष्ट्रिय राजमार्ग प्राधिकरण बनाएर अघि बढ्ने संकेत गरेको छ। दिगो विकासको आधार नै सडक संयुक्त राष्ट्रसंघ चार्टरका अनुसार, विकासले सामाजिक अवस्था पनि सुधार गर्छ। विकासमा सामाजिक विकास मात्र पर्दैन, सँगै सामाजिक, सांस्कृतिक र संस्थागत विकास पनि गर्छ। सडक सञ्जाल निर्माण हुनु भनेको यी सबै विकासको आधार खडा हुनु हो। जनताको जीवनशैलीमा परिवर्तन देखिए मात्र देशको विकास भएको देखिन्छ भन्ने विकासविद्हरूको भनाइ विश्लेषण गर्ने हो त्यो सडकबाटै सुरु भएको देखिन्छ। सडक निर्माणमा अनेक समस्या देखिए पनि यसका बाबजुद बनेका सडक सञ्जालले अन्ततः विकास नै हुने हो। अझ दिगो विकासका लागि सडक पुल बन्ने हो भने नागरिकको जीवनशैली उच्च हुनेमा दुईमत छैन। मुलुकभर भौगोलिक र आर्थिक क्षेत्रहरूलाई जनजीवनसँग जोड्दै राष्ट्रिय यातायात प्रणालीको गुणस्तरीय विकास गर्नु आजको आवश्यकता हो। यसका लागि मुख्य आधार सडक भए पनि रेलमार्ग, हवाईमार्ग, जलमार्ग, सुरुङमार्ग, फ्लाईओभर, केबुलकार आदि अनेक विकल्प पनि छन्। तर झन्डै ९० प्रतिशतले उपभोग गर्ने सडक सञ्जाललाई गुणस्तरीय व्यापकता दिने हो भने गरिबी निवारणदेखि पर्यटन प्रवद्र्धन हुँदै समग्र दिगो विकास हुने देखिन्छ जसले अन्ततः नागरिकको जीवनशैलीमै आमूल परिवर्तन ल्याउने छ।"
धोबीखोला कोरिडोरमा वृक्षारोपण,"काठमाडौं : वातावरण संरक्षण गरी हरियाली कायम गर्ने उद्देश्यले काठमाडौं महानगरपालिकामा वृक्षारोपण सुरु भएको छ । शनिबार सडकको दायाँबायाँ पेटीमा वृक्षारोपण गर्दै सुरुवात गरिएको हो । काठमाडौं निर्वाचन क्षेत्र नम्बर ५ प्रदेश निर्वाचन नम्बर १ को वडा नम्बर २, ४ र ५ को सडक पेटीमा वृक्षारोपण गरिनेछ । बिरुवा रोप्न मिल्ने सडक छेउ तथा अरू स्थानमा वृक्षारोपण गरिनेछ । हरियाली प्रवर्द्धन उपभोक्ता समितिले वृक्षारोपण कार्यक्रम आयोजना गरेको हो । जसमा डिभिजन बन कार्यालय काठमाडौंको सहयोग रहेको छ। कल्की, चाप, ज्याकरान्डा, समिलगायत ३ सय ७५ बिरुवा रोपिएको उपभोक्ता समितिका अध्यक्ष गणेश श्रेष्ठले बताए । प्रदेश सांसद नारायण सिलवालको पहलमा बागमती प्रदेशको उद्योग पर्यटन वन तथा वातावरण मन्त्रालयको कार्यक्रम अन्तर्गगत काठमाडौंमा हरियाली प्रवर्द्धन गर्न यो योजना ल्याइएको हो । शनिबार वृक्षारोपण कार्यक्रममा एमाले केन्द्रीय सदस्य तथा प्रदेश सांसद नारायण सिलवाल र संविधानसभा सदस्य रत्न गुरुङका पनि सहभागी थिए। साथै काठमाडौं महानगर४ का अध्यक्ष मोहन विष्ट सदस्य, धुव्र त्रिपाठी, दिनेश महर्जनलगायत सहभागी उक्त कार्यक्रममा स्थानीय र समाजसेवीलगायतको उपस्थिति थियो । वृक्षारोपणमा सहभागी काठमाडौं जिल्ला वन अधिकृत बद्रीकुमार कार्कीले आउँदा दिनमा समेत वृक्षारोपणमा सहयोग गर्ने बताए । कार्यक्रममा एमाले केन्द्रीय सदस्य तथा प्रदेश सांसद सिलवालले वृक्षारोपण गरिएकोमा खुसी व्यक्त गर्दै सम्पूर्ण सहभागीलाई धन्यवाद व्यक्त गरे । काठमाडौंको सडक हरियाली बनाउने आफूहरूको योजना रहेको उनले सुनाए । अघिल्लो साल पनि ती क्षेत्रमा वृक्षारोपण गरिएको थियो । सडक छेवैमा रोपिएका ती वृक्षहरू बिस्तारै हुर्कंदै छन् । गत वर्षदेखि निरन्तर जारी वृक्षारोपण कार्यक्रम यस वर्ष सकिनेछ ।"
सर्लाहीमा जेसिबीको बकेटले हिर्काएर वडाध्यक्षको हत्या,"मलंगवा : सर्लाहीको ईश्वरपुर नगरपालिका३, भक्तिपुरका वडाध्यक्ष सूर्यकुमार श्रेष्ठको शुक्रबार राती हत्या गरिएको छ। जेसिबीले ठक्कर दिई वडाध्यक्ष श्रेष्ठको हत्या गरिएको जिल्ला प्रहरी कार्यालय सर्लाहीका प्रहरी उपरीक्षक संतोष सिंह राठौरले जानकारी दिए। जेसिबी चालकसँग विवाद हुदाँ रिसको झोकमा चालकले जेसिबीले ठक्कर दिई हत्या गरिएको प्रहरीले जनाएको छ। भक्तिपुरमा केही दिनदेखि पुरानो सरकारी पोखरी खनेर स्तरोन्नति गर्ने काम भइरहेको थियो। शुक्रबार राती अबेरसम्म वडाध्यक्ष श्रेष्ठ, जेसिबीका ठेकेदार प्रेमराज दाहाल र जेसिबी चालक रविन भन्ने हर्कबहादुर तामाङले नजिकैको होटलमा सँगै खाजा खाएका थिए। राती १० बजेपछि खाजा खाएर फर्किने क्रममा जेसिबका चालक तामाङसँग वडाध्यक्ष श्रेष्ठको विवाद भएको थियो। सोही क्रममा पोखरी खनेको स्थानमा पुगेपछि चालक तामाङले जेसिबी चलाएर वडाध्यक्ष श्रेष्ठलाई जेसिबको बकेटले ठक्कर दिएर लडाएको र त्यसपछि माटोले पुरेको देखिएको प्रहरी उपरीक्षक (एसपी) राठौरले बताएका छन्। घटना पूर्व रिस्वी वा पूर्व योजनामा भएको देखिदैन्, एसपी राठौरले भने, केही बेर अगाडिको भएको झगडाको आवेशमा आई हत्या गरिएको प्रारम्भिक अनुसन्धानले देखिन्छ। घटनाबारे जानकारी पाउनासाथ तत्कालै प्रहरी टोली घटनास्थलमा पुगेर अचेत अवस्थामा रहेका वडाध्यक्ष श्रेष्ठलाई जिल्ला अस्पताल मलंगवा ल्याएका थिए। अस्पताल ल्याउँदा चिकित्सकले मृत घोषणा गरेका थिए। वडाध्यक्ष श्रेष्ठको शव अहिले पोष्टमार्टमका लागि जिल्ला अस्पताल मलंगवामा मै राखिएको छ। प्रहरीले घटनामा संलग्न भएको आरोपमा जेसिबीका ठेकेदार ईश्वरपुर नगरपालिका३, कै ३५ वर्षीय प्रेमराज दाहाल र जेसिबीका चालक बरहथवा नगरपालिका१, का ३८ वर्षीय रविन भन्ने हर्कबहादुर तामाङलाई नियन्त्रणमा लिएको छ। दाहाललाई घटना लगत्तै नियन्त्रणमा लिइएको र फरार रहेका जेसिबी चालक तामाङलाई शनिबार बिहान ५:४० बजेतिर लालबन्दीबाट पक्राउ गरिएको एसपी राठौरले बताए। उनीहरु दुवैलाई अहिले जिल्ला प्रहरी कार्यालय मलङ्गवाको हिरासतमा राखिएको छ। घटनाबारे थप अनुसंधान भइरहेको एसपी राठौरले जानकारी दिएका छन्।"
विद्युत् प्राधिकरणले ८ तले भवन बनाउने,काठमाडौं : नेपाल विद्युत् प्राधिकरणले केन्द्रीय कार्यालयको नयाँ भवन निर्माण गर्ने भएको छ। स्थान अभावका कारण दैनिक कार्य सञ्चालनमा कठिनाइ उत्पन्न भएपछि प्राधिकरणले नयाँ भवनको प्रस्ताव अघि सारेको हो। काठमाडौं महानगरपालिका वडा नं २८ दरबारमार्गस्थित केन्द्रीय कार्यालय भवन परिसरको दक्षिणी भागमा उक्त भवन निर्माण हुने बताइएको छ। प्राधिकरणले शुक्रबार काठमाडौंमा सार्वजनिक सुनुवाइ गर्दै यसबारे जानकारी दिएको हो। सार्वजनिक सुनुवाइको क्रममा प्राधिकरणले भवन निर्माणका लागि तयार पारेको प्रारम्भिक वातावरणीय परीक्षण (आईईई) प्रतिवेदनसमेत सार्वजनिक गरेको थियो। जसअनुसार ८ तले भवनको लागत ६२ करोड १५ लाख लाग्ने बताइएको छ। कर्पोरेट कार्यालय भवन आयोजना यही आर्थिक वर्षभित्र सुरु भइसक्ने बताइएको छ। यसका लागि सरकारले प्रारम्भिक वातावरणीय परीक्षण रिपोर्ट अनुमोदन गरिसकेपछि प्राधिकरणको भवन निर्माणको काम अघि बढ्नेछ। यद्यपि काठमाडौँं महानगर र भवन निर्माणको छुट्टाछुट्टै मापदण्ड भएकाले परियोजना प्रभावित हुन सक्ने प्राधिकरणका निर्देशक किरणकुमार श्रेष्ठले बताए। तर पनि तिहारपछि निर्माण कार्य सुरु हुने श्रेष्ठको भनाइ छ। प्राधिकरणका उच्च कर्मचारीहरूका अनुसार प्राधिकरणको आफ्नै भवन अभावका कारण कार्यालयहरू विभिन्न स्थानमा भाडा तिरेर राख्नुपर्ने बाध्यता थियो। यसले नियमित कार्य सम्पादनमा कठिनाइ आएको थियो। प्रस्तावित कर्पोरेट भवनका सटर भाडामा लगाएर आर्थिक आम्दानीसमेत गर्ने लक्ष्य प्राधिकरणले राखेको छ। श्रेष्ठका अनुसार प्राधिकरणले लैनचौर र स्वयम्भूमा पनि नयाँ भवन निर्माण गर्ने भएको छ। १० वर्षअघिदेखि नै कर्मचारीका लागि पर्याप्त स्थान नहुँदा काम गर्न कठिनाइ महसुस भएको थियो। त्यसबेला नै नयाँ भवन निर्माण गर्नुपर्छ भन्ने कुरा उठेको थियो। अब यो भवन निर्माण सम्पन्न भएपछि काम गर्न धेरै सहज हुनेछ नेपाल विद्युत् प्राधिकरणका निर्देशक किरणकुमार श्रेष्ठले बताए।
भारतीय श्रमिकलाई फिर्ता पठाइयो,परासी : पश्चिम नवलपरासीका विभिन्न सीमावर्ती नाकाबाट छिरेका खेत रोप्ने भारतीय श्रमिकलाई बिहीबार फिर्ता पठाइएको छ। सीमावर्ती नाकामा आउजाउमा रोक लगाइए पनि करिब दुई हजारभन्दा बढीको संख्यामा भारतीय श्रमिक जिल्ला छिरेको समाचार अन्नपूर्ण पोस्ट्मा प्रकाशित भएको थियो। ठूलो संख्यामा श्रमिक छिरेसँगै नाकाको कडाइ फितलो देखिएपछि प्रमुख जिल्ला अधिकारी धर्मेन्द्रकुमार मिश्रसहित सशस्त्र र नेपाल प्रहरीका जिल्ला प्रमुखहरूको टोली आफैं पुगेर उनीहरूको खोजी गरेको थियो। जिल्लाका विभिन्न ठाउँमा समूह बनाएर हिँडिरहेका भारतीय श्रमिकलाई नियन्त्रणमा लिएर उनीहरू जताबाट आएको हो त्यतै फर्काइएको प्रमुख जिल्ला अधिकारी मिश्रले बताए। उनीहरूलाई फिर्ता पठाउन प्रहरीले गाडी र ट्याक्टरको व्यवस्था गरेर महेशपुरको नाकासम्म पुर्याएको थियो। त्यहीबाट उनीहरू भारततर्फ गएका हुन्। अझै पनि श्रमिकहरूको निगरानी गरी खोजी भइरहेको मिश्रले बताए। प्रमुख नाका बन्द रहेकाले सुरक्षाकर्मीको आँखा छलेर उनीहरू खेत र अन्य बाटो प्रयोग गरेर जिल्ला छिरेको प्रमुख जिल्ला अधिकारी मिश्रको भनाइ छ। हरेक वर्ष खेत रोप्ने समयमा कामको खोजी गर्दै भारतको उत्तर प्रदेश र बिहारबाट श्रमिक जिल्लामा आउने गरेका छन्। भारतमा भन्दा नेपालमा ज्याला बढी पाइने भएकाले रोपाइको समयमा उनीहरू नेपाल आउने गर्दछन्।
इटहरीका किसानलाई बोयर जातका बोका,धरान : सुनसरीको इटहरी उपमहानगरपालिकाका किसानलाई बोयर जातको बोका वितरण गरिएको छ । इटहरी उपमहानगरपालिकाले अगुवा किसानलाई बाख्रा पालनमा आम्दानी बढाउने उद्देश्यले २१ वटा वोयर जातका वीऊवोका वितरण गरेको छ । बाख्रा पालन व्यवसाय गर्दै आएका कृषकहरुलाई इटहरी उपमहानगरपालिकाकी उपमेयर लक्ष्मी गौतमले बीउ बोका वितरण गरिन् । उनले १३ कृषि फार्म संचालन गरेका कृषक र आठ वटा बोका बाख्रा पकेट क्षेत्र लागु भएको इटहरीको १८ नम्बर वडाको सिंहदेवी कृषिशहकारी संस्थामा आबद्ध कृषी समुहलाई बोका वितरण गरेको बताइन्। इटहरी उपमहानगरपालिका पशुपंक्षी शाखा प्रमुख दुर्गा श्रेष्ठले प्रधानमन्त्री कृषि आधुनिकिकरण कार्यक्रम अन्र्तगत कृषि फर्म संचालक कृषकहरुलाई ७५ प्रतिशत अनुदानमा वितरण गरिएको बताए । कृषि समुहमा वतरण गरिएको बोक खरिदमा कृषकको ३३ प्रतिशत लागत साझेदारी रहेको छ । त्यहाँका कृषकहरुलाई केहि दिन भित्रैमा सय वटा वोयर जातका बाख्राका पाठी वितरण गर्ने कार्यक्रम रहेको उपमेयर गौतमले जानकारी दिइन् । उनले कृषकलाई वितरित गरिएको बोकाको मूल्य ५० हजारदेखि १ लाख ५० हजारसम्म रहेको बताइन् । गत वर्ष वितरित बाख्राबाट जन्मिएको ६ महिनाको एउटा पाठो ६५ केजीसम्म भएपछि मासु उत्पादनमा कृषकलाई धेरै आम्दानी हुने भएकाले उपमहानगरले बोका वितरण गरेको उपमेयर गौतमको भनाई छ ।
रोकिएका त्रिविका सबै परीक्षा यसै वर्ष हुने : विद्यार्थीले रोजेको केन्द्रमा परीक्षा,"काठमाडौं : त्रिभुवन विश्वविद्यालय परीक्षा नियन्त्रण कार्यालय (पनिका)ले रोकिएका सबै परीक्षा यस वर्ष नै गर्ने भएको छ। कोरोना भाइरसका कारणले पनिकाले परीक्षाको क्यालेन्डर नै खल्बलिएपछि पनिकाले यस वर्ष रोकिएका सबै परीक्षा सम्पन्न गर्ने तयारी गरेको हो। परीक्षा नियन्त्रक पुष्पराज जोशीले गत वर्षदेखि रोकिएका सबै परीक्षा यसै वर्ष सकेर परीक्षा क्यालेन्डरलाई नियमित गराइने बताए। कोरोना भाइरसको तेस्रो लहर आए पनि हामी स्वास्थ्यका मापदण्ड लागू गरेर परीक्षा सञ्चालन गर्दछौँ, उनले भने, भरसक भौतिक उपस्थितिमा परीक्षा गर्नेछौँ, त्यो सम्भव नभए पनि अनलाइनबाट परीक्षा गरेर क्यालेन्डलरलाई पहिल्यकै अवस्थामा पुयाउँछौँ। त्रिविको गत वर्ष भदौमा हुनेपर्ने स्नातक तह पहिलो वर्षको परीक्षा कोभिड१९ का कारणले हुन सकेको छैन। पनिकाले स्नातक दोस्रो वर्षको परीक्षा आगामी साउन ४ गते र पहिलो वर्षको परीक्षा साउनको १० गतेदेखि सुरु गर्न थालेको छ। त्यसपछि स्नातक तह कानुनको प्रथम वर्षको परीक्षा र स्नातकोत्तर तह दोस्रो वर्षको परीक्षा गर्ने तयारीमा पनिका रहेको छ। परीक्षा नियन्त्रक जोशीका अनुसार दशैँअगाडि २०७७ सालका परीक्षा सम्पन्न र दसैँपछाडि २०७८ सालका परीक्षा शुरु गर्ने तयारी छ। दसैंपछाडि स्नातक तहका चारै वर्ष र स्नातकोत्तर तहको प्रथम वर्षको परीक्षा गरिने जोशीले बताउ। दसंअगाडि हुने परीक्षामा दुई लाख ५० हजार विद्यार्थी र दसैंपछाडिको परीक्षामा करीब छ लाख परीक्षार्थी सहभागी हुने उनले जानकारी दिए। विद्यार्थीलाई पायक पर्ने परीक्षा केन्द्र पनिकाले विद्यार्थीलाई पायक पर्ने परीक्षा केन्द्र तोक्ने भएको छ। कोरोना भाइरसका कारण घर गएका परीक्षार्थीलाई सहज होस् भनेर पनिकाले विद्यार्थीले रोजेको परीक्षा केन्द्रमा परीक्षा दिलाउने व्यवस्था गरिएको जोशीले बताए। योसँगै अब त्रिविको परीक्षा दिनका लागि काठमाडौँ आउने बाध्यता हटेको छ। हामीले विद्यार्थीलाई परीक्षा फारामसँगै आफूलाई पायक पर्ने परीक्षा केन्द्र पनि छान्न भनेका छौं, उनले भने, विद्यार्थीले जुन परीक्षा केन्द्र रोज्छन् त्यही परीक्षा केन्द्रमा गएर परीक्षा दिन पाउने छन्। रासस"
पर्सामा चट्याङ लागेर किसानको मृत्यु,वीरगन्जः पर्साको जिरभवानी गाउँपालिकामा शनिबार बिहान चट्याङ लागेर एक किसानको मृत्यु भएको छ । जिराभवानी गाउँपालिका वडा नम्बर ३ का ६५ वर्षीय राजेशवर साह तेलीको चट्याङ लागेर मृत्यु भएको हो । वडा नम्बर २ मा रहेको आफ्नो खेतमा बिहान काम गर्न गएका बेला अचानक चट्याङ लागेर घटनास्थलमै उनको मृत्यु भएको इलाका प्रहरी कार्यालय पटेर्वासुगौलीका प्रहरी निरीक्षक रामकाजी थापाले जानकारी दिए । मृतक तेलीको शव पोष्टमार्टमका लागि वीरगन्जस्थित नारायणी अस्पतालमा पठाइएको प्रहरीले जनाएको छ ।
गाईले नब्याउँदै दूध दिन थालेपछि,"पोखरा : पोखरा महानगरपालिका२१ फेदीपाटनका मुक्ति पौडेल कात्तिकको अन्तिममा व्याउनुपर्ने गाईले छ महिनाअघि नब्याउँदै दूध दिन थालेपछि दङ्ग छन् । विसं २०७७ माघ २ गते परम्परागत तवरले बहर लगाएर प्रजनन् गराइएको गाई आगामी कात्तिकमा व्याउने भन्दै ढुक्क बनेका पौडेललाई जेठको २६ गते राति एकाएक गाईको थुनबाट दूध गोठमा आफैं झरेको देख्दा अचम्भित भए । साढे दुई वर्षको मिनिजर्सी सो बाच्छीले त्यसयता प्रत्येक दिन बिहान बेलुका दुई दुई लिटरका दरले दूध दिन थालेपछि यतिखेर उहाँको घरमा गाई हेर्न छिमेकीहरु पुग्न थालेका छन् । उनले भने, दूध भने कहिल्यै पनि फाटेन । अहिले खाएर बाँकी रहेको दूध दही बनाएर मोत्था घ्यू पनि राम्रो लाग्ने गरेको छ । गाई नव्याउँदै दूध दिने विषय बिरलै हुने गरेको बताउने पशु चिकित्सक डा मधु तिमिल्सिना हर्मनको कारणबाट यस्ता दुर्लभ घटना हुने धारणा राख्छन्। नब्याउँदै गाईले दिएको दूध खाँदा भने कुनै समस्या हुँदैन । उन्नत जातका गाईका बाच्छीले पहिलो बेतमै प्रोगेस्टोन हर्मन वृद्धिले दूध उत्पादन गर्ने भएको कारण नव्याउँदै दूध दिन थालेको हो, उनले भने, यस अवस्थाका गाईमा थुनेलो हुने समस्या आउने भएकाले कल्चौडा सफा राख्ने, थुनमा बेटाडिन लगाउने गर्नु पर्दछ । नब्याउँदै गाईले दूध दिन थालेपछि दङ्ग परेका निर्मलपोखरी गाविसका पूर्व उपाध्यक्ष समेत रहेका पौडेल र उहाँकी श्रीमती सीतालाई यतिखेर गाई हेर्न आउने छिमेकीलाई गाईका बारे बताउन भ्याइनभ्याइ छ । गोठमा दुई वटा ब्याउने भैंसी भएर पनि गाई पाल्ने इच्छा जागेको कारण आफूले बाच्छीको खोजीमा रहेको बेला स्थानीय दलित समुदायका एक व्यक्तिमार्फत २०७६ पुस १७ गते ल्याएर गोठमा बाँधिएको हो । वेवारिसे अवस्थाको गाईको बाच्छी ल्याइदिने उनलाई पौडेलले एक हजार रुपैयाँ पारिश्रमिक समेत दिएका थिए। शुरुमा राम्रो आहारा एवं पानी समेत पर्याप्त नखाएको आवस्थामा फेला परेको बाच्छी गोठमा ल्याएपछि भने राम्रै स्याहारसुसार पाएको सीताले जानकारी दिए । दुब्लो, हिंड्डुल गर्न समेत खासै नसक्ने कमजोर अवस्थाको बाच्छीले शुरुको दिनमा पानी समेत नखाएकै कारण बाख्राको जुत्तो जस्तै गोट्टा दिसा गरेको बताउँदै उनले आफूहरुले स्याहारसुसार गर्न थालेपछि दिन प्रतिदिन राम्रो हुँदै गएको अनुभव सुनाए । छिमेकमै जन्मेको सो बाच्छी माया नपाएपछि व्यवारिसे बनेको प्रत्यक्ष देख्ने स्थानीयवासी अहिले भने नब्याउँदै दूध दिन थालेपछि दङ्ग परेका छन् । त्यसअघि सो बाच्छी करीब ४५ दिनसम्म पोखरा १७ स्थित विरुवा फाँटमा खुल्ला आकाशमुनि बस्न बाध्य थियो । पशुहरु आफू हेलित भएपनि स्याहारसुसार पाएमा बहुगुणी हुन्छन् भन्ने तथ्यलाई यसले पुष्टि गरेको स्थानीयवासी पण्डित कृष्णप्रसाद पौडेलले बताए । बाच्छाबाच्छी हुर्काउनभन्दा दूधलाई महत्व दिने हाम्रो समाजमा जीवन मरणको अन्तिम अवस्थामा पुगेको वेवारिसे बाच्छीले ब्याउनुभन्दा छ महिना अघि दूध दिएर समाजलाई गम्भीर भएर सोच्नु पर्ने अवस्था सिर्जना गरेको छ । आफ्नो ६६ वर्षीय जीवनमा यस्तो पहिलो बेतै बाच्छीले नब्याउँदै दूध दिएको यसअघि नदेखेको र सुनेको पनि थिइन आज त दूध नै खाने अवसर मिल्यो, उनले थपे, गाईको दूधमा अरुको भन्दा नमीठो भने छैन, पशुले हामीले गर्ने व्यवहारकै आधारमा सेवा दिने गर्दछन् ।"
लोघेकर दामोदरकुण्डका विद्यार्थीको नाममा अनिवार्य बैंक खाता,"जोमसोम : मुस्ताङको लोघेकर दामोदरकुण्ड गाउँपालिकाले आर्थिक वर्ष २०७८७९ देखि विद्यार्थीको नाममा अनिवार्य बैंक खाता खोल्ने भएको छ। बिहीबार नवौँ गाउँसभामा प्रस्तुत बजेटमा विद्यार्थीको नाममा अनिवार्य बैंक खाता सञ्चालन गरिने जनाइएको छ। पालिका उपाध्यक्ष ढोका गुरुङद्वारा प्रस्तुत बजेटमा पालिकाको बृहत्तर शैक्षिक विकासका लागि स्थानीय तहको महत्वपूर्ण योगदान रहने उल्लेख गर्दै अबको नयाँ शैक्षिक सत्र सुरुसँगै विद्यार्थीको नाममा बैंक खाता सञ्चालन गरी उच्चशिक्षा अध्ययनलाई सहज तुल्याउने जनाइएको छ। लोघेकर दामोदरकुण्ड गाउँपालिकाले पालिकाभित्रका ८ वटै सामूदायिक विद्यालयमा अध्ययनरत विद्यार्थीका अभिभावकसँगको संयुक्त रुपमा साझेदारी गर्दै विद्यार्थीका नाममा अनिवार्य बैंक खाता सञ्चालन गर्ने जनाइएको हो। यसका लागि सार्वजनिक गरिएको बजेटमा ५ लाख बजेट बिनियोजन गरिएको अध्यक्ष लोप्साङ छोम्फेल बिष्टले जानकारी दिए। पालिकाभित्रका ८ वटै विद्यालयमा पढ्ने विद्यार्थीको नाममा हामी बैंक खाता खोल्ने तयारी गरेका छौँ, अध्यक्ष बिष्टले भने, अभिभावकको तर्फबाट २ सय र पालिकाबाट २ सय गरी मासिक ४ सय विद्यार्थीको बैंक खातामा दाखिला हुन्छ। यसरी जम्मा भएको एकमुस्ट पैसा उच्चशिक्षा अध्ययन गर्दा विद्यार्थीलाई उपलब्ध गराइने छ। गाउँपालिकाका सबै विद्यालयमा अहिले करिब ३ सय विद्यार्थी अध्ययनरत रहेको अध्यक्ष बिष्टले जानकारी दिए। पालिकाले विनियोजन गरेको बजेट अपुग भएमा पालिकाले नै थप बजेट छुट्याउन सक्ने अध्यक्ष बिष्टको भनाई छ। कक्षा १ देखि ८ सम्म पढाई सञ्चालन हुने सो पालिकामा सबै कक्षाका विद्यार्थीलाई समान रुपमा बैंक खातामा रकम दाखिला हुनेछ। उच्चशिक्षा अध्ययन गर्दा विद्यार्थी र अभिभावकलाई आर्थिक भार नपरोस र उच्चशिक्षाको अवसरबाट बञ्चित हुन नपरोस भन्ने उद्देश्यले विद्यार्थीका नाममा बैंक खाता खोल्ने निर्णय पालिकाले गरेको अध्यक्ष बिष्टले बताए। यो निर्णयसँग लोघेकर दामोदरकुण्डमा पढ्ने विद्यार्थीको खातामा अब वार्षिक ४ हजार ८ सय रुपैयाँ जम्मा हुने पक्का भएको छ। यस्तै, लोघेकर दामोदरकुण्ड गापाको बजेटमा निजी क्षेत्रको समेत सहभागी हुने जनाइएको छ। उपल्लो मुस्ताङको जिग्मे फाउन्डेसनले शिक्षा, स्वास्थ्य, पूर्वाधार र संस्कृति संरक्षण लगायतमा बजेट खर्च गर्ने गरी २ करोड १० लाख लागतको कार्यक्रम सञ्चालन गर्ने भएको हो। यसैगरी पाईला नेपालले पालिकाभित्रका अपांगता भएका विद्यार्थीहरुको सिकाई सहजीकरण गर्ने उद्देश्यले ३ लाख ९७ हजार लागतको कार्यक्रम सञ्चालन गर्ने सम्झौता गरेको छ। भौगोलिक रुपले अत्यन्तै विकट मानिएको लोघेकर दामोदरकुण्डले शिक्षा, स्वास्थ्य, कृषि, पर्यटन र पूर्वाधार निर्माण लगायतलाई प्राथमिकतामा राखेर २६ करोड ८९ लाख ७७ हजारको अनुमानित बजेट पेश गरेको हो। लोघेकरले चालु खर्चतर्फ १० करोड ५० लाख ७५ र पँुजिगत विकास खर्च १४ करोड २४ लाख ८५ हजार विनियोजन गरेको छ। यो बजेटमा निजी क्षेत्रको कार्यक्रममा खर्च हुने २ करोड १३ लाख ९७ हजार समावेश गरिएको छ। निजी क्षेत्रले तय गरेको बजेट उनीहरु स्वंयमले श्रोतसाधन जुटाएर खर्च गर्नेछन् भने सोको अनुगमन पालिकाले गर्ने सम्झौता गरिएको छ। पालिकाको सार्वजनिक बजेटमा संघीय सरकारबाट आउने वित्तिय समानिकरण, सशर्त, विशेष समपुरक र राजश्व बाँडफाँडको बजेट १७ करोड ८२ लाख ५६ हजार छ । यस्तै, प्रदेशतर्फबाट विभिन्न शीर्षकमा आउने बजेट ३ करोड ६१ लाख ३८ हजार रहेको छ। बजेटमा गाउँपालिकाको आन्तरिक श्रोत १५ लाख र पालिकाको मौज्याद ५० लाख बजेटमा समावेश गरिएको छ।"
विपक्षी पाँच दलका शीर्ष नेतासँग अन्तक्रिया,"काठमाडौ्र : विपक्षी पाँच दलीय गठबन्धनको अन्तरक्रिया जारी छ । नयाँ बानेश्वरस्थित संसद् भवनको लोत्से हलमा कार्यक्रम सुरु भएको हो । अन्तक्रियामा नेपाली कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, एमाले वरिष्ठ नेता माधवकुमार नेपाल, जनता समाजवादी पार्टीका नेता राजेन्द्र श्रेष्ठलगायत विपक्षी दलका शीर्ष नेता सहभागी छन् । अन्तक्रियामा सञ्चारमाध्यममा राजनीतिक विषयमा कलम चलाउने पत्रकार सहभागी छन् । विपक्षी गठबन्धनले बिहीबार मात्र सम्पादकहरुसँग सोही हलमा अन्तरक्रिया गरेको थियो ।"
फ्लोइडको हत्यामा संलग्न पूर्व प्रहरी अधिकारीलाई साढे २२ वर्षको जेल सजाय,"वासिङटन : जर्ज फ्लोइडको हत्या गर्ने पूर्व प्रहरी अधिकारी डेरेक चौभिनलाई साढे २२ वर्षको जेल सजाय फैसला भएको छ । शुक्रबार मिनेसोटाको कानुनअनुसार उनलाई अदालतले सो सजायको फैसला गरेको सीएनएनले जनाएको छ । अश्वेत नागरिक फ्लोइड मारिएपछि त्यसमा संलग्न प्रहरी अधिकारीविरुद्ध दोस्रो तहको हत्या, तेस्रो तहको हत्या तथा दोस्रो तहको नरसंहारको आरोप लगाउँदै ३० वर्षको जेल सजाय माग गरिएको थियो । फैसलापछि संक्षिप्त प्रतिक्रिया दिँदै न्यायाधीश पिटर चाहिलले सजाय कोही कसैको भावना, बहकाउ तथा आम मानिसको विचारमा नलागी निष्पक्ष र मिनेसोटाको कानुनअनुसार गरिएको बताए । यो फैसला आम मानिसको विचारमा आधारित भएर गरेको छैन । यो निर्णय कुनै सन्देश दिनलाई पनि गर्न लागेको छैन, उनले भने, अदालतको काम भनेको विशेष तथ्य र व्यक्तिगत मुद्दाका लागि विशुद्ध कानुनको पालना गराउने हो । ४६ वर्षीय फ्लोइडलाई गत वर्ष मे २५ मा घुँडाले घाँटी थिचेर मारेको भिडियो सार्वजनिक भएको थियो । त्यस लगत्तै व्यवस्थित नश्लवाद र प्रहरी ज्यादतिविरुद्ध विश्वभर प्रदर्शन भएका थिए । भिडियोअनुसार चौभिनसँगै फ्लाइडको हत्यामा अरू चीन जना प्रहरी अधिकृत समेत संलग्न रहेका थिए । जोर्ज फ्लोइड हत्या प्रकरण : आरोपित प्रहरीसँग १२५ लाख डलर धरौटी माग जर्ज फ्लोइड हत्याका अभियुक्तको आग्रह : मुद्दा खारेज गरिदिनू अश्वेत नागरिक जर्ज फ्लोएडको हत्यामा पूर्व प्रहरी डेरेक चौभिन दोषी ठहर"
कोपा अमेरिका फुटबल : उरुग्वे क्वार्टरफाइनलमा,"रियो दी जेनेरियो : उरुग्वे कोपा अमेरिका फुटबलको क्वार्टरफाइनलमा प्रवेश गरेको छ। शुक्रबार बिहान भएको खेलमा बोलिभियालाई २० गोलले पराजित गर्दै उरुग्वे क्वार्टरफाइनलमा प्रवेश गरेको हो। उरुग्वेको जितमा एडिन्सन काभानीले एक गोल गरे। अर्को एक गोल आत्मघाती रूपमा उपहार पाएको थियो। खेलको ४०औं मिनेटमा बोलिभियाका कार्लोस लाम्पको आत्मघाती गोलबाट उरुग्वेले सुरुआती अग्रता बनाएको थियो। बल बचाउने क्रममा लाम्पले आफ्नै पोस्ट्को जाली चुमाएका थिए। त्यसपछि खेलको ७९औं मिनेटमा काभानीले गोल गर्दै उरुग्वेलाई २० को सहज जित दिलाए। लगातार विपक्षी पोस्ट्मा आक्रमण बुनेको उरुग्वेका लागि काभानीले पाएका थुप्रै अवसरलाई सदुपयोग गर्न सकेनन्। उनले खेल सकिन ११ मिनेट बाँकी छँदा फर्नान्डो टोरेसको पासलाई सदुपयोग गर्दै गोल गरेका थिए। यस जितसँगै उरुग्वेले तीन खेलबाट चार अंक जोडेको छ। समूह ए मा रहेको उरुग्वे अहिले चौथो स्थानमा छ। प्रतियोगितामा सहभागी १० टोलीमध्ये आठ टोलीले क्वार्टरफाइनलमा स्थान बनाउने भएकाले उरुग्वे पनि अन्तिम आठमा स्थान बनाएको हो। उरुग्वेसँग पराजय बेहोरेको बोलिभिया अंकविहीन रहँदै तालिकाको पुछारमा छ। बोलिभिया प्रतियोगिताबाट समेत बाहिरिसकेको छ। यस समूहमा सात अंकका साथ अर्जेन्टिना शीर्ष स्थानमा छ। दोस्रो स्थानमा रहेको पराग्वेको ६, तेस्रो स्थानमा रहेको चिलीको पाँच अंक छ। शुक्रबार बिहान भएको खेलमा पराग्वेले चिलीलाई २० गोलले पराजित गर्दै तीन अंक बटुलेको हो। पराग्वेलाई जित दिलाउन सामु र मिगुएल अल्मिरोनले एकएक गोल गरेका थिए। खेलको ३३औं मिनेटमा सामुले गोल गर्दै पराग्वेलाई सुरुआती अग्रता दिलाएका थिए। उनले मिगुएलको पासमा गोल गरेका थिए। त्यसपछि खेलको ५८औं मिनेटमा मिगुएलले पेनाल्टीमा गोल गर्दै पराग्वेलाई २० को जित दिलाए। चिलीका ग्यारी मेडेलले कार्लोसलाई फल गरेपछि पराग्वेले पेनाल्टी पाएको थियो। जसमा मिगुएलले सहजै गोल गरे। यस जितसँगै पराग्वेले पनि क्वार्टरफाइनलमा स्थान बनाएको छ। पराग्वेसँग पराजय बेहोरेको चिलीले पनि यसअघि नै क्वार्टरफाइनलमा स्थान बनाइसकेको छ। दक्षिण अमेरिकी राष्ट्रको प्रतिष्ठित कोपा अमेरिका फुटबल प्रतियोगिता ठूलो विवाद र आशंकाबीच ब्राजिलमा आयोजना भएको हो। प्रतियोगिता आयोजनाको जिम्मेवारी लिएका अर्जेन्टिना र कोलम्बियाले अन्तिम समयमा हात झिकेपछि अप्रत्याशित रूपमा ब्राजिलले जिम्मेवारी लिएको थियो। कोरोना भाइरसका कारण ब्राजिलमा समस्यामा परेका समयमा कोपा अमेरिका आयोजनाको जिम्मेवारी लिनु उचित नभएको भन्दै राजनीतिक दलका नेता, सर्वसाधारण र खेलाडीसम्मले विरोध जनाएका थिए। प्रतियोगिता आयोजना रोक्न माग गर्दै त्यहाँको सर्वोच्च अदालतमा परेको रिटसमेत परेको थियो। अदालतले रिट खारेज गर्दै प्रतियोगिता आयोजनाको बाटो खोलिदिएको थियो। १० राष्ट्रको सहभागिता रहेको प्रतियोगिता आगामी जुलाई १० सम्म हुँदैछ।"
दुई अस्पताललाई सहयोग,"नुवाकोट : नुवाकोटको दुईवटा सरकारी अस्पताललाई अक्सिजन कन्सन्ट्रेटर उपलब्ध भएको छ। राप्रपाका केन्द्रीय सम्पादन समितिका सदस्य तथा राष्ट्रिय प्रजातान्त्रिक युवक संगठनका केन्द्रीय अध्यक्ष फणीराज लोहनीको पहलमा नुवाकोट जिल्ला अस्पताल त्रिशूली र खरानीटार अस्पताललाई अक्सिजन कन्सन्ट्रेटर उपलब्ध गराइएको हो। लोहनीले सेवाको लागि युवा संस्थाको सहयोगमा प्राप्त अक्सिजन कन्सन्ट्रेटर नुवाकोट जिल्ला अस्पताल त्रिशूली र खरानीटार अस्पताललाई हस्तान्तरण गरहेका हुन्। कोभिड१९ महामारीविरुद्ध अग्रभागमा खटेका स्वास्थ्यकर्मीहरूले गरेको कार्यको उच्च प्रशंसा गर्दै सदस्य लोहनीले आफूले गरेको सानो सहयोगले कोभिड१९ विरुद्धको अभियानमा थप सहयोग हुने विश्वासका साथ उपलब्ध उपकरणले रोगको उपचारमा सहयोग प्राप्त हुने बताए। अक्सिजन कन्सन्ट्रेटरले विद्युत् आपूर्ति अवरोध नहुँदा २४ घण्टा सेवा प्रदान गर्ने जनाइएको छ। यस मेसिनको सहयोले अक्सिजन उत्पादन गरी हाल कोभिड बिरामीहरूलाई नियमित सेवा दिँदै आएको छ। खरानीटार अस्पतालमा तादी गाँउपालिकाका अध्यक्ष नारायणप्रसाद पाण्डेलाई अस्पतालका डा लक्ष्मी बोगटी र राप्रपा तादीका अध्यक्ष राजेन्द्रकुमार उप्रेतीको उपस्थितिमा उपकरण हस्तान्तरण गरिएको छ। जिल्ला अस्पताल त्रिशूलीमा अस्पतालका मेडिकल सुपरिटेन्डेन्ट डा दीपेन्द्र पाण्डे र राप्रपा विदुर नगरका अध्यक्ष प्रकाश जोशीको उपस्थितिमा उपकरण हस्तान्तरण गरिएको कार्यक्रममा राप्रपा केन्द्रीय कार्य सम्पादन समितिका सदस्य झनक प्याकुरेल, राप्रपाका जिल्ला कार्यसमितिका अध्यक्ष कुलबहादुर खड्गी, राप्रपा केन्द्रीय विधान मस्यौदा समितिका सदस्य तथा नेपाल राष्ट्रिय शिक्षक परिषद्का वरिष्ठ उपाध्यक्ष कृष्णप्रसाद पाण्डेलगायतले यस सहयोगले ग्रामीण भेगका बिरामीहरूको उपचारमा सहयोग पुग्ने बताए। लोहनीको समूहले थान्सिङ स्वास्थ्य केन्द्र र बेलकोटगढी१२ मदानपुरलाई ५५ थान पीपीई, पञ्जा, सेनिटाइजरलगायतका स्वास्थ्य सामग्रीहरू प्रदान गरिएको छ। ग्रामीणवासीलाई यसबाट सहयोग पुगेको जनाइएको छ।"
बाँदरलाई पुल,"चितवन : सुन्दा अचम्म लाग्छ। बाँदरलाई पनि पुल ! तर यो सत्य हो। संरक्षित क्षेत्रमा सवारी दुर्घटनाबाट जोगाउन त्यस्ता वन्यजन्तुका लागि पुल बनाइएको छ। संरक्षित क्षेत्रमा सवारीको ठक्करबाट थुप्रै वन्यजन्तु मारिने गर्छन्। सवारीको चाप बढी हुने स्थानमा मुख्य गरेर साना वन्यजन्तु दुर्घटनाको सिकार हुने गरेका छन्। वन्यजन्तुलाई मारिनबाट जोगाउन जिल्लामै पहिलोपटक बरण्डाभार क्षेत्रमा पुल बनाइएको हो। सुरुवातमा चितवन राष्ट्रिय निकुञ्जदेखि महाभारत पर्वत श्रृंखला जोड्ने बरण्डाभार जैविक मार्गमा यो पुल राखिएको छ। जुट र नाइलनको डोरीलाई बुनेर जाली जस्तो बनाइएको छ। त्यसमा काठ बाँधेर भर्याङ जस्तो पुल बनाइन्छ। सडकको दायाँबायाँ रुखमा डोरी टाँगेर करिब १५ देखि २० मिटरसम्मको लम्बाइको पुल बनाएको छ। यसलाई क्यानोपीब्रिज भनिन्छ। एक पटकमा २० वटासम्म बाँदर हिँड्न मिल्ने गरी यसलाई पुल जस्तै बनाइएको छ। रुखमा चढ्ने जंगली जनावर बाँदर, लोखर्के, न्याउरी मुसा र घस्रने जीवजन्तुलगायत रुखको हाँगामा बस्ने प्रजातिहरूका लागि पुल बनाइएको हो। यसले गर्दा सडकमा सवारी गुडिरहेका बेला वन्यजन्तुले सहज पार गर्न पाउँछन्। चितवनमा प्रयोगका रूपमा छवटा यस्ता पुल राखिएका छन्। यो सफल भए अन्य स्थानमा पनि बनाउँदै जाने तराई भूपरिधि कार्यक्रम (ताल)का फिल्ड प्रोग्राम एसोसिएट प्रेम पौडेलले बताए। बाँदर लगायतका साना वन्यजन्तु बढी मारिन थालेपछि आकासेपुलको अवधारणलाई प्रयोगमा ल्याएका हौं, पौडेलले भने, माथिबाटै ओहोरदोहोर गर्न सहज होला भनेर परीक्षणका रूपमा गरिएको हो। यो सफल भए अन्यत्र पनि गर्ने योजना छ। डिभिजन वन कार्यालय भरतपुर र तराई भूपरिधि कार्यक्रमको समन्वयमा पुल बनाइएको हो। ठूला मालवाहक सवारीले नभेट्ने उचाइमा पुल राखिएको छ। बाँदरले बढी ओहोरदोहोर गर्ने दुई स्थानमा ६ वटा पुल राखिएको छ। भोजाडबाट पदमपुर जाने सडक खण्डको चार स्थानमा पुल राखिएको छ। त्यस्तै, आँपटारीदेखि देवघाटतर्फ दुईवटा पुल बनाइएको छ। पुल सञ्चालनले साना वन्यजन्तुको दुर्घटनामा कमी आउने डिभिजन वन कार्यालय भरतपुरका सूचना अधिकारी बालकृष्ण खनालले बताए। मुख्य गरेर हुलमा हिँड्ने बाँदरहरू बढी दुर्घटनामा परेको पाइयो। बाँकेमा सफल भएको पाइएपछि हामीले यहाँ पनि बाँदर बढी भएको क्षेत्रमा राखेका छौं, उनले भने, पुलको प्रयोगले दुर्घटना कमी होला भन्ने आशा गरेका छौं। बाँदरलाई बढी लक्षित गरेर पुल बनाइएको हो। नेपालमा पहिलो पटक बाँके राष्ट्रिय निकुञ्जले यस्तो पुल प्रयोगमा ल्याएको थियो। त्यहाँ सफल भएपछि चितवनमा पनि प्रयोग थालिएको हो।"
खोरमा थुनिएका बालकको उद्धार,"फिदिम : विगत आठ वर्षदेखि खोरमा थुनिएका १२ वर्षीय बालकको उद्धार गरिएको छ। हिलिहाङ गाँउपालिका६ किवाका भीमप्रसाद थोक्लिहाङका १२ वर्षीय नाति सुसनलाई खोरमुक्त गरएको हो। खोरमा थुनिएका सुसनको विषयमा अन्नपूर्ण पोस्ट्मा समाचार छापिएपछि उनको उद्धार भएको हो। राष्ट्रिय बालअधिकार परिषद्, बाल हेल्पलाइन १०९८ अन्तर्गत मानव अधिकार मञ्च इलामले सुसनको उद्धार गरेको हो। सुसनलाई नेपाल अपांगता संघ खगेन्द्र नवजीवन केन्द्र झापामा राखिने भएको छ। खगेन्द्र नवजीवन केन्द्रले सुसनको हेरचाह गर्नेछ, बाल हेल्पलाइन १०९८ इलामका प्रमुख भक्तबहादुर थामीले भने, अन्नपूर्ण पोस्ट्मा समाचार आएपछि बालकको बारेमा जानकारी लिएर उद्धार गरेका हौँ। दीर्घकालीन संरक्षण, हेरचार, आवश्यक उपचार र पुनस्र्थापनाका लागि सुसनको उद्धार गरिएको हो। नातिको उद्धार भएपछि हजुरआमा ललिताकुमारी थोक्लिहाङले खुसी व्यक्त गरेकी छन्। अब नाति ठीक भएर घर आउँछ भन्ने लागेको छ, ललिताकुमारीले भनिन्, नातिको राम्रो हेरचाह गरिदिनुहोला। भीमप्रसादकी जेठी छोरी जुनिशाको कोखबाट सुसनको जन्म भएको थियो। १२ वर्षीय सुसनले अहिलेसम्म आफ्नो बुवा देख्न र चिन्नसमेत पाएका छैनन्। अविवाहित हुँदै जुनिशाले सुसनलाई जन्माएकी थिइन्। सुसनकी हजुरआमा ललिताकुमारीका अनुसार सुभाङ निवासी छवि योङहाङसँगको शारीरिक सम्पर्कबाट जुनिशाले सुसनलाई जन्माएकी थिइन्। नाति जन्मिएपछि छवि योङहाङलाई छोरी जिम्मा दिन खोजेका थियौँ, ललिताकुमारीले भनिन् छविको घरमा जेठी श्रीमती भएकीले उनले छोरी र नातिलाई स्वीकार गर्न मानेनन्। त्यसपछि नातिलाई हामीले नै राखेर हेरचाह गरिरहेका हौं। अहिले योङहाङ उनीहरूको सम्पर्कमा छैनन्। बच्चा र आमा जिम्मा दिन खोजेपछि छवि सम्पर्कविहीन भएका उनीहरूको आरोप छ। सुसनकी आमा जुनिशाले पोखराका एक पुरुषसँग विवाह गरिसकेकी छिन्। त्यसपछि सुसनले मावली घरमा खोरमा थुनिएर दिन कटाइरहेका थिए। सुसनको स्वास्थ्यमा समस्या आएपछि उनलाई खोरमा थुनिएको थियो। सुसनका मामा जुरेर थोक्लिहाङका अनुसार सानोमा सुसन निकै तेजिला थिए। उनी बाल विकास केन्द्रमा गएर पढ्ने गर्थे। भाञ्जो एक दिन अचानक बिरामी भए, जुरेनले भने, बिरामी भएर ओछ्यान परेपछि भाञ्जो कहिल्यै उठेनन्। बिरामी परेपछि सुसनको बोली हराएको र मानसिक सन्तुलन गुमेको परिवारको भनाइ छ। सुसन चार वर्षको हुँदादेखि बिरामी परेका थिए। भाञ्जोको उपचारका लागि हामीले धेरै प्रयत्न गर्यौं, जुरेनले भने, उपचारमा केही नलागेपछि भाञ्जोलाई खोरमा राख्न बाध्य हुनु परेको हो। सुसन अहिले कुजिन थालेका थिए। उनी राम्रोसँग हिँड्न पनि नसक्ने अवस्थामा छन्।"
महोत्सवका उत्कृष्ट कविता,"नेपाल प्रज्ञा प्रतिष्ठानको ६४औं वार्षिकोत्सवका अवसरमा आयोजित भर्चुअल राष्ट्रिय कविता महोत्सव २०७८ मा प्रथम, द्धितीय र तृतीय भएका कविता। फरक धार र आलोचना गरिएका कवितालाई प्रतिष्ठानले स्वीकार्दैन भन्ने बुझाइलाई महोत्सवले स्पष्ट पारेको तर राष्ट्र, राष्ट्रियता, जाति, समुदाय, लिंग, भाषा, संस्कृति र संविधानप्रति आक्षेप लगाइएको कवितालाई भने स्वीकार गरेका काव्य विभागप्रमुख प्राडा हेमनाथ पौडेलले जानकारी दिएका छन्। प्रथम देशको नक्सा  कविता राई म कोरिरहेकी छु देशको सग्लो नक्सा। खाली पानामा कोर्छु असंख्य रेखाहरू जसरी कोर्छ एउटा चित्रकार क्यानभासमा आफ्नी आमाको मुहारचित्र। अनायस करेसाको डिल भत्किन्छ पर्खाल उठाउँछु सिकुवासम्मै चिरा पर्न खोज्छ आँगन कुर्कुच्चा दुखिन्जेल किच्छुटाल्छु र मेट्छु धाँजाहरू ! विषाक्त हावा बोकीआउने आँधी उडाउनै खोज्छ मलाई बलेंसी चिरा पार्ने मुसलधारे वर्षा बगाउन खोज्छ मलाई छानाबाट झरेका पानीका तप्कनाले समेत शिरदेखि पैतालासम्मै भिजाउँछ तर पनि म उभिइरहन्छु पहाडजसरी घरको मूल खाँबो समातेर र कोरिरहन्छु सहस्र रेखाहरू ! ओ ! सिमाना काटिजाने चराहरू पहाड भत्काएर बगिजाने खोलाहरू देवल उठाइरहेका पौरखी धमिराहरू माटोको दरबार उठाइरहेका कमिलाहरू सुन, भूगोलका यिनै मसिना रेखाहरूले त जोडेकी छु मैले तीन कोटी स्वाधीन मुटुलाई जहाँ उम्रिन्छ प्रेम र विश्वासको बिउ र लटरम्म खुसीको घाम फल्छ ! छामिहेर त आँखा चिम्लिएर आफ्नै मुटुको ढुकढुकी हो, धड्किरहेको छ त्यहाँ छुटेका भूगोलसँगै छुटेका मनहरू एकाकार भएको स्वाधीन देशको सग्लो नक्सा। भोजपुर  द्वितीय डढेलोपछि पनि वसन्त आउँछ  अमृता स्मृति हरियो सुसाइड नोट बोकेका परदेशीहरू आउँथे मगमगाउँथे हार्दिक भावहरू झमझमाउँथे प्रेयसीका पाउजु र घिस्रिरहन्थ्यो बुढो लौरी आमाको घाँसको भारीसँगै गुन्जिन्थ्यो जुहारी घन्किरहन्थ्यो आदिवासी धुन ती सबैसबै कहाँ गए ? विज्ञान, दर्शन र इतिहास सुनेर थोत्रिएको पिँढीको गुन्द्री बिर्सिएर कुन यात्रामा निस्किए माथिल्ला घरे माइला बा ? भोलि यही बाटोमा भेटिएलानभेटिएला आमाका पैतालाका डोबहरू ! न कुनै आहत न कुनै पदचाप समय आफैं मलामी आफैं मुर्दा बनेर लम्पसार छ ए ! छिरिङ ए ! खान चित्र प्रदर्शन गर्न किलोको आड चाहिएजस्तै देशलाई चाहिएको छ हाम्रा पाखुराहरूको आड हाम्रा चेतनाहरूको आड मौरीहरू मुर्झाउन नखोज भर्नै बाँकी छ यो देशको घारमा महको चमक ! झुल्किन्छझुल्किन्छ हामीले जीवनभर खोजिरहेको उज्यालो घाम पर्दा बनेको यो कैदी समयमा पनि तराई, भावर, चुरे र पहाडमा महाभारत, हिमाल र भोटमा कुनकुन जातका फुल फक्रिसके होलान् ? जंगलमा डढेलोपछि पनि रुखविरुवा पलाउँछन् जंगलमा डढेलोपछि पनि वसन्त आउँछ। धादिङ  तृतीय आमा म आएँ अब  सविता बराल हाँस्छन् शैल, मनुष्य पल्लवित छन्, बोल्छन् शिलागौरव इन्द्रेनीमय जात, धर्म, थरले छर्छन् सुधा सौरभ यस्तो सृष्टिकला अमूल्यनिधिको बोकी महासागर थोपो खोज्न कतै म जान्नँ जननी आएँ म आएँ अब मीठो स्वागत बुद्धको सयरमा पस्कन्छ गिर्जाघर मेरो वैदिक ज्ञान तर्छ जगमा विज्ञानको सागर रोदी, मादल, धाननाच, जितिया बन्धुत्वका रक्षक गाऔं गान सयौं थुँगा सँगसँगै आमा म आएँ अब टोपी, बक्खु तयार छन्, सडकमा नांगा नरोउन् कतै किंकर्तव्यविमूढ बन्न नपरोस् भोकाहरूले अझै यार्चागुम्बु, चिराइतो कलुषता निर्मूल पार्दै सब बाँच्ने विश्व बचाउने रहरले आऊ, म आएँ अब मेरा पाउ समृद्ध छन्, शिर उँचो, छाती खुला निर्मल सीमामा बलभद्रका कलमले गर्दैछु हस्ताक्षर साझा लक्ष्य विकासको मुलुकमा मेची र कालीसँग नौलाद्वार सुशान्तिका, प्रगतिका खोलेर आएँ अब बोकीमाथ म विश्वसाथ नउठे के काम यो शैलको कोसीझैं अविश्रान्त बग्न नसके के अर्थ यो सैरको मेरा शैलशिखा, सुरम्य सरिता साँचेर राखूँ सब आफ्नै आँगनमा निचोर्न पसिना आमा म आएँ अब ताप्लेजुङ  तृतीय युगीन प्रतिध्वनि  निरन्जनाकुमारी चन्द अणु र परमाणुका मुटु थर्काउने हाँकहरूसँगै भस्मासुर र भाइरसका पटकपटकका विश्वयुद्घहरू र सिमानाका रक्तरञ्जित कथाहरूले निम्त्याएका युगीन त्रासदीहरूमा छातीमा अड्याएर जीवन पिइदिऊँ घामका लप्काहरू छाइदिऊँ शीतलता सँगालेर जूनका टुक्राहरू लाइदिऊँ माला उनेर गुराँसका थुँगाहरू। विशाल हृदयहरूको खानी विश्वभूगोलको एक टुक्रा मेरो देश धावा दिएर गाउँछ गीत वीरताको र उचालेर चन्द्रसूर्य म लगाउँछु सिन्दुर भुइँको एक चिम्टी माटो उठाई गाउँछु गीत सगरमाथा उचाइको । छोडेर विध्वंसका अस्त्रहरू आत्मज्ञान विस्फोट गराई कोहिनुर उज्यालोमा गरिदिऊँ बीजारोपण शान्तिका सम्बोधी आँखाहरूको विश्वब्रह्माण्डभर गुन्जाएर बुद्घका मन्त्रध्वनिहरू उडाइदिऊँ सेता परेवाका जोडीहरू रोग भोग शोक अनेक सन्नाटाहरू मेटाएर छरिदिऊँ मानवताका सम्यक् बीजहरू। आऊ श्रमका पुजारीहरू ! पौरखी जिजीविषा फुलाएर फिजाइदिऊँ दायित्वका नवरंग आकाशभरि समृद्घिका आशातीत रंगहरू इन्द्रेणीमा पोतिदिऊँ धर्तीमा झिकाएर चिहानबाटै जुर्मुराएर बिहानबाटै ब्यँुझिएर रोपिदिऊँ समानताका सुन्दर बोटहरू। जीवनका अप्ठ्यारा आँधीहुरीहरूमा मैदानबाट दौडिँदै चुचुराबाट गर्जिँदै खेलिदिऊँ पौंठेजोरी सतिसाल भएर। उठ ए झुपडीका ताता मान्छेहरू ! सल्काइदिऊँ चिराक मूच्र्छना जगाएर जाग ए किनारीकृत निन्याउरा मान्छेहरू ! बुलन्द गराइदिऊँ दबाइएका आवाज पुरिदिऊँ गहिरा खाडलहरू। बर्दिया  तृतीय बोधिसत्व खोप  प्रकाश सिलवाल कुनै जादुगरले कागजका पानाहरूलाई चपाई चपाई स्वाट्ट निलेर ह्वालह्वाल्ती पानी निकालेझैं किन चटक हेर्न विवश छन् स्वयम्भूका आँखाहरू ? घरी कर्ममौरीहरूलाई डकैतीले झैं घेर्न खोज्छ घरी आफैंलाई जिउँदै जलाएको सपना देख्छ र आफ्नै मलामीको जुलुसलाई घन्टौं कर्कश सम्बोधन गर्छ ! यो कस्तो संक्रमण हो जसले, लालीगुराँसको सुगन्धमा बाँचिरहेको डाँफे चरीको श्वासथैलीलाई चलमलाउन दिँदैन प्राणवायु प्रवाह हुने कोषिकापत्रलाई नै कुनै समय नेपालको मानचित्रबाट कालापानी, लिम्पियाधुरा र लिपुलेकलाई अलप गराइएझैं क्षणभरमै अलप गराइदिनसक्छ रक्तनलीभित्रको हेमोग्लोबिन तŒवलाई चैतमासको खहरेझैं सुकाइदिएर आनन्द लिन चाहन्छ अशान्ति र पृथकतावादका सूत्रधारहरूलाई रानीमहलका जोडीले झैं असीम प्रेमको आलिंगन सुम्पन छोड्दैन ! यतिबेला म आधुनिक धन्वन्तरी भएर समृद्धिको धरहरालाई सम्झिएर एउटा त्यस्तो मेसिन बनाउँदैछु जसले तुरुन्तै पत्ता लगाउने छ यो भयानक भाइरसका कारण र असरहरू प्रिय बुद्धभूमिविरुद्धका घातक कुण्ठा र तुच्छ स्वार्थका बीजहरू सुन ! त्यस्तो बोधिसत्व खोप बनाउँदैछु जसले पहिलो मात्रामै परास्त गर्नेछ सगरमाथा हाँस्दा रमाउन नसक्ने विकृत स्नायुग्रन्थीका तमाम संक्रमणहरू ! नुवाकोट"
कांग्रेस नेतृत्वमा १२ को दाबी,"काठमाडौं : नेपाली कांग्रेसको सभापतिका लागि १२ जनाले दाबी गरेका छन्। वरिष्ठ नेता रामचन्द्र पौडेल पक्षमा मात्रै ८ जना दाबेदार छन्। सभापति शेरबहादुर देउवा पक्षमा देउवासहित विमलेन्द्र निधि र गोपालमान श्रेष्ठको दाबी छ। कृष्णप्रसाद सिटौलासमेत सभापतिको चर्चामा छन्। शुक्रबार भएको पौडेल पक्षको भेलामा ८ जनाले सभापतिका लागि दाबी गरेका छन्। स्वयं पौडेल, महामन्त्री डा शशांक कोइराला, पूर्वमहामन्त्री प्रकाशमान सिंह, डा शेखर कोइराला, सुजता कोइराला, अर्जुननरसिंह केसी, डा रामशरण महतले दाबी गरेका छन्। यस्तै युवा नेता कल्याण गुरुङले पनि आफू सभापतिको उम्मेदवार हुने घोषणा गरे। पौडेलले आफू एक पटक मात्रै चुनाव लड्ने भन्दै सहयोगका लागि आग्रह गरेका छन्। अब देउवा र पौडेलबाट नचल्ने भएकाले आफूलाई उम्मेदवार बनाउन अन्य नेताले आग्रह गरेका छन्। डाशेखर कोइरालाले विगत लामो समयदेखि सभापतिका लागि भन्दै अभियान नै सञ्चालन गरिरहेका छन्। आगामी १४ औं महाधिवेशनमा आफ्नो समूह एक भएर जानुपर्ने विषयमा पौडेल पक्षको भेलामा छलफल भएको थियो। आफ्नो समूह एक भएर चुनाव लड्नुपर्छ भन्ने विषयमा छलफल भएको नेता गुरुङले बताए। उनले भने, तर निचोडमा पुगेको छैन, छलफल जारी छ। उनले जनचाहनाअनुसार नै युवा नेतृत्व गरेर आफू चुनावमा जाने बताए। आगामी महाधिवेशनमा ५० प्रतिशत नयाँ महाधिवेशन प्रतिनिधि आउने भएकाले आफूलाई जित्न सजिलो हुने उनको दाबी छ। ५० प्रतिशत महाधिवेशन प्रतिनिधि नयाँ आउँछन्, पुराना राजनीतिक नियुक्तिलगायतका विषयमा भएको काखापाखाले नेतृत्वसँग रुष्ट छन्, उनले भने। पौडेल पक्षको भेलामा क्रियाशील सदस्यताको छानबिनको कस्तो मापदण्ड बनाउने भन्ने विषयमा छलफल भएको युवा नेता गुरुङले जानकारी दिए। निधि, कोइराला र सिंहबीच छलफल त्यस्तै, पारिवारिक विरासतका उत्तराधिकारीका रूपमा रहेका नेपाली कांग्रेसको दोस्रो पुस्ताका तीन नेताले आगामी महाधिवेशनका लागि भन्दै छलफल चलाइरहेका छन्। शुक्रबार महामन्त्री डा शशांक कोइराला निवास महाराजगन्जमा उपसभापति विमलेन्द्र निधि र पूर्वमहामन्त्री प्रकाशमान सिंहबीच महाधिवेशनको विषयमा छलफल भएको छ। उपसभापति निधिले भने, हामीबीच भइरहेको समन्वयलाई देशभरका साथीहरूले राम्रो प्रतिक्रिया दिनुभएको छ। हाम्रो पहलमा सबै खुसी छन्। पूर्वमहामन्त्री सिंहले त्यसका लागि सकारात्मक छलफल भइरहेको बताए। उनले भने, समय आएपछि त्यो हुन्छ। एकदुई सिटिङमा नै सबै कुरा फाइनल हुँदैन। हामी सकारात्मक दिशातिर गइरहेका छौं। यो छलफललाई निरन्तरता दिनेछौं। यसअघि विमलेन्द्र निधिको निवासमा छलफल गरेका थिए। निधि देउवा प्यानलमा छन् भने कोइराला र सिंह पौडल प्यानलमा छन्। महेन्द्रनारायण निधि पुत्र विमलेन्द्र, गणेशमान पुत्र प्रकाशमान र बीपी कोइराला पुत्र डा शशांकको यो छलफलले कांग्रेस राजनीतिमा पछिल्लो समयमा हलचल नै उत्पन्न भएको छ। उनीहरूले १३ औं महाधिवेशनमा उम्मेदवार भएका देउवा, पौडेल र सिटौलालाई फेरि दाबी गर्न नदिने रणनीति बनाएका छन्। तीन जनाबीच सहमति गरेर पावर सेयरिङ गर्ने रणनीतिमा पनि उनीहरू छन्। कांग्रेस महाधिवेशन भदौ १६१९ काठमाडौँमा कांग्रेसमा महाधिवेशनको चहलपहल : सभापतिमा फेरि लड्ने देउवाको सन्देश, नेताहरु आन्तरिक परामर्शमा कांग्रेसलाई सक्षम नेतृत्व चाहिएको छ : पौडेल देउवा फेरि उठ्ने देउवाको विकल्प खोज्दै कांग्रेस : विमलेन्द्र, शशांक र प्रकाशमानको लञ्च मिटिङ कांग्रेस महाधिवेशन : विमलेन्द्र, शशांक र प्रकाशमानबीच महाराजगञ्जमा छलफल"
सिर्जनामा विसंगत समाज,"समकालीन कथाकारमाझ प्रयोगवादी कथाकारको रूपमा छुट्टै पहिचान बनाएका रोशन थापा नीरवको नवीनतम कथा संग्रह हो कोष्ठकभित्र हाँसो। शिखा बुक्सले प्रकाशन गरेको यो संग्रहभित्र ३५ वटा विविध शीर्षकका कथा संगृहित छन्। यी कथाहरूलाई विविध शीर्षकका सात खण्डमा विभाजित गरिएका छन् र हरेक खण्डमा पाँचपाँचवटा कथा छन्। संग्रहका फरकफरक कथा फरकफरक स्वादका छन्। कथाको शीर्षकले नै अति गहन अर्थ बोकेका छन्। एउटै कथाभित्र पनि धेरै विषय अटाएका छन्। धेरैजसो सहरभित्रकै कथा छन् र कथामा विसंगतिपूर्ण सहरी जीवनका वृत्तान्त छन्। उनले हरेक कथामा सभ्य सहरको असभ्यतालाई उधिनेका छन्। सभ्य मान्छेका असभ्य आचरणलाई खोतलेका छन्। सहरभित्रका अमानवीयता, असहिष्णुता, अमर्यादा, असहयोग, अतिरञ्जना आदि उनका कथाका विषयवस्तु हुन्। परम्परागत कथालेखनभन्दा भिन्न स्वरूप र संरचनामा कथा लेख्ने कथाकार नीरवका कथामा सुरु, आदि र अन्त्यको टुंगो हुँदैन। परम्परागत कथालेखनको फ्रेमभन्दा बाहिर छन् उनका कथाहरू। जहाँबाट पनि कथा सुरु हुन सक्छन् र जहाँसुकै पटाक्षेप हुन सक्छन्। तैपनि कथा कथाकै रूपमा जीवन्त रहन्छन्। त्यसैले नीरवका कथा पढ्नुमा छुट्टै मजा छ। चलनचल्तीको धारभन्दा फरक धारमा लेखिएका उनका कथाले पाठकलाई छुट्टै मजा दिन्छन्। कथा पठनको छुट्टै सन्तुष्टि र आनन्द दिन्छन्। नीरव पाठकले के खोज्छन् भनेर बजारिया कथा लेख्दैनन्। बरु पाठकलाई के दिनुपर्छ भनेर बौद्धिक कथा कथ्छन्। नीरवले सभ्य मान्छेका असभ्य आचरणलाई खोतलेका छन्। सहरभित्रका अमानवीयता, असहिष्णुता, अमर्यादा, असहयोग, अतिरञ्जना आदि उनका कथाका विषयवस्तु हुन्। परम्परागत कथालेखनको फ्रेमभन्दा बाहिर छन् उनका कथाहरू। जहाँबाट पनि कथा सुरु हुन सक्छन्। नीरवका कथामा संवेदना पक्ष गौण हुन्छन्। कुण्ठा, आक्रोश, विद्रोह, हास्य र व्यंग्यको बहुलता पाइन्छन्। उनी समसामयिक विषयमा हास्य र व्यंग्यमिश्रित कथा लेख्न खप्पिस छन्। उनका हरेक कथामा वर्तमान बोलेको हुन्छ। वर्तमान हाँसेको हुन्छ र वर्तमान रोएको हुन्छ। भविष्य भने अनिश्चित हुन्छ। समाज होस् वा राजनीति, त्यसमा भएका विकृति र विसंगतिप्रति कठोर प्रहार गर्नु उनको कथाकारिताको मूलभूत विशेषता हो। जाली र फटाहा नेता अनि लुच्चा शासकलाई त उनी प्रहार गर्छन् नै, प्रेममा धोका दिने धोकेबाज प्रेमी वा प्रेमिकालाई पनि प्रहार गर्न छोड्दैनन्। उनको शब्दवाणको प्रहारबाट कोही पनि मर्माहत नभई रहन सक्दैनन्। संगतिपूर्ण जीवनभन्दा फरक जीवन बाँचेका विसंगत पात्रहरूको अनिर्णित वर्तमान र अस्पष्ट र अनिश्चित भविष्यसँग अन्तरक्रिया गर्दै उनका कथाको सुरु, मध्य र अन्त्य हुन्छ। उनका हरेक कथाको केन्द्रमा आजकै मान्छे उभिएको हुन्छ र उसको लय गुमेको जीवन उभिएको हुन्छ। जीवनको आदर्शभन्दा सत्यको व्याख्या गर्ने उनका कथाले विसंगत जीवन बाँच्न विवश मान्छेको प्रतिनिधित्व गर्दछन्। पाठक स्वयं त्यस्तो प्रतिनिधि पात्र हुन सक्छन् तर उनका धेरै कथामा पात्रको नाउँ नै हुँदैन। कथाका पात्रहरू ऊ, उनी, त्यो, तिनी भएर उपस्थित हुन्छन्। कहिले कथाकार आफैं पात्र बन्छन् त कहिले पात्र नै कथाकार भएर उपस्थित हुन्छन्। संग्रहका धेरै कथा नीरवको हृदयबाट नभई मस्तिष्कबाट लेखिएका छन्। त्यसैले कथाहरूमा दया, करुणा र संवेदनाभन्दा बढी घृणा, आक्रोश र विद्रोह छन्। कतैकतै कुण्ठा र वितृष्णा पनि छन्। परपुरुषप्रतिको आकर्षण पनि छ। आन्तरिक व्यथा यस्तै परपुरुषप्रति आकर्षित भएकी स्वास्नीमान्छेको कथा हो। अनि युद्ध एउटा पुंसत्वहीन संस्कार परिधिभित्र कथामा चाहिँ लोग्नेको प्रहारबाट मर्माहत भएर केवल गर्भको शिशुका लागि बाँचेकी एउटी विवश र अभागी आमाको पीडाको आवाज छ। आमा भनेकी यो देश हो। जँड्याहा पिता भनेका यो देशका शक्तिको मातले बहुलाएका शासक हुन्। कर्तव्यच्यूत छोराछोरी भनेका चाहिँ आफ्नै देश लुट्न उद्यत नेता हुन्। अनि जो आमाको गर्भमा छ, त्यो चाहिँ यो देशको भविष्य हो। देशलाई त्यही भविष्यको प्रतीक्षा छ। जीवनको सुन्दरताभन्दा बढी कुरूप पक्षलाई उनका कथाले उजागर गर्छन्। आडम्बरभन्दा यथार्थको बहुलताले सजिएका उनका कथाभित्रको सौन्दर्य खोज्न बौद्धिक पाठकीयताको आवश्यकता महसुस हुन्छ। विचार र बौद्धिकताको सौन्दर्य पक्षले कथाहरू सुन्दर बनेका छन्। त्यो सुन्दरताको रसास्वादन गर्न पाठकीय दृष्टिकोण पनि उस्तै विचारशील र बौद्धिक हुनु जरुरी देखिन्छ। कथाकार कथामा पीडित प्रेमीका पीडा लेख्छन्। पीडित कर्मचारीका व्यथा र गुनासा लेख्छन्। पीडित सेवाग्राहीका पीडा, व्यथा र आक्रोश लेख्छन्। पीडित नागरिकका आँसु र वेदना लेख्छन्। फटाहा नेताको भण्डाफोर गर्छन्। घुस्याहा मन्त्रीका उछित्तो काढ्छन्। विकृत र विद्रुप राजनीतिप्रति घृणा ओकल्छन्। सबैभन्दा बढी चाहिँ उनी बेरोजगारीले रन्थनिएका बेरोजगार युवाका बाध्यता, पीडा र समस्या लेख्छन्। रोजगारी खोसिएर बेरोजगार हुनुपर्दाको पीडा उनी स्वयंले भोगेका छन्। त्यसैले रोजगारी खोस्ने हाकिमप्रति उनी रुष्ट छन्। एउटा असल, इमानदार र कर्मशील कर्मचारीको रोजगारी खोस्ने खराब, बेइमान र कामचोर हाकिमलाई उनले षडयन्त्रकारी कुतत्वहरूको रुद्रमण्डल, मण्डलासुर भ्रष्टचारी, कर्मचण्डाल मण्डलधारी धूर्त, जरावन नयौप्रेमी उपमा दिएर आफ्नो रुष्टता प्रकट गरेका छन्। त्यसरी रोजगारी खोसिएर बेरोजगार भएको सन्दर्भ वा प्रसङ्ग एउटा भाग बाँच्नुको, देशभित्र अनावश्यक मान्छे, प्रताडित, हुलिया, छोरी तिमीलाई सम्बोधन अर्हत् र मेरो कथा र महँगो शीर्षकका कथाहरूमा आएका छन्। विसंगत वर्तमानका कथा लेख्छन् उनी। कोष्ठकभित्र हाँसो भित्रका कथाहरूमा सबै प्रकारका पाठकले आफ्नै भोगाइ महसुस गर्न सक्छन्। आफूलाई कथाको पात्रमा अनुवाद गर्न सक्छन्। कथाको पात्रभित्र आफैंलाई पाउन सक्छन्। आफूभित्र कथाको पात्र भेट्न सक्छन्। त्यसैले कथा पढ्दै गर्दा पाठक आनन्दित मात्रै होइन, आफ्नो भोगाइ सम्झेर उद्वेलित र आक्रोशित पनि हुन्छन्। नीरवको कथा सोच्ने आफ्नै ढंग छ। जस्तै एउटा शून्यताको आत्महत्या शीर्षकको कथा। स्वैरकल्पनाको बेजोड नमूना पनि हो यो कथा। खराब वातावरणमा खराबै भएर बाँचेको एउटा मान्छे असलपनाको खोजीमा निस्केको दार्शनिक कथा हो एउटा अर्को बुद्ध। सत्यमा आधारित एउटा कथा छ एउटा भाग बाँच्नुको। एउटा इमानदार कर्मचारी खराब हाकिमको अन्यायपूर्ण व्यवहारबाट कसरी पीडित भए भन्ने यो कथामा चित्रण गरिएको छ। संग्रहकै एउटा उत्कृष्ट कथा मान्न सकिन्छ नायकको खोजी कथालाई। धेरै नालायक र खलनायकहरूले देशलाई बर्बाद पारेका बेलामा कथाकारले एउटा असल नायकको खोजी गरेका छन्। कथाकार लेख्छन्, देश भग्न कसरी भएको हो ? उत्तरमा लेख्छन्, व्यवस्थाका ठेकेदार भ्रष्ट भएर, व्यापारीहरू अति नै ठगाहा भएर, आतङ्ककारी भनिनेहरू हिंसामाथि हिंसा गर्ने भएर र जनता अझै पनि लाछी भएर। नीरवका कुनै कथा गणितको सूत्रमा लेखिएजस्ता लाग्छन्। कुनै कथा कवितामा लेखिएजस्ता लाग्छन्। छोटा वाक्य र छोटा अनुच्छेदमा लेखिएका उनका कथाका हरेक वाक्य वा हरेक संवाद निकै चोटिला लाग्छन्। मस्तिष्कलाई झंकृत बनाउँछन्। पात्र उही हुन्। विषयवस्तु उही हो। कथाका पात्र र विषयवस्तु यही समाजभित्रैका हुन् जहाँ पात्र र कथाकार बाँचिरहेका छन् र यही समाजको कथा लेखिरहेछन्। नीरव उही पात्र र उही विषयवस्तुलाई आफ्नो भिन्न कल्पनाशीलता र भिन्न परिकल्पनाअनुरूप भिन्न रूपमा प्रस्तुत गर्छन्। उनका कथामा कथाकारको नाम छोपिदिँदा पनि यो रोशन थापा नीरवकै कथा हो भनेर पाठकले भन्न सक्छन्। यो उनको निजत्व हो। निजी विशेषता हो। निजी पहिचान हो। समस्या छ। समस्या छ र त पीडा छ। तर यो समस्या र यो पीडा सुनेर पनि मान्छेलाई हाँसो उठ्छ र हाँस्छन्। समस्या र पीडामा पनि हाँसो ? कस्तो विसंगतिमा बाँचिरहेछौं हामी ? यही आशय लुकेको छ कोष्ठकभित्र हाँसो कथामा। यो शीर्षककथा पनि हो। तर हाँसोमा कोष्ठक किन ? पाठकलाई कारण सोच्न बाध्य तुल्याउँछ। मान्छे बन्धनभित्र हुँदाहुँदै पनि उसको हाँसो स्वतन्त्र हुन्छ र हुनुपर्छ। तर यति हुँदाहुँदै पनि मान्छेको स्वतन्त्र हाँसो पनि कताकता बन्धनको घेराभित्र परेको आभास हुन्छ। त्यो घेरा भनेकै कोष्ठक हो। यस अर्थमा कोष्ठकभित्र हाँसो कथाको शीर्षक सार्थक छ र कथा निकै जोडदार छ। कथामा आफ्नै मनमौजी प्रयोग गर्न खप्प्सि छन् कथाकार नीरव। आफ्नो स्थापित पहिचानलाई निरन्तर कायम राखेका छन् उनले। उनको कथामा एउटा विषयको पुनरावृत्ति भएको महसुस भने पाठकले गर्नेछन्, त्यो हो बेरोजगारी। यसो त बेरोजगारी वर्तमान समय र यो देशकै एउटा ठूलो समस्या पनि हो। यति ठूलो समस्याप्रति लेखक गम्भीर र संवेदनशील हुनु स्वाभाविक हो।"
इङ्ल्यान्डलाई टीट्वेन्टी शृंखला,"लन्डन : घरेलु टोली इङ्ल्यान्डले श्रीलंकाविरुद्धको तीन खेलको टीट्वेन्टी क्रिकेट शृंखला जितेको छ। कार्डिफमा बिहीबार राति भएको दोस्रो खेलमा श्रीलंकालाई डर्कवथ लेबिस नियमका आधारमा पाँच विकेटले पराजित गर्दै इङ्ल्यान्डले एक खेल बाँकी छँदै शृंखला २० ले आफ्नो पक्षमा पारेको हो। श्रीलंकाले दिएको १ सय १२ रनको लक्ष्यसहित इङ्ल्यान्डले जवाफी ब्याटिङ गरिरहँदा वर्षाले खेल बिथोलेको थियो। त्यसपछि डर्कवथ एन्ड लेबिसका आधारमा इङल्यान्डले १८ ओभरमा जितका लागि १ सय ३ रनको लक्ष्य पाएको थियो। इङ्ल्यान्डले सो लक्ष्य १६१ ओभरमा पाँच विकेट गुमाएर पूरा गर्यो। इङ्ल्यान्डका लियाम लिभिङस्टोनले अविजित २९ रन बनाए। यसैगरी साम विलिङ्सले २४, साम कुरानले १६ र कप्तान इयोन मोर्गनले ११ रन बनाए। श्रीलंकाका वानिन्दु हसरंगाले दुई विकेट लिए। यस्तै दुसमुन्था चमिरा, बिदुरा फर्नान्डो र इसुरु उदानाले एकएक विकेट हात पारे। त्यसअघि पहिले ब्याटिङ गरेको श्रीलंकाले निर्धारित २० ओभरमा सात विकेट गुमाएर १ सय ११ रन बनाएको थियो। श्रीलंकाका लागि कुशल मेन्डिसले सर्वाधिक ३९ रन बनाए। कप्तान कुशल परेराले २१ रन जोड्दा इसुरु उदानाले अविजित १९ रन बनाए। इङ्ल्यान्डका मार्क उड र आदिल रासिदले दुईदुई विकेट लिए। यस्तै साम कुरान र क्रिस जोर्डनले एकएक विकेट हात पारे। जितसँगै इङ्ल्यान्डले तीन खेलको शृंखलामा २० को अग्रता बनाएको छ। पहिलो खेलमा इङ्ल्यान्डले श्रीलंकालाई आठ विकेटले पराजित गरेको थियो। तेस्रो तथा अन्तिम खेल शनिबार साउथह्याम्टनमा हुनेछ।"
मनसुनी वायु : तीन दिन भारी वर्षाको सम्भावना,"काठमाडौं : जल तथा मौसम विज्ञान विभागले देशभर मनसुनी वायुको प्रभाव रहेको जनाएको छ । मौसम पूर्वानुमान महाशाखाबाट जारी बुलेटिनमा हाल प्रदेश नं १, प्रदेश नं २ र बागमती प्रदेशमा पुर्ण बदली रहि बाँकी प्रदेशमा सामान्य बदली रहेको छ। प्रदेश नं १, प्रदेश नं २ र बागमती प्रदेशका केहि स्थानहरुमा हल्कादेखि मध्यम वर्षा भइरहेको छ । शनिबार दिउँसो देशका धेरै स्थानहरुमा हल्का देखि मध्यम वर्षाको सम्भावना रहेको छ। प्रदेश नं १, प्रदेश नं २, बागमती प्रदेश, गण्डकी प्रदेश र लुम्बिनी प्रदेशका थोरै स्थानहरुमा मेघगर्जनचट्टयाङ्गसहित भारी वर्षाको सम्भावना रहेको महाशाखाको भनाई छ। राती देशभर सामान्य देखि पूर्ण बदली रहनेछ । देशका धेरै स्थानहरुमा हल्का देखि मध्यम वर्षाको सम्भावना रहेको छ। प्रदेश नं १, प्रदेश नं २ र लुम्बिनी प्रदेशका एकदुई स्थानमा मेघगर्जनचट्टयाङ्गसहित भारी वर्षाको सम्भावना रहेको बुलेटिनमा उल्लेख छ। आइतबार देशका केही स्थानहरुमा हल्का देखि मध्यम वर्षाको सम्भावना रहेको छ । प्रदेश नं १ र बागमती प्रदेशका एक वा दुई स्थानमा मेघगर्जनचट्टयाङ्ग सहित भारी वर्षाको सम्भावना रहेको छ। सोमबार देशभर सामान्य देखि पूर्ण बदली रहनेछ । देशका केही स्थानहरुमा हल्का देखि मध्यम वर्षाको सम्भावना रहेको छ । राती देशभर सामान्य देखि पूर्ण बदली रहनेछ । प्रदेश नं १, प्रदेश नं २, बागमती प्रदेश र गण्डकी प्रदेशका केहि स्थानहरुमा साथै लुम्बिनी कर्णाली र सुदुरपश्चिम प्रदेशका एकदुई स्थानमा हल्कादेखि मध्यम वर्षाको सम्भावना रहेको छ । प्रदेश नं १ का एकदुई स्थानमा भारी वर्षाको सम्भावना छ।"
नैनकला,"अनामनगरको बस स्टेसनसँगै भित्र छिर्ने सानो पक्की रोडको देब्रेपट्ठि उभिएको पुरानो तीनतले घर प्रेमलाल ज्यापूको हो। घरलाई छुँदै गएको यो भित्री बाटो सिधै गए घट्टेकुलो ठोकिन्छ। चोक पुगेपछि दुईतिर हानिएको बाटो एउटा मैतीदेवी चोक र अर्कोतिर गए डिल्लीबजार पीपलबोट पुग्छ। सयौं वर्षअघि यो पीपलको बिरुवा प्रचण्ड शमशेरको बैठके कृष्णबहादुर घलेले रोपेपछि यो क्षेत्रलाई पीपलबोट भनेर चिनिन्छ। ज्यापूको तीनतले घरको भुइँ कोठामध्ये एउटा कोठा नैनकला लिम्बुको हो। एउटा कुनामा चुलो, अर्को कुनामा दराज र पलङ अनि भित्तामा जिन्सको पुरानो पेन्ट र खैरो रङको पछाडि भिर्ने झोला झुन्डिएका छन्। किन हो कोठा शून्यशून्य छ। नैनकलाले साग ओइरिँदै गर्दा लोग्ने टुप्लुक्क दैलोमा देखा पर्यो। लोग्नेसँगै रक्सीको गन्ध कोठामा पस्यो। उसले खुइलिसकेको नोकिया सेटमा समय हेरी, आठ बजे छ। दिनमा कतिपल्ट फोन गरी लोग्नेले उठाएन। छोरी च्यातिएको गुडियासँग खेलिरहेको थिई। छोरी जन्मिएपछि त हो लोग्ने पर पर हुँदै गएको। चक्कुले अदुवा तास्दै सोची, लोग्नेमान्छेको माया अखिरमा मासुको डल्लासँग हुँदोरहेछ। आज पनि भ्याएर आएको ? शनिबारको दिन पनि केके नै बितेजस्तो ? बाहिर नगई नहुने छोरीले बान्ता गरी। फोन गर्दा नि उठाउनु छैन। साथीहरूले खाउँ भने र खाइदिएको। अनन्त बिस्तारै बोल्यो पल्लो कोठाकाले थाहा पाउलान् झैं गरेर। नैनकलाले केही नबोली पुलुक्क हेरी तर दिमाग भने रनक्क रन्किएको थियो। लोग्ने खाटमा गएर थचक्क बस्यो। छोरी झस्किएर रुँदै बाउको मुख हेरिरही। नैनकलालाई चसक्क भयो, लोग्ने भन्ने जात घरको संघार नाघेपछि कसको हो कसको ठेगान हुन्न। धेरै वर्षअघि आमाले भनेको वाक्य सम्झी। वरपर कोठाका छिमेकी सुतिसकेका थिए। मध्यरात बितिसक्यो आँखामा निद्रा छैन। छोरी जन्मेपछि लोग्ने पूरै बदलियो। किन ? कसरी ? उसलाई थाहा छैन। नैनकला ढुंगा भएकी छे भोगाइले। समयले धेरै सिकाएको छ उसलाई। छिमेकीहरूले सोध्छन्, दिदी, भेना कहिल्यै देखिन्नन् त ? अरूले यसोभन्दा हाँसेर टारीदिन्छे ऊ। दिउँसो प्रेमलालले पनि नमिठो गरी भनेर गयो। घरधनी भएर पनि प्रेमलाल कति लोभी र सन्की छ भने एक गते भाडा नदिए उसको रूप नै अर्को हुन्छ। शनिबार पनि ज्वाइँ देखिन्न नि किन हो ?, पल्लो कोठाको ताप्लेजुङे दिदीले यसोभन्दा नैनकलालाई मनमा च्वास्स बिझ्यो। पहिलोपल्ट लोग्नेको विषयमा घोत्लिएर सोची मनमनै गुनी, हो त लोग्ने कहिले घर बस्दैन। कारण के होला ? कम्तिमा दस वर्षयता पहिलोपल्ट पीडामुत्ता थिई। त्यसो त भित्रभित्रै आन्दोलित थिई। भित्र भने अथाह पीडा थियो। तर कति सजिलै भुलिदिन्छे ऊ ती तमाम दुःखहरूलाई। उसको अनुहारको चमक देखेर अड्कल काट्न सकिन्थ्यो। २०६२६३ को जनआन्दोलनसँगै देशमा आन्तरिक द्वन्द्व चर्किएको थियो। मुक्तिको सपना देख्ने ती दिन नैनकलाका निम्ति साँच्चिकै सुन्दर थिए। हो त हामी साँच्चिकै खुसी थियौं। लगातार नैनकलाको मनमा कुरा चलिरह्यो। साँच्चै माया र करुणा फरक रहेछ, लोग्नेको माया होइन अशक्ति हो भन्ने बुझ्न उसले छोरीको आमा हुनुपर्यो। सँगै उसले यो पनि बुझी कसरी आफ्ना सन्तानको निम्ति आफ्ना सारा दुःख आमाले भुलीदिन्छे। नैनकलाले सुतिरहेको छोरीलाई हेरी र डाइपर चेक गरी। काखमा लिई। रात सुनसान छ तर उसको मन भतभती पोलिरहेको छ। जीवन त घुम्तीपिच्छे आउने अलगअलग घुमाउरो कुइनेटोजस्तो रहेछ, कहिले के नमिल्ने कहिले के नहुने। यति सोचेर लामो सास तानी। यसको केही सातापछि आजै हो उसले पहिलोपटक एैना हेरेको। ठम्याई आँखाको किनारमा चाउरी पर्न सुरु भएछ। धेरै टाढाबाट धुलाम्मे बाटो हिँडेर आएपछिको अवस्थाजस्तो केश धुलैधुलो भएको रहेछ। हो, उसले बिहे गरेको यतिका वर्षमा पहिलोपटक आफैंलाई बेस्सरी नियाली। लोग्नेका शब्दहरू सम्झी र पछिल्लो समयमा आफूले भोग्दै आएको जीवन र आफ्नो बारेमा सोची। रहरहरू सम्झी। जीवन उडेको चराजस्तै स्वतन्त्र र उन्मुक्त थियो तर अब त्यो रहेन। कति समस्याहरू थुप्रिसके उसको जीवनमा। अगाडि उभिएको जिम्मेवारी देख्दा घरिघरी त सास रोकिएला जसरी उकुसमुकुस भएर आउछ। यस्तो बेला नैनकला छोरीको निर्दोष मुहार हेर्छे, मन शीतल हुन्छ। चिसो बढेको छ। नैनकलाले चिसो भएको खुट्ठा सिरकमा घुसार्दै सम्झी, मभित्र दबेर बसेको आक्रोश कहिल्यै शान्त होला ? तर देख्दा पटक्कै लाग्दैन उभित्र यति धेरै दु:ख छन्। करिब दुई महिनापछि खै, किन हो आजको बिहान नैनकलालाई रमाइलो लागिरहेछ। धेरै वर्षअघि बुबाले पल्टनबाट ल्याइदिएको टाटनको जामा लगाएर साथीसँग खेल्दा उसलाई यस्तै महसुुस भएको थियो। दूध चुस्दै गरेकी छोरीको कपाल हातले सुम्सुम्याउँदै युद्वका ती कठिन दिनहरू सम्झी। कसरी मध्यरातमा जंगलहरू छिचोलेर लामो यात्रा गर्थी। त्यो दिन खलंगाको इलाका प्रहरी कार्यालय आक्रमण गर्दा छातीमा गोली लागेपछि छटपटी रहेको साथी बोकेर जंगलतिर भागेको झल्यास्स सम्झी। लामो दूरीको यात्रा लोग्नेसँगै अनकन्टार जंगल हुँदै पार गरेको ती दिनहरू सम्झी। खै के सोचेर आँखाबाट झरेको आँसुको थोपा छोरीको आँखैमा गएर खस्यो। लोग्नेको गोलस्टार जुत्ता गन्हाएर गन्ध भित्रैसम्म आएपछि बसी सक्नु भएन। युद्वकै मैदानमा भेट भयो। मन परापरपछि बिहे भयो। माइतीहरू हुने खाने नै छन्। अन्तरजातीय बिहे गरेका कारण सहयोग गर्दैनन्। मनमा लोभ रहेसम्म समाजमा समानता नआउने रहेछ, गन्हाएको जुत्तातिर हेर्दै सम्झी । किन पार्टी छोड्यो ? यो कुरा पार्टीभित्र निकै चर्चा चल्यो। माथिल्लो तहसम्म कुरा पुग्यो तर त्यसै सेलाएर गयो। माओवादी जनयुद्वको समयमा बन्दुक बोकेर हिँडेका ती दिन जीवनको सबभन्दा ठूलो गल्ती थियो, यो कुरा भीमबहादुरले रक्सी खाएको बेला भने दिल खोलेरै छाती पिट्दै भन्थ्यो। सधैंजसो उसलाई अनामनगरको धराने सेकुवा कर्नरसँगैको रमेशको चिया पसलमा भेटिन्छ तर उदास उदास। यो चिया पसल माओवादी जनयुद्वताका अखडा नै हो छापामारहरूको। घन्टौं राजनीतिको छलफल हुनु। आन्दोलन कसरी अगाडि बढाउने ? योजना त्यही बन्थ्यो। पुलिसको नजरमा सधैं शंकाको घेरामा थियो रमेशको चियापसल। नैनकला र भीमबहादुरको पहिलो भेट यही भयो। पुतलीसडक, सिंहदरबार र बानेश्वरको जुलुसहरूमा हिँड्दा हिँड्दै कतिखेर जंगल भासिए। कतिखेर प्रेम भयो, दुवैलाई पत्तो भएन। समय यति छिटो दगुर्यो कि २०६३ सालमा माओवादी सरकारमा आएपछि के भयो र पार्टी छोडे ? उनीहरूलाई नै थाहा होला। जनयुद्धको कठिन दिनहरूमा उनीहरू दुवै युद्धको मैदानमा थिए। बितेर गएको समयलाई पछाडि फर्किएर सोची। सुनसान रात थियो तर दिमागमा बम र बन्दुकको आवाज पनि थपिइरहेको थियो अनि घाइते साथीहरूको चित्कार पनि। तर, जीवनले आज उसलाई बिलकुलै नौलो परिस्थितिमा ल्याएर छोडेको छ। हो, नैनकलाले कल्पना पनि गरेकी थिइन, जीवनमा उसले यस्तो निर्णय लिनुपर्छ भन्ने। यतिका वर्षदेखि आफैंभित्र गुम्सिएर बसेको प्रश्नहरू लोग्नेसँगको गुनासाहरू सबैसबै अर्थहीन देखी। केही महिनादेखि उसको मनमा बारबार यो विचार आइरहेछ, एकबारको जुनीमा भीमबहादुर तिमी स्वतन्त्र छांै। मेरो तर्फबाट कुनै अवरोध छैन। दिन उस्तै थियो। घाम त्यसरी नै उदाएको थियो। खासगरी बिजुलीको तारमा सधैं बसेर कराउने कागका बथान आज पनि उसैगरी कराइरहेका थिए। उ शान्त थिई हो। आज उसको मन शान्त थियो। यस्तो उसलाई पहिले कहिल्यै महसुस भएको थिएन। कम्तिमा दस वर्षयता पहिलोपल्ट पीडामुक्त थिई। त्यसो त भित्रभित्रै आन्दोलित थिई। भित्र भने अथाह पीडा थियो। तर कति सजिलै भुलिदिन्छे ऊ ती तमाम दुःखहरूलाई। उसको अनुहारको चमक देखेर अड्कल काट्न सकिन्थ्यो। नैनकलाले सम्झी, जीवन एकबारको हो। हिजो युद्धको भूमिमा मरेको भए त्यैबेला सबै सकिन्थ्यो। सबै गुनासा सकिएर जाने थिए। हो, जीवन उसलाई पुगिसकेको थियो। मनमनै प्रतिज्ञा गरी, सानोतिनो व्यापार गरेर खाउँला तर अरूलाई दुःख दिएर बाँच्नु ठीक होइन। अनुहारमा कुनै आक्रोश थिएन न त हतास नै। भोलिपल्ट बिहान उठ्दा घाम सफासँग उदाएको थियो। आफूलाई राम्ररी सिँगारी तर सिन्दुर लगाइन। लगाएको एकसर्को रातो पोते थियो। त्यसलाई बिस्तारै निकालेर सिरानीमुनि घुसारी। शरीरबाट भारी बिसाएझैं भयो। सुतिरहेकी छोरीको अनुहारको अनुहार हेरी र बिस्तारै दुई हातले उचाली। छोरीको केही पुरानो लुगा र पानीको बोतल भएको झोलालाई पछाडि भिरी जो युद्धको समयमा भिर्थी। लोग्ने भित्तातिर फर्केर सुतिरहेको थियो। नैनकला केही नबोली कोठाबाट निस्की। फराकिला बाटाहरूले उसलाई स्वागत गरिरहेका थिए।"
कोरियाबाट फर्केर बाख्रापालन,"स्याङ्जा : कोरियाबाट फर्केका धु्रव भण्डारीले आफ्नै जन्मथलो गल्याङ नगरपालिका१ मालुंगा फाँटमा बाख्रा पालेका छन्। झन्डै १२ वर्षअघि कोरिया हानिएका उनी आठ वर्ष उतै बिताए। आम्दानी पनि रामै्र थियो। नेपाल फर्केपछि राजधानीमा घर बनाए। व्यवसाय पनि गरे। तर, उनलाई राजधानीमा बस्ने मन भएन। अन्ततः जन्मघर फर्केर बोयर बाख्रापालन सुरु गरे। कोरियाको एक पानीजहाज कम्पनीमा काम गरेको स्मरण गर्दै उनी भन्छन्, त्यता जति यहाँ गर्ने हो भने नेपाल पनि कोरियाजस्तै बन्न धेरै समय लाग्दैन। बाख्रा र हरियाली पाखा पखेरामै सन्तुष्ट मिलेको उनी भन्छन्। करिब तीन वर्षअघि अस्ट्रेलियाबाट तीन वटा बोयर बाख्रा ल्याएर व्यवसाय सुरु गरेका उनको फर्ममा अहिले ७० वटा बाख्रा पुगेका छन्। प्रतिबोका २ लाख ५० हजार रुपैयाँमा अस्ट्रेलियाबाट खरिद गरेकोे उनले सुनाए। त्यसपछि चितवनबाट पनि २ वटा बोयर बोका ल्याए। प्रतिबोका २ लाख ७० हजारमा किनेर ल्याएका ती बाख्रा पाँच दिनभित्रै दुइवटै मरे। तर, हरेश खाइनँ, उनी भन्छन् फेरि चितवनबाटै दुईवटै बाख्रा ल्याए। बाख्रासहित भौतिक पूर्वाधारलगायत करिब ३५ लाख लगानी गरेको उनले बताए। अहिलेसम्म उनले ५ वटा बोयर बाख्रा बेचेका छन्। एक सय वटा पुगेपछि बल्ल बिक्रीतर्फ सोच्नेछु उनले भने। हाल उनीसँग लाखौं मूल्यबराबरका बाख्रा छन्। बाख्रा २ वर्षमा ३ पटक ब्याउने गर्छन्। झन्डै एक सय ५० दिनको वरपरमा ब्याउँछन्। पहिलो बेतमा प्रायजसोले एउटा पाठापाठी जन्माउँछन् तर केहीले २ वटा पनि जन्माउँछन्। दोस्रो बेतपछि भने २२ वटा ब्याउने गर्छन्। चारपाँच महिना पुगेका बोयर पाठापाठी २ लाखमा बिक्री भएको उनले जानकारी दिए। एक वर्ष पुगेका पाठीहरू गर्भाधानका लागि तयार हुन्छन्।मालुंगा नमुना बोयर फर्म दर्ता गरी सुविधा सम्पन्न खोर बनाएर बाख्रा पालिएका छन्। बाख्राका लागि आवश्यक पर्ने दाना, पानी, घाँस मिलाएर दिएपछि खासै समस्या देख्दैनन् उनी। उनले २१ रोपनी जग्गामा आधुनिक घाँस र ३० रोपनी जग्गामा परम्परागत घाँस लगाएका छन्। फर्ममा परिवारका ३ जना र बाहिरका २ जनाले बाख्राको रेखदेख गर्छन््। भण्डारीको कर्म देखेर गल्याङ नगरपालिकाले फार्म सुधार, प्राविधिक एवं घाँस सहयोग गर्दै आएको पशु सेवा शाखा प्रमुख सुशील अर्याल बताउँछन्। हेर्दा पनि निकै लोभ र रहर लाग्दोगरी बाख्रा पालिएका छन्। यो फर्मलाई स्रोत केन्द्रका रूपमा विस्तार गर्नेगरी नगरपालिकाले छलफल सुरु गरेको अर्यालको भनाइ छ। विदेशमा गरेको परिश्रमले नेपालमै केही गरौं भन्ने भावना जगाएको छ। अबको पुस्ता यही बस्नुपर्छ। विदेशमा गर्ने जति मेहनत यहाँ गरे राम्रो आम्दानी गर्न सकिन्छ। व्यवसायको आम्दानीबारे उनले भने अहिलेसम्म लगानी गरेको छु। अब आम्दानी लिने समय बल्ल आएको छ। त्यो राम्रो हुने देखेको छु। अहिले उनीसँगै ५७ वटा बोयरका क्रसबाख्रा र ९ वटा शुद्ध बोयर बोका छन्। गल्याङकै नमुना फर्म भएको पशु शाखा कार्यालयले जनाएको छ। सो फर्मलाई बोयर प्रजनन केन्द्र बनाउने गरी सहयोगको तयारी भइरहेको नगरप्रमुख भूपराज अधिकारीले जानकारी दिए। गल्याङलाई कृषिका माध्यमबाट अगाडि बढाउन यस्ता खालका कृषिजन्य आयोजनाहरू विस्तार एवं संरक्षणमा पालिकाको साथ हुने नगर प्रमुख अधिकारीको भनाइ छ।"
सोनियालाई वाइल्ड कार्ड,"काठमाडौं : जुडो खेलाडीकी सोनिया भट्टले जापानमा आयोजना हुने टोकियो ओलम्पिक खेल्ने भएकी छिन्। दुई वर्षअघि नेपालमा आयोजना भएको १३औं दक्षिण एसियाली खेलकुद (साग) की कांस्य पदक विजेता सोनियाले टोकियो ओलम्पिकको वाइल्ड कार्ड पाएकी हुन्। उनले १३औं सागमा महिला ४८ केजीमुनि कांस्य पदक जितेकी थिइन्। नेपाल जुडो संघका अध्यक्ष दीपकहर्ष वज्राचार्यले सोनियाले ओलम्पिक खेल्ने पक्का भएको जानकारी दिए। सोनियाले ओलम्पिक खेल्ने पक्का भएको छ। हामीले इन्द्रबहादुर श्रेष्ठ र सोनियाको नाम पठाएकोमा सोनियाले वाइल्ड कार्ड पाएकी छन्, अध्यक्ष वज्राचार्यले भने। जुनियर समूहमा अन्तर्राष्ट्रिय वरीयता र प्रदर्शन राम्रो भएका कारण सोनियाले वाइल्ड कार्ड पाएको नेपाल जुडो संघका महासचिव धर्मकुमार श्रेष्ठले जानकारी दिए। सोनिया विश्व जुडो च्याम्पियनसिपमा एक बाउट जित्ने पहिलो नेपाली खेलाडी पनि हुन्। सन् २०१९ मा मोरक्कोमा भएको वल्र्ड जुनियर च्याम्पियनसिपमा सोनियाले ४८ केजीमुनि तौलसमूहमा मोजाम्बिककी खेलाडीलाई पराजित गरेकी थिइन्। त्यसअघि कुनै पनि नेपाली खेलाडीले विश्वस्तरीय प्रतियोगितामा पहिलो खेल जित्न सकेका थिएनन्। त्यसअघि सोनियाले सन् २०१८ मा बेरुतमा भएको एसियन च्याम्पियनसिप र सन् २०१८ मै हङकङमा भएको एसियन कप क्याडेट एन्ड जुनियर च्याम्पियनसिपमा एक बाउट जितेकी थिइन्। सन् २०१८ मै अर्जेन्टिनामा आयोजना भएको युथ ओलम्पिक खेलकुदमा सहभागी भएकी सोनियाले सन् २०१९ मा जापानमा जुडोको विशेष प्रशिक्षण पनि लिएकी थिइन्। नेपाल पुलिस क्लबकी खेलाडी सोनियाले अहिले क्लबमै तयारी गरिरहेकी छन्। अब केही दिनपछि नै बन्द प्रशिक्षणमा राखेर तयारी थालिने अध्यक्ष वज्राचार्यले जानकारी दिए। सोनियाले घरेलु प्रतियोगितामा भने लगातार रूपमा स्वर्ण पदक जित्दै आइरहेकी छन्। उनले सातौं तथा आठौं राष्ट्रिय खेलकुद प्रतियोगितामा स्वर्ण जितेकी थिइन्। सोनिया टोकियो ओलम्पिकका लागि छनोट हुने पाँचौं नेपाली खेलाडी बनेकी छन्। यसअघि सुटिङकी कल्पना परियार, पौडीका गौरिका सिंह र एलेक्स शाह एवं एथलेटिक्सका गोपीचन्द्र पार्कीले टोकियो ओलम्पिक खेल्ने पक्का भइसकेको छ। यसैगरी पारा ओलम्पिकतर्फ भने तेक्वान्दो खेलाडी पलेसा गोवद्र्धनले वाइल्ड कार्ड पाएकी छन्। टोकियो ओलम्पिक जुलाई २३ देखि अगस्ट ८ सम्म आयोजना हुँदैछ। टोकियो ओलम्पिकमा ३३ खेलमा प्रतिस्पर्धा हुनेछ। जसमा कुल ३ सय ३९ पदकका लागि खेलाडीले प्रतिस्पर्धा गर्नेछन्।"
स्मृतिका पाना पल्टाउँदा,"सम्झनाका झिना मसिना लेख स्मृतिपटमा लेसिएर बसेका हुँदा रहेछन् मज्जाले। लेसिएका ती सुक्ष्मरेसाहरू कुनै अन्तरालबीच झसझस झल्याँस्स भइरहँदा रहेछन्, मस्तिष्कधारी मानव प्राणी हामीमाझ। अनायसै यस क्षण रमाउन थालेको छु। रंगै नभइएर नि रंगिन रहनु प्रकृतिको शाश्वत तारतम्य ! न हर्ष न विस्माद ! मान्नै पर्दोरहेछ शाश्वत प्राकृतिको नियम ! मनमनै गुन्दै गर्दा आफूसित आफैं रमाउने मनमोजी साइत अनुपम मुहुर्त ! यस्तै क्षणहरू बटुलेर तपोवनको तपस्या कोठैभित्र संगालिरहेको हुन्छु। मथिंगल माझिँदै थियो दूरभाष यन्त्र किरिरिङ किरिरिङ कराउन थाल्यो। उठ्दै पल्लो कोठा दूरभाष यन्त्र स्थलमा पुगी हजुर, नमस्कार गरें। के गर्दै हुनुहुन्छ ? मनगढन्ते कुराको यानमा सैर गर्दै भने। रमेश विकल हुन् या रोचक घिमिरे बिलखबन्दमा परें। जरजर मस्तिष्क थरथर गर्छन्। विकलजीलाई सोध्न जाऊ उहाँकै स्नेहमयी अँगालोको पासोबाट फुत्कन सकूँला नसकूँला दोमन लाग्छ। रोचकजी त यही मत्र्यलोककै सहचारी सहकर्मी हुनुहुन्छ। कोभिड१९ को भीडमा नपर्ने गरी हलो हाई त चलाउन सकिन्छ नि ! दूरभाषमा सम्पर्क गरें। रोचकजी आज्ञा गर्नुहुन्छ, के छ मित्र ? ३०४० मिनेट मजाक भयो। जोबनजीवन कर्मचारी आयु बिताइयो। कर्मचारी कर्मलाई नै प्रधानता प्रदान गर्छन्। कर्ममा प्रधानता देख्न र पाउने एकल पन्थी यात्रु। रमेश विकल (रामेश्वर चालिसे) २०१७ सालदेखि नै सहकर्मी। उहाँ जनक शिक्षा सामग्री केन्द्र पाठ्यक्रम विकासमा कार्यरत। कलमका हकदार यो शुद्ध भादगाउँले तेजेश्वर गृहपञ्चायत मन्त्रालयअन्तर्गतका स्थानीय विकास प्रशिक्षण केन्द्रमा। पाठ्यक्रम विकासकेन्द्र र प्रशिक्षण केन्द्रबीच सारगर्भित सम्बन्ध अनुभूतिगम्य रहेको रहै रह्यो। सामाजिक जन्तुका सामाजिक दायित्व बोधी ज्ञान ज्योतिर्मय तपोज्ञान ! यिनै ज्योतिर्मय ज्ञान ज्योतिमा नुहाई शुद्धीकरण गर्दैछु इहलीला ! यताउता दायाँबायाँ कर्तनलागी मनभरी पाइला भरी भरी ! अब त जीउमा बल नि छैन ! पाइलामा चाल पनि छैन गतिशील ! माहुते बनेर जंगली हात्ती कजाउन न मनै छ, न त बलै छ जिउमा ! अहिले जे जसो छ त्यसै रहौं। मन डुलाएर पो के हुँदो हो ? स्थिर मन शान्त जीवन ! शान्त जीवन दीर्घ आयु। दीर्घ आयु समृद्ध जीवन ! समृद्ध जीवन स्वच्छ मन ! स्वच्छ मन समृद्ध तन ! समृद्ध तन सदा बहार घर परिवार ! सदाबहार घर परिवार स्वान्त सुखसागर। स्वान्त सुखसागर सामाजिक संसार ! रोचक घिमिरेसित मित्रबर वार्तालाप गर्दै थिएँ। बहसिँदै बकिनु वार्तालाप भरिका स्वच्छन्द निर्बन्ध निबन्धात्मक तानाबाना सम्झन्छु। यिनै तथ्यलाई पुख्र्याैली शानदार झण्डा फहराई निषेधात्मक सुर्ति निवारणात्मक दूरभाष प्रलाप लम्ब्याउँछु। कतै जानु छैन। ट्याक्सी चढ्नु छैन। न हल्ला न खल्ला। जे पर्ला पर्ला। घिउ केमा पोख्ला डालैमा। दूरभाषको बोल तिरिन्छ। चित्त साम्य पार्ने मनोबल यही ढुकढुकी भित्र छ। कामरेड माधव नेपाल स्व मनमोहन अधिकारीको मन्त्रिमण्डलमा रक्षा र परराष्ट्रमन्त्री थिए। त्यसताका नेपाल जापान एलुमनाई एसोसिएसन (जान) का सक्रिय आजीवन सदस्य थिएँ। वरुणप्रसाद श्रेष्ठ जानका अध्यक्ष हुनुहुन्थ्यो। जानको चालिसौं वार्षिक कार्यक्रमको उपलक्ष्यमा मिलन पत्रिका सम्पादन गर्दै थिएँ। लगत्तै वरुणजीले दाइ, हाम्रो वार्षिकोत्सव कार्यक्रमको प्रमुखअतिथि उपप्रधानमन्त्री माधवकुमार नेपाल आगमन हुनेभयो। दाइले उहाँका लागि एउटा मन्तव्य अंग्रेजीमा तयार गरिदिनुस् भन्नुभयो। सक्दो सहयोग गर्नु जीवन धर्म सम्झें। उहाँले सौम्य र शालीनता साथ जस्ताको तस्तै वाचन गर्नुभयो। चियाचमेनामा पहिलो चिनारी भयो। परापूर्व कालमा जीवनकै प्राकृत अवस्थामा मानिस नदी, कुँवाबाट पानी अञ्जुलीमा उठाई प्यास मेटाउँथ्यो। त्यसै पृष्ठभूमिमा बिम्बात्मक प्रयोग यहाँ भएको अन्तर्य भेटिन्छ। दुई हत्केला जोडेर गरिने अभिवादन नमस्कार बन्छ। मनमोहन अधिकारीको निधनपछि माधव नेपाल पार्टीअध्यक्ष नबनी यथावत महासचिव नै रहनुभयो। उहाँको महासचिव कालमा सिंहदरबारभित्रको बैठक कक्षमा नेपालका लेखकहरूलाई रायसुझाव निमित्त बोलाइएकोमा म नि परेथें। प्राय: सबै लेखक मित्र यथास्थानमा बस्नुभएको पाएँ। पस्नेबित्तिकै ढोकै सामुको कुर्सीमा बसें। पालैपालो आफ्ना भनाइहरू प्रस्तुत गरे। राजनीति नबुझ्ने, नगर्ने अराजनीतिक जन्तुले ठाडै मनको बह सबैका माझ बिसाएँ। बिसाउँदै गएँ : महासचिवज्यू, हामी अहिले जनताको बहुदलीय जनवाद भन्छौं जबज। आमजनतालाई शुद्ध पिउने पानी एक घैलाको प्यास छ। म भादगाउँले सूर्यविनायकनिवासी ! बाल्टिन बोकेर ढुंगेधाराबाट पानी बिसाउँछु। किन्तु यहाँ जताततै कोकाकोला, पेप्सीकोला, बियर, खुकुरीरम के के हो के के ? १२२० पाइलैमा छ्यापछ्याप्ती पाइन्छ। गाउँमा छाप्रो छैन। हिँड्न राम्रो गोरेटो छैन। यहाँ भव्य भवन र पजेरो गाडी गुड्छ। निमुखा गाउँले नेपाली मान्द्रो पाउन्नन्। धनबिनाको कुबेर यस्ताले महासचिवज्यूलाई सत्कार्न कसरी सकूँ ? कमसेकम सुकुलमाथि एउटा चकटी त बिछ्याउनै पर्यो। जनताको बहुदलीय जनवाद भन्दै उर्लन्छौं। गर्नै पर्छ गर्छौं। उपस्थित लेखक, स्रष्टा बन्धुजन सबैैले आआफ्ना पालो भ्याइसकेका थिए। समय घर्किसकेको थियो। मै मात्र बाँकी। त्यति नै खेर माधव नेपालले जिज्ञासा राख्नुभयो; ग्वंग:जी कहाँ बस्नुहुन्छ ? भक्तपुर, भनें। त्यसो भए तपाई मेरो गाडीमा बस्नुस् ! उहाँले भन्नुभो। बस छँदैछ। त्यसमै जान्छु। म नि त्यतै बस्छु। पुर्याइदिन्छु नि ! महासचिवज्यू कुन ठाउँसम्म पाल्नु हुन्छ ? त्यतैबाट बस चढेर घर जाउँला। गाडीचालक महाशयले हाम्रा वार्तालाप सुनिराखेका थिए मनग्य। कोटेश्वर पुगेपछि भनें, महासचिवज्यू यहीँबाट बिदा लिन्छु। चालक भाइले स्टेरिङ कोटेश्वर कोलोनीतिर सोझ्याइसक्या थियो। होइन, घर जाने हैन। उहाँलाई भक्तपुर पुर्याउनु पर्छ। भक्तपुर पुग्न त तेलै पुग्दैन, हजुर ! चालक बन्धुले भने। कमरेड माधव नेपालले भन्नुभयो; अघि दिउँसो ३० लिटरको कुपन दिएको होइन ? हजुर, त्यसको तेल हालेको छैन। त्यसैबाट हालन। ऊ, त्यहीँ जडिबुटीनिर पाइन्छ नि। हजुर त्यसबाट त पम्पवाला मान्दैन। त्यसो भए त्रिपुरेश्वरै गएर हालुँ न। त्रिपुरेश्वर जान त गाडीमा भएको तेलले भ्याउन्न। मलाई असजिलो र अप्ठ्यारो लाग्यो। हजुर, म यहीँबाट बस चढछु। एकैछिनमा घर पुगिहाल्छु। महासचिवज्यू, यो संस्कृतिका आयाम संस्कृतिमूलक निबन्ध संग्रह सादर उपहार दिँदै ओर्लन लागें। उहाँले मान्नुभएन। वालेटबाट ३०० रुपैयाँ निकालेर चालकलाई दिँदै जडिबुटीनिरको पम्पमा हाल्नु भनी सुझाउनु भयो। राजनीति नगरेनलागेका गैरराजनीतिक जन्तु मलाई एक नयाँ पात्रताको अनुभूति भयो। यति भद्र, सरल, शालीन एक राजनीतिक व्यक्तित्व हुँदोरैछ। लाग्यो, विचरा चालक भाइको घर कतिपर कहाँ हुँदो हो ? उनी पनि हामीजस्तै घरपरिवार भएको सामाजिक प्राणी। बेफ्वाँकमा मेरा कारण अल्झिए बाटो बीच ! चालक भाइले त्यसैगरी सूर्यविनायक पुर्याए। महासचिवज्यू, एक कप रुखासुखा चिया र दही सत्कार सम्मान ग्रहण होस् ! आग्रह थियो मेरो। तेजेश्वर जी, म पक्कै आउनेछु ! अहिले अँध्यारो भइसक्यो ! पत्याउनुस् है ! यी वृत्तान्त बताएँ मित्रवर रोचक घिमिरेलाई। यत्तिकैमा रोचकजी सप्रशन्न आज्ञा गर्न थाल्नु भयो। ग्वंग: पासा सुन्नु हुनेछ है : कामरेड माधव नेपाललाई हामीले नि साहित्य सदन रामहिटी चावहिलमा रमेश विकल स्मृति ग्रन्थ लोकार्पण कार्य सम्पन्न भइसकेपछि सदनकै उत्तरमा रहेको पर्ति जग्गा सदनले पाउन सके साहित्यकारहरू बेलाबखत बसी रचना कृति सृजना गर्ने ठाउँ बनाउन मिल्ने अनुरोध गर्यौं। तत्कालीन प्रधानमन्त्री माधवकुमार नेपालजीले साहित्य सदनलाई सम्पोषण गर्नु भएथ्यो। रोचक घिमिरे मित्रका मित्र यो कलमजीवी पनि त्यस समारोहमा उपस्थित थियो। रोचकजी त्यसबेला साहित्य सदनका अध्यक्ष नै थिए। त्यसरी नै मित्रबर रोचकजी (गा: बाज्या) ले अर्को रोचक अनुभव पुराण हाल्न थाल्नुभो। उसबेला बाजेको पालामा (श्री ३ भीमको शासनकालमा पूर्वतिरबाट गैरीधारामा बसाई सर्नुभएको रहेछ। त्यो बेला काठमाडांै उपत्यका शुद्ध नेवार पण्डितहरूको बसोबास स्थल थियो। गैरीधारा स्थानमा बसेका ब्राम्हण बाजे परिवारलाई गा:बाजे भन्ने गरेका रैछन्। रोचकजीका घोचक मित्रले ठट्टेउली पारामा रोचकजी नमस्कार। जोजलपा: भनें। जोजलपा: भन्या के ? प्रश्नबोधक जिज्ञासा तेर्साउनुभयो। भनें कि नेपालभाषामा जो एक जोर, जलपा जलपात्र, अर्थ हुन्छ। भन्नुहोला जोजलपा:को अर्थ विन्यास कसरी नमस्कार हुन्छ ? परापूर्व कालमा जीवनकै प्राकृत अवस्थामा मानिस नदी, कुँवाबाट पानी अञ्जुलीमा उठाई प्यास मेटाउँथ्यो। त्यसै पृष्ठभूमिमा बिम्बात्मक प्रयोग यहाँ भएको अन्तर्य भेटिन्छ। दुई हत्केला जोडेर गरिने अभिवादन नमस्कार बन्छ। थरिथरिका अर्थबोधक शब्दका अर्थ विन्यास बुझ्न अलि घोत्लिनु पर्दो हुन्छ। अनि रोचकजीले गा:बाज्याको सम्मानजनक अर्थ बोध गर्नुभो। हरएक भाषाका आआफ्नै भाषाविज्ञान यसैगरी विकसित भएको हुन्छ। यही तवरले गैरी धारा खाल्डोगैरो अनि नेपालभाषामा गा:गालखाल्डो हुन्छ। बाज्या बाजेबाहुन हुन्छ। गैरो धारामा बस्ने बाजेलाई नेपालभाषा भाषी नेवार समुदायले गा:बाज्या भन्ने गरेको हो। रोचकजीको उत्कण्ठा जिउँदो जाग्दो नै रहे। जीवन्त अनुभूति सलल पोख्न थाल्नुभयो यसरी: कि वर्तमान प्रधानमन्त्री केपी ओली (त्यसबेला पूर्वप्रधानमन्त्री) को निजी निवास बालकोटबाट फोन आयो; रोचकजी आज माननीय केपी ओलीले राष्ट्रकवि माधवप्रसाद धिमिरेज्यू, तपाई, नगेन्द्रराज शर्मा (घिमिरे)लगायत केही लेखकसाहित्यकारलाई बालकोटमा आमन्त्रण भएको छ। म यहाँहरू समक्ष प्रस्तुत गर्दैछु। कार्यक्रम विवरण २०७३।९।२१ को यसरी : कति बजे नि ? बिहान ९ बजे नै। यहीँ खानपिन गर्ने गरी। यहाँबाट गाडी लिन आउँछ। तयार भएर बस्नुस्। साथै नगेन्द्रराजजीलाई पनि भन्नुभएको छ। अनि तुरुन्तै नगेन्द्रजीसित पनि दूरभाष सम्वाद गरें। रोचकजी बताउँदै गर्नु हुन्छ : मलाई त खबर गर्या छैन! नगेन्द्रको उत्कण्ठा रह्यो। तपाईको नामै किटानी साथ भनेकै हो। तत्काल फोन आयो। नगेन्द्रजी कै रहेछ। आयो आयो भर्खरै। गाडी चढी नगेन्द्रसहित बालुवाटार पुग्यौं। राष्ट्रकवि नि आइपुग्नु भो। साहित्यिक माहोल जम्यो। तत्क्षण उहाँले तपाईहरूलाई आदर सूचक चिनो दिन्छु भन्दै केही लोगो वितरण गर्नुभयो। मानिस त हौं। ससंकित भई हातमा लियौं। भलै सूर्य चिन्ह लोगो रैनछ। नेपाली राष्ट्रिय झण्डाको लोगो थियो। अनि अरू केही पाउँ ! साथीभाइलाई नि दिउँ ! एकै मुठी दिनुभो। नगेन्द्रले पनि केही पाउनुभो। २:३० तिर फोन बज्यो। ओलीज्यूलाई बैठकमा जानु पर्ने भएछ। म आधा घण्टामै फर्कन्छु। राष्ट्रकविज्यू ! बस्नु हुन अनुरोध गर्छु, भन्दै हिँड्न आँट्नु भो। राष्ट्रकवि माधव धिमिरेले यी दुई मित्रगण नि साथैरहे बस्छु: भन्नुभो। बसी हाल्नु हुन्छ नि भन्दै पूर्वप्रधानमन्त्री ओली प्रस्थान हुनुभयो। रोचकजीले त्यसकै सिलसिलामा एउटा रमाइलो किस्सा जोड्नुभयो। त्यस महफिलमा मुक्तकण्ठ गायक रामेश श्रेष्ठ पनि उपस्थित थिए। ओलीजीले धर्मपत्नीतिर हेरी रामेशलाई चिनाउन लाग्नु भयो। श्रीमती राधिका शाक्यले भन्नुभयो; रामेशजीलाई हाम्रो विवाह हुनु तीन वर्ष अघिदेखि चिन्छु। लगभग दुई धाई घण्टामै आइपुग्नु भयो। कविज्यू अलि जाडोले थरथराउनु भयो। त्यसलाई आत्मसात गरेर एकछिनमा आउँछु भन्दै माथि उक्लनु भयो माननीय ओली। एकै झिम्कामा एउटा प्याकेट लिई प्रवेश गर्नुभयो। प्याकेट खोलिवरी आफैंले कविज्यूलाई लगाइदिए। कालोन्यानो टपकोटओभरकोट। राष्ट्रकवि मख्ख परे। तबत थरथराहत लोप भइ हाले। गफिँदै ओली महाशयसित सायम भोजन गरी हामी फर्कियौं गैरीगाउँका गा:बाज्या र नगेन्द्रराज शर्मा आआफ्ना घरमा ! स्मृतिका पाना पल्टाउँदै बन्द गरें पनि यसरी। सरसवती सरस्वती ज्वजलपा इति प्रणामञ्च !"
यो वर्ष पनि मलको चर्को अभाव हुने,"काठमाडौं : धानबालीका लागि आवश्यक पर्ने रासायनिक मलको चर्को अभाव हुने भएको छ। साउनको दोस्रो सातादेखि धान गोडेर मल हाल्ने (टप ड्रेसिङ)को समयमा युरिया मलको अभाव हुने भएको हो। मल आपूर्तिका लागि आह्वान गरिएको ग्लोबल टेण्डरमा कुनै पनि आपूर्तिकर्ता सहभागी भएनन्। सरकारद्वारा सरकारलाई(जीटुजी) अन्तर्गत मल उपलब्ध गराउने विषयमा भारत सरकारसँग पहल भइरहेको छ। मल आपूर्तिका लागि ग्लोबल टेण्डर र जीटुजीको प्रक्रियामध्ये कुनै सुनिश्चित नभएको हुँदा मलको अभावको श्रृंखला यो वर्ष पनि देखिनेछ। समयमै कुनै पनि प्रक्रियामार्फत मलको जोहो गर्न नसकिए यो वर्ष पनि किसान मलको लागि चर्को सास्ती व्यहोर्न बाध्य हुनेछन्। ग्लोबल टेण्डरबाट मल ल्याउन कम्तीमा ७ महिना लाग्न सक्छ। विश्व बजारमा रासायनिक मलको मूल्य बढ्दै गएको र आपूर्तिकर्ताको हकमा लागू भएको कारोबारमा लाग्ने आयकर का कारण पनि विदेशी आपूर्तिकर्ता बिच्किएर बोलपत्रमा सहभागिता नजनाउँदा मल आपूर्ति प्रणाली प्रभावित भएको हो। केही महिना अघिसम्म प्रतिटन ३ सय ७५ डलर रहेको युरियाको मूल्य अहिले प्रतिटन ६ सय डलर पुगेको छ। कृषि तथा पशुपन्छी विकास मन्त्रालयका अनुसार आगामी साउनदेखि गहुँवालीको सिजनसम्मलाई कम्तीमा १ लाख ३० हजार टन युरिया र ७० हजार डीएपी मलको माग छ। हाल मौज्दात रहेको र बाटोमा आउँदै गरेको युरिया मलले जेनतेन साउन पहिलो सातासम्मको धानबालीलाई पुग्ने देखिन्छ। अधिकांश पहाडी जिल्ला र सुदूरपश्चिमका जिल्लाहरूमा धानबालीको रोपाइँ करिब सकिन लाग्दा अत्याधिक उत्पादन हुने तराईमा भने हालसम्म रोपाइँको सुरसार भएको छैन। कृषि तथा पशुपन्छी विकास मन्त्रालयका सचिव डा योगेन्द्रकुमार कार्कीले अहिलेलाई करिब पुग्ने मल भए पनि साउनदेखि सुरु हुने धानबालीको टप ड्रेसिङका लागि केही अभाव हुन सक्ने आशंका व्यक्त गरे। अभाव हुन नदिन हर सम्भव प्रयास गर्न सुरु गरेका छौं, सचिव कार्कीले भने, मल आपूर्तिका लागि भारत सरकारसँग विभिन्न कूटनीतिक माध्यममार्फत जीटुजीअन्तर्गत मल उपलब्धताका लागि प्रयास गरिरहेका छौं। भारतबाट मल आउने सुनिश्चित भयो भने मलको अभाव हुन्न। सरकारले भारतसँग जीटुजीमा मल ल्याउन नयाँ नीतिका साथ परिमार्जित रूपमा सम्झौता गर्ने प्रक्रिया अघि बढाइसकेको मन्त्रालय स्रोतले जनाएको छ। भारतसँग पाँच वर्षका लागि गर्न लागिएको सम्झौताको खाका कृषि मन्त्रालयले परराष्ट्र मन्त्रालयमार्फत भारतको डिपार्टमेन्ट अफ केमिकल एन्ड फर्टिलाइजरलाई पठाइसकेको छ। भारतसँग जीटुजीमार्फत प्रतिवर्ष २ लाख टनका दरले मल आयात गर्न आवश्यक प्रक्रिया अघि बढाइएको थियो। तर, उताबाट राय सुझावसहित अन्तिम पत्र प्राप्त नभएकाले यो प्रक्रिया पनि अघि बढेको छैन, मन्त्रालय स्रोतले भन्यो। भारतसँग गर्न लागिएको जीटुजीअन्तर्गत मल भारतको आफ्नै उत्पादन हुनुपर्ने र प्रचलित ग्लोबल टेन्डरको मूल्यभन्दा केही सस्तो हुनुपर्ने सर्त सरकारले भारतीय विभागसँग राखेको छ। सरकारले गत् पुस २ गते बंगलादेशसँग जीटुजीमा युरिया मल ल्याउने सम्झौता गरेको थियो। बंगलादेश केमिकल इन्डस्ट्रिज कर्पोरेसनसँग बल्क र कार्गो गरी दुई तरिकाबाट चार लटमा ५० हजार टन युरिया मल आयात गर्ने सम्झौता भए पनि कृषि सामग्रीले कुल ५२ हजार टन आयात गर्न लागेको छ। जसमध्ये ३२ हजार टन आइसकेको छ भने १९ हजार टन पछिल्लो समयमा आउन सुरु भएको छ। करिब १२ लाख मेट्रिक टन (सबै प्रकारका) मलको माग छ। ७ लाख मेट्रिक टन आपूर्ति भए पनि खाद्यान्न बालीलाई अभाव नहुने मन्त्रालयका कर्मचारी बताउँछन्। सरकारले मल खरिद गर्न चालू आर्थिक वर्षमा ११ अर्ब रुपैयाँ विनियोजन गरेको छ। आगामी आर्थिक वर्षका लागि सरकारले १२ अर्ब रुपैयाँ विनियोजन गरेको छ। कृषि तथा पशुपन्छी विकास मन्त्रालयका पूर्वसचिव डा सुरोज पोखरेलका अनुसार धानबालीलाई मुलुकको मूल अर्थतन्त्रको मेरुदण्डसँग जोडिएको छ। जुन वर्ष धानको उत्पादन घट्छ, त्यो वर्ष कुल गार्हस्थ्य उत्पादन (जीडीपी) को अवस्था पनि खुम्चिन्छ। धान उत्पादनमा १० प्रतिशतले तलमाथि हुँदा जीडीपीमा एक प्रतिशतले घटबढ हुने गर्छ। जीडीपीमा धानको योगदान ४ प्रतिशतभन्दा केही बढी छ। कृषिको कुल गार्हस्थ्य उत्पादनमा धानको योगदान करिब २२ प्रतिशत छ। अहिलेलाई करिब ८० हजार टनको भर सरकारी स्वामित्वको कृषि सामग्री कम्पनी र निजी क्षेत्रको साल्ट ट्रेडिङ कर्पोरेसनसँग गरी हाल ७९ हजार ५ सय टन युरिया मल विभिन्न प्रक्रियामा छ। यसमध्ये कृषि सामग्रीको ७० हजार ५ सय टन र साल्टको ९ हजार टन छ। कृषि सामग्रीको ७० हजार ५ सय टनमध्ये बंगलादेशबाट अहिले १९ हजार आउने क्रम सुरु भएको छ। यसमध्ये ९ हजार आइपुगेको छ भने १० हजार टन बाटोमा छ। यस्तै ग्लोबल टेण्डरमार्फत जोशी बीजमार्फत खरिद गरिएको ३० हजार टन पनि चीनबाट कोलकाता हुँदै आउन लागेको छ। त्यस्तै कृषि सामग्रीको गोदाममा २१ हजार टन मौज्दात छ। यस्तै कृषि सामग्रीसँग ३५ हजार ७ सय र साल्टसँग ३ हजार ५ सय टन डीएपी मल मौज्दात छ। यो हाराहारीको युरिया र डीएपी मलबाहेक अन्य मल तत्कालका लागि आउने छाँटकाँट नभएको मन्त्रालय स्रोतले जनाएको छ। स्वदेशीलाई प्रोत्साहन दिँदा विदेशी बिच्किए मलको आपूर्तिमा स्वदेशी कम्पनी छिरेका कारण गत वर्ष किसान मलका लागि चर्को सास्ती व्यहोर्न बाध्य भए। स्वदेशी कम्पनीले समयमा मल आयात नगर्दा किसानले गत वर्ष धानवालीको समयमा चर्को घाम र अविरल वर्षामा दिनभर लाइनमा बस्न बाध्य बनाइएको थियो। लाइन लागेर पनि उनीहरू मल पाउनबाट बञ्चित भएका थिए। बर्खे गहुँवालीका लागि पनि किसानले मलको चर्को अभाव व्यहोरेका थिए। मल आपूर्तिमा अनुभवहीन र पटक्कै कारोबार नगरेका स्वदेशी कम्पनी प्रवेश गरेका कारण मुलुकभित्र मलको चर्को अभाव भएको हो। यस्ता कम्पनीले धानबालीको समयमा मल आपूर्ति गर्न सकेनन्। मलको अन्तर्राष्ट्रिय बजार र आपूर्ति प्रणालीमा कहिले पनि सहभागिता नजनाएको स्वदेशी कम्पनीहरूले गत आर्थिक बर्ष २०७६।७७ को वैशाखदेखि सहभागिता जनाउँदै आएका छन्। मल आपूर्तिसम्बन्धी ग्लोबल टेण्डरमा विदेशीसहित स्वदेशी कम्पनीहरूले पहिलो पटक त्यति बेलादेखि सहभागिता जनाउन थालेका हुन्। यसअघिसम्म मल आपूर्ति टेण्डरमा विदेशी कम्पनीहरूले मात्रै सहभागिता जनाउँदै आएका थिए। मल आपूर्ति टेण्डरमा स्वदेशी कम्पनीलाई सहभागिताका लागि कारोबारमा लाग्ने आयकर प्रक्रियाले बाटो खोलिदिएको हो। कृषि सामग्री कम्पनीले गत आर्थिक वर्ष २०७६।७७ को वैशाखदेखि मलको कारोबारमा विदेशी आपूर्तिकर्ताको हकमा ५ प्रतिशत र स्वदेशी आपूर्तिकर्ताको हकमा १५ प्रतिशत आयकर लाग्ने प्रणाली कडाइका साथ कार्यान्वयनमा ल्याएको थियो। हुन त यो व्यवस्था पहिलेदेखि भए पनि कम्पनीले यसलाई २०७६।७७ को वैशाखदेखि मात्रै कार्यान्वयनमा ल्याएको थियो। यही व्यवस्थाका कारण स्वदेशी कम्पनीहरूले टेण्डरमा सहभागिता जनाउन थाले, कृषि सामग्री कम्पनीका प्रवन्ध सञ्चालक नेत्र भण्डारीले भने, यो व्यवस्थाले नेपाली कम्पनीलाई प्रोत्साहन दिए पनि उनीहरूले त्यसको दुरुपयोग गरी मल आपूर्ति गर्न सकेनन्। भण्डारीकाअनुसार यो व्यवस्थाअनुसार विदेशी कम्पनी टेण्डरमा सहभागी हुँदा उसले कुल कारोबारको ५ प्रतिशत आयकर तिर्नुपर्छ। तर, स्वदेशी कम्पनीले कुल कारोबारको १५ प्रतिशत मात्रै आयकर तिरे पुग्छ। अर्थात मल आपूर्ति गरेवापत कृषि सामग्री कम्पनीले विदेशी कम्पनीलाई ५ प्रतिशत र स्वदेशी कम्पनीलाई १५ प्रतिशत आयकर काटेर भुत्तानी दिनुपर्ने थिति बस्यो, भण्डारीले भने। यो व्यवस्थाका कारण विदेशी कम्पनीले तिरेको ५ प्रतिशत आयकर मलको मूल्यमा जोड्दा लागत खर्च महँगो हुने तर स्वदेशीले तिरेको १५ प्रतिशत आयकर मलको मूल्यमा जोड्दा लागत खर्च निक्कै सस्तो पर्ने भएर पछिल्लो समयमा मलको टेण्डर नेपाली कम्पनीहरूले हात पार्न थालेका हुन्। अर्कोतर्फ यही व्यवस्थाका कारण विदेशी आपूर्तिकर्ता बिच्किएर बोलपत्रमा सहभागी नहुने क्रम नै सुरु भयो। यही व्यवस्थाका कारण पछिल्लो समयमा कृषि सामग्री कम्पनीले आह्वान गरेको ९ वटै ग्लोबल टेण्डरमा कुनै पनि विदेशी कम्पनीले सहभागिता नजनाउँदा ती टेण्डरहरू रद्द गरी पुनः निकाल्ने तयारी गरिएको छ।"
