शीर्षक,विवरण
"देश चलाउन पाकिस्तानसँग छैन पैसा, स्विडेनमा पहिलोपटक महिला प्रधानमन्त्री","पाकिस्तानका प्रधानमन्त्री इमरान खानले देश चलाउन पैसा नरहेको बताएका छन्। उनले आर्थिक भारसँगै देशको ऋण पनि बढेको बताएका हुन्। राजधानी इस्लामाबादमा आयोजित कार्यक्रममा उनले भने, 'जसरी घरमा आम्दानी कम र खर्च धेरै हुँदा समस्या उत्पन्न हुन्छ, त्यस्तै हालत पाकिस्तानको भएको छ।' उनले सबैभन्दा ठूलो समस्या पाकिस्तानसँग पर्याप्त पैसा नरहेको स्पष्ट पारे। त्यही कारण ऋण लिन बाध्य भएको उनले बताए। 'भविष्यका लागि वचत कोष रित्तिदै गएको अवस्था छ। यसको प्रमुख कारण ट्याक्स कल्चर नहुनु हो,' उनले भने। उनले पाकिस्तानमा ट्याक्स तिर्ने सँस्कृति नरहेको बताए। अमेरिकासँग सम्बन्धको नयाँ अध्याय खोल्न दोहा वार्ता हुने आगामी साता दोहामा संयुक्त राज्य अमेरिका र अफगानी तालिबान समूहबीच हुने वार्ताले अमेरिकासँगको राजनीतिक सम्बन्धमा नयाँ अध्याय खोल्ने उक्त समूहले बुधबार जानकारी गराएको छ। अक्टोबर ९१० मा कतारको राजधानीमा दुई पक्षबीच भएको भेटवार्तापछि तालिवानसँग वार्ता जारी रहने वासिङ्टनले मङ्गलबार जानकारी गराएको थियो। तालिबान समूहले आफ्नो आधिकारिक अरबी ट्वीटर अकाउन्टमार्फत् सार्वजनिक विज्ञप्तिमा भनेको छ, 'आगामी हप्ता कतारमा अफगानिस्तान र अमेरिकाबीच वार्ताको नयाँ चरण सुरु हुनेछ।' वार्ताले दुई देशबीचको राजनीतिक सम्बन्धमा नयाँ अध्याय खोल्ने आर्थिक मुद्दाहरूको समाधान गर्ने र अघिल्लो दोहा सम्झौतामा भएका शर्तहरूको कार्यान्वयनबारे छलफल गर्ने बताइएको छ।' काबुल नजिकै दुई व्यक्तिको गोली हानी हत्या सशस्त्र मानिसहरूको एक समूहले बुधबार बिहान अफगानिस्तानको राजधानी काबुल नजिकै चार धार्मिक व्यक्तिलाई लक्षित गरी गोली चलाउँदा बुधबार दुई जनाको मृत्यु भएको छ। दुई जनाको घटनास्थलमा नै मृत्यु भएको र अन्य दुई जना सख्त घाइते भएका स्थानीय सञ्चार माध्यमहरूले अफगानी अधिकारीलाई उद्धृत गरी उल्लेख गरेका छन्। रूसी समाचार एजेन्सी स्पुत्निकका अनुसार यी चार जनालाई कोपिसा प्रान्तको मुख्य शहर महमूद राकको इस्लामी एक विद्यालयबाट घर फर्किने क्रममा आक्रमण गरिएको थियो। आक्रमणकारीहरूले गोली हानी घटनास्थलबाट भागेको भन्दै तत्काल आक्रमणकारीको परिचय नखुलेको प्रहरीले बताएको छ। घटनाको बुधबार समाचार तयार पार्दासम्म कुनै पनि समूहले जिम्मेवारी लिएको छैन। स्विडेनमा पहिलो पटक महिला प्रधानमन्त्री निर्वाचित स्विडेनमा पहिलो पटक महिला नेतृ प्रधानमन्त्रीमा निर्वाचित भएकी छन्। स्विडेनको संसदले उनलाई प्रधानमन्त्री बनाउने प्रस्ताव पारित गरेसँगै उनी स्विडेनको पहिलो महिला प्रधानमन्त्री बन्ने भएकी हुन्। निवर्तमान अर्थमन्त्रीसमेत रहकी माग्डालेना अन्डेर्सन देशको प्रभावशाली पार्टी सोसियल डेमोक्रेटिक पार्टीकी नेतृ समेत हुन्। संसदका कुल १७४ मतदाताले मात्रै वर्तमान प्रधानमन्त्री स्टेफन लोफभेनलाई मतदान गरेका थिए। उनको भन्दा धेरै मत उनको विपक्षमा परेपछि नयाँ प्रधानमन्त्री निर्वाचित भएकी हुन्। नयाँ प्रधानमन्त्रीको पक्षमा भने १७४ जनाले मतदान गरेका थिए। मतदानको समयमा ५७ सांसद अनुपस्थित भएका संसद सचिवालयले जनाएको छ। अमेरिकी राष्ट्रपति बाइडेनद्वारा ११० देशलाई निमन्त्रणा अमेरिकी राष्ट्रपति जो बाइडेनले आयोजना गरेको प्रजातान्त्रिक शिखर सम्मेलनमा ताइवानसहित ११० देशका प्रमुख तथा प्रतिनिधिहरुलाई निमन्त्रणा गरेका छन्। भर्चुअल माध्यमबाट हुने सम्मेलनमा एक सयभन्दा बढी देशका प्रमुख तथा प्रतिनिधिहरु सहभागी हुने अपेक्षा गरिएको छ। लोकतन्त्रलाई केन्द्रमा राखेर आयोजना गरिएको सम्मेलनमा सहभागीताका लागि अमेरिकी राष्ट्रपति बाइडेनले संसारभरिका प्रजातान्त्रिक मुलुकका प्रतिनिधिहरुलाई निमन्त्रणा गरेका हुन्। सम्मेलन आगामी डिसेम्बर ९ र १० तारिखमा हुने तय भएको हो। सम्मेलनमा दक्षिण एसियाली क्षेत्रबाट नेपाल, भारत, पाकिस्तान र माल्दिभ्सलाई मात्र निमन्त्रणा गरिएको अमेरिकी विदेश मन्त्रालयले जनाएको छ। बंगलादेश, भुटान, श्रीलंका र अफगानिस्तानको नाम भने अमेरिकाले निमन्त्रणा गरेका देशहरुको सूचीमा छैन। इजरायलको हवाई आक्रमणमा चार सिरियालीको मृत्यु मध्य सिरियामा बुधबार बिहान इजरायलले गरेको हवाई आक्रमणमा परी कम्तीमा चार नागरिकको मृत्यु हुनुका साथै सात जना घाइते भएका छन्। यस आक्रमणमा परी घाइते भएका अधिकांश सैनिकहरु रहेका आधिकारिक सिरियाली समाचार एजेन्सी सानाले जनाएको छ। इजरायलले गरेको यस आक्रमणमा परी दुई सर्वसाधारण दुई सैनिकको मृत्यु भएको छ। छ सैनिक र एक नागरिक घाइते भएका सानाले जनाएको छ। आक्रमण देशको मध्य भागका स्थानहरुलाई लक्षित गरी गरिएको समाचार एजेन्सी सानाले जनाएको छ। यस आक्रमणको अन्य विस्तृत विवरण भने साना समाचार समितिले उल्लेख गरेको छैन। सिरियाको हवाई सैन्यबलले यस आक्रमणलाई पन्छाएर क्षेप्यास्त्रहरू खसालेएको सानाले समाचार समितिले जनाएको छ। भेनेजुएलामा शान्तिपूर्ण निर्वाचन भएको संयुक्त राष्ट्रसंघको भनाई संयुक्त राष्ट्रसंघले भेनेजुएलामा आइतबार भएको निर्वाचन शान्तिपूर्ण रुपमा सम्पन्न भएको जनाएको छ। संयुक्त राष्ट्रसंघले यहाँको क्षेत्रीय र नगरपालिका निर्वाचन शान्तिपूर्ण रुपमा सम्पन्न भएको आफ्नो अनुगमनबाट देखिएको बताएको हो। संयुक्त राष्ट्रसंघका महासचिवको प्रेस कार्यालयले सो कुरा जनाएको हो। मंगलबार एक विज्ञप्ति प्रकाशन गरेर संयुक्त राष्ट्रसंघका महासचिवको प्रेस कार्यालयले यहाँको निर्वाचन आयोग र निर्वाचनका अधिकारीहरुले शान्तिपूर्ण रुपमा निर्वाचन सम्पन्न गर्नका लागि महत्वपूर्ण भूमिका निर्वाह गरेको पनि बताएको छ। सो विज्ञप्तिमा निर्वाचनका क्रममा भएका केही हिंसाका घटनाहरुका बारेमा पनि जानकारी आएको भन्दै तर ती सबै घटनाको छानबीन यहाँको सरकार र संयुक्त राष्ट्रसंघले गर्ने पनि बताइएको छ। चीनद्वारा इराकका सबै पक्षलाई सरकार निर्माणमा सघाउन आग्रह इराकका सबै पक्षलाई हिंसा रोकेर सरकार निर्माणको काममा सहयोग गर्न चीनले आग्रह गरेको छ। संयुक्त राष्ट्रसंघका लागि चिनियाँ सहायक स्थायी प्रतिनिधि चेङ सुआङले सो धारणा राखेका हुन्। उनले इराकले सम्पन्न गरेको आमनिर्वाचनप्रति पनि खुशी व्यक्त गरेका थिए। उनले इराकले शान्तिपूर्णरुपमा र आम सहभागितामा गरेको निर्वाचन प्रशंसनीय रहेको उनले बताए। इराकमा हिंसा मच्चाइरहेका सबै पक्षले अब सरकार निर्माणमा सहयोग गर्ने र आफूहरु पनि सरकारमा जाने वातावरणका लागि लाग्नुपर्ने उनले बताएका थिए। बस दुर्घटनाबाट ४६ को मृत्यु भएपछि तीन दिने शोक घोषणा उत्तरी मेसेडोनिया सरकारले पश्चिमी बुल्गेरियामा मंगलबार बिहान भएको बस दुर्घटनाबाट ठूलो क्षति भएको भन्दै त्यसप्रति राष्ट्रिय शोकको घोषणा गरेको छ। सो बम दुर्घटनामा परेर कम्तीमा पनि ४६ जनाको मृत्यु भएको सरकारी समाचार एजेन्सी बीटीएले जनाएको छ। उक्त दुर्घटनामा परेर ज्यान जानेमा १२ जना बालबालिका पनि परेका छन्। सो दुर्घटनामा परेर जलेका सात जनालाई उद्धार गरी राजधानीको आकस्मिक अस्पतालमा लगिएको बताइएको छ। मृत्यु भएका १२ बालबालिकाको शव जलेको अवस्थामा पाइएको भन्दै यहाँका नागरिकहरु निकै स्तब्ध भएका छन्। यहाँको गृह मन्त्रालयको अग्नि सुरक्षा विभागका प्रमुखले बस दुर्घटनामा परेरपछि आगो लागेको र त्यहाँ रहेका यात्रुहरु जलेका बताएका छन्।"
महाधिवेशनको पूर्वसन्ध्यामा घनश्याम भुसालको यस्तो अपिल,"काठमाडौं: नेकपा एमालेका उपमहासचिव घनश्याम भुसालले सबै राजनीतिक पाटी स्वार्थ केन्द्रीत गुटबन्दीको भुमरीमा फस्दै जाँदा लोकतान्त्रिक स्थिरतामाथि खतरा उत्पन्न भएको बताएका छन्। दशौं महाधिवेशनको पूर्वसध्यामा बुधबार सार्वजनिक अपील जारी गर्दै भुसालले सैद्धान्तिक दिशाका हिसाबले एमाले ठीक ठाउँमा भए पनि त्यसअनुसार कार्यक्रम बनाउन नसकेको बताएका छन्। कार्यक्रम नबनेपछि कार्यक्रमलाई लागू गर्ने संगठनात्मक सिद्धान्त र विधान पनि बनाइएन उनले भनेका छन्, अर्थात्, आज हामीले समाजवादको झण्डा त बोकेका छौं, तर कता हिँड्दै छौं भन्ने स्वयं हामीलाई थाहा छैन । क्रान्तिका जतिसुकै राम्रा नारा लगाए पनि सिद्धान्तहीन राजनीति केवल स्वार्थहरुको प्रतिस्पर्धा बन्ने र जसरी पनि जित्ने प्रतिस्पर्धाले राजनीति बिग्रने उनले बताएका छन्। त्यस्तो राजनीति राज्य दोहन गर्ने थैलीशाही गुटहरुको खेलमैदान बन्छ । दलाल पुँजीवाद र भद्दा संसदवादले पार्टीलाई ती गुटहरुको खेलौना बनाउँछ, अपीलमा भनिएको छ, एउटा कमरेड अर्को कमरेडसँग तर्सिन्छ, एउटा कमरेडले अर्को कमरेडको खुट्टा तान्छ र अन्त्यतः सबै सबैसँग तर्सिने र सबैले सबैको खुट्टा तान्ने अवस्था आउँछ । भुसालको अपीलको पूर्णपाठः नेकपा एमालेको पुनरोदयका लागि दशौं महाधिवेशनका समस्त प्रतिनिधि समक्ष मेरो अपील मुलुकको नजर हामीमाथि छ नेकपा एमालेका लाखौं सदस्यले विभाजनको पीडा र गुटबन्दीको नशाबाट हाम्रो पार्टी ब्यूँझन्छ र धुलो टक्टक्याउँदै फेरि उठ्छ, विचार तथा सिद्धान्तको आधारमा अझ बढी एकताबद्ध भएर फेरि उठ्छ भन्ने भरोसाका साथ दशौं राष्ट्रिय महाधिवेशनतर्फ हेरिरहेका छन् । यसका समर्थक र शुभचिन्तकहरुले मुलुकको नेतृत्व गर्न सक्ने पार्टीको रुपमा नेकपा एमालेको पुनरोदयको विश्वास गरेका छन् । आफैंले गरेका बाचा पूरा नगरेर मुलुकको भविष्यप्रति संवेदनहीन हुँदै गएको भनेर हामीलाई दुत्कार्ने बौद्धिकहरुको ठूलो सङ्ख्या पनि आलोचनात्मक आग्रहका साथ हामीसँग आशावादी छ । अन्य पार्टीमा रहेर पनि नेकपा एमाले मुलुकको भरपर्दो शक्तिका रुपमा पुनर्स्थापित हुँदा आफ्नै भविष्य सुरक्षित देख्ने ठूलो जनमतका आँखा पनि हामीतिरै छन् । कम्युनिष्ट आन्दोलनको इतिहासको निर्माणमा रगत पसिना बगाएका समस्त अग्रजहरुको विरासतले पनि हामीसँग अपेक्षा गरेको छ । हाम्रा सफलतामा गौरव गर्ने र हाम्रा असफलतामा दुःखी हुने दुनियाँ भरिका कम्युनिष्ट, प्रगतिशील, वामपन्थी तथा समाजिक न्याय र समानताको पक्षधरहरुले हामी फेरि उठेको र सफल हुँदै अगाडि बढेको देख्न चाहान्छन् । संक्षेपमा, मुलुक र दुनियाँले केही भरोसा, केही विश्वास र केही आशाका साथ हामीलाई हेरिहरको छ । संकट गहिरिंदै छ सत्तरी वर्षदेखि नेपालको सपना लोकतान्त्रिक स्थिरता हो । तर हामीले या त अस्थीरता या निरङ्कुशता पायौं । करिब चार वर्ष अगाडि नेकपा एमाले र नेकपा माओवादी केन्द्रको चुनावी गठबन्धन, निर्वाचनमा असाधारण विजय, बहुमतको कम्युनिष्ट सरकार, पार्टी एकीकरणजस्ता एकपछि अर्को घटनाले नेपाली राजनीतिमा नयाँ आशा र विश्वास जगाएको थियो । लोकतान्त्रिक स्थिरता, आर्थिक विकास, सामाजिक न्याय र समानतासहित मुलुकले नयाँ युगमा पाइला टेक्न सक्ने भएको थियो । तर गएको एक वर्षकै समयमा हामी आफैंले कम्युनिष्ट पार्टीको बहुमतको संसद विघटन गर्यौं, एकीकृत पार्टी विभाजित गर्यौं, संघीय र प्रादेशिक सरकारहरु भत्कायौं, नेकपा एमालेको एकतासमेत बचाउन सकेनौं र अहिले हामी आफैं राजनीतिक घेराबन्दीमा परेका छौं । सबै राजनीतिक पार्टीहरु स्वार्थ केन्द्रित गुटबन्दीको भुमरीमा फस्दै गएको, संसद राजनीतिक खिचातानीको शिकार भएको, अदालतमा बिचौलियाको नियन्त्रणको पोल खुल्दै जाँदा न्यायाव्यवस्था अस्तव्यस्त भएको हुँदा राज्य कमजोर हुँदै गएको छ र लोकतान्त्रिक स्थिरतामाथि खतरामा पर्न थालेको छ । क्रान्तिको एउटा मुख्य शक्तिका हैसियतले यो संकट हाम्रो आफ्नै संकट हो । सिद्धान्तलाई अवमूल्यन नगरौं अगणित पूर्खाहरुले खाएका ठक्कर र पाएका उपलब्धीको लेखाजोखा नै सिद्धान्त हो । त्यसैले क्रान्तिको पहिलो ग्यारण्टी पनि सिद्धान्त हो : जसले हामीलाई भविष्यको बाटो देखाउँछ र गल्ती गर्नबाट जोगाउँछ । क्रान्तिका जतिसुकै राम्रा नारा लगाए पनि सिद्धान्तहीन राजनीतिकेवल स्वार्थहरुको प्रतिस्पर्धा बन्न जान्छ । जसरी पनि जित्ने प्रतिस्पर्धामा जसले जिते पनि राजनीति बिग्रन्छ, मुलुकले दुःख पाउँछ । त्यस्तो राजनीति राज्य दोहन गर्ने थैलीशाही गुटहरुको खेलमैदान बन्छ । दलाल पुँजीवाद र भद्दा संसदवादले पार्टीलाई ती गुटहरुको खेलौना बनाउँछ । एउटा कमरेड अर्को कमरेडसँग तर्सिन्छ, एउटा कमरेडले अर्को कमरेडको खुट्टा तान्छ र अन्ततः सबै सबैसँग तर्सिने र सबैले सबैको खुट्टा तान्ने अवस्था आउँछ । र, पार्टी र राजनीति झन् झन् संकटग्रस्त हुँदै जान्छन् । हाम्रो पछिल्लो राजनीतिलाई नै हेरौं, नेपाली कांग्रेसले पाएको बहुमतले मुलुकलाई के दियो ? नेकपा माओवादीले संविधानसभामा पाएको असाधारण जित किन पानीको फोका भयो ? नेकपा एमाले र नेकपा माओवादी केन्द्रले गरेको दिग्विजय किन भताभुङ्ग भयो ? यस्ता प्रश्नको जवाफ केवल कुनै व्यक्ति वा तिनका गुटका दाबीमा होइन बरु कस्तो सिद्धान्त भएका पार्टीले त्यस्ता व्यक्ति वा गुट जन्माउँछन् र समाजले क्षति ब्यहोर्छ भनेर खोज्नु पर्छ । हरेक नयाँ चरणमा समाजले नयाँ सिद्धान्त खोज्छ । सामन्ती शासनको ठाउँमा कस्तो प्रतान्त्र भन्ने अलमललाई पुष्पलालको नयाँ जनवादले बाटो देखायो । हामी आफैंले ल्याएको २०४७ सालको प्रजातन्त्रसँग कसरी अगाडि बढ्ने भन्ने अन्यमनस्कतालाई सामना गर्न कमरेड मदन भण्डारीले जनताको बहुदलीय जनवाद ल्याए । २०६२६३ को जनक्रान्तिलाई कसरी हेर्ने भन्ने सैद्धान्तिक अन्योललाई हामीले, नवौं महाधिवेशनले हटायो । नेपाली समाज पुँजीवादी भएको, जनवादी क्रान्ति सम्पन्न भैसकेको, त्यसैले नेपाली क्रान्तिले समाजवादको बाटो लिएको तर पुँजीवादको मुख्य चरित्र दलाल रहेको हुँदा राष्ट्रिय पुँजीको विकास गर्दै समाजवादको तयारी गर्नु नेपाली कम्युनिष्टहरुको ऐतिहासिक कार्यभार हो भन्ने सैद्धान्तिक निष्कर्ष हाम्रो आन्दोलनको ऐतिहासिक उपलब्धि हो । स्मरण रहोस्, त्यही निष्कर्षका आधारमा नेकपा एमाले र नेकपा माओवादी केन्द्रको एकता सम्भव भएको थियो । तर त्यस कार्यभारलाई कार्यक्रमको रुपमा व्याख्या गर्न नसक्दा हाम्रो कम्युनिष्ट आन्दोलन सैद्धान्तिक रुपले नवौं महाधिवेशनभन्दा अघि बढ्न सकेको छैन । संक्षेपमा, सिद्धान्तले हामीलाई अगाडि बढाउँछ, सिद्धान्तहीनताले फुटाउँछ, कमजोर बनााउँछ । कहाँ छ त समस्या ? हामीले कृषि, उद्योग, शिक्षा, स्वास्थ्य, सामाजिक न्याय र समानता, रोजगारी, सुशासन, पर्यावरण, विदेश सम्बन्धमा कस्ता नीति बनाउँछौं, कसरी लागु गर्छौं जसले राष्ट्रिय पुँजीको विकास र समाजवादको तयारी हुन्छ भन्ने समग्र योजना नै पार्टीको आजको कार्यक्रम हो । त्यस्तो कार्यक्रम लागु गर्न पार्टीका केन्द्रिय अध्यक्षदेखि हरेक सदस्यको योग्यता कस्तो हुन्छ ? तिनको योग्यताको परिक्षण कसरी हुन्छ ? आफ्नो सरकार हुँदा प्रधानमन्त्री, मन्त्रीहरुले के गर्छन् ? कसरी गर्छन् ? प्रादेशिक सरकार र स्थानीय सरकारहरुले के गर्छन् ? पार्टीका नीतिहरु कसरी बनाइन्छ ? कस्ता व्यक्तिहरु पार्टी सदस्यताका लागि योग्य हुन्छन् ? कमिटीका निर्वाचन कसरी गरिन्छ ? जस्ता सबै समस्याको समाधान संगठनात्मक सिद्धान्तले गर्छ र त्यसका आधारमा पार्टीको विधान बन्छ । यसरी कार्यदिशा, कार्यक्रम, संगठनात्मक सिद्धान्त र विधानको सङ्गतिपूर्ण पार्टी व्यवस्था बन्छ । हामीले कार्यदिशा त बनायौँ तर कार्यक्रम अझैसम्म बनाएनौँ । कार्यक्रम नबनेपछि कार्यक्रमलाई लागू गर्ने संगठनात्मक सिद्धान्त र विधान पनि बनाइएन । अर्थात्, आज हामीले समाजवादको झण्डा त बोकेका छौँ तर कता हिँड्दै छौँ भन्ने स्वयं हामीलाई थाहा छैन । समस्याको जरो यहीँ छ । उपरोक्त असंगतिले गर्दा संसद्, पार्टी, सरकार र राजनीतिले एकपछि अर्को धक्का खाँदै गयो । राष्ट्रिय पुँजीको विकास वा समाजवादको बुझाई व्यक्तिपिच्छे फरक भए। गएको ८९ वर्ष पार्टीको नीतिकार्यक्रममाथि कुनै प्रशिक्षण कार्यक्रम आयोजना भएन । विचारसिद्धान्त वा मार्क्सवाद वा जनताको बहुदलीय जनवादमााथि कुनै गतिलो चर्चासमेत भएन । दलाल पुँजी वा राष्ट्रिय पुँजी के हो ? दलाल पुँजीसँग को लड्छ ? कसरी लडिन्छ ? समाजवादको तयारी भनेको के हो ? त्यसका लागि कसले के गर्नु पर्ने हो ? सिद्धान्त निर्माण गर्ने विधि के हो ? सिद्धान्त कसले बनाउँछ ? कसरी बनाउँछ ? जस्ता प्रश्न नै उठ्न छोडे । त्यसले पार्टी पंक्तिले के ठिक वा के गलत हो भनेर विश्लेषण सकेन । अराजकता र गुुटबन्दी बढ्दै गयो । नेताहरुका स्वार्थको छद्म युद्धमा पार्टी फस्यो । त्यही छद्म युद्धमा संसद विघटन, पार्टी विभाजन, सरकारहरुको विघटन हुँदै गयो । किटानीका साथ के भन्न सकिन्छ भने यदि यी कमजोरीलाई नसुधार्ने हो भने गल्ती दोहरिँदै जानेछन् रसमयले हामीसँग चर्को ब्याजका साथ सिद्धान्तमा खेलबाडको मूल्य चुक्ता गर्नेछ । मेरो अनुरोध मूलभूत सैद्धान्तिक दिशाका हिसाबले नेकपा एमाले ठिक ठाउँमा छ । त्यो अहिले सबै मुख्य पार्टीहरुको पनि कार्यदिशा बनेको छ । सङ्गठनका हिसाबले नेकपा एमालेको अर्को कुनै जोडा छैन । इतिहासको गौरव र राष्ट्रिय तथा अन्तरराष्ट्रिय प्रतिष्ठाका हिसाबले पनि हामी अतुलनीय छौं । समाज र राजनीतिका विभिन्न क्षेत्रमा नेतृत्व गरिरहेका यसका सदस्यहरुका आधारमा हेर्दा पनि नेकपा एमाले मुलुककै नेता पार्टी हो । तर, माथि उल्लेख गरिएझैँ, आजको ठोस कार्यक्रम र त्यस कार्यक्रमलाई कार्यान्वयन गर्र्ने सङ्गठनात्मक व्यवस्थामा असंगतिहरु छन् । जसरी ज्ञानविज्ञानका उपलब्धि कुनै राष्ट्र वा जातीका सम्पत्ति हुँदैनन्, त्यसैगरी पार्टीका सिद्धान्तहरु कुनै गुट वा समूहका हुँदैनन् । जेसुकै कारणले होस्, हामीले दशौँ महाधिवेशनमा यी विषयमा आवश्यक छलफल गर्न नसक्ने भयौँ । तर पार्टीका सिद्धान्तहरुको निर्माणमा अगाडि रहेर करिब दुई दशकदेखि क्रियाशील सदस्यको हिसाबले मेरो के दाबी छ भने नेकपा एमालेको पुनरोदयका लागि ती असङ्गति हटाउनै पर्नेछ, त्यसका आधारमा कम्युनिष्ट आन्दोलनलाई एकिकृत गर्नै पर्नेछ। त्यसैले, सबै प्रतिनिधि समक्ष मेरो अपील छ ः दशौँ महाधिवेशनले कम्तिमा पनि दलाल पुँजीवादको विरुद्ध राष्ट्रिय पुँजीको विकास गर्दै समाजवादको तयारी गर्ने ठोस कार्यक्रमका बनाउन संकल्प गरोस् । घनश्याम भुसाल उपमहासचिव, नेकपा एमाले २०७८ मंसिर ८"
घाँटी रेटेर वृद्धको हत्या,"राजविराज : सप्तरीमा ८० वर्षीय जेष्ठ नागरिकको बुधबार हत्या भएको छ। सप्तरीको छिन्नमस्ता गाउँपालिका६ खुदीबखारीका ८० वर्षीय मिश्रिलाल मण्डलको अपरिचित व्यक्तिले हत्या गरेको स्थानीय कृष्णा मण्डलले जानकारी दिए। खुदीबखारीस्थित झौखराही फूलबारीमा घाँटी काटिएको अवस्थामा धारिलो हतियारले घाँटी काटिएको अवस्थामा शव फेला परेको जिल्ला प्रहरी कार्यालय सप्तरीले समेत पुष्टि गरेको छ। छिन्नमस्ता सडक खण्डको झौखराही फुलबारीमा शव रहेको जानकारी पाएपछि जिल्ला प्रहरी कार्यालय सप्तरीका डिएसपी माधवप्रसाद काफ्ले नेतृत्वको टोली घटनास्थल पुगेको छ। ठूलो सङ्ख्यामा नेपाल प्रहरी र सशस्त्र प्रहरी घटनास्थलमा परिचालन भएको छ। शव भेटिएको घटनास्थल, पीडित परिवार, सरोकारवाला निकायलगायतसँग भेट गरेर प्रहरीले आवश्यक अध्ययन सुरु गरेको छ। अपराध अनुसन्धानका लागि इलाका प्रहरी कार्यालय कल्याणपुर र कडरबोनाका इन्स्पेक्टरलाई समेत बोलाइएको डिएसपी काफ्लेले बताए। हत्याप्रकरणको सूक्ष्म अनुसन्धान हुने बताएका डिएसपी काफ्लेले आवश्यक परे प्राविधिकसहितको विज्ञ टोली मगाइने बताए। बिहान करिब १० बजे वृद्धले छिन्नमस्ता सखडातर्फ जाने भन्दै घरबाट हिंडेको घरपरिवारका सदस्यले जानकारी दिएका छन्। घटनास्थलमा पुगेको प्रहरी टोलीले धारिलो हतियार प्रहार गरेर घाँटी रेटको देखिएको बताएको छ। डीएसपी काफ्लेले भने, घटना के कसरी भयो भन्ने अहिलेसम्म केही खुलेको छैन। हामी पनि अनुसन्धान गरिरहेका छौं। दुई दिनअघि मात्र मानव बेचबिखन अनुसन्धान शाखामा सरुवा भएका एसपी राजेन्द्रप्रसाद धमला सप्तरीबाट प्रस्थान भएका छन् भने अख्तियार दुरुपयोग अनुसन्धान आयोगको केन्द्रीय कार्यालयबाट सप्तरी सरुवा भएका नयाँ एसपी अभिनारायण काफ्ले आइपुगेका छैनन्।"
"प्रभास भारतकै सबैभन्दा महँगा हिरो, लिए अहिलेसम्मकै बढी पारिश्रमिक","मुम्बई: प्रभास भारतकै सबैभन्दा महँगा अभिनेता बनेका छन्। उनले एउटा फिल्मका लागि १५० करोड भारु लिएर सबैभन्दा महँगा अभिनेता बनेका हुन्। बलिउड हंगामाका अनुसार प्रभासले स्प्रिट नामक फिल्मका लागि १५० करोड भारु पारिश्रमिक लिएका छन्। यसअघि उनले आदिपुरुषका लागि पनि १५० करोड भारु लिएको बताइएको छ। पूरा भारतमा फ्यान फलोवर्स रहेको भन्दै निर्माताहरु प्रभासलाई महंगो शुल्क तिर्न हिच्किचाउँदैन्। बलिउड हंगामाका अनुसार कोरोनाकालपछि प्रभासलाई लिएर टिसिरिजका मालिक भुषण कुमारले अहिलेसम्मकै महँगो फिल्म बनाउन लागेका छन्। उनले प्रभासलाई लिएर राधश्याम, आदिपुरुष र स्प्रिटका लागि अनुबन्ध गरेका छन्। बलिउडमा यसअघि सलमान खानले सुल्तान र टाइगर जिन्दा हैका लागि सय करोड भारु पारिश्रमिक लिएका थिए। पछिल्लो समय अक्षय कुमार पनि सय करोड भारु पारिश्रमिक लिन थालेको बताइएको छ।"
उच्च अदालत जनकपुरमा कानुन व्यवसायीको विरोध प्रदर्शन,"जनकपुरधाम : सर्वोच्च अदालतका प्रधानन्यायाधीश चोलेन्द्र शमशेर जबराको राजीनामाको माग गर्दै आन्दोलनरत कानुन व्यवसायीले उच्च अदालत जनकपुरमा धर्ना दिए । उनीहरुले उच्च अदालत जनकपुरको मूल गेटमा बिहान १० बजे ४ बजेसम्म धर्नासहित विरोधसभा गरेका हुन् । नेपाल बार एसोसिएसन जनकपुरका अध्यक्ष किशोरी साहको अगुवाईमा कानुन व्यवसायीहरु विगत तीन दिनदेखि उच्च अदालतको मूल ढोका अवरुद्ध गर्दै धर्नामा बस्दै आएका हुन् । जनताको आस्था रहेको स्वतन्त्र न्यायपालिकाप्रति प्रधानन्यायाधीशका कारण धुमलिएको र न्यायालयले विश्वास गुमाउँदै गएको भन्दै नेपाल बार एसोसिएसनका महासचिव लिलामणि पौडेलले राजीनामा दिनुपर्ने बताए । उनले भने, प्रधानन्यायाधीश संविधान र कानुनभन्दा माथि छैनन, प्रधानन्यायाधीशले संवैधानिक निकाय र मन्त्रीमा भागवण्डा गर्न पाउँदैन, प्रधानन्यायाधीश पदमा बस्न लायक नै छैन् त्यसैले राजीनामा दिएर मार्ग प्रशस्त गर्नुपर्दछ । उनले न्यायाधीश हरिकृष्ण कार्कीले बुझाएको प्रतिवेदन लागू गर्नुपर्ने आफूहरुको एक सुत्रीय माग पूरा नहुञ्जेलसम्म बार एसोसिएसन केन्द्रिय समितिको आन्दोलनलाई ऐक्यवद्धता गर्दै धर्नामा बस्ने जानकारी दिए । प्रधानन्यायाधीशले आफ्नो स्वार्थपूर्तिका लागि स्वतन्त्र निकाय न्यायापालिकालाई कार्यपालिका र व्यवस्थापिकासँग सम्झौता गरेको वरिष्ठ अधिवक्ता सुरेन्द्र महतोले आरोप लगाए । प्रधानन्यायाधीशको राजीनामा नआउँदासम्म आन्दोलन जारी रहने बार एसोसिएसनले जनाएको छ।"
जनगणना अन्तिम चरणमा : तपाईं छुट्नु त भएन ?,जाजरकोट : मेरो सहभागिता मेरो गणना भन्ने मुल नाराका साथ गत कार्तिक २५ गतेदेखि देशभर सुरु भएको जनगणना मंसिर ९ गते सकिंदै छ। जाजरकोटमा राष्ट्रिय जनगणनाको काम अन्तिम चरणमा पुगेको छ। प्रारम्भिक रिपोर्ट अनुसार जाजरकोटमा पुरुषको तुलनामा महिलाको संख्या बढी देखिएको छ। जाजरकोटमा यसपटक करीव दुई लाखको हाराहारीमा जनसंख्या पुग्ने अनुमान गरिएको छ। २०६८ अनुसार जाजरकोटको कुल जनसंख्या एक लाख ७१ हजार तीन सय चार थियो। यसपटक एक लाख ९० हजारदेखि दुई लाख पुग्ने प्रारम्भिक तथ्यांकले देखाएको जिल्ला जनगणना अधिकारी जनक बोहराले बताए। उनका अनुसार महिला ९४ हजार सात सय ७३ र पुरुष ९४ हजार पाँच सय ५० तथा अन्य लिङ्गी ७ जना रहेको र केही थपघट हुन सक्छ। २०६८ मा महिला ८५ हजार ७ सय ६७ र पुरुष ८५ हजार ५ सय ३७ थिए। यस अघि महिलाको जनसंख्या बढी देखिएकोमा यस पटक पनि महिलाको संख्या केही बढी हुनेछ। ३० हजार चार सय ४२ घरधुरी रहेकोमा यस पटक ३३ हजार हाराहारीमा घर र ३७ हजार तीन सय परिवार हुने प्रक्षेपन गरिएको छ। जाजरकोटमा कुल घरको संख्या भने करीव ४६ हजार रहेको छ। जिल्लामा ३७ हजार परिवार मध्य करीव ३३ हजार परिवार कृषि पेशामा आश्रित छन्। भाडामा बस्ने केही बाहेक सबैको विवरण गणकले संकलन गरिसकेको निर्वाचन अधिकारी बोहराको भनाइ छ। छुटले बुधबारसम्म विवरण टिपाउन सक्ने छन्। जिल्लामा जनागणना गर्दा कुनै बाधा अवरोध नभएको उनको भनाइ छ। जनगणनामा दुई सय ४० जना गणक र ६० जना सुपरिपेक्षक खटिएका थिए। जिल्ला सदरमुकाममा जिल्ला जनगणना कार्यालय स्थापना गरेर सुरु गरिएको जनगणनाका स्थानीय जनगणना कार्यालय छेडागाडको मनघाट र नलगाडको दल्लीमा स्थापना गरिएका छन्।
कपडा सुकाउने क्रममा १९ तल्लाबाट खसेपछि,संघाई: चीनमा बाल्कोनीमा कपडा सुकाउन गएकी महिला १९ तल्लाबाट खसेको घटना सार्वजनिक भएको छ। कपडा सुकाउने क्रममा चिप्लिँदा ८२ वर्षीया ती महिला बाल्कोनीबाट खसेकी थिइन्। तर त्यही बेला यस्तो चमत्कार भइदियो जसले ती महिलाको ज्यान जोगियो। १९ तल्लाबाट खसेकी ती महिलाको खुट्टा १८औं तल्लामा रहेको कपडाको र्याकमा अल्झिएको थियो। ती महिला लामो समय १८औं तल्लामा उल्टो झुन्डिरहेका थिए। उनी लडेको थाहा पाएपछि तत्काल उद्धार टोली त्यहाँ पुगेको थियो। उनलाई उद्धार गरेर तत्कालै प्राथमिक उपचार दिइएको एजेन्सीहरुले उल्लेख गरेका छन्। अहिले ती महिलाको स्वास्थ्य ठीक रहेको बताइएको छ।
"प्रचण्डलाई ओलीको कटाक्ष : नातिनीहरूलाई बेलायतमा पढाएका छन्, खुसी लाग्छ","काठमाडौं: नेकपा एमालेका अध्यक्ष केपी शर्मा ओलीले माओवादी केन्द्रका अध्यक्ष पुष्पकमल दाहाल प्रचण्डलाई आफ्ना सन्तानलाई विदेशमा पढाएको भन्दै कटाक्ष गरेका छन्। उनले माओवादीले महान जनयुद्ध भनेर युवाहरुलाई ठगेको र आफ्ना सन्तानलाई विदेशमा पढाएको भन्दै उनले कटाक्ष गरे। उनले प्रचण्डलाई इंगित गर्दै उनका दुवै नातिनीहरुले बेलायतमा शिक्षा पाएकोमा आफूलाई खुशी लागेको बताए। राम्रो कुरा हो, उहाँका दुवै छोरीका छोरीहरु बेलायतमा पढ्छन्। एकदम खुशीको कुरा हो। भरतपुरकी छोरीको पनि पढ्छिन् अर्कीको पनि। नातिनीहरुले राम्रो शिक्षा पाएका छन् खुसी लाग्छ। प्रचण्डमाधवलाई ओलीले भने कांग्रेसको पुच्छर बनेर एमालेसँग धाक लगाउने?"
गुन्डानाइकेलाई ल्याउन मोरङ कारागारबाट चौकीदारसहित आठ जना कैदीको सरुवा,"विराटनगर : गुन्डानाइकेएवं नामुद अपराधी अभिषेक गिरीलाई ल्याउन जिल्ला कारागार मोरङबाट फेरि चौकीदारसहित आठ जना कैदीको सरुवा गरिएको छ। अपहरण तथा शरीर बन्धक मुद्दामा अपराधी ठहर भएर कैद सजाय भुक्तान गरिरहेका गिरीलाई मोरङ कारागार हुल्नका लागि बाटो सहज बनाउन कारागार व्यवस्थापन विभागले बुधबार आठ जनालाई सिन्धुली कारागार सरुवा गरेको हो। मोरङ कारागारका चौकीदार कात्तिक कामत, सिटी नाइके युवराज परियार, वडा नाइके रितेश कामतसहित मौसम चौधरी, विजय कामत, विकास महतो, लोकेन्द्र परियार र देवराज मण्डलसमेतका कैदीको सरुवा गरिएको छ। कात्तिक ज्यान मार्ने उद्योग, युवराज र रितेश कर्तव्य ज्यान, मौसम लागुऔषध, विजय, लोकेन्द्र र देवराज जबरजस्ती करणी तथा विकास हातहतियार खरखजना मुद्दामा दोषी ठहर भएका कैदी हुन्। नेपाली कांग्रेसमा आवद्ध भएर राजनैतिक संरक्षण एवं आवरणमा अपराधिक गतिविधि सञ्चालन गर्दै आएका गुन्डानाइके गिरीलाई सरकारले बारम्बार मोरङ कारागार ल्याउने प्रयास गरिरहेको छ। तर कैन्दीबन्दी तथा उनीहरुका आफन्तको अवरोध, विरोध र आन्दोलनका कारण उनले सहज रूपमा मोरङ कारागार प्रवेश पाउन सकिरहेका छैनन्। गिरीलाई मोरङबाट २०७४ साल चैत २३ गते डिल्ली बजार कारागार स्थानान्तरण गरिएको थियो। मोरङ हुँदा उनी कारागारका चौकीदार थिए। चौकीदार रहँदा कारागारभित्र भिन्दै साम्राज्य खडा गरेर गुन्डागर्दी, असुली र फिरौतीको धन्दा चलाउँदै यातना दिएर कैदीबन्दीमाथि चरम शोषण गरिरहेको विषय बाहिरिएपछि उनलाई मोरङबाट डिल्ली बजार सरुवा गरिएको थियो। तर कांग्रेस सभापति शेरबहादुर देउवाको नेतृत्वमा नयाँ सरकार बनेसँगै उनलाई पुनः मोरङ ल्याउन कांग्रेस नेताहरुले लबिङसुरु गरेका थिए। कांग्रेस नेताको दबाब र गृहमन्त्री बालकृष्ण खाँणको ठाडो निर्देशनमा भदौ १७ गते डिल्ली बजारबाट गिरीको सरुवा मोरङ भएको थियो। चौतर्फी विरोध हुँदाहुँदै पुनः चौकीदार बनाएर ल्याउनकै लागि विगतको अभ्यासविपरीत उनलाई मोरङ सरुवा गरिएको हो। सरकारको यो निर्णयको चौतर्फी आलोचना र विरोध भइरहेको छ। मोरङ ल्याउँदा ठूलो संख्यामा रहेका कैदीबन्दी असुरक्षित हुने भन्दै गिरीविरुद्ध आन्दोलन उठेपछि उनलाई तत्काल मोरङ ल्याइएन। तर मोरङबाट चौकीदार नवीन राईलाई गत असोज १८ गते झुम्का कारागार स्थानान्तरण गरेर किरण गुरुङलाई कामचलाउ चौकीदारको जिम्मेवारी दिँदै गिरीका लागि ठाउँ खाली गरिसकिएको थियो। त्यसपछि डिल्ली बजारबाट उनलाई सुटुक्क कात्तिक १६ गते मोरङ ल्याइयो। कैदीबन्दी र उनीहरुका आफन्तले विरोध प्रदर्शन गर्न थालेपछि उनलाई सप्तरी कारागार लगियो। गिरीकै योजना र इशारामा कात्तिक २४ गते मोरङ कारागारमा झडप हुँदा चौकीदार किरण गुरुङसहित ६ जना कैदीबन्दी घाइते भए। घटनापछि उनको विपक्षमा रहेका गुरुङसहित १४ जना नाइके तथा भाइनाइके कैदीबन्दीलाई झुम्का, झापा र इलाम कारागारमा स्थानान्तरण गरेर कात्तिक कामतलाई चौकीदारको जिम्मेवारी दिइयो। कारागार व्यवस्थापन विभागले गत शुक्रबार पुनः सप्तरीबाट गिरीलाई मोरङ सुरुवा गर्यो। तर विरोध भएपछि उनलाई ल्याइएको छैन। चौकीदार कामत पहिले गुन्डानाइके गिरीकै पक्षमा थिए। अहिले उनीसहित मोरङ कारागारका अधिकांश कैदीबन्दी गिरीको विपक्षमा उभिएका छन्। कारागारभित्रका नौ सय कैदीबन्दीले गिरीलाई मोरङ ल्याउन नहुने मागसहित जिल्ला प्रशासन कार्यालय र कारागार व्यवस्थापन विभागमा निवेदन नै दिएका छन्। विपक्षमा उभिएर गिरीलाई मोरङ प्रवेश गर्न नदिने अडानमा रहेका चौकीदार कामतसहित आठ जनाको सरुवा भएपछि अहिले मोरङ कारागारमा हंगामा मच्चिएको छ। डेढ महिनामा तीन जना चौकीदार परिवर्तन भएका छन्। स्रोतका अनुसार गुन्डानाइके गिरीले सप्तरी बसेर पनि मोरङमा आतंक मच्चाइरहेका छन्। कारागारभित्रको झडपमा गिरीका विरोधीहरु घाइते हुनु र त्यसपछि स्थानान्तरणमा पर्नुले त्यसको पुष्टि गर्छ। कांग्रेस नेतासँगको निकटताका कारण दबाब सिर्जना गरेर सरकारलाई प्रभावमा पार्दै आफ्नो विरोधमा रहेका कैदीबन्दीको अन्यत्र सरुवा गराउन उनी सफल भइरहेको मोरङ कारागार स्रोतले बतायो। विभागका महानिर्देशक जनकराज दाहालले पछिल्लो पटक आठ जना कैदीको सरुवा भएको पुष्टि गरे। प्रमुख जिल्ला अधिकारी र कारागारका जेलरको सिफरिसमा कैदीको सरुवा गरिएको हो। कारागारभित्रको सुरक्षा चुनौतीको विश्लेषण स्थानीय प्रशासनले गर्छ, उनले भने, प्रशासनको सिफारिसमा विभागले आवश्यकता अनुसार कैदीबन्दीको सरुवा गर्ने हो। सप्तरीमा रहेका गिरीको विषयमा भने कुनै निर्णय भएको छैन। दाहालले कारागार कैदीबन्दीको सुरक्षासँग जोडिने संवेदनशील ठाउँ भएकाले अवस्था र परिस्थिति हेरेर निर्णय गर्ने गरिएको बताए। तर सरुवाको पछिल्लो निर्णयको कैदीबन्दीले विरोध गरेका छन्। उनीहरुले गिरीविरुद्ध जस्तोसुकै कदम चाल्न पछि नपर्ने चेतावनी दिएका छन्। कारागारको आन्तरिक प्रशासनलाई प्रभावकारी ढंगले चलाइरहेका कैदीबन्दीको अन्यत्र सरुवा गरेर सरकारले गलत गर्यो। गिरीका लागि सरकार यतिसम्म तल झर्छजस्तो लागेकै थिएन, एक कैदीले भने, सिन्धुली सरुवा गरेको भनिएका कैदीलाई कारागारबाट निकाल्ने प्रयास भएमा ठूलो मुठभेड हुन्छ। झडप भएर कारागारभित्र मान्छे मर्ने अवस्था आउन सक्छ। उनका अनुसार नौ सय कैदीबन्दी गिरीको विपक्षमा हुँदा पनि उनलाई मोरङ ल्याउन खोजिनु सरकारको मुर्खता हो। सरकार आफैँ कारागार अशान्त बनाउँदै छ। गिरीले यसअघि दिएको यातना र पीडा बिर्सिएका छैनौँ, उनले भने, फेरि उनैलाई मोरङ कारागार हुल्न खोजिँदा चुप लागेर बस्दैनौँ। गिरीलाई मोरङ ल्याए ठूलो मानवीय क्षति हुनसक्छ। कैदीबन्दीले सरुवा भएकाहरुलाई स्थानान्तरण गर्न खोजिएमा असहयोग गर्ने बताएका छन्। गुन्डानाइके गिरीसँग सरकार झुके पनि आफूहरु नझुक्ने उनीहरुको अडान छ। आठ जनाको मात्रै स्थानान्तरण हामीलाई मान्य छैन। गिरीलाई मोरङ ल्याउने हो भने नौ सय जनालाई नै एकैपटक सरुवा गर्नुपर्छ, एक कैदी भन्छन्, कुनै लफडा भएर कैदीबन्दीको ज्यान तलमाथि भएमा सबै जिम्मा सरकारले लिनुपर्छ। तत्काल आठ जनाको सरुवा फिर्ता नगरिए आन्दोलन उठाउँछौं। उनका अनुसार गिरी मोरङ आउँदा कैदीबन्दीहरुको ज्यान नै जोखिममा हुन्छ। सबैको ज्यान जोखिममा पार्दै गिरीलाई ल्याउन खोजेर शान्त बन्दै गएको कारागारको अवस्था धुमिल्याउन सरकार लागि परेको गुनासो कैदीबन्दीको छ। यो सरकार गिरीकै लागि मात्रै बनेको भान भयो। ठूलो संख्याका कैदीबन्दीले असुरक्षित महसुस गरिरहँदा बारम्बार उनैलाई मोरङ ल्याउन सरकारले बल गरिरहनु ठीक हैन, अर्का कैदीले भने, यसमा ठूलो आर्थिक चलखेल छ। नभए एउटा अपराधीका लागि यति साह्रै मरिहत्ते गरिरहनुपर्ने अवस्था थिएन। सरकारकै संरक्षण पाएपछि गिरीकै योजनामा मोरङ कारागार लामो समयदेखि तनावग्रस्त एवं अशान्त बनिरहेको छ। उनलाई मोरङ ल्याउन खोजिएपछि कैदीबन्दीको सुरक्षालाई लिएर गम्भीर प्रश्न खडा भएको कारागारका एक कर्मचारीले बताए। कांग्रेस नेताहरुको दबाबमा अपराधिक पृष्ठभूमिका उनैलाई मोरङ ल्याउन सरकारले बारम्बार जोडबल गरिरहेको कारागार स्रोतले बतायो। चौकीदार कामतविरुद्ध कांग्रेस विराटनगर सहसचिव सचिन पोखरेलको नेतृत्वमा कांग्रेसका कार्यकर्ताहरुले गत आइतबार र सोमबार कारागारअगाडि प्रदर्शन गरेका थिए। कामतलाई विस्थापित गरेर मोरङ आउन खोजिरहेका गिरीकै योजनामा कांग्रेस कार्यकर्ताहरुले आन्दोलन गरेको बताइन्छ। त्यसलगत्तै चौकीदार कामतसहित आठ जनाको सरुवा गरेर गिरीका लागि बाटो सहज बनाउन खोजिएको हो। तर सरुवा भएकाहरुलाई कहिले सिन्धुली लगिन्छ भन्ने यकिन छैन। कारागारका नायव सुब्बा रामप्रसाद पोखरेलका अनुसार अहिलेको तनावग्रस्त अवस्थामा गिरीलाई मोरङ ल्याउँदा झन ठूलो समस्या आउन सक्ने देखिन्छ। मोरङ कारागार चौकीदारका लागि राम्रो आम्दानीको स्रोत मानिन्छ। कारागारभित्र दैनिक उपभोग्य वस्तु, टेलिफोन र क्यान्टिनमा अत्याधिक मूल्य तिर्नुपर्ने कैदीबन्दीको बाध्यता छ। त्यहाँको आम्दानीमा चौकीदारको हालीमुहाली हुन्छ। २ सय ५० जना क्षमता भएको मोरङ कारागारमा अहिले ९ सय ५० जनभन्दा बढी कैदीबन्दी राखिएको छ।"
"सामान्य अंकले बढ्यो नेप्से, नेपाल दूरसंचारको सर्वाधिक सेयर कारोबार","काठमाडौं : सेयर कारोबारको अघिल्लो दिन अर्थात् मंगलबार ३२३१ अंकले घटेको नेप्से परिसूचक बुधबार सामान्य अंकले बढेको छ। यसदिन १८९ अंकले बढेर २७ सय ३५ विन्दुमा पुगेर बन्द भएको छ। नेप्से बढेसँग कारोबार रकम पनि बढेको छ। यसदिन २२७ कम्पनीको ७४ लाख ४५ हजार २२७ कित्ता सेयर ४ अर्ब २१ करोड ७४ लाख १५ हजार ३३७ रुपैयाँमा कारोबार भयो। मंगलबार २२७ कम्पनीको ७४ लाख ४८ हजार ३६६ कित्ता सेयर ४ अर्ब १६ करोड मूल्य बराबरमा खरिदबिक्री भएको थियो। यसदिन कारोबारमा आएका १३ समूहमध्ये ३ बाहेक अरुको सेयर मूल्य बढेको छ। बैंकिङ, ट्रेडिङ र लाइफ इन्स्युरेन्सको सेयर मूल्य घटेको हो। बैंकिङको ०४, ट्रेडिङको १२८ र इन्स्युरेन्स समूहको ०४१ प्रतिशतले सेयर मूल्य ओरालो लागेको हो। यस्तै बुधबार फाइनान्स समूहको सेयर मूल्य सर्वाधिक १४१ प्रतिशतले बढेको छ। बाँकी अरु समूहको ०७७ अंकसम्मले बढेको छ। मैलुङ खोला जलविद्युत कम्पनीको सेयर मूल्य ९४७ प्रतिशतले बढेको छ। कर्णाली डेभलपमेन्ट बैंक र पञ्चकन्या माइ हाइड्रोपावरको ६ प्रतिशत बढीले मूल्य बढेको छ। कारोबार रकमका आधारमा नेपाल दूरसंचार कम्पनी शीर्षस्थानमा रह्यो। सो कम्पनीको २६ करोड १५ लाख रुपैयाँ बराबरमा सेयर खरिदबिक्री भयो। यस्तै, १८ करोड ६७ लाख ५४ हजार रुपैयाँ बराबरमा सेयर कारोबार गरेर आइसीएफसी फाइनान्स दोस्रो स्थानमा रह्यो।"
"थप ३३२ जनामा कोरोना संक्रमण, ४ जनाको मृत्यु",काठमाडौं : नेपालमा थप ३३२ जनामा कोरोना संक्रमण देखिएको छ। देशभरि ९ हजार ९२० जनाको नमूना परीक्षण गर्दा यी संक्रमित देखिएका हुन्। स्वास्थ्य मन्त्रालयका अनुसार ७ हजार ५९० पीसीआर परीक्षण गर्दा ३०५ र २ हजार ३३० जनाको एन्टिजेन परीक्षण गर्दा २७ जनामा कोरोना पोजिटिभ देखिएको थियो। त्यस्तै पछिल्लो २४ घन्टामा थप २ सय ३२ जना कोरोनामुक्त भएका छन्। योसँगै निको हुनेको संख्या ८ लाख ११ हजार २२ रहेको छ। मन्त्रालयका अनुसार थप ४ जना संक्रमितको मृत्यु भएको छ। नेपालमा सक्रिय संक्रमितको संख्या भने ७ हजार ३६९ रहेको छ।
एमालेको मनोनीत महाधिवेशन प्रतिनिधिमा दुर्गा प्रसाईँदेखि बालकृष्ण ढुंगेलसम्म,काठमाडौं: नेकपा एमालेले १०औँ महाधिवेशनका लागि १०६ जना महाधिवेशन प्रतिनिधि मनोनीत गरेको छ। बुधबार एमालेले मनोनीत गरेको महाधिवेशनको सूचीमा मेडिकल व्यवसायी दुर्गा प्रसाईंदेखि माओवादीबाट आएका विवादित बालकृष्ण ढुंगेलसम्म छन्। त्यस्तै लोकतान्त्रिक समाजवादी पार्टी परित्याग गरेर एमाले प्रवेश गरेका राजकुमार लेखीलाई पनि महाधिवेशन प्रतिनिधिमा मनोनीत गरिएको छ। हेर्नुहोस् मनोनितको सूची: सोमनाथ अधिकारी प्यासी कास्की गोविन्द कलौनी डडेलधुरा राजकुमार लेखी सप्तरी डा भीष्म अधिकारी लमजुङ रामबहादुर गुरुङ तनहुँ छेवाङ तेन्जिङ लामा रसुवा बालकृष्ण ढुंगेल ओखलढुंगा डिल्लीराज भुसाल गुल्मी सुजन यादव सर्लाही गोविन्दप्रसाद दुलाल भक्तपुर पशुपतिदयाल मिश्र बाँके छविलाल ओली दाङ दयालबहादुर शाही बाजुरा हिरासिंह सार्की कञ्चनपुर कृपाराम राना कञ्चनपुर रामकिसन मण्डल सिरहा रामबहादुर सुनार सिन्धुपाल्चोक कृष्ण केसी बागलुङ बालकृष्ण काउछा कास्की कृष्ण पाठक बागलुङ गंगाराम बुढामगर रोल्पा रुजिदिन घर्तीमगर रुकुमपूर्व रामहरि सुवेदी काभ्रे क्षितिज थेवे ताप्लेजुङ रघुनाथ खुलाल मकवानपुर राजेश बज्राचार्य काठमाडौं तारानिधि पन्त काभ्रे ज्ञानेन्द्र शाक्य ललितपुर मोहनसिंह धामी दार्चुला धीरेन्द्रराज गिरी जुम्ला कर्णबहादुर शाही बेलायत चानक पोखरेल कतार छिरिट लोप्साङ गुरुङ मनाङ नारायणप्रसाद आचार्य पाल्पा डा नेत्रप्रसाद तिम्सिना मोरङ उदय पसखल काठमाडौं दिवाकर देवकोटा सप्तरी रामबहादुर थापा स्याङ्जा कलक खड्का बझाङ चन्द्रबहादुर थापा प्युठान डेगनाथ गौतम बाँके खोपनिधि लोहनी चितवन डा देवराज रोका खोटाङ जितमान लामा काभ्रे महादेव बजगाईं कैलाली पशुराम अधिकारी भोजपुर किरण साह रौतहट इन्द्रजित राई काठमाडौं हरि अधिकारी रुपन्देही गोविन्द थापा झापा अमर शिवाकोटी झापा डम्बर सुवेदी सुनसरी वेदराज जोशी बाँके मेकबहादुर कुँवर सल्यान खड्ग राई संखुवासभा केपी अधिकारी म्याग्दी कमल शाही सुर्खेत प्रकाश साउद डडेलधुरा सन्तोष राउत म्याग्दी हरिप्रसाद शर्मा काफ्ले काठमाडौं तेजेन्द्र केसी रुपन्देही अमित लामा काभ्रे दुर्गा प्रसाईँ झापा गोपालबहादुर बटाला जाजरकोट बाबुलाल डंगोल काठमाडौं महेश्वरी चौधरी उदयपुर ममताप्रसाद चौधरी कैलाली पर्मानन्द बर्मा बाँके चुणामणि खनाल अर्घाखाँची गणेश विश्वकर्मा गुल्मी बाबुराम थापा तेह्रथुम सरिता दाहाल काठमाडौं रीतादेवी यादव रौतहट मीना श्रेष्ठ सुनसरी जलवर्षा राजवंशी झापा राधिका शर्मा न्यौपाने जाजरकोट इन्दिरा सञ्जेल कालिकोट होमकुमारी साँवा ताप्लेजुङ यमुना रोका रोल्पा भारती पाठक मकवानपुर लता प्याकुरेल मोरङ आशमाया तामाङ नुवाकोट सानुमाया खड्का काठमाडौं मैना भण्डारी गुल्मी शान्ति ढकाल बाँके शकुन्तला श्रेष्ठ भक्तपुर तारामाया थापा कास्की देवीमाया लिम्बू काठमाडौं उर्मिला सुनुवार दोलखा बालिका गिरी चितवन मञ्जु अधिकारी पर्वत दीपा शर्मा बाँके विद्या न्यौपाने काठमाडौं इन्दिरा पन्त काठमाडौं सीता नेउपाने दाङ पूर्णशोभा चित्रकार काठमाडौं जुनादेवी नेपाली पर्वत राधिका मल्ल मुगु सृजना काफ्ले पाल्पा टासी स्याङ्बो गुरुङसेनी मुस्ताङ शिला यादव धनुषा मञ्जु भण्डारी सुनसरी गीता अधिकारी झापा सावित्री बिक दाङ दिलशोभा पुन गुल्मी इन्दु कडरिया कञ्चनपुर ।
बैंकका कर्मचारीलाई हप्ताको तीन दिन छुट्टी,"लण्डन: बेलायतको एक बैंकले आफ्ना कर्मचारीलाई हप्तामा तीन दिन छुट्टी दिने घोषणा गरेको छ। एटम बैंकले तलब कट्टी नगरिकनै हप्तामा तीन दिन छुट्टी दिने निर्णय गरेको हो। उक्त बैंकले साप्ताहिक 'ड्युटी हावर'मा पनि कटौति गरेको छ। एजेन्सीहरुका अनुसार एटम बैंकले साढे तीन घन्टा समय कटौति गरेको हो। यसअघि हप्तामा साढे ३७ घन्टा काम गर्ने कर्मचारीले अब ३४ घन्टामात्र काम गरे पुग्छ। समाचारका अनुसार उक्त बैंकमा ४ सय ३० जना कर्मचारी छन्। त्यहाँ काम गर्नेहरुलाई कि त सोमबारदेखि वा शुक्रबारदेखि तीन दिन विदा बस्ने प्रस्ताव गरिएको छ। बैंकले नोभेम्बर १ देखि नै यो व्यवस्था लागू गरेको छ। बैंकका सिइओ मार्क मुलेनले 'फोर डे वर्क पोलिसी'ले कर्मचारीहरुमा अगाडि बढ्ने तागत पैदा हुने बताएका छन्। 'उनीहरु आफ्ना परिवारलाई धेरै समय दिन सक्छन्। यसले उनीहरुको निजी जीवनमा पनि फाइदा पुग्नेछ,' उनले भने।"
"प्रचण्डले एमाले बिगार्न सकेनन्, कांग्रेस बिगार्न लागिपरेका छन् : ओली","काठमाडौं: नेकपा एमाले अध्यक्ष केपी शर्मा ओलीले नेपाली कांग्रेसलाई सचेत गराएका छन्। युवा संघ नेपालको साइबर सर्कल घोषणा कार्यक्रमलाई सम्बोध गर्दै उनले प्रचण्डले सिध्याइदिने भन्दै सचेत गराएका हुन्। एमाले बिगार्न नसकेर कांग्रेसलाई बिगार्न प्रचण्ड लागिपरेको भन्दै उनले भने, हामीलाई बिगार्न प्रचण्डले खोजेका थिए। तर, सकेनन्। अहिले कांग्रेसमा गएका छन्। म भन्छु, होसियार कांग्रेस प्रचण्डले सिध्याउलान्। कांग्रेस प्रचण्डको हात समाएर अघि बढ्नुपर्ने अवस्थामा रहेको टिप्पणी गर्दै ओलीले कांग्रेस विचार र नीतिमा पनि बुढो भइसकेको टिप्पणी गरे। उनले अब एमालेले कुनै पनि पार्टीसँग एकता र एकीकरण नगर्ने स्पष्ट पारे। तर एमालेमा आउनेहरूका लागि भने बाटो खुल्ला रहने उनले बताए। 'हामीले एकता गर्नुपर्ने अब कुनै पनि पार्टी बाँकी रहेन नेपालमा। अब एमालेमा नो एकता नो एकीकरण,' उनले भने,'अब कोसँग एकता गर्नुपर्ने माधव नेपालसँग? माधव नेपालको पछि लागेर जानुभएका साथीहरू आउनुहोस् एमालेमा।'"
दाङ ३ को संघीय सभापतिमा तेस्रोपटक जगतबहादुर,दाङ : दाङ ३ को संघीय सभापतिमा जगतबहादुर खड्का निर्वाचित भएका छन्। उनी सभापतिमा निर्वाचित भएका यो तेस्रोपटक हो। यहाँ संस्थापन इतरका खड्काको प्यानल नै निर्वाचित भएको छ। निर्वाचित खड्काले ४ सय ३८ मत प्राप्त गर्दा उनका प्रतिस्पर्धी संस्थापन पक्षधर सुरेन्द्र खड्काले ३ सय ११ प्राप्त गरे। खड्काले सुरेन्द्र खड्काभन्दा १ सय २७ मत बढी प्राप्त गरेका छन्। त्यस्तै एकल उम्मेदवार किरणबहादुर शाहले भने ६८ मत मात्रै प्राप्त गरे। त्यस्तै सचिव पदमा खड्का प्यालनका सोभाखर सापकोटाले ४ सय ६० र पूर्णबहादुर खत्रीले ४ सय १६ मत प्राप्त गरि निर्वाचित भएका छन्। उनीहरुका प्रतिस्पर्धी रवि बुढाथोकीले ३ सय ३५ र भेषराज डाँगीले ३ सय ५ मत प्राप्त गरेका थिए। त्यस्तै सहसचिव पदमा भिमकान्त भट्टाराईले ४ सय ४८ र डेफुलाल चौधरीले ३ सय ३८ मत प्राप्त गरि निर्वाचित भएका छन्। उनीहरुका प्रतिस्पर्धी भुपबहादुर केसीले ३ सय ७३ र तनुजसिंह वलिले २ सय ६४ मत प्राप्त गरेका थिए। दाङको निर्वाचन क्षेत्र नं ३ मा कुल ८ सय ४७ मतदातामध्ये ८ सय ४४ जनाले मतदान गरेका थिए। ३ जना भने मतदानमा अनुपस्थित भएका थिए।
गोलाप्रथाबाट पेसी तोक्न बिहीबार फुलकोर्ट बस्दै,काठमाडौंः सर्वोच्च अदालतका न्यायाधीशहरूले गोला प्रक्रियाद्वारा इजलास गठन गर्ने मिति तोक्न भोलि (बिहीबार) फूलकोर्ट बोलाउने निर्णय गरेको छ। बैठकले बिहीबार दिउँसो २ बजेका लागि फुलकोर्ट बैठक बोलाउने निर्णय गरेको हो। बिहीबार बस्ने बैठकले आगामी मंसिर १५ गतेदेखि गोलाप्रथा लागू गर्नेगरी निर्णय गर्न लागिएको बताइएको छ। फुलकोर्टअघि नेपाल बार एशोसियशनका अध्यक्ष चण्डेश्वर श्रेष्ठ र सर्वोच्च अदालत बार एशोसियशनका अध्यक्ष पूर्णमान शाक्यसँग न्यायाधीशहरुले छलफल गर्नेछन्।
कांग्रेसको डोटी जिल्ला सभापतिमा नरेन्द्रबहादुर सिंह विजयी,"डोटी : नेपाली कांग्रेस डोटीको सभापतिमा नरेन्द्रबहादुर सिंह विजयी भएका छन्। कांग्रेसको १४औं महाधिवेशन अन्तर्गत डोटीमा भएको निर्वाचनबाट सिंह विजयी भएका हुन्। बुधबार सेती सभाहल राजपुरमा भएको मतदानबाट सिंह निर्वाचित भएका हुन्। देउवा प्यानलबाट निर्वाचन लडेका सिहंले ५६८ मत प्राप्त गरी विजयी भएका हुन्। उनका प्रतिद्वन्दी भूमिराज बडुले ३९७ मत प्राप्त गरे। जिल्ला कार्यसमितिका पदाधिकारी र महाधिवेशन प्रतिनिधिको मतगणना आजै राति नै हुने निर्वाचन कमिटीले जनाएको छ। सभापतिका लागि पहिलो चरणमा पाँच जना उमेद्वारका बीच प्रतिस्पर्धा भएको थियो। पहिलो चरणमा नरेन्द्रबहादुर सिंहले ३५८, भूमीराज बडुले ३४२, प्रदिप देउवाले २१४, नर बहादुर ढाँटले ९१, टेकराज ओझोले ३४ मत प्राप्त गरेका थिए। ५ प्रतिस्पर्धीमध्ये जसले ५१ प्रतिशत मत ल्याउँछ उसको जित हुने विधानमा उल्लेखित छ। पहिलो चरणमा ५१ प्रतिशत मतपरिणाम नपुगेकोले पुनः दोश्रो चरणमा मतदान भएको थियो। १ हजार १ सय ७ जना मतदाता रहेको डोटीमा पहिलो चरणको मतदानमा जम्मा १ हजार ८७ मत खसेको थियो। जसमा ४८ मत बदर भएका थिए। दोश्रो चरणको मतदानमा ९ सय ८७ मत खसेको थियो भने २२ मत बदर भएको निर्वाचन कमिटीले जनाएको छ।"
'मधुमेहका बिरामीमा हृदय रोगको जोखिम सामान्य मानिसभन्दा ३ गुणा बढी',"काठमाडौं : 'मधुमेह लागेका व्यक्तिमा हृदय रोगको जोखिम सामान्य मानिसभन्दा ३ गुणा बढी हुने गरेको पाइएको छ। विश्व मधुमेह दिवसको अवसरमा तीलगंगा आँखा प्रतिष्ठानले आयोजना गरेको कार्यक्रममा विज्ञहरुले यस्तो बताएका हुन्। हरेक तीनमध्ये एकजना मधुमेहका बिरामीमा आफ्नो जीवनकालमा कुनै न कुनै प्रकारले दृष्टिमा क्षति व्यहोर्नुपर्ने आँखा रोग विशेषज्ञहरुले बताएका छन्। यस्तै मधुमेह लागेका व्यक्तिमा हृदय रोगको जोखिम सामान्य मानिसभन्दा ३ गुणा बढी हुने र मिर्गौलाले काम नगर्ने जोखिम मधुमेहका बिरामीमा १० गुणा बढी हुने उनीहरुको भनाइ छ। आँखाको पर्दा रोग विशेषज्ञ डारबा थापाले मधुमेहले आँखामा असर पुग्ने भन्दै सचेतना अपनाउनुपर्ने बताइन्। उनले भनिन्,' मधुमेह रोग आफैमा संवेदनशील छ। यो रोगको दुर्गामी असर न्युनिकरणका लागि पहल गर्न आवश्यक छ। सन्तुलित आहार, नियमित व्यायाम,नियमित स्वास्थ्य परीक्षण गर्नुपर्छ।' उनका अनुसार कम्तिमा वर्षमा एकपटक आँखाको परीक्षण गर्न आवश्यक छ। मधुमेह दिवसको अवसरमा प्रतिष्ठानले मधुमेहले आँखामा पार्ने असरबारे सचेतना सप्ताह मनाएको छ। प्रतिष्ठानले मधुमेह सेवाको पहुँच अहिले नभए कहिले ? भन्ने नाराका साथ कार्तिक २८ देखि मंसिर ४ सम्म मधुमेहका असरसम्बन्धी सचेतना सप्ताहको आयोजना गरेको हो । सप्ताहव्यापी कार्यक्रममा प्रतिष्ठानलगायत प्रतिष्ठानको शाखा, सामदायिक आँखा अस्पताल र आँखा केन्द्रमा मधुमेहसम्बन्धी निःशुल्क उपचार सेवा प्रदान गरिएको थियो । जसमध्ये ९९ जनाले निःशुल्क परीक्षण र १५ जनाले विशेष उपचार (लेजर थेरापी र अभाष्टिन इन्जेक्सन) सेवा लिएका छन् । सप्ताहमा प्रतिष्ठानले मधुमेहले आँखामा पार्ने असरबारे अस्पतालभित्रबाट जानकारीमूलक सामग्री वितरण गर्नुका साथै टेलिभिजन, रेडियो र सामाजिक सञ्जालबाट विभिन्न सचेतनामूलक सामग्री प्रसारण गरेको थियो । अन्तर्राष्ट्रिय मधुमेह संघका अनुसार संसारभर ४६ करोड ३० लाख मानिस मधुमेहबाट ग्रसित छन् । अन्धोपना, खुट्टा काट्नुपर्ने अवस्था, हृदय रोग, मिर्गौलाले काम नगर्ने अवस्था र असामायिक निधनको प्रमुख कारणको रुपमा मधुमेह देखिएको छ । मिर्गौलाले काम नगर्ने जोखिम मधुमेहका बिरामीमा १० गुना बढि हुन्छ । संसारमा कुल अन्धोपनामध्ये ४ दशमलव ८ प्रतिशत अन्धोपना यहि डायबेटिक रेटिनोपेथीका कारणले हुने गरेको र आँखामा मधुमेहले पार्ने असरबारे जनचेतनाको अभावले गर्दा बिरामी निकै ढिला अस्पताल आउने गरेको पाइएको छ । मधुमेहबाट आँखामा असर डायवेटिक रेटिनोपेथी सम्बन्धी जनचेतना जगाउनका लागि सन् २०१४ देखिनै विश्व मधुमेह दिवसका अवसरमा तिलगंगा आँखा प्रतिष्ठानले डायवेटिक रेटिनोपेथी दिवस मनाउँदै आएको छ र विगत १५ वर्षदेखि साताव्यापी जनचेतना कार्यक्रम गर्दै आएको छ । मधुमेह रोगको पहिचान हुनासाथ डाक्टरको सल्लाहअनुसार नियमितरुपमा आँखा परीक्षण गराउन चिकित्सकहरुले सुझाएका छन् । आँखाको पर्दा रोग विशेषज्ञ डारबा थापाले मधुमेहले आँखामा पार्ने असरसम्बन्धी प्रस्तुत गरेका थिए । सो अवसरमा कार्यक्रम निर्देशक नविन राई ,वरिष्ठ व्यवस्थापक भास्कर गौतम, आँखाको पर्दा रोग विशेषज्ञ डासंजिता शर्मा र डा सुष्मा दुवाल, नेपाल आँखा बैंकका व्यवस्थापक शंख नारायण त्वयनालगायतले बोलेका थिए ।"
प्रचण्डमाधवलाई ओलीले भने कांग्रेसको पुच्छर बनेर एमालेसँग धाक लगाउने?,"काठमाडौं: नेकपा एमालेका अध्यक्ष केपी शर्मा ओलीले सत्तासीत गठबन्धनमा आबद्ध पार्टीलाई कांग्रेसको पुच्छर भएको संज्ञा दिएका छन्। कांग्रेसका पुच्छरले एमालेसँग यत्रो धाक लगाउने भन्दै उनले प्रश्नसमेत गरे। 'गठबन्धनका नाममा बनेका पार्टीहरु कांग्रेसका पुच्छरहरु हुन्। कांग्रेसले कुन दिन पुच्छर हल्लाए भने यिनीहरुको हालत के हुन्छ? अनि कांग्रेसका पुच्छरले यत्रो धाक लगाउने एमालेसँग?,' युवा संघद्वारा आयोजित कार्यक्रममा ओलीले भने। उनले पाँच दलीय गठबन्धन एकतिर र एमाले एक्लै एकातिर भएको बताए। उनले एमाले पार्टीमात्र नभएर जनताको शक्तिसमेत भएको स्पष्ट पारे। 'अहिले पाँच दलीय गठबन्धनसहित अरु एकतातिर छन्। एमाले एक्लै एकातिर छन्। त्यही भएर एमाले पार्टीको नाममात्र होइन, एमाले नेपाली जनताको प्रतिनिधि शक्ति हो,' उनले भने। उनले पाँच दलीय गठबन्धनकै कारण अहिले न्याय क्षेत्रमा तमाशा भइरहेको बताए। उनले सर्वोच्चको आन्दोलन कानुन क्षेत्रको रिफ्लेक्सन भएको बताए। 'अहिले न्याय क्षेत्रमा क्यान्स लागेको छ। अप्रेशन र किमोको आवश्यकता छ। तर धाँमी ल्याएर निको पार्न खोजिँदैछ,' उनले भने। उनले न्यायालय क्षेत्रमा भइरहेको कम्फु कराँतेको जड पाँच दलीय गठबन्धन भएको बताए।"
स्याङ्जा कांग्रेस अधिवेशन : पराजित उम्मेदवारले गरे मतदानस्थलमा सरसफाइ,"स्याङ्जा : नेपाली कांग्रेस स्याङ्जाको अधिवेशनपछि मतदानस्थलमा यत्रतत्र छरिएका फोहोरमैला पराजित युवाहरुको सक्रियतामा व्यवस्थापन गरिएको छ। सदरमुकाम अर्थात् पुतलीबजार नगरपालिका१ स्थित सभागृहमा भएको अधिवेशनपछि फोहोरमैला युवाहरुले व्यवस्थापन गरेका छन्। जिल्ला प्रवक्ता एवं संघीय महाधिवेशन प्रतिनिधिमा पराजित इन्द्रबहादुर गोदार, अल्पसंख्यक तर्फका महाधिवेशन प्रतिनिधिमा पराजित मोहम्मद सहिद अलि, महिलातर्फका कोशिला पौडेल (करुणा), दिलिपाश्री अधिकारी तरुण दलका उपाध्यक्ष एवं प्रदेशसभा ख मा पराजित रविन केसी, प्रदेश प्रतिनिधिमा पराजित विज्ञान भण्डारी, अर्जुनचौपारी गाउँपालिकाको अध्यक्षमा पराजित बद्री पौडेल, कांग्रेस जिल्ला सदस्य पृथ्वीप्रसाद पोखरेल, प्रदेश महाधिवेशन प्रतिनिधी निर्वाचित बिदुषा बस्नेत र युवा नेता इश्वर अर्याल लगायतले सभागृह परिसरको सरसफाई गरेका हुन। निर्वाचनका बेला प्रयोग गरिएका पर्चा पम्लेट,खाजाका प्याकेट, पानीका बोतललगायत यत्रतत्र फालिएका वस्तुलाई उनीहरुले व्यस्थापन गरेका हुन्। सभागृहको प्रवेशद्वार (गेट) देखि भवनभित्रसम्मका फोहोरमैला सफाइ गरेका हुन्। नेपाली कांग्रेसको १४ औं महाधिवेशनअन्र्तगत स्याङ्जामा वडादेखि क्षेत्र र संघीय महाधिवेशन प्रतिनिधि चयनसम्बन्धी निर्वाचन सम्पन्न भएका छन्। कांग्रेसको आन्तरिक निर्वाचन कहिले पार्टी कार्यालयमा गरिए। कहिले पार्टी प्यालेस र सभागृहमा पनि। निर्वाचनका बेला प्रयोग गरिएका पर्चा पम्लेटलगायत यत्रतत्र टाँगिएका र फालिएका कागजातले सभागृह परिसर दुषित देखिएपछि सफाइमा जुटेको प्रवक्ता गोदारले बताए।"
कांग्रेसको रोल्पा सभापतिमा किशोरकुमार आचार्य विजयी,"रोल्पा: नेपाली कांग्रेस रोल्पाको सभापतिमा किशोरकुमार आचार्य विजयी भएका छन् । पदाधिकारी तहको बुधबार दिउँसो सम्पन्न मत गणनाअनुसार आचार्यले ५ सय २ मत लिइ विजयी भएका हुन् । निवर्तमान सभापति समेत रहेका आचार्यले प्रतिस्पर्धी मानबहादुर खत्रीलाई ६२ मत अन्तरमा पराजित गरेका हुन् । प्रतिस्पर्धी खत्रीले ४ सय ४० मत ल्याएका थिए । मत परिणामअनुसार सभापतिसहित पदाधिकारी तहमा आचार्यको प्यानल विजयी भएको छ । सभापतिमा निर्वाचित आचार्यसहितको पदाधिकारी पौडेलकोइराला पक्षधर हुन् । पराजित खत्रीको प्यानल देउवा पक्षका हुन् । मंगलबार सम्पन्न मतदान रातिदेखि गणना थालिएको थियो । निर्वाचन समितिका अनुसार महाधिवेशन प्रतिनिधि र अन्य उम्मेदवारको मत गणना जारी छ । १४ औं जिल्ला अधिवेशनबाट उपसभापतिमा हरिबहादुर पुन र कविता उपाध्याय विजयी भएका छन् । सचिवमा तिलबहादुर बुढाथोकी र शेरबहादुर थापा, सहसचिवमा गञ्जबहादुर महरा क्षत्री र सुनिलकुमार वली निर्वाचित भएका छन् । विजयी सचिव शेरबहादुर थापाका अनुसार प्रादेशिक निर्वाचन क्षेत्र क र ख बाट १ हजार ८६ अधिवेशन प्रतिनिधि थिए, जसमध्येबाट १ हजार ४२ मत खसेको थियो । पदाधिकारी तहको १ सय मत वदर भएको जनाइएको छ। प्रदेश निर्वाचन क्षेत्र क बाट देउवा पक्षका दुर्गाबहादुर खत्री मात्र सभापतिमा विजयी भए । पदाधिकारी सहितका अन्य पदमा पौडेलकोईराला पक्षका विजयी भए । निर्वाचन क्षेत्र ख मा भने पौडेलकोइराला पक्षका प्यानल विजयी भए । सभापतिमा गोपाल घर्ती भएका छन् । वडादेखि गाउँपालिका र प्रदेश निर्वाचन क्षेत्रस्तरीय अधिवेशनमा देउवा पक्षधर र पौडेलकोइराला पक्षका प्यानलको चुनावी प्रतिस्पर्धा भएको थियो । एक प्यानले अर्को प्यानललाई पराजित गर्न अनेक कसरत भएको कांग्रेसका कार्यकर्ताले जनाएका छन् । दुवै पक्षका प्यानल बीचको अस्वस्थ प्रतिस्पर्धाले कांग्रेस कमजोर हुने भन्दै केही कार्यकर्ता सर्वसम्मत नेतृत्व चयनको प्रयत्नमा थिए । तर, सहमतिको गुञ्जायस भने देखिएको थिएन् । नव निर्वाचित सभापति आचार्यले पार्टी भित्रदेखिको गुटगत विभाजित मनोविज्ञानलाई एकतावद्ध गर्ने प्रतिक्रिय दिए । केन्द्रदेखि गाउँसम्म देखिको पार्टी भित्रको विभाजित मनोविज्ञानलाई एक ठाउँमा ल्याउनमा मेरो प्रयात्न हुन्छ, 'विजयीपछि सभापति आचार्यले अन्नपूर्णसँग भने, आउँदै गरेको स्थानीय तह लगायतका चुनावमा कांग्रेसको विजयी सुनिश्चितताका लागि सक्रिय भएर काम गर्छु।'"
कोरोना खोप लगाइ सकेपछि किन जनस्वास्थ्यका मापदण्ड पालना गर्ने ?,"काठमाडौं : कोरोना संक्रमितको संख्या घट्दो क्रममा रहेपनि जोखिम टरेको छैन । जनस्वास्थ्य विज्ञहरुले जोखिमबाट बच्न स्वयम् व्यक्ति सचेत रहनुपर्ने बताउँदै आएका छन् । अहिले ९० लाख नागरिकले कोरोनाविरुद्ध खोपको पहिलो मात्रा लगाइसकेका छन् । स्वास्थ्य मन्त्रालयका प्रवक्ता डाकृष्ण पौडेलले भौतिक दूरी कायम, मास्कको समुचित प्रयोग र व्यक्तिगत सरसफाइमा विशेष ध्यान दिनुपर्ने बताए। स्वास्थ्य मन्त्रालयले खोप लगाइसकेपछि आफू र आफूसँगै अरुलाई पनि बचाउन जनस्वास्थ्यका मापदण्ड पालना गर्नुपर्ने औंल्याएको छ। संक्रमणको चक्र तोड्न, नयाँ भेरियन्टहरु बन्नबाट रोक्न, अस्पताल र अस्पतालका कर्मचारीहरुलाई सुरक्षित राख्न जनस्वास्थ्यका मापदण्ड पालना गर्नुपर्ने स्वास्थ्य मन्त्रालयले जनाएको छ।"
वर्ल्ड भ्लग च्यालेन्जमा नेपालका हिमनदी,"काठमाडौं : विश्वले पर्यावरणमा आएको परिवर्तनका कारण विभिन्न प्राकृतिक घटनाहरू व्यहोर्दै आएको छ। यसबाट नेपाली हिमशृंखला र हिमनदीहरू बढी जोखिममा छन्। यही विषयमा केन्द्रित रही विश्वभरका ख्याति प्राप्त चलचित्र निर्माता तथा भ्लगर्सहरूले दु्रुत गतिमा पग्लिरहेका हिमनदीका फोटो र भिडियो फुटेजहरू सार्वजनिक गरेका छन्। वर्ल्ड भ्लग च्यालेन्ज डटकमले आयोजना गरेको सगरमाथा आधार शिविरसम्मको पदयात्रा कार्यक्रम विभिन्न ६ देशका ११ भ्लगर्सहरू सहभागी थिए। २५औं पटक सगरमाथाको कीर्तिमानी आरोही कामीरिता शेर्पा र सन् २०१९ का शेर्पा अफ द इयर पदक विजेता तथा कीर्तिमानी आरोही मिङ्मा डेबिड शेर्पाले पदयात्रा गरेका थिए। उक्त पदयात्रामा खिचिएका पग्लिरहेका हिमनदीका फोटो र भिडियो फुटेजहरू वर्ल्ड भ्लग च्यालेन्जमार्फत सोमबार नेपाल पर्यटन बोर्डको हलमा प्रदर्शन गरिएको थियो। उक्त पदयात्रामा नेपाल, भारत, अमेरिका, कोलम्बिया, फिलिपिन्स र थाइल्यान्डका युटुबर्सहरू सहभागी रहेको परियोजना प्रमुख श्री गुरुङले जानकारी दिए। हिमालहरूको राजधानीका रूपमा चिनिने नेपालमा तापक्रम वृद्धिका कारण द्रुत गतिमा हिमनदी पग्लिरहेको र हिमालको सेरोफेरोमा बस्ने जनजीवन प्रभावित बनिरहेको गुरुङले बताए। यही कुरालाई मध्यनजर गर्दै खुम्बु क्षेत्रका हिमनदीहरूका मौलिक तस्बिरहरू पत्रकार सम्मेलनमार्फत सार्वजनिक गरिएको बताइएको छ। तापक्रम वृद्धिका कारण नेपालका हिमनदीहरूको वास्तविकता विश्वसामु ल्याउन र नेपालका हिमशृंखलाहरूको प्रवद्र्धनको उद्देश्यले उक्त कार्यक्रम आयोजना गरिएको प्रमुख गुरुङले बताए। ११ जना नै स्वदेश फर्किसकेका छन् भने उनीहरूले नेपालको पदयात्रालाई आफ्ना युटुब च्यानलमा हाल्न सुरु गरिसेकेका छन्। यस्तै, आयोजक संस्थाले उक्त पदयात्रालाई समेटी टेलिभिजन रियालिटी शो आयोजना गर्न लागेको परियोजना प्रमुख गुरुङले जानकारी दिए।"
कांग्रेस काठमाडौँ क्षेत्र नं १ को सभापतिमा राणा,"काठमाडौं: नेपाली कांग्रेस काठमाडौँ क्षेत्र नं १ को सभापतिमा रवीन्द्रविक्रम राणा विजयी भएका छन्। पार्टीको १४औँ महाधिवेशनअन्तर्गत सम्पन्न अधिवेशनले राणालाई सर्वसम्मत सभापति निर्वाचित गराएको हो। सभापतिबाहेक अन्य पदमा निर्वाचन भएको कांग्रेस काठमाडौँ क्षेत्र नं १ का नेता सुरजचन्द्र लामिछानेले राससलाई जानकारी दिए। निर्वाचनबाट सचिवमा रिकेश महर्जन र उमेश तिमल्सेना, सहसचिवमा प्रमोद पौडेल र सुदिपमान डङ्गोल विजयी भए। महाधिवेशन प्रतिनिधि खुलातर्फ सुरजचन्द्र लामिछाने, दीपेन्द्र श्रेष्ठ, प्रवल थापा, कुश ढकाल, लीलेन्द्रप्रसाद प्रधान, राजेन्द्र गुरुङ, मोहनकुमार राई, हीरालाल तण्डुकार, डा सुरज काफ्ले र आदर्शविक्रम कार्की निर्वाचित भए। महिला खुलातर्फ इन्दु थापा, कल्याणी रिजाल, शान्ता ढकाल र रेणु भट्टराई, खस आर्य महिलातर्फ अम्बिका सुवेदी र भगवती खड्का, जनजातितर्र्फ शम्भु तामाङ, अर्जुन राना र रवि सिंह, दलितमा कुवेर रम्तेल, अल्पसङ्ख्यकमा कुल सुनुवार र मधेसी महिला सम्झना उप्रेती रैनियार विजयी भए।"
कांग्रेस जुम्ला सभापतिमा पाँच भोटको अन्तरमा कर्णबहादुर शाही विजयी,"जाजरकोट : नेपाली कांग्रेस जुम्लाको ७ औँ अधिवेशनबाट जिल्ला सभापतिमा कर्णबहादुर शाही विजयी भएका छन्। निकटतम प्रतिद्वन्दी दिपबहादुर शाहीलाई ५ मतले पराजित गर्दै शाही विजयी भएका हुन् । उनका प्रतिद्वन्दी शाही यसअघिका जिल्ला सभापति हुन् । सभापतिमा विजेता शाही संस्थापन पक्षका हुन् । संस्थापन पक्षबाट सभापतिको उम्मेदवारी घोषणा गरेका शाही यसअघिका कांग्रेस जुम्लाका सचिव हुन् । सभापतिमा कर्णले ५ मतको अन्तरले विजयी हाँसिल गरेको निर्वाचन अधिकृत हसिना प्रधानले जानकारी दिइन्। प्रधानका अनुसार ९ सय ८१ मत खसेकोमा कर्णले चार सय ७४ मत प्राप्त गरेर विजय हाँसिल गरेका थिए । उनका निकटतम प्रतिद्वन्दीले ४ सय ६९ मत प्राप्त गरेका थिए । पाँच मत बदर भएको थियो । संस्थापन इतर समूहका दीप पराजित भएपनि उपसभापतिमा दिपक शाही र कार्मा बुढा, सचिवमा गोल्डेनकठायत र लक्ष्मण शाही, सहसचिवमा धनेन्द्र बोहोरा र नन्दप्रसाद चौलागाई पौडेल पक्षका विजयी भएका छन्। यसअघि पालिका अधिवेशनमा ८ मध्ये ६ पालिका र प्रदेशका दुईवटै क्षेत्र एकलौटी जितेकाले संस्थापन इतरपक्ष यो निर्वाचन पनि जीत आफ्नो पोल्टामा पर्ने दाउमा थियो । तर, लोकप्रिय मतका आधारमा कर्णले सभापति जितेका छन् । युवामाझ निकै लोकप्रिय भएका कारण पनि उनको जीत सहज भएको कांग्रेस नेतृ नेत्रकला शाहीले बताइन् ।"
म प्रधानमन्त्री छैन तर प्रधानमन्त्रीभन्दा कम छैन : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले हाल प्रधानमन्त्री पदमा नरहेपनि प्रधानमन्त्रीभन्दा कम नरहेको दाबी गरेका छन्। बुधबार धनगढीमा कार्यकर्ता भेलालाई सम्बोधन गर्दै प्रचण्डले यस्तो बताएका हुन्। उनले भने, हुन त म अहिले प्रधानमन्त्री पदमा छैन तर, प्रधानमन्त्री भन्दा कम छैन। उनले यो सरकार बलियो रहेको भन्दै विगतको जस्तो जनतालाई ठग्ने सरकार नभएको बताए। प्रचण्डले माओवादी केन्द्र बलियो भने यो राष्ट्र बलियो हुने बताए। सबै जिल्ला माओवादीमय छ। माओवादीलाई भ्रम खोज्ने कोसिस गरियो। लोकतन्त्रविरोधी तत्वलाई परास्त गर्न माओवादीले सबैभन्दा धेरै लडेको हो। हामी जनताको साथमा छौं। गुटबन्दी र अराजकता होइन विकास निर्माणमा लाग्नुस्। उनले भने, मैले नै दुई पटक प्रधानमन्त्री बनाए केपी ओलीलाई। तर, उनी नायक रहेनन् खलनायक भए।"
३१ लाख विद्यार्थीलाई खोप लगाउने सरकारको तयारी,"काठमाडौं : सरकारले १२ देखि १७ वर्ष उमेर समूहका झण्डै ३१ लाख विद्यार्थीलाई कोरोनाविरुद्धको फाइजर खोप लगाउने भएको छ । शिक्षा, विज्ञान तथा प्रविधिमन्त्री देवेन्द्र पौडेलले सबै विद्यार्थीलाई कोभिड१९ विरुद्धको खोपको व्यवस्था गर्ने सरकारको कार्ययोजना रहेको बताए । शिक्षा तथा मानव स्रोत विकास केन्द्रका अनुसार कक्षा १२ सम्मका ६७ लाख ५१ हजार ४ सय ४९ जना विद्यार्थीलाई कोरोनाविरुद्धको खोप लगाउनुपर्ने छ । जसमा ५ देखि ९ वर्ष उमेर समूहका ३१ लाख ९ हजार १ सय ७५ रहेका छन् । ९ देखिमाथि उमेरसमूहका ३६ लाख ४२ हजार २ सय ७४ जना रहेको मानव स्रोत विकास केन्द्रले जनाएको छ । केन्द्रका अनुसार १२ देखि १७ वर्ष उमेर समूहका झण्डै ३१ लाख विद्यार्थी रहेका छन् । हालसम्म बालबालिकाका लागि उपयोगमा आएको फाइजर खोप नेपालले १ लाख ६२० मात्रा प्राप्त गरेको छ । सरकारले १२ वर्ष माथिका दिर्घ रोगीहरुलाई कोभिड १९ विरुद्धको फाइजर खोप लगाउने अभियान अघि बढाएको छ। स्वास्थ्य सेवा विभागअन्तर्गत् परिवार कल्याण महाशाखा खोप शाखा प्रमुख सागर दाहालका अनुसार पुस दोस्रो सातासम्म ६० लाख मात्रा फाइजर खोप आउनेछ । उनले भने,' बालबालिकाका लागि प्रयोगमा आउने फाइजर खोप डीसेम्बर अन्तिमसम्म नेपाल आइपुग्छ । हालसम्म बालबालिकाका लागि प्रयोगमा आएको फाइजर बायोएनटेक खोप १ लाख ६२० मात्रा प्राप्त भएको छ। हालसम्म नेपालले २ करोड ५४ लाख मात्रा खोप प्राप्त गरिसकेको छ । मन्त्री पौडेलले विद्यार्थीलाई कोभिड१९ विरुद्धको खोपको व्यवस्था गर्ने आफ्नो पहिलो प्राथमिकता भएको बताए। उनले भने, विद्यार्थीहरुले खोप केन्द्रमा लाइनमा बसेर खोप लगाउनुपर्ने बाध्यता हटाउन देशैभर एकैपटक एकसाताको अभियान सञ्चालन गरी विद्यालयमै खोप लगाउने व्यवस्था मिलाउने तयारीमा छौं । त्यसका लागि स्वास्थ्य मन्त्रालयलाई आग्रह गरीएको छ। मन्त्री पौडेलले शिक्षण संस्थामा खोपको व्यवस्था गर्ने तयारीमा सरकार रहेको बताए । १२ वर्षमाथिका विद्यार्थीलाई कोरोनाविरुद्धको खोप लगाउने विषयमा शिक्षामन्त्री पौडेलले स्वास्थ्य तथा जनसंख्यामन्त्री विरोध खतिवडासँग छलफल गरेका थिए । विद्यालय खुलेसकेका छन् मन्त्री पौडेलले भने,'१८ वर्षमाथि उमेरसमूहका धेरैले खोप लगाइसकेका छन्, अब १८ वर्ष मुनिका विद्यार्थीलाई पहिलो प्राथमिकतामा राखेर तुरुन्त खोपको व्यवस्थापन हुनुपर्यो । स्वास्थ्य मन्त्री खतिवडाले १८ वर्षमुनीका बालबालिकाको लागि १ करोड डोज खोप बुक भइसकेको जानकारी दिए । बालबालिकाका लागि १ करोड डोज खोप अमेरिकाबाट आउने भएको छ, 'मन्त्री खतिवडाले भने,आउने वित्तिकै विद्यार्थीले खोप पाउँछन् । मन्त्री खतिवडाले ३ करोड २० लाख डोज खोप पाइपलाइनमा रहेको जानकारी दिए ।"
"सूर्यमा ग्रहण लागिसक्यो, कलम लिएर उठ्छौं : नेपाल","जनकपुरधाम : नेकपा एकीकृत समाजवादीका अध्यक्ष माधवकुमार नेपालले सूर्यमा ग्रहण लागिसकेकाले सूर्यकै धाक नलगाउन एमालेलाई सुझाएका छन्। नेकपा एसको कार्यक्रममा सहभागी हुन धनुषाको जनकपुरधाम आइपुगेका नेता नेपालले यस्तो बताएका हुन्। उनले भने,' सूर्यको धाक नदेखाए हुन्छ। सूर्यमा ग्रहण लागिसकेको छ। अब कलम चम्किन्छ।' जनकपुरधामस्थित प्रदेश पार्टी कार्यालयको उद्दघाटन गर्दै अध्यक्ष नेपालले केपी शर्मा ओलीकै कारण सूर्यमा ग्रहण लागेको बताए। उनले भने, केपी ओली अहिले अत्यन्तै छटपटाहटमा हुनुहुन्छ, ओलीको अन्टसन्ट भाषा तपाईहरुले सुन्नु नै भाको होला, ओलीको चरित्र प्रदर्शन कस्तो छ भनेर मैले भनिरहनु पर्दैन, हामी त्यसको पछि लाग्यौँ भने हाम्रै चरित्र उदांगो हुन्छ। गाली गर्न दिनुस्, म गाली गलौज गर्दिनँ । उहाँले आफ्नो चरित्र देखाइरहेका छन्, हामी राम्रो चरित्र संस्कार देखाउँछौँ । उनले सातवटा प्रदेशमध्ये दुईवटा प्रदेशमा आफ्नो पार्टीको सरकार रहेको र संघीय सरकारमा समेत बलियोरुपमा महत्वपूर्ण भूमिका निर्वाह गरिरहेको बताए। नेपालले प्रदेश २ मा समेत एमालेभन्दा आफ्नो पार्टी निकै बलियो रहेको दाबी गरे । उनले भने, नेकपा ९एस०मा किसान, मजदुर, युवाको आकषर्ण देखेर ओली आत्तिएका छन् । उनलाई छटपटाहट भइरहेको छ । अगामी चुनाव सम्मको उनको हाल विचरा जस्तो हुन्छ । ओली दक्षिणी इशारामा चलिरहेको आरोप लगाउँदै नेकपा (एस) दक्षिणी भाषामा नभाँसिने उनको भनाइ छ । प्रदेश २ को नामांकरण र स्थायी राजधानीबारे पार्टीको अधिकारिक निर्णय नआएको बताए । तर, राजधानी जनकपुरधाम हुनुपर्नेमा संकेत गरे।"
माधव नेपालले कोरेको गोरेटो,"बाल्यकालदेखि हालसम्म हेर्दा माधव नेपाल क्रान्तिकारी देखिन्छन्। अन्याय, अत्याचार, निरंकुश, स्वेच्छाचारीलगायत सबै प्रवृत्तिका विरुद्धमा बुलन्द आवाज उठाइरहेका छन्। नयाँ गोरेटो कोर्ने काम जोसुकैले गर्न कठिन हुन्छ। जिन्दगीको सेवानिवृत्त जीवनमा ऐस आराम गरी बस्ने बेलामा आफैंले निर्माण गरेको पार्टीबाट विद्रोह गरेर कम्युनिस्ट आन्दोलनको पुनर्गठन गर्छौं भनेर माधव नेपाल लागिपरेका छन्। उनले समाजवादको यात्रा तय गरी देशलाई समृद्ध बनाउँदै विकासको यात्रामा अगाडि बढाउँछौं भनेर दृढ इच्छा शक्ति व्यक्त गरेका छन्। यसरी दरिलो मुठी उठाएर नयाँ यात्रामा नेपाल नेतृत्व गरी हजारौं योद्धालाई लामबद्ध गराई नयाँ यात्रामा निस्किसकेका छन्। पक्कै पनि नयाँ गोरेटो बनाउने काम कठिन छ तर त्यसका बाबजुद पनि माधवले नयाँ गोरेटो नबनाई सुखै छैन। १५ वर्ष जति माधवले आफ्नै नेतृत्वमा तत्कालीन नेकपा एमालेको गोरेटो बनाए। त्यसबेला पार्टीलाई शक्तिशाली पार्टी बनाई सरकारको नेतृत्वसमेत गरिसकेका नेतालाई नयाँ यात्रामा कसरी हिँड्नुपर्छ भन्ने राम्रैसँग थाहा होला। आज नेपालको विगत र वर्तमानको जानकारीसहित नयाँ समाजवादको यात्रामा कसरी उनी अघि बढ्छन् भन्ने बारेमा चर्चा गरिएको छ। १३ वर्षको उमेरदेखि नै राजनीतिमा लागेका नेपालले २०२६ सालमा कम्युनिस्ट पार्टीको सदस्यता पाएका थिए। २०२८ सालमा संगठन विस्तारका लागि काठमाडौं आए। नेपाल २०५० सालदेखि नेकपा (एमाले)का महासचिव भए। उनमा माथिल्लो सदन राष्ट्रिय सभाको प्रतिपक्षी दलको नेताको अनुभव पनि छ। देशका सत्तहत्तरै जिल्ला भ्रमण गरिसकेका नेपालले अन्तर्राष्ट्रिय रूपमा पनि भारत, चीन, फिलिपिन्स, अमेरिका, उत्तर कोरिया, जर्मनी, स्विट्जरल्यान्ड, फ्रान्स, बेलायत, बेल्जियम, नेदरल्यान्ड्स, जापान, सिंगापुर, इन्डोनेसिया, रसियालगायतका विश्वका अधिकांश मुलुकको भ्रमण गरी अनुभव बटुलेका छन्। उनमा पार्टी र सरकारको नेतृत्व गरेको अनुभव पनि छ। उनले त्रिभुवन विश्वविद्यालयबाट वाणिज्यमा स्नातक गरे। राजनीतिमा आउनुअघि उनले बैंकमा जागिर पनि खाए। बाल्यकालदेखि हालसम्म हेर्दा माधव नेपाल क्रान्तिकारी देखिन्छन्। अन्याय, अत्याचार, निरंकुश, स्वेच्छाचारीलगायत सबै प्रवृत्तिका विरुद्धमा बुलन्द आवाज उठाइरहेका छन्। त्यो बाल्यकालदेखिको क्रान्तिकारी आवाज जीवनको अन्तिम उमेरसम्म पनि राष्ट्र र जनताको पक्षमा बोल्दा आमनागरिकले नेपाललाई सम्झिइरहने छन्। विगतदेखि वर्तमानसम्मको अनुभवलाई अबको समाजवादको यात्रामा प्रयोग गरी वास्तविक रूपमा नेकपा (एकीकृत समाजवादी) पार्टीलाई जनप्रिय पार्टी बनाउँदै नेपाल अघि बढ्नु पर्ने आवश्यकता छ। समाजवादसम्म पुग्ने यात्रामा नेपालले नयाँ गोरेटो कोरी बाटामा आउने अनेक व्यवधानलाई पन्छाए। नेपालको समग्र विकास गर्ने योजनासहित उनी नेपाली जनतालाई सुखी नेपाली र समृद्ध नेपालसहितको स्वाभिमानी मुलुक बनाउने अठोटमा रहे। ओली प्रवृत्तिसँग विद्रोह गरेर नेपालको कम्युनिस्ट आन्दोलनलाई दक्षिणपन्थी अवसरवादको भासमा डुब्नबाट बचाउन उनी लागिपरेका छन्। क्रान्तिकारी धारको रक्षा र विकास गर्छु साथै हालसम्मका उपलब्धिहरूको रक्षा र विकास गर्दै राष्ट्रियता, लोकतन्त्र र सामाजिक न्यायसहितको अवधारणा स्थापित गर्छु भनेर लागेका छन् उनी। सामाजिक, आर्थिक, रूपान्तरणका माध्यमबाट राष्ट्रिय पुँजी निर्माण, प्रगतिशील उत्पादक शक्तिको विकास, स्वतन्त्र र आत्मनिर्भर अर्थतन्त्रको उत्पादक शक्तिको विकास, स्वतन्त्र र आत्मनिर्भर अर्थतन्त्रको स्थापना गरिरहेछन्। समाजवादका आधार निर्माणको कार्यदिशालाई अगाडि बढाउँछु भन्ने अठोटसहित धेरै अवधारणा उनले अघि सारेका छन्। उनले नयाँ यात्राको नयाँ गोरेटोमा हजारौं शुभचिन्तक, समर्थक, कार्यकर्ता, सबैलाई लामबद्ध लगाएका छन्। के साँच्चिकै माधव नेपालले घोषणा गरेका अवधारणाहरू व्यवहारमा प्रयोग गर्न सक्छन् त ? उनको विगत केलाउँदा समकक्षी नेताभन्दा सादगी, सरल बोलेको कुरा व्यवहारमा प्रयोग गर्ने मनगढन्ते कुराहरू नगर्ने देखिन्छन्। कार्यकर्तासँग सरल तरिकाले प्रस्तुत हुने, कार्यकर्ताले सजिलै भेटघाट गर्न सक्ने, राजनीतिक सैद्धान्तिक विचारमा प्रष्ट, अनुशासनमा कटिबद्ध नेता हुन् भनेर आमनागरिकमा अहिले पनि उत्तिकै विश्वास छ। नेपालको विगत हेर्दा राष्ट्रियताको सवालमा होस् या लोकतन्त्रलाई बलियो बनाउने मुद्दामा, या गणतन्त्र ल्याउँदा खेलेको भूमिकाबारे होस्, उनी यस्ता मुद्दामा अग्रपंक्तिमा छन्। माओवादीसँग वार्ता गरी शान्ति प्रक्रियामा ल्याउने काम गर्दा होस् वा देशमा युद्ध रोक्ने काममा होस् या देशलाई संघीयता, धर्म निरपेक्षतालगायतका तमाम मुद्दामा उनी अगाडि छन्। ओली प्रवृत्तिसँग विद्रोह गरी दुईदुई पटकसम्म विघटन गरेको प्रतिनिधिसभालाई पुनस्र्थापना गरी देशको संविधानको रक्षा गर्दै लोकतन्त्र, गणतन्त्र र देशको नियम कानुनलाई बलियो बनाउने काममा पनि नेता नेपालले काम गरेकै हुन्। देशलाई सही दिशामा अगाडि बढाउने काम होस् या जनताको संघर्षबाट भएका उपलब्धिहरूको रक्षा गर्दै संस्थागत गर्ने काम उनले भूमिका खेलेको हुन्। यस्ता तमाम मुद्दाहरूमा उनले खेलेको भूमिकाबाट पनि मुलुकलाई समृद्ध बनाउने अभियानको पनि नेतृत्व गर्न सक्छन् भन्ने आमनागरिकलाई विश्वास छ। मदन भण्डारीको हत्यापछि माधव नेपालले पार्टीको नेतृत्व गर्ने मौका पाए। नेपाल नेतृत्वमा हुँदा पार्टीलाई विधि, विधान, नियम कानुन, अल्पमतले बहुमतको निर्णय मान्ने, फरक विचार राख्न सक्नेलगायतका सबै विषयवस्तुमा पार्टीमा छलफल गरी निर्णयमा पुग्ने एउटा अनुशासित पार्टी बनेकै थियो। २०६४ सालको संविधानसभाको निर्वाचनमा पार्टीले पराजय भोगेपछि नैतिकताको आधारमा पार्टीको महासचिव पदबाट राजीनामा दिई उच्च नैतिक संस्कार देखाएका थिए। नेता नेपालबाहेक अन्य पार्टीका कुनै मुख्य नेताहरूले पार्टीको प्रमुख पदबाट राजीनामा दिएका छैनन्। बरु ३०४० वर्षसम्म पनि पार्टीको प्रमुख नेतृत्वबाट छाड्दैनन्। उनीहरू पार्टी जति कमजोर भए पनि, पराजित भए पनि, वैचारिक रूपमा स्खलन भए पनि पार्टी विधि, विधान पद्धतिमा नचले पनि, आफू अल्पमतमा परे पनि पार्टीको मुख्य नेतृत्वबाट राजीनामा दिँदैनन्। तत्कालीन नेकपाको अध्यक्ष केपी शर्मा ओलीको पनि प्रवृत्ति यस्तै रह्यो। उनी नेकपामा हुँदा अल्पमतमा परे। तर पार्टीको निर्णय, विधि, विधान, केही पनि नमानी उल्टै आफ्नो पार्टी ब्युँत्याउने प्रयत्न गरे। परिणामः त्यत्रो शक्तिशाली पार्टी नेकपाको विभाजन गराई आफू नेकपा (एमाले) को अध्यक्ष भई छाडे। तर माधव नेपालले आफू नेतृत्वमा भएको बेला २०६४ सालमा चुनावी परिणाम राम्रो आउन सकेन भनेर पद त्याग गरे र झलनाथ खनाललाई अध्यक्ष बनाए। ओलीले नेकपालाई जोगाउन के राजीनामा दिए त ? माधवले नेकपा (एमाले) अथवा ओली प्रवृत्तिसँग विद्रोह गरेर नेपालको कम्युनिस्ट आन्दोलनलाई व्यक्तिवाद, अहंकारवाद, स्वेच्छाचारी प्रवृत्ति, निरंकुश, दक्षिणपन्थी अवसरवाद, चरम गुटबन्दी र विसर्जनवाद रोकेर क्रान्तिका उपलब्धिहरूको रक्षा गरे। यिनै उद्देश्यले नेपालको कम्युनिस्ट पार्टीलाई नयाँ तरिकाले गठन गरी ओली प्रवृत्तिविरुद्ध तिखो वैचारिक संघर्ष पनि गरे। कम्युनिस्ट आन्दोलन र क्रान्तिको रक्षा गर्न नेकपा (एकीकृत समाजवादी) पार्टी निर्माण गरी अहिले क्रियाशील छन्। नेपालले नेकपा (एकीकृत समाजवादी) पार्टीलाई स्पष्ट नीति, विधि र पद्धतिका आधारमा संस्थागत ढंगले चलाउने पार्टी भनेका छन्। ओलीको जस्तो व्यक्तिगत इच्छा र आकांक्षामा चल्ने नभई विधि र कमिटी प्रणालीका आधारमा चल्ने पार्टी बनाउँछु भनेका छन्। यस पार्टीलाई वर्गीय, क्षेत्रीय, लैंगिक, सामाजिक, सांस्कृतिक, भाषिक, धार्मिकलगायतका सबै खाले विभेदको अन्त्य गर्छु भनेका छन्। नेकपा (एकीकृत समाजवादी) पार्टीमा नीति प्रदान हुन्छ, नेता प्रधान हुँदैन। तसर्थ नेता पार्टीको अधीनमा रही सामूहिक नेतृत्व र व्यक्तिगत जिम्मेवारीको पद्धतिलाई अवलम्बन गर्ने भनेका छन्। राष्ट्रिय पुँजीको निर्माण गर्दै वैज्ञानिक समाजवादी लक्ष्य प्राप्तिका लागि स्पष्ट समाजवादी कार्यदिशा अँगाल्ने भनेर घोषणा गरेका छन्। पार्टीमा भ्रष्टाचार, कमिसनखोर, कुशासन, नातावाद र कृपावादलगायत सबै खाले विकृति, विसंगतिका विरुद्ध संघर्ष गरी नयाँ संस्कार बसाउने अभियान गर्छु भनेका छन्। माधव नेपालले जति पनि विषयवस्तुहरू घोषणा गरेका छन्। ती विषयवस्तुको आमनागरिकले हेक्का राखेका छन्। तसर्थ माधवले नेपाली जनताको चाहना, इच्छा, आकांक्षा र विश्वासप्रति दृढ रही नेकपा (एकीकृत समाजवादी) पार्टीलाई सही ढंगले अगाडि बढाउन सके भने आम नागरिक माधव नेपालले कोरेको गोरेटोमा लामबद्ध हुनेछन् लेखक नेकपा (एकीकृत समाजवादी) का केन्द्रीय सदस्य हुन्।"
गुडिरहेको गाडीबाट खसेर कलेज पढ्ने छात्राको मृत्यु,जनकपुरधाम : गुडिरहेको गाडीबाट लडेर धनुषामा बुधबार एकजनाको मृत्यु भएको छ । पूर्वपश्चिम राजमार्गअन्तर्गत धनुषाको धारापानीमा गुडिरहेको विङ्गगरबाट लडेर एक १८ वर्षीया छात्राको मृत्यु भएको हो । धनुषाको धारापानी बहुमुखी क्याम्पसमा बीबीएस पहिलो वर्षमा अध्ययनरत धनुषाधाम नगरपालिका ७ भगवानपुरी पूजा कुमारी महतो बुधबार बिहान मृत्यु भएको हो । बुधबार बिहान ७ बजेतिर पूर्वबाट पश्चिमतर्फ आउँदै गरेको ना १ ज ७०४९ नम्बरको विंगरको ढोका छेउबाट लडेर उनको घटनास्थलमै मृत्यु भएको इलाका प्रहरी कार्यालय ढल्केबरका प्रहरी निरीक्षक प्रदीप सुवेदीले जानकारी दिए। गुडिरहेको बेला ढोका छेउबाट लड्दा पूजाको टाउकोमा गहिरो चोट लागेको र उनको घटनास्थलमै मृत्यु भएको प्रहरीले जनाएको छ । उनी कलेजबाट कुनै कामको लागि ढल्केबरतर्फ आउन लागेको बेला दुर्घटनामा परि मृत्यु भएको हुनसक्ने प्रहरीको अनुमान छ । पुजाको शव पोस्टमार्टमको लागि प्रादेशिक अस्पताल जनकपुर पठाइएको र विंगर चालकलाई नियन्त्रणमा लिएर घटना विषयमा थप अनुन्धान गरिरहेको इलाका प्रहरी कार्यालय ढल्केबरले जनाएको छ ।
नवलपरासीमा देउवालाई धक्का,"परासी: नेपाली कांग्रेसको १४औं महाधिवेशनअन्तर्गत पश्चिम नवलपरासीमा भएको महाधिवेशन प्रतिनिधि छनौटमा देउवा गुट कमजोर देखिएको छ। इतर गुटले बुहमत प्रतिनिधि जितेको छ। महाधिवेशन प्रतिनिधि केन्द्रीय समिति निर्वाचनका मतदाता हुन्। केन्द्रीय समिति चयनका लागि यस जिल्लाबाट निर्वाचितसहित कूल ५३ जना प्रतिनिधि सहभागी हुने भएका छन्। जसमा २९ जना इतर गुटका छन् भने २४ जना देउवा गुटका छन्। महाधिवेशन प्रतिनिधिमा २ निर्वाचन क्षेत्रको अधिवेशनबाट ५० जना चुनिएका छन्। २ जना निर्वाचित क्षेत्रीय सभापति स्वतः प्रतिनिधि रहने व्यवस्था छ। जसअनुसार २ निर्वाचन क्षेत्रबाट २ जना सभापति रहनेछन् भने केन्द्रीय सदस्यसमेत प्रतिनिधि रहने व्यवस्थाले सांसद एंव केन्द्रीय सदस्य देवेन्द्रराज कँडेल महाधिवेशन प्रतिनिधि रहेका छन्। तीमध्ये देउवा इतरको १ क्षेत्रीय सभापतिसहित २९ जना निर्वाचित भएका न् । देउवा गुटको १ क्षेत्रीय सभापति र केन्द्रीय सदस्य कँडेलसहित २४ जना महाधिवेशन प्रतिनिधि रहेका छन्। जिल्लामा देउवा गुटमा रहेका पूर्व गृहराज्यमन्त्रीसमेत रहेका केन्द्रीय सदस्य कँडेलको एउटा गुट छ भने संविधानसभा सदस्यद्वय विक्रम खनाल र देवकरण जयसवालको अर्को संयुक्त गुट छ। केन्द्रमा देउवा इतरका नेताहरु नै विभाजित देखिएपछि यी दुई नेताहरु पनि केन्द्रीय नेताको पक्षमा खुलेका छैनन्। दुई गुटबीच जिल्लामा पानी बाराबारको स्थिति छ। अधिवेशनमा निर्वाचन क्षेत्र नं १ मा इतरगुटले कार्य समितिसहित २५ जना सबै महाधिवेशन प्रतिनिधि जितेको छ। त्यस क्षेत्रमा देउवा गुटका क्षेत्रीय सभापतिका उमेदवार अशोकजंग राणालाई इतर गुटका मुकुलकुमार आचार्यले २ सय ३४ मत अन्तले हराउँदै कार्य समितिको प्यानल नै जितेको हो। क्षेत्र नं २ मा देउवा गुटले कार्यसमिति प्यानल नै जितेको छ। त्यस क्षेत्रमा देउवा गुटका सभापतिका उमेदवार माधवप्रसाद पाण्डेले इतर गुटका नरेन्द्रकुमार गुप्तालाई ५३ मतअन्तरले हराएका छन्। पराजित गुप्ता रामग्राम नगरपालिकाका मेयर हुन्। महाधिवेशन प्रतिनिधि जित्ने देउवाइतर गुटमा क्षेत्र नं १ बाट संविधानसभा सदस्यद्वय विक्रम खनाल, देवकरण जयसवाल छन्। त्यस्तै लालबहादुर गुरुङ, उमेशचन्द्र यादव, कृष्ण प्रसाद घिमिरे, कृष्णप्रसाद पाण्डे, चन्द्रप्रसाद ढकाल, तारा न्यौपाने, लालबहादुर अधिकारी र विश्वप्रेम पाठक छन्। त्यसैगरी भीमा गिरी, जीवनाथ पौडेल, सुकबहादुर गुरुङ, सुशिलादेवी कलवार, बन्धु बरई, नीता हरिजन, कर्णबहादुर विश्वकर्मा, रीता फौजदार, गिरिशबहादुर थारु, बदरुल हक खान र पवनकुमार गुप्ता, धममती सापकोटा, सीता चापागाई, सुमित्रा बाँस्तोला र ज्ञानीमाया लामाले इतर गुटबाट महाधिवेशन प्रतिनिधि जितेका छन्। क्षेत्र नं २ बाट महाधिवेशन प्रतिनिधि जित्ने देउवा गुटमा लुम्बिनी प्रदेश सभा सदस्य बैजनाथ कलवार, ऋषिराम पौडेल, मोहन प्रसाद शर्मा, राधेश्याम पाठक, यज्ञप्रसाद पौडेल, विष्णुप्रसाद पौडेल, लालबहादुर सेन ठकुरी छन्। त्यस्तै रम्भा कुँवर, मञ्जु कँडेल, दुर्गाबहादुर गुरुङ, पावित्रीदेवी कोहाँर, राजेश यादव, रामचन्द्र मौर्य, विनोद गौतम हरिजन, मिना चौधरी, महेन्द्र राय थारु, तौखिक अहमद अन्सारी र शिवशंकर राय छन्। उक्त गुटबाट प्रतिनिधि जित्नेमा अनिता शर्मा, ज्योती ढकाल, सीता ज्ञवाली र सुनिताकुमारी श्रेष्ठ छन्। त्यस क्षेत्रबाट देउवा इतर गुटबाट प्रतिनिधि जित्नेमा गुणनीधि तिवारी, अर्जुनकुमार पोखरेल र भीमबहादुर थापा छन्। प्रतिनिधि सभा निर्वाचन क्षेत्रको अधिवेशनपछि अहिले नेताहरु जिल्ला अधिवेशनको दौडधुपमा लागेका छन्। निर्वाचन क्षेत्र अधिवेशनको मत परिणामअनुसार देउवाइतर गुटको वर्चस्व देखिएको छ। देउवा गुटभन्दा इतर गुट १ सय ८२ मतले अघि देखिएको छ। मत परिणामले देउवा इतरका नेताहरु पूरै जिल्ला समिति जित्नेमा ढुक्क हुँदै प्रचार प्रसारमा जुटेका छन्। जिल्ला सभापतिका लागि दुवै गुटले यसअघि नै उमेदवार घोषणा गरिसकेका छन्। देउवा गुटबाट शिक्षक संघका पूर्व अध्यक्ष मोहन शर्मा र इतर गुटबाट वर्तमान जिल्ला उपसभापति अर्जुन कुमार पोखरेललाई सभापतिको उमेदवार घोषणा गरेर प्रचार प्रसारमा लागेका छन्। जिल्ला अधिवेशन १० गतेलाई तोकिएको छ। यी सबै निर्वाचनका मतदाता वडाबाट चुनिएका क्षेत्रीय प्रतिनिधिहरु हुन्। जिल्लामा कूल १३ सय ३८ जना मतदाता छन्।"
राजनीतिको वक्रदृष्टिमा न्यायालय,"सर्वोच्च अदालतको इतिहासमै नभएको घटना आन्दोलन, अनशन, असहमति र अहंकारले स्वच्छ न्यायपालिका पनि धमिलिएको छ। समसामयिक परिस्थितिमा अनपेक्षित राजनीतिले निम्त्याएको संवैधानिक संकटपूर्ण परिवेशलाई लयमा ल्याइदिएको न्यायालय अहिले प्रधानन्यायाधीशका पछिल्ला भूमिकाका कारण कानुनी, नैतिक र संवैधानिक संकटमा परेको छ। स्वच्छ, स्वतन्त्र र समानताका आधारमा न्याय सम्पादन गर्ने र कानुनी राज्यको परिकल्पनालाई साकार पार्ने साथै नागरिकको भरोसालाई न्याय गर्ने अभिन्न र संवेदनशील अंगमध्येको न्यायपालिका पछिल्लो समय आफैंं कोपभाजनमा परेको छ। संवैधानिक व्यवस्था र न्यायको मर्म आफैंंमा स्वतन्त्र र समान हुन्छन्। तर, न्यायपालिका अमुक पात्र र स्वार्थका कारण स्वयं टेढो राजनीतिको वक्रदृष्टिमा परेको छ। कार्यपालिका र न्यायपालिकालाई साधन बनाउँदै न्यायपालिका जस्तो स्वतन्त्र अंगभित्र अवाञ्छित आन्दोलन, धर्ना, आरोपप्रत्यारोप, कलह, प्रहरी धरपकड, द्वन्द्व, अविश्वास बढाउने काम भएको छ। अदालतको गरिमा तथा जनविश्वासका साथै व्यवस्था माथि नै खोट लगाउने नियोजित खेलमा बिचौलियाहरूको सक्रियता र रजगज चलिरहेको छ। संवैधानिक र कानुनी व्यवस्थालाई कमजोर बनाएर लाभ लिने अमुक पात्रहरूको रजाइँ दिनप्रतिदिन मौलाउँदो छ। न्यायालयको अभिन्न अंग सर्वोच्च अदालतमा त्यही कुशासनको नेतृत्व प्रधानन्यायाधीश चोलेन्द्रशमशेर राणाले गरेका छन्। जसका कारण अहिले समग्र न्यायालय नै ठूलो संकटमा परेको छ। आफैंमा स्वतन्त्रता र अहस्तक्षेप यी अंगमध्ये न्यायपालिका स्वतन्त्र र निष्पक्षता रहेको परिकल्पना नै न्यायको मुख्य मर्म हो। न्यायालय नै अन्तिम त्यस्तो बिन्दु हो जसको कानुनी व्यवस्था, आदेश, परमादेश र फैसलाका साथै तिनको पूर्ण कार्यान्वयनले मात्र न्यायलाई जीवन्त राख्छ। समग्र राज्यव्यवस्था सञ्चालनलाई कानुनी राज्यको रूपमा जीवन्त राख्ने न्यायालय सीमित व्यक्तिवादी स्वार्थका कारण आफैं अन्यायको चक्रब्यूहमा परेको छ। किन विवादमा न्यायालय नेपालको न्यायालय सर्वोच्च अदालतमा इतिहासमै नभएको घटना आन्दोलन, अनशन असहमति र अहंकारले स्वच्छ न्यायपालिका पनि धमिलिएको छ। दुई सातादेखि आन्दोलनरत पक्षलाई रोक्न ठूलो संख्यामा प्रहरी परिचालन गर्नु परेको छ। समग्र न्यायपालिकाको न्याय सम्पादनमा अवरोध पुगेको छ। न्याय प्रशासनमा थुप्रै समस्या देखिएको छन्। नेपाल बारले राजनीतिक दल, सभामुख लगायतसरकारसँग हारगुहार मागेको छ। तर पनि समस्याको मुख्य जडका रूपमा प्रधानन्यायाधीश चोलेन्द्रशमशेर जबराका पछिल्ला प्रवृत्ति, आचरण र अनुग्रह सर्वत्र फैलियो। त्यति हुँदासमेत उनलाई महाअभियोग लगाउने अभियानमा सत्तारूढ र प्रतिपक्ष कुनै पनि पहल कदमी नहुनुको रहस्योद्घाटन झन् गहिरो देखिन्छ। न्यायालयको विवाद अहिलेको मात्र होइन। यो विगतको विशेषगरी न्यायपरिषद् गठन प्रक्रिया, न्यायाधीश नियुक्ति, संसदीय सुनुवाइ र राजनीतिक छत्रछायाँको परिणाम हो। प्रधानन्यायाधीशका रूपमा राणामा सुरुदेखि नै देखिएको विवादित प्रवेश, चरम नैतिक विचलन र पछिल्लो पटक न्यायालयका सबै मर्यादा नाघेर सत्तासँग साँठगाँठ गर्ने प्रवृत्ति देखिएको छ। न्याय सम्पादनमा पनि असमान व्यवहार गर्ने, प्रमाणभन्दा पनि पैसाको मोलमोलाई गर्ने गरेको सुन्नमा आएको छ। यस्तै फैसला गर्ने गलत प्रवृत्ति आदिका कारण उनलाई जसरी पनि हटाउनुपर्ने आवाज अहिले सर्वत्र चर्किएको छ। प्रधानन्यायाधीशले नै भ्रष्टाचारलाई प्रश्रय दिएको, बिचौलियासँग मिलेको, इजलास तोक्दा धाँधली गरेको, संवैधानिक आयोगहरूमा नियुक्ति गर्दा भागबन्डा गरी लिएको आरोप उनीमाथि छ। यस्तै, नियुक्ति बचाउन रिटमा सुनुवाइ नै नगरी थन्क्याएको, सार्वजनिक जग्गाहरूको मुद्दामा आफन्तलाई नै भागबन्डा दिएको, मन्त्रिपरिषद्मा भाग मागेकोलगायत अन्य आरोपले पनि न्याय सम्पादनमा गम्भीर प्रश्नहरू सिर्जना गरेको छ। न्यायालयमा उनको प्रवेशका साथै नेतृत्वका सन्दर्भमा समेत प्रश्नहरू उब्जिएका छन्। यसकारण अहिले न्यायालय चरम विवादमा छ। विगतमा पनि राणा न्यायालयको पवित्रस्थलको चौकससम्म खुट्टा राख्ने हैसियत र इमान भएका मानिस होइनन्। न्यायालयमा कसरी छिरे र न्यायालयको सर्वोच्च कुर्सीमा कसरी पुगे भन्ने फेहरिस्त यहाँ सर्वत्र चर्चित नै छ। उनको आचरण, न्यायिक विचलन र सर्वोच्च अदालतमा उनले अघोषित रूपमा संस्थागत गरेको न्याय किनबेच गर्ने जालो, सत्तासँगको साँठगाँठमा उनले कार्यपालिकामा आफ्नो भाग खोजेपछि लामो समयको धैर्यको बाध फुटेर एकाएक आन्दोलनका रूपमा चर्किएको छ। राजनीतिक दुराशयले धमिल्याएको न्यायालयलाई फेरि लयमा ल्याउन संवैधानिक बाटो पहिल्याउनुपर्नेमा झन् बढी गिजोलिएको छ। प्रधानन्यायाधीश चोलेन्द्रशमशेर जबराबाहेकका १९ न्यायाधीश उनले तोकेको इजलासमा नबसेपछि इजलासलाई गोलाप्रथा प्रणालीबाट गर्ने सहमति भयो। तर पनि सर्वोच्चमा बहस गर्ने अधिवक्ताहरूको संस्था सर्वोच्च बार र देशैभरका वकिलहरूको संस्था नेपाल बार एसोसिएसन दुवै प्रधानन्यायाधीश राणाको राजीनामा माग्दै आन्दोलनमा छन्। न्यायालय शुद्धीकरण र स्वच्छ न्यायसम्पादनका लागि वरिष्ठ कानुन व्यवसायीहरूका साथै अधिवक्ताहरूले प्रधानन्यायाधीश राणाको राजीनामा अपरिहार्य भएको बताएका छन्। यस्तो अवस्थामा पनि प्रधानन्यायाधीश राणा निश्चिन्त अडिग छन्। न्यायालयमा राजनीति मुलुकमा गणतन्त्र आएपछि उब्जिएका प्रश्नहरू न्यायपालिका प्रमुख प्रधानन्यायाधीशमाथि मात्र होइन, हाम्रा दल, तिनका नेताहरू, विधायिकीहरू र स्वयं कार्यपालिका प्रमुखमाथि पनि उठेका छन्। न्यायालयलाई गिजोलेर यो अनपेक्षित अवस्थासम्म ल्याउन नेताहरूले गरेका दृश्य, अदृश्य चलखेल र भूमिकाहरू पनि छरपस्ट छन्। राजनीतिक दुराशयले नै न्यायालयलाई दलीय र स्वार्थ समूहको दलदलमा पुग्ने अवस्था सिर्जना गरेको छ। न्यायालयमा विकृति फैलाउनमा राजनीतिक सौदाबाजी, पूर्वाग्रह र हस्तक्षेपकारी भूमिका व्याप्त छ। सुधार नहुनुको प्रमुख कारण राजनीतिक दुराशय नै हो। प्रधानन्यायाधीशलाई पनि राजनीतिक स्वार्थपे्ररित शक्तिहरूले बाध्यात्मक रूपमा बन्धकजस्तो बनाएका छन्। न्यायाधीशहरूलाई पनि राजनीतिक भागबन्डामा नियुक्ति गरिएको छ। न्यायाधीशहरू पनि राजनीतिकर्मीसँग आश्रित हुन थालेका छन्। यसैकारण अधिकांश न्यायाधीशहरू अवकाश अगाडि नै विवादित र बहिष्कृत भएका छन्। यसका लागि राजनीतिक नेताका आफन्त, वकिलहरूको समूह, केही पूर्वप्रधानन्यायाधीश, न्यायपालिकाका बिचौलियाहरू निरन्तरका रणनीतिक डिजाइनमा विभिन्न काण्ड घटित छन्। जसले न्यायपालिकाको धमिलो सचित्र यावत् रूपमै फिजारिएको छ। नेपालको संविधानले स्वतन्त्र, सक्षम, निष्पक्ष र जिम्मेवार न्यायपालिकाको परिकल्पना गरेको छ। लोकतान्त्रिक गणतन्त्रसहित नयाँ संविधान आयो। परिवेश बदलियो तर नेताका प्रवृत्ति अझै बदलिएनन्। शासन व्यवस्था बदलियो तर त्यही शासन व्यवस्थाको माग गरेका तर हाल आफैं शासकीय भूमिकामा नेतृत्व गरिरहेका जनप्रतिनिधि नै परिर्वतन हुन सकेनन्। जसको प्रतिफल स्वतन्त्र न्यायपालिका पनि विभाजित हुँदै पटकपटक विवादको घेरामा परिरह्यो। राजनीतिक हस्तक्षेप र वक्रदृष्टिका कारण न्यायालयको नेतृत्व प्रधानन्यायाधीशका आचरणमा नै खोट देखियो। प्रतिनिधिसभा विघटनपश्चात्को संक्रमणकाल, अदालतको परमादेशमार्फत पुनस्र्थापित प्रतिनिधिसभा, संविधानको कार्यान्वयनमा हुनुपर्ने तर भएन। साथै कार्यपालिकाको भूमिकाको नियमनका बारेमा संवेदनशील, सहयोगी, तटस्थ कानुनी मर्यादामा हुनुपर्ने न्यायालय आफैंं झन् बढी विवादित देखिन्छ। विशेष परिस्थितिमा खिलराज रेग्मी मन्त्रिपरिषद्को अध्यक्ष भएपश्चात्का प्रधानन्यायाधीशहरूको नजर दृश्य अदृश्यगत रूपमा केही खोट देखिए। अदालतको बेन्चबाट राजनीतिक चस्मा लगाउने कोसिस गर्दा समग्र न्यायालयमै बेथितिको रजगज झांगिँदै गयो। न्यायालयमा पनि राजनीतिक लाभको मोह पलाउँदै गयो। दामोदर शर्माको पालादेखि नियुक्ति प्रक्रिया र न्यायसम्पादनमा गम्भीर कमजोरीहरू देखिए। जसलाई मलजल गर्न त्यसपश्चात्का प्रधानन्यायाधीशहरू पनि राजनीतिक शक्तिहरूसँगको साँठगाँठका परिचर्चाहरू सुनिँदै आएका पनि हुन्। प्रधानन्यायाधीश सुशीला कार्कीमाथि बिनाकसुर, प्रतिशोधबाट ग्रसित भएर महाभियोग लगाउँदा होस् वा अन्य न्यायाधीशहरूलाई प्रश्नको घेरामा राख्नु पछाडि पनि राजनीतिक स्वार्थ प्रेरित देखिन्छ। त्यसपश्चात्का चार वर्षमा गोपाल पराजुलीमाथिको कु, दीपकराज जोशीको संसदीय सुनुवाइद्वारा अस्वीकृति र चोेलेन्द्रशमशेरको उदयका पछाडि अनेकौं शक्ति केन्द्रका रणनीतिक योजनाहरू थिए। राणाको नेतृत्वमा प्रवेश नै शक्ति केन्द्रको प्रभाव देखिएको कानुनविद्हरूको जिकिर छ। आमनागरिकका नजरमा राजनीतिक स्वार्थले निम्त्याएको न्यायालय विकृतिले वितृष्णा थपेको छ। आशा भरोसा र न्यायमा अविश्वास सिर्जना गरेको छ। राजनीतिले राज्य शासन व्यवस्थालाई सुदृढ गर्न सकेको छैन। लोकतन्त्रमा सबैभन्दा बलियो अंग न्यायपालिकामा बारम्बारको स्वार्थप्रेरित राजनीतिक वक्रदृष्टिले विश्वसनीयता खस्किँदो छ। जसले राज्यलाई नै कमजोर गराउँदै लगेको छ। अर्कातर्फ, लोकतान्त्रिक मूल्यमान्यतालाई नै धक्का पुर्याउँदै गएको छ। जसको प्रत्युत्पादन समग्र मुलुक र नागरिकलाई परेको छ। जुन कुरा अझै पनि राजनीतिक नेताहरूले बुझेर पनि बुझे जस्तो गरेका छैनन्। न्यायालय शुद्धीकरण मार्ग न्यायपालिकाले राजनीतिप्रति चासो देखाउनु वा राजनीतिले अदालतको उपयोग र दुरुपयोग गर्नु दुईवटै विषयले स्वच्छ र स्वतन्त्र न्यायपालिकाको मर्यादामा आँच आउनु हो। यसरी निरन्तर रूपमा राजनीतिको छत्रछायाँबाट सञ्चालित न्यायालयलाई निष्पक्ष, स्वतन्त्र र शुद्धीकरण गरी न्याय सम्पादनलाई विश्वसनियता कायम गराउनु अहिलेको प्रमुख चुनौती छ। हालको समस्याबाट पार लगाएर न्याय सम्पादनलाई अगाडि बढाउन प्रधानन्यायाधीशलगायतका कनिष्ठ अन्य न्यायाधीशलाई पनि एकै पटकमा बिदा गरी मार्ग प्रशस्त गर्नु उपयुक्त हुने कानुनविद्ले सुझाएका छन्। सकुनीले कुटिल चालमा पासा फालेजस्तो न्यायालयलाई थप धमिलो बनाउन प्रधानन्यायाधीशले वार्ताको कुटिल चक्रब्यूह बुनेका छन्। तर, आन्दोलनरत नेपाल बारका कानुन व्यवसायी भने ससर्त कुनै पनि वार्तामा बस्न मानेका छैनन्। आगामी दिनमा न्यायालयलाई सक्षम, स्वतन्त्र र पारदर्शी साथै शक्ति सन्तुलनका रूपमा शुद्धीकरण गर्ने हो भने राजनीतिक दलले समयमै सोचेर महाअभियोगको मार्ग पहिल्याउनु श्रेयष्कर देखिन्छ। न्यायालयको भद्रगोल षड्यन्त्रका रूपमा मात्रै हेर्ने र राजनीतिक स्वार्थप्रेरित रूपमा अगाडि बढेमा न्यायालय सुधारको यो अवसर पनि यसै फुत्किएर जानेछ। आगामी दिनमा न्यायालयको बेथिति पनि उस्तै हुनेछ। राजनीतिक पहुँच भएका होइन, क्षमता र इमान भएका मानिस न्यायालयमा पुग्न सकुन्। यही विषयमा केन्द्रित रहेर जारी समस्याको समाधान निकाल्नु जरुरी देखिन्छ। लोकतान्त्रिक व्यवस्था भएका मुलुकमा राज्यका तीनवटै निकाय (व्यवस्थापिका, न्यायपालिका र कार्यपालिका) को भूमिका उत्तिकै महत्त्वपूर्ण हुन्छ। एकापसमा सन्तुलन पनि हुनुपर्ने भएकाले न्यायपालिकाको भूमिका थप महत्त्वपूर्ण र संवेदनशील हुन्छ। किनभने यसले व्यवस्थापिका र कार्यपालिकाका निर्णयहरूलाई पनि संविधान र कानुनको व्याख्या गरी कार्यान्वयनका लागि जिम्मेवारपूर्ण भूमिका निर्वाह गर्छ। वर्तमान संविधानको परिकल्पना, व्याख्या र कार्यान्वयनको मूल जरो नै न्यायालयका नजिर र निर्णयहरू हुन्। जसमा स्वच्छ र स्वतन्त्र भूमिका पनि छन्। कानुनविद्, राजनीतिक विश्लेषक र सञ्चारकर्मीको सुझावलाई शिरोधार्य गर्दै न्यायालयको जारी अवरोधलाई दिगो समाधान गर्ने यो अवसर पनि हो। विज्ञहरूका अनुसार संविधान संशोधन गरेर न्यायपरिषद्मा राजनीतिक हस्तक्षेप हटाउने र सुनुवाइको व्यवस्था खारेज गर्नुपर्छ। नियुक्तिसम्बन्धी न्याय परिषद् ऐनको व्यवस्था हुबहु कार्यान्वयन गरिनुपर्छ। राजनीतिक स्वार्थका लागि मात्र महाअभियोग चाहिँ किमार्थ मान्य हुन सक्दैन। राज्यका अंगहरूले आआफ्नो अधिकारको सीमाभित्र रहेर काम गर्ने र एकले अर्काको अधिकारको अतिक्रमण गर्न नपाउने हुनुपर्छ। अन्य अंगको स्वेच्छाचारिता र मनपरीतन्त्रमा अंकुश लगाउने गरी विकास गरिएको सिद्धान्त नै शक्ति सन्तुलन र नियन्त्रणको सिद्धान्त हो। सबै अंगबीच आपसी सम्बन्ध, समन्वय र सहकार्य हुने कुरालाई यस सिद्धान्तले जोड दिन्छ। नेपालको वर्तमान संविधानमा पनि यस सिद्धान्तको मर्मसम्बन्धी व्यवस्था छ। त्यसैले न्यायालयलाई कार्यपालिकाले हस्तक्षेप र वक्रदृष्टिले होइन कि राज्यको अभिन्न अंगका रूपमा आपसी सम्बन्ध, समन्वय र सहकार्यमा जोड दिनुपर्छ। बहुदलीय व्यवस्था सुरु भएका पछिल्ला ३० वर्षमा न्यायालयमा झांगिएको विकृतिलाई सुधार गर्ने अहिले एउटा मौका आएको छ। अदालतभित्रका मुद्दा कसरी व्यवस्थित गर्ने, पेसी कसरी व्यवस्थित गर्ने, न्यायसम्पादनलाई कसरी चुस्त बनाउने, बिचौलियाको बिगबिगीबाट न्यायालय र न्यायालयको ढोका ढक्ढक्याउन पुग्ने आमनागरिकलाई कसरी जोगाउने भन्ने समस्या छन्। न्यायाधीश नियुक्ति र बढुवामा कसरी पारदर्शी र न्यायपूर्ण प्रणाली बसाल्ने, अदालतमा व्याप्त भ्रष्टाचार कसरी न्यूनीकरण गर्ने भन्ने विषय मुख्य छन्। ताकि राजनीतिक पहुँच भएका होइन, क्षमता र इमान भएका मानिस न्यायालयमा पुग्न सकुन् भन्ने विषयमा केन्द्रित रहेर जारी समस्याको समाधान निकाल्नु जरुरी देखिन्छ। यसर्थ, न्यायिक निष्पक्षता, स्वतन्त्र र सत्य प्रमाणमा चल्न सके मात्र राज्यका सबै अंग चलायमान हुन्छन्। नागरिकको चाहना र संविधानको परिकल्पना कानुनी राज्यको सपना पूरा हुन सक्छ। नत्र, मुलुक थप अस्थिरतातिर धकेलिन सक्ने पूर्वसंकेत देखिन्छन्।"
महाधिवेशनको सरगर्मी,"महाधिवेशनले जुन महानता बोक्नुपर्ने हो, त्यो क्षीण हुँदै छ अहिले अधिकांश प्रमुख राजनीतिक दलमा महाधिवेशनको सघन सरगर्मी छ। महाधिवेशन दलको शक्ति हात पार्ने र आफूलाई दलभित्र अनि बाहिर स्थापित गर्ने औपचारिक माध्यम पनि हो। सत्तासीन गठबन्धनका अधिकांश घटक, प्रतिपक्षी एमाले, क्षेत्रीय राजनीतिलाई प्राथमिकतामा राखेको जसपा सबैमा आसन्न महाधिवेशनको व्यग्रता उच्च छ। केही दलमा त शक्ति हस्तान्तरणको उक्त औपचारिक अनि वैधानिक पद्धतिलाई पर्खने र स्वीकार्ने धैर्यसमेत गुमाएको देखिन्छ। नेतागणबीच पदकेन्द्रित कचहरी, असह्य बेचैनी, आग्रहपूर्ण लफडा र छटपटी उच्च देखिन्छ। राजनीतिक इमान्दारिता अनि सौहार्द संवाद छाडेर पत्रयुद्ध र सार्वजनिक कटाक्षेपको लज्जाजनक अवस्थासमेत चल्दैछ। पद र शक्तिका लागि सबै नेता विभिन्न खालका गणितको अभ्यासमा छन्। तीतो यथार्थ चाहिँ यो छ कि औसत आयु ६९ रहेको देशमा हरेक पार्टीको शक्तिका लागि उत्साहित र आकांक्षी अधिकांश यो उमेरसमूह हाराहारी अथवा माथिका छन्। माक्र्सवादी अमेरिकी विश्लेषक नोम चोम्स्की यस्तो अवस्थालाई प्राविधिक हिसाबले मृत मानिसहरूको शासन भनेर उपमा दिन्छन्। महाधिवेशन र यससँग जोडिएका हरेक गतिविधिलाई दलहरूको आन्तरिक प्रजातन्त्र सुदृढीकरण अनि नागरिकबीच लोकप्रिय पार्टी बन्ने आधार निर्माणको उत्सव मानिएको हुन्छ। तर हाम्रा दलका महाधिवेशन भने त्यस्तो अलौकिक अपेक्षा र अनुपम कार्यसम्पादनबाट धेरै पर विचलन अनि विकृतिको विरासत बनाउनेमा बढी आनन्दित देखिएका छन्। विचलन र विकृतिको विरासत अधिकांश दलका महाधिवेशनहरू सबल तथा परिवर्तनकारी नेतृत्व होइन, केवल विभिन्न खालका गुट निर्माणलाई संस्थागत गर्नेमा तल्लीन हुन्छन्। कांगे्रसमा देउवा, पौडेल, कोइराला, सिटौलालगायतका नाममा गुटको चर्चा सदैव छ। एमालेमा ओली, पूर्वमाओवादी, असन्तुष्ट एमालेजन लगायतका गुट मैदानमा छन्। कतिपय बेला त ती गुट नभएर गिरोहमा परिवर्तन भएका हुन्छन्। गुटभित्र विचार तथा सिद्धान्तको छलफल हुन्छ, गिरोहमा केवल अरूलाई ठगेर वा हटाएर आफूलाई फाइदा हुने कदम उठाइन्छ। मात्र लेनदेन र नाफाघाटाको हिसाब गरिन्छ, चरम अवसरवाद तथा बदलाको प्रतीक्षा हुन्छ। आपसी मतान्तर चाहिँ जीवन, जनता, आदर्श, नीति तथा कार्यक्रममा नभै पदको बाँडफाँट र शक्तिको भोगका लागि हुन्छ। महाधिवेशनले यस्ता उद्देश्य बोक्नेहरूलाई बढी मलजल गर्दैछ। महाधिवेशनले जुन महानता बोक्नुपर्ने हो, त्यो क्षीण हुँदैछ। दलहरूका कार्यदिशा, विचार र कार्यक्रममा ध्यान केन्द्रित छैन। विशिष्ट नीतिले होइन, पैसा र बलले निर्वाचन आफ्नो पक्षमा पार्ने परम्परा चल्दैछ। विश्राम लिनुपर्ने उमेरसमूहका मानिसले पटकपटक शक्तिमा आशक्ति देखाउँदा र बाँकी पुस्ता निष्कृय बन्दा दलीय शक्तिहरूको महत्त्वसमेत क्षीण हुनेछ। देशको समुल सकारात्मक परिवर्तनको योजना तथा जनताका समस्या हल गर्ने अठोट र अभ्यास भएका युवालाई दलले नेतृत्वमा सहजीकरण गर्नुपर्छ। बुढ्यौली र नेतृत्व शीर्षकमा शोधार्थीद्वय क्यार्थिन रोजिंग र फ्रान्जिका जनम्यानको अनुसन्धानमा विभिन्न देशका ७७ प्रतिशत सहभागीले युवा नेतृत्व नै सक्षम तथा विश्वासिलो भनेका छन्। यसरी हेर्दा महाधिवेशनका दुई प्रमुख कार्यभार हुन्छन्, नयाँ नेतृत्व चयन र दलबाट नागरिक भलाइमा गरिने उन्नत कार्यक्रमको स्पष्ट खाका निर्माण। जसका आधारमा उक्त दलसँग नागरिकको निकटता बढ्छ, चुनावमा मत दिन्छन्, सरकार निर्माण हुन्छ र तिनै कार्यक्रमहरू लागू हुन्छन्। छिमेकी चीनमा केही वर्ष पहिलेको कम्युनिस्ट पार्टीको महाधिवेशनले सरकारले गर्ने कार्यहरूको सूची निर्माण गर्यो। त्यहाँबाट निर्मित दुई शताब्दी सपना, अर्धशताब्दी लक्ष्य र ३० वर्षे रणनीति अनि झन्डै एक सय कार्यक्रमका आधारमा चिनियाँ कम्युनिस्ट पार्टीमाथि नागरिक लोकप्रियता झन् चुलिएको छ। सन् २०१५ बाट प्रतिव्यक्ति क्रय क्षमताका आधारमा पहिलो अर्थतन्त्र भएको चीन केही हप्ता पहिलेबाट आयतनमा पनि पहिलो भएका प्रक्षेपणहरू आउँदैछन्। लेखक रोष दुषिकृत केही महिनाअघि प्रकाशित पुस्तक द लङ गेम ः ग्य्रान्ड स्ट्राटेजी अफ चाइना टु डिसेप्लस अमेरिकन वल्र्ड अर्डरका अनुसार चीनलाई त्यस्ता सफलता दिलाउने श्रेय सत्तासीन दलको महाधिवेशनले दिएका योजना र कार्यक्रम हुन्। हाम्रा दलका महाधिवेशनहरूबाट न नयाँ नेतृत्व चयन हुन्छ, न त नयाँ विचार र कार्यक्रम नै जन्मन्छ। दुईवटै कोणबाट महाधिवेशनका महानताहरू समुल विस्थापित हुँदैछन्। हराएको महानता हाम्रा नजिकका छिमेकीहरू उदीयमान अर्थतन्त्र भइसके। सन् १९८० ताका हामीभन्दा चार गुणा कमजोर आर्थिक अवस्था भएको थाइल्यान्ड आज हामीभन्दा चार गुणा मजबुत छ। जापानको मुद्रा विनिमय स्तर पछिल्लो २० वर्ष झन्डै १० गुणा सबल भएको छ। कोरियाको अवस्था अनुकरणीय छ। कतार तथा साउदी अरेबियाका देशहरूका विकास हाम्रा लागि इष्या गर्न लायक छन्। त्यहाँको विकासलाई मानव निर्मित स्वर्ग भनिन्छ। छिमेकी चीन र भारत दुवै क्रमशः बीआरआई र एएजीसीनामक विशाल महत्त्वाकांक्षी व्यापारिक परियोजना लिएर आएका छन्। एसियाका अधिकांश देशहरू दु्रत आर्थिक विकास गर्दै संसारका सामरिक शक्ति बने। चीन, जापान, भियतनाम, ताइवान, दक्षिण कोरिया, हङकङ, सिंगापुर, मलेसिया, थाइल्यान्डलगायत केही देशको विकासलाई सम्बोधन गर्न बाघ अर्थतन्त्र भन्ने नयाँ शब्दावली नै निर्मित भएको छ। साँच्चै देश फेरिएको महसुस गराउने हो भने दलका महाधिवेशनहरूले आर्थिक विकाससहित गरिबी र बेरोजगारी अन्त्यको दिगो मार्गचित्र तयार पार्नुपर्छ। पुरानै सोच र पद्धतिबाट दलहरूले औचित्य स्थापित गरिराख्न सहज छैन। राजनीतिमा नयाँ विवेकको उच्च आवश्यकता छ। महाधिवेशनहरूले नयाँ बाटो कोर्नुपर्छ। नर्वेमा लगभग ३० प्रतिशत युवा मात्र विश्वविद्यालय जान्छन् तर ९० प्रतिशत रोजगारी छ। हामीकहाँ ठूलो संख्यामा युवा शिक्षित छन् तर उल्लेख्य बेरोजगारी र अर्ध बेरोजगारी छ। यो असन्तुलन अन्त्य कसरी गर्ने ? राजनीतिभन्दा अर्थनीति र आर्थिक अवस्था अबको प्रधान सामथ्र्य हो। डेढ दशक पहिले अमेरिकी र युरोपियन महादेशका अधिकांश राज्यमा आएको आर्थिक मन्दी र पछिल्लो दुई दशक चीनको असामान्य तथा असमानान्तर वृद्धिले यो सत्यता प्रस्ट्याएको छ। दलहरूले राजनीतिक क्रान्ति मात्र अन्तिम र एउटै ध्येय मान्ने अन्धभक्तता छोड्नुपर्छ। विकास र आर्थिक उन्नयनको नीति र कार्ययोजनामा चाहिँ जोडबल राख्नुपर्छ। तर, महाधिवेशनले यस उद्देश्यमा कुनै योगदान गरिरहेका छैनन्। न त दलहरूले महाधिवेशनलाई यसरी उपयोग गर्न नै खोजेको देखिन्छ। संसारका प्रायः सबै देशले एउटै आन्दोलनबाट मुहार फेरे। सन् १६८८ तिर भएको गौरवमय राज्यक्रान्तिले बेलायतलाई, १७८९ को क्रान्तिले फ्रान्सलाई, १९१७ को अक्टोबर क्रान्तिले रूसलाई, १९४५ को स्वतन्त्रता संग्रामले भारतलाई निकै अगाडि पुर्याए। त्यसपछि उनीहरू निरन्तर आर्थिक समृद्धिमा होमिए। वल्डोमिटरकोे पछिल्लो तथ्यांकले कतारको प्रतिव्यक्ति क्रय क्षमता १ लाख २८ हजार ६ सय ४७, लक्जमवर्गको १ लाख ३७ हजार सात सय ८२, सिंगापुरको ९४ हजार १ सय ५ देखाइरहँदा हामी २ हजार ७ सय २ अमेरिकी डलरको हाराहारीमा छौं। दलका महाधिवेशनलाई यी विषयले निरन्तर गिज्याइरहेका छन्। विश्वका अधिकांश देश एउटा राजनीतिक क्रान्तिपछि आर्थिक क्रान्तिमा केन्द्रित रहे तर पटकपटकका हाम्रा क्रान्ति चाहिँ नयाँ नाम, नक्सा र शक्तिका नायक फेर्नेमा अल्झिए। अब हरेक दलले महाधिवेशनमार्फत पछिल्लो विश्व राजनीतिको सर्वप्रिय शब्द समृद्धि र सर्वाधिक अपेक्षित अवस्था समाजवादको लक्ष्यमा पुग्ने रणनीति अनि नागरिकले प्रस्ट बुझ्ने गरी योजना पस्कन सक्नुपर्छ। जब पार्टीसँग विचार, सिद्धान्त र प्रस्ट कार्ययोजना हुँदैन, उक्त दलले सरकार बनाए पनि केही काम गर्न सक्दैन। तसर्थ अहिलेसम्मका सरकारका असफलताका लागि उनीहरूका माउँ पार्टीका यस खालका अनुत्पादक रत्यौलीजस्ता महाधिवेशनहरू नै अधिक जिम्मेवार छन्। अहिले हुँदै गरेका वा हुन लागेका महाधिवेशनहरूमा पनि सम्बन्धित दलले देशहित र नागरिक भलाइमा कसरी काम गर्नुपर्छ भन्ने योजना बनाउने छैनन्। अबको ५, १० वा १५ वर्षमा देशको सामाजिक, आर्थिक, राजनीतिक, सांस्कृतिक परिवर्तन कुन गति र आयतनमा हुनुपर्छ भन्ने आँकलन गर्ने छैनन्। शक्तिमा आउन चाहने कोही नेता वा उनीहरूको वादसँग के योजना छन् जसले किसानको आय प्रतिव्यक्ति ५० हजार डलर होस् ? साक्षरता सय होस्, औसत आयु ८० बनोस्। रोजगारी तथा विकास निर्माणले गति लेओस्। आन्तरिक हिसाबले सुदृढ र बाह्य हिसाबले सम्मानित देश बनोस्। नेताका दर्शन र जीवनमा सामीप्यता देखियोस्। भ्रष्टाचारको सूचीमा लगभग १४४औंबाट न्यून भ्रष्टाचार हुने ५ वा १० प्रथममा पर्न सकोस्। कसैसँग केही छैन। महाधिवेशनले यस्ता सपना साकार गर्ने योजना र बाटोसमेत तय गर्नुपर्छ। सघन सकारात्मक सुधार र वैज्ञानिक प्रगतिशीलता ल्याउनुपर्छ। तत्कालीन आवश्यकता र दीर्घकालीन विकासका छुट्टाछुट्टै आयोजनाहरूको सूची निर्माण गर्नुपर्छ। नागरिकप्रति पूर्ण समर्पित राजनीतिक संस्कार निर्माण गर्नुपर्छ। आदर्श राजनीतिक चरित्र र देशको अग्रगामी सकारात्मक सभ्यताप्रति निःसन्देह रहँदै जुँगालडाइको औपचारिकतामा रमाउने आत्मरति छोड्नुपर्छ। त्यस्ता महाधिवेशनहरू आवधिक रामरमिता त बन्लान् तर महाधिवेशनको आशय अनि स्वाभाविक आचरणलाई जोगाउन सक्दैनन्। नागरिकका सपनाहरूलाई स्वर्गवास बनाउने महाधिवेशनको सरगर्मी जनतालाई चाहिँ केवल कागलाई बेल पाकेको अवस्था बन्दैछन्। पुरानै सोच र पद्धतिबाट दलहरूले औचित्य स्थापित गरिराख्न सहज छैन। राजनीतिमा नयाँ विवेकको उच्च आवश्यकता छ। महाधिवेशनहरूले नयाँ बाटो कोर्नुपर्छ।"
स्याङ्जा कांग्रेस : सभापतिमा थापा र मल्लबीच कडा प्रतिस्पर्धा,"स्याङ्जा : नेपाली कांग्रेसको यही १० गते हुने भनिएको जिल्ला सभापतिमा संविधानसभा सदस्य राजु थापा र गण्डकी प्रदेशका सचेतक एवं सांसद भागवतप्रकाश मल्लबीच कडा प्रतिस्पर्धा हुने भएको छ। संघीय महाधिवेशन प्रतिनिधि खुल्लातर्फ स्याङ्जाको क्षेत्र नं १ बाट सबैभन्दा धेरै मत पाएका थापा र क्षेत्र नं २ बाट मल्लले सर्वाधिक मत पाउन सफल भएका छन्। संविधानसभा सदस्य थापा र गण्डकी प्रदेश नेपाली कांग्रेस सचेतक एवं सांसद मल्लबीच सभापतिका लागि कडा प्रतिस्पर्धा हुने देखिएको छ। सोमबार भएको क्षेत्रीय तथा संघीय महाधिवेशन प्रतिनिधि चयनमा स्याङ्जाका कार्यवाहक सभापति बुद्धिबहादुर राना (कुमार) लगायतका कांग्रेसमा निरन्तर क्रियाशिल नेता तथा नेतृहरुको पराजित भएपछि राजनीतिले नयाँ मोड लिएको हो। कार्यवाहक सभापति रानासँगै प्रतिनिधिसभा सदस्य मोहनप्रसाद पाण्डे, राष्ट्रियसभाका पूर्वसांसद खगेन्द्रराज रेग्मी, पूर्व नगरप्रमुख भोजराज अर्याल, महिला संघका पूर्वकेन्द्रीय सदस्य राजकुमारी गुरुङ र हिरादेवी शर्मा, महिला संघ स्याङ्जाका पूर्वसभापति मखमली श्रेष्ठले मतदान प्रक्रियाबाट पराजय भोग्नु परेको छ। समूहगत प्रतिस्पर्धामा स्याङ्जा कांग्रेस अघि बढेको छ। समूहकै पछि लागेका कारण नवप्रवेशीको संख्या ह्वात्तै बढेको छ भने राजनीतिमा आवश्यक ठानिएका व्यक्तिले अप्रत्यासित पराजित भएका छन्। स्याङ्जामा केन्द्रको स्पष्ट धार देखिएको छैन। यहाँ दुई समूहबीचको चुनावी प्रतिस्पर्धा बनाइएको छ। नेपाली कांग्रेसका सङ्गठन विभाग प्रमुख गोपालमान श्रेष्ठको चुनावी क्षेत्र पनि २ नम्बर हो। श्रेष्ठ पक्षधर समूहले क्षेत्र नं १ मा पराजय भोग्नुपरेको हो। तर, श्रेष्ठ पक्षधर क्षेत्र नं २ मा बलियो देखिएको छ। दुईवटा प्रतिनिधिसभा निर्वाचन क्षेत्र रहेको यहाँ क्षेत्र नं १ मा संविधानसभा सदस्य राजु थापा बलियो देखिएका छन्। तर, क्षेत्र नं २ मा गण्डकी प्रदेश नेपाली कांग्रेस संसदीय दलका सचेतक सांसद भागवत्प्रकाश मल्ल बलियो छन्। कम्युनिस्टको गढ मानिएको स्याङ्जा क्षेत्र नं १ मा विसं २०७० को संविधानसभा निर्वाचनमा क्षेत्र नं १ मा थापा निर्वाचित भएका थिए। स्याङ्जाको एक मात्र प्रदेश जिताएर नेपाली कांग्रेसको बिउ जोगाउन सफल भएका थिए मल्ल। यहाँका २ प्रतिनिधिसभा र ४ प्रदेशसभा निर्वाचन क्षेत्रमध्ये क्षेत्र नं २ ख बाट मल्ल मात्र विजयी भएका हुन्।"
बेन्च बहिष्कार गर्ने न्यायाधीशविरुद्ध बानेश्वरमा प्रदर्शन (तस्बिरसहित),"काठमाडौं : बेन्च बहिष्कार गरेको भन्दै न्यायाधीशविरुद्ध केहि कानुन व्यवसायी र नागरिकहरुले बानेश्वरमा प्रदर्शन गरेका छन्। उनीहरुले न्यायालयमा आन्दोलन हुँदा सेवाग्राही मर्कामा परेको भन्दै इजलास रोक्न नहुने बताएका छन् । उनीहरुले स्वतन्त्र न्यायपालिका हाम्रो चाहना, बेन्च बहिरष्कार अन्त्य गर, दबाबको शासन अन्त्य गर, विधिको शासन लागू गरलगायतका नारा लगाउँदै नाराजुसुल गरेका छन्।"
न्यायालयको विवाद नसल्टिए सरकारले हस्तक्षेप गर्छ : प्रचण्ड,"धनगढी : पूर्वप्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले सर्वोच्च अदालतभित्र देखिएको विवाद एक दुई दिनमा नसल्टिए सरकारले हस्तक्षेप गर्ने बताएका छन् । अदालतभित्र भइरहेको विवादका बारेमा गठबन्धनको गम्भीर ध्यानाकर्षण भएको बताउँदै उनले सकेसम्म अदालत स्वयमले यसलाई छिटो समाधान गर्नु राम्रो हुने बताए । न्यायका लागि अन्तिममा जाने स्थान भनेको न्यायालय हो, त्यहाँ भित्र जे भइरहेको छ त्यो राम्रो पक्कै होइन, त्यसबारेमा गठबन्धनको गम्भीर ध्यानाकर्षण भएको छ, एकदुई दिन हेरिन्छ, हैन भने सरकार एक स्टेप अगाडि बढेर पनि समाधान गर्छ,' दाहालले भने । उनी बुधबार बिहान कैलालीको भजनी नगरपालिकामा नवनिर्मित भवनको उद्घाटनका लागि धनगढी आएका हुन् । प्रेस सेन्टर कैलालीले विमानस्थलमै आयोजना गरेको पत्रकार सम्मेलनमा दाहालले यस्तो बताएका हुन् । उनले गठबन्धनमा रहेका दलहरुले गठन गरेको पाँच दलीय समन्वय समितिका बारेमा नराम्रो हल्ला फैलाइएको बताए । उनले समितिले सरकारलाई निर्देशन दिने नभएर गठबन्धनका दलहरुको साझा धारणा बनाउनका लागि समिति गठन भएको स्पष्ट पारे। गठबन्धनका बारेमा विभिन्न भ्रम फैलाउन थालिएको थियो, सरकारलाई दिर्नेशन दिने समिति होइन। त्यो, त्यसले विभिन्न विषयमा साझा धारणा बनाउनका लागि सहयोग गर्छ, समिति गठन भएपछि गठबन्धनका बारेमा फैलाइएका भ्रमहरु कम पनि भएका छन् । विदेशमा पनि दलीय गठबन्धन पछि यस्ता संयन्त्र बन्ने गरेका छन् । भारतमा एनडीए गठबन्धन वर्षौंदेखि चलिरहेको छ,' दाहालले भने । उनले एमसीसीका बारेमा राष्ट्रिय सहमति गरिने बताए । सुरुवातको सम्झौतामा संसदबाट अनुमोदन गराउने कुरा उल्लेख नभएको तर पछिल्लो सरकारले पत्र पठाएर संसदबाट अनुमोदन गराउने कुरा ल्याएपछि एमसीसी बढी विवादमा आएको आरोप लगाए । एमसीसी सम्झौताका बेला हाम्रो पार्टी पनि सरकारमा थियो, त्यतिबेलाको सम्झौतामा पार्लियामेन्टमा जाने कुनै कुरै थिएन, तर पछिल्लो सरकारले अमेरिकालाई पत्र पठाएर पार्लियामेन्टमा लैजाने कुरा आयो, त्यसपछि एमसीसीका बारेमा बढी विवाद देखियो,' उनले भने । उनले अमेरिकी विदेशमन्त्रीसँग यसबारेमा आफूले खुलेर कुरा गरेको बताए । मेरो खुलेर कुरा भएको छ, सुरुको अथवा ओरिजनल सम्झौतामा जान सकिन्छ की भन्ने कुरामा पनि छलफल भएको छ,' उनले भने । उनले एमसीसीका बारेमा राष्ट्रिय सहमति बनाउन गठबन्धन तयार रहेको बताए । जनताले उठाएका प्रश्नको जवाफ पनि दिनुपर्छ, दलहरुबीचमा पनि राष्ट्रिय सहमति हुनुपर्छ, बनाइनुपर्छ, सम्पादक, बुद्धिजीवीको आन्दोलनमा सहभागी भएका बीचमा पनि छलफल चलाएर राष्ट्रिय सहमति बनाएर मात्रै एमसीसी पास गरिन्छ,' दाहालले भने । उनले अमेरिकाको ऋण र अनुदान नदिने भन्ने कुनै नीति नरहेको बताए । अमेरिकासँग हाम्रो लामो कुटनीतिक सम्बन्ध छ, अहिले उसले दिएको ऋण वा अनुदान नलिने कुनै नीति नै छैन, तर यसमा पछिल्लो सरकारले संसदमा लैजाने कुराले मात्रै विवाद आएको हो, प्रधानमन्त्री ज्युसँग मेरो यसबारेमा राष्ट्रिय सहमति बनाउनुपर्छ भन्नेमा सल्लाह भएको छ, पार्टीका अधिवेशन, महाधिवेशन नभएको भए अहिलेसम्म राष्ट्रिय सहमतिको वातावरण बनिसक्थ्यो, अब लगत्तै त्यसतर्फ छलफल हुन्छ। अध्यक्ष दाहालले अब देशमा चुनावको माहोल बनिसकेको बताए । उनले, आगामी संघ, प्रदेश र स्थानीय तहको निर्वाचन एकैपटक गर्ने, बरु चरणबद्धरुपमा गर्ने भन्ने कुरा गठबन्धनमा चलिरहेका बताए । गठबन्धनलाई चुनावसम्म शुदृढ गरेर लैजाने बारेमा पनि प्रधानमन्त्रीसँग सल्लाह भइरहेको उनले बताए ।"
देशभरका उच्च अदालतमा कानुन व्यवसायीको धर्ना,काठमाडौं : प्रधानन्यायाधीश चोलेन्द्रशमशेर जबराको राजीनामा माग गर्दै कानुन व्यवसायीहरुले बुधबार देशभरका १८ वटा उच्च अदालतमा धर्ना दिएका छन्। उनीहरुले बुधबार बिहान कार्यालय समयमा धर्ना दिएका हुन् । बार विगत एक महिनादेखि प्रधानन्यायाधीशको बर्खास्तीको माग गर्दै आन्दोलनमा छ । यसअघि बारले राजनीतिक दलका नेताहरुलाई प्रधानन्यायाधीशमाथि १७ बुँदे आरोपत्र लगाउँदै ज्ञापनपत्र बुझाइसकेको छ। बारसहित विभिन्न पेशागत संगठनहरुले भोलि (बिहीबार) सर्वोच्च अदालतदेखि बालुवाटारसम्म मार्च पास गर्ने भएको छ।
प्रधानसेनापति र स्वीजरल्याण्डका राजदूतबीच शिष्टाचार भेट,काठमाडौं : प्रधानसेनापति महारथी प्रभुराम शर्मा र नेपालका लागि स्वीजरल्याण्डका राजदूत एलिजाबेथ भोन क्यापेलर ओस्वाल्डबीच शिष्टाचार भेट भएको छ। बुधबार प्रधान सेनापति महारथी शर्माको कार्यकक्षमा भएको भेटवार्तामा दुई पक्षीय आपसी हित तथा पारस्परिक सम्बन्धका विषयमा छलफल भएको नेपाली सेनाले जनाएको छ। भेटघाटले दुई देशबीचको आपसी सम्बन्ध सुमधुर एवं प्रगाढ बनाउन थप मद्दत पुग्ने नेपाली सेनाले विश्वास व्यक्त गरेको छ।
रामचन्द्र पौडेलकी छोरीले जितिन् महाधिवेशन प्रतिनिधि,काठमाडौं : कांग्रेसका वरिष्ठ नेता रामचन्द्र पौडेलकी छोरी संज्ञा पोखरेल कास्की क्षेत्र नम्बर १ बाट केन्द्रीय महाधिवेशन प्रतिनिधिमा निर्वाचित भएकी छन् । उनी खुला महिला उम्मेदवारमा लडेकी हुन् । संज्ञाले दोस्रो लोकप्रीया मतका साथ महाधिवेशन प्रतिनिधि जितेकी हुन्। उनले ३९५ मत ल्याएकी हुन्। चारजना खुला महिलाका लागि ११ जना उम्मेदवार थिए। सामाजिक क्षेत्रबाट राजनीतिमा आएकी उनी नेता पौडेलकी माइली छोरी हुन् ।
चितवन पुगेर योगेशले भने सचिवमा उम्मेदवारी दिन्छु,"चितवन: नेकपा एमालेका सचिव योगेश भट्टराईले नेकपा एमालेभित्रको समूह भनेकै नेकपा एमाले रहेको बताएका छन्। चितवनका पत्रकारसँग कुराकानी गर्दै उनले आफू १०औँ महाधिवेशनमा सचिवको उम्मेद्वार रहने र अहिलेनै माथिल्लो पदमा जान नखोजेको बताए। 'लामो यात्रामा हिँड्दा कहिलेकाहीँ चौतारीमा बस्नुपर्छ। म अहिले चौतारीमा बस्दै छु। सचिव पदमा उठ्ने तयारी गरेको छु,' उनले भने। उनले अहिले नै माथिल्लो पदमा जान खेज्नु लुडोमा छिटोछिटो माथि चढेर तल झर्ने सम्भावना भए झैँ हुने बताए। एमालेको १०औं महाधिवेशनको तयारी अन्तिम चरणमा पुगेको उनको भनाइ थियो। उद्घाटन सत्रका लागि मञ्च व्यवस्थापनको काम र बन्द सत्रका लागि हल निर्माणको काम अन्तिम चरणमा पुगेको भन्दै उहाँले नारायणी नदी किनारमा गैँडाकोट तर्फ पनि बसेर हेर्नका लागि व्यवस्था गरिएको जानकारी दिए। अहिले नेपालको सम्पूर्ण ध्यान चितवन केन्द्रित भएको भन्दै उनले प्रतिनिधि र नेता यहाँ आउने क्रम सुरु भएको जानकारी दिए।"
पाइलटको ड्युटी अवधिका कारण रुकुम उडेको जहाज नेपालगञ्ज अवतरण,"काठमाडौं : नेपाल एयरलाइन्सले विमान चालकको ड्युटी आवरभित्र रुकुम पुगेर नेपालगञ्ज फर्किन नसक्ने भएकाले नेपालगञ्जसम्म मात्र उडान भर्ने निर्णय भएको बताएको छ। एयरलाइन्ससँग विमानको न्युनताको कारण अर्को उडान तालिकामा असर नपुगोस् भन्ने हेतुले रुकुम जाने जहाज नेपालगञ्जमा अवतरण गराइएको एयरलाइन्सले जनाएको छ। सोमबार नेपाल एयरलाइन्सको एक जना पाइलटले आफ्नो ड्यूटी आवर सकिएको भन्दै रुकुम अवतरण गर्नुपर्ने जहाज नेपालगञ्ज झारेर यात्रुको बिचल्ली परेका थिए। नेपाल एयरलाइन्सले विज्ञप्ति जारी गर्दै काठमाडौंरुकुम (सल्ले) उडान सम्बन्धमा निगमको ध्यानाकर्षण भएको जनाएको छ। एयरलाइन्सले यस्तो घटना उप्रान्त दोहोरिन नदिने प्रतिबद्धता व्यक्त गरेको छ। जारी विज्ञप्तिमारुकुम र नेपालगञ्ज जाने यात्रुहरुलाई काठमाडौंमै राखिरहनुभन्दा नेपालगञ्जसम्म पुर्याएर रुकुम जाने यात्रुहरुलाई निगमको नियमानुसार होटलमा राखी भोलिपल्ट बिहानै रुकुम पुर्याउनु पर्ने अवस्था निगमको बाध्यता र उचित निर्णय भएको उल्लेख छ। हवाइ उडान सम्बन्धी नियामक निकाय अन्तर्राष्ट्रिय नागरिक उड्डयन संगठननेपाल नागरिक उड्डयन प्राधिकरणको उडानसम्बन्धी नियमले पाइलटको फ्लाइट डयुटी अवधि दैनिक १० घण्टाको सिमा निर्धारण गरेको कारण त्यस दिन रुकुम (सल्ले) उडान नगर्ने निर्णय भएको थियो।एयरलाइन्सका मिडिया सेल संयोजक अर्चना खड्काले जारी गरेको विज्ञप्तिमा भनिएको छ,रुकुम र नेपालगञ्ज जाने यात्रुहरुलाई काठमाडौंमै राखिरहनुभन्दा नेपालगञ्जसम्म पुर्याएर रुकुम जाने यात्रुहरुलाई निगमको नियमानुसार होटलमा राखी भोलिपल्ट बिहानै रुकुम पुर्याउनु पर्ने अवस्था निगमको बाध्यता र उचित निर्णय पनि थियो। मौसम प्रतिकुलताले काठमाडौंरुकुम (सल्ले) उडान हुन नसकेपछि उडान रद्द गरिएपनि पुन: यात्रुलाई बोलाएर उडान भरेको बताइएको छ। आइतबार बिहान ६:१५ मा उडान हुने जहाजको लागि ५:१५ मा उडान कर्मचारीहरुलाई त्रिभुवन अन्तर्राष्ट्रिय विमानस्थल बोलाइएको थियो तर मौसम प्रतिकुलताका कारण काठमाडौंरुकुम (सल्ले) उडान हुन नसकेपछि उडान रद्द गरिएको थियो। मौसममा क्रमिक सुधार आएपछि रद्द भएको उडान अपरान्ह २:१५ बजेको लागि पुन: सञ्चालन गर्ने तालिका तय भयो।विज्ञप्तिमा भनिएको छ, त्यसपछि विमान चालकपरिचारक एवं यात्रुरुलाई फोन गरेर पुन: विमानस्थल बोलाइयो। तर उडान रद्द भएर घर फर्किएका यात्रुहरुलगायत सबैजना आइपुगेर उडान भर्न लाग्दा अपरान्ह २:५८ भएको थियो। काठमाडौंरुकुम (सल्ले) उडान भरिसक्दा अपराह्नको कम्तिमा ५ बज्ने अवस्था थियो। अर्कोतर्फ, बिहान ५:१५ बजे देखि नै ड्युटी सुरु भएको विमान चालकको ड्युटी आवर ४ बजे पुरा भइसक्ने र तोकिएको ड्युटी आवरभित्र रुकुम पुगेर नेपालगञ्ज फर्किन असमर्थ हुने अवस्था आएपछि नेपालगञ्जसम्म मात्र उडान भर्ने निर्णय भएको थियो। पाइटललाई कारबाही गर्नुपर्ने दबाब बढेपछि नागरिक उड्डयन मन्त्रालयले अनुसन्धान सुरु गरेको छ। रुकुम उडेको जहाज नेपालगञ्ज ल्याण्ड गर्ने पाइलटमाथि अनुसन्धान हुने"
एमाले महाधिवेशन : केन्द्रीय सदस्यमा उम्मेदवारी दिने माधव ढुंगेलको घोषणा,"काठमाडौं : एमाले नेता माधव ढुंगेलले १० औं राष्ट्रिय महाधिवेशनमा केन्द्रीय कमिटीको खुल्ला तर्फको सदस्यमा उम्मेदवारी घोषणा गरेका छन्। एमालेको विधानुसार पदाधिकारीबाहेक सबै सदस्यको उम्मेद्वारी हुने भएकोले खुल्ला केन्द्रीय सदस्यमा उम्मेद्वारी दिएको ढुंगेलले जानकारी दिए। ढुंगेल नवौं महाविधेशनबाट पनि केन्द्रीय सदस्य, अनेरास्ववियूका पूर्व अध्यक्ष हुन्। उनी राष्ट्रिय युवा परिषदमा दुई कार्यकाल उपाध्यक्षसमेत बनिसकेका छन्। करिब पाँच वर्ष परिषद्को उपाध्यक्षमा रहेका ढुंगेल शेरबहादुर देउवाको सरकार परिवर्तन भएसँगै राजनीतिक नियुक्त खारेज भएसँगै बिदाई भएका थिए। राजनीतिक पृष्ठभूमिबाट उदाएका रामेछापका ढुंगेल युवामाझ लोकप्रिय रहेका छन्। परिषद्मा रहँदासमेत ढुंगेलले नमुना युवा संसद र सहुलियपूर्ण कर्जालगायत लोकप्रिय कार्यक्रम सञ्चालन गरेका थिए। स्कूल प्रारम्भिक कमिटीदेखि केन्द्रीय तहसम्म सबै तहको नेतृत्व सम्हालेको लामो सांगठनिक अनुभव छ।उनले भने,मार्क्सवाद, लेनिनवाद जनताको बहुदलीय जनवादप्रति मेरो अगाध अनुराग छ र यी विचारप्रति म प्रतिबद्ध छु साथै लेख रचनाको माध्यमबाट आफ्ना विचारसमेत सम्प्रेषण गर्ने गर्छु। जबजको आलोकमा पार्टीलाई लोकतान्त्रिक मार्गमा अझै सुदृढ बनाउन, पार्टीलाई राजनैतिक र वैचारिक रुपले सुस्पष्ट बनाउँदै संगठनात्मक सुदृढिकरणका लागि दृढ संकल्पका साथ केन्द्रीय कमिटी सदस्यमा उम्मेदवार बन्न लागेको उनले बताए। दक्षिणपन्थी अवसरवाद र संगठनात्मक अराजकतालाई पराजित गर्दै, समृद्ध नेपाल सुखी नेपालीको राष्ट्रिय आकाँक्षा पूरा गर्न निष्ठापूर्वक लाग्ने उनले बताए। रामेछापबाट केन्द्रीय सदस्यमा बाग्मती प्रदेशका पूर्व अर्थमन्त्रीसमेत रहेका कैलाश ढुंगेल, एमाले रामेछाप जिल्ला कमिटी उपाध्यक्ष एवम् खाँडादेवी गाउँपालिकाअध्यक्ष प्रेम तामाङ, रत्न गौतम र माया कार्कीले पनि केन्द्रीय कमिटीमा उम्मेदवारी दिने चर्चा छ। राष्ट्रिय युवा परिषद्लाई सूचना केन्द्रको रुपमा विकास गर्छौं : उपाध्यक्ष माधव ढुंगेल युवा परिषद्को पहलमा बिनाधितो ३ सय युवालाई ३ लाख उद्यमशील कर्जा रामेछापमा एक शैक्षिक संस्था, एक उद्यम कार्यक्रम सञ्चालन हुने नमुना युवा संसद् र सहुलियपूर्ण कर्जा लोकप्रिय कार्यक्रम : ढुंगेल"
स्वास्थ्य जागरण कार्यक्रम,"काठमाडौं : ज्येष्ठ पुरुषमा प्रोस्टेटको समस्या देखिन सक्ने भएकाले सचेत भई समयमै उपचार गराउन चिकित्सकले सुझाएका छन्। अन्नपूर्ण मिडिया नेटवर्क र राउन्ड टेबल नेपालको संयुक्त आयोजनामा भएको स्वास्थ्य जागरण कार्यक्रम बोल्दै डा विशाल ढकालले प्रोस्टेटको समयमा उपचार नभए क्यान्सरमा परिणत हुन सक्ने जानकारी दिए। सामान्यतयाः ५० वर्षपछि प्रोस्टेटको समस्या देखिन सक्छ। खाना रुचि नहुनु, वजन घट्नु पनि केही न केही स्वास्थ्यमा खराबको सूचक हो, डा ढकालले भने, ५० कटेपछि त प्रोस्टेटका बारेमा पनि जानकारी लिनुपर्छ। प्रोस्टेट भएमा उपचार गराउनुपर्छ। प्रोस्टेटका पहिलो र दोस्रो चरणमा उपचार गराउन सके निको हुन्छ। तर, तेस्रो र चौथो चरणमा प्रोस्टेट क्यान्सर भई जटिलता ल्याउन सक्ने डा ढकालले बताए। प्रोस्टेटका बिरामीलाई सर्जरी, रेडिएसन सर्जरी, हर्मोन थेरापी र केमोथेरापीद्वारा उपचार गर्न सकिन्छ। उपचारका क्रममा केही साइड इफेक्ट पनि देखिने डा ढकालको भनाइ छ। कार्यक्रममा बोल्दै राउन्ड टेबल नेपालका सदस्य विशाल गाडियाले पुरुषको स्वास्थ्य जागरण महिनाका रूपमा नोभेम्बर महिनालाई लिइएको बताए। राउन्ड टेबल नेपालले विभिन्न कर्पोरेट अफिसहरूमा नोभेम्बर महिनामा स्वास्थ्य जागरण कार्यक्रम गर्दै आएको छ। देशव्यापी रूपमा समेत सामाजिक सेवाका कार्यक्रम गर्दै आएको गाडियाले बताए।"
चितवनमा एमाले महाधिवेशन : २५ स्थानमा सेल्फी प्वाइन्ट,"चितवन : नेकपा (एमाले)को १० औं महाधिवेशन नजिकिँदै गर्दा महाधिवेशन उद्घाटनस्थल नारायणी नदी किनारमा सहभागी हुन आउने पाहुनालाई फोटो खिच्नका लागि सेल्फी प्वाइन्टनिर्माणको काम तीव्र पारिएको छ। उद्घाटनस्थलमा २५ स्थानमा सेल्फी प्वाइन्ट निर्माणको काम सुरु गरिएको हो। एमाले केन्द्रीय सदस्य विनोद श्रेष्ठका अनुसार चितवनतर्फ २१ र गैँडाकोटतर्फ चार सेल्फी प्वाइन्ट रहनेछन्। उनले भने,मञ्चको दायाँ भागमा एमालेको झण्डा बोकेको गैँडा निर्माण गरिने छ। त्यसको केही मिटरको फरकमा मजदुरले उचाल्दै गरेको पृथ्वी राखिने छ। उनका अनुसार यी दुई स्थायी संरचना निर्माणका लागि करिब पाँच लाख खर्च हुने अनुमान गरिएको छ। महाधिवेशन उद्घाटनस्थललाई थप आकर्षक बनाउनका लागि अन्य २३ ठाउँमा एमालेको प्रचारप्रसार गर्ने खालका तस्बिर राखिने छन्। मदन भण्डारी, भिआई लेनिनका तस्बिर पनि सेल्फी प्वाइन्टमा राख्ने व्यवस्था गरिएको श्रेष्ठले बताउनुभयो। ट्रेड युनियन महासङ्घको नेतृत्वमा निर्माण हुन लागेको मजदुरले उचालेको पृथ्वीले संसार बनाउने मजदुरको सम्मान गर्नुपर्छ भन्ने सन्देश दिने उनको भनाइ छ। यसका लागि रु चार लाख खर्च हुने अनुमान गरिएको छ। यस्तै एमालेको १० औँ महाधिवेशनको लोगो गैँडाले एमालेको झण्डा उठाएको प्रतिमा निर्माणका लागि रु एक लाख खर्च हुनेछ। यो फाइबरको बन्ने छ। नदी किनारमा स्थायीरूपमा राखिने यस्ता संरचनाले नदीको तटबन्ध गर्नका लागि राज्यको ध्यान पुग्ने श्रेष्ठ बताउछन्। मञ्च निर्माणको काम ५० प्रतिशत सम्पन्न भइसकेको छ। उद्घाटनसत्रमा सहभागी हुने भीड नियन्त्रण गर्न पाँच स्थानमा बकेट (डोरीको छेकबार) निर्माण गरिने छ। दुई ड्रोनले नियमितरूपमा निरीक्षण गरिरहने छ। एमाले महाधिवेशन यही मङ्सिर १० देखि १२ गतेसम्म चितवनमा हुँदै छ। सो महाअधिवेशन उद्घाटनसत्रमा पाँच लाखको सहभागिता रहने नेकपा (एमाले)ले जनाएको छ। उद्घाटनसत्र नारायणी नदी किनारमा र बन्दसत्र सौराहामा गर्ने तय भएको छ।"
सर्वोच्चमा नेपाल बारको आन्दोलन आजपनि जारी,"काठमाडौं : प्रधानन्यायाधीश चोलेन्द्र शमशेर जबराको राजीनामा माग गर्दै आन्दोलित नेपाल बार एसोसिएसनले आजपनि सर्वोच्च अदालतको मूल गेटमा धर्ना दिएको छ। नेपाल बार एसोसिएसनमा आवद्ध कानुन व्यवसायीहरुले प्रधानन्यायाधीशविरुद्ध कालोपट्टि बाँधेर विरोध जनाएका छन्। उनीहरुले जबराको राजीनामा माग गर्दै दिनहुँ सर्वोच्च अदालतको मूल गेटमा धर्ना दिँदै आएका छन्। उनीहरुले आफ्नो माग न्यायिक शुद्धीकरणका लागि भन्दै प्रधानन्यायाधीशले राजीनामा नदिएसम्म विरोध कार्यक्रमलाई निरन्तरता दिने बताएका छन्। प्रधानन्यायाधीश जबराको राजीनामा माग गर्दै आएको नेपाल बार एसोसिएसनले संसद्मा रहेका विभिन्न राजनीतिक दलहरुलाई ज्ञापनपत्र एवं ध्यानाकर्षण पत्र बुझाइसकेको छ। प्रधानन्यायाधीश जबराले न्यायिक क्षेत्रमा भ्रष्टार बढाएको, मन्त्रिपरिषद्मा भागबण्डा खोजेको, न्यायिक सुधार गर्न नसकेकोलगायत आरोप लगाउँदै कानुन व्यवसायीहरु करिब ४ हप्तादेखि आन्दोलित छन्।"
जेनिफरको चौथो विवाह !,"न्युयोर्क : चर्चित हलिउड गायिका एवं नायिका जेनिफर लोपेज चौथो पटक विवाह बन्धनमा बाँधिने भएकी छन्। निजी जीवनका कारण संधै चर्चामा रहने लोपेज पछिल्लो समय ब्याटम्यान अभिनेता बेन एफ्लेकसँग डेट गरिरहेकी छन्। उनीहरूलाई धेरै पटक सार्वजनिक स्थानमा सँगै देखिएको थियो। पछिल्लो समय ५२ वर्षीया लोपेज छिट्टै रिलिज हुन लागेको चलचित्र म्यारी मीको प्रमोसनमा व्यस्त छिन्। यही क्रममा उनले आफ्नो प्रेम र विवाहका बारेमा पनि बताएकी हुन्। अहिलेसम्म तीन पटक विवाह गरिसकेकी उनी चौथो विवाहको तयारीमा पनि जुटेको अन्तर्राष्ट्रिय सञ्चार माध्यमले जनाएका छन्। मलाई लाग्छ म अर्को विवाह गर्न सक्छु। म विवाहपछिको खुसीमा शतप्रतिशत विश्वास गर्छु, उनले भनेकी छन्। उनको यही भनाइलाई आधार मानेर अन्तर्राष्ट्रिय सञ्चार माध्यममा लोपेज र एफ्लेक चाँडै नै विवाह बन्धन बाँधिन लागेको समाचार सार्वजनिक भइरहेका छन्। जेनिफर र बेन यसअघि पनि निकट थिए। सन् २००२ मा यी दुईको सम्बन्धका बारेमा अन्तर्राष्ट्रिय सञ्चार माध्यममा खुबै चर्चा चलेको थियो। त्यतिबेला उनीहरूले डेट मात्रै गरेनन्, इन्गेजमेन्ट पनि गरेका थिए। तर, उनीहरूको सम्बन्ध लामो समयसम्म टिक्न सकेन। इन्गेजमेन्ट गरेको दुई वर्षपछि उनीहरू छुट्टिएका थिए। तीन जना पतिसँग पारपाचुके गरेकी जेनिफर र बेन करिब २० वर्षपछि फेरि नजिकिएका छन्। यस पटक भने उनीहरूको सम्बन्ध लामो समयसम्म टिक्ने विश्वास गरिएको छ। जेनिफरले पहिलो विवाह सन् १९९७ मा ओजनी नोआसँग गरेकी थिइन्। तर, उनीहरूको सम्बन्ध एक वर्ष मात्रै टिकेको थियो। सन् १९९८ मा उनीहरूले सम्बन्ध बिच्छेद गरेका थिए। यसैगरी सन् २००१ मा क्रिस जुडसँग जेनिफरले विवाह गरेकी थिइन्। त्यो सम्बन्ध पनि लामो समयसम्म टिक्न सकेन। विवाह गरेको दुई वर्षपछि नै उनीहरू अलग भएका थिए। त्यसपछि २००४ मा मार्क एन्थोनीसँग विवाह गरेकी उनले सन् २०१४ मा सम्बन्ध टुङ्ग्याएकी थिइन्। मार्कसँगको १० वर्ष लामो सम्बन्ध टुंगिएपछि जेनिफर एकल जीवन बिताउँदै आएकी थिइन्। उनको दुई सन्तान पनि छन्।"
प्रधानन्यायाधीश जबराले तोके १० इजलासमा २२६ मुद्दाको पेशी,काठमाडौं : प्रधानन्यायाधीशले चोलेन्द्र शमशेर जबराले बुधबारका लागि १० इजलास गठन गरेका छन्। प्रधानन्यायाधीश जबराले दुई एकलसहित आठ संयुक्त इजलास तोकेका हुन्। १० इजलासमा २२६ मु्द्दाको पेशी तोकिएको सर्वोच्चले जनाएको छ। सबै इजलासमा बन्दीप्रत्यक्षीकरणसहित सबै खाले मुद्दाको पेशी तोकिएको छ। यता नेपाल बार एसोसिएसनले भने आन्दोलन जारी राखेको छ। बारले बुधबार पनि सर्वोच्चको मूल गेटमा धर्ना दिएको छ। बारले जबरालाई बहिर्गमनका लागि दबाब दिन सर्वोच्चदेखि बालुवाटारसम्म मार्चपास गर्ने जनाएको छ
घट्ला त लघुवित्तको ब्याज ?,"काठमाडौं : नेपाल राष्ट्र बैंकले लघुवित्त कम्पनीलाई पुसदेखि आधारदर तय गरी ब्याजदर निर्धारण गर्न निर्देशन जारी गरेको छ। केन्द्रीय बैंकले मंगलबार लघुवित्त संस्थाका लागि जारी एकीकृत निर्देशन २०७७ मा थप व्यवस्था गर्दै आधारदर तयार गर्ने अवसर दिएको हो। लघुवित्तलाई यसअघि १५ प्रतिशतभन्दा बढी ब्याज लिन नपाइने व्यवस्था थियो। नेपाल लघुवित्त बैंकर्स संघका निवर्तमान अध्यक्ष वसन्तकुमार लम्सालका अनुसार लघुवित्तले हरेक महिना आधारदर तय गरी ब्याजदर निर्धारण गर्न पाउने छ। विजय लघुवित्त वित्तीय संस्थाका प्रमुख कार्यकारी अधिकृतसमेत रहेका लम्साल आधारदर गणना गर्दा लघुवित्त व्यवस्थित हुने बताउँछन्। लघुवित्तले धेरै नाफा खायो, ठग्यो भन्ने आरोप लगाइन्थ्यो भन्छन्, यस्ता आरोपबाट हामी बच्छौं। अब लघुवित्तले लागत घटे सस्तो ब्याजमा लगानी गर्न पाउनेछन्। लागत बढे सोहीअनुसारको ब्याजदरमा कर्जा प्रवाह हुन्छ। आधार दरमा ब्याज निर्धारण भएपछि लघुवित्तको ब्याजदर वैज्ञानिक हुने उनको भनाइ छ। लघुवित्तको लागत जति परे पनि १५ प्रतिशतभन्दा बढी ब्याज लिन नपाएको उनको भनाइ छ। राज्यले सहुलियत दिए लघुवित्तले सस्तोमा लगानी गर्नेछन् उनले भने, नत्र महँगो ब्याजमा पैसा लिएर लगानी गर्दा संस्थालाई ब्याजदर बढी पर्छ। आधारदर गणना गर्दा लघुवित्तले कोष लागत प्रतिशत, अनिवार्य मौज्दात लागत प्रतिशत, वैधानिक तरलता लागत प्रतिशत, सञ्चालन लागत प्रतिशतलाई जोडेर योगफल निकाल्नु पर्नेछ। आधारदर गणना गर्दा पछिल्लो अवधिको वित्तीय विवरण तथा तथ्यांकलाई समेत आधार लिई गणना गर्नुपर्नेछ। मासिक तथ्यांक उपलब्ध नहुने वार्षिक प्रकृतिका खर्चलाई समानुपातिक रूपमा रूपान्तरण गरी गणना गर्नुपर्ने व्यवस्था गरिएको छ। वैधानिक तरलताको औसत रकम र अनिवार्य मौज्दातको औसत रकम गणना गर्दा यस बैंकबाट जारी निर्देशनबमोजिम कायम गर्नुपर्ने न्यूनतम रकमलाई लिनु पर्नेछ। कुल सञ्चालन खर्चमा केन्द्रीय बैंकले तोकेको वित्तीय विवरणको नाफा नोक्सान खाताबमोजिमको कर्मचारी खर्च र अन्य सञ्चालन खर्चलाई लिनु पर्नेछ। लघुवित्तहरूको वित्तिय प्रतिवेदन एनएफआरएसअनुसार अब लघुवित्त वित्तीय संस्थाहरूले वित्तीय प्रतिवेदन एनएफआरएस (नेपाल वित्तीय प्रतिवेदन मान) अनुसार गर्नु पर्ने व्यवस्था गरिएको छ। घट्यो सेवा शुल्क लघुवित्तको सेवा शुल्क घट्ने भएको छ। एक वर्षभन्दा कम अवधिका ०७५ प्रतिशत मात्रै सेवा शुल्क लिनुपर्ने व्यवस्था गरिएको छ। बचतनिक्षेप खाता सञ्चालन गरेबापत ग्राहकबाट कुनै पनि किसिमको सेवा शुल्क लिन पाइने छैन। थोक कर्जा प्रवाह गर्ने संस्थाले लघुवित्त वित्तीय संस्थाहरूलाई प्रवाह गर्ने कर्जामा ०५० प्रतिशतभन्दा बढी सेवा शुल्क लिन पाइने छैन। संस्थागत सेयरमा बन्देज लघुवित्त संस्थालाई अन्य कम्पनीको संस्थागत सेयरमा लगानी गर्न कडाइ गरेको छ। संस्थाले त्यस्ता सेयर भए पनि असार मसान्तभित्र बेच्नु पर्नेछ। राष्ट्र बैंकका अनुसार संस्थापक सेयरधनी, एक प्रतिशत वा सोभन्दा बढी सेयर लिएका व्यक्तिफर्मकम्पनीसंस्था, कार्यकारी प्रमुख, बहालवाला लेखापरीक्षक तथा कर्मचारी वा त्यस्ता व्यक्तिको परिवारका सदस्य वा सञ्चालक मनोनीत वा नियुक्ति गर्ने अधिकार पाएका फर्म, कम्पनी वा संस्थालाई कर्जासापटी प्रदान गर्न पाइने छैन। तर विगतमा कुल जारी पुँजीको एक प्रतिशतभन्दा कम सेयर धारण गरेका लघुवित्त वित्तीय संस्थाका संस्थापक वा संस्थापक समूहका सेयरधनीलाई प्रदान भएको कर्जा सापटीको विस्तृत विवरण वार्षिक वित्तीय विवरणमा खुलाउनु पर्ने नीतिगत व्यवस्था गरिएको छ। भाखा नाघेको कम्तीमा ६ महिना व्यतित भएका कर्जालाई शंकास्पदमा वर्गीकरण गर्नुपर्ने व्यवस्था गरिएको छ। लघुवित्तमा खासै खराब ऋणी नहुने भएकाले लिलामी नै गर्नपर्ने स्थिति नआएको विजय लघुवित्तका सीईओ लम्सालको तर्क छ।"
हिउँदमा ३५० मेगावाट बिजुली भारतबाट आयात गर्नुपर्ने !,"काठमाडौं : हिउँदमा साढे तीन सय मेगावट विद्युत आयात हुने भएको छ। नेपाल विद्युत प्राधिकरणले पुस, माघ, फागुन र चैतमा उक्त परिमाणमा बिजुली आयात हुन सक्ने अनुमान गरेको हो। पूर्ण जाडो सुरु भइनसकेकाले माग अनुसार विद्युतको आयात अनुमान भन्दा केही थपघट हुनसक्ने प्राधिकरणका प्रवक्ता सुरेश भट्टराइले बताए। मंसिरसम्म आन्तरिक उत्पादनले बिजुलीको माग धान्ने भएपनि पुषदेखि आयात गर्नुपर्ने उनले बताए। आन्तरिक उत्पादनको जडित क्षमता २ हजार मेगावाटसम्म भएपनि हिउँदको ४ महिनामा उत्पादन एकतिहाइमा झर्ने गर्दछ। हिउँदमा आन्तरिक उत्पादन करिब साढे ६ सय मेगावाटमा सीमित हुने देखिएको छ। नदी प्रवाहमा आधारित जलविद्युत् आयोजनाका कारण वर्षायाममा नेपालमा विद्युत् उत्पादन धेरै हुन्छ। माग र आपूर्तिबीचको तालमेल नमिल्दा गत कात्र्तिकसम्म दैनिक करिब ५ सय मेगावाटसम्म विद्युत खेर गएको प्राधिकरणले जनाएको छ। प्रायःजसो नोभेम्बर १५ बाट नदीको सतह घट्न गई विद्युत् उत्पादन घट्छ। वर्षायाममा विद्युत खेर जाने भएपनि हिउँदमा भारतबाट निर्यातको विकल्प देखिँदैन। हिउँदमा सबैभन्दा बढी विद्युतको खपत काठमाडौं उपत्यकामा हुन्छ। अघिल्लो वर्षको हिउँदमा ४३० मेगावाटसम्म खपत भएको प्राधिकरणको तथ्यांक छ। यो वर्षको हिउँदमा उपत्यकामा ४५० मेगावाटसम्मको माग आउने अनुमान गरिएको छ। उपत्यकाको अहिलेको उच्च माग ३५० मेगावाटसम्म छ। यस्तै, इन्डक्शन चूलोको खपत बढाउने सरकारको योजना अनुसार पनि यो वर्ष विद्युतको माग केहि बढ्ने प्राधिकरणले जानकारी दिएको छ। यो वर्षको हिउँदमा दिउँसोको समयमा मात्र विद्युत आयात गर्नुपर्ने प्राधिकरणले जनाएको छ। अघिल्लो वर्ष दिउँसो र राति दुवै समयमा गरी ७ सय मेगावाटसम्म भारतबाट बिजुली किनिएको थियो। अहिलेको बिजुलीको उच्च माग १ हजार ४ सय ७० मेगावाटसम्म छ। मंसिरको पहिलो सातासम्म विद्युतको मागभन्दा आपूर्ति नै बढि रहेको भट्टराईले बताए। भट्टराइका अनुसार ११ सय देखि साढे ११ सय मेगावाट दिउँसोको माग छ। यस्तै, रातिको पिक आवरको माग १४५० देखि १४७० मेगावाटसम्म हन्छ। विद्युत आयातका लागि ८ सय मेगावाटसम्मको भारतसँग सम्झौता भएको छ। प्राधिकरणका प्रसारणलाइन प्रमुख दिर्घायु श्रेष्ठका अनुसार ५ स्थानबाट बिजुली आयात भइरहेको छ। ढल्केवरमुजफपुरबाट ३५० मेगावाटसम्म, कुशाहकटैयाबाट १२० मेगावाटसम्म, रक्सौलपरवानुपुरबाट ८० मेगावाटसम्म, गण्डकबाट ६० मेगावाटसम्म र टनकपुर प्रसारणलाइनबाट ७० मेगावाटसम्म ल्याउन सकिने छ। अहिले भारतमा ३९ मेगावाट दैनिक निर्यात भइरहेको छ। अर्धजलाशययुक्त ४५६ मेगावाटको माथिल्लो तामाकोसीबाट ३७० मेगावाटसम्म लोडिङ गर्न सकिने र अहिले पिक आवरमा ३५० मेगावाटसम्म लोडिङ गरिदै आएको श्रेष्ठले जानकारी दिए। तामाकोसीको विजुली न्युखिम्तीबाट लामासाँघु र ढल्केवर जाने हो। ढल्केवरबाट काठमाडौं ल्याउन वा चन्द्रनिगाहपुर हुँदै हेटौंडा २ सय मेगावाटसम्म पठाउन सकिन्छ, श्रेष्ठले बताए।"
दाङमा संस्थापन पक्षका खड्का र पाण्डे निर्वाचित,"दाङ : नेपाली कांग्रेसको १४औं महाधिवेशन अन्तर्गत दाङ क्षेत्र नं २ को संघीय सभापतिमा भिमप्रकाश खड्का विजयी भएका छन् । संस्थापन पक्षधर खड्काले प्रतिस्पर्धीलाई १०० मत अन्तरले पराजित गरेका छन् । खड्का सामुदायिक वन क्षेत्रका केन्द्रीय नेता पनि हुन् । खड्काले ३६६ मत प्राप्त गर्दा संस्थापन इतरका चित्रबहादुर डाँगी (निर्मल)ले २६६ मत प्राप्त गरेका छन् । बुधबार बिहान प्राप्त मत परिणाम अनुसार सचिव पदमा खड्का प्यानलकै आरके सितल र डाँगी प्यानलका हिमबहादुर डाँगीले समान ३२१ मत प्राप्त गरि विजयी भएका छन् । आरके सितल पत्रकार महासंघ दाङ शाखाका सचिव पनि हुन । त्यस्तै सहसचिव पदमा खड्का प्यानलका रमेशकुमार पाण्डे ४०२ र रञ्जित श्रेष्ठ ३३९ मत प्राप्त गरि निर्वाचित भएका छन् । पाण्डे घोराही उपमहानगरपालिका वडा नं १५ का वडाध्यक्ष हुन । दाङको निर्वाचन क्षेत्र नं २ मा कुल ६५१ मतदाता मध्य ६४२ मतदान भएको थियो । नेतृत्व चुन्न मंगलबार मतदान भएको थियो । दाङ क्षेत्र नम्बर १ को सभापतिमा पाण्डे दाङ क्षेत्र नम्बर १ को क्षेत्रीय सभापतिमा भेषराज पाण्डे निर्वाचित भएका छन्। निर्वाचनमार्फत उनी सभापतिमा निर्वाचित भएको हुन् । उनले निकटतम प्रतिद्वन्द्वी सर्बजीत डिसीलाई भारी मतको अन्तरले पराजित गरे । पाण्डेले ४ सय २२ मत प्राप्त गर्दा डिसीले २ सय ५७ मत मात्र पाएका थिए । १ सय ६५ मतले पाण्डे सभापतिमा निर्वाचित भएका छन । पाण्डे अहिले पनि क्षेत्रीय सभापति हुन् । पाण्डेको टीम नै निर्वाचित भएको छ । उनी संस्थापन पक्षतिरका उम्मेदवार हुन् । दलका पदाधिकारी बन्ने शिक्षक, कर्मचारी र प्राध्यापकलाई हटाउन आयोगको निर्देशन शिक्षकलाई राजनीति गर्न रोके पार्टी प्रणाली कमजोर हुन्छ : प्रचण्ड महाधिवेशनका लागि एमालेले बनायो ११ सदस्यीय अध्यक्ष मण्डल एमाले महाधिवेशनः ११ गते उम्मेदवारी दर्ता, मतदानका लागि सय वटा विद्युतीय मेसिन प्रयोग हुने पूर्वमन्त्री एवं माओवादी नेता रामचन्द्र झा नेकपा समाजवादी प्रवेश पत्रकार शिवाकोटीद्वारा कांग्रेस केन्द्रीय सदस्य उठ्ने घोषणा कांग्रेस प्यूठान सभापतिमा गिरी विजयी चितवनमा एमाले महाधिवेशन : २५ स्थानमा सेल्फी प्वाइन्ट"
कांग्रेस प्यूठान सभापतिमा गिरी विजयी,"बुटवल : नेपाली कांग्रेस प्यूठानको सभापतिमा विष्णुकुमार गिरी विजयी भएका छन्। मंगलबार राती सम्पन्न भएको मतगणनामा गिरीले प्रतिस्पर्धी शिव रिजाललाई ७२ मतको अन्तरले पछि पार्दै विजयी भएका हुन्। उनले ५ सय ६६ र रिजालले ४ सय ९४ मत पाए। गिरी गौमुखी गाउँपालिका अध्यक्ष समेत हुन्। १४ औँ जिल्ला अधिवेशनमा सभापती बाहेकका पदमा सर्वसम्मत भएको छ। कुल १ हजार १ सय ९ मध्ये १ हजार ६५ मत खसेको थियो। ४४ मतदाता सहभागी भएनन्। जिल्लाका ६४ वडाबाट निर्वाचित क्षेत्रिय प्रतिनिधिहरुले सभापतिका लागि मतदान गरेका हुन्। जिल्ला उपसभापतिमा देवेन्द्र बर्मा, इश्वरसिँह विष्ट, सचिवमा टोपाराम कालाथोकी, नरेन्द्र पुन मगर, सहसचिवमा प्रमोद पोखरेल र नारायण ज्ञवालीसहित जिल्ला सदस्यहरु सर्वसम्मत निर्वाचित भएका छन्। म्याग्दी कांग्रेसको सभापतिमा गर्बुजा सर्वसम्मत सभापतिमा उम्मेद्वारी दिन्छु : डा कोइराला विकल्पमा मात्रै उपसभापति सल्यान कांग्रेस सभापतिमा केशबहादुर विष्ट निर्वाचित कांग्रेस जाजरकोटको सभापतिमा वेदराज सिंह सर्वसम्मत चयन स्याङ्जा कांग्रेस अधिवेशन : रेग्मी र खाँण क्षेत्रीय सभापतिमा विजयी"
अहंकारको नतिजा,"भगवान् अग्नि र वायुबीचमा को ठूलो भन्नेबारे झगडा भयो। अग्नि आफैंलाई ठूलो मान्थे। आफूबिना संसारका मानिस खानै नपाएर मर्छन् भन्ने उनको मान्यता थियो। वायुदेव भन्थे, होइन, कहाँ त्यसो भनेर हुन्छ। तिमीभन्दा मै पो ठूलो हुँ। आफूबिना मानिस खान नपाएर होइन, सासै फेर्न नपाएर मर्छन् भन्ने उनको मान्यता थियो। झगडा चल्दै गयो। लामो समयसम्म छिनोफानो भएन। जति नै प्रयास गर्दा पनि समस्या समाधान नभएपछि उनीहरूले सूर्यसमक्ष गएर यसको छिनोफानो गरिदिन आग्रह गरे। उनीहरूको कुरा सुनिसकेपछि सूर्यदेवले गम्भीर हुँदै भने आआफ्नो स्थानमा तपाईंहरू दुवै ठूलो हुनुहुन्छ। अग्निदेवले गर्ने काम वायुदेवले गर्न सक्नुहुन्न। वायुदेवले गर्ने काम अग्निदेवले गर्न सक्नुहुन्न। यसको अर्थ हो अग्निदेवको स्थानमा अग्निदेव ठूलो, वायुदेवको स्थानमा वायुदेव ठूलो। सारमा आआफ्नो स्थानमा दुवै ठूलो। बेकारमा किन झगडा गर्नुहुन्छ। सूर्यको कुरा सही थियो। उनले नीतिपरक कुरा गरेका थिए तर उनीहरू अहंकारले बहिरा भइसकेका सूर्यको कुरा सुन्नै सकेनन्। उनीहरूको अवस्था देखेर सूर्यदेव पनि हत्तु हुँदै भने, ठीकै छ, त्यसो हो भने कर गर्दिनँ। भन्नुस् तपाईंहरू केके गर्न सक्नुहुन्छ ? सूर्यको कुरा सुनेर अग्निदेवले भने जे पनि गर्न सक्छु। पूरा जंगल डढाएर खरानी बनाउन सक्छु। पानी तताएर पूरा नदी नै सुकाउन सक्छु। अग्निको कुरामा वायुदेवले भने, भो भो फुर्ति गर्न पर्दैन। मैले चाहें भने अरूको कुरा छाड तिमीलाई नै समाप्त पारिदिन सक्छु। अग्निले जंगल जलाउन थाले। जंगली पशुपक्षीहरू मर्न थाले। यस्तो दृश्य वायुदेवले सहन सकेनन्। वायुदेव पनि कम चलाख थिएनन्। वायुको अभावमा अग्निदेव गतिहीन भई एकैछिनमा समाप्त भए। यसबाट वायुदेवको अहंकार यति चुलियो कि सूर्यदेवसितै तपाईंभन्दा पनि ठूलो हुँ भन्न थाले। सूर्यदेव अर्को समस्यामा परे तर उनी पनि चानचुने थिएनन्। एउटा जुक्ति निकाल्दै भने, ऊ त्यो मानिस देख्नु भएको छ ?, उनले ओडेको खास्टो तपाईंले हटाउन सक्नुभयो भने तपार्ईं ठूलो, होइन मैले हटाउन सकें भने म ठूलो हुन्छु ? वायुदेवले हौसिएर हावाको एक झोक्का पठाए। मानिसलाई चिसो महसुस भयो र हावाले खास्टो उडाउला भनेर जोडसित समाते। एक इन्च पनि चलेन। त्यसपछि खुइँय गर्दै सूर्यको मुखमा हेर्न लागे। सूर्यदेवले आफ्नो ताप बढाउन थाले। ताप बढ्दै गएपछि मानिसलाई गर्मी महसुस भयो र आफ्नै हातले खास्टोलाई एकातिर मिल्काइदिए। बल्ल वायुदेवलाई आफ्नो गल्ती महसुस भयो। नैतिक शिक्षा : हामीलाई सक्ने भनेकै अहंकारले हो। त्यसैले हामीले कहिले पनि म शक्तिशाली भनेर घमण्ड गर्नु हुँदैन।"
पक्राउ पर्नबाट जोगिन आफैले गरे मृत्यु दर्ता,इटहरी : पक्राउ पर्नबाट जोगिन सुनसरीका एक युवाले आफ्नै मृत्यु दर्ता गराएको खुलेको छ । तत्कालिन चाँदवेला १ तथा हालको इनरुवा ७ बस्ने रसुल मियाँको छोरा अजित मियाँले आफ्नै मृत्यु दर्ता गराएको खुलेको हो । २०६८ भदौ १७ गते हालको रामधुनी ५ का जैयस कुमार साहको घरमा अजितसहित तीनजना डकैती गर्न गएका थिए । दुईजना पक्राउ परेपनि अजितले भने मृत्यु दर्ता प्रमाणपत्र बनाएर आफूलाई अजितको भाइ अजिज बताउँदै आएका थिए । उनले ७४ साल पुस २७ गते मृत्यु दर्ता प्रमाणपत्र बनाएको पाइएको थियो । सुनसरी जिल्ला अदालतको ७५ साल असार ११ गतेको फैसलाबाट तीनैजनालाई जनही ६ वर्ष कैद तथा ९९ हजार रुपैयाँ जरिवानाको फैसला भएको थियो । अजित आफ्नो भाइ भएपनि फटाहा भएको र उसको मृत्यु भइसकेको भन्दै आफूलाई जोगाउँदै आएका थिए । पछि उनीसँगै डकैती गर्न गएका उनकै साथीले अजित नै हो भनी सनाखत गरिदिएपछि गत मंसिर ६ गते उनलाई उनकै गाउँबाट सुनसरी प्रहरीले पक्राउ गरेको हो । सुनसरी प्रहरीले साढे तीन महिनामा ५६५ जना फरार प्रतिवादीहरु पक्राउ गरेको सुनसरी प्रहरी प्रमुख सञ्जय थापाले जानकारी दिए ।
राखेप पूर्व उपाध्यक्ष शेर्पाको निधन,"काठमाडौं : राष्ट्रिय खेलकुद परिषद् (राखेप) का पूर्व उपाध्यक्ष एवं नेपाल ओलम्पिक कमिटीका पूर्व महासचिव लामा टेण्डी शेर्पाको निधन भएको छ। नसा सम्बन्धी रोगबाट विगत तीन वर्षदेखि अस्वस्थ्य रहेका शेर्पाको बुधबार बिहान ३:४५ बजे विशालनगरस्थित ओरागन केयर होममा निधन भएको उनका परिवारका सदस्य एवं नेपाल उसु महासंघका महासचिव लाक्पाछिरिङ लामाले जानकारी दिए। नसा सम्बन्धी रोगले थला पर्नुअघि उनको उपचारको हरसम्भव उपाय अवलम्बन गरिएको थियो। उनको अमेरिका, भारत, चीनलगायतका राष्ट्रमा समेत पुगेर उपचार गराइएको थियो। तर, कहिँ पनि उपचार सम्भव नभएपछि पछिल्लो दुई वर्षदेखि ओरागन केयर होममै राखेर उपचार गराइएको थियो। पछिल्लो समय शेर्पा मुखबाट केही पनि खान नसक्ने अवस्थामा पुगेका थिए। उनी केयर होममा रहँदा पनि देशको समसामयिक घटनाक्रमप्रति भने अपडेट रहन्थे। उनको बौद्धस्थित शेर्पा गुम्बामा लगेर अन्तिम संस्कारको प्रक्रिया सुरु हुने बताइएको छ। अन्तिम संस्कार गुम्बाका पुजारीसँगको छलफलपछि मात्रै सुरु हुने उनका परिवारका सदस्य एवं नेपाल उसु महासंघका महासचिव लाक्पाछिरिङ लामाले जानकारी दिए। अमृत साइन्स क्याम्पसका पूर्व सभापतिसमेत रहेका शेर्पा खेलकुदमा निकै लोकप्रिय थिए। उनले नेपाल ओलम्पिक कमिटी (एनओसी) र नेपाल खेलकुद महासंघका पूर्व महासचिव भएर काम गरेका थिए। शेर्पा नेपाल बास्केटबल संघका पनि पूर्व अध्यक्ष थिए। टेण्डीका बुवा, आमा, दुई दाइ र एक बहिनी छन्।"
विकासका नाममा बेथिति,"प्रदेश २ मा सरकारले लगानी गरेका अधिकांश विकासका काममा बेथिति भेटिन्छन्। संघीयता कार्यान्वयनसँगै यो क्रम अझै बढेको तथ्यले पुष्टि गर्छन्। केन्द्र, प्रदेश र स्थानीय तहले विकासका लागि विभिन्न योजना बनाएर बजेटको खोलो नै बगाएको पाइन्छ। तर, लगानीमा सफलताभन्दा असफलता बढी भेटिन्छ। हरेक क्षेत्रको बजेटमा चलखेल भएको पाइन्छ। कति योजना त कागजमा सीमित छन्। धेरै त उद्घाटन भएर बेवारिसे अवस्थामा भेटिएको छ। महत्त्वाकांक्षी योजनाको बेहाल छ। समाज सुधारका लागि र शिक्षामा गरिएका लगानीमा नै चलखेल भएर अख्तियारले छापा मार्नुपर्ने अवस्था छ। बेटी बिमा र शीतभण्डार यसका पछिल्ला उदाहरण हुन्। कमिसनको चलखेल गर्ने, कामै नगरी भुक्तानी माग्ने, कमसल काम गर्नाले प्रदेशका योजना असफल बनेका छन्। कामभन्दा पनि दाममा ध्यान दिने कर्मचारी, ठेकेदार र उपभोक्ता समितिकै कारण यो क्रम बढेको हो। शीतभण्डार पनि यस्तै चंगुलमा परेको छ। आठ जिल्ला प्रत्येकमा एकएकवटा शीतभण्डार बनाउने प्रदेश सरकारको योजना अलपत्र छ। शिलान्यास गर्दै छाडेका अर्बौं रकमका शीतभण्डारको रकम फ्रिज हुने र कामै नगरी सकिने गरेको छ। आठ जिल्लामा मात्रै १ अर्ब ७९ करोड ८५ लाख रुपैयाँ लागत रहेको योजना छ। योजना सुरु भएयता ८१ करोड रुपैयाँ बजेट विनियोजन भयो। तर, एक करोड मात्रै सम्बन्धित संस्थालाई भुक्तानी गरी ८० करोड फ्रिज भएको सरकारी तथ्यांक भेटिन्छ। यो तथ्यले सरकारको काम गर्ने शैलीलाई गिज्याइरहेको मात्रै छैन, असफल भएको पुष्टि पनि गर्छ। प्रदेश २ मा शीतभण्डार नबन्दा नागरिकले यसको फाइदा लिन पाएनन्। रकम दुरुपयोग भयो। यो बेथितिका विषयमा सरकार गम्भीर बन्नुपर्छ भने संवैधानिक निकायको पनि ध्यान पुग्न जरुरी छ। यो त प्रदेश सरकारको बेथितिको एउटा नमुना मात्रै हो। यस्ता बेथितिका चाङ केन्द्र र स्थानीय तहमा पनि थुप्रिएका छन्। यसको सुधार नभए सरकारको ढुकुटीको नासबाहेक नागरिकले कुनै नतिजा पाउँदैनन्। सरकारले हरेक वर्ष विकासनिर्माणको कामलाई प्राथमिकता दिएर बजेट ल्याउने गरेको छ। विकासलाई प्राथमिकता दिए पनि कार्यान्वयन पक्ष भने निकै फितलो छ। यो समस्या नयाँ होइन। बजेटमा नयाँ कार्यक्रमको साथै राष्ट्रिय गौरवका आयोजनालाई उच्च प्राथमिकता दिइन्छ। सरकारले बजेटको प्राथमिकता निर्धारण गर्न राष्ट्रिय योजना आयोगको पनि गठन गरेको छ। तर व्यावहारिक रूपमा आयोगको सुझाव बजेटमा कमै मात्र समावेश हुने गरेको छ। जसकारण यस्ता बेथिति बढेका हुन्। बजेटमा देशको मूल समस्या समाधान गर्न केन्द्रित हुनुपर्नेमा सरकारमा सहभागी मन्त्रीमुखी बजेटले प्राथमिकता पाउँछन्। योजना पनि त्यस्तै बन्छन्। सरकारी नियम, कानुन र प्रक्रियाको कारण जति अघिबाट सुरसार गरे पनि हरेक वर्षको असारमा मात्र काम गर्ने परिपाटीको अन्त्य नहुनु पनि बेथितिको अर्को कारण हो। विकास बजेट लक्ष्यअनुसार खर्च हुन नसक्नुको कारण कर्मचारीतन्त्रमा देखिएको ढिलासुस्ती, सार्वजनिक खरिद प्रक्रियाको अल्झन पनि हो। यसलाई नीतिगत रूपमा सुधार गरेर अघि बढ्न सरकारको संयन्त्रले अझै जाँगर देखाउन नसक्नु विडम्बना हो। सरकारसँग बजेट नहुनु एउटा कुरा होला तर बजेट भएर पनि यसरी कार्यान्वयन गर्न नसक्नु ठूलो समस्या हो। यसले सरकारको काम गर्ने क्षमताको पनि मापन गर्ने हुँदा सरकार गम्भीर बनोस्। बेथिति घटोस्।"
"भन्ने ३३ प्रतिशत महिला, गर्ने विभेद ?","काठमाडौं : मुलुकका दुई ठूला पार्टी एमाले र कांग्रेस महाधिवेशनको चटारोमा छन्। तर, ती पार्टीका कुनै पनि नेत्रीहरूले खुलेर पदाधिकारीमा उम्मेदवारी घोषणा गरेका छैनन्। १५ सदस्यीय एमाले पदाधिकारीमा जम्मा एक जना नेत्री छन्। नवौं महाधिवेशनबाट अष्टलक्ष्मी शाक्य र विद्यादेवी भण्डारी उपाध्यक्षमा निर्वाचित भए। भण्डारी राष्ट्रपति बनेपछि पदाधिकारीमा शाक्य एक्लो महिला नेता बनिन्। सत्तासीन कांग्रेस पदाधिकारीमा पनि महिलाको उपस्थिति दयनीय नै छ। ९ सदस्यीय पदाधिकारीमा एक्लो सीतादेवी यादव कोषाध्यक्ष छिन्। दुवै दल महाधिवेशनमा होमिदासमेत पदाधिकारीमा महिला उपस्थिति बढाउनेबारे बोलेका छैनन्। ३३ प्रतिशत महिलाको कुरा त उठाएका छन्। व्यवहारमा कार्यान्वयन गर्न भने दलहरू अनुदार बन्दै आएका छन्। एमाले उपाध्यक्ष शाक्य लोकतान्त्रिक आन्दोलनमा महिलाको भूमिका महत्वपूर्ण भएकाले ३३ प्रतिशत सहभागिता सुनिश्चित हुनुपर्ने बताउँछिन्। महिलाको सहभागिता बिना पार्टी अगाडि बढ्न सक्दैन, शाक्यले अन्नपूर्णसँग भनिन्, लोकतन्त्र ल्याउन महिलाको पनि योगदान महत्वपूर्ण छ। आन्दोलनमा सहभागीचाहिँ गराउने पद दिन कञ्जुस्याइँ गर्न मिल्दैन। राष्ट्रपति विद्या भण्डारी सांसद रहेका बेला राज्यका सबै निकायमा ३३ प्रतिशत महिला सहभागिता सुनिश्चितताको प्रस्ताव पार्टीको पदाधिकारी त परै जाओस, मौजुदा केन्द्रीय समितिमा पनि महिलाको ३३ प्रतिशत उपस्थिति छैन। १ सय ९६ सदस्यीय एमाले केन्द्रीय कमिटीमा ३० जना मात्रै महिला सदस्य छन्। यो १५३ प्रतिशत हो। कांग्रेसमा पनि महिलाको उपस्थिति उस्तै छ। १ सय ४ सदस्यीय केन्द्रीय समितिमा महिलाको २१ जना (२० प्रतिशत) मात्र छन्। केन्द्रीय कमिटी र पदाधिकारीमा महिलाको उपस्थिति ३३ प्रतिशत सहभागिता पुर्याउन आफूहरू सक्रिय भइरहेको शाक्य बताउँछिन्। पदाधिकारीमा पनि के कति जाने, कसरी व्यवस्था गर्ने भन्ने छलफल होला, उनले भनिन्। राष्ट्रपति भण्डारी सांसद रहेका बेला राज्यका सबै निकायमा ३३ प्रतिशत महिला सहभागिता सुनिश्चितताको प्रस्ताव गरेकी थिइन्। संसद्बाट सर्वसम्मत पारित उक्त प्रस्तावलाई कार्यान्वयन गर्न दलहरू भने अलमल गरिरहेका छन्। यसपटक पनि एमाले र कांग्रेसले महाधिवेशनबाट ३३ प्रतिशत महिला सहभागिता सुनिश्चित गर्छन्गर्दैनन् भन्नेमा महिला नेताहरू नै ढुक्क छैनन्। कतिपय महिला नेताहरू नै पदाधिकारीमा ३३ प्रतिशतको कुरा उठाउन चाहँदैनन्। पार्टीको पदाधिकारीमा ३३ प्रतिशत नभएकोमा कांग्रेस नेत्री कमला पन्त असन्तुष्टि जनाउँछिन्। हाम्रो पहल अब केन्द्रीय पदाधिकारीमा ३३ प्रतिशत पुर्याउनुपर्छ भन्नेमा हुन्छ, पन्तले भनिन्, पार्टीमा यस विषयमा कुरा उठाउँदै आएका छौं। एमालेको १ सय ९६ सदस्यीय केन्द्रीय कमिटीमा ३० (१५३ प्रतिशत) महिला मात्र कांग्रेसको १ सय ४ सदस्यीय केन्द्रीय समितिमा महिला २१ जना (२० प्रतिशत) मात्र पदाधिकारी र केन्द्रीय समितिमा महिलाहरूको उपस्थिति राम्रै हुने बताउँछिन्, पूर्वमन्त्री एवं एमाले नेत्री पद्यमा अर्याल। पार्टीले क्षमता र योग्यताका आधारमा पदाधिकारी छनोट गर्छ भन्ने हाम्रो विश्वास छ, उनले भनिन्। एमालेमा शाक्य र राधा ज्ञवालीले उपाध्यक्षमा आकांक्षा व्यक्त गरेका छन् भने अरू केही नेत्री सचिवका आकांक्षी रहेको नेताहरू बताउँछन्। कांग्रेस सचेतक पुष्पा भुसाल पार्टीको विधानले ३३ प्रतिशत महिला अनिवार्य भने पनि नीतिगत निर्णय र पदाधिकारीमा सहभागिता हुन नसकेको बताउँछिन्। राजनीतिमा महिला सक्रियता दिगो नरहने हो कि भन्ने आशंका छ, भुसालले भनिन् । १० औं अधिवेशनबाट पनि एकतिहाइ महिला पदाधिकारीमा जान सक्ने अवस्था नरहेको एमाले नेत्री निरु पालले बताइन्। १५ पदाधिकारीमा ५ महिला सम्भव छ्रैन, उनले भनिन्, पार्टीको निर्णयअनुसार चल्नुपर्छ। अनेमसंघ अध्यक्ष सीता पौडेल भने पदाधिकारीमा ३३ प्रतिशत महिला सहभागिता अनिवार्य हुनुपर्ने बताउँछिन्। संविधानमै ३३ प्रतिशत भनिएको छ, पौडेलले भनिन्, यसलाई अनिवार्य कार्यान्वयन गरिनुपर्छ। १०औं महाधिवेशनले महिलाको अर्थपूर्ण प्रतिनिधित्व हुने एमाले सचेतक शान्ता चौधरीले बताइन्। सक्षम महिला नेताहरू धेरै हुनुहुन्छ। अब ३३ प्रतिशतका लागि हामीले लड्नुपर्ने अवस्था सिर्जना हुँदैन होला, चौधरीले भनिन्। कांग्रेस नेत्री महालक्ष्मी डिना उपाध्याय भने जिल्लादेखि केन्द्रीयस्तरको राजनीतिमा महिला सहभागी उत्साहजनक भएको बताउँछिन्। पदाधिकारीमा समेत ३३ प्रतिशत माग गरेका छौं, उनले भनिन्। केन्द्रीय पदाधिकारीमा ३३ प्रतिशत सुनिश्चितताका लागि आवाज उठाइरहेको कांग्रेसकै अर्की नेत्री सीता गुरुङले बताइन्। पार्टीले महिला सहभागिता बढाउँदै लगेको एमाले प्रवक्ता प्रदीप ज्ञवालीले बताए। उनले भने, चितवन महाधिवेशनपछि केन्द्रीय समिति र पदाधिकारीमा महिलाको संख्या बढ्छ। कांग्रेस प्रवक्ता विश्वप्रकाश शर्माले संविधानको व्यवस्थाअनुसार नै महिलालाई नेतृत्वमा सहभागी गराउँदै आएको बताए। पार्टीको जिल्ला, नगर, गाउँतहका समितिबाटै ३३ प्रतिशत महिला चयन हुँदै आएका छन्, शर्माले भने । नारामा सीमित महिला सहभागिता विकासमा महिला सहभागिता दिगो विकास गर्न महिला सहभागिता पारा खेलाडीमाथि राज्यकै विभेद महिला खेलाडीलाई सेवासुविधामा विभेद"
३३ प्रतिशत महिला सहभागितामा जोड,"काठमाडौं : विभिन्न राजनीतिक दलमा आवद्ध नेत्रीहरूले पार्टिका केन्द्रीय कमिटीमा महिलाको सहभागिता ३३ प्रतिशत सुनिश्चित गरिनुपर्नेमा जोड दिएका छन्। क्रियाशील पत्रकार महिला (डब्लुडब्लुजे) ले विभिन्न पार्टीहरूको आसन्न महाधिवेशनको सन्दर्भमा मंगलबार राजधानीमा आयोजना गरेको राजनीतिक दलहरूमा महिलाको अर्थपूर्ण सहभागिता विषयक अन्तर्क्रियामा पदाधिकारीसहित पार्टीका केन्द्रीय कमिटीमा ३३ प्रतिशत महिला सहभागिता सुनिश्चित गर्नुपर्ने बताएका हुन्। कार्यक्रममा महिला, बालबालिका तथा ज्येष्ठ नागरिकमन्त्री उमा रेग्मीले नेपालको संविधानले नै ३३ प्रतिशत महिला सहभागिता सुनिश्चित गरेकाले कार्यान्वयन हुनुपर्ने बताइन्। उनले नेपाली कांग्रेसको १४ औँ महाधिवेशनले एक तिहाई महिला सहभागिता सुनिश्चित गर्ने विश्सास समेत व्यक्त गरिन्। नेकपा (एमाले) की केन्द्रीय सदस्य तथा पूर्व उर्जामन्त्री राधा ज्ञवालीले पार्टीको १० औं महाधिवेशनमा ३३ प्रतिशत महिला सहभागिता सुनिश्चित गर्ने गरी विधान महाधिवेशनले नै तय गरेको बताइन्। उनले पदाधिकारीमा महिला सुनिश्चित नभएपनि उपाध्यक्ष र सचिवमा महिलाले उम्मेदवारी दिने तयारी गरेको जानकारी दिँदै भनिन्,सहमतिमै जाने भनिएको छ। सहमति नभए हामी प्रतिस्पर्धामै जान्छौं। अखिल नेपाल महिला संघकी संयोजक तथा पूर्व महिला, बालबालिका तथा ज्येष्ठ नागरिकमन्त्री थपमाया थापाले एमाले महाधिवेशनमा २२५ केन्द्रीय समितिमध्ये ७६ जना महिला विधानले नै सुनिश्चित गरेको जानकारी दिइन्। उनले आगामी दिनमा समतामूलक समाज निर्माण गर्न हरेक पार्टिमा ५० प्रतिशत महिला सहभागिता सुनिश्चित हुनुपर्ने भएकाले सबै महिलाले एक भएर आवाज उठाउनुपर्ने बताइन्। कार्यक्रममा नेकपा (माओवादी केन्द्र) का केन्द्रीय सदस्य अन्जना विसंखे, राष्ट्रिय प्रजातन्त्र पार्टी नेपालका केन्द्रीय सदस्य सरस्वती केसी र राष्ट्रिय जनमोर्चा नेपालकी केन्द्रीय सदस्य लक्ष्मी केसी, अखिल नेपाल महिला संघ क्रान्तिकारीका सचिव सीता बौडेललगायतले प्रत्येक राजनीतिक दलले आफ्नो पार्टी संरचनाभित्रै महिलाको ३३ प्रतिशत सहभागिता सुनिश्चित गर्नुपर्नेमा जोड दिए। यसका लागि राजनीतिक दलमा आवद्ध महिला नेत्रीहरूले दबाब दिनुपर्ने धारणा राखे।"
युरोपमा मार्चसम्ममा ७ लाख व्यक्तिको मृत्यु हुनसक्ने डब्लूएचओको चेतावनी,"काठमाडौं : विश्व स्वास्थ्य संगठन(डब्लूएचओ)ले अर्को मार्चसम्ममा युरोपेली मुलुकमा सात लाख मानिसको कोरोना भाइरस संक्रमणका कारण मृत्यु हुनसक्ने चेतावनी दिएको छ। युरोपेली मुलुकहरुमा त्यहाँको सरकारले गरेको लकडाउनको विरुद्ध आन्दोलन भइरहेका बेला डब्लूएचओले यस्तो चेतावनी दिएको हो। युरोपेली मुलुकका जनताहरुले खोप नलगाएपछि त्यहाँ कोरोना भाइरसको संक्रमण बढेको कतिपयहरुको बुझाइ छ। डब्लुएचओले कोरोनाको संक्रमणबाट बच्न खोप लगाउन र सरकारले गरेको लकडाउनको पूर्ण पालना गर्न आग्रह गरेपनि ती मुलुकहरुमा दिनहुँ जसो प्रदर्शन भइरहेको अन्तर्राष्ट्रिय समाचार माध्यमहरुमा खबर छ। डेल्टा भाइरसको संक्रमण र क्रमश: बढिरहेको चिसोका कारण युरोपेली मुलुकमा कोरोनाको थप जोखिम बढेको छ। युरोपेली मुलुकका जनताहरु कोरोना भाइरस संक्रमणका कारण अझै केही महिना घरभित्रै बस्नुपर्ने चेतावनी डब्लूएचओले दिएको छ। नेदरल्यान्ड्समा लागू गरिएका लकडाउन सम्बन्धी नयाँ नियमहरूको विरोधमा प्रदर्शन भइरहेको छ। हेगमा भएको प्रदर्शनमा प्रदर्शनकारीहरूले प्रहरीमाथि आगो फ्याँकिदिएका थिए। उनीहरूले साइकलहरू पनि जलाइदिएको एजेन्सीहरुले उल्लेख गरेका छन्। प्रतिकारमा प्रहरीले गोली चलाएको र केही प्रदर्शनकारी घाइते भएको बताइएको छ। अस्ट्रिया, क्रोएशिया र इटलीमा पनि हजारौँ प्रदर्शनकारीहरू सडकमा उत्रिएको बीबीसीले जनाएको छ। पछिल्लो समय युरोपमा कोरोना संक्रमितको संख्या बढिरहेको छ।"
कांग्रेस अधिवेशन : सिरहाका ९ स्थानीय तहमा सर्वसम्मत,"सिरहा : नेपाली कांग्रेस १४ औं महाधिवेशन अन्तर्गत सिरहाका ९ स्थानीय तहमा सर्वसम्मतले पालिका कार्यसमिति चयन भएको छ। मंगलबार अबेर राती सर्वसम्मतले कार्यसमिति चयन भएको हो। कांग्रेस जिल्ला सचिव पन्चलाल महतोका अनुसार सिरहा नगरपालिका सभापतिमा अषिशलाल यादव, मिर्चैया नगरपालिकामा रमेश न्यौपाने, कल्याणपुर नगरपालिकामा कृष्णा साह, कर्जन्हा नगरपालिकामा मानबहादुर पाण्डे निर्विरोध निर्वाचित भएका छन्। यसैगरी लक्ष्मीपुर पतारी गाउँपालिका विद्यानन्द साह, भगवानपुर गाउँपालिकामा सुभाष यादव, नवराजपुर मदन यादव, बरियारपट्टि योगेन्द्र यादव र नरहा गाउँपालिकामा कमल प्रसाद मण्डल सभापतिमा निर्वारोध निर्वाचित भएका छन्। पालिका कार्यसमिति पनि सर्वसम्मतिमै चयन भएको छ। सिरहामा १७ स्थानीय तह छन्। बाँकी स्थानीय तहमा उम्मेदवारहरुबीच सहमति नजुटेपछि बुधबार मतदान प्रक्रियाबाट नेतृत्व चयन हुँदैछ।"
कर्जा र निक्षेपमा असन्तुलन,"काठमाडौं : लामो समयदेखि बैंकिङ प्रणालीमा कर्जा र निक्षेप वृद्धिमा असन्तुलन देखिएको छ। कर्जाको माग बढेअनुसार बैंकहरूले ऋण प्रवाह वृद्धि गरे। तर सोही अनुपातमा निक्षेप संकलन गर्न सकेका छैनन्। सञ्चालनमा रहेका २७ वाणिज्य बैंकहरूको प्रायः पछिल्लो प्रत्येक साता निक्षेप वृद्धि घटेर मंसिर पहिलो सातासम्म ४२ खर्ब २६ अर्ब रुपैयाँमा सीमित छ। पछिल्लो सातामात्रै निक्षेप ८ अर्बले घटेको छ। यसअघि कात्तिक अन्तिम साता ४२ खर्ब २३ अर्ब रुपैयाँ निक्षेप थियो। यसरी निक्षेप संकलन घट्दा असोज तेस्रो साताभन्दा कम छ। सो समयसम्म बैंकहरूले ४२ खर्ब ५५ अर्ब रुपैयाँ निक्षेप संकलन गरेका थिए। उता कर्जा प्रवाह वृद्धि भने पछिल्ला प्रत्येक साता ३ अर्बदेखि ७ अर्ब रुपैयाँले बढेको बढ्यै छ। मंसिर पहिलो साता (३ गतेसम्म)मा मात्रै यस्तो कर्जा बढेर ४० खर्ब ४१ अर्ब रुपैयाँ पुगेको छ। गत कात्तिक अन्तिम साता (३० गते) सम्म कुल कर्जा प्रवाह ४० खर्ब ३४ अर्ब रुपैयाँ थियो। कर्जा र निक्षेपको असन्तुलनले गर्दा वाणिज्य बैंकहरूको कर्जा निक्षेप अनुपात (सिडी रेसियो) ले सीमा नाघिरहेको छ। यसको अधिकतम सीमा ९० प्रतिशत छ। तर सोमबारसम्ममा समग्र बैंकको यस्तो अनुपात औसत ९०५७ प्रतिशत पुगेको छ। नेपाल राष्ट्र बैंकले आर्थिक वर्ष २०७९ असार मसान्तसम्ममा सिडी रेसियो ९० प्रतिशतभन्दा बढी भएमा कारवाही गर्ने नीतिगत व्यवस्था गरेको छ। बैंकमा लगानी क्षमता कसिलो भएपछि केन्द्रीय बैंकले छोटो अवधिको स्रोतको जोहो गर्न उपकरण जारी गर्छ तर सोमबार लामो अवधिसम्मको लागि पनि खुलायो। सोमबार मात्रै १४ अर्ब ८१ करोड ३२ लाख रुपैयाँ बराबरको ट्रेजरी बिल उपकरण बिक्री खुलाएको छ। बैंकहरूले करिब ३ महिने, ६ महिने र १ वर्षे अवधिसम्मका लागि यस्तो स्रोत परिचालन गर्न सक्नेछन्।यही गतिले निक्षेप घट्ने र कर्जा वृद्धि भइरहने हो भने सीमासम्म ल्याउन बैंकलाई हम्मे पर्छ। नेपाल बैंकर्स संघले पहिलो त्रैमासको मौद्रिक नीति समीक्षामा सिडी रेसियो, लिक्विडिटी रेसियो, क्यास रिजर्भ रेसियो (सीआरआर) लगायतका विषयमा केही लचकता अपनाउ सुझाव दिएको छ। अझै मौद्रिक नीति समीक्षा मंसिर पहिलो साता ल्याइने भनिए पनि केही ढिलाइ हुनसक्ने राष्ट्र बैंक स्रोतले जनाएको छ। संघका अध्यक्ष अनिलकुमार उपाध्याय अझै सरकारले पुँजीगत खर्च धेरै गर्न नसकेकाले निक्षेप वृद्धि हुन नसकेको बताउँछन्। उनका अनुसार निक्षेप वृद्धि हुन आर्थिक गतिविधि बढी हुनुपर्ने र रेमिट्यान्स बढ्न जरुरी छ। अहिले दुवैमा गिरावट आएको छ। कृषि विकास बैंकका प्रमुख कार्यकारी अधिकृत समेत रहेका उपाध्यायले बैंकहरूमा कर्जाको माग धेरै आइरहे पनि अहिले प्रवाह भएको कर्जा पुराना कर्जा अर्थात् स्वीकृत कर्जा बढी भएको बताउँछन्। यस अघिसम्मको कर्जा आयातमै बढी गएको देखिन्थ्यो। तर अहिले पुराना स्वीकृत कर्जा भुक्तानी, किस्ता कर्जा प्रवाह भएका हुन्, उनले अन्नपूर्णसँग भने। लगानी योग्य पुँजी (तरलता) अभावका कारण बैंकले प्रतिस्पर्धी भएर निक्षेपको ब्याजदर बढाउन पनि सकेका छैनन्। यद्यपि नेपाल राष्ट्र बैंकले निक्षेप ब्याजदरमा पनि सीमा तोकेको छ। केन्द्रीय बैंकको निर्देशनअनुसार अब बैंकले औसत तथा न्यूनतम ब्याजदर (कल निक्षेपबाहेक)को औसतमा बढीमा १० प्रतिशतले मात्र परिवर्तन गरी ब्याजदर निर्धारण गर्ने व्यवस्था गर्यो। यसअघि कात्तिकमा १० प्रतिशतभन्दा कम गर्न दबाबमूलक निर्देशन पनि दिएको थियो। सोही अनुसार बैंकले मंसिरमा मुद्दतीको ब्याजदर १००५ प्रतिशतले निर्धारण गरेका छन्। तर रेमिट्यान्सलाई १ प्रतिशत विन्दुले थप प्रोत्साहन गर्दै ११०५ प्रतिशतसम्मको ब्याजदर तोकिएको छ। रेमिट्यान्स अपेक्षा गरेअनुसार नआएको बैंकरहरू बताउँछन्। दोहोरो अंकको आकर्षक ब्याजदरले पनि निक्षेप संकलन वृद्धि हुन सकेको छैन। खुला बजार अर्थतन्त्रमा राष्ट्र बैंकले निक्षेपको ब्याजदरमा सीमा तोक्नुलाई केही सरोकारवालाहरूले टिप्पणी गरेका छन्। यस्तो सीमाले सबै साना ठूला वाणिज्य बैंकमा एउटै ब्याजदर कायम हुँदा साना बैंकको निक्षेपकर्ता घट्ने र संस्था नै जोखिम हुने आँकलन गरिएको छ।"
एसियन पारामा चार खेलाडी,"काठमाडौं : टुगेर राइजिङ स्ट्रङ्कर भन्ने नाराका साथ एसियन युथ पारा गेम्स आगामी डिसेम्बर २ तारिखदेखि बहराइनमा सुरु हुँदैछ। डिसेम्बर ६ तारिखसम्म आयोजना हुने एसियन युथ पारा गेम्समा नौ खेलका आठ सय जनाले प्रतिस्पर्धा गर्ने छन्। एसियाका ३२ राष्ट्रको सहभागिता रहने एसियन युथ पारा गेम्समा नेपालले पनि सहभागिता जनाउने भएको छ। फरक क्षमता भएका खेलाडीहरूको बृहत प्रतियोगितामा नेपालबाट तेक्वान्दो र ब्याडमिन्टनका चार खेलाडीले प्रतिस्पर्धा गर्ने नेपाल पारा ओलम्पिक कमिटीकी अध्यक्ष राधा घलेले जानकारी दिइन्। अहिलेसम्म तेक्वान्दो र ब्याडमिन्टनको सहभागिता निश्चित भएको छ, घलेले भनिन्। अन्तर्राष्ट्रिय पारालिम्पिक र बहराइन सरकारको संयुक्त आयोजनामा हुने एसियन युथ पारा गेम्सका लागि तेक्वान्दो खेलाडीले भने तयारी थालिसकेका छन्। प्रतियोगितामा तेक्वान्दोका तीन खेलाडीले प्रतिस्पर्धा गर्ने छन्। के४४ विधाको ५७ केजीमुनिको तौल समूहमा पारा ओलम्पियन पलेसा गोवद्र्धन, ५८ केजीमुनि विशाल गर्बुजा र ५२ केजीमुनिको तौल समूहमा सिर्जना घिसिङले प्रतिस्पर्धा गर्ने पारा तेक्वान्दोका मुख्य प्रशिक्षक कविराज नेगी लामाले जानकारी दिए। एसियन युथ पारा गेम्सका लागि पारा तेक्वान्दोको बन्द प्रशिक्षण शुक्रबारबाट सुरु भएको छ। सातदोबाटोस्थित तेक्वान्दो एकेडेमीमा कविराज नेगी लामाले खेलाडीहरूलाई प्रशिक्षण दिइरहेका छन्। हामीले यसअघि पनि प्रशिक्षण गर्दै आएका थियौं। बन्द प्रशिक्षण भने शुक्रबारबाट सुरु भएको छ, प्रशिक्षक लामाले भने, अहिले दैनिक तीन पटक प्रशिक्षण सञ्चालन भइरहेको छ। खेलाडीहरूले पनि निकै मेहनत गरिरहेका छन्। पारालिम्पिकमा उत्कृष्ट प्रदर्शन गरेकी पलेसासँगै अरु खेलाडीबाट पनि पदकको आशा गरेको प्रशिक्षक लामाले बताए। टोकियो पारालिम्पिकमा पलेसाले उत्कृष्ट प्रदर्शन गरेकी थिइन्। त्यही प्रदर्शनलाई एसियन युथ पारा गेम्समा निरन्तरता दिने विश्वास गरेका छौं। उनीसँगै अरु खेलाडीबाट पनि पदकको आशा राखेका छौं। एक साताको तयारीपछि नेपाली पारा तेक्वान्दो टोली मंसिर ११ गते बहराइन जाँदैछ। नेपाली पारा तेक्वान्दो टोलीको व्यवस्थापकमा नन्दा बस्याल रहेकी छन्। यसैगरी ब्याडमिन्टनबाट प्रकाश अधिकारीले सहभागिता जनाउने नेपाल ब्याडमिन्टन संघका अध्यक्ष रामजीबहादुर श्रेष्ठले जानकारी दिए।"
"सहमतिको आग्रह गर्दिनँ, चुनाव जित्नुपर्छ : ओली","काठमाडौं : एमाले अध्यक्ष केपी शर्मा ओलीले १०औं महाधिवेशनमा सहमतिका लागि आफूले कसैलाई आग्रह नगर्ने बताएका छन्। सहमतिको आग्रह गर्दा दबाब दिएजस्तो हुने भएकाले यसबारे नबोल्ने अध्यक्ष ओलीले प्रस्ट पारेका छन्। बरु उनले चुनावी प्रतिस्पर्धामा आए हुन्छ, भनेका छन्। सहमतिका लागि आग्रह गर्दिनँ, अध्यक्ष ओलीले मंगलबार सञ्चारकर्मीसमक्ष भने, नेताहरूको व्यवस्थापन भने चुनाव लडेर भोट ल्याउनुपर्छ। पदाधिकारीको चुनावी प्रतिस्पर्धामा आफू बाधक नबन्ने ओलीले बताए। लोकतान्त्रिक अभ्यासमा मनोवैज्ञानिक दबाब पुग्ने काम पनि गर्दिनँ, ओलीले भने। ओलीले पदाधिकारीदेखि केन्द्रीय सदस्यसम्मै दबाब नदिने स्पष्ट पारे। पदाधिकारीमा पनि त्यही हो, केन्द्रीय कमिटीमा पनि त्यही हो, उनले भने, त्यसकारण म घुमाइफिराई कुनै पनि हिसाबले सहमतिका लागि दबाबको नीति लिन्नँ। ओलीनिकट नेताले यो महाधिवेशनलाई सहमतिको बनाउने बताउँदै आएका बेला केहिले पदाधिकारीमा उम्मेदवारी घोषणा गरेका छन्। उपाध्यक्ष भीम रावलले पत्रकार सम्मेलन गरी अध्यक्ष पदमा उठ्ने बताइसकेका छन्। अरू थुप्रै नेता पदाधिकारीमा आकांक्षी देखिएका छन्। प्रतिस्पर्धीबीच सहमति भएर नेतृत्व चयन हुन सक्ने पनि ओलीले बताए। पार्टीका लागि समझदारी, सहमति र एकता महत्वपूर्ण भएको उनले बताए। सहमति वा निर्वाचनबाट छानिने नेतृत्व सहज रूपमा स्वीकार गर्ने उनले स्पष्ट पारे। तपाईंलाई सर्वसम्मत अध्यक्ष हुने स्थितिमा केही चुनौती आएको हो ? भन्ने प्रश्नमा ओलीको जवाफ थियो, एमाले लोकतान्त्रिक पार्टी हो। यसमा कुनै प्रकारको जोरजुलुम छैन। म उठ्नेनउठ्ने टुंगो गरेको छैन। त्यसैले मलाई अध्यक्षमा छोड्न वा चुनौती दिन पाइन्छ। अरूलाई नउठ्न दबाब दिन्नँ। म अध्यक्ष भए पार्टीमा सबैलाई समान व्यवहार गर्छु। अध्यक्षमा उम्मेदवारी घोषणा गरेर उपाध्यक्ष रावलले चुनौती नभई आफूप्रति माया र सम्मान देखाएको टिप्पणी ओलीले गरे। रावलको स्नेहपूर्ण सुझावबाट आफू प्रभावित भएको उनको भनाइ थियो। उनले वरिष्ठ उपाध्यक्ष र महासचिवमा आफूले मन पराएको नेता सबैभन्दा बढी मत ल्याएर निर्वाचित हुने बताए। भने, जो सर्वसम्मत वा धेरै भोट ल्याएर छानिन्छ, उही मैले पत्याएको वरिष्ठ उपाध्यक्ष हो, महासचिव हो। उनले पार्टीमा प्रवेश गरिसकेपछि पूर्वमाओवादी, यो वा त्यो भन्ने नहुने बताए। हामी पार्टीमा पस्नु अगाडि को पूर्वमाओवादी थियो, को के थियो भन्ने होला, उनले भने, एक ठाउँमा भइसकेपछि हामी एक ठाउँमा छौं। त्यसकारण यो पक्षको व्यवस्थापन, त्यो पक्षको व्यवस्थापन भन्ने छैन। उनले आफ्नो काम नेताहरूको व्यवस्थापनमा अल्झिने नभई देश र जनताका समस्या समाधान गर्ने भएको बताए। अब कुन नेताको व्यवस्थापन के ? अहिलेको व्यवस्थापन भने चुनाव लडेर भोट ल्याउनुपर्छ, उनले भने । उनले भने, जुन पदमा भोट ल्याएर जित्छ, त्यही हो व्यवस्थापन। भोट ल्याएर जितेन भने त्यही हो व्यवस्थापन। यो पक्षको व्यवस्थापन, त्यो पक्षको व्यवस्थापन गर्न थाल्यो भने पार्टीभित्र पक्षीय वा विपक्षको निरन्तरता वा नयाँ सिर्जना हामी गर्दैनौं। उनले केही नेताले पार्टी छाडे पनि एमालेका मतदाता नघटेको दाबी गरे। केही मान्छे बिग्रिएर पार्टी छाडेर गए। त्यसयता सयौंको पार्टी प्रवेशले पार्टी थप बलियो बनेको छ, उनले भने, आउने निर्वाचनबाट एमाले नै सरकारमा आउँछ। उनले देश बनाउने नीति, कार्यक्रम र योजना विधान महाधिवेशनले पारित गरिसकेको उल्लेख गरे। यो महाधिवेशनले नेतृत्व निर्माणको काम गर्ने उनको भनाइ थियो। यसपल्ट मूल रूपमा उक्त नीतिहरूको कार्यान्वयनका लागि कस्तो नेतृत्व आवश्यक छ भन्ने छनोटको अभिभारा महाधिवेशनका प्रतिनिधिलाई सुम्पदै छौं, उनले भने, मुलुकको वर्तमान अवस्था के हुने र अब देशलाई कुन नीति र आधारका साथ अगाडि लान सकिन्छ भन्नेबारे नेतृत्व निर्माण गर्ने महाधिवेशनको मुख्य कार्यसूची छ। सवारी साधनको उपलब्धताको सीमाका कारण उद्घाटन सत्रमा ५ लाख जनता मात्रै सहभागिता गराउने उनले बताए। उनले नेकपा (एकीकृत समाजवादी)लाई दलीय हैसियतमा महाधिवेशनमा आमन्त्रण गर्न नमिल्ने बताए। वास्तविक कम्युनिस्टहरू एकताबद्ध रहेको तर कम्युनिष्टको बर्काे ओढेकाहरूलाई एकता नगरिने उनको भनाइ थियो। उनले एमाले न्यायालय स्वतन्त्र, निष्पक्ष र लोकतान्त्रिक प्रणालीयुक्त होस् भन्ने चाहने स्पष्ट पारे। उनले एमाले फुट्यो, कमजोर भयो भन्ने भ्रमलाई महाधिवेशनले चिर्ने बताए। पार्टीलाई शुद्धीकरण गर्दै एउटै लयमा अगाडि बढाएर मुलुकको समृद्धिका लागि पुनः नेतृत्व गर्न सक्ने शक्ति आर्जनसमेत गराउने उनले बताए। एमाले एकजुट, सुदृढ र व्यापक छ भन्ने सन्देश महाधिवेशनले दिने उनको भनाइ थियो। सचिव एवं प्रचार विभाग प्रमुख योगेश भट्टराईले ५ लाखको सहभागितामा यही मंसिर १० गते चितवनको नारायणी नदी किनारमा विशेष मञ्चमा महाधिवेशन उद्घाटन गरिने बताए।"
महिला खेलाडीलाई सेवासुविधामा विभेद,"काठमाडौं : खेलकुद क्षेत्रमा लैंगिक विभेदको विषय विश्वभर पेचिलो बनिरहेका बेला नेपालमा पनि त्यसको प्रभाव पर्न थालेको छ। नेपाली खेलकुदमा महिला र पुरुषका प्रतियोगिता बराबर हुन थालेका छन्। तर, त्यो नगण्य मात्र छ। अधिकांश खेलमा पुरुषकै वर्चस्व छ। निजी क्षेत्र मात्र होइन, सरकारी निकायले दिने पारिश्रमिकमा महिला र पुरुषबीच विभेद हुने गरेको छ। यसबाहेक पुरस्कार राशिदेखि अन्य सेवासुविधासम्म पनि असमान देखिन्छ। यसलाई राष्ट्रिय खेलकुद परिषद्ले आयोजना गर्ने प्रधानमन्त्री कप क्रिकेट प्रतियोगिताले नै छर्लङ पार्छ। पुरुषतर्फ विजेतालाई नगद पुरस्कार २० लाख रुपैयाँ छ। महिलातर्फ भने ५ लाख मात्रै छ। पुरुषतर्फ उपविजेताले १० लाख पाउँदा महिलातर्फ ३ लाख रुपैयाँ छ। परिषद्की कार्यकारी बोर्ड सदस्य नन्दा बस्याल सेवासुविधाको असमानताबारे अहिलेसम्म उजुरी नआएको बताउँछिन्। महिला र पुरुष खेलाडीबीचको सेवासुविधामा असमानता छन्। यस विषयमा अहिलेसम्म कसैले पनि आवाज उठाएका छैनन्, कार्यकारी बोर्ड सदस्य बस्याल भन्छिन्, यस विषयमा टिम प्रशिक्षक र व्यवस्थापकले पनि आवाज उठाउनुपर्छ। राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठ खेलकुदमा महिलाको बढ्दो सहभागिता र सफलताले विभेद कम भएको बताउँछन्। खेलकुदमा महिला र पुरुष खेलाडीबीचको विभेद पहिले धेरै हुन्थ्यो। पछिल्लो समय महिलाको सहभागिता र सफलताले विभेदको अनुपात कम भएको छ, अध्यक्ष श्रेष्ठ भन्छन्, महिला र पुरुषले पाउने पदक समान हुन्छ। पदकमा भेदभाव हुँदैन। तर, सेवासुविधा र पुरस्कार राशिमा भेदभाव गरिँदै आएको छ। असमानताका विषयमा अहिलेसम्म कसैले पनि आवाज उठाएका छैनन्। टिम प्रशिक्षक र व्यवस्थापकले पनि आवाज उठाउनुपर्छ। नन्दा बस्याल, कार्यकारी बोर्ड सदस्य, राष्ट्रिय खेलकुद परिषद्खे महिला र पुरुषले पाउने पदक समान हुन्छ। तर, सेवासुविधा र पुरस्कार राशिमा भेदभाव गरिँदै आएको छ। दीपक श्रेष्ठ, अध्यक्ष, राष्ट्रिय तथा अन्तर्राष्ट्रिय खेलाडी संघ भारतमा ए प्लस श्रेणीमा रहेका विराट कोहलीको तलब ८ करोड छ भने यही श्रेणीका महिला खेलाडीले ५० लाख मात्रै पाउँछन्। त्यहाँ करिब १२ गुणा बढी खाडल छ। नेपालमा त्यस्तो केही छैन। प्रशान्तविक्रम मल्ल, कार्यवाहक सचिव, नेपाल क्रिकेट संघ (क्यान) लकुदलाई अनुकरणीय बनाउन पनि सेवासुविधा र पुरस्कार राशिमा समानता हुनुपर्ने उनी बताउँछन्। यसमा सबैभन्दा पहिले संघले पहल गर्नुपर्छ। महिलाको सहभागिता बढाउने हो भने सबै कुरामा समानता ल्याउनै पर्छ, आठौं र नवौं दक्षिण एसियाली खेलकुदका स्वर्ण विजेता श्रेष्ठ भन्छन्, खेलकुदमा अवसर पनि महिलालाई बढी छ। बागमती प्रदेश खेलकुद परिषद्ले गत असोजमा प्रदेशस्तरीय रग्बी प्रतियोगिता आयोजना गरेको थियो। एकदिने प्रतियोगिताको उपाधि पुरुषमा भक्तपुर र महिलामा नुवाकोटले जिते। तर, पुरुषलाई १५ हजार र महिलालाई १० हजार रुपैयाँ पुरस्कार प्रदान गरिएको थियो। परिषद्ले महिला र पुरुष दुवैको प्रतियोगिता गरे पनि पुरस्कारमा विभेद गर्यो। नेपाली रग्बी टोलीका कप्तान कृष्ण थापा क्षत्री रग्बीमा पहिलो पटक नगद पुरस्कार राखेर प्रतियोगिता गरेका कारण खुसी लागेको सुनाउँछन्। तर, पुरस्कार रकम र लैंगिक विभेदका कारण दुःख लागेको कप्तान क्षत्री बताउँछन्। उनका अनुसार पुरस्कार राशि भने वडास्तरीयभन्दा पनि कम हो। यो दुखद् हो। अब प्रतियोगिता मात्र होइन, पुरस्कार पनि समान हुनुपर्छ, उनी भन्छन्। एन्फाको त्यो कदम महिला र पुरुषबीचको पारिश्रमिकमा विवाद भएपछि अखिल नेपाल फुटबल संघ (एन्फा)ले समान बनायो। यसले महिला फुटबलरलाई जति खुसी दियो त्योभन्दा बढी प्रशंसा एन्फाले पायो। समानताका लागि एन्फाको कदमलाई सबैले सकारात्मक रूपमा लिए। उसले महिला र पुरुषलाई मासिक जनही १८ हजार रुपैयाँ पारिश्रमिक दिँदै आएको छ। तर, तलबमा समानता देखिए पनि पुरस्कारलगायतमा भेदभाव उत्तिकै छ। सहिद स्मारक ए डिभिजन लिग विजेताले ७५ लाख नगद पुरस्कार पाउँछ। राष्ट्रिय महिला लिग विजेताले भने जम्मा १० लाख मात्रै पाउँछ। ए डिभिजनमा १४ टोलीले ९१ खेल खेल्छन्। महिला लिगमा पाँच टोलीले २० खेल खेल्छन्। राष्ट्रिय तथा अन्तर्राष्ट्रिय खेलाडी संघका अध्यक्ष श्रेष्ठ एन्फाले सेवासुविधा र पारिश्रमिकमा एकरूपता गरे पनि पुरस्कार राशिमा भने पुरुषको दाँजोमा महिलाको कम रहेको बताउँछन्। पुरुषको ए डिभिजन लिग र महिला लिगको पुरस्कार राशिमा निकै भिन्नता छ, उनी भन्छन्, पुरुषको तुलनामा महिलाको खेल ग्लामरस नहुने भएका कारण पनि पुरस्कार राशिमा भिन्नता भएको हुन सक्छ। महिला फुटबललाई पनि कसरी ग्लामरस बनाउने भनेर एन्फाले सोच्नु जरुरी छ। राष्ट्रिय खेलकुद परिषद्मा दर्ता रहेका करिब २ सय संघमध्ये एन्फा र नेपाल क्रिकेट संघ (क्यान)ले मात्रै नियमित पारिश्रमिक दिन्छन्। क्यानले पनि खेलाडीलाई विभिन्न श्रेणीमा विभाजन गर्दै पारिश्रमिकको व्यवस्था गरे पनि महिला र पुरुषबीच भिन्नता छ। उसले एन्फाको कदमको अनुशरण गर्न सकेको छैन। क्यानको २०७७ असोज ७ गते चितवनमा बसेको बैठकले महिला क्रिकेटरलाई पनि तलबको व्यवस्था गरेको थियो। त्यसअघि पुरुष खेलाडीले मात्रै तलब पाउने व्यवस्था थियो। महिलालाई तलबको व्यवस्था गर्नु स्वागतयोग्य भए पनि पुरुषसँग बराबरी गर्न नसकेकोमा क्यानको आलोचना भयो। क्यानका कार्यवाहक सचिव प्रशान्तविक्रम मल्ल कसैलाई विभेद नगरी समान सेवासुविधा दिँदै आएको बताउँछन्। पुरुष खेलाडीले विश्वकप खेलिसकेको र एकदिवसीय मान्यता पाइसकेको अवस्थामा मात्रै उनीहरूको तलब केही बढी भएको मल्लको तर्क छ। क्यानले समानताको नीति लिएको छ। महिला र पुरुष खेलाडीबीच कुनै भेदभाव र विभेद छैन, मल्ल भन्छन्, पर्फमेन्स र मेरिटका आधारमा मात्रै तलब सुविधा केही घटबढ मात्रै भएको हो। उनका अनुसार महिला र पुरुष खेलाडीको तलब भारतमा पनि उत्तिकै फरक छ। ए प्लस श्रेणीमा रहेका विराट कोहलीको तलब ८ करोड छ भने यही श्रेणीका महिला खेलाडीले ५० लाख मात्रै पाउँछन्, उनी भन्छन्, यस हिसाबले हेर्ने हो भने त्यहाँ करिब १२ गुणा बढी खाडल छ। नेपालमा त्यस्तो केही छैन। हामीले महिलाको सेवासुविधा पनि लगातार बढाइरहेका छौं। महिला क्रिकेटरलाई तीन श्रेणीमा वर्गीकरण गरी तलबको व्यवस्था गरिएको थियो। राष्ट्रिय टोलीका १९ जनालाई ए, बी र सी श्रेणीमा राखिएको हो। एमा रुविना क्षत्री, नेरी थापा, इन्दु बर्मा, सीता राना मगर र करुणा भण्डारी छन्। बीमा ज्योति पाण्डे, अप्सरी बेगम, रोमा थापा, बिन्दु रावल, कविता जोशी, रीतु कनौजिया, काजोल श्रेष्ठ र सरिता मगर छन्। सीमा कविता कुँवर, डोली भट्ट, अनुराधा चौधरी, सोनु खड्का, अञ्जली चन्द र शोभा आले छन्। ए श्रेणीकाले १५ हजार, बीले १२ हजार र सीकाले १० हजार तलब पाउँछन्। पुरुषले भने क्रमशः ५०, ४० र ३० हजार रुपैयाँ तलब पाउँदै आएका छन्। राष्ट्रिय खेलमा महिला प्रतियोगिता बढी भलिबल नेपालको राष्ट्रिय खेल हो। तर, यो खेलमा धेरै चर्चा पुरुषभन्दा महिला टोलीको हुन्छ। घरेलु भूमिमा सम्पन्न १३औं दक्षिण एसियाली खेलकुद (साग)मा नेपालले पहिलो पटक रजत पदक जितेर मात्रै होइन, घरेलु प्रतियोगितामा पनि महिला भलिबल नै धेरै भएका कारणले यसले चर्चा बटुलेको हो। वर्षमा पुरुषका एकाध प्रतियोगिता हुँदा महिला खेलाडीले भने फुर्सद नपाउने अवस्था छ। लगातारको प्रतियोगिताले खेलाडीहरू घाइते हुने गरेका पनि छन्। नेपाल भलिबल संघका महासचिव जितेन्द्रबहादुर चन्द नेपालमा महिला भलिबल धेरै लोकप्रिय रहेको बताउँछन्। महिला र पुरुषलाई सेवासुविधादेखि पुरस्कारसम्म समान रहेको महासचिव चन्दको भनाइ छ। भलिबल संघले आयोजना गर्ने प्रतियोगितामा महिला तथा पुरुष टोलीलाई समान राशिको पुरस्कार प्रदान गरिँदै आएको छ। यसैगरी एनभीए अवार्डमा पनि महिलापुरुष दुवैले समान पुरस्कार पाउँछन्, चन्द भन्छन्, यसरी पुरस्कार राशिदेखि सेवासुविधासम्म पनि समान रूपमा प्रदान गर्दै आएको छ। पुरुषका प्रतियोगिता पनि बढाउनुपर्ने माग आउने गरेको दाबी उनी गर्छन्। फुटबल, क्रिकेट, भलिबलमा महिलाको सहभागिता बढे पनि पौडी, ब्याडमिन्टन, बास्केटबल, कुस्ती, भारोत्तोलन, एथलेटिक्सजस्ता खेलमा पुरुषको तुलनामा निकै कम छ। शारीरिक तथा सामाजिक कारण पनि महिला खेलकुदमा लाग्न हिचकिचाउने गरेका छन्। राष्ट्रिय तथा अन्तर्राष्ट्रिय खेलाडी संघका अध्यक्ष श्रेष्ठ पुरुषसँगै महिला खेलाडीको सहभागिता पनि बढ्न थालेको बताउँछन्। अहिले पहिलेजस्तो अवस्था छैन। १३औं दक्षिण एसियाली खेलकुदमा महिला खेलाडीले गरेको प्रदर्शन र उनीहरूको सफलताले खेलकुदप्रति चासो निकै बढेको छ, श्रेष्ठ भन्छन्, पछिल्लो समय जुनसुकै खेलमा पुरुषको तुलनामा महिलालाई राम्रो अवसर पनि छ। ००० विश्व खेलकुदमै छ भेदभाव विश्वका चर्चित प्रतियोगिताका लागि पुरुष खेलाडी करोडौं डलरमा किनबेच भइरहेका हुन्छन्। तर, महिला खेलाडीको पारिश्रमिकको चर्चा हुँदैन। किनभने, महिलाले पुरुषको तुलनामा कम मात्रै पारिश्रमिक पाउँछन्। संयुक्त राष्ट्रसंघअन्तर्गत यूएन वुमनको अध्ययनले विश्वका ठूला अन्तर्राष्ट्रिय प्रतियोगितामा महिलालाई दिइने पुरस्कार राशिमा भेदभाव हुने गरेको देखाएको छ। वुमन्स स्पोर्टस् विकको एक सर्भेले पुरुषको तुलनामा महिलालाई दिइने पुरस्कार राशि निकै कम हुने गरेको देखाएको हो। सर्वेक्षणअनुसार चर्चित र ठूला खेलमध्ये फुटबल, क्रिकेट र गल्फमा महिलाले पाउने पुरस्कार राशि निकै कम देखिएको छ। पछिल्लो तीन वर्ष अवधिमा गरिएको अध्ययनमा पुरुषको तुलनामा फुटबल, क्रिकेट र गल्फ खेलमा महिलालाई दिइने रकम निकै कम छ। ८३ प्रतिशत खेलमा भने पुरस्कार राशि समान देखिएको उक्त संस्थाले जनाएको छ। पछिल्लो अध्ययनअनुसार स्की, डाइभिङ, डार्ट, स्नुकर, साइक्लिङजस्ता प्रतियोगितामा महिलाले पनि समान पुरस्कार पाउने गरेका छन्। फोब्र्सले सन् २०२० मा जारी गरेको सर्वाधिक कमाउने खेलाडीको सूचीमा पुरुष खेलाडीको बर्चश्व रह्यो। जसमा ५० खेलाडीमध्ये एक जना मात्र महिला सूचीमा अटाइन्। जापानी टेनिस स्टार नाओमी ओसाका सूचीको २९औं स्थानमा परेकी थिइन्। बीबीसीले नै सन् २०१४ मा ६८ खेलमा आधारित भएर महिला र पुरुषले पाउने पुरस्कार रकमबारे सर्वेक्षण गरेको थियो। उक्त अध्ययनले महिलाको तुलनामा पुरुषले पाउने पुरस्कार ३० प्रतिशले बढी भएको देखाएको थियो। केही समयअघि ४४ खेलमा आधारित भएर गरिएको अर्को अध्ययनमा पुरस्कार रकम ३५ प्रतिशत खेलमा मात्र समान पाइएको थियो। महिला विश्वकप क्रिकेट र विश्वकप फुटबलमा पुरुष र महिलाले पाउने पुरस्कारमै विभेद पाइएको छ। क्रिकेटमा पुरुष टोलीभन्दा महिलाले पाउने पुरस्कार रकम ज्यादै कम छ। अन्तर्राष्ट्रिय क्रिकेट परिषद् (आईसीसी) महिला कमिटीले सन् २०३२ सम्ममा महिलालाई पुरुषसरह पुरस्कारको व्यवस्था गर्ने प्रतिबद्धता जनाएको छ। गल्फमा महिलाले पाउने रकम आकर्षक भए पनि पुरुषको अनुपातमा कम छ। टेनिसमा भने सन् १९७३ को यूएस ओपनदेखि समान पुरस्कार प्रदान गरिँदै आएको छ। सन् २०१९ मा यूएन वुमनको बैठकमा अर्जेन्टिनी फुटबलर लियोनल मेसीको वार्षिक आम्दानीबारे चर्चा भएको थियो। विश्वका उत्कृष्ट सात फुटबल लिगमा खेल्ने १ हजार ६ सय ९३ महिलाको कुल आम्दानीभन्दा मेसीको आम्दानी झन्डै दोब्बर रहेको तथ्यांक यूएन वुमनले सार्वजनिक गरेको थियो। अमेरिकी महिला फुटबल टोलीकी कप्तान मेगान रापिनोइले केही समयअघि ह्वाइट हाउसको निमन्त्रणालाई अस्वीकार गरेर समानताको आवाज बुलन्द पारेकी थिइन्। उनले इक्वल पेको मुद्दा उठाउँदै आएकी छन्। सर्वेक्षणअनुसार खेलकुदमा महिलाको सहभागिता ४० प्रतिशत छ। तर, सन् २०२० सम्म पनि ओलम्पिक र विश्वकपजस्ता बृहत् प्रतियोगितामा महिला र पुरुषको समाचारमै विभेद पाइएको छ। पुरुषको तुलनामा महिला खेलाडीले मिडियामा चार प्रतिशत मात्रै स्थान पाउने गरेका छन्।"
