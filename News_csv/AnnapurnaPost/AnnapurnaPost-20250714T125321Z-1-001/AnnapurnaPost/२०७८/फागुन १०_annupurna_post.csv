शीर्षक,विवरण
"परपुरुषसँग मिलेर पत्नीले गरिन् हत्या, शरीर टुक्राटुक्रा पारेर शव व्यवस्थापन","विराटनगर : सुनसरीको धरानस्थित जंगलमा अलगअलग जेब्रा झोलाभित्र शवका टुक्रा फेला परेका पुरुषको हत्या आफ्नै कान्छी पत्नी (श्रीमती)ले परपुरुषसँग मिलेर गरेको खुलेको छ। झापाको दमक नगरपालिका५ ठेगाना भएका ४३ वर्षीय दिनेश सिग्देलको हत्या उनकी कान्छी पत्नी ३० वर्षीया अनिता केसीको योजनामा भएको पत्ता लागेको हो। सुनसरी प्रहरी प्रमुख एसपी सञ्जयसिंह थापाका अनुसार हत्यामा संलग्न अनिता र उनका प्रेमी विराटनगर महानगरपालिका४ इक्राहीका २९ वर्षीय सरोज भण्डारीलाई पक्राउ गरिसकिएको छ। पक्राउ परेकाविरुद्ध कर्तव्य ज्यान मुद्दा चलाउन अदालतबाट मंगलबार म्याद थप गरेर घटनाको बाँकी अनुसन्धान अघि बढाइएको जानकारी थापाले दिए। वीभत्स तरिकाले हत्या गरेपछि शरीरलाई टुक्राटुक्रा बनाउँदै जेब्रा झोलाभित्र प्याक गरेर सुनसरीको धरान उपमहानगरपालिका४ स्थित धरानभेडेटार सडक खण्डको जंगलमा फ्यालिएको अवस्थामा एक साताअघि दिनेशको शव भेटिएको थियो। घाँटीभन्दामाथि टाउकाको भाग र तिघ्रामुनिको दाहिने खुट्टा प्याक गरेर फ्यालिएको एउटा झोला गत बुधबार भेटिएको हो। भोलिपल्ट अर्थात बिहीबार करीब १ किलोमिटरमाथि जीउसहितका अन्य अंगहरु प्याक गरिएको अर्को झोला पनि भेटियो। घटनास्थल धरान बजारबाट लगभग ७८ किलोमिटर उत्तरमा पर्छ। कुहिएर दुर्गन्ध फैलिएको अवस्थामा भेटिएको शवको पहिचान तत्काल खुलेन। सोमबार साँझ पहिचान खुलेपछि प्रहरी हत्यारासम्म पुग्न सफल भएको हो। घटनालाई निस्कर्षमा पुर्याउनका लागि इलाका प्रहरी कार्यालय धरान, जिल्ला प्रहरी कार्यालय सुनसरी, संघीय इकाई प्रहरी कार्यालय धरान र प्रदेश १ प्रहरी कार्यालय विराटनगरबाट संयुक्त टोली परिचालन गरिएको थियो। एसपी थापाका अनुसार दिनेश अघिल्लो वर्ष पुसमा वैदेशिक रोजगारीका लागि बहराईन गएको खुलेको छ। स्वास्थ्यमा समस्या भएर कम्पनीले विदा दिएपछि उनी गत पुस २० गते नेपाल फर्किएको उनले बताए। काठमाडौं आएको भोलिपल्ट विराटनगर आएपछि कान्छी पत्नीसँग उनको भेट भयो। त्यो रात दुवै जना विराटनगरकै फेमिली होटल एन्ड लजमा बसे। प्रहरीका अनुसार डेरा खोजेर कान्छी पत्नीलाई विराटनगर३ पिपल चोकमा राखेर उनी बहराईन गएका थिए। होटलबाट पुस २२ गते बिहान दिनेश कान्छी पत्नीको डेरा घरको कोठामा आए। त्यही दिन साँझतिर कोठामै गलबन्दीले घाँटी कसेर अनिता र सरोजले दिनेशको हत्या गरेको प्रहरीको प्रारम्भिक अनुसन्धानबाट खुलेको छ। एसपी थापाका अनुसार विदेशबाट आएर भेट भएको भोलिपल्टै अनिताले आफ्ना प्रेमीसँग मिलेर पति दिनेशको हत्या गरेको पत्ता लागेको छ। हत्या गरेपछि रातभर शव कोठामै राखेछन्, उनले भने, भोलिपल्ट अर्थात पुस २३ गते हत्या गरिएकै कोठामा टुक्राटुक्र बनाएपछि टाउको र खुट्टाको भाग जेब्रा झोलामा प्याक गर्दै टेम्पोमा राखी धरानको जंगलमा पुयाएर फ्यालेछन्। कोठामै छाडिएको शरीरको अरु भाग भोलिपल्ट व्यवस्थापन गरेको पाइयो। थापाका अनुसार टाउको र हातको भाग धरानको जंगलमा व्यवस्थापन गरेपछि अनिता र सरोज धनकुटाको भेडेटार गएर एक रात बसेको खुलेको छ। उनीहरु भेडेटारबाट भोलिपल्ट अर्थात पुस २४ गते विराटनगर फर्किएको जानकारी थापाले दिए। उनका अनुसार भेडेटारबाट फर्किएपछि उनीहरुले कोठामै छाडेको शरीरको अरु भाग लगेर त्यही जंगलमा व्यवस्थापन गरेका हुन्। शव लैजान प्रयोग गरिएको टेम्पोको नम्बर भने खुलेको छैन। हत्या गरेपछि खुकुरी र आल्मुनीयम एवं रड काट्न प्रयोग गरिने ग्रेन्डर मेसिन किनेर काट्दै शवलाई टुक्रा पारिएको पाइएको एसपी थापाले बताए। पति विदेशमा भएका बेला सरोजसँग अनिताको प्रेम बसेछ। फर्किएर आएपछि प्रेममा बाधक बन्ने देखेर योजनावद्ध तरिकाले दुवै जनाले हत्या गरेको पाइयो, एसपी थापा भन्छन्, शव एक रात कोठामै राखिएको रहेछ। भोलिपल्ट काटेर टुक्राटुक्रा बनाउँदै जंगलमा लगेर व्यवस्थापन गरेको खुल्यो। उनका अनुसार गत दसैंदेखि अनिता र सरोज प्रेम सम्बन्धमा रहेका थिए। सुनसरी प्रकाशपुर माइती भएकी अनितासँग दिनेशको १० वर्षअघि प्रेम विवाह भएकोे उनले बताए। कान्छी पत्नीतर्फ दिनेशकी ७ वर्षकी छोरी छन्। अनितासँग प्रेममा परेका सरोजको पनि पत्नीसँग घरवार बिग्रिएको पाइएको छ। प्रहरीका अनुसार पत्नीसँग सम्बन्ध विच्छेदको प्रक्रियामा रहेका उनी अनितासँग गत दसैंदेखि नियमितजसो बस्न थालेको खुल्यो। अनिताले भने सरोजसँगको प्रेम सम्बन्ध थाहा पाएपछि दिनेशले मदिरा सेवन गरेर आफूमाथि कुटपिट गरेका कारण हत्या गरेको प्रहरीलाई बताएकी छन्। इलामको बाँझो घर भएका दिनेश केही समयअघि परिवारसहित दमक बसाइँ सरेको प्रहरीले जनाएको छ। प्रहरीका अनुसार २२ वर्षअघि बिहे गरेकी जेठी पत्नी निर्मला सिग्देल भने छोराछोरीसहित झापाको झिलझिलेमा बस्दै आएकी थिइन्। जेठी पत्नीतर्फ दिनेशका दुई छोरा र दुई छोरी रहेको जानकारी प्रहरीले दिएको छ। विदेशबाट फर्किएपछि जेठी श्रीमतीसँग फोनमा सम्पर्क भएको तर भेट नभएको पाइएको एसपी थापाले बताए। झोलामा शव भेटिएपछि तत्काल पहिचान खुलेन। सबैतिरबाट प्रमाण संकलन गर्दै पहिचान खुलाउन सकिएका कारण प्रहरी हत्यारासम्म पुग्न सफल भयो, उनले भने, चुनौती बनेर आएको घटनालाई निस्कर्षमा पुर्याउन सक्नु प्रहरीका लागि ठूलो उपलब्धि हो। सम्बन्धमा रहेका परपुरुषसँग मिलेर कान्छी पत्नीले वैदेशिक रोजगारीबाट फर्किएका पुरुषको हत्या गरेको पाइयो। थापाले घटनाको अनुसन्धान गर्दै शवको सनाखत र घटनाको वास्तविकता पत्ता लगाउनका लागि स्केच बनाउने, मुलुकभरका प्रहरी कार्यालयमा हुलिया परिपत्र गर्ने लगायतका धेरै मिहीनेत प्रहरीले गर्नु परेको जानकारी दिए।"
"युरोपेली मुलुकमा नेपाली कामदार माग, छिट्टै निर्णय लिने श्रममन्त्री श्रेष्ठको भनाइ","काठमाडौं : श्रम, रोजगार तथा सामाजिक सुरक्षामन्त्री कृष्णकुमार (किसान) श्रेष्ठसँग स्थानीय तहका प्रमुखहरुले मौसमी कामदार विदेश पठाउँदा हुने अवसर र चुनौतीबारे छलफल गरेका छन् । मन्त्रालयमा आज भएको छलफलमा स्थानीय तहका प्रमुखहरुले कोरियाका कम्पनीहरुले आफ्नो क्षेत्रका युवालाई मौसमी कामदारका रुपमा लैजान प्रस्ताव गरेको भन्दै त्यसको अवसर र चुनौतीबारे मन्त्री श्रेष्ठसँग चासो राखेका हुन् । जवाफमा मन्त्री श्रेष्ठले सरकारी प्रक्रियाभन्दा बाहिरबाट सम्झौता गरी कोरिया कामदार पठाउन नहुने बताए । कोरियामा कामदार आपूर्तिबारे कोरिया र नेपाल सरकारबीच सरकारी स्तरको समझदारी भएको स्मरण गराउँदै मन्त्री श्रेष्ठले मौसमी कामदार पठाउन पनि सरकारीस्तरबाट टुङ्गो लगाउनुपर्ने बताए । साथै उनले मौसमी कामदार पठाउँदा कामदारलाई भविष्यमा कुनै समस्यामा परे कोरिया सरकार जिम्मेवार नबन्ने हुनाले उद्धार र सहयोग गर्न असहज हुने बताए । दक्षिण कोरिया, जापान, क्यानडासहित विभिन्न युरोपेली मुलुकका कम्पनीबाट पनि मौसमी कामदारको माग भएकोले त्यसबारे निर्णय लिन कार्यदलस्तरमा तयारी गरिने उनले बताए । हाल सरकारले वैदेशिक रोजगारीमा मौसमी रुपमा जान श्रम स्वीकृति दिने गरेको छैन । स्थानीय तहका प्रमुखहरुले भगिनी सम्वन्ध स्थापना गरी आफ्ना क्षेत्रका युवालाई कोरियालगायत देशमा कसरी पठाउन सकिन्न भन्नेबारेमा छलफल गरेका थिए । छलफलमा ब्यास नगरपालिका तनहुँका प्रमुख बैकुण्ठ अर्याल, चन्द्रागिरी नगरपालिका प्रमुख घनश्याम गिरी, कमलामाइ नगरपालिका प्रमुख खड्गबहादुर खत्री, तिलोत्तमा नगरपालिका प्रमुख बासुदेव घिमिरेलगायत थिए । छलफलमा मन्त्रालयका सचिव एकनारायण अर्याल र वैदेशिक रोजगार विभागका महानिर्देशक शेषनारायण पौडेलले पनि आफ्नो विचार राखेका थिए ।"
"एमसीसी सम्झौता असमान छ, नेपाल अमेरिकाको अधिनस्थ हुने खतरा छ : वामदेव गौतम","काठमाडौं : पार्टी एकता राष्ट्रिय अभियानका संयोजक एवं राष्ट्रियसभा सदस्य वामदेव गौतमले अमेरिकी सहायता परियोजना एमसीसी सम्झौता असमान रहेको बताएका छन् । मंगलबार विज्ञप्ति जारी गर्दै गौतम एमसीसी सम्झौतामा नेपाललाई सबै हिसाबले अपमानित हुनेगरी तल पारिएको, परियोजनामा नेपालको लगानीलाई मूल्यहीन बनाइएको र सबै विषयमा एमसीसीलाई अग्राधिकार दिइएको भन्दै नेपाल अमेरिकाको अधिनस्थ हुनुपर्ने खतरा उत्पन्न भएको उल्लेख गरेका छन् । नेपालको राष्ट्रियता, सार्वभौमिकता र स्वाधीनतामै गम्भीर आँच पुग्ने गरी, असलग्न परराष्ट्र नीतिकोसमेत धज्जी उडाउने गरी एमसीसी परियोजना ल्याइएको उनको ठहर छ । यस्तो खतरनाक विषयलाई आँखा चिम्लेर संविधानलाई बेवास्ता गर्दै हस्ताक्षर गर्ने व्यक्तिलाई अहिले नसकिए पनि कुनै दिन नेपाली जनताले कारबाही गरेर छोड्ने गौतमले उल्लेख गरेका छन् । टोपी हातले समाउँदै एमसीसीलाई सकी नसकी बोक्न जाने र नेपालमा ल्याएर पशुपतिनाथलाई पूजा गरे जस्तै पवित्र काम ठान्ने तथा आफूलाई परमपिता मान्नेहरूले नेपाली जनतालाई बुझिने गरी जबाफ दिनुपर्छ । यो सम्झौताले ७४ वर्ष पहिलेदेखि अविच्छिन्न मित्रता रहेको संयुक्त राज्य अमेरिकासँग नेपालको सम्बन्धमा केही तल माथि पर्यो भने यसको सम्पूर्ण दोष आफूलाई चुकेल्या ठान्ने खलनायकहरूले नै बोक्नु पर्नेछ, गौतमले चेतावनी दिएका छन् । जनचाहना विपरीत एमसीसीमा प्रधानमन्त्री शेरबहादुर देउवा र एमाले अध्यक्ष केपी शर्मा ओली खुलेर लागेको भन्दै गौतमले उनीहरुलाई जनताले दण्डित गर्नुपर्ने पनि उल्लेख गरेका छन् । उनले एमसीसी फिर्ता लैजान अमेरिकालाई पुन आग्रह गरेका छन् । मैले यसभन्दा पहिले पनि एमसीसी परियोजना फिर्ता लैजान अमेरिकी सरकारलाई विज्ञप्तिमार्फत अनुरोध गरेको थिएँ । तर हुन सकेन । म फेरि पनि अमेरिकी सरकारलाई विनम्रतापूर्वक यो परियोजना फिर्ता लैजान अनुरोध गर्दछु, उनले भनेका छन् । एमसीसी फिर्ता लगे अमेरिका र नेपालबीचको अभूतपूर्व मित्रतापूर्ण सम्बन्धलाई अझ प्रगाढ र सुमधुर बनाउन सहयोग मिल्ने वामदेवको विश्वास छ ।"
युक्रेनरुस युद्धको विपक्षमा,"छिमेकी देश युक्रेन उत्तर एटलान्टिक सन्धि संगठन (नेटो) को सदस्य बन्ने कुरा संसारकै सबैभन्दा धेरै क्षेत्रफल ओगटेको राष्ट्र रुसलाई पचेको छैन। झन् युरोपेली संघ (ईयू) को सदस्य बन्ने कुरा पनि उसका लागि टाउको दुखाइ बनेको छ। साँध जोडिएको छिमेकीले अन्त मितेरी गाँस्न र सम्बन्ध बढाइरहेको निको नलागेपछि युक्रेनको सीमा क्षेत्रमा केही समयअघि रुसले लाख सेना परिचालन गर्यो। सेना परिचालन भनेको हक्काँहक्काँ गर्दै लडाइँको निम्तो दिनु थियो। रुसको त्यस्तो कदमका विरुद्ध पश्चिमा र खासगरी अमेरिकाले आपत्ति मात्रै जनाएको छैन, युक्रेनका पक्षमा धुवाँधार लबिङ गरिरहेको छ। खासमा अहिले रुस र युक्रेनबीच उत्पन्न समस्या रुस र अमेरिकी द्वन्द्वको चरमोत्कर्ष प्रतीत भइरहेको छ। शक्ति राष्ट्रबीचको टकरावलाई धेरैले दोस्रो शीतयुद्ध पनि भनेका छन् भने कतिपयले तेस्रो विश्वयुद्धको पूर्वझलकका रूपमा पनि व्याख्या गरेका छन्। विश्वका थुप्रै राष्ट्रबाट चिन्ता र चासो प्रकट भइरहँदा रुस भने युक्रेनमा हमला गर्ने कुनै योजना नरहेको बताउँछ। दिनप्रतिदिन आफ्नो योजनामा अघि बढ्न रोकिएको पनि छैन। मंगलबार मात्रै रसियाली राष्ट्रपति भ्लादिमिर पुटिनले युक्रेनका २ प्रदेश डोनेट्स्क र लुहान्स्कलाई स्वतन्त्र मुलुकको मान्यता दिएका छन्। ती प्रदेशका रुस समर्थक पृथकतावादीहरू संघर्षरत छन्। ती प्रदेशले पहिल्यै आफूहरूलाई क्रमशः जनगणतन्त्र डोनेट्स्क र जनगणतन्त्र लुहान्स्कको स्वघोषणा गरेकै थिए। युक्रेनी राष्ट्रपति भ्लादिमिर जेलेन्सकीले पुटिनको घोषणाबाट नडराएको त बताएका छन्। तर, त्यहाँ शान्ति स्थापनाका लागि सेना परिचालन गर्ने सार्वजनिक गरेका छन्। त्यसले तनाव झन् बढ्दै गएको प्रष्ट्याएको छ। रुसले सन् २०१४ मा क्रिमिया प्रान्त युक्रेनबाट टुक्र्याएर आफूसँग गाभेको थियो। त्यसअघि सन् २००८ मा जर्जियामाथि आक्रमण गरी त्यसका २ प्रदेश आफूमा गाभेको थियो। युक्रेनलाई टुक्राटुक्रा पार्दै आफूमा गाभ्दै लैजाने र उसको अस्तित्व नामेट पार्ने गरी रुस साम्राज्यवादीका रूपमा देखा परेको प्रतीत हुन्छ। अहिले विश्व आकाशमा मडारिएको अशान्तिको बादल रुसयुक्रेन तनाव मात्रै होइन। अमेरिकारुस तनावको बादल पनि सँगै मडारिरहेको छ। रुसले उसको छिमेकी देश युक्रेनमाथि हमला गर्ने भयको आतंक अहिले सर्वत्र छ। र, त्यही बहानामा अमेरिकाले रुसमाथि आक्रमण गर्ने र विश्व युद्ध मच्चिने आशंका उत्पन्न भएको छ। युद्धमा राष्ट्रहरू होमिँदा हुने आर्थिक क्षतिको आकलन गर्नै सकिन्न, अनि त्यसले निम्त्याउने गरिबी, भोकमरी र अनिकाल मात्रै होइन नरसंहारकै अड्कल गरिसाध्य हुँदैन। विगतका युद्धको विभीषिका मानव सभ्यताका कलंक थिए। अब त्यस्तो कहिल्यै नहोस्। एउटा सार्वभौम राष्ट्रको अस्तित्वलाई छिमेकीले नस्वीकार्ने सैन्यशक्तिद्वारा धावा बोल्ने परिपाटी विश्वको जुनसुकै कुनामा छ। त्यसको बाछिटा धेरैतिर देखिन सक्छ। तसर्थ हामी नेपाली कुनै पनि राष्ट्रको अस्तित्वको सवालमा उसको भौगोलिक अखण्डता र राष्ट्रिय स्वाधीनताका पक्षमा हुनुपर्छ। हुन्छौं। आक्रमण एउटा राष्ट्रले अर्काेलाई गर्नु दुईपक्षीय मामिला मात्रै होइन, यससँग सम्बन्ध र अर्थ राख्ने कुरा धेरै छन्। रुसले युक्रेनमाथि हमला गर्नुलाई ऊमाथि दबदबा गर्नु मात्रै नभई हिजो सोभियत संघबाट टुक्रिएर बनेका दर्जनभन्दा बेसी राष्ट्र, सिंगो युरोप मात्रै होइन सिंगो पृथ्वीसँग सरोकारको विषय हो। युद्ध कहिल्यै पनि मानवताको हितमा हुँदैन। युद्धमा कसैले विजय र पराजय युद्धरत पक्षको होइन त्यहाँ केवल मानवताको मात्रै हार हुन्छ। तसर्थ जुनसुकै बहानाको नरमेधी युद्ध रोक्नुको विकल्प हुँदैन। विकल्प हुन्छ त केवल शान्ति। अहिलेको तनावको अन्त्य गर्न सकिने भनेको वार्ता र कूटनीतिक पहल कदमीबाटै हो। यो मामिलामा रुस र अमेरिकाले शान्तिको प्रतिबद्धता गर्न जरुरी छ। अमेरिकालगायत पश्चिमा देशहरूले युक्रेनलाई नेटोतिर तानेर काखी च्याप्दै रुसमाथि भय सिर्जना नगर्ने र रुसले युक्रेनमाथि सैन्य बल परिचालन नगर्ने गर्नुको विकल्प छैन। विश्वका अरू राष्ट्रले उनीहरूलाई त्यसकै लागि प्रेरित गर्नुपर्छ।"
"कांग्रेस र एमालेको बालुवाटार वार्ता सकियो, एमसीसी पारित गर्नेबारे छलफल","काठमाडौं : सत्तारुढ नेपाली कांग्रेस र प्रमुख प्रतिपक्षी नेकपा एमालेको बैठक सकिएको छ । मंगलबार साँझ प्रधानमन्त्रीको सरकारी निवास बालुवाटार दुबै दलका नेताबीच अमेरिकी सहायता परियोजना एमसीसी र संसदको गतिरोध हटाउने विषयमा छलफल भएको हो । बैठकमा प्रधानमन्त्री एवं कांग्रेस सभापति शेरबहादुर देउवा, कांग्रेस उपसभापति पूर्णबहादुर खड्कालगायत सहभागी थिए । एमालेबाट अध्यक्ष केपी शर्मा ओली, वरिष्ठ उपाध्यक्ष ईश्वर पोखरेल, उपाध्यक्ष विष्णु पौडेल र उपमहासचिव विष्णु रिमाल सहभागी थिए । बैठकमा एमसीसी पारित गर्ने विषयमा विभिन्न विकल्पमा छलफल भएको नेताहरुले बताएका छन् । एमालेले अनौपचारिक रुपमा एमसीसी पारित गर्न सघाउन सहमत भएको कांग्रेसका एक नेताले बताए । एमसीसी सम्झौता प्रस्ताव छलफल तथा निर्णयार्थ प्रस्तुत हुँदा थोरै सांसद संसदमा पठाएर अवरोध कायमै राख्ने र सामान्य बहुमतबाट एमसीसी पारित गर्न सघाउने कुरामा एमाले सकारात्मक देखिएको छ, उनले अन्नपूर्णसँग भने । छलफलमा प्रधानमन्त्री देउवाले एमसीसी एमाले नेतृत्वकै सरकारले सदनमा दर्ता गराएको स्मरण गराउँदै पारित गर्ने दायित्व पनि भएकाले सहयोग गर्न आग्रह गरेका थिए । ती नेताकाअनुसार एमालेले भने आफ्नो माग सम्बोधन नभएसम्म अवरोध जारी राख्ने तर अवरोधका बीच पनि पारित हुने वातावरण बनाउने आश्वासन दिएको हो । एमालेले माधव नेपालसहित १४ सांसद पदमुक्त हुनुपर्ने, सभामुख अग्निप्रसाद सापकोटाले राजीनामा दिनुपर्ने माग गर्दै आएको छ । एमाले प्रचार विभाग उपप्रमुख विष्णु रिजालले पनि प्रधानमन्त्री देउवाले सत्तारुढ गठबन्धनभित्रबाटै आफ्नो सरकारलाई असहयोग भएकाले एमसीसी अनुमोदनमा सहयोगका लागि एमालेलाई आग्रह गरेको बताए । जवाफमा ओलीले आफ्नो पार्टीले विगत ६ महिनादेखि जायज मागहरु राखी सदनमा आवाज उठाइरहेको स्मरण गराउँदै ती मागहरु पूरा नभएसम्म अन्य कुनै पनि संसदीय प्रक्रियामा प्रवेश गर्न नसक्ने कुरा पुनः स्पष्ट पारेको रिजालले जानकारी दिए । बालुवाटार आउनुअघि अध्यक्ष ओलीले अमेरिकी राजदूत र्याण्डी बेरीसँग बालकोटमा भेटवार्ता गरेका थिए । सत्ता गठबन्धनका नेकपा माओवादी केन्द्र र नेकपा एकीकृत समाजवादीले एमसीसीको विपक्षमा मत दिने निर्णय गरेपछि प्रधानमन्त्री देउवाले प्रमुख प्रतिपक्षी एमालेसँग सम्वाद बढाएका हुन् । फागुन ८ गते संसदमा एमसीसी टेबल गरेको सरकारले फागुन १२ को बैठकमा छलफल अगाडि बढाउने तयारी गरेको छ । फागुन १६ गतेसम्म समयसीमा रहेको एमसीसीलाई त्यसअगावै निर्णयार्थ प्रस्तुत गरेर पारित गर्ने सरकारको तयारी छ ।"
एमसीसीको विपक्षमा मतदान गर्नेसँग सरकारमा सँगै बस्न मिल्दैन : गगन थापा,"चितवन : नेपाली कांग्रेसका महामन्त्री गगनकुमार थापाले अमेरिकी सहायता परियोजना एमसीसीको विपक्षमा मतदान गर्नेसँग सरकारमा सँगै बस्न नसकिने बताएका छन् । मंगलबार चितवनमा पत्रकारहरुसँग कुरा गर्दै थापाले एमसीसी ल्याउने प्रक्रियामा सबै दल र नेता संलग्न रहेको भन्दै अहिले दोहोरो चरित्र देखाउन नहुने बताए । उनले भने, एमसीसीमा सबै दलका नेताहरु संलग्न हुनुहुन्छ । कि त गम्भीर भुल गर्यौं । महाअपराध भयो भन्नुपर्यो । नत्र भने सरकारमा सँगै बस्न व्यवहारिक हिसाबले पनि मिल्दैन । हाम्रो नजरमा उहाँहरुले दोहोरो चरित्र देखाएको हुनुभयो । सँगै बस्ने अवस्था रहँदैन । सरकारकै प्रस्तावका विपक्षमा मतदान गर्नु अनैतिक र अव्यवहारिक हुने बताए । उनले सिंगो कांग्रेस एमसीसीको पक्षमा रहेको बताए ।"
नेपाललाई तेस्रो झट्का,काठमाडौँ : युएईविरुद्ध खेलिरहेको नेपाललाई तेस्रो झट्का पनि लागेको छ। युएईले दिएको १सय७६ रनको लक्ष्य पन्छ्याउने क्रममा नेपालका ब्याट्सम्यान कुशल भुर्तेल आउट भएका हुन्। ताजा अवस्थामा नेपाल २५ ओभर खेल्दै १४ रनमा रहेको छ। टस जितेर पहिले ब्याटिंग गरेको युएईले ७ विकेटको क्षतिमा २० ओभर खेल्दै १ सय ७५ रन जोडेको हो। नेपाललाई टी(२० विश्वकप खेल्न आजको खेल जित्नैपर्ने छ।
एमाले महोत्तरी अधिवेशन स्थगित,महोत्तरी : नेकपा एमालेको महोत्तरी अधिवेशन स्थगित भएको छ। आवश्यक गृहकार्य नभएको भन्दै आजबाट सुरु हुने भनिएको नेकपा एमालेको जिल्ला अधिवेशन स्थगित भएको हो। नेकपाका महोत्तरी अध्यक्ष टेकवहादुर वलम्पाकीका अनुसार पूर्व निर्धारित कार्यक्रम अनुसार आजदेखि सुरु हुने भनिएको अधिवेशन केही समयका लागि स्थगित भएको हो। यसबीचमा अधिवेशनका लागि आवश्यक गृहकार्य गरेर पुनः अधिवेशनको लागि नयाँ मिति घोषणा गरिने अध्यक्ष वलम्पाकीले जानकारी दिए। आन्तरिक कलहका कारण पटकपटक स्थगित बन्दै गएपछि महोत्तरीमा फागुन ११ गतेका लागि जिल्ला अधिवेशनको मिति तय गरिएको थियो। यता अधिवेशन हुन नदिन पार्टीभित्रका कतिपय नेताहरू लागिपरेको एक पक्षको आरोप छ। अधिवेशनको मिति निर्धारण भइसक्दा पनि प्रतिनिधि चयन गर्न नै अड्को थापेर अधिवेशन लम्ब्याउन लागिपरेको नेताहरूको आरोप छ।
नेपालका लागि अविनाशले लिए तेस्रो विकेट,काठमाडौँ : युएईविरुद्ध खेलिरहेको नेपाललाई तेश्रो सफलता पनि मिलेको छ। नेपालका अविनाश बोहराले युएईका ब्याट्सनम्यान मोहम्मद उसवानलाई आउट गरेका छन्। यसअघि पहिलो विकेट स्वरुप नेपालका जितेन्द्र मुखियाले युएईका चिराग सुरीलाई आउट गरेका हुन् भने सन्दिप लामिछानेले वृत्य अरविन्दलाईआउट गरेका हुन्। ताजा अवस्थामा १६१ ओभर खेल्दै युएई १३६ रनमा रहेको छ। युएईले टस जित्दै ब्याटिंग रोजेको हो।
नेपाललाई पहिलो ओभरमै झट्का,काठमाडौँ : युएईविरुद्ध खेलिरहेको नेपाललाई पहिलो ओभरमै झट्का लागेको छ। युएईले दिएको १सय७६ रनको लक्ष्य पन्छ्याउने क्रममा नेपालका ओपनर ब्याट्सम्यान आशिफ शेख आउट भएका हुन्। ताजा अवस्थामा नेपाल ३ बल खेल्दै ३ रनमा रहेको छ। टस जितेर पहिले ब्याटिंग गरेको युएईले ७ विकेटको क्षतिमा २० ओभर खेल्दै १ सय ७५ रन जोडेको हो। नेपाललाई टी२० विश्वकप खेल्न आजको खेल जित्नैपर्ने छ।
युएईविरुद्ध नेपाललाई १७६ रनको लक्ष्य,काठमाडौँ : युएईले नेपाललाई १ सय ७६ रनको लक्ष्य दिएको छ। टस जितेर पहिले ब्याटिंग गरेको युएईले २० ओभर खेल्दै ७ विकेटको क्षतिमा १७५ रन जोडेका हो। युएईका लागि मुहमद वासिमले ७० रनको अर्धशतकीय इनिङ्स खेले भने वत्य अरबिन्दले ४६ रन जोड्दा मुहमद उस्मानले १७ रन जोडे। नेपालका जितेन्द्र मुखिया र अविनाश बोहराले समान ३३ विकेट लिए। सन्दीप लामिछानेले १ विकेट लिए । टी२० विश्वकपमा छनोट हुने लक्ष्य बोकेको नेपालका लागि यस खेल महत्वपूर्ण रहेको छ । युएईले टस जित्दै ब्याटिंग रोजेको हो।
प्रदेश १ : सर्वदलीय बैठकले पनि टुंगो लगाएन नाम,"विराटनगर : प्रदेश १ को नामाकरणका विषयमा छलफल गर्न मंगलबार आह्वान गरिएको सर्वदलीय बैठक सकिएको छ। प्रदेशसभामा प्रतिनिधित्व गर्ने राजनैतिक दल सम्मिलित सर्वदलीय बैठक नामको टुंगो नलगाइकन सकिएको हो। विराटनगरस्थित मुख्यमन्त्री तथा मन्त्रिपरिषद्को कार्यालयमा बसेको बैठकमा दलहरुले आआफ्नै अडान दोहोयाएपछि नामको विषय टुंगोमा पुग्न सकेन। त्यसपछि प्रदेशको नामाकरणको विषय चाँडै टुंगोमा पुयाउन सबै पक्ष गम्भीर भएर लाग्ने प्रतिवद्धतासहित सर्वदलीय बैठक स्थगित भयो। नामको विषय टुंगोमा पुयाउनलाई प्रदेश मन्त्रिपरिषद् बैठकले गत माघ १६ गते तत्कालीन सामाजिक विकास तथा हालका स्वास्थ्य मन्त्री जयराम यादवलाई समन्वय एवं सहजीकरणको जिम्मा दिएको थियो। यादव नेतृत्वको समन्वय एवं सहजीकरण समितिले बोलाएको सर्वदलीय बैठकले नामका बारेमा कुनै निस्कर्ष दिन सकेन। प्रदेश सरकारले भने फागुन १५ गते बोलाइएको प्रदेशसभा बैठकमा नामको विषय टुंगो लगाउने तयारी थालेको छ। बैठकमा मुख्यमन्त्री राजेन्द्रकुमार राईले अझै प्रदेशको नाम यकिन नहुनु लाजमर्दो विषय भएको बताएका छन्। काममा ढिलाइ हुँदा जनताको विश्वास गुम्ने खतरा रहेको उनको भनाइ छ। अब संसदको दुईवटा मात्रै अधिवेशन बाँकी रहेकाले प्रदेशको नाम राख्न पाउने मौका नगुमाउन राईले सबैमा आग्रह गरेका छन्। मिश्रित पहिचानका आधारमा नाम टुंगो लगाउनुपर्नेतर्फ संकेत गर्दै उनले भने, सबै दलले लचकता अपनाएर प्रस्तुत हुनुपर्छ। आआफ्नो ठाउँबाट सबैले दायित्व पूरा गर्नुपर्छ। किराँत सभ्यताको पहिचान झल्कने गरी प्रदेशको नाम राख्ने तयारी राईको रहेको स्रोतले बतायो। तर उनले सर्वदलीय सहमति जुटाउन भने सकिरहेका छैनन्। नाम राख्ने महत्वपूर्ण अवसर हुँदा पनि यसअघिका दुईवटा सरकारले काम नगरेको आरोप लगाउँदै आएका राई अहिले आएर नामाकरणको विषयमा आफैं अप्ठेरोमा परेका छन्। स्रोतका अनुसार कांग्रेस र एमाले कोसी प्रदेश नाम प्रस्ताव भए सहमत हुने अवस्थामा छन्। तर राई नामको अगाडि किराँत राख्नुपर्ने लाइनमा छन्। सत्तारुढ जनता समाजवादी पार्टी (जसपा)ले पहिचानका आधारमा नामांकनको विषय टुंगिनुपर्ने अडान राखेको छ। किराँत लिम्बुवान मधेस शेपालुङ नाम राख्नुपर्ने जसपाको माग छ। जसपाले मंगलबार विज्ञप्ति नै जारी गरेर मौलिक सभ्यता, ऐतिहासिकता र राजनैतिक पृष्ठभूमिको आधारमा नाम राख्नुपर्ने विषय उठान गरेको हो। त्यही कुरा सर्वदलीय बैठकमा जसपा संसदीय दलका नेतासमेत रहेका मन्त्री जयराम यादवले प्रस्तुत गरेका थिए। सरकारमै सहभागी अर्को दल संघीय लोकतान्त्रिक राष्ट्रिय मञ्चले पनि पहिचानलाई प्राथमिकता दिनुपर्ने बताएको छ। मञ्चले यस अघि लिम्बुवानकिराँत प्रदेश नाम राख्न मुख्यमन्त्रीलाई राईलाई ध्यानाकर्षण गराएको थियो। सांसद विष्णुमाया तुम्बाहाम्फेले मंगलबारको बैठकमा आफूहरू अडानबाट पछि नहट्ने बताइन्। माओवादी केन्द्रले पनि मञ्चको जस्तै पहिचानलाई प्राथमिकता दिएको छ। प्रदेशको नामाकरणको विषयमा आफूहरू गम्भीर भएर लागीपर्ने नेपाली कांग्रेस संसदीय दलका नेता राजीव कोइरालाले बताए। सबै प्रदेश सांसद तथा १४ वटै जिल्लाको पार्टी नेतृत्वसँग छलफल गरेर निर्णयमा पुगिने उनको भनाइ छ। प्रमुख प्रतिपक्षी दल एमालेले भने नामको प्रस्ताव सरकारले सदनमा ल्याउनुपर्ने उल्लेख गरेको छ। प्रदेश सांसद तथा एमाले प्रदेश १ का अध्यक्ष तुलसीप्रसाद न्यौपानेले गठबन्धनको तर्फबाट कुरा आएपछि आफ्नो दलले आधिकारिक धारणा सार्वजनिक गर्ने बताए। उनले एमाले पेलेर या ठेलेर जाने भएको भए दुई तिहाको सरकार भएका बेला प्रदेशको नाम टुंगोमा पुयाउने दाबी गरे। हामी पेलेर र ठेलेर जाने मुडमा थिएनौँ। नत्र प्रदेशले पहिल्यै नाम पाइसक्थ्यो, उनले भने, सहमतिका आधारमा नामको विषय टुंगो लगाउनुपर्छ भन्ने हाम्रो अडान हो। साझा प्रस्ताव ल्याउने भए छलफल गर्न एमाले तयार छ। न्यौपानेले कोहीसँग पनि विमति नराखिकन साझारूपमा नामको विषयलाई छलफलमा ल्याउनुपर्छ भन्ने पक्षमा एमाले रहेको बताए।"
एमसीसी आन्दोलनमा प्रहरी जोगाउने जानकी श्रेष्ठको बुटिक पसललाई क्षतिपूर्ति दिइने,"काठमाडौं : अमेरिकी सहायता परियोजना एमसीसी (मिलिनियम च्यालेञ्ज कर्पोरेसन) सम्झौताविरुद्धको आन्दोलनमा प्रहरी जोगाउँदा तोडफोडमा परेको पसललाई क्षतिपूर्ति दिन गृह मन्त्रालयमा सिफारिस गरिने भएको छ । फागुन ८ गते एमसीसी संसदमा टेबल भएको दिन प्रदर्शनकारीले लखेटेपछि प्रहरी बुद्धनगरस्थित जानकी श्रेष्ठको बुटिक पसलभित्र छिरेका थिए । त्यसक्रममा आन्दोलनकारीले उनको पसलमा तोडफोड गरेका थिए । तोडफोडबाट क्षतिग्रस्त पसलमा मंगलबार काठमाडौंका प्रमुख जिल्ला अधिकारी गोविन्द रिजाल, काठमाडौं प्रहरी प्रमुख एसएसपी सुदीप गिरीसहितको टोली पुगेर जानकारी लिएका छन् । प्रहरी जानकीको बुटिकमा पसेको भन्दै आन्दोलनकारीले तोडफोड गरेका थिए । पसल तोडफोड भएपछि के गर्ने, कसो गर्ने ? भन्ने भेउ पाउन नसकेको तर, प्रजिअ अधिकारी र एसएसपी गिरी आएर निरीक्षण गरेपछि थोरै भए पनि राहत महसुस भएको जानकीले बताइन् । उनले अझै पनि आन्दोलनकारीले आफूलाई टर्चर दिने गरेको सरकारी अधिकारीहरूसँग बताइन् । प्रजिअ अधिकारी र एसएसपी गिरीले आफ्नो ज्यान जोखिममा राखेर प्रहरी जोगाएकोमा जानकीलाई धन्यवाद दिए । एसएसपी गिरीले प्रहरीलाई कहाँ राखेर जोगाएको भनेर जिज्ञासा राखेका थिए । जवाफमा जानकीले पुलिसभित्र छिरेपछि आन्दोलनकारीले सटर खोलेर सिसा फुटाउन थालेपछि पछाडितर्फको गोदाममा लगेर लुकाएको बताइन् । उनले ६ जना प्रहरीलाई आफूले लुकाएर बचाएको जानकारी गराइन् । आफूले प्रहरीको ज्यान जोगाउन पाएकोमा गर्व लागेको उनको भनाइ थियो । एसएसपी गिरी र काठमाडौंका प्रजिअ रिजालले जानकीलाई तोडफोड भएको पसलको क्षतिपूर्तिका लागि गृह मन्त्रालयमा प्रस्ताव गर्ने आश्वासन दिए । सीडीओ रिजालले भने, प्रहरीले उठाएको पसलको मुचुल्का अनुरुप हामीले गृह मन्त्रालयसँग क्षतिपूर्तिका लागि प्रस्ताव गर्छौं ।"
नेपालकाे चाैथाे विकेट पतन,काठमाडौँ : युएईविरुद्ध खेलिरहेको नेपालको चौथो विकेट पनि पतन भएको छ। युएईले दिएको १सय७६ रनको लक्ष्य पन्छ्याउने क्रममा नेपालका ब्याट्सम्यान आरिफ शेख आउट भएका हुन्। ताजा अवस्थामा नेपाल ७१ ओभर खेल्दै ५० रनमा रहेको छ। टस जितेर पहिले ब्याटिंग गरेको युएईले ७ विकेटको क्षतिमा २० ओभर खेल्दै १ सय ७५ रन जोडेको हो। नेपाललाई टी२० विश्वकप खेल्न आजको खेल जित्नैपर्ने दबाब रहेकोछ।
एमसीसी आन्दोलनमा ओली चढेको गाडीमा आक्रमण गर्नेमाथि गृहले थाल्यो छानविन,"काठमाडौं : सरकारले अमेरिकी सहायता परियोजना एमसीसी सम्झौता विरुद्धको आन्दोलनमा हिंसात्मक कार्यमा संलग्न व्यक्तिहरुमाथि छानविन थालेको छ । फागुन ८ गते एमसीसी संसदमा टेबल हुने दिन सांसदहरुको आवागमनमा अवरोध गर्ने र पूर्वप्रधानमन्त्री तथा प्रतिपक्षी दलका नेता केपी शर्मा ओली चढेको गाडीमाथि आक्रमण गर्नेमाथि छानविन भइरहेको गृह मन्त्रालयले जनाएको छ । गृहका प्रवक्ता फणिन्द्रमणि पोखरेलद्वार मंगलबार जारी विज्ञप्तिमा भनिएको छ, केही समूहबाट सडकमा प्रदर्शनका नाममा फागुन ८ गते आफ्नो निवासबाट संसद भवन आउने क्रममा पूर्व प्रधानमन्त्रीज्यू चढेको सवारी साधनमा अवरोध पुर्याउने र ढुंगा प्रहार गर्नेसम्मको हर्कत देखिएको छ । त्यस्ता हिंसात्मक कार्यहरुप्रति नेपाल सरकार भर्त्सना गर्दछ र त्यस्ता घटनामा संलग्न व्यक्तिहरु छानविनको क्रममा समेत रहेका छन् । सरकार नागरिकको जीउधनको सुरक्षा गर्न सदैव तत्पर रहेको उल्लेख गर्दै गृहले यस्ता प्रकृतिका घटनाको गम्भीरतापूर्वक निगरानी गरिरहेको पनि जनाएको छ । शान्तिपूर्ण प्रदर्शन गर्न पाउने संवैधानिक र कानूनी हकको सम्मान गर्दै सरकार र सुरक्षाकर्मीले उच्च संयमता अपनाएको जानकारी गराउँदै गृहले आन्दोलनका नाममा सार्वजनिक तथा निजी सम्पत्तिमा तोडफोड गर्ने र हिंसाजन्य गतिविधि नगर्न चेतावनीसमेत दिएको छ । नागरिकको स्वतन्त्रतापूर्वक जिउने हकमा बाधा पुऱ्याउने कार्य नगर्ने सबैको ध्यानाकर्षण गराएको छ ।"
मुखियाले लिए छैटौै विकेट,काठमाडौँ : युएईविरुद्ध खेलिरहेको खेलिरहेको छैटौ सफलता पनि मिलेको छ। नेपालका जितेन्द्र मुखियाले युएईका ब्याट्सनम्यान जे फरिद आउट गरेका छन्। ताजा अवस्थामा १७५ ओभर खेल्दै युएई १५४ रनमा रहेको छ। युएईले टस जित्दै ब्याटिंग रोजेको हो।
वृषेशचन्द्र लाल समूहले छाड्यो लोसपा,"जनकपुरधाम : प्रभावशाली नेता वृषेशचन्द्र लालसहितको एक समूहले लोकतान्त्रिक समाजवादी पार्टी (लोसपा) परित्यागको घोषणा गरेको छ । मंगलबार जनकपुरधाममा पत्रकार सम्मेलन गरेर कार्यकारिणी सदस्य तथा राष्ट्रिय सभाका पूर्वसदस्यसमेत रहेका लालसहितका नेताहरुले लोसपा परित्याग गरेर तराई मधेश लोकतान्त्रिक पार्टी (तमलोपा) मा समावेश भएको बताएका छन् । लालसँगै नेता संविधानसभा सदस्य डा विजयकुमार सिंह, रामजी राय, धिरेन्द्रबहादुर सिंह, सतिशलाल दास, योगेन्द्र राय, उमेश मण्डल, ब्रजकिशोर सिंह, भोलानाथ झा, विन्दु देवी, राजकिशोर मण्डललगायतले पनि लोसपा परित्याग गरेका छन् । नेतृत्व पंक्तिले जनता, जनताको विद्रोहपूर्ण संघर्षको ऐतिहासिक एजेन्डालाई बिर्सेको हुँदा पार्टी परित्याग गर्न विवश भएको नेता लालले बताए । बृहत राजनीतिक शक्तिको निर्माणको नाममा सरकारहरु बनाउन भएका एकीकरण र विभाजनले मधेश केन्द्रित दलहरुको अस्तित्व नै रहेन, नेता लालले पार्टी परित्यागको घोषणा गर्ने क्रममा भने, नेतृत्व पंक्ति मधेश केन्द्रित नामबाटै तर्सिन थालेका छन् । जनताले दिएको अभिमत, समर्थनलाई सत्ता र सरकारमा सहभागिताको स्वार्थमा शक्तिको हातमा सुम्पिने काम भयो । त्यसैले मधेशको जनताको चाहनाअनुसार स्वच्छ क्षेत्रीय आकांक्षा र आवश्यकता बमोजिम स्वशासन र संघीयताको अभ्यासलाई अगाडि बढाउन पार्टी परित्याग गरेका छौं । तत्कालीन जनता समाजवादी पार्टी, नेपालबाट विभाजित भई भदौ ९ गते लोसपा गठन भएको थियो । लामो समयदेखि अध्यक्ष महन्थ ठाकुरलाई साथ दिँदै आएका नेता लाल र सिंह लोसपा परित्याग गर्नुलाई अर्थपूर्ण मानिएको छ । हाल रविशंकर लाल कर्णको नेतृत्वमा तमलोपा दर्ता छ । कर्ण नेता लालनिकटका छन् । फागुन १५ गते तमलोपालाई सुदृढिकरण र पुनर्गठन गरी अघि बढाइने अर्का नेता सिंहले बताएका छन् ।"
स्थानीय चुनाव मितिविरुद्धको रिटमा सर्वोच्चले दिएन अन्तरिम आदेश,काठमाडौं : सर्वोच्च अदालतले स्थानीय तह निर्वाचनको मितिविरुद्ध परेको रिटमा कारण देखाउ आदेश जारी गरेको छ । महोत्तरी भंगाहा नगरपालिकाका मेयर संजीवकुमार साहले पाँच वर्षको कार्यकाल पूरा गर्न पाउनुपर्ने माग गर्दै दायरको रिटमाथि मंगलबार सुनुवाइ गर्दै न्यायाधीश विश्वम्भर श्रेष्ठको इजलासले कारण देखाउ आदेश जारी गरेको हो । सर्वोच्चले निवेदकको मागबमोजिम वैशाख ३० मा एकैचरणमा चुनाव गर्ने निर्णयविरुद्ध अन्तरिम आदेश दिन भने अस्वीकार गरेको छ । २०७४ असोज २ निर्वाचित मेयर साहले वैशाख ३० चुनाव हुँदा आफ्नो कार्यकाल पूरा नहुने र यो असंवैधानिक हुने जिकिर गर्दै सर्वोच्चमा रिट दायर गरेका छन् । सुरुमा उनको रिट सर्वोच्च प्रशासनले दरपीठ गरेको थियो । पछि न्यायाधीश ईश्वर खतिवडाको इजलासले दरपीठ आदेश बदर गर्दै रित पुर्याएर निवेदन दर्ता गर्न भनेको थियो । न्यायाधीश श्रेष्ठको इजलासमा मंगलबार भएको प्रारम्भिक सुनुवाइमा कारण देखाउ आदेश जारी गर्दै अन्तरिम आदेश दिन अस्वीकार गरेको हो ।
८३ रनमा नेपाललाई पाँचौ झट्का,काठमाडौँ : युएईविरुद्ध खेलिरहेको नेपालको पाँचौ विकेट पनि पतन भएको छ। युएईले दिएको १ सय ७६ रनको लक्ष्य पन्छ्याउने क्रममा नेपालका ब्याट्सम्यान ज्ञानेन्द्र मल्ल आउट भएका हुन्। ताजा अवस्थामा नेपाल १२४ ओभर खेल्दै ८३ रनमा रहेको छ। टस जितेर पहिले ब्याटिंग गरेको युएईले ७ विकेटको क्षतिमा २० ओभर खेल्दै १ सय ७५ रन जोडेको हो। नेपाललाई टी२० विश्वकप खेल्न आजको खेल जित्नैपर्ने दबाब रहेकोछ।
"युएईद्वारा नेपाल पराजित, विश्वकप खेल्ने सपना अधुरै","काठमाडौँ : आईसीसी पुरुष टी२० विश्वकप अन्तर्गतको ग्लोबल छनोट ए को सेमिफाइनल चरणको खेल आज नेपाल युएईसँग पराजित भएको छ। यो सँगै नेपालको टी२० विश्वकपमा छनोट हुन पनि असफल भएको छ। आजको खेलमा नेपाल युएईसँग ६८ रनले पराजित भएको छ। ओमानको अल अमेरातमा युएईले दिएको १ सय ७६ रनको लक्ष्यसहित जवाफी ब्याटिङ गरेको नेपालले १८ ओभर ४ बलमा अलआउट हुँदै १ सय ७ रन जाेड्याे। नेपालका लागि दिपेन्द्र सिंह ऐरीले सर्वाधिक ३८ रन बनाए भने ज्ञानेन्द्र मल्लले २० रन जोड्दा आरिफ शेखले ११ रन बनाए। विवेक यादव ८, कुशल भुर्तेल ७, कमल ऐरी ४ र कप्तान सन्दीप लामिछाने ४ रनमा आउट भए । आसिफ शेख र लोकेश बमले खाता खोल्न सकेनन्। युएईका अहमेद राजाले ५ तथा जुनदे सिद्द्कीले ३ विकेट लिए। यस अघि टस जितेर पहिले ब्याटिङ गरेको युएईले २० ओभर खेलेर ७ विकेटकाे क्षतिमा १ सय ७५ रन बनाएको थियो।"
५० हजार धरौटीमा छुटे र्यापर लाहुरे,"पोखरा : र्याप गीतका गायक लाहुरे भनिने आशीष राना अवैध लागु औषध ब्राउन सुगर उपभोग गरेको अभियोगमा पक्राउ परेको ३६ औं दिनमा मंगलबार रिहा भएका छन्। कास्की अदालतले गरेको आदेशअनुसार ५० हजार रुपैयाँ धरौटी बुझाएर उनी रिहा भएका हुन्। अदालतका सूचना अधिकारी नील पनेरुका अनुसार र्यापर लाहुरेसँगै पक्राउ परेका अरु ३ जना भने पूर्पक्षका लागि जेल चलान भएका छन्। पोखरा महानगरपालिका वडा नम्बर २१ घर भएका ३९ वर्षीय ध्रुव थापा, कास्कीको रुपा गाउँपालिका वडा नम्बर ७ घर भएका बिक्की भन्ने ३० वर्षीय नवीनकुमार गुरुङ र स्थायी ठेगाना स्याङ्जाको भीरकोट नगरपालिका स्थायी घर भई पोखरा महानगरपालिका वडा नम्बर ८ सभागृह बस्ने २२ वर्षीया सुस्मिता गुरुङ जेल चलान भएका हुन्। उनीहरु सबैलाई कास्की प्रहरीले पुस १४ गते पोखराको न्युरोडनजिकैबाट अवैध लागुऔषध ब्राउसुगरसहित पक्राउ गरेको थियो। प्रहरीले उनीहरुबाट करिब १३ ग्राम ब्राउन सुगर बरामद गरेको थियो। साथमा भेटिएको डिजिटल तराजु १ थान, नगद ३८ हजार ३५० रुपैयाँ, मोबाइल सेट ५ थान स्कुटर १ थान पनि प्रहरीले नियन्त्रणमा लिएको थियो। लाहुरे चर्चित नेपाली टिभी रियालिटी सो हिमालय रोडिजका जज पनि हुन्। लाहुरे लागुऔषध सेवनकर्तामात्र रहेको प्रहरीको प्रारम्भिक निष्कर्ष थियो। अदालतको आदेशनुसार लाहुरेलाई थुनाबाहिरै बसेर मुद्दा लड्ने सुविधा प्राप्त भएको छ। उनले पहिल्यैदेखि लागुऔषध सेवन गर्दै आएको र त्यसो नगरी स्टेज चढ्नै नसक्ने बयान प्रहरीलाई दिएका थिए। न्यायाधीश बाबुराम सुवेदीको इजलासले लाहुेरलाई धरौटीमा छाड्ने र अरुलाई पुर्पक्षका लागि थुन्ने आदेश गरेको हो। लाहुरेबाहेक अरु लागुऔषधका कारोबारी नै रहेको प्रहरी अनुसन्धानको रिपोर्ट थियो।"
"थप ४७६ जनामा कोरोना संक्रमण पुष्टि, तीनको मृत्यु",काठमाडौं : पछिल्लो २४ घन्टामा थप ४७६ जनामा कोरोना भाइरस (कोभिड१९)संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा ९ हजार ४२४ नमूना परीक्षण गराउँदा सो संख्यामा संक्रमण देखिएको हो। सोही अवधिमा कोरोनाबाट थप ३ जनाले ज्यान गुमाएका छन्। मन्त्रालयका अनुसार ६६०४ नमूनाको पीसीआर र २८२० नमूनाको एन्टिजेन विधिबाट परीक्षण गरिएको थियो जसमा २९९ जनाको पीसीआर र १७७ जनाको एन्टिजेन विधिबाट संक्रमण पुष्टि भएको हो। यस्तै बुधबार थप ८३१ जना कोरोनामुक्त भएका छन्। यो सहित नेपालमा कोरोनाबाट मुक्त हुनेको संख्या ९ लाख ५३ हजार ४३० पुगेको छ। पछिल्लो २४ घन्टामा १ लाख ७ हजार १८ जनाले कोरोनाविरुद्धको खोप लगाएका छन्। नेपालमा हाल कोरोना सक्रिय संक्रमितको संख्या १० हजार ७४७ रहेको छ। यस्तै ११५ जनाको आइसीयूमा र १९ जनाको भेन्टिलेटरमा उपचार भइरहेको मन्त्रालयले जनाएको छ।
"वैद्यले सोधे, एमसीसी किन टेबल गरेको ? प्रचण्डको जवाफ: अब मत दिँदैनौं","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा (क्रान्तिकारी) माओवादीका महासचिव मोहन वैद्य किरणबीच खुमलटारमा भेटवार्ता भएको छ । भेटमा वैद्यले अमेरिकी सहायता परियोजना एमसीसीबारे चासो राखेका थिए । उनले एमसीसी राष्ट्रको हितमा नभएको भन्दै पारित गर्न नहुने बताए । राष्ट्रहित विपरीत सम्झौता किन टेबल गरेको भनेर प्रचण्डसँग चासो राखेको वैद्यको सचिवालयले जनाएको छ । जवाफमा अध्यक्ष प्रचण्डले एमसीसी संसदमा टेबल भए पनि मतदान नगर्ने बताएका थिए । उनले भने, एमसीसी टेबल नगर्ने भन्दा भन्दै टेबल गरे । अब भोट हाल्दैनौं भनेका छौं । भेटमा वैद्यले एमसीसी विरुद्धको प्रदर्शनका क्रममा पक्राउ परेका कार्यकर्ता रिहा गर्न पनि प्रचण्डसँग अनुरोध गरेका थिए । (क्रान्तिकारी) माओवादीका नेताद्वय बसन्त बोगटी र सुनिता बुढाथोकी प्रहरी हिरासतमा छन् । वैद्यले विज्ञप्ति जारी गरेर कार्यकर्ता रिहा गर्न सरकारसँग माग गरेका छन् । वैद्यले जारी गरेको वक्तव्यमा भनिएको छ, 'अमेरिकी हिन्दप्रशान्त रणनीतिको अभिन्न अंग रहेको राष्ट्रघाती एमसीसी परियोजना खारेजीको माग गर्दै हाम्रो पार्टी लगायत ६ वटा कम्युनिस्ट पार्टी र २ ओटा मोर्चाको संयुक्त आह्वानमा गत फागुन ८ गने आयोजना गरिएको शान्तिपूर्ण नेपाल बन्द कार्यक्रमको सन्दर्भमा गिरफ्तार गरिएका हाम्रो पार्टीका केन्द्रीय सदस्य बसन्त बोगटी र सुनिता बुढाथोकीलगायत अन्य विभिन्न पार्टीसँग आबद्ध दर्जनौं कार्यकर्तालाई कथित अभद्र व्यवहारको झुट्टा मुद्दा लगाई देउवा नेतृत्वको गठबन्धन सरकारले जेल चलान गर्ने कुचेष्टा गरेको छ । अमेरिकी साम्राज्यवादलाई खुसी पार्न गरिएको यस प्रकारको अनैतिक र पूर्वाग्रही कामको हाम्रो पार्टी घोर निन्दा तथा भत्र्सना गर्दछ र उहाँहरुमाथि लगाइएका झुट्टा मुद्दाको खारेजी गरी उहाँहरुको अविलम्ब एवम् निशर्त रिहाइका लागि जोडदार माग गर्दछ ।"
अविनाशले लिए चौथो विकेट पनि,काठमाडौँ : युएईविरुद्ध खेलिरहेको नेपाललाई चौथो सफलता पनि मिलेको छ। नेपालका अविनाश बोहराले युएईका ब्याट्सनम्यान मोहम्मद वासिम आउट गरेका छन्। ताजा अवस्थामा १६५ ओभर खेल्दै युएई १४१ रनमा रहेको छ। युएईले टस जित्दै ब्याटिंग रोजेको हो।
"संसद बैठकको पूर्वसन्ध्यामा एमाले अध्यक्ष ओली बालुवाटारमा, एमसीसी प्रस्तावमा होला छलफल ?","काठमाडौं : प्रधानमन्त्री शेरबहादुर देउवा र नेकपा एमालेका अध्यक्ष केपी शर्मा ओलीबीच भेटवार्ता भएको छ । प्रधानमन्त्री भेट्न प्रमुख प्रतिपक्षी दलका नेता ओली मंगलबार साँझ बालुवाटार पुगेका हुन् । भेटमा अमेरिकी सहायता परियोजना (एमसीसी) सम्झौतामा एमालेको पोजिशन, संसदको गतिरोध अन्त्य गर्ने विषयमा छलफल भइरहेको छ । प्रधानमन्त्रीले बोलाएपछि ओली समसामयिक राजनीतिक विषयमा छलफल गर्न बालुवाटार गएको ओलीका प्रेस सहयोगी रामशरण बजगाईंले जानकारी दिए । फागुन ८ गते संसदमा टेबल भएको एमसीसीमा बिहीबारदेखि छलफल हुँदैछ । सभामुख अग्निप्रासद सापकोटाले पर्सी बिहीबार संसद बैठक बोलाएका छन् । संसदमा एमालेले अवरोध गर्दै आएको छ । एमालेको अवरोधका बीच एमसीसी सम्झौता प्रस्तावमा कसरी छलफल चलाउने अन्योल रहेका बेला प्रधानमन्त्रीले प्रतिपक्षी नेता ओलीलाई बालुवाटार बोलाएर छलफल थालेका हुन् । सत्तारुढ गठबन्धनका नेकपा माओवादी केन्द्र र एकीकृत समाजवादीले एमसीसीको विपक्षमा मतदान गर्ने निर्णय गरिसकेका छन् । यस्तोमा एमसीसी कसरी पास गर्ने, संसदको गतिरोध अन्त्य कसरी गर्ने भन्नेमा एमाले निर्णायक देखिएको छ । यद्यपि प्रमुख सत्तारुढ दल नेपाली कांग्रेसका नेताहरुले भने एमालेको अवरोधका बीच पनि छलफल अगाडि बढ्ने बताइरहेका छन् । एमसीसी सम्झौतालाई फागुन १६ सम्म निष्कर्षमा पुर्याउनुपर्ने समयसीमा छ । त्यसअगावै संसदबाट पारित गर्न प्रधानमन्त्री देउवाले सबै पक्षसँग सम्वाद बढाएका छन् ।"
युएईविरुद्ध यस्तो छ नेपालको सुरुआती ११,"काठमाडौं : आईसीसी पुरुष टी२० विश्वकपअन्तर्गतको ग्लोबल छनोट ए को सेमिफाइनल चरणको खेल आज नेपालले युएईसँग खल्दै छ। नेपालले युएईविरुद्ध कप्तान सन्दीप लामिछानेसहित विकेट किपर आशिफ शेख, कुशल भुर्तेल, आरिफ शेख, ज्ञोनन्द्र मल्ल, दिपेन्द्रसिंह ऐरी, अविनाश बोहरा, जितेन्द्र मुखिया, लोकेश बम, कमलसिंह ऐरी र बिवेक यादवलाई मैदानमा उतारको छ। ओमानस्थित अल अमेरात किक्रेट मैदानमा हुने खेलमा युएईले टस जितेर ब्याटिङ रोजेको छ।"
कञ्चनपुरमा फागुन १४ देखि सर्वाधिक धनराशीको कर्पोरेट क्रिकेट,"कञ्चनपुर : कञ्चनपुरमा सर्वाधिक धनराशीको कर्पोरेट क्रिकेट प्रतियोगिता हुने भएको छ । स्टार प्रोडक्सनको आयोजना तथा महेन्द्रनगर जेसीजको सहकार्यमा फागुन १४ देखि चैत ५ गतेसम्म फारवेस्टर्न कर्पोरेट क्रिकेट कप २०२२ प्रतियोगिता हुन लागेको हो । सुदूरपश्चिमका कर्पोरेट कार्यालयलाई लक्षित गरेर प्रतियोगिता आयोजना गर्न लागिएको प्रतियोगिता संयोजक भोजराज जोशी जानकारी दिए । कोरोनाले गर्दा खेल अवरुद्ध भएको समयमा पुनः खेलकुदको माहोल बनाउन प्रतियोगिता सञ्चालन गरिन लागेको उनले बताए । महेन्द्रनगरको खुलामञ्च र कबर्ड हलमा आयोजना हुने प्रतियोगितामा कैलाली र कञ्चनपुरबाट २० टिमको सहभागिता रहने लक्ष्य लिएको स्टार प्रोड्क्सनका अध्यक्ष अक्षत पाण्डेयले बताए । प्रतियोगिताको विजयी टिमलाई नगद रु एक लाख ५ हजारसहित ट्रफी, मेडल र प्रमाणपत्र प्रदान गरिने र द्वतीय टिमलाई नगद रु ५५ हजारसहित नगद ट्रफी र प्रमाणपत्र प्रदान गरिने उनले बताए । यसैगरी प्रतियोगिताको म्यान अफ द सिरिजलाई नगद रु ५ हजार पाँच सयसहित ट्रफी र प्रमाणपत्र, बेस्ट ब्याट्सम्यानलाई नगद रु ३ हजार पाँच सयसहित ट्रफी र प्रमाणपत्र तथा प्रतियोगिताका बेस्ट बलरलाई नगद रुतीन हजार पाँच सयसहित ट्रफी र प्रमाणपत्र प्रदान गरिने आयोजकले जनाएको छ । आयोजककाअनुसार प्रतियोगिताका प्रत्येक खेलका म्यान अफ द म्याच विजेतालाई पनि आकर्षक पुरस्कारको व्यवस्था रहेको छ । प्रतियोगिता सञ्चालनका लागि आयोजकले २ समिति गठन गरेको छ । प्रतियोगिताको पहिलो संस्करण एनआईसी एसिया बैंक र दोस्रो संस्करण लिटिल बुद्ध एकेडेमीले जितेको थियो ।"
"१७४२ अंकले बढ्यो नेप्से, ११ समूहको सूचक बढ्दा ३ अर्बमाथिको सेयर कारोबार","काठमाडौं : कारोबारको तेस्रो दिन नेप्से परिसूचक दोहोरो अंकले वृद्धि भएको छ। मंगलबार नेप्से परिसूचक १७४२ अंकले बढेर २७३५९३ विन्दुमा अडिएको छ। नेप्से बढेसँगै सोमबारको तुलनामा कारोबार रकम बढेको छ। आज ३ अर्ब बढीको सेयर कारोबार भएको छ। यसअघि कारोबारको दोस्रो दिन नेप्से परिसूचक २५४१ अंकले वृद्धि भएर २७ सय १८५१ विन्दुमा बन्द भएको थियो। त्यसदिन नेप्से दोहोरो अंकले उकालो लागेपनि कारोबार रकम भने खुम्चिएको थियो। सोमबार २२४ कम्पनीको ४९ लाख ९२ हजार ८७९ कित्ता सेयर २ अर्ब ९९ करोड ७६ लाख ८१ हजार ७२ रुपैयाँमा खरिदबिक्री भएको थियो। यसदिन २२८ कम्पनीको ६० लाख ८१ हजार ६०२ कित्ता सेयर ३ अर्ब २१ करोड २८ लाख ८७ हजार ८२२ रुपैयाँमा खरिदबिक्री भयो। यसदिन कारोबारमा आएका १३ समूहमध्ये ११ समूहको सूचक बढेको छ। बाँकी दुई समूहको सूचक घटेको हो। मनु एन्ड प्रोको ०२८ र इन्भेस्टमेन्टको ०१७ प्रतिशतले सूचक घटेको हो। यसदिन फाइनान्स समूहको १९८, अन्यको १९८, डेभलपमेन्ट बैंकको १५१ प्रतिशतले सूचक बढ्दा हाइड्रोको ०८३ बैंकिङको ०४८ प्रतिशतले सूचक बढेको छ। यसदिन दुई कम्पनीको सेयर सकारात्मक सर्किट लेभलमा कारोबार भयो। मैलुङ खोला जल विद्युत र युनाइटेड इदी मार्दी एन्ड आरबी हाइड्रोपावरको सेयर सकारात्मक सर्किट लेभलमा कारोबार भयो। सोमबार पनि युनाइटेड इदी मार्दी एन्ड आरबी हाइड्रोपावरको सेयर मूल्य १० प्रतिशतले बढेको थियो। यसदिन कारोबार रकमका आधारमा नेपाल दूरसंचार कम्पनी अग्रस्थानमा रह्ययो । सो कम्पनीको २१ करोड ४९ लाख बराबरमा सेयर कारोबार भयो।"
टी२० महिला क्रिकेट : सुदूरपश्चिम प्रदेशको जीत,"काठमाडौँ : ललितपुर वुमन्स च्याम्पियनशिपमा सुदूरपश्चिम प्रदेशले ललितपुर मेयर्स११ लाई पराजित गर्दै प्रतियोगितामा विजयी सुरुआत गरेको छ। कीर्तिपुरस्थित त्रिवि क्रिकेट मैदानमा आज भएको पहिलो खेलमा ललितपुर मेयर्स११ लाई ५८ रनले पराजित गर्दै सुदूरपश्चिमले विजयी सुरुआत गरेको हो। १४४ रनको लक्ष्य पछ्याएको मेयर्स११ ले निर्धारित २० ओभरमा ७ विकेट गुमाउँदै ८५ रन मात्र जोड्न सक्यो। मेयर्स११ का लागि सरस्वती चौधरीले सर्वाधिक २६ रन जोडिन् भने साना प्रवीनले १५ रनको योगदान गरिन्। कञ्चन श्रेष्ठ १० रनमा आउट भइन्। सुदूरपश्चिमका लागि लक्ष्मी साउदले सर्वाधिक ३ विकेट हात पारिन् भने कविता कुवँरले दुई विकेट लिइन्। ईश्वरी विष्ट र सम्झना खड्काले एकएक विकेट लिए। त्यसअघि टस जितेर पहिले ब्याटिङ गरेको सुदूरपश्चिमले निर्धारित २० ओभरमा ५ विकेट गुमाउँदै १४३ रनको योगफल बनाएको थियो। सुदूरपश्चिमका लागि कप्तान रितु कनौजियाले सर्वाधिक ४२ रनको योगदान गरिन्। रितुले २९ बल खेल्दा ६ चौका प्रहार गरिन्। त्यसैगरी रेवती ढकालले २९, विन्दु रावलले २८ तथा डोली भट्टले २५ रन जोडे। मेयर्स११ का लागि खुसी डङ्गोलले सर्वाधिक २ विकेट लिइन् भने अनुराधा चौधरी, आरती विडारी र अस्मिना कर्माचार्यले एकएक विकेट लिए। प्रतियोगितामा प्रदेश नं १, सशस्त्र प्रहरी बल ९एपिएफ०, लुम्बिनी प्रदेश, सुदूरपश्चिम प्रदेश र आयोजक ललितपुर गरी पाँच टोलीको सहभागिता रहेको छ ।"
"भिसाको दुरुपयोग गर्दै एप्समार्फत चिनियाँको भारतीयसँग अवैध कारोवार, उपत्यकाबाट ११८ जना पक्राउ","काठमाडौं : प्रवेशाज्ञा (भिसा)को दुरुपयोग गरी एप्समार्फत चिनियाँ नागरिकहरुले अवैध ढंगले भारतीयहरुलाई ऋण दिने गरेको खुलासा भएको छ । नेपालको अध्यागमन कानूनअनुसार पर्यटक भिसाबाहक विदेशीहरुले अन्य काम गर्न पाउँदैनन् । प्रहरीले मंगलबार गरेको छुट्टाछुट्टै गरेको दुई अप्रेसनमा दुई चिनियाँ नागरिकसहित ११८ जनालाई नियन्त्रणमा लिएको छ । प्रहरीले गएराती काठमाडौंको मध्य बानेश्वरबाट एक चिनियाँसहित ३७ जना र मंगलबार भक्तपुरको ठिमी क्षेत्रबाट अर्का एक चिनियाँसहित ८१ जनालाई पक्राउ गरेको हो । महानगरीय प्रहरी परिसर भक्तपुरका डीएसपी राजु पाण्डेले एक चिनियाँसहित ८१ जनालाई नियन्त्रणमा लिएको जानकारी दिए । पक्राउ पर्नेमा ग्राहक र इन्टरप्रेट (अनुवादक) गरेर ४८ जना महिला र चिनियाँसहित ३३ जना पुरुष छन् । उनीहरुले कल सेन्टर सञ्चालन गरेर एप्समार्फत ठगी गर्दै आएका थिए । उनीहरुलाई नियन्त्रणमा लिएर अनुसन्धान भइरहेको छ, डीएसपी पाण्डेले भने, डेक्सटप आइप्याडलगायत विभिन्न उपकरणहरु बरामद भएको छ ।"
टस हारेर नेपाल बलिङमा,काठमाडौँ : आईसीसी पुरुष टी२० विश्वकप अन्तर्गतको ग्लोबल छनोट ए को सेमिफाइनल चरणको खेल आज नेपालले युएईसँग खल्दै छ। ओमानस्थित अल अमेरात किक्रेट मैदानमा ३:४५ मिनेट देखि सुरु हुने खेलमा युएईले टस जितेर ब्याटिङ रोजेको छ। यस्तै आज नै ओमान र आयरल्यान्डबीच पनि सोही समयमा खेल हुँदैछ। आजको खेलमा विजेता टोली अष्ट्रेलियामा हुने टी२० विश्वकप क्रिकेट खेल्नेछन्। नेपाल र युएईबीच भएका पछिल्ला ४ ओटा टी२० प्रतियोगितामा दुईटै टोलीले समान २ जित र २ हार बेहोरेका छन्।
अष्ट्रेलियाले युक्रेनबाट आफ्नो दूतावासका कर्मचारीलाई निकाल्यो,युक्रेन : युक्रेन र रुसबीचको बढिरहेको तनावलाई मध्यनजर गर्दै अष्ट्रेलियाले युक्रेनस्थित आफ्नो दूतावासका अधिकारी र कर्मचारीलाई बाहिर निकाल्ने निर्णय गरेको छ। केही कर्मचारी र अधिकारीहरूलाई रोमानिया र पोल्याण्ड पठाइएको छ। विदेशमन्त्री मारिस पेनेले एक विज्ञप्ति जारी गर्दै सो जानकारी दिएका हुन् । युक्रेनमा रहेको अष्ट्रेलियाली दूतावासको कामकाज हाल बन्द छ। युक्रेन छोड्न खोजिरहेका अस्ट्रेलियालीहरूलाई मद्दत गर्न कामदारहरू रोमानिया पठाइएको छ। यसैबीच अमेरिकी विदेशमन्त्री एन्टोनी ब्लिन्केनले सुरक्षाका कारण युक्रेनमा रहेका बाँकी कूटनीतिज्ञहरूलाई पोल्याण्डको लुवियो जान भनिएको पुष्टि गरेका छन्। उनले यी कूटनीतिज्ञहरूले पोल्याण्डमा रात बिताउने पुष्टि गरे।
नेपालभारत ऊर्जा सचिवस्तरीय बैठक बुधबार बस्दै,"काठमाडौं : नेपालभारत ऊर्जा सचिवस्तरीय संयुक्त निर्देशक समिति (जेएससी) बैठक बुधबार बस्ने भएको छ । दुई दिनसम्म चल्ने बैठक बुधबारदेखि काठमाडौंको होटल हायातमा बैठक बस्न लागेको हो । बैठकमा नेपाल भारत ऊर्जा व्यापार र अन्तरदेशीय प्रसरणलाइन आयोजना, निर्माण र जलविद्युत क्षेत्रको लगानीबारेमा छलफल हुने बताइएको छ । प्रत्येक ६६ महिनामा बैठक बस्ने गरेको भएपनि २ वर्षदेखि बस्न सकेको थिएन । नेपालले यस अगाडि भारतलाई पटकपटक बैठक बस्न आग्रह गर्दै आएपनि कोरोनाको महामारीको कारण देखाउँदै बैठक बस्न सकेको थिएन। बैठकको पहिलो दिन भोलि नेपालभारत ऊर्जा सहसचिवस्तरीय संयुक्त कार्य समूह (जेडब्लुजी) र दोस्रो दिन हुने सचिवस्तरीय बैठकमा पेश हुने बताइएको छ। बैठकमा नेपालको तर्फबाट ऊर्जासचिव देवेन्द्र कार्की र भारतको तर्फबाट भारतीय ऊर्जासचिव आलोक कुमारले गर्नेछन्।"
"श्रीलंका र भारत जाने भन्दै भिजिट भिसामा दुबई जाने प्रयास, अध्यागमनले आठजनालाई फर्कायो","काठमाडौं : त्रिअवि अध्यागमन कार्यालयले विभिन्न देश हिँडेका ८ जना नेपालीलाई रोकेको छ। सोमबार दुबई , केन्या, कतार र कुवेत हिँडेका ८ जना नेपालीलाई ' शंकास्पद यात्रा' भन्दै प्रस्थान अनुमति नदिएको अध्यागमन कार्यालयले जनाएको छ। उनीहरुले कसैले पनि भिटिज भिसामा खाडी मुलुक जानुपर्ने उद्देश्य पुष्टि गर्न सकेनन्। फिर्ता हुनेमध्ये केहीले भारत जाने बहानामा दुबई छिर्न खोजेको भेटियो भने केहीले श्रीलंका जाने बहानामा खाडी मुलुक जान खोजेको भेटिएको अध्यागमनका अधिकारीले बताएका छन्। भारत हिँडेकी मोरङकी सुनिता कार्की, माल्दिभ्स हिँडेकी बर्दियाकी रेखा सुनुवार तिवारी,माल्दिभ्स हिँडेका अर्घाखाँचीका विशाल श्रेष्ठ, युएइ हिँडेका पाल्पाका दिप अर्याल, केन्या हिँडेका डडेल्धुराका हरिबहादुर सार्की, भारत हिँडेका मवानपुरका रंजित ठाडा मगर, कतार हिँडेका गोरखाकी सर्मिला सिरमल र कुवेत हिँडैकी नवलपरासीकी सुष्मा राईलाई अध्यागमन कार्यालयले रोकेको हो। कार्की, तिवारी,मगर र राईको अनलाइनमा समेत दुवइको भिसा एक्टिभ देखिएकाले प्रस्थान अनुमति नदिएको अध्यागमन कार्यालयले जनाएको छ। गृहमन्त्रालयले भिटिज भिसामा खाडी मुलुक जान कडाइ गरेपछि मानव तस्कर संजालले वैकल्पिक माध्यमबाट पठाउने प्रयास गर्दै आएका छन्। यस्तै, श्रेष्ठ माल्दिभ्स जाने भनि आएको तर भिजिट भिसामा दुबई जान खोजेपछि अध्यागमनले गृह मन्त्रायको मापदण्डअनुसार आवश्यक कागजात पेश गर्न भनेको थियो। उनले आवश्यक कागजात पेश गर्न नसकेपछि प्रस्थान अनुमति नदिएको हो। अर्याल र सार्कीलाई वैदेशिक रोजगारीका लागि श्रम स्वीकृत लिएको नदेखिपछि प्रस्थान अनुमति नदिइएको अध्यागमन कार्यालयले जनाएको छ। अध्यागमनका अनुसार ठाडा मगर भने आफन्त भेट्न युएइ जान लागेका तर युएइमा आफन्त रहेको यकिन व्यवहोरा खु्ल्ने कुनै कागजात पेश गर्न सकेनन्। उनी पुन: भारत जान भनी आएको तर राहदानी अनलाइनमा प्रमाणिकरण गर्दा दुवइको भिसा समेत एक्टिभ रहेको पाइएपछि प्रस्थान रोकेको हो। उनले गृहमन्त्रालयको पत्रअनुसारको आवश्यक कागजात पनि पेश गर्न नसकेको अध्यागमनका अधिकारीले बताएका छन्। यस्तै, सिरमलले गृहमन्त्रालयको पत्रअनुसारको कागजात नलिइ आएको हुँदा प्रस्थान अनुमति नदिइएको अध्यागमन कार्यालयले जनाएको छ। यसअघि सोमबार अध्यागमन कार्यालयले स्टकल्याण्ड हिँडेका भारतीय नागरिकलाई पनि यात्रा शंकास्पद भन्दै रोकेको थियो।"
"मधेश प्रदेश : ७ सय ५८ मानव अधिकार उल्लङ्घनका घटना, २ सय ३४ जना बलात्कृत","जनकपुरधाम : मधेश प्रदेशमा एक वर्षमा अवधिमा भएको मानव अधिकार उल्लङ्घन र ज्यादतीको घटनामा साढे सात सय भन्दा बढी व्यक्ति पीडित भएका छन्। अनौपचारिक क्षेत्र सेवा केन्द्र (इन्सेक) ले जनकपुरधाममा मानव अवधिकार वर्ष पुस्तक २०२२ मा २०७७ पुस १७ गते देखि २०७८ पुस १६ गते सम्ममा ७ सय ५८ जना पीडित भएको उल्लेख रहेको छ। इन्सेकका अनुसार २०२१ मा मधेश प्रदेशको सिरहा जिल्लामा सबैभन्दा बढी मानव अधिकार उल्लङ्घनको घटनामा व्यक्ति पीडित बनेका छन्। सिरहामा अन्य पक्षबाट १३१ जना पीडित बनेका छन् भने राज्य पक्षबाट ५ जना पीडित बनेको उल्लेख छ। त्यस्तै धनुषामा १११ जना अन्य पक्षबाट पीडित बनेका छन् भने १८ जना राज्य पक्षबाट पीडित बनेका छन्। सर्लाहीमा अन्य पक्षबाट ६६ जना र राज्य पक्षबाट ४० जना, सप्तरीमा अन्य पक्षबाट ८९ र राज्य पक्षबाट ७, रौतहटमा अन्य पक्षबाट ८५ र राज्य पक्षबाट ६ जना पीडित बनेका हुन्। त्यस्तै पर्सामा अन्य पक्षबाट ८० र राज्य पक्षबाट १ जना पीडित बनेका छन् भने महोत्तरीमा अन्य पक्षबाट ४५ र राज्य पक्षबाट एकजना पीडित बनेका छन्। इन्सेकको मानव अधिकार वर्ष पुस्तक २०२२ अनुसार २०२१ मा बलात्कारको २ सय ३४ वटा घटना घटेको छ। बलात्कारको घटनामा सबैभन्दा बढी बालबालिका पीडित बनेको उल्लेख छ। एक वर्षमा बालअधिकारको घटना तर्फ १५६ जना बालिका बलात्कृत भएकी छिन् भने महिला अधिकार तर्फ ७८ जना बलात्कृत भएकी छिन्। इन्सेकको तथ्यांक अनुसार मधेश प्रदेशमा एक वर्षमा ५ जनाको कारागारमा मृत्यु भएको छ। त्यस्तै ७३ जनाको हत्या भएको छ। कारागारको क्षमता भन्दा दोब्बर कैदी मधेश प्रदेशको विभिन्न स्थानमा पाँच कारागारमा क्षमता भन्दा दोेब्बर कैदी रहेको तथ्याङ्कमा उल्लेख छ। विभिन्न पाँच जिल्लाको कारागारको कुल क्षमता १५ सय ६० रहेकोमा ३ हजार २३८ जना कैदी रहेका छन्। त्यस्तै ११ जना आश्रित बालबालिका रहेको इन्सेकको तथ्यांक छ। सप्तरीको कारागारको क्षमता १ सय २५ रहेकोमा यहाँ ३७० कैदी रहेका छन्। त्यस्तै सिरहाको १५० क्षमता रहेकोमा ६४६, महोत्तरीको १३५ क्षमता रहेकोमा ५६१, रौतहटको क्षमता १५० रहेकोमा ३५७ र पर्साको क्षमता १ हजार रहेकोमा यहाँ १ हजार ३०४ जना कैदी रहेका छन्।"
पुटिनको निर्णयले समस्यामा भारत,"नयाँ दिल्ली : युक्रेन र रुसबीच विवाद बढ्दो छ। त्यसले संकट निम्त्याउने विज्ञहरुको अनुमान छ । रुसी राष्ट्रपति भ्लादिमिर पुटिनले पूर्वी युक्रेनका दुई पृथकतावादी क्षेत्र डोनेट्स्क र लुहान्स्कलाई स्वतन्त्र क्षेत्रका रूपमा मान्यता दिएका छन् । यी दुवै क्षेत्र रुसी समर्थित विद्रोहीको नियन्त्रणमा छ। उनीहरूले यी क्षेत्रलाई छुट्टाछुट्टै जन गणतन्त्र घोषणा गरेका थिए। युक्रेन संकटले सिर्जना गरेको विश्वव्यापी अवस्था भारतका लागि कठिन समयभन्दा कम छैन । ऐतिहासिक रूपमा भारतले रसियालाई साथ दिएको थियो। तर अहिले स्थिति सन् २०१४ भन्दा फरक छ। मार्च २०१४ मा जब रूसले युक्रेनको क्रिमियालाई आफ्नो सीमानामा गाँसेको थियो, भारतले आफ्नो धारणा धेरै कम राखेको थियो। उक्त समय भारतले रुसलाई समर्थन गरेको थियो। बीबीसी"
एमसीसीविरुद्धको रिट सर्वोच्चले गर्यो दरपीठ,"काठमाडौं: अमेरिकी सहायता परियोजना एमसीसीविरुद्ध परेको रिट सर्वोच्च अदालत प्रशासनले दरपीठ गरेको छ। सरकारको नीतिगत निर्णय अदालतको क्षेत्राधिकारमा नपर्ने भन्दै प्रशासनले दरपीठ गरेको हो। एमसीसी सम्झौता अघि नबढाउन माग गर्दै वरिष्ठ अधिवक्ता डा सुरेन्द्र भण्डारीले सोमबार सर्वोच्च अदालतमा रिट दिएका थिए। रिटमा संसदबाट अनुमोदन गर्दाको बहुमत संख्याको व्याख्या गर्न माग गरिएको छ । रिटमा भनिएको छ, 'लोकतन्त्र, सार्वभौम नागरिकको अभिमत र जुन उद्देश्यका लागि राजनीतिक परिवर्तन गरी २०७२ को संविधान निर्माण गरियो सो धरोहरको सिंगो संवैधानिक संरचना समेतलाई धुमिल बनाउने र लोकतन्त्रको गलत अभ्यास संस्थापित गर्ने भएको हुँदा व्यवस्थापिका संसदमा उपस्थित सदस्य संख्याको बहुमत' भन्नाले केवल कुनै बैठकमा उपस्थित सदस्य संख्या नभएर संसदमा कायम रहेका सांसद संख्याको कुल अर्थात् वर्तमान अवस्थामा २७१ जना प्रतिनिधिसभाका सदस्यलाई बुझाउँछ भनि व्याख्या गरी पाउँ र सो २७१ को संख्याको बहुमत विपरीत संसदबाट एमसीसी पारित गर्ने कार्य नगर्नुनगराउनु भनि अन्तरिम आदेशसमेत जारी गरी पाउँ । नेपाल सन्धी ऐन २०४७ को दफा ४ अनुसार प्रतिनिधिसभामा एमसीसीको प्रक्रिया अघि नबढाउनु भन्दै मागदावी गरिएको छ ।"
छोरी बलात्कार गर्ने बावुलाई ३५ वर्ष जेल,"दैलेख : आफ्नै छोरी बलात्कार गरेको घटनामा संलग्न दैलेखका एकजनालाई ३५ वर्ष जेल सजाय सुनाइएको छ । दैलेख जिल्ला अदालतले १७ वर्षीया छोरीलाई बलात्कार गरेको कसूरमा ३६ वर्षीय बावुलाई ३५ वर्ष कैद, पीडित बालिकालाई एक लाख रुपैयाँ क्षतिपूर्ति र दुई हजार आठ सय रुपैयाँ पीडित राहत कोषमा योगदान गर्नुपर्ने सजायको फैसला सुनाएको छ । सोमबार जिल्ला न्यायाधीश दण्डपाणी लामिछानेको एकल इजलासले छोरीलाई हाडनाता करणी कसूरमा २५ वर्ष र बलात्कार कसूरमा १० वर्ष कैद समेत गरी ३५ वर्ष कैदसंगै कसूरदारले क्षतिपूर्ति र नेपाल सरकारको पीडित राहत कोषमा उक्त रकम भराउनुपर्ने फैसला भएको अदालतका सूचना अधिकारी टिकाराम न्यौपानेले जानकारी दिए । २०७८ साउन २८ गते १७ वर्षीया छोरीलाई आफ्नै बुबाले बलात्कार गरेको भन्दै २०७८ मङ्सिर ९ गते जिल्ला प्रहरी कार्यालय दैलेखमा दिएको उजुरीका आधारमा प्रहरीले सोहि दिन ती पुरुषलाई घरबाटै पक्राउ गरेको थियो । पीडित पक्षको उजुरी, पीडित बालिकाको बयान लगायतको प्रमाणका आधारमा प्रहरीले गरेको अनुसन्धानका आधारमा जिल्ला सरकारी वकील कार्यालयले २०७८ पुस ४ गते दैलेख जिल्ला अदालतमा हाडनाता करणीसम्बन्धी अभियोग दर्ता गराएको थियो । अभियोग सम्वन्धमा पुस ६ गते भएको थुनछेक बहसपछि जिल्ला न्यायाधीश दण्डपाणी लामिछानेकै इजलासबाट कसूरदारलाई पुर्पक्षका लागि थुनामा राख्न दैलेख कारागारमा पठाइएको थियो । पीडित बालिकाले आफू माथि तीन वर्षदेखि पटकपटक बलात्कार भएको भनी प्रहरीमा दिएको उजुरीको व्यहोरा अदालतले लिइएको वकपत्रमा दोहोर्याएर बयान दिएकी थिइन् । पछिल्लो पटक २०७८ साउन २८ गते बलात्कार भएको र भदौ १ गते पुनः बलात्कारको प्रयास गरेपछि ती बालिका प्रतिवाद गरेर घरबाटै भागेकी थिइन् । घरबाट भागेर उनि गाउँ नजिकै बजारको एक होटलमा झण्डै एक महिना भाँडा माझ्ने गरिन् । त्यसपपछि उनी सुर्खेतस्थित आफन्तको शरणमा पुगेकी थिइन् । आफन्तको शरणमा रहेकी ती बालिकाले घर छोडेको तीन महिनापछि एक गैरसरकारी संस्थाले आयोजना गरेको युवा सचेतना तालिममा सहभागी भएको बेला तालिम सहजकर्ता अधिवक्ता गीता कोइराला र इन्सेक कर्णाली प्रदेश कार्यालय सुर्खेतका प्रलेख अधिकृत टिका बिष्टलाई २०७८ मंसिर ५ गते आफू बावुबाट पटकपटक बलात्कृत हुँदै आएको जानकारी गराएपछि घटना सार्वजनिक भएको थियो । पीडित बालिकाले कानुनी उपचारमा जाने निणर्य गरेपछि इन्सेकले न्यायिक प्रक्रियाका लागि पाँच हजार रुपैयाँ सहयोग समेत गरेको थियो । इन्सेकको समन्वयमा दैलेखस्थित सामाजिक सेवा केन्द्र (सोसेक) नेपालको महिला तथा बालबालिका सेवा केन्द्रले कानूनी सहयोग र कानूनी प्रक्रिया अवधिका लागि पीडित बालिकालाई करिब एक महिना आपत्तकालिन आवास गृहमा संरक्षण दिएको थियो । कानूनी प्रक्रिया सुरु भएपछि कमाउने बावुलाई थुनाएको भन्दै पीडित बालिकाको घरका बाजेबज्यै र आफन्तले असहयोग गर्न थालेपछि ती बालिका मावली घरका बाजेबज्यैको संरक्षणमा कक्षा १२ को नियमिततर्फको पढाइ निरन्तरता दिएकी छन् । पीडित बालिका मावलीमा बस्दै आएकी छन्। ३५ वर्षीया आमाको साथमा क्रमशः १४ र १० वर्षीया बहिनी र ५ वर्षीय भाइ छन् ।"
लक्ष्मी बैंकको १४२औं शाखा भक्तपुरको कमलविनायकमा,"काठमाडौँ : लक्ष्मी बैंकको १४२औं शाखा भक्तपुरको कमलविनायकमा खुलेको छ। लक्ष्मी बैंकले आफ्नो शाखा संजाल विस्तार गर्ने क्रममा आफ्नो १४२औं शाखा भक्तपुर जिल्लाको भक्तपुर नगरपालिका१० को कमलविनायकमा संचालनमा ल्याएको हो। यस शाखा मार्फत बैंकले ग्राहकहरुको वित्तीय आवश्यकता पूरा गर्न आवश्यक सम्पूर्ण रिटेल बैकिंग सेवाका साथै साना तथा लघु व्यवसायीहरु माझ वित्तीय पहुँच पुर्याउने लक्ष्य राखेको बैंकले जनाएको छ। यस शाखासँगै लक्ष्मी बैंकको ५० जिल्लामा १४२ शाखा, ११ एक्सटेन्सन काउन्टर र ५ हस्पिटल सेवा काउन्टर, १७३ एटिएम, २५०० भन्दा बढि रेमिटेन्स् एजेन्ट तथा ६३ शाखा रहित बैंकिङ्ग एजेन्टहरु पुगेको छ।"
नेपाललाई दोश्रो सफलता,काठमाडौँ : युएईविरुद्ध खेलिरहेको नेपाललाई दोश्रो सफलता मिलेको छ। नेपालका सन्दीप लामिछानेले युएईका ब्याट्सनम्यान वृत्य अरविन्दलाईआउट गरेका छन्। यसअघि पहिलो विकेट स्वरुप नेपालका जितेन्द्र मुखियाले युएईका चिराग सुरीलाई आउट गरेका हुन्। ताजा अवस्थामा ७२ ओभर खेल्दै युएई ७२ रनमा रहेको छ। युएईले टस जित्दै ब्याटिंग रोजेको हो।
नीति कथा : अर्थहीन सुन,"बगैंचाका धनी एकदमै लोभी थिए। ती कञ्जुस मान्छे आफूले प्राप्त गर्ने सुनका सिक्कालाई सधैं बगैंचाको ढुंगामुनि खाडल खनेर लुकाउँथे। दिनहुँ सुत्नुअघि ती मान्छे ढुंगामा गएर सुन लुकाउँथे। सँगै कति सुन जम्मा पारें भनेर गन्थे पनि। जति पनि कमाउँथे, सबै सुन किन्नमै खर्च गर्थे ता कि सुनले भरिपूर्ण हुने उनको विचार थियो सायद। अचम्म नै भन्नुपर्छ, उनले त्यो सुन कहिल्यै खर्च गरेनन्। एक दिन एउटा चोर ती कञ्जुस मान्छेको बारेमा थाहा पाएर पछि लाग्यो। बूढो मान्छे सधैं झैं बगैंचा पुगे र सुन लुकाए। मान्छे फर्किएपछि उसले सुन चोर्यो। भोलिपल्ट ती मान्छेले चोरले सुन चोरेको थाहा पाए। आफ्नो सर्वस्व सकियो भन्दै ती मान्छे रुन कराउन थाले। उनको रोदन छिमेकीले सुने। के भयो भन्दै उनी त्यही बगैंचामा आइपुगे। बगैंचा ठूलो भएकाले उनलाई एकछिन खोज्न समय लाग्यो। आवाज पहिल्याएपछि दुईको भेट भयो। आवाज सुनेर अरू मानिस पनि त्यहीँ आए। कञ्जुस बूढो मान्छेले सबै कुरा बताए। छिमेकीले भने, तिमीले घरभित्र किन पैसा बचत गरेनौं ? केही किन्नु पर्दा पनि सजिलो हुन्थ्यो। किन्ने रे ?, कञ्जुस मान्छेले भने। उनी छक्क परे। उनले भने, मैले कुनै पनि चिज किन्न सुनको प्रयोग गरिनँ। म यो कहिल्यै खर्च गर्दिनँ। यो सुनेर ती छिमेकीले सबैका सामु सुन गाडिएको भनिएको खाडलमा ढुंगा हाने। अनि बोले, यदि त्यस्तो हो भने यो ढुंगा सुरक्षित गर। किन ? प्रश्न तेर्सियो। छिमेकीले पुनः भने, किनकि हराएको सुन जत्तिकै बेकार छ यो ढुंगा पनि। नैतिक शिक्षा : कुनै पनि चिजको प्रयोग हुनुसँग अर्थ रहन्छ। प्रयोग नगर्ने हो भने सुन र ढुंगामा कुनै फरक हुने छैन। नीति कथा : असल साथी नीति कथा : सपना र विपना नीति कथा : प्रेमको शक्ति नीति कथा : जस्तो रोप्यो, उस्तै फल्छ नीति कथा : दृष्य र दृष्टि नीति कथा : कुरा सुन्नु पाकाको नीति कथा : आफू जस्तै रोजाइ नीति कथा : संघर्षले सिकाएको पाठ नीति कथा : खुसीको सूत्र नीति कथा : खुसीको सूत्र"
नेपाललाई पहिलो सफलता,काठमाडौँ : युएईविरुद्ध खेलिरहेको नेपाललाई पहिलो सफलता मिलेको छ। नेपालका जितेन्द्र मुखिया ले युएईका ब्याट्सनम्यान चिराग सुरीलाईआउट गरेका हुन्। ताजा अवस्थामा १५ ओभर खेल्दै युएई ६ रनमा रहेको छ। युएईले टस जित्दै ब्याटिंग रोजेको हो।
वन अधिकृतसहित चारजनाविरुद्ध विशेष अदालतमा भ्रष्टाचार मुद्दा दायर,"काठमाडौं : अख्तियार दुरुपयोग अनुसन्धान आयोगले तत्कालिन वन अधिकृत, सहायक वन अधिकृतसहित चारजनाविरुद्ध विशेष अदालतमा मुद्दा दायर गरेको छ । जिल्ला वन अधिकृत भैरवप्रसाद घिमिरे, सहायक जिल्ला वन अधिकृत विन्देश्वर पटेल, कार्यालयका सहलेखापाल जनकराज जोशी र जागरण विकास केन्द्र नेपाल सिम्रौनगढ११ का अध्यक्ष मदनप्रसाद जैसवारविरुद्ध मुद्दा दायर भएको हो। उनीहरुविरुद्ध सोमबार जनही तीन लाख ६० हजार बिगो माग दाबी गरी मुद्दा दायर गरिएको अख्तियारका प्रवक्ता वेदप्रसाद भण्डारीले बताएका छन्। उनीहरुमाथि प्रधानमन्त्री कृषि आधुनिकीकरण परियोजनाअन्तर्गतको सिम्रौनगढ नगरपालिकास्थित उचिडिहमा वृक्षारोपणका लागि विनियोजित रकम ३ लाख ६० हजार हिनामिना गरेको आरोप छ। भ्रष्टाचार निवारण ऐन, २०५९ को दफा ८ को उपदफा ९४० बमोजिम सजाय गरी उल्लेखित बिगो जफतसमेत हुन माग दावी गरिएको छ।"
खाडी मुलुकबाट फर्किएका घरेलु महिला श्रमिकले पुन: श्रमस्वीकृत पाउने,"काठमाडौं : सरकारले विभिन्न मुलुकमा घरेलु कामदारका रूपमा अलपत्र परेका नेपाली महिलालाई स्वदेश आएर पुन: फर्कन पाउने व्यवस्था गरेको छ । श्रम, रोजगार तथा सामाजिक सुरक्षामन्त्री कृष्णकुमार श्रेष्ठले मन्त्रीस्तरीय निर्णय गर्दै रोजगारी गुम्ने डरले परिवार भेट्न नेपाल आउन नसकेका घरेलु कामदारलाई पुन: श्रम स्वीकृति प्रदान गर्ने व्यवस्था गरेका हुन्। खाडीलगायत देशमा महिला कामदार पठाउन प्रतिबन्ध लगाएपछि महिला अनौपचारिक मार्ग प्रयोग गर्दै विदेशिने गरेका छन् । जसले गर्दा उनीहरू जबरजस्ती श्रम र बेचबिखन जस्ता जोखिममा पर्ने गरेका छन् । प्रतिबन्धका कारण महिलाहरू सुरक्षित हुने भन्दा थप जोखिममा परेको मन्त्री श्रेष्ठले बताए। ' पहिलेकै रोजगारदातासँग सम्झौता नविकरण गरी विदामा स्वदेश आइ फर्कने वा पहिलेकै रोजगारदातासँग सम्झौता नविकरण गरी रोजगारीमा जाने महिलालाई कानुनी शर्त पूरा गरेर पुन: श्रम स्वीकृति दिइनेछ, ' मन्त्री श्रेष्ठले भने, ' सम्बन्धित देशको नियोग र वैदेशिक रोजगार कार्यालयले उनीहरुको छुट्टै अभिलेख राख्ने व्यवस्था गर्नेछ।' सरकारले घरेलु कामदार पठाउन प्रतिबन्ध लगाएका कारण अवैध बाटोबाट जाने कामदार झनै जोखिममा परेका छन् । मन्त्री श्रेष्ठडले यसको समाधानका लागि पनि सरोकारवालाहरुसँग फलफल गरी छिट्टै निर्णयमा पुगिने बताए। खाडीलगायत मुलुकमा नेपाली महिलालाई घरेलु कामदारका रूपमा जान प्रतिबन्ध लगाएको छ। वर्षौँदेखि ती देशमा लुकिछिपी काम गरिरहेका महिलाले रोजगारी गुम्ने डरका कारण विदामा घर आउन पाएका छैनन्। वैदेशिक रोजगारीमा घरेलु कामदार पठाउने निर्देशिका, २०७२ को दफा २३ बमोजिम बाधा अड्काउ फुकाउने अधिकार प्रयोग गरी मन्त्री श्रेष्ठले अप्ठयारोमा परेका महिलालाई पुन: श्रम स्वीकृति प्रदान गर्ने व्यवस्था गरेका हुन्। वैदेशिक रोजगारीमा घरेलु कामदार पठाउने निर्देशिका अनुसार बनेको समन्वय समिति र मन्त्रालयले गठन गरेको अध्ययन समितिले पनि प्रतिबन्ध लाग्नुभन्दा पहिल्यैदेखि नै ती मुलुकमा घरेलु कामदारका रूपमा काम गरिरहेका र पछि अवैधरुपमा गएका महिलाहरू परिवार भेट्न नेपाल आउन नसकेको भन्दै उनीहरुको पक्षमा निर्णय गर्न सिफारिस गरेको थियो । प्रतिबन्ध नलाग्दै खाडी पुगेका तथा पछि अवैध बाटोबाट गएका घरेलु कामदारहरू रोजगारदाताको व्यवहार र कमाइ राम्रो भए पनि नेपाल फर्केपछि श्रम स्वीकृति नपाउने भएकाले फर्किन सकेका थिएनन् । अवैध रूपमा गएका महिलाको कुनै अभिलेख भने छैन। कयौं महिला शोषण, बेचबिखन तथा ठूलो सङ्ख्यामा श्रम गन्तव्य मुलुकमा अलपत्र परेका छन् । २० चैत २०७३ मा व्यवस्थापिकासंसदको अन्तर्राष्ट्रिय सम्बन्ध तथा श्रम समितिले खाडी र अन्य मुलुकमा घरेलु कामदार पठाउन पूर्णरूपमा प्रतिबन्ध लगाउन निर्देशन दिएको थियो ।"
महाशिवरात्रीमा करिब १० लाख दर्शनार्थी आउने अनुमान,"काठमाडौं : पशुपति क्षेत्र विकाश कोषले महाशिवरात्रीमा करिब १० लाख दर्शनार्थी आउने अनुमान गरेको छ । कोषले मंगलबार पत्रकार सम्मेलन गरी शिवरात्रीको अवसरमा मेला भर्न र पशुपतिनाथको दर्शन गर्न १० लाख दर्शनार्थी आउने अनुमान गरेको हो । पत्रकार सम्मेलनमा कोषका सदस्य सचिव मिलनकुमार थापाले शिवरात्रीको तयारी सुरु भएको बताए । सदस्य सचिव थापाले भने,' शिवरात्री पर्व धुमधामका साथ मनाउन विभिन्न उपसमिति बनाइएको छ । हामीले तयारी सुरु गरिसकेका छौं । ' कोषले मेला भर्न आउने दर्शनार्थीको सुरक्षाका लागि १० हजार सुरक्षाकर्मी परिचालन गर्ने तयारी गरेको छ । यस वर्ष फागुन १७ गते महाशिवरात्रि पर्व परेको छ । कोषले साधुसन्तका लागि धुनी जगाउन ३५ हजार किलो दाउरा व्यवस्था गरेको छ । महाशिवरात्रिको तयारी गर्न संस्कृति , पर्यटक तथा नागरिक उड्यान मन्त्री प्रेमबहादुर आलेको अध्यक्षतामा २ सय ५१ सदस्यीय मुल समारोह समिति गठन गरिएको थियो ।"
नेपाली राजनीतिमा पुस्तान्तरण,"युवालाई प्रोत्साहन गर्दा नेतृत्व गर्ने तत्परता, क्रियाशीलता र सहभागिताले राजनीतिलाई नयाँ आयाम दिन सक्छ। नेपालको राजनीतिमा पुस्तान्तरणको बहसले चर्चा पाइरहेकै छ। विशेषगरी नेपालका ठूला राजनीतिक दलभित्र यो बहस जबर्जस्त छ। पुरानो पुस्ताले अहिलेको समयानुकूल नेतृत्व गर्न सक्दैन भन्ने आवाज छ। त्यति मात्र होइन, पुरानो पुस्ता आउटडेटेड भइसकेको समेत भन्न थालिएको छ। यसबीच, नेपालका ठूला राजनीतिक पार्टीहरूले महाधिवेशन भव्यताका साथ सम्पन्न गरे। नेतृत्वमा पुरानै अनुहार दोहोरियो। पार्टीको महत्त्वपूर्ण पदमा भने युवा नेताको उदय भएको छ। नेकपा एमालेमा वैचारिक युवा नेता शंकर पोख्रेल पार्टी महासचिवमा सर्वसम्मत निर्वाचित भए। नेपाली राजनीतिमा सबैभन्दा पुरानो लोकतान्त्रिक पार्टी नेपाली कांग्रेसमा युवा नेता गगन र विश्वप्रकाश शर्माले महामन्त्रीमा सानदार विजय हासिल गरे। नेपाली राजनीतिका आशा र भरोसा बोकेका यी प्रतिभाशाली युवाले आगामी महाधिवेशनबाट पार्टीको बागडोर सम्हाल्ने कुरामा कुनै दुई मत छैन। तेस्रो ठूलो दल नेकपा माओवादीले पनि जनवादी केन्द्रीयताको नीति अनुसरण गरी पुनः पुष्पकमल दाहाल प्रचण्ड अध्यक्षमा निर्वाचित भए। उनको समूहमा पनि नयाँ अनुहार समेटिएका छन्। महाधिवेशनको दौरानमा प्रचण्डले आफू अब अन्तिम अध्यक्ष हुने भनेका थिए। यसरी हेर्दा नेपाली कांग्रेसका सभापति शेरबहादुर देउवा र नेकपा एमालेका अध्यक्ष केपी शर्मा ओलीले उमेर हदका कारण पनि सक्रिय राजनीतिबाट विश्राम लिनेछन्। चार दशकदेखि एउटै पुस्ताबाट शासित नेपाली नागरिकलाई केही हदसम्म राहत मिल्नेछ। समुन्नत नेपालको खाका कोर्ने पालो युवा पुस्तामा आउनेछ। राजावादी पार्टी भनेर चिन्निने राप्रपा नेपालमा पनि कमल थापाको वर्चस्व तोड्दै राजेन्द्र लिङ्देन अध्यक्षमा निर्वाचित भए। मूल राजनीतिक पार्टीको अधिवेशनलाई नियाल्दा राजनीतिमा दोस्रो पुस्ताले विस्तारै पकड जमाउन खोज्दैछन् भन्ने देखिन्छ। विश्व परिवेश युवा नेतृत्वको विषय राजनीतिक पार्टीहरूमा उनीहरूको सहभागिता र नेतृत्व कस्तो छ त्यसमा निर्भर गर्छ। हालै ल्याटिन अमेरिकी मुलुक चिलीमा ३५ वर्षे विद्यार्थी नेता ग्रेवियल ब्रोरिक राष्ट्रपतिमा निर्वाचित भए। चिलीमा सरकारविरुद्ध भएको व्यापक प्रदर्शनपछि राष्ट्रपति पदको निर्वाचन भएको थियो। उनले निर्वाचनमा सानदार जित हासिल गरे। बोरिक विश्वकै कान्छो राष्ट्रपतिमध्ये एक हुन्। विश्व इतिहासलाई हेर्ने हो भने युगान्डाकी सांसद प्रोस्कोभिया ओरोमाइट २०१३ मा सांसद निर्वाचित हुँदा १९ वर्षकी थिइन्। उनी अफ्रिका मात्र नभई संसारकै कान्छी सांसद बनिन्। ब्रिटिस स्कट मूलकी म्हाहारी ब्ल्याक सन् २०१५ मा सांसद जित्दा २० वर्षकी थिइन्। न्युजिल्यान्डमा लेबर पार्टीबाट २००८ मा २८ वर्षको उमेरमा सांसद बनेकी ज्यासिन्डा आड्रन ३७ वर्षको उमेरमा पार्टी प्रमुख बनिन्। २०१७ अगस्टमा न्युजिल्यान्डको तेस्रो महिला तथा न्युजिल्यान्डको इतिहासमा सबैभन्दा कम उमेरकी महिला प्रधानमन्त्री हुन सफल भइन्। मधेसी, पहाडी, दलित जनजाति, आदिको नाममा युवालाई विभाजन मात्र गरियो। विविधतामा एकता भनेजस्तै भूगोलको विविधताले जोडेको हाम्रो देश भावनात्मक एकताले जोड्न सकेन। फ्रान्समा युवा नेता इम्यानुएल माक्रोन पहिलो पटक चुनाव जितेर राष्ट्रपति हुँदा ३९ वर्षका थिए। क्यानडाका जस्टिन टुडो ४४ वर्षको उमेरमा प्रधानमन्त्री बने। उनी अहिले तेस्रो कार्यकाल सम्हालिरहेका छन्। उनी अहिले संसारभर मानवअधिकार र सामाजिक सुरक्षाका विषयमा विश्वव्यापी चर्चामा छन्। युवा नेतृत्व र लोककल्याणकारी राज्यको गतिलो उदाहरण दिएका छन्। फिनल्यान्डमा सनाना मरिन ३४ वर्षको उमेरमा प्रधानमन्त्री निर्वाचित भइन्। क्याबिनेटमा ३५ वर्षमुनिका पाँच मन्त्री पनि नियुक्त गरिन्। उनको समूहले निकै प्रभावकारी रूपमा काम गरिरहेको छ। बेल्जियममा पनि ४२ वर्षका चार्सेस मिचेल प्रधानमन्त्री भई देशको नेतृत्व गरेका छन्। विश्वको सबैभन्दा कान्छा राष्ट्रप्रमुख भनेर चिनिने अस्ट्रियाका चान्सलर ३१ वर्षका छन्। विश्व राजनीतिमा रकस्टार युवानेता जस्टिन, चार्ली, इमानुअल, ज्यासिन्डा र सनाना र बोरिकजस्ता युवा नेताको खाँचो छ। विकास र समृद्धिका युवा जनसंख्या महत्त्वपूर्ण मानिन्छ। अहिले नेपालमा युवा जनसंख्या लाभांशको समयमा छ। यो देशका लागि निकै राम्रो अवसर हो। तर, विडम्बना नेपाली युवा विदेशी भूमिमा श्रम र पसिना खर्चिरहेका छन्। जुन देशले युवालाई आफ्नो मुलुकको विकासमा उपयोग गर्छ, त्यस देशले आर्थिक र सामाजिक विकासमा फड्को मार्छ। क्यानडा, नर्वे, फिनल्यान्ड, डेनमार्क, न्युजिल्यान्डलगायत देशले युवालाई विकास गतिविधिमा सहभागी गराएर समृद्धिमा पुगेका हुन्। नेपालको विगत नेपालको राजनीतिक इतिहासलाई नियाल्दा जंगबहादुर राणाले ३१ वर्षको उमेरमा मुलुकको प्रधानमन्त्री भई शासनको बागडोर सम्हाले। कांग्रेसका संस्थापक नेता बीपी कोइराला ४५ वर्षको उमेरमै प्रधानमन्त्री भए। पार्टी सभापति शेरबहादुर देउवा पहिलो पटक प्रधानमन्त्री हुँदा ४८ वर्षका थिए। उनीजस्ता नेता ७० वर्षसम्म नेतृत्वमै रहने हो भने युवाले कहिले अवसर पाउँलान् ? गम्भीर प्रश्न छ। कांग्रेस पार्टीमा दोस्रो पुस्ताका नेतासमेत ५० वर्षको हाराहारीका छन्। तरुण दल र नेपाल विद्यार्थी संघको नेतृत्वको हालत पनि त्यस्तै छ। नेपालको सबैभन्दा ठूलो पार्टी नेकपा एमालेले ७० वर्ष काटेपछि पार्टीको कार्यकारी पदमा चुनाव लड्न नपाउने व्यवस्था गरेको छ। यो व्यवस्थाले पनि युवालाई नेतृत्व हस्तान्तरण गर्ने संकेत गर्दैन। नेपाल बनाउने नेपालीले नै हो। हाम्रो सोचाइ र व्यवहार परिवर्तन नभएसम्म राजनीति परिवर्तन हुने कोरा कल्पना मात्र हुनेछ। जबजका जन्मदाता मदन भण्डारी ३८ वर्षको उमेरमै पार्टी महासचिव बने। माधवकुमार नेपाल ४० वर्षमा पार्टी महासचिव भए। नेकपा एमालेका वर्तमान अध्यक्ष केपी ओलीसमेत युवा उमेरमै पार्टीको महत्त्वपूर्ण पदमा पुगिसकेका थिए। दसवर्षे जनयुद्ध गरी राष्ट्रिय राजनीतिको मूलधारमा आएका प्रचण्ड ३५ वर्षमा पार्टीको सर्वोच्च नेता भइसकेका थिए। राप्रपा र मधेसवादी दलहरूमा पनि युवालाई प्राथामिकता दिएको देखिँदैन। वैकल्पिक राजनीतिक धारको नेतृत्व दाबी गर्ने विवेकशील र साझा पार्टीमा युवा सहभागिता र नेतृत्व दुवै छ। यिनीहरू मूलधारको राजनीतिमा भने आउन सकेनन्। प्रत्यक्ष चुनावमा जित त हात पारेनन्, धरौटीसमेत बचाउन सकेनन्। क्रान्तिकारी धारको नेतृत्व गर्ने विप्लव नेतृत्व अझै मूलधारको राजनीति आउन सकेको छैन। इतिहासदेखि वर्तमान कालखण्डसम्ममा आइपुग्दा नेपाली राजनीतिमा युवा नेतृत्वको चित्रण गर्दा एउटै समानता भेटिन्छ। त्यो हो, युवा अवस्थामा पार्टी र सरकारको नेतृत्व गरी सत्ता र शक्तिमा पुगेपछि बाजुञ्जेल पदमा रहिरहन खोज्नु। यसले नयाँ पुस्ताका लागि बाटो जाम गराइराखेको छ। बादलमा चाँदीको घेरा भनेजस्तै केही आशाका संकेत पनि छन्। करिब दुई दशकपश्चात् भएको स्थानीय तहको निर्वाचनमा युवा सहभागिता र नेतृत्व दुवै हिसाबले राजनीतिमा युवा सहभागितालाई अर्थपूर्ण रूपमा लिन सकिन्छ। स्थानीय तहमा निर्वाचित २१ देखि ४० वर्षसम्मका युवाको तथ्यांक नियाल्दा स्थानीय तहको कुल पद संख्या ३५ हजार ४१ मध्ये १३ हजार सात सयजना अर्थात् ३९०९ प्रतिशत युवा निर्वाचित भई स्थानीय तहको नेतृत्वमा पुग्न सफल भएका छन्। यस तथ्यबाट राजनीतिमा युवा सहभागिता बढ्दै गएको र नेतृत्व विकासको क्रम सुरु भएको देखिन्छ। संघीय व्यवस्थापिकाअन्तर्गत प्रत्यक्षतर्फ १ सय ६५ जना र समानुपातिकतर्फ १ सय १० गरी कुल २ सय ७५ जनामध्ये प्रतिनिधिसभामा ३६ जना अर्थात् १३०९ प्रतिशत युवा निर्वाचित भए। प्रदेशसभाअन्तर्गत प्रत्यक्षतर्फ ३ सय ३० जना र समानुपातिकतर्फ २ सय २० जना गरी कुल ५ सय ५० जनामध्ये १ सय ३० अर्थात् २३६३ प्रतिशत युवा निर्वाचित भए। राष्ट्रिय सभामा जम्मा चार जना अर्थात् ६७७ प्रतिशत निर्वाचित भए। यसरी हेर्दा स्थानीय तहमा भएको युवा सहभागिता प्रदेश, प्रतिनिधि र राष्ट्रियसभामा घट्दो क्रममा पाइन्छ। राजनीतिमा युवा सहभागिता र नेतृत्व फरक कुरा हो। अहिले नेपालको राजनीतिमा आलोचनात्मक चेत भएका युवा जमात निकै कम छन्। देशमा नायक होइन, कार्यकर्ता मात्र जन्मिए। राजनीतिक पार्टीहरूमा हस्तक्षेपकारी भूमिका खेल्ने युवापंक्ति छैन। युवा नेता पनि बूढा नेतापछि पालो आउला भनेर कुरेका छन्। राजनीतिमा रचनात्मक बहस शून्य प्रायः छ। राजनीतिमा एक किसिमको सिन्डिकेट हाबी छ। क्षमताभन्दा उमेर र पार्टीमा योगदान गरेको आधारमा पद बाँडिन्छ। पछिल्लो चरणमा त राजनीति व्यापारीहरूको हातमा पुगेको छ टिकट। किनबेचका लागि। नेपालमा मौलाउँदै गरेको राजनीतिको अपराधीकरण र अपराधको राजनीतीकरणले स्वच्छ छवि भएका व्यक्ति भेट्न गाह्रो छ। पढेलेखेका युवा जमात राजनीतिदेखि विस्तारै टाढा हँुदै गएका छन्। हामीकहाँ तीन किसिमका युवा जमात छन्। एक किसिमका युवा जो दैनिक गुजारा र परिवारको भरणपोषणकै लागि काममा व्यस्त छ। दोस्रो, मध्यमार्गी युवा कोही अवसरको खोजीमा बिदेसिएका छन् त कोही देशमै सम्भावनाको खोजी गर्दैछन्। तेस्रो, उच्च वर्गीय केही युवा कि ठूला बिजनेसमा सहभागी छन् कि विदेश पलायन भएका छन्। आफ्नो वर्तमान र भविष्य दुवै संकटमा देखेर पलायन हुने युवाबाट के आस गर्न सकिएला ? लोकतन्त्रलाई संस्थागत गर्न राजनीतिक दलमा पनि आन्तरिक लोकतन्त्रको विकास गर्न जरुरी छ। नेपाल बनाउने नेपालीले नै हो। हाम्रो सोचाइ र व्यवहार परिर्वतन नभएसम्म राजनीति परिवर्तन हुने कोरा कल्पना मात्र हुनेछ। राजनीतिक दलमा सहभागी युवा पनि वैकल्पिक राजनीतिक धारको नेतृत्व गर्न सकेका छैनन्। युवाले विकल्प प्रस्तुत गर्न नसक्दा हजुरबुवा उमेरका नेताबाट शासित हुनु परेको छ। त्यसैले अब एक पटक सबै राजनीतिक पार्टीमा रहेका एवं स्वतन्त्र युवा मिलेर वैकल्पिक नयाँ राजनीतिक धारको नेतृत्व गर्ने बेला आएको छ। नेतृत्वको खडेरी परेको बेला युवा विकल्पसहित प्रस्तुत हुन अब ढिला गर्नु हुँदैन। नेपालको राजनीतिक प्रणालीमा एक व्यक्ति एक पद एक पटक भन्ने अवधारणा लागू गर्न सके मात्र युवा नेतृत्वले अवसर पाउँछ। राजनीतिमा युवालाई आकर्षण र सहभागी गर्न सके लोकतन्त्र बलियो हुन्छ। विकासका विभिन्न मुद्दामा युवाको विशेष प्रभाव र भूमिका रहन्छ। युवाको उपस्थितिले राजनीतिक स्थितिहरूमा पुरातनवादी मनोवृत्ति परिर्वतन गर्न सक्छन्। युवालाई प्रोत्साहन गर्दा नेतृत्व गर्ने तत्परता, क्रियाशीलता र सहभागिताले राजनीतिलाई नयाँ आयाम दिन सक्छ। विश्वभर युवा परिचालन एक पक्ष महत्त्वपूर्ण छ, सरकारलाई सही दिशानिर्देश दिन तथा लोकतन्त्रको संस्थागत विकास गर्न। हामी कहाँ राजनीतिमा युवा सहभागिता बहसहरू परम्परागत छन्। राजनीतिक दलले युवालाई नेतृत्व प्रदान गर्नेभन्दा मतदाता र कार्यकर्ताका रूपमा थप भूमिका केन्द्रित गर्न चाहन्छन्। लोकतन्त्रलाई संस्थागत गर्न राजनीतिक दलमा पनि आन्तरिक लोकतन्त्रको विकास गर्न जरुरी छ। सहभागितात्मक निर्णय प्रकृया, आर्थिक पारदर्शिता, जवाफदेहिता, नागरिकप्रति उत्तरदायी शासन व्यवस्था लोकतन्त्रका आधारस्तम्भ हुन्। विधिको शासन, लोककल्याणकारी राज्य व्यवस्था, सामाजिक सुरक्षा, शिक्षा, स्वास्थ्य र रोजगारीजस्ता नागरिकका आधारभूत आवश्यकताहरूमा राज्यलाई जिम्मेवार युवाले दबाब दिनुपर्छ। मुलुकको समृद्धिका लागि राज्यको नीति निर्माण र नेतृत्व तहमा युवाको समान र सार्थक सहभागिता आजको आवश्यकता हो। युवाको सहभागिताले राजनीतिलाई सही दिशानिर्देश गर्न टेवा पुर्याउँछ। युवा भविष्यका कर्णधार मात्र होइनन्, वर्तमानका साझेदार पनि हुन् भन्ने हेक्का राख्नुपर्छ। राजनीतिक दलले युवालाई परिचालन मात्र होइन, उनीहरूलाई उचित अवसर र जिम्मेवारीसमेत दिनुपर्छ। हाम्रो मान्छेभन्दा पनि राम्रो मान्छेले अवसर पाउने व्यवस्था मिलाउनु पर्छ। नेतृत्व राम्रो भए मात्र नीति राम्रो बन्छ। कार्यान्वयन पनि सहज हुन्छ। राजनीतिलाई सही दिशानिर्देश गर्न दूरदृष्टि, सक्षम नेतृत्व, कुशल व्यवस्थापकको आवश्यकता पर्छ। नेपालमा नीतिभन्दा नेतृत्वको समस्या छ। नेतृत्वको अकर्मण्यता, दूरदृष्टि र स्पष्ट भिजन नहुँदा देश विकास हुन सकेन। मधेसी, पहाडी, दलित जनजाति, आदिको नाममा युवालाई विभाजन मात्र गरियो। विविधतामा एकता भनेजस्तै भूगोलको विविधताले जोडेको हाम्रो देश भावनात्मक एकताले जोड्न सकेन। युवालाई विभिन्न वाद र विचारमा विभक्त गरी नेताहरूले आफ्नो राजनीतिक फाइदाका लागि उपयोग गरिरहे। युवा पनि परिचालित भइरह्यो। आन्दोलन गर्यो तर त्यसको प्रतिफल कहिल्यै पाएन। देशमा गणतन्त्र आयो, शासन व्यवस्था परिवर्तन त भयो तर नागरिकको जीवनस्तरमा परिर्वतन आएन। नेताहरूको जीवनशैलीमा परिर्वतन आयो। तिनले आलिसान घरबंगला बनाए। युवा भने जीविकाकै लागि बिदेसिनु पर्यो। दलित अझै अछूत हुनुपर्ने, मधेसी हेपिनुपर्ने, महिला बलात्कृत हुनुपर्ने, शक्तिमा हुनेहरूले भने सधैं रजाइँ गर्ने स्थिति भयो। सर्वसाधारण नागरिकले राज्यको अनुभूति गर्न सकेनन्। त्यसैले सामाजिक न्यायसहितको समतामूलक समाज निर्माण गर्न युवाले नेतृत्व गर्नुपर्छ।  लेखकद्वय उपाध्याय युवा वैज्ञानिक र सुवेदी अध्येता हुन्।"
अमेरिकाले रुसमाथि प्रतिबन्ध लगाउने,"वासिङटन डिसी : अमेरिकाले रुसमाथि प्रतिबन्ध लगाउन सक्ने बताएको छ। रुसले युक्रेनका दुई श्रेत्रलाई स्वतन्त्र क्षेत्र घोषणा गरी उक्त क्षेत्रमा आफ्ना सैनिक पठाएपछि संयुक्त राष्ट्र संघको सुरक्षा परिपद्को आपतकालीन बैठक चल्दै छ। अमेरिकाले उक्त बैठकमा रुसमाथि मंगलबार नै प्रतिबन्ध गर्न सक्ने संकेत दिएको छ। साथै अमेरिकाले रुसमाथि थप प्रतिबन्ध लगाउने योजना बनाएको छ । यी नयाँ प्रतिबन्धहरूको घोषणा मंगलबार गर्ने ह्वाइटहाउसले जनाएको छ। ह्वाइट हाउसका अनुसार मस्कोको नयाँ 'आदेश' र 'कारवाही' को प्रतिक्रियास्वरूप अमेरिकाले रुसमाथि नयाँ प्रतिबन्ध लगाउने योजना बनाएको छ, जुन मंगलबार घोषणा गरिने छ। 'हामी ती प्रतिबन्धहरूमा हाम्रा सहयोगी र साझेदारहरूसँग सम्पर्क र वार्तामा छौं', ह्वाइट हाउसका प्रवक्ताले भने। यी प्रतिबन्धहरू आर्थिक हुन सक्ने अपेक्षा गरिएको छ। ह्वाइट हाउसद्वारा जारी विज्ञप्तिमा भनिएको छ कि राष्ट्रपति बाइडेनले छिट्टै अमेरिकी नागरिकहरूलाई युक्रेनको डोनेस्क र लुहान्स्क क्षेत्रमा नयाँ लगानी र व्यापार गर्न प्रतिबन्ध लगाउने आदेश जारी गर्नेछन्। बीबीसी"
इन्डियाले युक्रेनमा रहेका भारतीयलाई फर्काउन विमान पठायो,"नयाँ दिल्ली : युक्रेनमा रहेका भारतीय नागरिक फर्काउन एयर इन्डियाको विशेष विमान युक्रेन गएको छ । उनीहरुको सुरक्षालाई ध्यानमा राख्दै फिर्ता लिन विमान गएको हो। एयर इन्डियाले युक्रेनबाट भारत आउने नागरिकले एयर इन्डियाको बुकिङ अफिस, वेबसाइट, कल सेन्टर वा आधिकारिक ट्राभल एजेन्टहरू मार्फत बुक गर्न सक्ने उल्लेख गरेको छ। एयर इन्डियाले भारत र युक्रेन बीच तीनवटा विमान सञ्चालन गर्नेछ। आज भारतीय नागरिक लिन एउटा विमान उडेको छ । अर्को दोस्रो विमान २४ फेब्रुअरी र तेस्रो विमान २६ फेब्रुअरीमा उड्नेछ । आज गएको विमान विशेष सेवाहरूमा प्रयोग हुने ड्रीमलाइनर बी७८७ विमान हो। यो विमानमा २०० भन्दा बढी सिट छ। विमान आज राति युक्रेनबाट दिल्ली एयरपोर्ट फर्किनेछ। रुसी राष्ट्रपति पुटिनले रुसी सेनालाई लुहान्स्क र डोनेस्कमा शान्ति कायम राख्न भनेका छन्। राष्ट्रपति पुटिनले युक्रेनका दुई अलगाववादी क्षेत्र डोनेस्क र लुहान्स्कलाई मान्यता स्वतन्त्र क्षेत्रको मान्यका दिएका छन् । यो आदेशपछि युद्धको डर झनै बढेको छ । यस्तो अवस्थामा सुरक्षालाई ध्यानमा राखेर यो कदम चालिएको हो ।"
स्कटल्याण्ड हिँडेका भारतीय नागरिकलाई किन रोक्यो अध्यागमनले ?,काठमाडौं : त्रिभुवन अन्तर्राष्ट्रिय विमानस्थलबाट स्कटल्याण्ड हिँडेका एक भारतीय नागरिकलाई अध्यागमन कार्यालयले रोकेको छ। भारतीय नागरिक डेनियल मोक्तानलाई शंकास्पद यात्रा भन्दै त्रिअवि अध्यागमन कार्यालयले सोमबार रोकेको हो। नेपालबाट पहिलो पटक अन्य मुलुक जाँदा भारतीय नागरिकले अध्यागमनमा 'नो अब्जेक्सन लेटर' बुझाउनुपर्छ। डेनियलसँग नेपालस्थित भारतीय दूतबासले जारी गरेको एनओसी पत्र नभएपछि शंकास्पद यात्रा भन्दै अध्यागमनका अधिकारीहरुले प्रस्थान अनुमति नदिइ उनलाई फिर्ता गरेको हो। उनी स्थलमार्गहुँदै भारतबाट नेपाल प्रवेश गरेका थिए। डेनियलले  नम्बरको भारतीय राहदानी प्रयोग गरेका थिए। पछिल्लो समय नेपालहुँदै तेस्रो मुलुक जान चाहने भारतीयहरुको संख्या बढेको अध्यागमनका अधिकारीहरुले बताएका छन्।
मध्यबानेश्वरबाट चिनियाँ नागरिकसहित ३७ जना पक्राउ,काठमाडौं : प्रहरीले लुकिछिपी बस्दै आएका चिनियाँ नागरिकसहित ३७ जनालाई मध्यबानेश्वर क्षेत्रबाट पक्राउ गरेको छ। प्रहरीले गएराती उनीहरुलाई पक्राउ गरेको हो । उनीहरुलाई नयाँ बानेश्वर वृतमा राखिएको छ। उनीहरु कल बाइपासमा संलग्न रहेको प्रहरीले जनाएको छ। उनीहरुमाथि थप अनुसन्धान भइरहेको प्रहरीले जनाएको छ।
शैशवकालका पीडा,"आमाले मेरो ठूलो छोरा सानो हुँदा सधैं भन्नुहुन्थ्यो, आमाले छोराछोरीलाई सकेसम्म सबै थोक गर्छन्। खुवाउँछन्। सफा राख्छन्। चिसोतातोको ख्याल गर्छन् तर पानी खुवाउन भुल्छन्। त्यसैले आफूलाई जति पटक तिर्खा लाग्छ। जति पटक पानी पिउँछौं त्यति नै पटक उनीहरूलाई पानी पिलाउनुपर्छ। आमाले त्यसो भनेपछि झसंग भएँ। किनभने छोरालाई त्यसरी सम्झेर पानी खुवाउन्नथिएँ। नखुवाएको पनि कारण थियो। सुनेकी थिएँ, दूध खाने शिशुले आमाको दूधले नै तिर्खा मेटाउँछन्। दूधमा पानीको मात्रा टन्न हुन्छ। धेरै पानी खुवाउँदा चिसो लाग्छ। यही कुराले कहिल्यै बाबुलाई पानी खुवाउन जरुरी ठानिनँ सायद। यही कुरा आमालाई सुनाउँदा भन्नुभयो, हामीलाई तिर्खा लागेको छ भने दूध खाएर तिर्खा मेटिन्छ र ? उहाँको यो कुरा एकदमै सही लाग्यो। पहिलो पटक आमा भएकी म के नै पो जान्दथें र ? बाबु रुँदा पनि झर्को लाग्थ्यो। तिर्खाले रोएको पनि थाहा पाउँदिनँ रहेछु। पेटभरि खुवाएकै छु, सफा राखेकै छु किन रुनु ? यस्तै लाग्थ्यो। उनीहरूका भित्री पीडा बुझ्न सकिन्न रहेछ। आमाको भनाइअनुसार पानी खुवाउन थालेपछि झगडा कम हुन थाल्यो। शिशुले झगडा गर्नु यत्तिकै गर्दैनन् भन्ने बुझें। त्यसपछि अनगिन्ती पीडा अनुभव गरें। कसले भन्छ, मान्छे बुझ्न थालेपछि मात्र दुःखी हुन्छ ? पीडामा पर्छ भनेर ? मनुष्यले जन्मसँगै पीडा बोकेर आउँछ, उमेरअनुसारका पीडा। शैशवकालका दुःख र पीडाहरू झनै व्यक्त गर्न नसकिने हुँदा रहेछन्। आफूले पाएका पीडाहरू अरूलाई बताउन नसक्दा झन् कस्तो हुँदो हो ? बुझ्न भने सक्दैनौं। आफ्ना कुरा अरूले नबुझ्दा र आफूले बुझाउन नसक्दाको पीडा कल्पना गरौं त ! सहरमा हुर्किने शिशुहरू कोठाभित्र कुण्ठित हुन पुग्छन्। उनीहरूका लागि पर्याप्त ठाउँ हुँदैन घिस्रनका लागिसमेत। उता गाउँघरको अवस्था झनै दयनीय छ। दिनभरि कोक्रोमा कोचिन बाध्य हुन्छन्। या त खुट्टामा बाँधिएर शिशुहरूलाई राखिएको हुन्छ। यो आमाबाबुको बाध्यता हो। काम नगरौं भएन। शिशुलाई यसै छोडिदिउँ भने लडेर चोटपटक लाग्ने डर। अथवा दुर्घटना नै होला भन्ने डर। सहरको कोठामा थुनिएको बच्चा पूरै स्फूर्तिका साथ कुदेर पल्लो छेउ पुग्न खोज्दा बाटैमा टेबलकुर्सीसँग ड्वाङ्ङ ठोकिन पुग्छन्। गाउँमा शिशु उडेको पुतली समाउन खोज्छ। खुट्टामा बाँधेको डोरीले घाइते बनाउँछ। यहीँबाट सुरु हुन्छ, शिशुहरूको स्वतन्त्र क्रियाकलापमा वयस्कहरूको हस्तक्षेप। वयस्कबाट परिचालित हुनुपर्दाको शिशुहरूको मनोदशा कसले बुझ्ने ? आफूमाथि भएको अन्याय बोलेर व्यक्त गर्न नसक्दाको पीडाको बयान कसले गर्दिने ? दुई वर्ष पुग्न नपाउँदै उनीहरूलाई मन्टेश्वरी पुर्याइन्छ। धेरै ठाउँमा सुनेकी छु, दुई वर्ष पुगिसक्यो ? अब मन्टेश्वरी हाल्दिने बेला भएछ। अँ, अब स्कुल हाल्दिए ढुक्क हुन्छ। घरमा त चकचक गरेर हैरान। घरका मानिस राम्रोसँग चिनिसक्न नपाउँदै शिशुको स्कुले यात्रा तय गरिसक्छन् वयस्कले। यो पीडा उसले कसरी व्यक्त गर्ला ? के विरोध गर्न सक्ने उसको हिम्मत र सुझबुझ हुन्छ ? मन्टेश्वरीको यात्रा त शिशुले थाहा नपाउँदै सकिन्छ। अब स्कुल पनि वयस्कले छान्न थाल्छन्। सबैभन्दा नाम चलेको र महँगो स्कुल कुन ? घर छेउमा भएको स्कुलमा शिशुलाई सहज हुन्छ भन्ने वयस्कले सोच्दैनन्। वयस्कको धाक र रवाफका अगाडि घुँडा टेक्छन् शिशु। स्कुल सुरु हुनुभन्दा दुई घण्टा अगाडि नै तयार हुनुपर्छ शिशुले। धेरैको घरमा देखेकी छु राम्रोसँग निद्रा पुग्न नपाउँदै तानेर बाथरुम पुर्याएको। आँखा झुपुझुपु गर्दै खाना खुवाइएको र हाइहाइ गर्दै बसमा चढाइएका बालबालिका देखेकी छु। यो सन्दर्भ लेखिरहँदा अर्को कुरा झट्ट आयो। एकजना साथीले छोरालाई घरनजिकैको स्कुलमा राखे। उनका छोरा पढ्नमा एकदमै तगडा थिए। स्कुलमा जहिलै पहिलो हुन्थे। स्कुल घर छेउमै भएकाले १० बजे पुग्दा पनि हुने। निद्रा मज्जाले पुर्याएर उठेर, खेलेर र पढेर आरामले खाएर एक्लै स्कुल जान सक्थे ऊ। अचानक त्यो मेरो साथीलाई ठूलो र महँगो स्कुलको भूत चढ्यो। मलाई भने, हेर न, मेरो छोराको यस्तो राम्रो पढाइ छ। ठूलो स्कुलमा हाल्दिन पर्यो। मैले पर्दैन भनें। छोरो पनि भन्दै थिए, मेरा कति धेरै साथी छन्। म त्यति टाढा जाँदिनँ, घर नजिकैको यही स्कुल पढ्छु। तर त्यो मेरो साथीले कसैका कुरा सुनेनन्। उनले अर्कै विद्यालयमा भर्ना गरिदिए। एउटा बालकले बोलेर स्पष्ट कुरो राख्दा र असहमति जनाउँदा जनाउँदै पनि एउटा वयस्कको धाक र रवाफको सिकार हुनै पर्यो। परिणाम अहिले उनको बच्चाको पढाइ निक्कै खस्किएको छ। बाटोमा नै चार घण्टा समय यसै बितिसकेको हुन्छ। बा(लबालिका केमा खुसी छन् ? त्यो बुझ्नुपर्छ। परिवारले र परिवारलाई दिने समयले पनि निकै ठूलो भूमिका खेलिरहेको हुन्छ। परिवारको वातावरण यी सबै कुरामा निकै महत्वपूर्ण छ। बिहानको ८ बजे स्कुलको यात्रा सुरु भइसक्छ। घर आइपुग्दा साँझ परिसकेको हुन्छ। लखतरान भएर आइपुगेको बालबालिकाले घरपरिवारसँग बिताउने समय बाटोमै काटिसकेको हुन्छ। गृहकार्य गर्ने समय खै ? अभिभावकसँग खेल्ने समय खै ? प्रशस्त उदाहरणहरू समाजमा देखिन्छन्। वयस्कसँग बालबालिकाले नचाहँदा नचाहँदै घुँडा टेकिरहनु परेको हुन्छ। सबैभन्दा कठिन मानिने शैशवकाल अव्यक्त समय पनि हो। मस्तिष्कको विकास हुने समय। कल्पनाशीलताले भरिएको जिज्ञासु समय हो यो। जुन समयमा बालबालिकालाई सके जति समय दिऊँ। आफूबाट टाढा राख्ने कोसिस नगरौं। उनीहरूका पीडा र समस्याहरूलाई बुझ्ने कोसिस गरौं। उनीहरूका कुरा सुनौं।"
अमेरिकाले युक्रेनमा रहेका बाँकी कूटनीतिज्ञलाई पोल्याण्ड पठायो,"वासिङटन डिसी : अमेरिकी विदेशमन्त्री एन्टोनी ब्लिन्केनले युक्रेनमा बाँकी भएका कूटनीतिज्ञलाई सुरक्षाको कारणले पोल्याण्डको लुव्योमा जान भनिएको पुष्टि गरेका छन्। उनले यी कूटनीतिज्ञहरूले पोल्याण्डमा रात बिताउने बताए। एन्टोनी ब्लिन्केन आफू पोल्याण्ड जानु स्थायी नभएको बताउँदै युक्रेनमा आफ्नो काम जारी राख्न र आपतकालीन कन्सुलर सेवाहरूको लागि नियमित रूपमा फर्कने बताए। एक शीर्ष अमेरिकी कूटनीतिज्ञले भने कि युक्रेनप्रति अमेरिकी प्रतिबद्धता एक ठाउँमा मात्र सीमित छैन। यद्यपि अमेरिकाले कूटनीतिज्ञका सम्बन्धमा पहिलेदेखि नै कदम चाल्दै आएको थियो । यस महिनाको सुरुमा अमेरिकाले रुसले युक्रेनमा जुनसुकै बेला आक्रमण गर्न सक्ने भन्दै आफ्ना नागरिकहरू तुरुन्तै छाड्नु पर्ने बताएको थियो। ह्वाइट हाउसले आक्रमण हवाई बमबारीबाट सुरु हुन सक्ने बताएको छ । आक्रमणपछि अमेरिकी नागरिकलाई युक्रेन छोड्न गाह्रो बनाउन सक्छ। अमेरिकासँगै बेलायत, अष्ट्रेलिया, क्यानडा र नेदरल्याण्डले पनि आफ्ना नागरिकलाई जतिसक्दो चाँडो युक्रेन छोड्न आग्रह गरेका छन् । रुस र अमेरिकाले युक्रेनको राजधानी किभबाट आफ्ना कूटनीतिक कर्मचारीलाई हटाउने गरेको मिडिया रिपोर्टले जनाएको छ । एपी रिपोर्टले अमेरिकी दूतावासका कर्मचारीहरू पोल्याण्ड नजिकै बस्ने जनाएको छ। यो क्षेत्र युक्रेनको सुदूर पश्चिममा छ। बीबीसी हिन्दीबाट युक्रेनमा भएको साइबर हमलामा रुस संलग्न छैनः रुसी दूतावास युक्रेनमा रुसले गर्ला त आक्रमण ? युक्रेनी विदेशमन्त्रीद्वारा रुसमाथि कडा प्रतिबन्ध लगाउन आह्वान"
युक्रेनका दुई क्षेत्रलाई पुटिनले दिए स्वतन्त्र क्षेत्रको मान्यता,रुस : रुसी राष्ट्रपति भ्लादिमिर पुटिनले पूर्वी युक्रेनको पृथकतावादी विद्रोही क्षेत्रलाई स्वतन्त्र क्षेत्रको मान्यता दिएका छन्। स्वघोषित जनवादी गणतन्त्र डोनेस्क र पूर्वी युक्रेनको लुहान्स्क रुसी समर्थित विद्रोहीहरूको घर हो। यी विद्रोहीहरू सन् २०१४ देखि युक्रेनसँग लडिरहेका छन्। रुसको यो कदमले यस क्षेत्रको शान्ति वार्तालाई समाप्त पार्न सक्छ। शान्ति वार्ताका कारण धेरै वर्षदेखि युद्धविराम लागू भएको थियो। पुटिनको घोषणाले रुसी सेनालाई पूर्वी युक्रेनमा प्रवेश गर्ने बहाना दिने पश्चिमा देशको आरोप छ। रुसको घोषणा लगत्तै पुटिनले एक आदेशमा हस्ताक्षर गरे। उक्त आदेशमा रुसी सेनालाई डोनेट्स्क र लुहान्स्कमा शान्ति कायम राख्न भनेका छन्। यस शान्तिस्थापना कार्यमा रूसी सैनिकहरूले के गर्नेछन् भन्ने बारे अझै केही स्पष्ट छैन। तर यदि रुसी सेनाले सीमा पार गरे भने रुस पहिलो पटक विद्रोही नियन्त्रित क्षेत्रमा आधिकारिक रूपमा प्रवेश गर्नेछ। रुसले पूर्वी युक्रेनमा सेना पठाउने घोषणा गरेपछि युक्रेनले कडा प्रतिक्रिया दिएको छ। युक्रेनी विदेशमन्त्रीले रुसमाथि प्रतिबन्ध लगाउन माग गरेका छन्। युक्रेनमा रुसले गर्ला त आक्रमण ? युक्रेनी विदेशमन्त्रीद्वारा रुसमाथि कडा प्रतिबन्ध लगाउन आह्वान अमेरिकाले युक्रेनमा रहेका बाँकी कूटनीतिज्ञलाई पोल्याण्ड पठायो
युक्रेनी विदेशमन्त्रीद्वारा रुसमाथि कडा प्रतिबन्ध लगाउन आह्वान,"रुसले पूर्वी युक्रेनमा सेना पठाउने घोषणा गरेपछि युक्रेनले कडा प्रतिक्रिया दिएको छ। उनले रुसमाथि कडा प्रतिबन्ध लगाउन माग गरेका छन्। युक्रेनका विदेशमन्त्री दिमित्रो कुलेबाले वासिङ्टनमा भेट्नुअघि अमेरिकी विदेशमन्त्री एन्टोनी ब्लिन्केनसँग कुरा गरेको बताए। उनले ट्वीट गर्दै भने , 'म रुसको अवैध कार्यको जवाफमा कडा प्रतिबन्धको लागि आह्वान गर्दछु।' युक्रेनका राष्ट्रपति जेलेन्स्कीले यसअघि आफ्नो टिभी सन्देशमा युक्रेनले वार्ताभन्दा पनि धेरै कुराको अपेक्षा गरेको बताएका थिए। 'हाम्रो साँचो मित्र र सहयोगी को हो, र रूसी संघलाई कसले धम्की दिन सक्छ, त्यो हेर्ने बेला आएको छ', उनले भने रुसी राष्ट्रपति भ्लादिमिर पुटिनको आदेश अनुसार रुसी सेना युक्रेनका केही भागमा प्रवेश गर्ने भएका छन्। राष्ट्रपति पुटिनले युक्रेनका दुई अलगाववादी क्षेत्र डोनेस्क र लुहान्स्कलाई मान्यता दिएका छन् । यस घोषणालाई ध्यानमा राख्दै, संयुक्त राष्ट्र सुरक्षा परिषदले आपतकालीन बैठक बोलाएको छ। यो बैठक मंगलबार बिहान ७३० बजे न्यूयोर्कमा हुनेछ । धेरै देशको आग्रहपछि यो बैठक हुन लागेको हो । यसैबीच युक्रेनले आफ्नो एक प्रतिनिधिलाई पनि यस बैठकमा उपस्थित हुनुपर्ने पत्रमार्फत माग गरेको छ । युक्रेन संयुक्त राष्ट्र सुरक्षा परिषद्को सदस्य होइन। रूस भने संयुक्त राष्ट्र सुरक्षा परिषदको स्थायी सदस्य र ऊसँग भिटो शक्ति छ। यस्तो अवस्थामा यो बैठकको नतिजा के हुन्छ भन्ने स्पष्ट छैन।"
जीर्ण भवनबाटै सुरक्षा,"जोमसोम : भौगोलिक विकटता, प्रतिकूल मौसम र जीर्ण प्रहरी भवनका कारण मुस्ताङमा कार्यरत प्रहरीलाई व्यवस्थापनमा निकै सास्ती हुने गरेको छ। मुस्ताङमा प्रहरीको १६ वटा इकाइ छन्। जसमध्ये केहीको मात्र आफ्नै भवन छ। भवन नभएका प्रहरी इकाइहरू वषौंदेखि व्यक्ति र संस्थागत भवनहरूमा भाडामा बस्दै आएको पाइएको छ। चीनसँगसिमाना जोडिएका लोमान्थाङ र लोघेकर दामोदरकुण्ड गापाअन्तर्गतका अधिकांश प्रहरी इकाइहरू जीर्ण भाडाको घरमा आएको जिल्ला प्ररही कार्यालय मुस्ताङले जनाएको छ। यस्तै, मुस्ताङको वारागुङ मुक्ति क्षेत्रका प्रहरी इकाइमा पनि भाडाको घरमा बस्दै आइरहेका छन्। मुस्ताङमा २०४० को सेरोफेरोमा प्रहरी इकाइहरू स्थापना भएका हुन्। त्यतिबेला सडक सञ्जाल र प्रहरीलाई आवश्यक पूर्वाधार नहुँदा निकै समस्या हुन्थ्यो। अहिले सडक सञ्जाल सहज भए पनि प्रहरी व्यवस्थापनमा देखिएको चुनौती भने जस्ताको तस्तै छ। ढुंगा र माटोले बनेका भाडाका जीर्ण घरमा राखी प्रहरीलाई नागरिकको सुरक्षार्थ खटाइने गरिएको छ। हिमपात र वर्षा हुँदा दुर्गममा खटिएका प्रहरीले सास्ती भोग्नुपर्ने बाध्यता छ। सदियौंदेखिको प्रहरी इकाइको यो समस्या संघीयतापछि पनि उस्तै छ। मुस्ताङमा प्रहरीको जग्गा र भवन नहुँदा यसप्रकारका समस्या देखिएका हुन्। मुस्ताङ प्रहरीका अनुसार उपल्लो मुस्ताङको प्रहरी चौकी छोनुप, इलाका प्रहरी कार्यालय छोसेर, प्रहरी चौकी सुर्खाङ, प्रहरी चौकी चराङ, प्रहरी चौकी घमी, इलाका प्रहरी चौकी छुसाङ, प्रहरी चौकी कागबेनी र इलाका प्रहरी कार्यालय मुक्तिनाथ भाडाको जीर्ण भवनमा बस्दै आइरहेका छन्। यस्तै, थासाङ गाउँपालिका२ कोवाङमा रहेको प्रहरी चौकी, जिल्ला ट्राफिक कार्यालय र पर्यटक प्रहरी इकाइ पनि भाडामा बस्दै आइरहेका छन्। यसले गर्दा सास्ती त छँदै छ अर्कोतिर लाखांै रुपैयाँसमेत भाडा खर्च भइरहेको छ। छोनुप प्रहरी चौकी साविक गाविस भवनमा, छोसेर प्रहरी चौकी नेचुङ भन्सार कार्यालयको जीर्ण भवनमा, लोघेकरको सुर्खाङ प्रहरी चौकी सुर्खाङको एक विद्यालयमा भाडामा बस्दै आएका छन्। चराङ प्रहरी चौकी व्यक्तिका घरमा र लोघेकरको घमीमा तीन वर्षअघि प्रहरी चौकी रहे पनि त्यहाँ प्रहरी राख्ने भाडाघर नपाउँदा चौकी बस्न सकेको छैन। त्यस्तै, वारागुङ मुक्तिक्षेत्रको इलाका प्रहरी चौकी छुसाङ वर्षोैंदेखि आमा समूह र एक्यापको भवनमा छ। प्रहरी चौकी कागबेनी स्वास्थ्य चौकीमा, मनाङ र मुस्ताङको सिमाना मुक्तिनाथ रानीपौवास्थित इलाका प्रहरी कार्यालय वर्षौंदेखि रानीपौवा धर्मशालामा, थासाङको प्रहरी चौकी कोवाङ स्थानीयको घरमा र पर्यटक प्रहरी र जिल्ला ट्राफिक कार्यालय पनि संस्थागत र स्थानीयको घरमा भाडामा बस्दै आइरहेको छ। मुस्ताङका प्रहरी इकाइको भौतिक संरचना कमजोर र दयनीय अवस्थामा रहेकाले यसको विकल्प सरकारले गर्नुपर्ने देखिएको हो। यसका अलवा प्रहरीलाई कार्यसम्पादन र व्यवस्थापनमा चाहिने अतिआवश्यक सामग्रीसमेत उपलब्ध नहुँदा प्रहरीको दैनिकी निकै कष्टकर बनेको छ। मुस्ताङको थासाङ३ घाँसामा २ वर्षअघि प्रहरीको आफ्नै भवन बनेको छ। स्थानीयले जग्गादान गरेपछि प्रहरीको आफ्नै भवन बनेको जिल्ला प्रहरी कार्यालय मुस्ताङले जनाएको छ। तर, जिल्ला प्रहरी कार्यालयको भौतिक संरचना भने तयार भइसकेको छ। सीमा प्रहरी चौकी लोमान्थाङ पनि केही वर्षअघि मुस्ताङका राजाको घरमा बसेको थियो। अहिले त्यहाँ प्रहरीको आफ्नै भवन बनेको छ। मुकाममा रहेको प्रहरी मुख्यालयको पनि केही वर्षअघि जीर्ण माटोले बनेको एकतले भवनमा थियो। भवन बनेपछि दैनिक कार्यसम्पादन तथा थुनुवा व्यवस्थापनमा निकै सहज हुन पुगेको छ। दरबन्दी छ, छैनन् प्रहरी मुस्ताङमा प्रहरीको आवश्यक जनशक्ति नहुँदा कार्यसम्पादनमा समेत निकै अप्ठ्यारो पर्दै आइरहेको छ। मुस्ताङमा प्रहरीको ३११ जनाको दरबन्दी रहे पनि अहिले जम्मा १८१ जना प्रहरी मात्र कार्यसम्पादनमा खटिएका छन्।"
पाण्डेलाई उपाधि,"काठमाडौं : पेप्सी ओपन गल्फ प्रतियोगिताको उपाधि भाइराजा पाण्डेले जितेका छन्। गोकर्ण गल्फ क्लबमा भएको प्रतियोगितामा ११ ह्यान्डिक्याप खेल्दै पाण्डेले विजय श्रेष्ठ र टेन्डी शेर्पासँग ३६ अंकको बराबरी गरेका थिए। त्यसपछि ब्याक नाइनमा १९ अंक जोड्दै उनले उपाधि जितेका हुन्। श्रेष्ठले १७ र शेर्पाले १६ अंक बटुले। विजय श्रेष्ठ उपविजेता बने। प्रतियोगितामा ३७ अंकका साथ सद्भाव आचार्यले बेस्ट ग्रसको उपाधि जिते। पाँच बर्डी बनाएका उनले सर्वाधिक बर्डीको अवार्ड पनि हात पारे। ६० वर्षमाथिको प्रतिस्पर्धामा टेन्डी शेर्पा ३६ अंकका साथ विजेता बने। महिलातर्फ ३२ अंकका साथ कश्मिरा शाहले उपाधि जितिन्। २८ अंकका साथ रेखा घिमिरे उपविजेता भइन्। ३९ अंक जोडेकी अश्र्या बस्न्यात जुनियरतर्फको विजेता भइन्। वरुण वेभरेज प्रालिले प्रायोजन गरेको प्रतियोगितामा ९५ खेलाडीले सहभागिता जनाएका थिए। विजेतालाई वरुण वेभरेज प्रालिका मार्केटिङ हेड हमन्था वाङ्सुल, मार्केटिङ म्यानेजर पुलकित कोन्डोई र क्याप्टेन जोसेफ नाथनले पुरस्कार प्रदान गरेका थिए।"
निक्षेपमा झिनो सुधार,"काठमाडौं : चालू वर्षको सुरुदेखि नै बैंकहरूले खासै निक्षेप बढाउन सकेका छैनन्। स्रोत संकलनका तुलनामा लगानीको माग ह्वात्तै बढ्दा समग्र बैंकिङ प्रणालीमा लगानीयोग्य पुँजी (तरलता) अभावको स्थिति छ। अझै बैंकिङ प्रणालीमा अपेक्षाअनुसार निक्षेप संकलन नभएको नेपाल बैंकर्स संघको तथ्यांकले देखाएको छ। संघले सोमबार सार्वजनिक गरेको तथ्यांकअनुसार फागुन पहिलो साता १ अर्बले निक्षेप बढेर ४३ खर्ब १२ अर्बमा सीमित रहेको छ। विदेशी मुद्राको निक्षेप २ अर्बले घटेर ९२ अर्ब रुपैयाँ मात्रै संकलनमा भएको छ। जबकि यसअघि माघ मसान्तसम्म कुल निक्षेपमा ९४ अर्ब रुपैयाँ विदेशी मुद्राको योगदान थियो। नेपाल राष्ट्र बैंकले विदेशी मुद्रामा खाता खोल्न प्रोत्साहन गर्ने नीति ल्याएको छ। तर, अहिले यो व्यवस्था खासै प्रभावकारी नदेखिएको ग्लोबल आईएमई बैंकका डेपुटी सीईओ महेश शर्मा ढकाल बताउँछन्। निक्षेप बढाउन राष्ट्र बैंकले विदेशी मुद्रामा खाता खोल्न पाउने व्यवस्था गरे पनि यसको प्रक्रिया झन्झटिलो भएकाले प्रभावकारी हुन सकेको छैन। कर्जा वृद्धि भने अधिक छ। निक्षेप र कर्जाको असन्तुलित वृद्धिले कर्जानिक्षेप अनुपात (सीडी रेसियो) भने नियन्त्रणमा आउन सकेको छैन। हालै राष्ट्र बैंकले सेयर, घरजग्गा, हायर पर्चेज (सवारी), टीआर आयातलगायतका अनुत्पादक क्षेत्रको कर्जामा कडाइ गरेको थियो। वाणिज्य बैंकको कर्जानिक्षेप अनुपात औसत ९० प्रतिशत माथि छ। बैंकहरूको ब्याजदर पनि बढेको छ। तर, ब्याजदर बढे पनि निक्षेप आकर्षण हुन नसकेको सिभिल बैंकका सीईओ सुनील पोख्रेलले बताए। साउनदेखि फागुन पहिलो सातासम्म कुल निक्षेप १ खर्ब ११ अर्ब रुपैयाँले वृद्धि हुदा कर्जा प्रवाह भने ४ खर्ब ३३ अर्ब रुपैयाँले बढेको छ। यद्यपि माघ मसान्तमा १३ अर्बले निक्षेप घटेर कुल निक्षेप ४३ खर्ब ११ अर्बमा सीमित थियो। तर फागुन पहिलो सातामा निक्षेपमा झिनो सुधार भएको छ। कर्जा प्रवाह भने पछिल्लो साता ४ खर्ब रुपैयाँले बढेर कुल ४१ खर्ब ५९ अर्ब रुपैयाँ पुगेको छ। बैंकहरूले विदेशी मुद्रामा गर्ने लगानी भने घटेको छ। हालै राष्ट्र बैंकले सेयर, घरजग्गा, हायर पर्चेज (सवारी), टीआर आयातलगायतका अनुत्पादक क्षेत्रको कर्जामा कडाइ गरेको थियो। बजारमा निक्षेपको ब्याजदर बढाउने नीति लिएको ग्लोबल आईएमईका निर्देशक कृष्णप्रसाद शर्माको भनाइ छ। उनका अनुसार यो नीतिले कर्जाको ब्याजदर बढाएर ऋणको माग कम गर्छ। तर व्यवसायीले भने राष्ट्र बैंकको उक्त नीतिप्रति आपत्ति जनाउँदै आएका छन्। नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर्स अफ कमर्सले प्रेस विज्ञप्ति जारी गर्दै कर्जाको ब्याजदर बढ्दा लागत महँगो पर्ने भएकाले विरोध गर्दै आएका हुन्।"
सहकारी वैधानिक साहुकारी मोडलमा,"सहकारी ऐन २०७४, ले ३० प्रतिशतभन्दा बढी मुख्य कारोबार बचत तथा ऋण नगर्न भनेपछि सहकारीलाई बहुउद्देश्यीयका काम गर्न सकस भएको छ। जसका कारण नेपालमा बहुउद्देश्यीय सहकारी संस्थाको अस्तित्व धरापमा पर्न थालेको देखिन्छ। ऐनले सहकारीलाई उत्पादनमा केन्द्रित गर्न ७०:३० को मुख्य कारोबारको प्रावधान ल्यायो। उद्देश्यअनुसार कारोबार गर्न प्रोत्साहन गरियो। अहिले अधिकांश सहकारीलाई बचतबाहेक काम गर्न चुनौती थपिएको छ। सहकारीहरू बचत तथा ऋणमै रमाइरहेका छन्। कतिपय सहकारी त बचतमा रूपान्तरण भइसकेका छन्। नामअनुसार काम गर्न ऐनमै व्यवस्था गर्दा पनि सहकारी बचत तथा ऋण मात्रै कारोबार गर्नु विडम्बना हो। बहुउद्देश्यीय सहकारीलाई ७० प्रतिशत मुख्य कारोबार बचत बाहेकको काम गर्न अनिवार्य व्यवस्था गरे पनि धेरैलाई सकस भएको छ। विस्तारै बहुउद्देश्यीयतर्फ पनि सहकारी केन्द्रित हुन सकिरहेका छैनन्। सहकारी ऐन तीन वर्षभित्र कार्यान्वयन गर्ने भनिएकोमा चार वर्ष बितिसक्दा पनि कार्यान्वयनमा कसैको तदारुकता छैन। नामअनुसार काम गर्न नसकेपछि कतिपय बहुउद्देश्यीय सहकारी संस्था धमाधम बचत तथा ऋणमा रूपान्तरण भइसकेका छन्। केही रूपान्तरण गर्ने निर्णय गरिसके पनि पर्ख र हेरको नीतिमा छन्। सहकारी स्रोतका अनुसार हजारभन्दा बढी सहकारी बचतमा रूपान्तरण भइसकेका छन्। बचतमा जान निर्णय गरे पनि केहीले नाम फेरिसकेका छैनन्। ऐनको थ्रेसहोल्डअनुसार काम गर्न चुनौती भएकाले बचतमै फर्किनु परेको सञ्चालकहरू बताउँछन्। विभिन्न ऐनले सहकारी नचिनेकाले बहुउद्देश्यीयको काम गर्न नसकिएको सहकारीकर्मी बताउँछन्। तर, कतिपय सहकारीले घरेलु तथा साना उद्योग कार्यालयमा दर्ता गरी काम सुरु गरेका छन्। राष्ट्रिय सहकारी महासंघलगायतले सहकारीसँग बाझिएका बुँदा संशोधनको कुरा उठाइरहेका छन्। सरकार ऐन संशोधन गर्ने पक्षमा देखिएको छैन। सहकारीलाई उत्पादनमा जा भन्ने तर बाटो सहज नगर्ने नीतिले सरकार कमजोर देखिन्छ। सरकारले सहज ढंगले सहकारीलाई बहुउद्देश्यीयका काम गर्ने वातावरण बनाइदिनुपर्छ। सहकारीलाई काम गर्न बाधा पर्ने सबै कानुन फुकुवा गर्न आवश्यक छ। राज्यले संविधानमै तीनखम्बे अर्थनीति अवलम्बन गरेको छ। सार्वजनिक क्षेत्र, निजी र सहकारीबाट अर्थतन्त्र उकास्न सकिने संविधानमै प्रावधान छ। सहकारीलाई काम गर्न सहजताका लागि नीतिगत सहजीकरण गर्न सरकार चुकेको छ। संविधान निर्माण भएको यतिका वर्ष बितिसक्दा पनि सहकारीलाई काम गर्ने अवसर प्रदान नगर्नु राज्यको लाचारीपन हो। काम गर्ने बाटो नदिने तर बहुउद्देश्यीयको काम गर्न थे्रसहोल्डको व्यवस्था गर्नुले सहकारीलाई घुमाउरो पारामा बचतमै जान बाध्यकारी निमय ल्याएजस्तो देखिन्छ। सहकारीलाई उत्पादन, उद्यमशीलता र रोजगारीसँग जोड्ने हो भने काम गर्न नीतिगत सहजीकरण गर्नैपर्छ। यसो गर्दा पनि सहकारीले काम गरेनन् भने दण्ड, सजायको व्यवस्था गर्नुपर्छ। पैसाको किनबेच र सदस्यलाई शोषण गर्न पल्केका सहकारीले पक्कै पनि नीतिगत सहज हुँदा पनि उत्पादनतिर जान सक्ने आधार बलियो छैन। किनकि सहकारी वैधानिक साहुकारी मोडलमा रमाइरहेकाले सहकारी आफैं उत्पादनमा जान्छन्। देशमा कृषिको परनिर्भरता घट्छ, अरू उत्पादन क्षेत्रमा पनि सहकारीले काम गर्छन् भन्न सकिने अवस्था छैन। देशभर ३० हजार सहकारी छन्। त्यसमध्ये पाँच हजार मात्रै बहुउद्देश्यीय सहकारी छन्। तर पनि बहुउद्देश्यीय अधिकांशले बचत तथा ऋण नै गर्छन्। सञ्चालनमा आएका ९० प्रतिशतभन्दा बढी सहकारीले बचत तथा ऋणकै काम गर्छन्। कृषि तथा बहुउद्देश्यीय जेसुकै नाम दिइए पनि उनीहरूले गर्र्दै आएको अभ्यास बचत तथा ऋण नै हो। अधिकांशले बचतबाहेक काम गर्न चासो देखाएनन्। केहीले साँच्चिकै काम गर्न खोजे पनि दर्तामै समस्या हुँदा हैरान परेका छन्। केही समयअघि बहुउद्देश्यीय केन्द्रीय सहकारी संघले मुख्य कारोबारको प्रावधानबाट तर्सेर बचत तथा ऋणमा रूपान्तरण नगर्न सूचना जारी गरेको थियो। संघले थे्रसहोल्डअनुसार तुरुन्तै पूरा गर्न नसकिए पनि बहुउद्देश्यीयका काम गर्न खासै उत्प्रेरित गरेको पाइँदैन। जसले गर्दा ५ हजार ५ सय बहुउद्देश्यीय नाममा सहकारी भए पनि आफंै परियोजना सञ्चालन गरेका सहकारी नगण्य मात्रामा छन्। सहकारी ऐनको मुख्य कारोबारको प्रावधान कार्यान्वयन गर्न सरकारले समेत अरुचि देखाइरहेको छ। यस्तो बेला नेपाल बचत तथा ऋण केन्द्रीय सहकारी संघ (नेफ्स्कुन)ले भने उक्त प्रावधान कडाइका साथ लागू गर्न आवाज उठाइरहेको छ। उसले छुट्टै बचत तथा ऋण ऐन आवश्यक भएको भन्दै पटकपटक सरकारको ध्यानाकर्षण गराइरहेको छ। बहुउद्देश्यीय सहकारीको अस्तित्व खतरामा परेको बेला नेपाल बहुउद्देश्यीय केन्द्रीय सहकारी संघमा भने जुँगाको लडाइँ अन्त्य भएको छैन। विवादका कारण संघको साधारणसभासमेत हुन सकेको छैन। संघका अध्यक्ष सुरेन्द्र भण्डारी र सचिव माधवप्रसाद तिमल्सिना पक्षबीच विवादका कारण पुस २९ गते तय भएको निर्वाचनसहितको साधारणसभा रोकिनुका साथै निर्वाचन अनिश्चित भएको छ। उक्त विवाद अदालतमा पुगेको छ। यद्यपि निकास निस्कन सकेको छैन। यसरी, बहुउद्देश्यीय सहकारीको अस्तित्व नै खतरामा परेको बेला संघका पदाधिकारी नै तल्लोस्तरसम्म नेतृत्वका लागि लड्दा चुनौती थपिएको छ। यसले बहुउद्देश्यीय सहकारीको अस्तित्वका साथै संघको अस्तित्वसमेत मेटिन सक्ने खतरा बढेको छ। सरकारले सहकारीलाई उत्पादनमा लगाउन नसक्नु विडम्बना हो। त्यसका लागि आवश्यक वातावरण तयार नगर्नु लाजमर्दो कुरा हो। तर सहकारीकर्मी पनि आफैं नैतिकहीन हुन थालेका छन्। पदका लागि जस्तोसुकै कदम चाल्न पछि नपर्ने तर कामै नगर्ने परिपाटीले सहकारीको दिनप्रतिदिन साख गिर्दै गइरहेको छ। सहकारीका अगुवाहरू आचरणमा शुद्ध हुनैपर्छ। पद, प्रतिष्ठाभन्दा पनि आदर्श र मूल्यमान्यतामा जोड दिनुपर्छ। सहकारी रूपान्तरणको नेतृत्व गर्न सक्ने नेतृत्व चाहिन्छ। अब सहकारी परम्परागत ढंगले सञ्चालन हुन सक्दैन। सहकारीले अर्थतन्त्रमा नेतृत्व गर्नैपर्छ। सार्वजनिक र निजी क्षेत्रकै हैसियतमा सहकारी आउनैपर्छ। त्यसका लागि राज्य सहकारीप्रति खुला हृदयका साथ आउन सक्नुपर्छ। सहकारीका नेतृत्वकर्ताले सहकारी सुधारका लागि कार्ययोजना बनाएर जान सक्नुपर्छ। विकृति अन्त्य गर्न जागरुक हुनुपर्छ। सहकारीमार्फत आर्थिक समृद्धि ल्याउने हो र उत्पादन, रोजगारी र उद्यमशीलता बढाउने हो भने सहकारीलाई बहुउद्देश्यीय प्रकृतिका काम गर्न सहजीकरण गर्नैपर्छ। थे्रसहोल्ड राखेर बचतमै जान बाध्य पार्ने नभई बहुउद्देश्यीयमा जान प्रेरित गरी उत्पादन बढाउनुपर्छ। सहकारीलाई निर्धक्कसँग काम गर्न ४७ वटा ऐनले बाधक पार्यो भन्दै संशोधन गर्नुभन्दा सहकारी विभाग अथवा कुनै निकाय खडा गरी एकल बिन्दु सेवामार्फत काम गर्न सक्ने वातावरण तयार गर्न अपरिहार्य भइसकेको छ।"
संयुक्त राष्ट्रसंघ आपतकालीन बैठक : पुटिनले मिन्स्क सम्झौताको धज्जी उडाएको अमेरिकी राजदूतको आरोप,"न्यूयोर्क : रुसले डोनेस्क र लुहान्स्कलाई स्वतन्त्र क्षेत्र घोषणा गरेको छ। त्यसयता युक्रेनमा संकट बढ्दै गएको छ। यो संकटबारे छलफल गर्न संयुक्त राष्ट्र सुरक्षा परिषद्को आपतकालीन बैठक बस्दैछ। युक्रेन संकटबारे छलफल गर्न संयुक्त राष्ट्रसंघीय सुरक्षा परिषद्को आकस्मिक बैठक न्यूयोर्कमा बस्दैछ। संयुक्त राष्ट्रका लागि अमेरिकी राजदूत लिन्डा थोमस ग्रिनफिल्डले पूर्वी युक्रेनका दुई विद्रोही नियन्त्रित क्षेत्रलाई रुसले मान्यता दिएकोमा कडा शब्दमा निन्दा गरेकी छन्। उनले पुटिनले मिन्स्क सम्झौताको धज्जी उडाएको बताउँदै यसको नतिजा युक्रेन, युरोप र सम्पूर्ण विश्वले भोग्नुपर्ने चेतावनी दिएकी छन्। उनले रुसले आक्रमण गरे त्यसबाट धेरै मानवीय क्षति हुनसक्ने बताइन्। पूर्वी युक्रेनको समस्याको राजनीतिक समाधान खोज्न र लडाइँ रोक्न सन् २०१४१५ को शान्ति सम्झौता अवलम्बन गर्नुपर्ने थोमस ग्रीनफिल्डले बताइन्। उनले पूर्वी युक्रेनमा शान्तिका लागि सशस्त्र सेना पठाउने पुटिनको आदेशलाई सही नभएको बताएनेकी छन्। 'मिन्स्क प्रोटोकल' युक्रेनको डोनबास क्षेत्रमा युद्ध अन्त्य गर्न गरिएको सम्झौता हो। यो सम्झौता २०१४ मा युक्रेन मा त्रिपक्षीय सम्पर्क समूहद्वारा गरिएको थियो। युक्रेनमा रुसले गर्ला त आक्रमण ? युक्रेनी विदेशमन्त्रीद्वारा रुसमाथि कडा प्रतिबन्ध लगाउन आह्वान अमेरिकाले युक्रेनमा रहेका बाँकी कूटनीतिज्ञलाई पोल्याण्ड पठायो"
दि अन्नपूर्ण एक्सप्रेसद्वारा काठमाडौं निजगढ द्रूतमार्ग सम्बन्धि गोलमेच सम्मेलन,"काठमाडौं : अन्नपूर्ण मिडिया नेटवर्कको अंग्रेजी साप्ताहिक पत्रिका दि अन्नपूर्ण एक्सप्रेसले गत हप्तादेखि काठमाडौं तराई द्रुतमार्गको विभिन्न पाटाहरू औल्याउँदै खोजमूलक सामाग्रीहरू तयार पार्न थालेको छ। उक्त संस्करणमा दशवटा शीर्षकहरू छुट्याइएको छ। जसमा सेनाको सक्रियता, जलवायु, आर्थिक, सामाजिकसांस्कृतिक जस्ता विषयहरू छन्। सोही अन्तर्गत सोमबार गोलमेच सम्मेलन आयोजना भएको छ। बैठकमा अर्थविद् डा चन्द्रमणि अधिकारी, अधिवक्ता हेमन्त दाहाल, सांस्कृतिक अभियान्ता सञ्जय थापा, प्रतिनिधि सभा सार्वजनिक लेखा समिति सदस्य पार्बती विशंखे, विकास तथा प्रविधि समिति सदस्य आशकुमारी विकको उपस्थित रह्यो। बैठकको अध्यक्षता एक्सप्रेसका प्रधानसम्पादक विश्वास बरालले गरे भने सहजकर्ताको रूपमा प्रतीक घिमिरे थिए। कार्यक्रमको सुरुवातमा एक्सप्रेसका सहसम्पादक कमलदेव भट्टराईले कार्यक्रमको बारेमा छोटो जानकारी पेश गरे। कुनै पनि आयोजनाको सुरूवात गर्दा त्यसमा पर्ने सांस्कृतिक तथा वातावरणीय अध्ययन गरेर सम्पदामा आँच आउने कार्य राज्यले गर्नु नहुने थापाले बताए । उनले अहिले अवस्थामा द्रूतमार्गले नेवा सभ्यतामै असर पर्ने तर्क गरे। दाहालले नेपाली सेनालाई बिना प्रतिस्पर्धा ठूला आयोजना सुम्पिनु कतिको जायज हुन्छ भन्ने प्रश्न गरे। द्रूतमार्गले भविष्यमा कतिको आर्थिक टेवा पुर्याउन सक्ला भन्नेमा उनको दुविधा रह्यो। अर्थविद् डाअधिकारीले द्रूतमार्गले ढुवानी लगायतका विभिन्न पक्षमा सकारात्मक असर पार्ने बताए। 'यो परियोजना पाँच दशक अघिनै निर्माण भइसक्नु पर्थ्यो।', उनले भने, 'यस सडकले करिब २०० किमी दूरी घटाउँछ जसले ढुवानी लगायतका विभिन्न पक्षमा सकारात्मक असर पार्छ।' सांसद विकका अनुसार विकास समितिले यस परियोजना समयमै सक्न सेनालाई बारम्बार निर्देशन दिएको छ । संसद स्थिर हुने बित्तिकै समितिको फेरि बैठक बोलाए छलफल गरिने उनले बताइन्। साथै, बैठकमा उठेका प्रश्नहरु लेखा समिति र संसदमा लग्ने प्रतिबद्धता सांसद विशंखेले जनाइन्। बैठकमा नेपाली सेनाबाट पनि प्रतिनिधित्व गर्न आयोजकले पत्राचार गरेतापनि कुनै पदाधिकारी उपस्थित भएनन्।"
ढुंगाखानीले बस्ती चिराचिरा,"गोरखा : व्यवसायी पशुपति मुरारकाले १५ वर्षअघि गण्डकी गाउँपालिका७ दर्शनडाँडाका झंकनाथ रेग्मीको बारी किनेका थिए, घर बनाएर बस्ने र खेती गर्ने सर्तमा। तर, किनेको पाँच वर्ष नपुग्दै ढुंगाखानी सञ्चालनमा ल्याए। खानीमा जथाभावी चलाइएका मेसिनले डाँडै थर्काउन थाले। बारीका गराहरू चिराचिरा पर्न थाले। उनकै घरखेत धरापमा परेको छ। अहिले ढुंगाखानीका कारण झंकनाथको घरबारीसहित दर्शनडाँडा गाउँ नै पहिरोको जोखिममा परेको छ। सो गाउँमा ८ घर उच्च जोखिममा छन्। झंकनाथले ३५ रोपनी बारी ८० हजार रुपैयाँमा बेचेका थिए। ढुंगाखानीमा मेसिन लगाउँदा डाँडै थर्किन्छ, झंकनाथ भन्छन्, पानी पर्नासाथ पहिरो जान थालेको छ। यसपालिदेखि झन् धेरै बग्न थालेको उनले सुनाए। ढुंगाखानी सञ्चालन गर्ने भन्ने थाहा पाएको भए ऊबेला बेच्ने नै थिइनँ, उनले भने। मुरारकाले अर्घाखाँची सिमेन्ट उद्योगको चुनढुंगा खानीका लागि २०६३ माघ ३ मा लाइसेन्स लिए। खानी विभागले दिएको ३५।०६३।६४ नं लाइसेन्सको १५ वर्षे म्याद माघ ३ मै सकिएको छ। तर कम्पनीले चुनढुंगा निकाल्न छाडेन। खानीका कारण स्थानीय सल्लेरी सामुदायिक वन, सडक, शिव आधारभूत विद्यालय र खानेपानीको पाइप जोखिममा परेको उनको भनाइ छ। ज्यामिरघाटबाट गाउँपालिका केन्द्र जोड्ने सडक कामै नलाग्ने गरी चिरिएको छ। आफूहरूलाई स्थानान्तरण गरेर मात्र खानी चलाउन स्थानीयको माग छ। अर्का स्थानीय रुद्र रेग्मी भन्छन्, पहिले पनि झुक्याएर किनेको हो। हाम्रो समस्यालाई कसैले वास्ता गर्दैनन। वडा कार्यालयले सो खानी बन्द गर्न पत्राचार गरेको वडाअध्यक्ष तुलसी रेग्मी बताउँछन्। यता सञ्चालक मुरारका भने खानीले गाउँ जोखिममा नपरेको दाबी गर्छन्। कि उद्योग नै नचला भन्नुपर्यो। उद्योग चलाउने हो भने खानी त हामीले उत्खनन गर्न पाउनुपर्यो, मुरारका भन्छन्, गाउँ विस्थापित हुन्छ भनेर गलत प्रचार गरियो।"
मधेस अनेक वादमा अल्झिएको छ,"खाइपाई आएको सरकारी सेवासुविधा छाडेर मधेस आन्दोलनमा लागेका नेता हुन्, भरतकुमार विमल (यादव)। गजेन्द्रनारायण सिंहसँगै दोस्रो जनआन्दोलनमा सक्रिय बने उनी। तत्कालीन नेपाल सद्भावना पार्टी आनन्दीदेवीका तर्फबाट सातदलीय मोर्चामा आबद्ध भएर जनआन्दोलनमा सक्रिय रहे। अन्तरिम संसद् सदस्यसमेत रहेका उनी अहिले संघीय लोकतान्त्रिक गणतन्त्रको साक्षी भएर बसेका छन्। केही समय संघीय समाजवादी फोरम नेपालमा सहभागी भएर पुनः बाहिरिएका उनी अहिले कुनै पार्टीसँग आबद्ध छैनन्। राजा फ्याँक्नेमध्येका एक विमल दलविहीन अवस्थामा सक्रिय राजनीतिबाट धकेलिएका छन्। यद्यपि, मधेसप्रति त्यत्तिकै जिम्मेवार र संवेदनशील देखिन्छन्। राष्ट्रिय राजनीतिको उतारचढावलाई नजिकबाट नियालिरहेका विमलसँग अन्नपूर्णकर्मी गोविन्द महतोले गरेको कुराकानी : तपाईंको राजनीतिक जीवन किनारा लागेजस्तो देखिन्छ नि ? होइन। त्यसरी नबुझौं। राजनीतिबाट पूर्ण रूपमा सन्न्यास लिएको छैन। वेट एन्ड सीमा छु। राजनीतिबाट सन्न्यास लिएको भए सायदै तपाईंसँग यसरी राजनीतिक संवाद गर्थिनँ। साथीहरूको दबाब छ, नयाँ संगठनको नेतृत्व गरिदिनुपर्यो भनेर। अहिले राजनीतिक दलबाट अलग छु। दलीय सम्पर्कमा छैन। तर राजनीतिमा आफूलाई हरेक समय जोड्न चाहन्छु। मधेसवादको नाममा जनतामा व्यापक रोष प्रकट भएकाले कसरी अगाडि बढ्ने ? चुनौती छ। कुनै पार्टीमा सम्बद्ध भएर राजनीतिलाई अगाडि बढाउन चाहनु भएको हो ? होइन, सकेसम्म राजनीतिक संगठन नै खोल्छु। सकिनँ भने मात्र चिन्तक भएर बस्छु। अन्यथा अहिलेको कुनै पनि राजनीतिक संगठनमा आबद्ध हुन्नँ। सकभर मधेसको राजनीतिको विषयमा अध्यययन र अनुसन्धान गरिरहेकै हुन्छु। त्यसैलाई विभिन्न माध्यमबाट विचार प्रवाहित गर्ने हो। मधेसी समुदायलाई राजनीतिक विषयमा केही फाइदा होस् भन्ने चाहना सदैव रहन्छ। दलगत राजनीतिमा वा अहिलेको कुनै संगठनमा मेरो आबद्धता हँुदैन। जनआन्दोलन२ सफल भयो तर तपाईं त ओरालो लाग्नुभयो। किन ? त्यो मेरो दुर्भाग्य हो। कमजोरी भनेकै छिट्टै विश्वास गरिहाल्ने हो। पार्टीभित्र र पार्टीबाहिर दुवैबाट धोका खाएको छु। पार्टीभित्रबाट त राजेन्द्र महतो र हृदयेश त्रिपाठीबाटै ठूलो धोका खाएँ। शेरबहादुर देउवा नेतृत्वको सरकारमा एमाले सहभागी हुँदा ममाथि धेरै दबाब आयो कि सरकारमा सहभागी भएर सहयोग गर्नुपर्छ। बाहिरको मान्छेबाट लोभलालचदेखि सबै भयो। तर, संगठन मेरो पकडमा भएकाले कसैले आँट गरेनन् मेराविरुद्ध लाग्ने। त्यतिबेला कुन मन्त्रालय लिने, के लिने भन्ने कुरा भित्र र बाहिर दुवैका मान्छेबाट आए। पार्टीभित्रकै मान्छे बाहिरबाट सञ्चालित भएर अन्तर्राष्ट्रिय शक्तिसमेत लगाएर मलाई सिकार बनाए। ओरालो लाग्नुमा भूमिका पार्टीभित्रबाटै थियो त ? आन्दोलन सफल भएपछि पार्टी संगठन विस्तार गर्नुपर्छ भनेर राजावादी बद्री मण्डल र लक्ष्मणलाल कर्णको पार्टीलाई मिलाउनुपर्छ भनेर दबाब सिर्जना गरियो। जसको मूल उद्देश्य मलाई कमजोर बनाउनु थियो। आन्दोलनबाट दिएको नेतृत्वलाई कार्यसमितिको बैठकबाट अल्पमतमा पारियो। त्यो एउटा ठूलो षड्यन्त्रपूर्ण खेल थियो। कार्यसमितिमा अल्पमतमा परें। त्यसपछि नैतिकताको आधारमा राजीनामा दिएँ। पछि राजेन्द्र महतो मन्त्री बने। सरकारी जागिर छाडेर कसरी राजनीतिमा आउनु भयो ? फेरि किन मधेसी दलप्रति वितृष्णा जाग्यो ? भन्नै पर्दा, मधेसको राजनीति अहिले निकै दुःखद् छ। हो, त्यसबेला म सरकारी जागिरमा थिएँ। तत्कालीन श्री ५ को सरकारको डीएफओ। नेपालमा एउटा मधेसी अर्को पहाडी समुदाय मुख्य छन्। जनजाति पनि छन्। उनीहरू थिचोमिचोमा परेका छैनन्, जति मधेसी परेका छन्। एमसीसीका विषयमा जनतालाई स्पष्ट पारेर मात्रै राजनीतिक दलहरूले निर्णय लिनुपर्छ। मधेसकेन्द्रित दलको अहिलेको विभाजन सिद्धान्तको विभाजन हुँदै होइन। जनजातिको भेदभावको र मधेसीसँगको भेदभावको अवस्था फरक छ। सरकारी जागिरमा हुँदा पनि मधेसीसँग हुने भेदभावको विषयमा नजिकबाट बुझ्ने मौका पाएको छु। २०४६ सालमा कपिलवस्तुमा डीएफओ थिएँ। त्यतिबेला आन्दोलनको क्रममा वनको अतिक्रमण भयो। वन अतिक्रमण मधेसी र पहाडी दुवै समुदायले गरेका थिए। अन्तरिम कालको वनमन्त्रीमा झलनाथ खनाल थिए। वन अक्रिमण हटाउन मलाई आदेश दिइयो। तर मधेसी समुदायले गरेका अतिक्रमण हटाउनु भनियो। जबकि पहाडी समुदायले गरेको अतिक्रमण तत्काल नहटाउन भनियो। जहाँजहाँ अतिक्रमित वन थियो, त्यो सबै हटाऔं अन्यथा कसैलाई नहटाऔं भनें। साम्प्रदायिकता फैलनबाट बचाउन सीमा क्षेत्र र राजमार्ग दुवैलाई सँगै हटाऔं भनेको थिएँ। सँगै, होइन भने कुनै पनि नहटाऔं भनें। झलनाथजीले फोन गरेर पहिले सीमा क्षेत्र खाली गराउन भने। समस्याको गम्भीरतालाई बुझेरै काम गर्न सुझाएको थिएँ। तर, उनले मन्त्रीको आदेश नमान्ने भन्दै धम्क्याए। त्यसपछि म तपाईंको कर्मचारी कि सरकारको ? तपाईंअनुसार चलौं कि कानुनअनुसार ? भनेर जवाफ दिएँ। राजीनामा पठाउँछु स्वीकृत गर्नुस् भनेर जागिरबाट राजीनामा दिएँ। त्यसपछि नेपाल सद्भावना पार्टीका संस्थापक अध्यक्ष गजेन्द्रनारायण सिंहसँग सम्पर्क भयो। राजनीतिमा प्रवेश गरें। तर, अहिलेको मधेस राजनीति देख्दा लाग्छ, राजनीति कुनै नेतृत्वकर्तामा छैन। केवल पैसा, जातीयता र शक्तिका लागि राजनीति भइरहेको छ। तपाईंको नाम भरतविमल यादव, नागरिकताको नाम भरतकुमार विमल। यसो हेर्दा नामले नै जातपात विरोधी जस्तो लाग्छ। जातपातबाटै राजनीतिको बागडोरमा पुग्ने गरिन्छ, किन ? मधेस ब्राह्मण, यादव, वैश्य, दलितवादमै अल्मलिएको छ। उदाहरण हेर्नुस्, महन्त ठाकुरको पार्टीलाई ब्राह्मणबाद, उपेन्द्र यादवको पार्टी यादववाद, राजेन्द्र महतोको पार्टी तेली सुडीवाद छ। यो आमजनताले मूल्यांकन गरेको हो, मैले होइन। हामीलाई त पहिले राष्ट्र चाहिन्छ। नेपालबाट मधेसलाई अलग गर्ने विषय सोच्न र कल्पना पनि गर्नसम्म सक्दिनँ। संविधानमा देखिएको कमीकमजोरी र खास गरेर मधेसको प्रतिनिधित्व अनि अधिकारको कुरो नेपालमै रहेर खोज्नुपर्छ। पाउनु पनि पर्छ। त्यसैले राज्यको पहिलो दायित्व हो कि मधेसलाई कसरी विश्वासमा लिने। मधेसी भन्नेबित्तिकै नेपाली विरोधी सोच हुन्छ। नेपालमा एक प्रतिशत भारतीय झुकाव भएका मान्छे होलान् तर म त ९९ प्रतिशत नेपाली हुँ। मधेसलाई नेपालमा राख्नुपर्छ, भारतमा गाभिन दिनु हुँदैन भन्ने पक्षधर मान्छे छन्। सीमा समस्या तथा नेपाल भारतको समस्या पहाडका मान्छेभन्दा मधेसका मान्छेले भोग्छ नि। त्यही भएर मधेसी पनि नेपाली हुन् भन्ने सोचको विकास गराउनुपर्यो। दोषी चस्मालाई फेर्नुपर्यो। राजा पतन गराउन यहाँको ठूलो भूमिका थियो भनिन्छ। राजासँगै तपाईंको पनि विस्तारै पतन भएको महसुस हुन्छ ? के यो संयोग मात्र हो ? मेरो पतन भएको होइन। राजाको पतन भएको पक्का हो। राजा राज्यको हर्ताकर्ता र खानदानी थिए तर उनी अहिले आमनागरिक भएका छन्। यही नै मेरो ठूलो उपलब्धि हो। हिजो एउटा ग्वालाको छोरा रामवरण देशको प्रमुख बने। आज पहाडकी एउटी छोरी राष्ट्रप्रमुख छन्। भोलि यस्तै कोही आउँछन्। यो नै सबैभन्दा ठूलो उपलब्धि हो। मधेसकेन्द्रित नेताहरूमा सम्पत्तिा आर्जनको जुन सोच छ, त्यो सोच मधेसका लागि दुःखद् संकेत हो। मधेस ब्राह्मण, यादव, वैश्य, दलितवादमै रुमल्लिएको छ। नेपालबाट मधेसलाई अलग गर्ने विषय सोच्न र कल्पना पनि गर्नसम्म सक्दिनँ। मधेसमा यत्रो आन्दोलन भयो। मधेस जहाँ थियो त्यहीं छ। समस्याबाट पनि ग्रसित छ। किन ? मधेसमा नेताहरू छन् तर मधेसी समुदायको समस्या उजागर गर्ने नेतृत्व लिने अवस्थामा छैनन्। केही व्यक्ति मधेसको प्रतिनिधित्व गरे पनि जातीयतालाई आधार बनाएर राजनीति गर्छन्। निर्वाचनमा दुईचार सिट जितेर पार्टी चलाउँछन् तर मधेसीको एजेन्डा अहिले पनि जहाँ थियो त्यहीं छ। कुर्सीको खेलमा लागेर कसरी मन्त्री बन्ने ? कसरी सम्पत्ति आर्जन गर्ने ? त्यो कुरा मात्रै हुन्छ। हिजोसम्म जो नेताको साइकलमा चढ्ने अवस्था थिएन। आज उनीहरूको करोडौंको गाडी छ। यो सबै के हो ? राजनीतिको आवरणमा सम्पत्ति जोड्ने खेल मात्रै हो। मधेसकेन्द्रित नेताहरूमा सम्पत्ति आर्जनको जुन सोच छ, त्यो सोच मधेसका लागि दुःखद् संकेत हो। दलहरूको विभाजनलाई कुन रूपमा हेर्नुहुन्छ ? राजनीतिक दलमा सिद्धान्त हराइरहेको छ। मधेसकेन्द्रित दलको अहिलेको विभाजन सिद्धान्तको विभाजन हुँदै होइन। मधेसकेन्द्रित पार्टीलाई जनताले निर्वाचनमा राम्रै मत दिए। जसकारण तेस्रो शक्तिको रूपमा उदय पनि भयो। तर, अहिले नेतृत्वका लागि भएको विभाजन भनेकै नेतृत्वकर्ताबीचको टकराव हो। जसरी पनि नेतृत्वमा हावी हुने सोच र चिन्तन मधेसकेन्द्रित दलको भएकै कारण आजको अवस्था निम्तिएको हो। जसपाको विभाजन पनि त्यही व्यक्तिगत टकराव हो। त्यसलाई राजनीतिक आवरण दिइएको छ। पार्टी जसरी पनि आफ्नो कब्जामा राख्न जसपाको विभाजन एउटा कित्तामा उपेन्द्र र अर्को कित्तामा महन्थ र राजेन्द्रको छ। महन्थ ठाकुरको चाहना उपेन्द्र आफूलाई नेता मानेर हिँडुन् भन्ने हो। तर, उपेन्द्र आजसम्म कसैलाई नेता मान्ने सोचमा नै देखिँदैनन्। राजनीतिबारे सुझबुझको अभावले संसद् विघटनको क्रममा महन्थ ठाकुरको धारणा गलत थियो। केही दलका विरोधका बाबजुत एमसीसी संसद्मा टेबुल भएको छ। तपाईंको धारणा के छ ? एमसीसीका विषयमा जनतालाई स्पष्ट पारेर मात्रै राजनीतिक दलहरूले निर्णय लिनुपर्छ। एकातर्फ सदनमा यो विषयले ठाउँ पाउनु र अर्कोतर्फ सरकारमै भएका दल सडकमा आउनुले राजनीतिक दलको दोहोरो चरित्रलाई प्रष्ट्याउँछ। त्यसैले यस विषयमा स्पष्ट भएर जनतालाई जानकारी दिएर मात्रै टुंगो लगाइनु पर्छ। जनतासँग छल गरियो भने त्यसले देशमा नयाँ दुर्घटना निम्त्याउँछ।"
बुधबारदेखि वर्षाको सम्भावना,"काठमाडौं : बुधबारबाट पहाडी भूभागमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको जल तथा मौसम विज्ञान विभागले जनाएको छ। सुदूरपश्चिम प्रदेश, कर्णाली प्रदेश, लुम्बिनी प्रदेश तथा गण्डकी प्रदेशका पहाडी भूभागका केही स्थानहरुमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ। देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको छ। मंगलबार दिउँसो प्रदेश १, बागमती प्रदेश तथा गण्डकी प्रदेशका भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहने मौसम पूर्वानुमान महाशाखाले जनाएको छ। प्रदेश १, बागमती प्रदेश तथा गण्डकी प्रदेशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। राती देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ। सुदूरपश्चिम प्रदेश तथा कर्णाली प्रदेशका पहाडी भूभागका थोरै स्थानहरुमा मेघ गर्जनचट्याङ्गसहित हल्का वर्षाको सम्भावना रहेको छ। सुदूरपश्चिम प्रदेश, कर्णाली प्रदेश तथा गण्डकी प्रदेशका उच्च पहाडी तथा हिमाली भूभागका केहि स्थानहरुमा हल्कादेखि मध्यम हिमपातको सम्भावना रहेको महाशाखाको भनाई छ। बुधबार दिउँसो देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ। सुदूरपश्चिम प्रदेश, कर्णाली प्रदेश, लुम्बिनी प्रदेश तथा गण्डकी प्रदेशका पहाडी भूभागका केहि स्थानहरुमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ। बाँकी प्रदेशका पहाडी भूभागका एक वा दुई स्थानमा हल्का वर्षाको सम्भावना रहेको छ। सुदूरपश्चिम प्रदेश, कर्णाली प्रदेश तथा गण्डकी प्रदेशका उच्च पहाडी तथा हिमाली भूभागका केहि स्थानहरुमा हल्कादेखि मध्यम हिमपातको सम्भावना रहेको छ। राती देशको पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। सुदुरपश्चिम प्रदेश, कर्णाली प्रदेश तथा गण्डकी प्रदेशका पहाडी भूभागका एक वा दुई स्थानमा मेघ गर्जनचट्याङ्ग सहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। बिहीबार दिउँसो देशको पहाडी भूभागका एक वा दुई स्थानमा हल्का वर्षाको सम्भावना रहेको छ। देशभर आंशिकदेखि सामान्य बदली रही लुम्बिनी प्रदेश तथा बाँकी प्रदेशको पहाडी भूभागको थोरै स्थानहरुमा मेघ गर्जनचट्याङ्गसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको महाशाखाले जनाएको छ।"
सुनको मूल्य प्रतितोला ८०० बढ्यो,काठमाडौं : सुनचाँदी बजारमा छापावाल सुनको मूल्य प्रतितोला रु ९७ हजार तोकिएको छ । अघिल्लो दिन प्रतितोला ९६ हजार २०० मा कारोबार भएको पहेँलो धातुको मूल्य मंगलबार ८०० ले बढेको हो । नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९६ हजार ५०० तोकिएको छ । यसको मूल्य सोमबार प्रतितोला ९१ हजार ७०० थियो । त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला १५ ले बढेर एक हजार ३१५ पुगेको महासङ्घले जनाएको छ । महासङ्घले अन्तर्राष्ट्रिय बजारमा सुन तथा चाँदीका मूल्यमा हुने परिवर्तनका आधारमा यहाँ दैनिक कारोबार मूल्य तोक्दै आएको छ । अन्तर्राष्ट्रिय बजारमा आज सुन प्रतिऔँस एक हजार ९०८ डलर आसपास कारोबार भइरहेको छ ।
जेब्रा झोलामा प्याक गरेर फ्यालिएको शवको पहिचान,"विराटनगर : हत्या गरेपछि शरीरलाई टुक्रा बनाउँदै जेब्रा झोलाभित्र प्याक गरेर जंगलमा फ्यालिएको शवको एक सातापछि पहिचान खुलेको छ। हत्या गरिएका व्यक्ति झापाको दमक नगरपालिका५ का ४३ वर्षीय दिनेश सिग्देल रहेको पुष्टि भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। सुनसरीको धरान उपमहानगरपालिका४ स्थित धरानभेडेटार सडक खण्डमा उनको लास भेटिएको थियो। राईका अनुसार प्रारम्भिक अनुसन्धानबाट सिग्देलको पुरानो घर इलामको बाँझोमा रहेको खुलेको छ। सिग्देल परिवार केही वर्षअघि मात्रै दमकमा बसाइँ सरेर आएको पत्ता लागेको छ। प्रहरीका अनुसार हत्या गरिएका सिग्देल वैदेशिक रोजगारीका लागि बहराईन पुगेर नेपाल फर्किएका थिए। उनको हत्यामा संलग्न भएको आशंकामा दुई जनालाई प्रहरीले पक्राउ गरेको छ। उनीहरुको नाम भने सार्वजनिक गरिएको छैन। हत्यामा उनकै परिवारका सदस्यको संलग्नता रहेको बताइएको छ। घटनामा अरुको पनि संलग्नता रहेको हुनसक्ने आशंकामा अनुसन्धानको दायरा फराकिलो पारिएको प्रहरी स्रोतले बतायो। सिग्देलको हत्या कहिले भएको थियो भन्ने यकिन हुन बाँकी छ। तर मोरङमा हत्या गरेपछि शरीरलाई टुक्राटुक्रा बनाउँदै जेब्रा झोलामा राखेर शवलाई धरानको जंगलमा पुर्याएर फ्यालेको पाइएको बताइएको छ। प्रहरीका अनुसार घटनाका सम्बन्धमा थप प्रमाण संकलनको काम भइरहेको छ। घटनाको अनुसन्धानका लागि इलाका प्रहरी कार्यालय धरान, जिल्ला प्रहरी कार्यालय सुनसरी र मोरङ तथा संघीय प्रहरी इकाई कार्यालय धरान र प्रदेश १ प्रहरी कार्यालय विराटनगरको संयुक्त टोली खटिएको थियो। हत्यामा संलग्नलाई मोरङबाट पक्राउ गरेर सुनसरी लगेको बताइए पनि प्रहरीले आधिकारिक पुष्टि गरिसकेको छैन। प्रहरीका अनुसार हत्या गरेपछि शरीरलाई टुक्रा बनाउँदै अलगअलग जेब्रा झोलामा प्याक गरेर फ्यालिएको अवस्थामा गत बुधबार र बिहीबार पुरुषको शव भेटिएको हो। घाँटीभन्दामाथि टाउकाको भाग र तिघ्रामुनिको दाहिने खुट्टा प्याक गरेर फ्यालिएको एउटा झोला गत बुधबार भेटिएको थियो। भोलिपल्ट अर्थात बिहीबार करिब १ किलोमिटरमाथि जीउ र अन्य अंगहरु प्याक गरिएको अर्को झोला पनि भेटियो। कुहिएर दुर्गन्ध फैलिएको अवस्थामा अलगअलग जेब्रा झोलामा शवका टुक्रा भेटिएपछि प्रहरीले गम्भीर ढंगले अनुसन्धान अघि बढाएको थियो। निक्कै मिहिनेत गरेर शवको सनाखत गर्न सफल भइयो, प्रहरी स्रोतले भन्यो, हत्यामा संलग्न दुई जनालाई पनि पक्राउ गरिसकिएको छ। प्रहरीले घटनाका बारेमा थप अनुसन्धान भइरहेको जनाएको छ। धरानमा मानिसको हत्या : जेब्रा झोलामा टाउको र खुट्टा भेटियो जेब्रा झोलाभित्र शवका टुक्रा, ४ दिनसम्म खुलेन पहिचान"
लमजुङमा पुनः भूकम्पको धक्का,लमजुङ : गण्डकी प्रदेशअन्तर्गत पहाडी जिल्ला लमजुङमा पुनः भूकम्प गएको छ। गए राति २ बजेर २२ मिनेट जाँदा बेँसीसहर नगरपालिका१० बाँझखेत केन्द्रविन्दु बनाएर तीन दशमलव दुई रेक्टर स्केलको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। अनुसन्धान केन्द्रका अनुसार लमजुङ भूकम्पको जोखिम रहेको र यहाँ भूकम्प जाने क्रम चलिरहनेछ। गए राति भूकम्प जाँदा अधिकांश मानिस निद्रामा भएका बेला भूकम्पले उठाएको थियो। यस भूकम्पको धक्का जिल्लाभरिका स्थानीयवासीले महसुस गरेको बताइएको छ। जिल्लामा यसअघि गत माघ २३ गते दोर्दी गाउँपालिका८ बन्सार केन्द्रविन्दु तीन दशमलव दुई रेक्टर स्केलकै भूकम्प गएको थियो। त्यस्तै माघ १३ गते क्व्होलासोथर गाउँपालिका१ बागलुङपानी केन्द्रविन्दु बनाएर दुई दशमलव पाँच रेक्टर स्केलको भूकम्प गएको थियो। जिल्लामा गत जेठ ५ गतेयता महिनैपिच्छे भूकम्पको धक्का महसुस हुने गरेको छ। जेठयता हालसम्म गएको भूकम्पले कुनै मानवीय तथा भौतिक क्षति नगरे पनि जेठ ५ गते आएको भूकम्पले भने मानवीयदेखि भौतिक क्षति पुर्याएको थियो। रासस
प्रदेश १ मा सर्वदलीय बैठक आज : नामको विषयमा छलफल हुने,"विराटनगर : प्रदेश १ मा नामाकरणको विषय टुंग्याउन प्रदेश सरकारले आज (मंगलबार) सर्वदलीय बैठक आह्वान गरेको छ। मुलुकका अन्य ६ वटा प्रदेशले नाम र राजधानी पाइसक्दा पनि प्रदेश १ को भने हालसम्म न्वारन हुन सकिरहेको छैन। राजधानी मात्रै पाएको प्रदेश अझैसम्म नामको पर्खाइमा छ। बैठकमा प्रदेशको नामका विषयमा घनिभूत छलफल हुने बताइएको छ। नामको विषय टुंगोमा पुर्याउनलाई प्रदेश मन्त्रिपरिषद् बैठकले गत माघ १६ गते तत्कालीन सामाजिक विकास मन्त्री जयराम यादवलाई समन्वय एवं सहजीकरणको जिम्मा दिएको थियो। यादव नेतृत्वको समन्वय एवं सहजीकरण समितिले सर्वदलीय बैठक बोलाएको हो। प्रदेशले अहिलेसम्म ३ जना मुख्यमन्त्री पाइसके पनि दलीय असहमति र स्वार्थका कारण प्रदेश १ को नामाकरणको विषय भने अझै टुंगिन सकिरहेको छैन। हाल प्रदेशको स्वास्थ्य मन्त्री रहेका यादवले ५ दलीय गठबन्धनका तर्फबाट सर्वसम्मत प्रदेश १ को नाम टुंगो लगाउने सहमति भएको बताए। उनले आज प्रमुख प्रतिपक्षी दल नेकपा (एमाले)सहितको सर्वदलीय बैठक डाकिएको जानकारी दिए। बैठकमा प्रदेशसभामा प्रतिनिधित्व गर्ने सबै राजनीतिक दलको संसदीय दलका नेता, तिनै दलहरूका प्रदेश कमिटी अध्यक्षसभापति, सरकारका सबै मन्त्रीहरू सहभागी हुने मन्त्री यादवले बताए। उनका अनुसार बैठक मध्यान्ह १२:१५ बजेदेखि प्रदेश मुख्यमन्त्री तथा मन्त्रिपरिषद्को कार्यालयमा बस्ने छ।"
साझेदारबाटै सरकारलाई असहयोग,"काठमाडौं : सत्तापक्ष आफैं, प्रतिपक्ष आफैं। यही दोहोरो भूमिकामा देखिएका छन् माओवादी केन्द्र र एकीकृत समाजवादी। दुवै दलको सहमतिमा आइतबार एमसीसी संसद्मा पेस भइरहँदा कार्यकर्ता भने विरोध प्रदर्शन गरिरहेका थिए। कतिपय नेता त प्रतिनिधिसभा बैठकमै विरोध जनाइरहेका थिए। उनीहरूले नै प्रहरी र आफ्ना कार्यकर्तालाई सडकमा भिडाए। ढुंगा हानाहान गरे। कतिपय घाइते भए। अनि, माओवादी अध्यक्ष पुष्पकमल दाहालले ट्विटरमा लेखे, एमसीसी टेबुल गर्नुहुन्न भन्दै विरोधमा उत्रिएका प्रदर्शनकारीमाथि भएको प्रहरी दमनको विरोध गर्दै घाइतेहरूको शीघ्र स्वास्थ्यलाभको कामना गर्छु। एकीकृत समाजवादी अध्यक्ष माधवकुमार नेपालले पनि प्रदर्शनमा दमन भएको भन्दै असन्तुष्टि जनाए। नेपालले फेसबुकमा लेखे, अतः संविधानप्रदत्त अधिकारको प्रयोग गर्दै गरिएको प्रदर्शनमा गरिएको दमन र बल प्रयोगप्रति गम्भीर असहमतिसहित विरोध गर्दै घाइतेहरूको शीघ्र स्वास्थ्यलाभको कामना एवं उहाँहरूको सम्पूर्ण रूपमा उपचार व्यवस्था मिलाउन नेपाल सरकारको ध्यानाकर्षण गराउँछु। एकीकृत समाजवादीले सोमबार ज्यादतीपूर्ण दमन भएको घटनाको भत्र्सना गरेको छ। उसले घाइतेहरूको उपचारको व्यवस्था गर्न सरकारसँग माग गरेको छ। राजनीतिक विश्लेषक तुलनारायण साह द्वैध चरित्रले राजनीति विकृत भएको बताउँछन्। हामी राजनीतिलाई मूल्यमान्यताको हिसाबले विश्लेषण गर्छौं। नेताहरू नाफा नोक्सानको हिसाबले गर्दा रहेछन्, साह भन्छन्, दाहाल, माधवकुमार नेपाल अहिले त्यही गरिरहनुभएको छ। सत्तालाई उहाँहरूले प्रमुख रूपमा हेर्नुभएको छ। संविधान बनाउने बेला उपेन्द्र यादव र महन्थ ठाकुरले गर्नुभएको थियो। कार्यकर्तालाई सडकमा लठ्ठी, डन्डी खान लगाउने, आफू सत्तामा रहिरहने। यस्तो चरित्र अनैतिक राजनीतिको पराकाष्ठा भएको बताउँछन् अर्का विश्लेषक डम्बर खतिवडा। उनका अनुसार प्रधानमन्त्रीय प्रणालीमा प्रधानमन्त्रीसँग मत बाझिएपछि सरकारमा बस्नु नै गलत हुन्छ। यो कस्तो अनैतिक काम हो ? मैले त बुझन् पनि सकेको छैन, खतिवडा भन्छन्, संसदीय व्यवस्था भनेकै प्रधानमन्त्रीय प्रणाली हो। प्रधानमन्त्रीसँग मत बाझिएपछि सरकारमा रहनुनै हुँदैन। प्रधानमन्त्रीले ल्याएको प्रस्तावको विरोध गर्दै सरकारमा बसिरहन नहुने उनको तर्क छ। ह्विप लगाएको छैन भने पार्टीका सांसदले विमति राख्न पाउँछन्। तर, प्रधानमन्त्रीय प्रणालीमा मन्त्रीले यो विमति राख्नै पाउँदैन। विमति राख्ने भए उसले तत्काल सरकार छोड्नुपर्छ, उनी भन्छन्। सत्ताधारी दलहरू आफैंले कार्यकर्ता सडकमा पठाएर आफैं कुटिरहेको टिप्पणी उनी गर्छन्। यो सरकार त देउवाको मात्र होइन नि ! पुलिस पनि गृहमन्त्रीका मात्र होइनन्। अरू पनि त मन्त्री छन्। पुलिस त ती सबैका हुन नि !, उनी भन्छन्, उनीहरूले आफ्नै कार्यकर्ता कुुटिरहेका छन्। एमसीसी आर्थिक अनुदानको विषय भएको र त्यो अर्थ मन्त्रालयअन्तर्गतको भएको उनको भनाइ छ। तर, अर्थमन्त्री एमसीसीको प्रस्ताव पेस गर्न नजानु अर्को अनैतिक क्रियाकलाप भएको आरोप उनी लगाउँछन्। विपक्षमा मत हाल्छु भन्नेले एमसीसी वा सत्ता एउटा रोज्नुपर्ने उनको भनाइ छ। पूर्वराजदूत दीपकुमार उपाध्याय मुलुकमा बेथिति भएपछि यस्तै हुने बताउँछन्। मूलतः नैतिक चरित्र, इमान नै स्खलन भएको छ त जे पनि हुन्छ, उपाध्याय भन्छन्। नारामा भारतीय विस्तारवाद, अमेरिकी साम्राज्यवाद भन्ने अनि भित्रभित्र उनीहरूसँगै साँठगाँठ गर्ने प्रवृत्ति रहेको उनको विश्लेषण छ। राष्ट्रिय स्वार्थको विषय गोप्य हुन नसक्ने भएकाले एमसीसी अनुदानका सबै सम्झौतामा छलफल हुनुपर्ने उनी बताउँछन्। कार्यकर्ता भने शीर्ष नेताहरूका कारण रणभुल्लमा परेका छन्। हामीलाई एमसीसीको विरोध गर्न सडकमा पठाएर लाठी खुवाउने। नेता भने संसद्मा गएर पेस गर्न दिने। यो कस्तो चरित्र हो ? मैले त बुझ्नै सकिन, प्रदर्शनमा अश्रुग्यासको सामना गरेका एक माओवादी कार्यकर्ताले भन्छन्, सरकारले एमसीसी टेबल गर्ने बित्तिकै पार्टीका मन्त्रीले राजीनामा दिनुपर्ने थियो। एकीकृत समाजवादीका प्रवक्ता जगन्नाथ खतिवडा विपक्षमा भोट हालेर पनि सरकारमा बसियो भने प्रश्न उठाउन मिल्ने बताउँछन्। अहिले भनेको नो, भोट त होलेको छैन, प्रवक्ता खतिवडा भन्छन्। मूल कुरा एमसीसी फेल गर्न मत गर्ने र गर्न लगाउने नै आफ्नो पार्टीको ध्येय रहेको उनको भनाइ छ। एकीकृत समाजवादीको स्थायी कमिटी बैठकले एमसीसी टेबल गर्न दिने निर्णय गरेको थियो। त्यसपछि माओवादी अध्यक्ष दाहाल पनि टेबल गर्न दिन सहमत भएका थिए। माओवादी केन्द्रले जबरजस्ती टेबल गरिए सरकारबाट बाहिरिने निर्णय गरेको थियो। हामी राजनीतिलाई मूल्यमान्यताको हिसाबले विश्लेषण गर्छौं। नेताहरू नाफा नोक्सानको हिसाबले गर्दा रहेछन्। दाहाल, नेपाल अहिले त्यही गरिरहनुभएको छ। कार्यकर्तालाई सडकमा लठ्ठी, डन्डी खान लगाउने, आफू सत्तामा रहिरहने काम भएको छ। तुलनारायण साह, राजनीतिक विश्लेषक संसदीय व्यवस्था भनेकै प्रधानमन्त्रीय प्रणाली हो। प्रधानमन्त्रीसँग मत बाझिएपछि सरकारमा रहनु नै हुँदैन। दाहाल र नेपालले अहिले गरेको अनैतिक काम हो। डम्बर खतिवडा, राजनीतिक विश्लेषक मूलतः नैतिक चरित्र, इमान नै स्खलन भएको छ त जे पनि हुन्छ। नारामा भारतीय विस्तारवाद, अमेरिकी साम्राज्यवाद भन्ने अनि भित्रभित्र उनीहरूसँगै साँठगाँठ गर्ने प्रवृत्ति छ। दीपकुमार उपाध्याय , पूर्वराजदूत माओवादी प्रमुख सचेतक देव गुरुङ आफ्नो पार्टीले दोहोरो चरित्र नदेखाउने बताउँछन्। राजधानीमा आयोजित कार्यक्रममा नेता गुरुङले पार्टीले सरकारबाट बाहिरिने पनि निर्णय गरिसकेकाले अब कुन दिन बाहिरिने भन्ने मात्रै रहेको पनि सुनाए। भने, पार्टीले सरकारबाट हट्नुपर्छ भन्ने निर्णय गरिसकेको छ। अब कुन दिन हट्ने भन्ने छिट्टै निर्णय हुन्छ। सरकारमा नरहने भनेर पार्टीले नीतिगत निर्णय लिइसकेको छ। अब दिनको मात्रै कुरा हो। राष्ट्रिय स्वाधिनताको मुद्दामा एकै ठाउँमा उभिने उनले बताए। दुई दलले जग हँसाए : ओली एमाले अध्यक्ष केपी शर्मा ओलीले सत्तारुढ दलहरू माओवादी केन्द्र र एकीकृत समाजवादीले दोहोरो चरित्र देखाएको बताएका छन्। एमसीसी संसद्मा पेस गर्न सहमति जनाएर कार्यकर्तालाई सडकमा उतारी जग हँसाउने काम गरेको ओलीको भनाइ छ। एमसीसी पास गर्न षड्यन्त्र गर्ने, टेबल गर्न षड्यन्त्र गर्ने, चन्द्रागिरि नगरपालिका इन्द्रथानस्थित कालु पाण्डेको समाधी स्थलमा सोमबार आयोजित कार्यक्रममा ओलीले भने, आफू मूर्तिझैं बस्ने। अर्को पट्टिकालाई नारा लगाऊ भन्ने। यताकालाई उठ उठ भन्ने। उताकालाई बस बस भन्ने। एकथरीलाई सडकमा जाऊ भन्ने। एकथरीलाई सदनमा आऊ भन्ने। ओलीले गृहमन्त्री बालकृष्ण खाँणलाई फोन गरी एमसीसीविरुद्ध बानेश्वरमा भएको प्रदर्शनबारे जिज्ञासा राखेको बताए। हिजो बानेश्वरमा भएको घटनाको विषयमा मैले आज गृहमन्त्रीलाई भने तपाईं पुलिस किन सडकमा पठाउनुहुन्छ ?, ओलीले भने, कत्रो दुःख गरेर बाटो बनाएको छ। सरकारमा हुने क्रान्तिकारीहरूले भत्काएका छन्। कोही छैन यो देशमा नभत्काऊ भन्ने ? कस्तो सरकार हो ? उनले प्रदर्शनकारीबाट प्रहरी कुटिँदा पनि त्यसको प्रतिरक्षा गर्न किन आदेश नदिएको भनेर गृहमन्त्रीलाई प्रश्न गरेको बताए। प्रहरी कुटाइ खाएर भागेको छ। २५ जना मान्छेले ढुंगा हानेको छ। डेढ सय प्रहरी पछाडि भाग्दै छ। केही पनि आदेश हुँदैन, उनले भने, मैले गृहमन्त्रीलाई सोधेँ, ढुंगा हान्न मात्रै आदेश थियो ? के आदेश थियो ? प्रहरी कुटिएकाबारे पनि आफूले गृहमन्त्रीसँग बुझेको उनले बताए। एमसीसी अघि नबढाउन रिट पेस एमसीसी अघि नबढाउन माग गर्दै सर्वोच्च अदालतमा रिट निवेदन पेस भएको छ। वरिष्ठ अधिवक्ता डा सुरेन्द्र भण्डारीले सोमबार दिएको रिट दर्ता भने भएको छैन। मंगलबार मात्र यसको टुंगो लाग्ने अदालतले जनाएको छ। नेपाल सन्धि ऐन २०४७ को दफा ४ अनुसार प्रतिनिधिसभामा एमसीसीको प्रक्रिया अघि नबढाउन रिटमा माग गरिएको छ। व्यवस्थापिका संसद्मा उपस्थित सदस्य संख्याको बहुमत भन्नाले केवल कुनै बैठकमा उपस्थित सदस्य संख्या नभएर संसद्मा कायम रहेका सांसद संख्याको कुल अर्थात् वर्तमान अवस्थामा २ सय ७१ जना प्रतिनिधिसभाका सदस्यलाई बुझाउँछ भनी व्याख्या गर्न पनि उनले माग गरेका छन्। सो २ सय ७१ को संख्याको बहुमतविपरीत संसद्बाट एमसीसी पारित गर्ने कार्य नगर्नुनगराउनु भनी अन्तरिम आदेशसमेत जारी गर्न माग गरिएको छ।"
मधेस प्रदेशसभाको बैठक : प्रहरी ऐन कार्यान्वयनको सङ्कल्प प्रस्तावमाथि छलफल,"जनकपुर : मधेस प्रदेशको प्रदेशसभा बैठक आज मंगलबार बस्ने भएको छ। प्रदेशसभा सचिवालयका अनुसार आज दिउँसो २ बजे बस्ने प्रदेशसभाको बैठकमा अघिल्लो बैठकमा सरकारद्वारा प्रस्तुत प्रदेश प्रहरी ऐन कार्यान्वयनसम्बन्धी सङ्कल्प प्रस्तावमाथि छलफल हुनेछ। गत माघ २६ गते बसेको प्रदेशसभाको बैठकमा प्रदेश सरकारका आन्तरिक मामिला तथा सञ्चारमन्त्री भरतप्रसाद साहले सो सङ्कल्प प्रस्ताव पेश गरेका थिए। सो बैठकमा प्रदेशसभा सदस्य ज्ञानेन्द्रकुमार यादव, रवीन्द्र बैठा, जगतप्रसाद यादव, जैनुल राइन, परमेश्वर साह, शिवचन्द्र चौधरी, नरेशकुमार यादव, अभिराम शर्मा, किशोरी साह (कमल), रीना यादव, रामअशिष यादवलगायतले सरकारद्वारा ल्याइएको सङ्कल्प प्रस्तावमाथि आआफ्ना धारणा राखेका थिए। यसअघि फागुन १ गते आह्वान गरेको प्रदेशसभाको बैठक विशेष कारण जनाउँदै प्रदेशसभा सचिवालयले स्थगन गरेको थियो। भ्यूटावर निर्माणका लागि सम्भाव्यता अध्ययन धनुषाको मुखियापट्टी गाउँपालिकाको मुसहरनियाँमा भ्यूटावर निर्माणका लागि मधेस प्रदेश सरकारले सम्भाव्यता अध्ययन गरेको छ। देशकै सबैभन्दा होचो स्थान मुखियापट्टी मुसहरनियाँमा भ्यूटावर बनाउन प्रदेश सरकारको भौतिक पूर्वाधार विकास मन्त्रालयले सम्भाव्यता अध्ययन गरेको हो। मन्त्रालयले मुसहरनियाँमा भ्यूटावरसहित वनभोजस्थलका रूपमा विकास गर्नका लागि अध्ययन सुरु गरेको भौतिक पूर्वाधार विकासमन्त्री रामरोज यादवले जानकारी दिए। मन्त्रालयको प्राविधिक टोलीसहित नेपाली कांग्रेसका नेता तथा पूर्वउपप्रधानमन्त्री विमलेन्द्र निधिको टोलीले मुसहरनियाँ पुगेर सोमबार स्थलगत सम्भाव्यता अध्ययन गरेको मन्त्रालयले जनाएको छ।"
युएईलाई हराउँदै विश्वकप खेल्ने तयारीमा नेपाल,"काठमाडौं : नेपाल आईसीसी टीट्वेन्टी विश्वकपअन्तर्गत ग्लोबल छनोटको सेमिफाइनलमा प्रवेश गरेको छ। नेपालले फाइनल प्रवेशका लागि मंगलबार (आज) समूह एको उपविजेता संयुक्त अरब इमिरेट्स (यूएई) को सामना गर्नेछ। नेपाल र युएईबीचको खेल नेपाली समय अनुसार दिउँसो ३:४५ बजे सुरु हुनेछ। टीट्वान्टी विश्वकपमा छनोट हुने लक्ष्य बोकेको नेपालका लागि यस खेल महत्वपूर्ण रहेको छ। आजको खेलले नेपालको विश्वकप यात्रा तय गर्नेछ । युएईलाई हराएको खण्डमा नेपालले विश्वकप खेल्न पाउनेछ। त्यसैगरी घरेलु टोली ओमानले समूह एको विजेता आयरल्यान्डसँग खेल्नेछ। फाइनल खेल भने बिहीबार हुनेछ। फाइनल पुग्ने दुई टोली अस्ट्रेलियामा आगामी अक्टोबर १६ देखि नोभेम्बर १३ तारिखसम्म हुने आईसीसी टीट्वेन्टी विश्वकपमा छनोट हुनेछन्। ओमानमा सोमबार भएको खेलमा क्यानडालाई आठ विकेटले हराउँदै नेपालले अन्तिम चारमा स्थान बनाएको हो। क्यानडाले दिएको ८१ रनको सामान्य लक्ष्य नेपालले १४१ ओभरमा दुई विकेट गुमाएर पूरा गर्यो। नेपालको जितमा कुशल भुर्तेलले अविजित ३४ रन बनाए। यसैगरी दीपेन्द्रसिंह ऐरीले २७ र आसिफ शेखले १७ रन बनाए। कुशल मल्लले भने खाता खोल्न सकेनन्। क्यानडाका कलिम साना र सलमान नजरले एकएक विकेट लिए। ओमानको अल अमेरात क्रिकेट मैदानमा टस जितेर पहिले ब्याटिङ गरेको क्यानडाले १५ ओभरमा अलआउट हुँदै ८० रनको सामान्य योगफल खडा गरेको थियो। क्यानडाका डिलोन हेलिगरले सर्वाधिक २४ रन बनाए। यसैगरी कप्तान नवनीत धालिवालले १८, रायन पठानले १४ र सलमान नजरले १० रनको योगदान दिए। नेपालका कप्तान सन्दीप लामिछानेले तीन विकेट लिए। उनले चार ओभरमा १२ रन मात्रै खर्चिए। यस्तै अविनाश बोहरा र कमलसिंह ऐरीले दुईदुई तथा कुशल मल्लले एक विकेट हात पारे। क्यानडालाई पराजित गर्दै नेपाल समूह बीको विजेता बनेको हो। नेपालले तीन खेलमा ६ अंक जोड्यो। तीन खेलमा चार अंक जोडेको ओमानले उपविजेता बन्दै सेमिफाइनलमा स्थान बनायो। क्यानडाविरुद्ध नेपाललाई ८१ रनको लक्ष्य नेपाल समूह विजेता बन्दै सेमिफाइनलमा भोलि युएईलाई जिते नेपाल विश्वकपमा नेपाल विश्वकपमा छनोट हुने प्रधानमन्त्रीको विश्वास, नेपाली टोलीलाई दिए बधाई"
राष्ट्रिय सहमति आवश्यक : उपराष्ट्रपति,"काठमाडौं : उपराष्ट्रपति नन्दबहादुर पुनले राष्ट्रियअन्तर्राष्ट्रिय रूपमा दूरगामी महत्व राख्ने विषयलाई सहमतिबाट मात्र अघि बढाउन सरकारलाई आग्रह गरेका छन्। उपराष्ट्रपति पुनले सोमबार मातृभाषा राष्ट्रिय कविता महोत्वसलाई सम्बोधन गर्दै भने, दूरगामी महत्वका बिषयमा राष्ट्रिय सहमति आवश्यक हुन्छ। पुनले देशमा राष्ट्रिय, अन्तर्राष्ट्रिय विषयहरूमा मत भिन्नता हुनुले राम्रो सन्देश नजाने बताए। दूरगामी महत्वको विषयमा राष्ट्रिय सहमति हुँदा राम्रो हुने उनका भनाइ थियो। अहिले देशभित्र विभिन्न राष्ट्रिय, अन्तर्राष्ट्रिय महत्वका विषयमा छलफल र मतभिन्नता देखिन्छ। दूरगामी महत्व राख्ने राष्ट्रिय, अन्तर्राष्ट्रिय महत्वका विषयमा राष्ट्रिय सहमति हुँदा राम्रो हुन्छ, उनले भने, सहमति नहुँदा यसले देशलाई राम्रो गर्दैन। यसमा हामीले विगतबाट पाठ पनि सिक्न सक्नुपर्छ। म यसतर्फ सबै पक्षको गम्भीर ध्यानाकर्षण गराउन चाहन्छु।"
युक्रेनमा रुसले गर्ला त आक्रमण ?,"लण्डन : रुसले युक्रेनमा कुनै पनि समय आक्रमण गर्न सक्ने अमेरिका र बेलायतले बताएका छन्। रुसले भने आक्रमण गर्ने कुनै योजना नभएको बताउँदै आएको छ। बेलायती प्रधानमन्त्री बोरिस जोनसनले रूसले युरोपमा सन् १९४५ पछिको सबैभन्दा ठूलो युद्धको तयारी गरिरहेको बताए। भने, सबै प्रमाण हेर्दा रुसले आक्रमणको तयारी गरेको प्रष्ट हुन्छ। अमेरिकाले पनि युक्रेनको सीमामा करिब १ लाख ६९ हजारदेखि १ लाख ९० हजारसम्म रुसी सैनिक तैनाथ रहेको बताउँदै आएको छ। ती सैनिक रुस र बेलारुसका रहेको अमेरिकाको अनुमान छ। सैनिक समूहमा युक्रेनको विद्रोही समूहमा आबद्धहरू पनि समावेश रहेको अमेरिकाको दाबी छ। युक्रेनी सीमामा करिब डेढ लाख सेना तैनाथ गरेपछि आक्रमणका लागि रुससँग धेरै विकल्पहरू हुनेमा सैन्य विश्लेषकहरू पनि सहमत छन्। अमेरिकाको सीएनए रिसर्च अर्गनाइजेसनका माइकल काउफम्यानका अनुसार यदि रुसको लक्ष्य युक्रेनको सम्पूर्ण शक्तिलाई प्रतिस्थापन गर्ने हो भने यसले उत्तरबाट आक्रामकता देखाउन सक्छ। रुसले सैन्य अभ्यासका लागि बेलारुसमा ३० हजार सैनिक तैनाथ गरेको छ। यी सैनिकहरूसँग छोटो दूरीको मिसाइल र ठूलो संख्यामा रकेट लन्चरहरू रहेको बताइन्छ। यसबाहेक एसयू२५ ग्राउन्ड अट्याक एयरक्राफ्ट र एसयू३५ लडाकु विमान पनि छन्। इन्टरनेसनल इन्स्टिच्युट फर स्ट्राटेजिक स्टडिजका बेन ब्यारीका अनुसार यदि रुसले आक्रमण गर्छ भने उसले क्रिमियाको बाटो हुँदै गर्ने लगभग निश्चित छ। उनका अनुसार जमिनमा युद्ध भयो भने यसले शक्तिशाली सेनाहरू समावेश गर्छ। घातक हतियारहरूको सहयोगले युक्रेनभित्र छिट्टै पुग्ने प्रयास गर्नेछ। पश्चिम, पूर्व, उत्तर र क्रिमियामा रुसी सेनामार्फत युक्रेनी सेनालाई चारैतिरबाट घेरा हाल्न सक्ने उनले बताए। सन् २०१४ मा रुसी समर्थित विद्रोहीहरूले लुहान्स्क र डोनेस्क नामक दुई महत्वपूर्ण क्षेत्रहरू कब्जा गरेका थिए। लुहान्स्क र डोनेस्कमा रहेका करिब १५ हजार बिद्रोहीले रुसलाई आक्रमणको अवस्थामा मद्दत गर्न सक्ने अनुमानसमेत गरिएको छ।"
संक्रमण घटे पनि लापरवाही नगरौं,"कोरोना भाइरस रोग कोभिड१९ को तेस्रो लहरको सामना पनि हामीले गर्यौं। पहिलो लहरै भित्रिँदैन भन्ने एक किसिमको विश्वास (अन्ध) थियो धेरै नेपालीमा। त्यसमा देशका शासक पनि थिए। हुन्थेनन् भने विश्वमा महामारी फैलिरहेका बेला पर्यटनमन्त्री अस्ट्रेलियामा नेपालको पर्यटनको प्रचार गर्न पुगेका हुँदैनथे। कठै नेपालका शासकको हविगत ! विश्वले त्यसै भनेर गिज्याएको थियो। हुने हार दैव नटारको शैलीमा कोरोना पनि नेपाल भित्रियो। दसौं हजार नागरिकको ज्यान लियो। पहिलो, दोस्रो र तेस्रो लहरले ढाक्यो। अहिले तेस्रो लहर मत्थर भइसकेको छ। सौभाग्य मान्नुपर्छ कि अहिले देशभरिका अस्पतालमा कोरोना बेडहरू रित्ता छन्। आइसोलेसन र भेन्टिलेसन भएका सघन उपचार कक्षहरू कम्तीमा कोरोना संक्रमितविहीनजस्तै सुनसान छन्। स्वास्थ्य तथा जनसंख्या मन्त्रालयको तथ्यांकअनुसार अहिले औसत संक्रमणदर ३ दशमलव ५ प्रतिशत छ। तीन सातायता संक्रमण दर घट््ने क्रममा छ। पहिलो र दोस्रो लहर यति चाँडो मत्थर भएको थिएन, जति तेस्रो लहर भयो। तेस्रो लहरले संक्रमितमध्ये थोरैको पनि ज्यान लियो। त्यसो त धेरै नेपालीले खोप पनि पाइसकेका थिए। खोप लगाएकाहरू नै तेस्रो लहरमा संक्रमित भएका थिए। जसले दुई डोज लगाएका थिए, ती पनि संक्रमित थिए। यसले के देखाउँछ भने खोपले पूरै काम गर्न सकेको थिएन र छैन। विज्ञले पनि खोपले शतप्रतिशत रोकथाम गर्न भनेका होइनन्। उनीहरूले भनेजस्तै निकै कम कठिन अवस्थाचाहिँ बिरामीहरूको भएकै थियो। पहिलो लहरमा सासै फेर्न कठिन हुने जटिल समस्या धेरै भयो। अक्सिजन दिन नपाउँदा धेरै बिरामीले ज्यान गुमाए। तेस्रो लहरमा अक्सिजनै दिनुपर्ने बिरामी कम भए। खोप आविष्कार गर्ने वैज्ञानिकहरूलाई मुरीमुरी धन्यवाद। उनीहरूले मानव मृत्युदरलाई घटाइदिए। लाखौं, करोडौं मानवलाई जीवनदान दिए। नेपालमा पनि ६० दशमलव ५ प्रतिशतले पूरै दुई डोज खोप लगाइसकेका छन्। बाँकी संख्या पनि कम्ती होइन। विकसित देशहरूमा खोपमै विरोध भइरहँदा त्यतिका नेपालीले खोप पाउनु र पाए जति नेपाली लगाउन राजी हुनु सकारात्मक हो। सरकारले जति खोपको व्यवस्था गर्न सक्यो, त्यसमा धन्य हुनैपर्ने अवस्था चाहिँ छ। सन्तोष त्यसमा मान्न सकिन्न, पूरापूर नेपालीलाई खोप लगाउने व्यवस्थालाई तीव्रता दिन सरकारले कन्जुस्याइँ गर्नुहुन्न। अब मानिसहरूको भीडभाड हुने गतिविधि पनि आउँदैछ, चुनाव। दलहरूका सभा, समारोह, जुलुस र निर्वाचनै पनि मानिसहरूको भीड लाग्ने गतिविधि हुन्। सरकारले त्यस मानेमा खोपको संवेदनशील आवश्यकता मनन् गर्न जरुरी छ। अर्कातिर सर्वसाधारण नेपाली जो खोप लगाएका छौं, र लगाउन बाँकी छौं दुवैथरी अझै सतर्क नभई सुखै छैन। एक त स्वास्थ्य सचेतना खासमा पनि सरसफाइ अरू बेला पनि उत्तिकै महत्त्वपूर्ण छ। झन् कोभिडबाट बच्ने हो भने त फुक्काफाल हुनै हुँदैन, साबुनपानीले हात धोइरहने, मास्क लगाउन नछोड्नेलगायत सुरक्षा कवच छुटाउनु हुँदैन। तर कतिपयको पारा हेलचक्र्याइँ गर्ने छ, यस्तो देखिन्छ कि अब कोरोना भाइरस विश्वबाट लोप भइसक्यो। जसो गरे पनि हुन्छ भन्दै फुक्काफाल भएर हिँडिरहेका छौं। होस् गरौं, स्वास्थ्य मापदण्ड पालना गरिराखौं। संक्रमण आफैं भोगेर सिक्ने पाठ हुनु हुँदैन। त्यसैले फुक्काफाल हैन, सतर्क बनौं। ग्यारेन्टी छैन कि फेरि चौथो वा पाँचौं, छैटौं गर्दै लहरका लहर आउँदैन, भाइरसले रूप फेरिफेरि हाम्रो स्वास्थ्य जटिल बनाउँदैन, हाम्रो जीवन खोस्दैन।"
गठबन्धन जोगाउन दौडादौड,"काठमाडौं : एमसीसी अनुमोदन गर्ने कि नगर्ने विषयमा सत्ता गठबन्धन दलबीच रस्साकस्सी चल्न थालेको छ। यससँगै गठबन्धन कसरी जोगाउने भनेर शीर्ष नेताहरू दौडधुपमा लागेका छन्। प्रधानमन्त्री शेरबहादुर देउवा र माओवादी अध्यक्ष पुष्पकमल दाहालबीच सोमबार साँझ बालुवाटारमा भेट भएको छ। माओवादीमा सोमबारै बनेको धारणाबारे जानकारी गराउन दाहाल बालुवाटार पुगेको स्रोतले बताएको छ। दाहालले भनेका थिए, पार्टीका साथीहरू सरकारबाट निस्किने तर एमसीसी पास गर्न नलाग्ने भन्नेमा हुनुहुन्छ। गठबन्धनका विषयमा मेरो धारणा अडिग छ। गठबन्धन टुट्दैन। एमसीसीलाई संसद्मा मज्जाले छलफल गर्न दिनुपर्ला। त्यसअघि दाहाल र कांग्रेस वरिष्ठ नेता रामचन्द्र पौडेलबीच भेट भएको थियो। दाहालले पौडेलसँगको भेटबारे भने, रामचन्द्रजीले एमसीसी पनि पास गरौं। गठबन्धन पनि जोगाऔं भन्ने धारणा अगाडि सार्नुभयो। मैले गठबन्धन पनि रहन्छ एमसीसी पनि प्रक्रियाबाटै टुंगिन्छ भने। नेता पौडेल सोमबार दिनभर गठबन्धनकै शीर्ष नेताहरूसँगको भेटमा व्यस्त रहे। त्यसबारे पौडेलले भने, मैले साथीहरूलाई गठबन्धन पनि नछोडौं। हामी कठिन परिस्थितिमा एकजुट भएका हौं। चुनावसम्म सँगै जाऔं। एमसीसी पनि अब सडकबाट सदनमा पुगेको छ। हाम्रो यो पुस्तानै असफल पुस्तामा परिणत हुन लाग्यो। यसै सन्दर्भमा मैले केपी ओलीजीलाई पनि केही दिनअघि भेटेकै हो। अहिले पनि हिजो संसद्मा एमसीसी टेबल हुनु केही बेरअघि गठबन्धनका सबै पाँच दलका साथीहरूसँग भेटेको हुँ। दाहालले एमसीसीका विषयमा पनि प्रक्रियाबाट जाने कुरामा अन्य बाधा अड्चनले भूमिका राख्दैन भनेको पौडेलले सुनाए। प्रक्रियाबाट गरौं भन्नुभएको छ। गठबन्धन टुट्दैन यो गठबन्धन चुनावसम्मै सँगै जान्छ भन्नुभयो। यो विषय सडकबाट संसद्मा गएको छ। तपार्इंहरू संवेदनशील बनिदिनुहोस् भन्नुभयो, उनले भने। प्रधानमन्त्री आइतबारदेखि नै एमसीसी अनुमोदन गराउन भेटघाटमा व्यस्त रहेको कांग्रेस प्रवक्ता डा प्रकाशशरण महतले बताए। ओलीजीले संसद्मा पुर्याउन सक्नुभएन। हामीले संसद्मा पुर्याएका छौं। सहयोग गर्नुहुन्छ भन्ने विश्वास छ। उहाँले आफैंले दर्ता गरेको विधेयकमा सहयोग गर्नुहोला, प्रवक्ता डा महतले भने, गठबन्धनका साथीहरू एमसीसी पास गर्नेमा मत हाले गठबन्धनमा बस्नुहुन्छ। नत्र निस्कनुहुन्छ। ठूलो कुरा छैन। द्वैध चरित्र गठबन्धनमा बसेर देखाउनुभएन भन्नेमा कांग्रेस प्रष्ट छ। अमरिकी अनुदान परियोजना सम्झौता सहमतिमै प्रतिनिधिसभामा पेस गरिएको डा महतले बताए। अब फेरि एमसीसी स्वीकार गर्दा अमेरिकी सेना आउँछ भन्दै नचाहिँदो प्रचारबाजी गर्दै सडकमा कार्यकर्तालाई किन पठाउनुहुन्छ ? उनले भने, एमसीसी राष्ट्रघाती र राष्ट्रविरोधी भयो ? अमेरिकाको सेनाको काम छैन ? किन आउँछ नेपाल यो अचम्म छ। नेपालकै मागअनुसार परियोजना आएको उनले बताए। तात्कालीन समयमा माओवादीबाट बाबुराम भट्टराई प्रधानमन्त्री हुनुहुन्थ्यो, नारायणकाजी परराष्ट्रमन्त्री, उनले भने, सन् २०१२ देखि २०१७ सम्म सबै दलको प्रयासमा यहाँसम्म आएको हो। विपक्षमा उभिने, सरकारमा नछाड्ने माओवादी केन्द्र र एकीकृत समाजवादीको दोहोरो चरित्रबीच आइतबार अमेरिकी अनुदान परियोजना सम्झौता सरकारले संसद्मा पेस भएको हो। दुवै दल यो प्रस्तावको विपक्षमा उभिने तर सरकारमा पनि बसिरहने रणनीतिमा देखिन्छन्। एकीकृत समाजवादीको सोमबार बसेको सचिवालय बैठकले एमसीसीको विपक्षमा रहने निर्णय गरेको छ। यसमा स्वविवेक प्रयोग गर्ने भन्ने हुन्न। पार्टीका सबै सांसद र मन्त्रीहरूले विपक्षमा मतदान गर्नुहुन्छ, प्रवक्ता जगन्नाथ खतिवडाले भने। विपक्षमा मतदान गर्ने भनेर सरकारमा पनि बसिराख्नु त द्वैध चरित्र भएन भन्ने प्रश्नमा खतिवडाले भने, सरकारभन्दा राष्ट्रियता ठूलो कुरा हो। राष्ट्रियताका विषयमा हाम्रो पार्टीले दुईवटा कुरा गर्दैन। सरकार भनेको बस्नुपरे बसौंला। राष्ट्रियताको विषयमा सरकार छाड्न पनि तयार छौं। माओवादी प्रमुख सचेतक देव गुरुङले गठबन्धन जोगाउनकै लागि एमसीसी अनुमोदन गर्नुपर्छ भन्ने नहुने बताए। एमसीसीको विपक्षमा मत हाल्ने र विफल बनाउन लागिपर्नेछौं, नेता गुरुङले भने, यो माओवादी पार्टीको पहिलादेखिकै निचोड हो। जुन परिवर्तन भएको छैन। संसद्मा खुला बहस गरौं भन्ने पार्टी अध्यक्षको आह्वानमा अघि बढेको गुरुङले सुनाए। भने, यद्यपि हामी आफ्नो अडानमा बस्न सकेका छैनौं। त्यो हामीलाई महसुस भएको छ। जनमोर्चा नेतृ दुर्गा पौडेलले भने एमसीसी पास भयो भने गठबन्धनमा नरहने बताइन्।"
