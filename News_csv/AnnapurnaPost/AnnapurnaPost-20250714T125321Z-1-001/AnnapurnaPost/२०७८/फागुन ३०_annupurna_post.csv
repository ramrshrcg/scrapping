शीर्षक,विवरण
नेपाल भ्रमणका लागि साउदी अरबका विदेशमन्त्री काठमाडौंमा,काठमाडौं: साउदी अरबका विदेशमन्त्री राजकुमार फैसल बिन फहरान अल साउद नेपाल भ्रमणका लागि काठमाडौं आएका छन्। विशेष विमानमार्फत् विदेशमन्त्रीसहितको टोली सोमबार साँझ ६:४५ बजे त्रिभुवन अन्तर्राष्ट्रिय विमानस्थलमा अवतरण गरेको थियो। परराष्ट्र मन्त्रालयले विदेशमन्त्रीको भ्रमणमा संलग्न प्रतिनिधिमण्डल तथा उनको भ्रमणमा प्रयोग हुने विशेष विमानका चालक दलका सदस्यलाई ग्राटिस भिसा (निशुल्क) उपलब्ध गराएको थियो। नेपालस्थित साउदी राजदूतावासले परराष्ट्र मन्त्रालयलाई गत मार्च ११ मा कूटनीतिक नोट पठाएर ग्रिटिस भिसा उपलब्ध गराउन आग्रह गरेको थियो। सोही नोटको आधारमा परराष्ट्र मन्त्रालयले गृह मन्त्रालयसँग समन्यव गरेर ग्रिटिस भिसा उपलब्ध गराएको थियो। साउदी विदेशमन्त्रीको भ्रमणले द्विपक्षीय कूटनीतिक सम्बन्ध र दुई राष्ट्रबीचको मित्रता थप प्रगाढ हुने भएकाले गृह मन्त्रालयले विदेशमन्त्रीको टोलीलाई ग्राटिस भिसा दिने निर्णय गरेको परराष्ट्र स्रोतले जानकारी दियो। परराष्ट्र मन्त्रालयका अनुसार विदेशमन्त्री फैसलले राष्ट्रपति विद्यादेवी भण्डारी र प्रधानमन्त्री शेरबहादुर देउवासँग बेग्लाबेग्लै शिष्टाचार भेटवार्ता गर्ने कार्यक्रम रहेको छ। त्यस्तै परराष्ट्रमन्त्री डा नारायण खड्काले समकक्षी फैसलसँग मंगलबार भेटवार्ता गर्ने तय भएको छ।
तीनै तहको निर्वाचनमा एमालेको एक्लै बहुमत : पोखरेल,"जनकपुरधाम: नेकपा एमालेका वरिष्ठ नेता ईश्वर पोखरेलले आगामी निर्वाचनमा एमालेले एक्लै बहुमत ल्याउने दाबी गरेका छन्। पाँच दलीय गठबन्धनले एमालेलाई कुनै फरक नपर्ने दाबी गर्दै पोखरेलले आगामी स्थानीय, प्रतिनिधि र प्रदेशसभाको निर्वाचनमा एमालेले एक्लै बहुमत ल्याउने दाबी गरेका हुन्। सोमबार जनकपुरधाममा नेकपा एमालेको धनुषा जिल्लाको सातौँ अधिवेशनको उद्घाटनमा बोल्दै वरिष्ठ उपाध्यक्ष पोखरेलले कम्युनिष्ट पार्टीले दुई तिहाईको बहुमत हुँदासमेत काम गर्न नसकेको आरोप लागेको बताए। उनले भने, २०७४ सालको निर्वाचनमा एमालेसँग एक्लै बहुमत थिएन। माओवादीसँगको वाम गठबन्धनपश्चात बहुमतको बनेको र उपेन्द्र यादवको पार्टीको समर्थन पश्चात करिब दुई तिहाईको बहुमत भएको थियो तर अबको स्थानीय तह, प्रदेश र संघको निर्वाचनमा एमाले एक्लै बहुमत ल्याउँछ। माधव नेपाललाई कटाक्ष गर्दै वरिष्ठ उपाध्यक्ष पोखरेलले एमालेमा लगानी नभएका मानिसहरु बाहिर निस्किएको र पार्टी कसैको जिमदारी नरहेको बताए। एमाले श्रमजिवी जनता, हरेक कार्यकर्ताको पार्टी रहेको भन्दै माधव नेपालले एमालेलाई आफ्नो जिमदारी नठान्न आग्रह गरे। माधव नेपालले पार्टीलाई आफ्नो जिमदारी ठानेको र अरु नेता भएपछि उनी बस्न नसकेको टिप्पणी गरे। म माधव नेपालसँग ४५ वर्षदेखि काम गर्दै आएको छु। उहाँको केही समस्या छैन, तर एउटा समस्या छ, जेसुक्कै चिजलाई आफ्नो जिम्दारी ठान्नु, उनले भने। वरिष्ठ उपाध्यक्ष पोखरेलले कम्युनिष्ट पार्टीलाई जिन्दावाद भने पनि पार्टीभित्रको जिमदारीलाई मुर्दावाद भन्नुपर्ने बताए। त्यस्तै उनले पुष्पकमल दाहाल प्रचण्डले केपी ओली दुई पटक किडनी फेरेकाले जान्छ भनेर दुई अध्यक्षीय प्रणाली लागू गरे तर त्यस्तो नभएपछि नेपाल र दाहालको साँठगाँठ बनेको र पार्टी विभाजन भएको बताए। पार्टीमा रहेका विभिन्न क्षेत्र, जात, समुदायका व्यक्तिलाई साथमा लिएर जान सक्नुपर्छ,' उनले भने, 'नेताको नेतृत्वलाई स्वीकार गरे, नेताहरुको निर्णयको पालन गरे, नेताहरु सबैलाई समेटेर अगाडी बढे मात्र एमाले मजबुत हुन्छ।'"
अर्घाखाँचीमा चुनावी गठबन्धन बनाउने पाँच दलको सहमति,"सन्धिखर्क: अर्घाखाँचीमा अब हुने तीनै तहको निर्वाचनमा गठबन्धन गरेर अगाडि बढ्ने ५ दलबीच सहमति भएको छ। नेपाली कांग्रेस, नेकपा माओवादी, नेकपा एकीकत समाजवाादी, राष्ट्रिय जनमोर्चा र जनता समाजवादी पाटीले सन्धिखर्कमा पत्रकार सम्मेलन गरी स्थानीय, प्रदेश तथा संघीय निर्वाचनका साथै जिल्ला स्तरीय संघ सस्थाका निर्वाचनमा गठबन्धन गरेर अगाडि बढ्ने जानकारी गराए। पाँच दलका शीर्ष नेताहरुको बैठकले गठबन्धन गरेर अगाडि बढ्ने निर्णय गरेको कांग्रेसका जिल्ला सभापति केशव श्रेष्ठले जानकारी दिए। संयुक्त पत्रकार सम्मेलनमा नेपाली कांग्रेसका जिल्ला सभापति केशव श्रेष्ठ, माओवादी केन्द्रका प्रदेश सदस्य छम कुमारी खनाल, राष्ट्रिय जनमोर्चाका केन्द्रीय सदस्य शेरबहादुर बिसी, नेकपा समाजवादीका जिल्ला अध्यक्ष रामबहादुर चौहान र जसपाका जिल्ला अध्यक्ष जिन्दक खड्का लगायतले मन्तब्य राखेका थिए।"
"६१ लाख सामाजिक सुरक्षा भत्ता झ्वाम, चार जनाविरुद्ध मुद्दा दायर","काठमाडौं: साविक गाविस सचिव र जनस्वास्थ्य अधिकृतको मिलोमतोमा झण्डै ६१ लाख सामाजिक सुरक्षा भत्ता झ्वाम पारेका छन्। गोरखाको साविक हंशपुर र मुच्चोक गाविस हालको अजिरकोट गाउँपालिकाको वडाको ३ र ५ मा कार्यरत तत्कालीन गाविस सचिव एवं वडासचिव दीपक बहादुर दर्जीसमेत ४ जनाविरुद्ध मुद्दा दायर भएको छ। सामाजिक सुरक्षा भत्तालगायत ६१ लाख हिनामिना गरेको भेटिएपछि अख्तियार दुरुपयोग अनुसन्धान आयोगले दर्जीसहित हंशपुर गाविसका हेल्थ असिस्टेन्ड सुरेश दवाडी, तत्कालीन कार्यालय सहयोगी बिशाल विक र साविक मुच्चोकको गाविसका अहेब चन्द्रकान्त सुवेदीविरुद्ध विशेष अदालतमा मुद्दा दायर गरेको हो। अख्तियारको अनुसन्धानमा उनीहरुले आर्थिक वर्ष २०७३०७४ मा आर्थिक कारोबारको हिसाबकिताब नबुझाई जिल्ला विकास समितिको कार्यालयबाट निकासा भएको तेस्रो चौमासिक सामाजिक सुरक्षा भत्ता वितरण गर्नका लागि रकम चेकमार्फत् लिएको तर वितरण नगरेको पाइएको छ। वडा सचिव दर्जीले अहेब दबाडीसँग संयुक्तरुपमा खाता सञ्चालन गरेको तथा सचिव दर्जीले अहेब सुबेदीसँग समेत संयुक्तरुपमा खाता सञ्चालन गरी सामाजिक सुरक्षा भत्ताको रकम निकाली पेश्की फर्छ्यौट तथा लेखापरीक्षणसमेत नगरी ६० लाख ९७ हजार ६ सय रकम हिनामिना गरेको पाइएको छ। साविक हंशपुर गाविसका तत्कालीन अहेब हालः जनस्वास्थ्य अधिकृत सुरेश दबाडी र दर्जीको संयुक्त हस्ताक्षरमा अजिरकोट गाउँपालिका वडा नं ३ को २७ लाख २३ हजार २ सय सामाजिक सुरक्षा भत्ता निकालेको भेटिएको छ। साविक मुच्चोक गाविस तत्कालीन अहेब चन्द्रकान्त सुबेदी र दीपकबहादुर दर्जीको संयुक्त हस्ताक्षरमा अजिरकोट गाउँपालिका वडा नं ५ को सामाजिक सुरक्षा भत्ताबापतको र ३३ लाख ७४ हजार ४ सय निकालेर दुरुपयोग गरेको अख्तियारको अनुसन्धान पाइएको छ। उनीहरुले यो रकमको भरपाई पेश गरी फर्छ्यौट पनि नगरेको र रकमसमेत निकाली मासी सरकारी रकम हिनामिना गरेको पुष्टि भएको छ। प्रतिवादी दर्जीविरुद्ध भ्रष्टाचार निवारण ऐन बमोजिम ६० लाख लाख ९७ हजार हजार ६ बिगो कायम गरी सजाय हुन मागदाबी लिइएको छ। प्रतिवादी सुरेश दबाडी र विशाल विकको हकमा जनही २७ लाख २३ हजार २ सय विगो कायम गरी भ्रष्टाचार निवारण ऐनबमोजिम सजायको माग गरिएको छ। आरोपित चन्द्रकान्त सुबेदीको ३३ लाख ७४ हजार ४ सय विगो माग गरी भ्रष्टाचार निवारण ऐनबमोजिम सजायसहित विशेष अदालत काठमाडौंमा आरोपपत्र दायर गरिएको अख्तियारका प्रवक्ता श्यामप्रसाद भण्डारीले जानकारी दिए।"
भात खान नपाएको निहुँमा जब ठेकेदारहरुबीच हात हालाहालको स्थिति आयो,"काठमाडौं: नेपाल निर्माण व्यवसायी महासंघको नवनिर्वाचित कार्यसमितिको सपथ ग्रहण कार्यक्रममा तनाव भएको छ। सोमबार अपराह्न थापागाउँस्थित बानेश्वर ब्याङ्केटमा २३औं साधारणसभाबाट रवि सिंहको नेतृत्वमा निर्वाचित नयाँ कार्यसमितिलाई सपथ ग्रहण तथा रात्रि भोज कार्यक्रमको आयोजना गरिएको थियो। करिब पाँच सय निर्माण व्यवसायी र अन्य आमन्त्रित अतिथि उपस्थित कार्यक्रममा निर्वाचित पदाधिकारीलाई एक समारोहका बीच सपथ गराइएको थियो। सपथपछि बानेश्वर ब्याङ्कटेमा जलपानसहितको रात्रिभोज कार्यक्रम सुरु भएको थियो। कार्यक्रममा सहभागीहरुका अनुसार ठेकेदारहरुले भरिभराउ ब्याङ्केटमा खानपिन गर्न लामो पालो नै कुर्नुपरेको थियो। मदिरा, खाजा र डिनर लिन भीड नै लागेको थियो। करिब ७ बजेबाट जलपान सुरु भएको थियो। लाइन लागेर पनि खानपिनका लागि तछाड मछाडको दृश्य देखिन्थ्यो। उपस्थित संख्या धेरै हुँदा व्यवस्थापन गर्न ब्याङ्केटका कर्मचारीलाई हम्मेहम्मे परेको थियो। सानो ठाउँमा धेरै उपस्थितिले व्यवस्थापन भद्रगोल बन्न पुग्यो। तैपनि आफ्नो संस्थाको कार्यक्रम भनेर ठेकेदारहरु असहजताका बीच जलपानमा सहभागी भइरहेका थिए। मदिरा, सित्तन तथा खाना लिइरहेका थिए। उपस्थित ठूलो संख्यामा बाहिर मदिरापानमा व्यस्त रहेका बेला होटल प्रशासनले एक्कासी खाना बन्द गरिदियो। साढे ८ पनि नबज्दै वेटरले खाना बन्द गरिएपछि लाइनमा बसेका ठेकेदारहरुले किन भनेर सोधीखोजी गरे। प्लेट नै नदिएपछि सहभागीहरु हामीले किन खान नपाउने भन्दै ब्याङ्केटका व्यवस्थापकमाथि खनिए। उनले निर्माण व्यवसायी महासंघकै प्रतिनिधिको निर्देशनमा बन्द गरेको जानकारी गराएर निर्देशन मान्छे यही भनेर नवनिर्वाचित महासचिव रोशन दाहालतिर इशारा गरे। एक जना दारी पालेका निर्माण व्यवसायी प्लेटमा हालेको दालभात छोडेर महासचिव दाहाल भएको ठाउँमा गए। हामीले भात खान नपाउने, किन बन्द गर्न भनेको, हामीलाई यहाँ किन बोलाएको भनेर प्रश्न गरे। सुरुमा महासचिव दाहालले 'अब भयो अब भयो' भनेर पन्छिन खोजे। तर भात हालेर पनि तरकारी हाल्नुअगावै किचन क्लोज गरेपछि प्लेट छोडेर महासचिवकहाँ पुगेका ती युवा ठेकेदारले 'खाना बन्द गर्ने तपाईं को हो? हाम्रो संस्थाको रात्रिभोजमा हामीले खान पनि नपाउने' भनेर प्रश्न गरे। उनलाई खान लाइनमा बसेका अरुले साथ दिए। मदिरा पिएर जितको जश्न मनाइरहेका महासचिव दाहाल पनि एक्कासी आक्रोशमा आए। उनले के भन्न खोजेको, को होस् तँ? के निहुँ खोजेको? बन्द भनेपछि बन्द भनेर जंगिए। महासचिव जंगिएपछि उनको पछाडिबाट केही युवाहरु दौडिएर आए र खान नपाएर प्रश्न गरिरहेका ठेकेदारमाथि झम्टिहाले। हतपत अन्यले दुबै पक्षलाई छुटाएर अलग गरे। युवाहरु फेरि दौडिएर को होस् तँ देखाइदिउँ भन्दै धक्कामुक्का गरिहाले। बाझाबाझ र वादविवादको क्रम चलिरहँदा अध्यक्ष रवि सिंह दौडिएर आए। उनले पहिला भात खान नपाएका युवासँग के भएको भनेर सोधे र आज व्यवस्थापन राम्रो हुन नसकेको भन्दै विवाद नगर्न अनुरोध गरे। त्यसपछि दुबै पक्षलाई अलग लगिए पनि एक घण्टासम्म तनावको अवस्था रह्यो। तनावका बीचमा ब्याङ्केटमा दुईजनामात्रै प्रहरी उपस्थित थिए। उनीहरु भीड जता जता जानथ्यो त्यतै त्यतै दौडिन्थे। थप प्रहरी टोली पनि आएन। यसरी जितको जश्न मनाइरहेका निर्माण व्यवसायी तनावमा परे। यही बीचमा ब्याङ्केटले खानाका सबै भाँडाकुडा हटाएर भित्र लग्यो। मदिरा र खाजा पनि बन्द गर्यो। ९ नबज्दै जलपानका सबै कार्यक्रम स्थगित भए। उपस्थित धेरै अतिथि भोकै घर फर्किन बाध्य भए। घटनापछि धेरै निर्माण व्यवसायी आफ्नै संस्थाको कार्यक्रममा हामीले खान पनि नपाउने? भन्दै नेतृत्वप्रति आक्रोश पोखिरहेका थिए। केही निर्माण व्यवसायी भने यो मदिराका कारण भएको भन्दै मदिरा ब्याण्ड गर्नुपर्ने धारणा राखिरहेका थिए। अध्यक्ष सिंहले यो सामान्य विवाद भएको बताएका छन्। देशको विकास र समृद्धिको एक खम्बा निर्माण व्यवसायी मानिने भए पनि पछिल्लो समय निर्धारित मितिमा काम नगर्ने, ढिलासुस्ती गर्नाले निर्माण व्यवसायीको कार्यशैलीमै प्रश्न उठिरहेको छ। नयाँ कार्यसमितिले यसमा सुधार गर्ने अपेक्षा गरेका बेला निर्माण व्यवसायी ससाना कुरामा आपसमै भिडेका छन्।"
विदेशबाट स्वस्तिक छाप ल्याउने आयोगको तयारी,"काठमाडौं: निर्वाचन आयोगले निर्वाचन प्रयोजनका लागि स्वस्तिक छाप एक महिनाभित्र बाह्य देशबाट नेपाल आइपुग्ने जनाएको छ। आयोगले नियमित पत्रकार सम्मेलन गर्दै यसबारे जानकारी दिएको हो। आयोगका प्रवक्ता शालीग्राम शर्मा पौडेलले भने, कतिपय सामाग्रीहरु नेपालमा उत्पादनमा हुँदैन। २२ हजार मतदान केन्द्रमा तीनदेखि ४ वटा स्वस्तिक छाप पठाउनुपर्छ। स्वस्तिक छाप अघिपछि प्रयोग हुँदैन। त्यस्तो खालको चिज बाहिर देशबाट ल्याउनुपर्छ। त्यसको ठेक्कापट्टा भइसकेको छ। एक महिनाभित्र ल्याउने भन्ने छ।"
देउवालाई भीम रावलको जवाफ प्रधानमन्त्रीकै 'दिमाग खुस्केर' होस हराएको हुनुपर्छ,"काठमाडौं: प्रधानमन्त्री शेरबहादुर देउवालाई नेकपा एमाले नेता भीम रावलले जवाफ फर्काएका छन्। एमसीसीका विषयमा आफूलाई दुई जिब्रे कुरा गरेको प्रधानमन्त्रीको अभिव्यक्तिलाई आपत्ति जनाउँदै उनले जवाफ फर्काएका हुन्। 'प्रम देउवाले भीम रावल रक्षामन्त्री भएका बेला एमसीसी सम्झौता मन्त्रिपरिषद्बाट पारित भई संसदमा ल्याएको, अहिले विरोध गरेर दुई जिब्रे कुरा गर्ने, त्यसबेला राजीनामा किन नगरेको, त्यसबेला 'दिमाग खुस्केको थियो' भनी नुवाकोटमा भन्नुभए छ,' उनले सामाजिक सञ्जालमा लेखेका छन्, 'म केपी ओलीजी पहिलो पटक प्रम भएको बेला उपप्रम र रक्षामन्त्री थिएँ। प्रम ओलीले एमसीसीसँगको सम्झौता संसदमा ल्याएको बेला होइन। अतः मन्त्रिपरिषद्मा सहमति रहेको भन्ने कुरै रहने। यस्तो सार्वजनिक तथ्यको जानकारीसम्म नराखी झुठो बोल्ने प्रमको यात आफ्नै 'दिमाग खुस्केर' होस् हराएको हुनुपर्छ या जनतामा भ्रम छरेर देशहितविरुद्धको कृत्य छोप्ने कुत्सित चाल हुनुपर्छ।' उनले संविधान, देश र जनतासामु राष्ट्रिय स्वाधीनता र हितको पक्षमा कसैको डर नमानी काम गर्ने शपथको विपरीत एमसीसी सम्झौताका देशघाती प्रावधान मिचेर, जनआवाजमाथि दमन गरेर बाह्य शक्तिलाई रिझाउन होहल्लाको बीचमा सम्झौता अनुमोदन गराउने, महाकाली र कर्णालीमा देशघात गर्न नहच्किने चरित्र आफ्नो नभएको स्पष्ट पारेका छन्। उनले देशको प्रधानमन्त्रीले प्रयोग गरेका तुच्छ शब्दहरु लोकतन्त्रमा त्याज्य भएकोतर्फ ध्यानार्यणसमेत गराएका छन्।"
दक्षिण एसियाली सम्मेलनमार्फत् महिला हिंसाविरुद्ध ऐक्यबद्धता जनाइने,"काठमाडौं: महिला हिंसाविरुद्ध ऐक्यबद्धता जनाउन दक्षिण एसियाली सम्मेलन काठमाडौंमा हुने भएको छ। महिला हिंसाविरुद्धको आवाजलाई विश्वब्यापीरूपमा उठाउँदै हिंसा अन्त्यका लागि ऐक्यबद्धता जनाउन दुई दिने दक्षिण एसियाली सम्मेलन हुने भएको हो। काठमाडौंमा मंगलबारदेखि सुरु हुने उक्त सम्मेलनमा महिला हिंसाका विविध पाटोलाई उजागर गर्दै हिंसापीडितको न्यायमा पहुँच कसरी पुर्याउन सकिन्छ भन्नेमा जोड दिइने सोमबार आयोजित पत्रकार सम्मेलनमा जानकारी दिइयो। सम्मेलनमा राष्ट्रिय महिला आयोगकी अध्यक्ष कमला पराजुलीले बालिका, किशोरी, अपांगता भएका महिला, यौनिक अल्पसंख्यक, सिमान्तकृतलगायत समुदायका महिला बढी हिंसा प्रभावित हुने गरेको बताइन्। अध्यक्ष पराजुलीले विगतको तुलनामा अहिले विश्वब्यापीरुपमा हिंसा बढ्नुका साथै तीनको स्वरुप पनि परिवर्तन भइरहेका बताउँदै अहिले डिजिटल प्रविधिको हिंसा, लिभिङ टुगेदर, मनोरञ्जन क्षेत्रमा काम गर्नेको पीडालगायतका हिंसाको सम्बोधन हुन नसकेको बताइन्। लैंगिक हिसावले भ्रुण हत्यादेखि धर्तीमा वृद्ध हजुरआमामाथि हुने हिंसालाई केलाएर सम्बोधन गरिनुपर्ने र हिंसा प्रभावितलाई न्यायमा पहुँच दिलाउनु सम्मेलनको मुख्य उद्देश्य रहेको उनले बताइन्। त्यसैगरी राष्ट्रिय मानव अधिकार आयोगकी सदस्य लीली थापाले महिला हिंसा भनेको मानव अधिकारको हनन् भएकाले यस्ता हिंसालाई अन्तर्राष्ट्रियरुपमै कसरी सम्बोधन र न्यूनीकरण गर्न सकिन्छ भन्ने विषय सम्मेलनमा उठाइने बताइन्। राष्ट्रिय महिला आयोग, राष्ट्रिय मानव अधिकार आयोग, महिला गैरसरकारी संस्था महासंघ(डब्लुएनएफ) र एभ्री वुमन नामक संस्थाको संयुक्त आयोजनामा हुने सम्मेलनले महिला हिंसा अन्त्यका लागि सिडले गर्न नसकेको व्यवस्थालाई एक महिला महासन्धिमार्फत् सम्बोधन गर्नका लागि सम्बन्धित देशका सरकारलाई घचघचाउने काम पनि सम्मलेनमार्फत् गरिने डब्लुएनएफकी अध्यक्ष शशी अधिकारीले बताइन्। सम्मेलनमा दक्षिण एसिया, अमेरिकालगायतबाट महिला अधिकारकर्मी, लेखक, मानवअधिकारकर्मी सहभागी हुनेछन्। लेखिका एवं गिल्ड अफ सर्भिस ट्रस्टी, भारतीय महिला अधिकारकर्मी मिरा खन्नाले पृत्तिसत्तात्मक परम्परा हाम्रो समाजमा जहितही भएकाले पनि महिला हिंसा बढेको बताउँदै महिला हिंसा भनेको महिलाप्रतिको हिंसा मात्र नभई मानव अधिकारको उल्लंघन भएकाले मानव अधिकारको उल्लंघन गरेर कुनै पनि परिवार, समाज र देश अगाडि बढ्न नसक्ने उल्लेख गरिन्। पत्रकार सम्मेलनमा एभ्री वमन संस्थाकी सीइओ लिजा स्यानोन, लैंगिक विशेषज्ञ एवं औरत फाउन्डेसनकी बोर्ड अफ गर्भनर सदस्य डा अलिया खान, श्रीलंकाकी शान्ति अधिकारकर्मी एवं द्धन्द्ध प्रभावित महिला संघकी संस्थापक एवं अध्यक्ष विशाका धर्मदास, पूर्व सिड कमिटि सदस्य र बंगलादेशकी हेल्प एज ट्रस्टी फेरडोजअरा बेगमलगायतले महिला हिंसाविरुद्ध ऐक्यबद्ध भएर आवाज उठाउन सम्मेलन सहयोगी हुने बताए।"
'पीर'ले उठाएका प्रश्नहरुलाई निरुत्साहित नगरिदिनुहोस्,"नमस्कार ! 'पिर' प्रतिको शुभेच्छाका लागि तपाईंहरु सबैलाई धेरैधेरै धन्यवाद! सबैको अपेक्षा अनुसारको सिर्जना गर्न सम्भव नहुँदो रहेछ। सधैं कसैको मन नबिझाइ सबैको मुटुमा बस्ने सर्जकको चाहना पूरा नहुने रहेछ। त्यसैले मेरो नयाँ गीत 'पिर'का कारण केही दर्शकस्रोतालाई मर्का परेको मैले महसुस गरेको छ। गीतले भन्ने चाहेको कुरा यहाँलाई अवगत भइसकेको छ। एउटा सर्जक भएका नाताले आफ्नो सिर्जनालाई लिएर गरिएका अपेक्षा र टिप्पणीहरुको उपेक्षा गर्न हुन्न भन्ने मलाई महसुस भएको छ। मैले सवै खालका प्रतिक्रिया र टिप्पणी हेरिरहेको छु। यतिबेला आफ्नै सिर्जना तपाईंहरुका नजरबाट नियालिरहेको छु। मैले गल्ती गरेको हो कि? तपाईंहरु (केही)ले गलत बुझ्नुभएको हो, समिक्षा गर्दैछु। 'पिर'बाट मैले युद्धकै जग बलमा व्यवस्था परिवर्तन भएको तर अवस्था परिवर्तन नभएको भन्न मात्रै खोजेको हौं। समानताको लागि एकसाथ लडेका कमरेडहरु बीचमा बढ्दै गएको असमान दूरी देखाउन खोजेको हौं। एक आमनागरिकले राज्यसँग गरेको अपेक्षा र पाएको उपेक्षालाई चित्रण गर्ने कोशिस गरेको हौं! मलाई लागेको यत्तिको विषय त हामीले टेलिभिजन कार्यक्रमहरुमा हेर्दै आएको होइन र? पत्रपत्रिकाहरुमा त्यसबारे लेखिँदैपढिँदै आएको होइन र? छर्लङ्गै देखिएको विषय होइन र? स्वीकारिएको विषय होइन र? जसरी यसअघिका गीतहरु 'बोल माया', 'दोहोरी ब्याटल', 'गल्बन्दी', 'बदला बरिलै', 'फुटेका चुरा' , 'मेरो पनि हैन र यो देश', 'कुरा बुझ्न पर्छ' गीतहरुमा कथा बुन्थें, पात्र बनाउथें, टुक्का टिप्थे, लय हाल्थे र रेकर्डछायाङ्कन गर्थें। यसमा पनि त्यही प्रक्रिया छ। गीतको पृष्ठभूमिका बारेमा केही अवगत गराउन चाहन्छु। ६ वर्ष अगाडि करिब ४ वर्ष दोहोरी साँझमा काम गर्दा गाउनेबजाउने पकाउने पस्कने मध्यका थुप्रै सहकर्मीहरु पूर्व लडाकु थिए। उनीहरु चरम निराशावादी कुरा गर्थे। त्यो समयमा नै मैले यो विषय डायरीमा नोट गरेको थिएँ। संयोगले अहिले निस्क्यो। यसबाहेक कुनै राजनीतिक पूर्वाग्रह, नियत र उद्देश्य नराखिएको स्पस्ट पार्न चाहन्छु। प्रतिकात्मक रुपमा दृष्यहरु निर्माण गरेर बनाएको एउटा कमरेडको कथा हो 'पिर'। यो बीचमा मैले यस्ता पात्रहरुको अवस्था, स्वभाव, सोचको अध्ययन गरेँ। केही पात्रहरुसँग भेटेर कुराकानी पनि गरेँ। केही पात्रहरु पढेँ। आम मानिसका भोगाई र संवेदनाहरु बुने र भिडियो बनाएँ। मेरो पेशा र पहिचान यही हो। एउटै गीतमा सबै दृष्टिकोण अटाउन सकिँदैन। पूरै बुझाइ आउँदैन। त्यसैले अर्को गीतमा अर्को कथा भन्नु त छँदैछ, त्यसमा अर्कै दृष्टिकोण समेटौला। अहिले अलि धेरै कोट्याएर हेरिएको एउटा दृश्य छ, त्यो आत्मसम्मानसँग जोडिएको प्रतीकात्मक दृश्य हो। प्रतिकात्मकरुपमा राखिएका यस्ता दृश्यहरुले कसैको आत्मसम्मानमा असर पुग्न गएको छ भने म फेरि आत्मालोचना गर्छु। यद्यपि मैले भिडियोको सुरुमा यो कुरा लेखेको पनि छु। माफी मागेको छु। अब यस्ता पात्रहरु छन् वा छैनन् भन्नेतर्फ नजाउँ। त्यसो हो भने मुनामदन छन् कि छैनन्? सुम्निमा र सोमदत्त खोज्न कहाँ जाने? सुयोगबिर र सकम्बरी कहाँ होलान? कहाँ होला घुम्ने मेचमाथि बसेको अन्धो मान्छे? खैर, भिडियोलाई फेरि एकपटक अ़क्षरस हेर्ने हो भने व्यवस्था परिवर्तनमा माओवादी युद्ध र आन्दोलनलाई कहीँनेर पनि गलत अर्थ्याइएको छैन। बरु भएभरका परिवर्तनको जस दिइएको छ। भिडियोमा देखिएका पात्रहरु जस्तैको बलिदानीले पाएको यो नयाँ व्यवस्थामा मैले यति धेरै फाइदा उठाएको छु भने उनीहरुको अवस्थाको गीत किन नगाउने भन्ने हो। अब भिडियो नै हटाउँदा पो युध्दआन्दोलनगणतन्त्रस्वतन्त्रताको अपमान हुने हो कि? म अत्यन्त अन्तरमुखि र शान्त मनुवा हुँ। म सर्जक हुँ, सिर्जना नै मेरो विचार हो! आवाज हो। विवाद मेरो स्वभाव र ल्याकतको कुरा होइन! मैले कसैसँग पनि यो विषयमा सहयोगसल्लाह लिएको छैन! त्यसैले सिर्जना र स्वतन्त्रताको कुरा त गरौँ तर यसलाई राजनीतिकरण नगर्न सबैसँग अनुरोध गर्दछु! मैले आफ्नो स्वतन्त्रताको आनन्द लिइरहेको छु! मेरो विनम्र अनुरोध, मलाई कुनै कित्तामा नउभ्याइदिनु होला! कुनै विषय जब विवादित बन्छ, त्यो बनेको बन्यै गर्छ। पक्षविपक्षमा एकोहोरो भइन्छ! नेपाली सोसियल मिडियामा यो गलत नजिर स्थापित भएको छ! विवादले मानसिक तनाव त दिन्छ नै विषयान्तर पनि गर्छ। गीत र भिडियोको भाषा, शैली, प्रस्तुतिलाई कलाका दृष्टिबाट, विचारका दृष्टिबाट हेरौं, समिक्षा गरौँ! तर गीतले उठाउन खोजेको मुख्य विषयहरुलाई एकपटक इमान्दार भएर विचार गरौँ। समग्र विषय त सत्य हो भन्दै नेतृत्व पंक्तिले स्वीकारिसक्नु भएको छ! त्यसलाई सम्बोधन गर्नेतर्फ केही कदम उठाइयो भने मेरो सिर्जनाले सार्थकता पाउने थियो। भिडियो हेरिरहँदा जुनजुन दृश्यले सन्बन्धित साथीहरुलाई आत्मसम्मानमा चोट पुगेको छ, त्यसप्रति म फेरि पनि क्षमा चाहन्छु! यसलाई कलाको दुष्टिकोणले हेर्न आग्रह गर्न चाहन्छु। कसैले नियतवस उक्साएर वा कसैले निरन्तर निरुत्साहित गरेर एउटा सर्जकलाई दुविधामा नपारौँ! न अल्झाउँ! किनकि समाजमा टिप्नुपर्ने कैयौँ कथा छन्! गाउनुपर्ने कयौं गीत छन्! तपाईँले नै लडेर ल्याएको नयाँ व्यवस्थामा पनि सोध्नुपर्ने कैयौँ प्रश्नहरु छन्। प्रश्नहरुलाई निरुत्साहित नगरिदिनुहोस्। प्रकाश सपुत, सर्जक"
भीम रावलले एमसीसीका विषयमा दुई जिब्रे कुरा गरे : प्रधानमन्त्री,"काठमाडौंः प्रधानमन्त्री एवं नेपाली कांग्रेसका सभापति शेरबहादुर देउवाले नेकपा एमाले नेता भीम रावलले एमसीसीको विरोध गरेकोमा आपत्ति जनाएका छन्। नुवाकोटको किस्पाङ गाउँपालिकामा आयोजित कार्यक्रममा उनले रावलको दुई जिब्रे कु्राप्रति आपत्ति जनाएका हुन्। एमसीसी संसदबाट पास गर्नुपर्छ भनेर एमाले अध्यक्ष केपी शर्मा ओलीज्यूले संसदमा पेश गर्नुभएको हो। त्यसबेलाका अर्थ मन्त्री उहाँकै पार्टीको हुनुहुन्थ्यो। भीम रावल सबैभन्दा बढी एमसीसीको खिलाप गर्नुहुन्छ। त्यसबेला उहाँ रक्षा मन्त्री हुनुहुन्थ्यो। आफैँले पास गर्ने आफू मन्त्री हुने। एमसीसी खराब थियो भने त्यसबेला किन राजीनामा गर्नुभएन। यसरी दुई जिब्रे कुरा गरेर हुन्छ?, उनले भने। उनले आफूले ओलीकै प्रस्तावलाई पास गरेको बताए।"
भारतीय सीमाको तारबार फेरि चर्चामा: नेपाली भूमि जोगाउन कि जंगली जनावर?,"वीरगन्ज: भारतसँग खुला सीमा जोडिएको पर्साको ठोरीमा नेपाली भूमि अतिक्रमणबाट जोगाउन भन्दै ५ किलोमिटर सीमामा काँडे तारबार लगाइएको विषयले दुइ वर्ष पहिले देशभरि चर्चा पायो। ठोरी३ का वडा अध्यक्ष सूर्य लामा भारतीय अतिक्रमणबाट नेपाली भूमी जोगाउन सीमामा तारबार लगाएको भन्दै सञ्चारमाध्यम र सामाजिक सञ्जालमा खुबै छाए। उनको प्रशंका नगर्नेहरु कमै थिए। त्यही बेला उक्त तारबार नेपाली भूमी जोगाउन नभइ जंगली जनावरबाट बालीनाली जोगाउन लगाइएको भनेर ठोरीकै केही जनप्रतिनिधिहरुले खण्डन पनि गरे। त्यसपछि त्यो विषय एकाएक हरायो। दुई वर्षपछि फेरि त्यही कुराको चर्चा सुरु भएको छ। आगामी स्थानीय तह निर्वाचन नजिकिएसँगै वडा अध्यक्ष लामाले तारबारको विषयलाई चुनावी प्रोपोगण्डा बनाएर भ्रम फैलाउन थालेको आरोप लागाए। ठोरीका एक स्थानीय शिक्षक भन्छन्, एक त त्यो तारबार भारतीय अतिक्रमणबाट नेपाली भूमी जोगाउन नभइ जंगली जनवारबाट बालीनाली जोगाउन दुई वर्ष पहिले नै लगाइएको हो। अहिले चुनाव नजिकिएसँगै त्यहाँका वडाअध्यक्षले फेरि त्यस विषयलाई चुनावी प्रोपोगण्डा बनाएर भ्रम छर्न सुरु गरेका छन्। ठोरी गाँउपालिकाका अध्यक्ष पदमलाल श्रेष्ठले पनि सीमावर्ति भारतीय जंगलबाट आउने जनावरहरुले बालीनाली नष्ट गर्न थालेपछि जनावरलाई रोक्नका लागि दुई वर्ष पहिले गाउँपालिकाको बजेटबाट दशगजास्थित सीमा क्षेत्र छाडेर तारबार लगाइएको बताए। जंगली जनावरहरु गाँउमा नपसोस्, बालीनालीमा नोक्सानी नपुगोस् भनेर जनावरलाई रोक्न एकमात्र उद्देश्यले तारवार लगाइएको हो। अब वडाध्यक्षजीले कुन मिडियामा गएर के भन्नुभयो त्यसको जिम्मेवारी मैले लिन सक्दिनँ, उनले भने। भारतबाट हुने अतिक्रमण रोक्न भनेर तारबार लगाइएको भन्नेजस्ता कुराहरु गलत रहेको भन्दै उनले थपे, सीमामा तारबार लगाउने अधिकार पालिका र जनप्रतिधिनिको क्षेत्राधिकारभित्र पनि पर्दैन। ठोरी गाँउपालिकाको बजेट पुस्तिकामा पनि जंगली जनावरबाट अन्नबाली जोगाउन काँडे तारबार भन्ने शीर्षकमा बजेट छुट्याइएको योजना शाखाका प्रमुख अर्जुन कुमार जिसीले बताए। उनका अनुसार आर्थिक वर्ष २०७४७५ मा १५ लाख रुपैँया, २०७५७६ मा १० लाख रुपैँया र २०७६७७ मा ८ लाख रुपैँया बजेट बिनियोजित गरेर ठोरी २ को ठुटेखोलादेखि वडा३ ब्रह्मनगरसम्मको ५ किलोमिटर क्षेत्रमा काँडे तारबार लगाइएको हो। ठोरी गाउँपालिकाका प्रमुख प्रशासकीय अधिकृत कृष्णलाल श्रेष्ठले पनि गाँउपालिका अध्यक्षकै भनाइामा सहमति जनाए। उनले जंगली जनवारलाई गाउँ र खेतबारीमा पस्न नदिन सीमामा रहेको दशगजा क्षेत्र छाडेर नेपाली भूमीमा गाँउपालिकाले तारबार लगाएको बताए। दुइ वर्ष पहिले काँडे तारबार लगाउँदा भारतीय सीमा सुरक्षा बल (एसएसबी) र स्थानीय प्रशासनसँग समन्वय पनि गरिएको उनले बताए। नेपाली भूमीमा भारतको अतिक्रमण रोक्न तारबार लगाइएको भन्ने कुरा गलत रहेको श्रेष्ठले पनि बताए। वडा अध्यक्ष लामाले तारबारका विषयमा भ्रम छर्न खोजेको उनले बताए। यो हल्ला अहिलेको होइन, दुई वर्ष पहिले नै तारबार लगाउँदा पनि अहिलेकै जस्तो भ्रामक हल्ला चलेको थियो। तर त्यस्तो केही होइन, बस्ती र खेतीपाती जोगाउन त्यहाँ तारबार लगाइएको हो, उनले भने। वडाध्यक्ष लामाले अहिले पनि भारतीय अतिक्रमणबाट नेपाली भूमि जोगाउन सीमामा काँडेतारबार लगाइएको दाबी गर्छन्। ठोरीमा विद्युतको पोल गाड्दा, ठुटे खोलामा पुल बनाउँदा पनि भारतीय एसएसबीले भारतीय भूमी भनेर अवरोध खडा गरेको स्मरण गराउँदै लामाले थपे, भारतले पटकपटक अतिक्रमणको प्रयास गरेका घटनाहरु छन्, त्यही भएर तारबार गरिदियो भने त नेपाली भूमीमा भारतीयले दाबी गर्न सक्दैनन् भनेर तारबार गरिएको हो। यसका साथै भारतबाट हुने तस्करी र जंगली जनावरलाई रोक्ने उद्देश्यले पनि तारबार लगाइएको लामाले बताए। उनले आगामी निर्वाचनबाट वडाध्यक्षमा आफू फेरि निर्वाचित भएको खण्डामा त्यहा काँडेतार हटाएर सीमामा पक्की ढलान गरेर पर्खाल नै बनाउने योजना रहेको पनि बताए। दुई देशको अन्तर्राष्ट्रिय सीमामा तारबार गर्न मिल्छ? भन्ने प्रश्नमा लामाले भने, नेपाली भूमीको रक्षा हरेक नेपालीले गर्न सक्छ। म मेरो क्षेत्राधिकारभित्र पर्छ कि पर्दैन भनेर सरकारको मुख ताकेर बस्न सक्दिनँ, आवश्यक परे म ज्यान पनि दिन तयार छु। तारबार लगाइएपछि सीमा अतिक्रमण तस्करी र वन्यजन्तुको आतंक रोकिएको दाबी वडाध्यक्ष लामाको छ। अहिले आफूले चुनावी प्रोपोगण्डाका लागि काँडेतारको विषयलाई फेरि चर्चामा ल्याएको आरोपको भने उनले खण्डन गरे। कसैले यो विषयलाई चुनावी प्रोपोगण्डा भन्छ भने त्यो बिल्कुल गलत हो। नेपाली भूमि जोगाउने कुरा कसैलाई चुनावी प्रोपोगण्डा लाग्छ भने मैले भन्नु केही छैन, उनले अन्नपूर्णसँग भने।"
जसपा सांसद प्रदीप यादवमाथिको कारबाही फुकुवा,काठमाडौं : जनता समाजवादी पार्टी (जसपा) ले प्रदीप यादवमाथिको कारबाही फिर्ता लिएको छ । फागुन १३ गतेदेखि बसेको केन्द्रीय कार्यकारिणी समितिको बैठकले यादवविरुद्धको कारबाही फिर्ता लिने निर्णय गरेको जसपा केन्द्रीय कार्यालय प्रमुख प्रकाश अधिकारीकाले बताए। यादवलाई गत मंसिर ५ गते बसेको केन्द्रीय कार्यकारिणी समितिको बैठकले अनुशासनको कारबाही गर्ने निर्णय गरेको थियो । पार्टी अध्यक्ष उपेन्द्र यादवको विरोध गरेपछि सांसद यादवलाई केन्द्रीय सदस्यबाट हटाएको थियो। जसपाबाट गठबन्धन सरकारमा आफूलाई मन्त्री नबनाएको भन्दै सांसद यादवले विरोध जनाएका थिए।
"जन्ती बोकेको टिपर दुर्घटनामा घाइते दुईजनाको मृत्यु, ७ को अवस्था गम्भीर",उदयपुर : जन्ती बोकेको टिपर दुर्घटनाबाट घाइते भएका उदयपुरका दुईजनाको उपचारको क्रममा ज्यान गएको छ । आइतबार बेलुका सिन्धुलीको बाणे गाउँबाट कटारीतर्फ आउँदै गरेको ना३ख७४९० नम्बरको टिपर दुधौली नगरपालिका ५ ठाकुरखोला ३ नम्बर पुलमा दुर्घटना हुँदा २६ जना घाइते भएका थिए । दुर्घटनामा परी घाइते भएका उदयपुरको कटारी नगरपालिका २ का १९ वर्षीय दिपेन्द्र कुमरको प्राथामिक स्वास्थय केन्द्र सिर्थौली र २४ वर्षीय अजय दनुवारको सिन्धुली अस्पतालमा उपचारको क्रममा बिहान मृत्यु भएको ट्राफिक पोष्ट दुधौलीका इन्चार्ज प्रहरी हवल्दार हरेराम खतिवडाले जानकारी दिए । घाइतेमध्ये अन्य ७ जनाको अवस्था गम्भीर छ । उनीहरुलाई थप उपचारका लागि विराटनगर पठाइएको छ । बाँकी सामान्य उपचारपछि घर फर्किन थालेको खतिवडाले जानकारी दिए । घाइतेमध्ये दुईजना सिन्धुलीका र बाँकी सबै उदयपुरको कटारी क्षेत्रका हुन् । खतिवडाका अनुसार बेहुला र बेहुली भने अर्कै गाडीमा रहेका थिए । दुर्घटनाको कारण खुल्न सकेको छैन् । प्रहरीले टिपर चालकलाई नियन्त्रणमा लिइ अनुसन्धान सुरु गरेको जनाएको छ ।
जलवायु परिवर्तनबाट उत्पन्न जोखिम न्यूनीकरण गर्न पहल गरौँ : मन्त्री भुसाल,"ललितपुर : ऊर्जा, जलस्रोत तथा सिँचाइमन्त्री पम्फा भुसालले पछिल्ला घटनाक्रमले जलवायु परिवर्तनको जोखिम बढाउँदै लगेको बताएकी छन् । सोमबार 'जलविद्युत् परियोजनामा बाढी पूर्व सूचनाप्रणालीको व्यवस्था तथा स्थानीय निकायसँगको सहकार्य र समन्वय' सम्बन्धी कार्यक्रममा मन्त्री भुसालले जलवायु परिवर्तनका कारण उत्पन्न जोखिमको उचित व्यवस्थापन नेपालका लागि चुनौती बन्दै गएको बताइन्। 'जलवायु परिवर्तनको प्रत्यक्ष असर हाम्रा नदीनाला तथा वरपरका बस्तीमा बढी देखिन्छ । बाढी, पहिरोजस्ता प्रकोपका कारण ठूलो जनधनको क्षति हुन पुगेको छ । जलविद्युत् आयोजनामा समेत निकै असर परेको छ,' उनले भनिन्। मन्त्री भुसालले जलवायु परिवर्तनको असर निरन्तर बढ्ने क्रममा रहेकाले त्यसका लागि जिम्मेवार मुलुकले प्रभावित राष्ट्रलाई क्षतिपूर्ति उपलब्ध गराउनुपर्नेमा जोड दिइन्। उने भनिन्, 'जलवायु परिवर्तनका असर बढाउने मुलुकहरूले प्रभावित राष्ट्रलाई उचित क्षतिपूर्ति दिनुपर्छ।' जलविद्युत् आयोजना गुणस्तरीय र भरपर्दो तवरले निर्माण गर्न तथा विभिन्न प्रकोपका कारण आइपर्ने जोखिमबाट सुरक्षित राख्न आवश्यक रहेको उल्लेख गर्दै मन्त्री भुसालले आयोजनाको दीगो विकासका लागि सुरक्षित कदम चाल्नुपर्ने बताइन्। जलविद्युत् आयोजना सुरक्षित नभएमा देशकै अर्थतन्त्रमा असर पर्न सक्नेतर्फ सचेत गराउँदै उनले जोखिम न्यूनीकरण गरी आयोजना निर्माण गर्नका लागि आवश्यक नीति तथा निर्देशिका बनाउन तथा विभिन्न निकायसँग समन्वय गर्न उर्जा मन्त्रालयले आवश्यक पहल गर्ने विश्वास दिलाइन्। जलवायु परिवर्तनको प्रभावले यही वर्ष दुई पटक वर्षा र बाढीका कारण ठूलो जनधनको क्षति व्यहोर्नु परेको स्मरण गर्दै मन्त्री भुसालले इलाम नगरपालिका र माई जोगमाई गाउँपालिकाले आपतकालीन कार्य सञ्चालन केन्द्र स्थापना गरी जोखिम न्यूनीकरणमा खेलेको भूमिकाको प्रशंसा गरिन्। 'पूर्व सूचना प्रणालीले प्राकृतिक प्रकोपबाट हुने जनधनको क्षति न्यूनीकरण गर्न सहयोग गर्ने विश्वास लिएकी छु । साथै, पूर्व सूचना प्रणाली स्थापना गर्ने कार्य अन्य जलविद्युत् आयोजनाले समेत अवलम्बन गरेको खण्डमा सोबाट आयोजनाका साथै स्थानीय समुदायलगायत सबैलाई फाइदा पुग्नेछ,' उनले भनिन्। सो अवसरमा मन्त्री भुसालले उत्पादित विद्युत्लाई देशभित्रै खपत बढाउन तथा छिमेकी राष्ट्रलाई निर्यात गर्न आवश्यक नीति नियम तथा वातावरण तयार गरी जलविद्युत्को दीगो विकासका लागि निरन्तर प्रयास गरिरहेको जानकारी दिइन्।"
महाकाली नदीमा भारतीय अतिक्रमण रोक्न सरकारसँग माग,"काठमाडौं: नेत्रविक्रम चन्द विप्लव नेतृत्वको नेकपाले दार्चुला सदरमुकाम खलंगा पारी नेपालभारत सीमानामा भारतीय सीमा सुरक्षा बलले सीमा मिचेको घटनाप्रति सरकारको ध्यानाकर्षण गराएको छ। नेकपाका प्रवक्ता खड्गबहादुर विश्वकर्मा प्रकाण्डले विज्ञप्ति जारी गर्दै दार्चुला खलंगा पारी वाङ्गाबगड र वीरेन्द्र वन इलाकामा भारतीय सीमा सुरक्षा बलले तटबन्धनको बाहानामा भारतीय सीमाभन्दा ८ देखि १० मिटर नेपाली भूभागलाई मिचेर तटबन्द गर्न थालेको घटनाप्रति ध्यानाकर्षण जनाएको हो। भारतीय मोदी सरकारले एसएसबीमार्फत् गरेको सीमा अतिक्रमणको हाम्रो पार्टी विरोध एवं भर्त्सना गर्दछ। दुई देशको सीमानासम्बन्धी सबालको निरुपण गर्ने अन्तर्राष्ट्रिय कानुनी मान्यताहरुका खिलापमा एसएसबीले तटबन्धको नाममा नेपाली भूमि अतिक्रमण गरेको र तटबन्धबाट महाकाली नदीको जोखिम एवं प्रवाह नेपाली भूभागतिर मोड्ने बदनीयतपूर्ण कार्य तुरुन्त रोक्न भारत सरकारलाई कडा चेतावनी दिन चाहन्छौं, विज्ञप्तिमा भनिएको छ। नेकपाले खलंगा पारीको महाकाली नदीमा एसएसबीमार्फत् भारतीय मोदी सरकारले गरेको अतिक्रमणलाई तुरुन्त रोक्नका लागि कूटनीतिक र राजनीतिक पहल गर्न सरकारसँग माग गरेको छ।"
आँखामा खुर्सानी छर्केर सुन लुट्ने गिरोहका दुई जना पक्राउ,"काठमाडौंः आँखामा खुर्सानी छर्केर लुटपाट गर्ने दुई जनालाई प्रहरीले पक्राउ गरेको छ। आँखामा खुर्सानीको धुलो छर्की सुन तथा नगद लुटपाट गर्ने गिरोहका २ जनालाई प्रहरीले पक्राउ गरेको हो। पक्राउ पर्नेहरूमा दाङ सौडियार घर भई काठमाडौं शान्तिनगर बस्दै आएका २८ वर्षीय महेश विश्वकर्मा र दाङकै घोराही उपमहानगरपालिका८ का २४ वर्षीय राजेन्द्र सिन छन्। तीमध्ये महेशलाई काठमाडौंबाट र राजेन्द्रलाई दाङबाट पक्राउ गरिएको महानगरीय प्रहरी परिसरले जनाएको छ। घटनामा संलग्न रहेका गिरोहका अन्य सदस्यहरुको तिब्रताका साथ खोजतलास भइरहेको प्रहरीले जनाएको छ। विश्वकर्माको साथबाट घटनामा प्रयोग भएको बा७४प ९५६० नं को मोटरसाइकल र नगद छैसठ्ठी हजार बरामद भएको प्रहरीले जनाएको छ। सिनको साथबाट घटनामा प्रयोग भएको रा४प ११२० नं को मोटरसाइकल र सुनजस्तो देखिने पहेलो धातु २६१ ग्राम, नगद अक्षरेपी एक लाख, धारिलो हतियार खुडा थान, तरवार एक थान, उच्च अदालत तुलसीपुरबाट जारी भएको तारेख पूर्जी, नागरिकता प्रमाणपत्र र नम्बर नखुलेको सीमकार्ड नियन्त्रणमा लिएको छ।"
उच्च रक्तस्रावले गर्भवतीको मृत्यु,"जाजरकोट : जाजरकोटको शिवालय गाउँपालिकामा एक गर्भवतीको मृत्यु छ । सुत्केरी व्यथा लागेकी शिवालय गाउँपालिका  ४ की २५ वर्षीया विर्मा रावतको अत्याधिक रक्तस्रावका कारण मृत्यु भएको गाउँपालिका अध्यक्ष नरेन्द्र कुमार शाहीले जानकारी दिए । व्यथा लागेर थला परेकी उनको रक्तस्राव भएपछि स्थानीय स्वास्थ्य चौकीमा लगिएको थियो । तर, स्वास्थ्यचौकीमा उपचार हुन नसकेपछि गाउँपालिकाको पहलमा रुकुम पश्चिमको चौरजहारी अस्पतालमा लैजाने क्रममा बाटोमै सोमबार बिहान मृत्यु भएको अध्यक्ष शाहीले बताए । नजिकै सुरक्षित प्रसूति सेवा नपाउँदा उनले ज्यान गुमाउनु परेको स्थानीयले बताए।"
क्रान्तिकारी माओवादीले स्थानीय तहको निर्वाचन बहिष्कार गर्ने,"काठमाडौं: नेकपा क्रान्तिकारी माओवादीले स्थानीय तहको निर्वाचन बहिष्कार गर्ने निर्णय गरेको छ। नेकपा (क्रान्तिकारी) माओवादीले केन्द्रीय कमिटी बैठकबाट यस्तो निर्णय गरेको हो। पार्टीका महासचिव मोहन वैद्य किरणले जारी गरेको प्रेस वक्तव्यमा आसन्न स्थानीय तहको निर्वाचन बहिस्कार गर्ने निर्णय गरिएको उल्लेख छ। पार्टीले जारी गरेको वक्तव्यमा भनिएको छ, अहिले संसदमा राष्ट्रघाती एमसीसी अनुमोदन गर्ने काममा नेकाका साथै कम्युनिस्ट नामधारी माके, एकीकृत समाजवादी, एमालेलगायतका राजनीतिक दलहरुद्वारा अमेरिकी साम्राज्यवादको चरम दलाली तथा राष्ट्रिय गद्दारी गरिएको स्थितिमा तिनको अझै भण्डाफोर गर्न अति जरुरी भएको, निर्वाचन उपयोगको प्रश्न हरेक दृष्टिले सार्थक बन्ने सम्भावना नरहेको र पार्टीको क्रान्तिकारी छबि उपयोग होइन, बहिष्कारद्वारा नै समुज्ज्वल हुने देखिएकाले स्थानीय निर्वाचनको बहिष्कार गर्ने नीति अवलम्बन गरिएको कुरा उल्लेख गरिएको छ। साथै बहिष्कार आन्दोलनलाई दुई महिने अभियान बनाई सञ्चालन गर्ने निर्णयसमेत लिइएको छ। अघिल्लो स्थानीय तहको निर्वाचनमा भने क्रान्तिकारी माओवादी सहभागी भएको थियो।"
सर्वोच्च अदालतका प्रस्तावित न्यायाधीश श्रेष्ठविरुद्ध उजुरी आह्वान,काठमाडौंः सर्वोच्च अदालतको न्यायाधीशमा प्रस्तावित तिलप्रसाद श्रेष्ठविरुद्ध उजुरी दिन आह्वान गरेको छ । सोमबार सिंहदरबारमा बसेको संसदीय सुनुवाइ समितिको बैठकले श्रेष्ठविरुद्ध उजुरी दिन आह्वान गरेको हो । श्रेष्ठविरुद्ध उजुरी भए १० दिनभित्र दर्ता गर्न आह्वान गरेको समिति सभापती लक्ष्मणलाल कर्णले जानकारी दिए ।
स्रोतसाधनको अभावका बीच उल्लेखनीय प्रगति : महानिरीक्षक क्षेत्री,"उदयपुर: प्रहरी महानिरीक्षक शैलेश थापा क्षेत्रीले स्रोतसाधनको अभावका बीच नेपाल प्रहरीले उल्लेखनीय प्रगति गरेको बताएका छन्। जिल्ला प्रहरी कार्यालय परिसरका नवनिर्मित भवनको उद्घाटन गर्दै थापाले सिमित स्रोतसाधनको अधिकतम प्रयोगबाट अपराध न्यूनीरकणमा प्रगति हासिल गरको बताए। उनले दक्ष जनशक्ति भएर पनि स्रोधसाधन र जनशक्ति कमी हुँदा तत्काल परिणाम निकाल्न चुनौती थपिएकाले यस्ता संरचनाले प्रहरीलाई काम गर्ने मनोबल बढाएको बताए। संरचना निर्माण हुँदै गर्दा जनताको चाहनामा पनि वृद्धि हुँदै जाने भएकाले गुणस्तरीय सेवाप्रवाहका लागि मातहतका युनिटलाई निर्देशन दिए। महानिरीक्षक थापाले पेशागत संस्कृतिका कारण ३ सय ६५ दिनमा एक दिन तलमाथि हुँदा जनताको संगठनमाथि हेर्ने दृष्टिकोण फरक आउने गरेकाले त्यसतर्फ सजग रहेको बताए। उनले भने, त्यहीँ एउटा कारण जसले सिंगो संगठनले बदनाम खेप्नुपर्ने, गाली खानुपर्नेजस्ता समस्या छन्, तसर्थ त्यस्ता गतिविधि न्यूनीरकण गर्न संगठनभित्र अलग्गै अनुसन्धान विभागको युनिट राखी काम अघि बढाएका छौं। मान्छे अफ्ट्यारोमा पर्दा सबैभन्दा पहिला आआफ्ना भगवा त्यसपछि बुबाआमा सम्झिन्छ, महानिरीक्षक थापाले भने, ती दुबै नपुग्ने ठाउँमा प्रहरी पुगेर उद्धार गर्छ तर कसैले बधाई भन्दैन। उनले देशभरमा ७ सय ८० ठाउँमा प्रहरी कार्यालय र २४ हजार जनशक्ति माग भए पनि आर्थिक अभावका कारण स्थापना गर्न नसकिएको स्मरण गर्दै क्रमशः पूरा हुने विश्वास व्यक्त गरे। मातहतका इकाईमा खटिएका प्रहरी जवान र अधिकृतप्रति लक्षित गर्दै महानिरीक्षक थापाले भने, पीडित परिवारको ठाउँमा आफू छु भनेर सोच्नुस जसले सत्य र यथार्थलाई नियाल्छ र दोषीलाई कानुनको दायरमा ल्याउँछ। महानिरीक्षक थापाले सोमबार प्रहरी कार्यालय परिसरमा ९ करोड ४९ लाख ९६ हजार ६६८ रुपैँयाको लागतमा सानाठूला गरी निर्माण भएका ७ वटा भवनको उद्घाटन गरेका हुन्। नेपाल सरकारको अनुदानमा प्रहरीले सुविधा सम्पन्न प्रशासनिक भवनसँगै हिरासत, कार्यालय प्रमुख र सिनियर अधिकृत तथा प्रहरी जवान व्यारेक आवास, नागरिक सहायता कक्ष, मेसका भवन निर्माण गरेको हो। ११ करोड ४२ लाख ३ हजार १ सय ७७ रुपैँयाको लागत स्टिमेट रहेको उक्त भवन ९ करोड बढिमा आशिश आर्शिवाद जेवीले २०७६ पुस ४ गते सम्झौता गरी निर्माणको जिम्मा लिएको थियो। कार्यक्रममा जिल्ला प्रहरी कार्यालयका एसपी सुवासचन्द्र बोहोराले सीमित जनशक्ति र स्रोतसाधनका बीच काम गर्नुपरेको गुनासो पोखे। जिल्लाभरिका ३८ वटा युनिटबाट नागरिकको सेवामा प्रहरी परिचालित भएको स्मरण गराउँदै उनले २६ वटा भवन जीर्ण रहेकाले बजेट व्यवस्थापनका लागि आग्रह गरे। उनले ५ सय ६६ जना र ३ दशमलव ४ बर्गकिलोमिटर बराबर एक प्रहरीले सेवा गर्नुपर्ने बाध्यता रहेको बताए। कार्यक्रममा त्रियुगा नगरपालिकाका मेयर बलदेव चौधरी, प्रमुख जिल्ला अधिकारी विरेन्द्रकुमार यादव, १ नम्बर प्रदेश प्रहरी प्रमुख प्रहरी नायव महानिरीक्षक अरुणकुमार विसीलगायतले जिल्लाका समस्याका बारेमा बोलेका थिए। कार्यक्रममा तोकिएकै समयमा भवन निर्माण गर्ने र विभिन्न तवरबाट सहयोग पुर्याउने दातालाई सम्मानसमेत गरिएको थियो।"
"२७ वर्षपछि विद्यालयको जग्गा बिक्री गरेको खुलासा, २० जनामध्ये ७ प्रतिवादीको मृत्यु","काठमाडौं: विद्यालयको जग्गा गैरकानुनीरुपमा बेचेको खुलासा भएको छ। अख्तियार दुरुपयोग अनुसन्धान आयोगले तनहुँको शुक्लागण्डकी नगरपालिका१६ स्थित हिमाली प्राविको जग्गा गैरकानुनीरूपमा बिक्री वितरण गरेको आरोपमा विद्यालय व्यवस्थापन समितिका तत्कालीन अध्यक्ष घनश्याम बानियाँसहित २० जनाविरुद्व मुद्दा दायर गरेको छ। विद्यालयको सरकारी सार्वजनिक जग्गा पैसा लिएर बाँडेको भन्दै उनीहरुविरुद्ध विशेष अदालतमा मुद्दा हालेको अख्तियारका प्रवक्त एवं सहसचिव श्यामप्रसाद भण्डारीले जानकारी दिए। अख्तियारले समितिका तत्कालीन अध्यक्ष यामबहादुर बानियाँ, सदस्य सचिव (प्रधानाध्यापक) यामबहादुर ठकुरी, सदस्यहरु घनश्याम बानियाँ, हरिकुमारी महत, धुनबहादुर पुलामी, ज्ञानबहादुर बानियाँ र खडकबहादुर बानियाँले तत्कालीन अवस्थामा एक लाख ६९ हजार ५१ रुपैँया लिएर सरकारी जग्गा भोगचलन गर्ने गराउने काम गरेको भेटिएको जनाएको छ। तत्कालीन विव्यास अध्यक्ष यामबहादुर बानियाँ, सदस्यहरु धुनबहादुर पुलामी, ज्ञानबहादुर बानियाँ र खडकबहादुर बानियाँको मृत्यु भइसकेको छ। अख्तियारले प्रअ घनश्याम बानियाँ, यमबहादुर ठकुरी र हरिकुमारी महतविरुद्व एक लाख उनान्सत्तरी हजार एकाउन्न रुपैँया बिगो कायम गरी सजाय माग दाबी गरेको छ। त्यस्तै प्रतिवादीमध्ये मृत्यु भइसकेका हकमा बिगो भराउन माग गरिएको छ। अख्तियारको अनुसन्धानमा विद्यालय व्यवस्थापन समितिको २८ वर्षअघि साविक ढोरफिर्दीमा रहेको सरकारी जग्गालाई घरसारको कागजातहरू बनाइदिने निर्णय गरेको पाइएको छ। २०५१ वैशाख ११ गतेको विद्यालय व्यवस्थापन समितिको निर्णयपछि नै त्यो जग्गा गैरकानुनीरूपमा भोगचलन गर्ने, गराउने गरेको, बिक्री भएका जग्गामा पनि घरसमेतका संरचना बनाएको भेटिएको छ। अनुसन्धानमा विद्यालयको जग्गा ३ हजारदेखि ८० हजारसम्म पैसा लिएर बाँडेको भेटिएको अख्तियारका प्रवक्ता भण्डारीले बताए। विद्यालयको जग्गा किन्नेलाई प्रतिवादी बनाइएको अख्तियारले जनाएको छ। विद्यालयको जग्गा खरिद गरी उपभोग गर्ने सन्तबहादुर सिञ्जाली मगर, तिलुदेवी बराल, डोलराज आचार्य, डिलबहादुर आले, विष्णुमाया थापा, विष्णुप्रसाद लम्साल, शरणबहादुर विक, बलराम बानियाँ, बुद्धिमाया विक, बाबुराम बानियाँ, लोकबहादुर माकिम, पूर्णबहादुर विक र धनबहादुर विक पनि प्रतिवादी बनाइएको छ। उनीहरुलाई मतियारको रुपमा कार्य गरेको भन्दै जग्गा जफत गर्नुपर्ने माग दाबी गरेको छ। तीमध्ये प्रतिवादीहरु लोकबहादुर माकिम, डोलराज आचार्य र धनबहादुर विकको भने मृत्यु भइसकेको छ।"
१४८ जना कोरोनामुक्त हुँदा ५८ संक्रमित थपिए,काठमाडौं : पछिल्लो २४ घन्टामा थप ५८ जनामा कोरोना संक्रमण देखिएको छ। ५४१८ नमूनाको परीक्षण गर्दा ५८ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार सोमबार थप १४८ जना डिस्चार्ज भएका छन्। ३५३९ जनाको पीसीआर र १८७९ जनाको एन्टिजेन विधिबाट परीक्षण गरिएको थियो। जसमध्ये पीसीआरबाट ५० र एन्टिजेन विधिबाट ८ जनामा संक्रमण देखिएको हो। आज कोरोनाबाट कसैको पनि मृत्यु भएको छैन। मन्त्रालयका अनुसार पछिल्लो २४ घन्टामा ९२ हजार ४८ जनाले कोरोनाविरुद्धको खोप लगाएका छन्। हाल कोरोना सक्रिय संक्रमितको संख्या ४८१९ रहेको मन्त्रालयले जनाएको छ।
विप्लवका कार्यकर्ताले स्वास्थ्य कार्यालय जाजरकोटका प्रमुखलाई दले कालोमोसो,"जाजरकोट : भ्रष्टाचार गरेको आरोपमा स्वास्थ्य सेवा कार्यालय जाजरकोटका निमित्त व्यवस्थापक टीकाराम जैसीलाई विप्लव नेकपा निकट युवा संगठन नेपालले कार्यकक्षमै कालो मोसो दलेर जुत्ताको माला लगाइ दिएको छ । सोमबार बिहान ११ बजे कार्यकक्षमा पुगेका युवा संगठन नेपालको एक टोलीले स्वास्थ्य सेवा कार्यालयका निमित्त व्यवस्थापक जैसीलाई कालो मोसो दल्नुको साथै जुत्ताको माला लगाएका हो । स्वास्थ्य सेवा कार्यालयका निमित्त प्रमुख जैसीलाई कालो मोसो र जुत्ताको माला लगाएको जिम्मा लिँदै युवा संगठन नेपाल जाजरकोटले प्रेस विज्ञप्ति जारी गरेको छ । प्रेस विज्ञप्तिमा भनिएको छ '६ महिना लामो अध्ययन तथा अनुसन्धानपछि कार्यालय प्रमुख टीकाराम जैसीलाई कारबाही गरेका हौं, कार्यालय प्रमुखको जिम्मेवारीबाट तत्काल राजीनामा नदिएमा थप कारबाही गर्न बाध्य हुनेछौं ।' युवा संगठनले निमित्त व्यवस्थापक जैसीले ५० लाख भन्दा बढी भ्रष्टाचार गरेको आरोप लगाएको छ । युवा संगठनको विज्ञप्तिमा भनिएको छ'२ करोड १२ लाखमा खरिद गरिका २५ वटा बेडबाट १० लाख, एम्बुलेन्स खरिदबाट २ लाख, एक्सरे मेसिन खरिदबाट ३४ लाख, अक्सिजन पलान्ट खरिद, ढुवानी तथा जडानबाट ५ लाख, प्रयोगशालाको छाना छाउने जस्तापाता खरिद तथा जडानमा हदैसम्मको भ्रष्चार, स्टेवलाइजर खरिदमा २ लाख गरी जम्मा ५० लाख भन्दा बढी रकम भ्रष्टाचार गरिएको उल्लेख छ । त्यस्तै, अस्पतालको बर्थिङ सेन्टरमा मार्वल तथा टाइल बिच्छाउन सार्वजनिक सूचना प्रकाशन नगरी मिलेमोतोमा निर्माण कम्पनीसँग सम्झौता गरेको, गाउँका स्वास्थ्य चौकीहरुमा समयमै औषधि पठाउन नसकेको लगायतका आरोपहरु लगाइएको छ । आफूलाई कारबाही गर्न उनीहरुले लगाएका सबै आरोपहरु गलत र कपोल्कल्पित भएको जिल्ला स्वास्थ्य सेवा कार्यालयका निमित्त व्यवस्थापक जैसीले बताए । उनले आफूलाई कुटपिट समेत गरिएको बताए । यता जिल्ला प्रहरी प्रमुख डीएसपी मधुकुमार थापाले स्वास्थ्य कार्यालयमा भएको घटनाबारे अनुसन्धान भइरहेको बताए । उनले तीनजनाको पहिचान भइसकेको र घटनाबारे अनुसन्धान भइरहेको डीएसपी थापाले बताए।"
घोषित मितिमै स्थानीय निर्वाचन हुन्छ : प्रधानमन्त्री,"काहुले: प्रधानमन्त्री शेरबहादुर देउवाले घोषित मितिमै स्थानीय तहको निर्वाचन हुने बताएका छन्। नेपाली कांग्रेसका सभापतिसमेत रहेका देउवाले अबको लक्ष्य भनेको स्थानीय तहको निर्वाचन भएका कारण त्यसमै केन्द्रीत हुन सर्वसाधारण तथा कार्यकर्तालाई निर्देशन दिएका छन्। नुवाकोटको पश्चिमी भेगमा रहेको किस्पाङ गाउँपालिका३ काहुलेस्थित प्रशासनिक भवनको सोमबारै उद्घाटन गर्दै देउवाले गाउँगाउँमा पुगेका सिंहदरबारलाई सार्थकता दिन अब स्थानीय तहको चुनाव भएरै छाड्ने बताए। काहुलेमा जनतामाझ उनले भने, अबको ध्यान स्थानीय चुनावमा छ, म तपाइहरुसँग भोट माग्न आएको त होइन। तर, पनि भन्नु विकास गर्ने हाम्रो पार्टीलदाई सहयोग गर्नुस्। प्रधानमन्त्री देउवाले एमसीसीले देशको विकास गर्ने भएका कारण यो राष्ट्रहितमा रहेको पनि बचाउ गरे। उनले एमसीसीबाटै नेपालमा बाटो तथा बिजुलीको सहजीकरण योजनाहरु बन्ने भएको हुँदा यसलाई स्वीकार गरिएको छ। उनले देशले अन्य बाह्य ऋण भने लिन हुने सित्तैमा आएको सहायता किन लिन नहुने भन्दै यसको विरोध गरिरहेकाहरुप्रति आक्रोश व्यक्त गरे। प्रधानमन्त्री देउवाले मन्तव्यका क्रममा सरकारको उपलब्धि नै एमसीसी भएको दाबी गर्दै यसको विरोध गर्नेहरुप्रति निकै आक्रोशितरुपमा मन्तव्य दिए। एमसीसी परियोजनाको विरोध गरेकामा देउवाले प्रतिपक्षी दल नेकपा एमालेका नेता भीम रावलप्रति कडा आक्रोश व्यक्त गरे। उनले रावललाई पहिले आफू सरकारमा रहेका बेला मन्त्रिपरिषदबाट एमसीसीलाई पापिरत गरेको आरोप लगाउँदै के त्यसबेलाचाहिँ भीम रावलको मगज खुस्किएको थियो भनेर गम्भीर आरोपसमेत लगाए। प्रधानमन्त्री देउवाले प्रमुख प्रतिपक्षी दल एमालेले आफ्नै सरकारका बेला मन्त्रिपरिषदमा एमसीसीलाई ल्याएको जनाउँदै एमालेले विरोध गर्नुको अर्थ नरहेको बताए। संसद तथा जनतामाझ पूर्व उपप्रधान तथा रक्षामन्त्री रावलले देखाएको डबल स्ट्यान्डर्ड र दुई जिब्रे कुरा गरेर भ्रमको खेतीमात्र गरेको प्रधानमन्त्री देउवाको आरोप छ। रावलले मन्त्री हुँदा एमसीसीको विरोध नगरेको तर अहिले विरोध गरेको भन्दै देउवा आक्रोशित भएका थिए। एमसीसी राष्ट्रघाती भन्ने रावलले त्यसबेलै किन विरोध गरेनन् अथवा मन्त्रिपरिषद्बाट राजीनामा किन दिएनन्? भन्दै देउवाले प्रतिप्रश्न गरे। हेलिकप्टर चढेर नुवाकोट आएका प्रधानमन्त्री देउवाले ओली सरकारले संसदमा पेस गरेको एमसीसी प्रस्ताव आफूहरूले पारित गरेको र यसले अब नेपाललाई अगाडि बढाउने पनि बताए। आफू क्याबिनेटमा हुँदा पास गरेर संसदमा ल्याउने, मैले ओलीजीले ल्याएको प्रस्ताव पास गर्न खोज्दा किन टाउको दुखाउने?, प्रधानमन्त्री देउवाले भने, अरूलाई टाउको दुखेको छैन, भीम रावललाई भने टाउको दुख्यो। रावल त्यसबेला मन्त्री थिए। के उसबेला दिमाग खुस्किएको थियो? हामीलाई केही पनि थाहा छैन भन्ने ठान्नुहुन्छ अब यहाँ? ओली सरकारमा रावल रक्षामन्त्री हुँदा त्यो मन्त्रिपरिषदले एमसिसी पारित गरी संसदमा प्रस्ताव ल्याएको देउवाको आरोप छ। रावललाई प्रश्न गर्दै देउवाले भने, अहिले आएर बोल्न लाज छैन? भीम रावल के हेरेर बसे त्यसबेला अहिले विरोध गर्दैछन्। भवन उद्घाटन कार्यक्रममा कांग्रेस नेता तथा पूर्वमन्त्री अर्जुननरसिंह केसी, प्रवक्ता तथा पूर्वमन्त्री डा प्रकाशशरण महत, प्रतिनिधि सभा सदस्य बहादुरसिंह लामालगायतले कांग्रेसको नेतृत्वमा रहेको सरकारले मात्रै विकासका कार्य गरेको दाबी गर्दै कांग्रेसकै कारण देशमा गणतन्त्र आएकोसमेत बताए। किस्पाङको काहुलेमा निर्मित गाउँपालिका भवन कूल चार करोड ५६ लाख रुपैँयाको लागतमा निर्माण भएको हो। भवन निर्माणका लागि संघीय सरकारले ६० प्रतिशत र गाउंपालिकाले ४० प्रतिशत खर्च गरेका छन्। भूकम्प प्रतिरोधी पक्कि भवन चार तले र १९ कोठे रहेको किस्पाङ गापा अध्यक्ष छत्रबहादुर लामाले जानकारी दिए। प्रधानमन्त्री शेरबहादुर देउवाले सोमबारै नुवाकोटको पूर्वी भेगमा रहेको खरानीटारस्थित गाउँपालिका भवनको समेत उद्घाटन गरे। तादी गापा३ खरानीटारमा निर्मित भवनको उद्घाटन गर्दै प्रधानमन्त्री देउवाले आफूहरुलाई जोजसले जे भने पनि विकासका विविध कार्यहरु गरिरहेको बताए।"
मुख्यालय समिति बनाउने जसपाको निर्णय,"काठमाडौं: जनता समाजवादी पार्टी (जसपा)ले तीन सदस्यीय मुख्यालय समिति गठन गरेको छ। काठमाडौंमा जारी केन्द्रीय समितिको बैठकले मुख्यालयत समिति गठन गर्ने निर्णय गरेको जसपा नेता विश्वदीप पाण्डेले जानकारी दिए। उनका अनुसार समितिमा संघीय परिषद् अध्यक्ष डा बाबुराम भट्टराई, केन्द्रीय कार्यकारिणी समितिका अध्यक्ष उपेन्द्र यादव र वरिष्ठ नेता अशोक राई रहेका छन्। पार्टीभित्रका आन्तरिक समस्यालाई समाधान गर्न मुख्यालय समितिले भूमिका खेल्ने र मुख्यालय समितिले गरेका निर्णयलाई केन्द्रीय कार्यकारिणी समिति र केन्द्रीय समितिले अनुमोदन गर्नुपर्ने व्यवस्था राखिएको नेता पाण्डेले बताए। उनले विधान सम्मेलन भने स्थानीय तहको निर्वाचनपछि गर्ने निर्णय भएको बताए।"
रुसी धनाढ्यमाथि अष्ट्रेलियाले लगायो प्रतिबन्ध,"बेलायत : अष्ट्रेलियाले रुसी व्यवसायीहरु र तिनिहरुका परिवारहरुमाथि प्रतिबन्ध लगाउने घोषणा गरेको छ। युक्रेनमाथि हमाला गरेपछि अमेरिका र बेलायतले रुसका केही व्यावयासी र तीनका परिवारलाई प्रतिबन्ध लगाउने घोषणा गरेको हो। अष्ट्रेलियाले अमेरिका र बेलायतले गरेको निर्णयलाई सघाउँदै केही रुसी व्यवयासीमाथि प्रतिबन्ध लगाउने घोषणा गरेको बीबीसीमा समाचार छ। रुसी धनाढ्यहरु रोमन अब्रामोविच, एलेक्से मिलर, दिमित्री लेबेडेभ, सर्गेई चेमेजोभ, निकोले टोकरेभ, इगोर शुभालोभ, किरिल दिमित्रीभ लगायतमाथि प्रतिबन्ध लगाउने निर्णय गरेको थियो। प्रतिबन्धपछि उनीहरु सम्पत्ति जम्मा गर्ने अधिकारबाट बन्चित भएका छन्। अष्ट्रेलियाले भनेको छ, 'रसियाका आर्थिक र रणनीतिक महत्वका मानिसहरुलाई प्रतिबन्ध लगाउन अष्ट्रेलिया प्रतिबद्ध छ।'"
बढ्यो दानाको मूल्य,"काठमाडौं : पशुपन्छीको आहारमा प्रयोग हुने दानाको मूल्य बढेको छ। विगत २ महिनादेखि सदर १०० रुपैयाँ प्रतिकेजी रहेको भटमास पिना ११५ र ३८३९ रहेको मकैको रेट ४७ रुपैयाँ प्रतिकेजी पुगेको छ। धेरैजसो कच्चा पदार्थहरूको मूल्य बढेसँगै दानाको पनि बढाउनु परेको नेपाल दाना उद्योग संघले बताएको छ। संघकाअनुसार दानाको उत्पादन लागत बढेको छ भने कृषकले उत्पादन गर्ने कुखुरा र अण्डाको लागत पनि बढेको छ। मासु र अण्डा उत्पादनमा दानाको ६० प्रतिशतको हाराहारी योगदान रहन्छ। दाना बनाउने कच्चापदार्थ मुख्यतः मकै, भटमासको पिना, औषधिहरू, कच्चा तेल तथा फिड सप्लीमेन्टहरूको अस्वाभाविक मूल्य वृद्धिवाट उत्पादन लागत बढेको छ। आव ०७४०७५को बजेटसम्म दाना उद्योगका लागि आवश्यक पर्ने कच्चापदार्थहरू जस्तै : मकै तथा भटमासको पिना भन्सार महसुल १६ प्रतिशतमा छुट्दै आएकोमा ०७५०७६ बाट मकैमा ५प्रतिशत र भटमासको पिनामा ९ प्रतिशतसम्म कृषि सुधार शुल्क बढाएकोले स्वतः दानाको मूल्यमा वृद्धि हुन गएको संघको भनाइ छ। संघका अनुसार दाना बनाउन आवश्यक पर्ने फिड सप्लीमेन्टहरूमा २५ प्रतिशतदेखि ३० प्रतिशतसम्म वृद्धि भएको छ। मकै करिब ६० प्रतिशत खपत हुन्छ भने भटमासको पिनाको खपत दाना उत्पादनमा लगभग २५३२ प्रतिशत हुन जान्छ । त्यसैले यसको प्रत्यक्ष प्रभाव दानाको मूल्यमा पर्छ। वर्तमान बजारमा तयारी दानाको उत्पादन लागत मकै र भटमासको पिनाको मूल्य वृद्धिबाट बढी प्रेरित देखिन्छ। यता संघले दानामा लागत घटाउन विभिन्न उपाय जरुरी भएको औंल्याएको छ। संघका अनुसार भटमासको पिनामा लाग्दै आएको कर ९ प्रतिशतबाट घटाएर पुरानै दर १६ प्रतिशत भए लागत कम गर्न सहज हुन्छ। यस्तै, विगतको समयमा बंगलादेशवाट सहज रुपमा भटमास पिना आयात भइरहेकोमा हाल आएर बंगलादेशबाट भारतमा समेत निर्यात हुन थालेपछि बंगलादेश सरकारले निर्यातमा रोक लगाएको छ । तत्काल नेपालको तर्फबाट निर्यात खुलाउन बंगलादेश सरकार समक्ष कूटनीतिक पहलका लागि कार्य गर्नुपर्ने संघले बताएको छ। यसैगरी, मकैमा लाग्दै आएको कर ५ प्रतिशतबाट घटाइ पुरानै दर १६ प्रतिशत कायम हुनुपर्ने, औषधिमा लाग्दै आएको कर १० प्रतिशतबाट घटाएर पुरानै दर १ प्रतिशत कायम हुनुपर्ने संघको माग छ। दीर्घकालीन रुपमा यी र यस्ता समस्याहरू समाधान गर्न बृहत रुपमा मकै तथा भटमास खेतीलाई प्रोत्साहन गर्न संघले सरकारको ध्यानाकर्षण गराएको छ।"
रितिशा गौतमले पाइन् 'शंकरलाल अग्रवाल गोल्ड मेडल',"काठमाडौं : इन्स्टिच्युट अफ इञ्जिनियरिङ (आईओई) थापाथली क्याम्पसले ५६औँ वार्षिकोत्सव भव्यताका साथ सम्पन्न गरेको छ । संस्थागत सामाजिक उत्तरदायित्वअन्तर्गत शंकर ग्रुपको भगिनी संस्था जगदम्बा स्टिलको सहकार्यमा उक्त कार्यक्रमको आयोजना गरिएको थियो । कार्यक्रममा विसं २०७३ सालको त्रिभुवन विश्वविद्यालयअन्तर्गत आयोजित इञ्जिनियरिङ संकायको परीक्षामा इञ्जिनियरिङ संस्थान, थापाथली क्याम्पसकी स्नातक तहमा सर्वोत्कृष्ट अंक ल्याउन सफल रितिशा गौतमलाई सम्मान गरिएको थियो । शैक्षिक उत्कृष्टता प्रदर्शित गर्दै इञ्जिनियरिङ संस्थान, थापाथली क्याम्पसकी स्नातक तहमा सर्वोत्कृष्ट अंक ल्याउन सफल उनलाई 'श्री शंकर लाल अग्रवाल स्वर्ण पदक विसं २०७८'का साथै नगद ५१ हजार पुरस्कारका साथ सम्मान गरिएको हो । शिक्षा मन्त्री देवेन्द्र पौडेलको प्रमुख आतिथ्यमा सम्पन्न उक्त समारोहमा विशेष अतिथिका रुपमा शंकर ग्रुपका महा प्रबन्धक सेल्स एण्ड मार्केटिङ मनोज तिवारीका साथै इन्स्टिच्युट अफ इञ्जिनियरिङ, थापाथली क्याम्पसका क्याम्पस प्रमुख जनार्दन भट्टलगायतको उपस्थिती रहेको थियो ।"
सीमाविद् श्रेष्ठको पुस्तक आठ भाषामा,"काठमाडौं : सीमाविद् बुद्धिनारायण श्रेष्ठको इन्टरनेसनल बाउन्ड्रिज अफ नेपाल पुस्तक आठ भाषामा प्रकाशित भएको छ। सन् २०१९ मा लातभियाको ल्याम्बर्ट एकेडेमिक पब्लिसिङले प्रकाशित गरेको अंग्रेजी लिपिको पुस्तक अहिले आठ भाषा (फ्रेन्च, रुसी, जर्मन, डच, इटालियन, स्पेनिस, पोर्चुगिज र पोलिस) मा अनुवाद गरी प्रकाशन गरेको हो। पुस्तकको प्राक्कथन इन्टरनेसनल बाउन्ड्री रिसर्च युनिटका पूर्वनिर्देशक तथा डरहम विश्वविद्यालय बेलायतका प्रोफेसर मार्टिन प्राटले लेखेका छन्। यस पुस्तकमा अन्तर्राष्ट्रिय सीमा सिद्धान्त, सीमा निर्धारणका चरण, सीमा विवाद हुने कारण, विश्वका सीमा विवादित मुलुकहरू, यसको समाधानका उपाय, सीमालाई लिएर लडाइँ भएका देशहरू, विश्वका प्रख्यात सीमारेखाहरू, सीमा कूटनीति, आकाश र पातालमा पनि सीमा पुगेको हुन्छजस्ता सैद्धान्तिक विषयवस्तु वर्णन गरिएका छन्। यसैगरी नेपालको भारत र चीनसँग सीमांकन गर्दाको सिद्धान्तको विवेचना पनि गरिएको छ। अनलाइन पढ्न पाइने यस पुस्तकले नेपालको सीमा मामिलालाई अन्तर्राष्ट्रिय क्षेत्रमा समेत पुर्याएको छ। नेपालको लिपुलेककालापानीलिम्पियाधुरा भारतद्वारा अतिक्रमण, लिपुलेक सीमाघाटीको कानुनसंगत अधिकार, कालापानी मामिला अन्तर्राष्ट्रियकरण, नेपाल र भारतबीच चुच्चे नक्साको लडाइँ र सीमा समस्या सौहार्दपूर्ण तरिकाले आपसी वार्ताद्वारा समाधान हुनसक्ने उपाय व्याख्या गरिएका छन्। नेपालको सगरमाथाप्रति चीनले दाबी गर्दा भएको समझदारी, यसको उचाइ विवाद हल भएपछि संयुक्त घोषणाका विवरण, नेपाल र चीनबीच सीमाचिन्ह नं ५७ मा विवाद रहेको र चीनको बीआरआई नेपालको करिडोरजस्ता व्यवहारिक विषयवस्तु उल्लेख भएका छन्। नेपालको छिमेकी मुलुकसँग भएका १८ सीमा सन्धि सम्झौता अनुसूचीमा संलग्न गरिएका छन्। सीमासँग सम्बन्धित बेलायतको इन्टरनेसनल बाउन्ड्री रिसर्च युनिट, अमेरिकाको एशोसियसन फर बोर्डरल्यान्ड स्टडिज, एसिया र अफ्रिकाको बोर्डरल्यान्ड रिसर्च नेटवर्क र डेनमार्कमा मुख्यालय भएको इन्टरनेसलन फेडरेशन अफ सर्भेयर्सजस्ता संस्थाहरूको सीमासम्बन्धी क्रियाकलाप पनि वर्णन गरिएका छन्। यसैगरी इन्टरनेसलन बोर्डर डिप्लोमेसी, अमेरिका उत्तर कोरिया टुमिनेट डिप्लोमेसी, ट्रम्पले नेपालको सीमालाई बेवास्ता गरेको, अशान्त भारतपाकिस्तान सीमा, भारतबंगलादेश सीमा सम्झौताका सन्देशजस्ता विश्व परिवेशमा लेखिएको पुस्तक भएको हुनाले सीमा अध्येतालाई उपयोगी हुने र विभिन्न देशका विद्यालय, विश्वविद्यालयमा सीमाना सम्बन्धी आधारभूत कोर्स बुकका रुपमा राख्न उपयोगी हुने भएकाले युरोपको प्रकाशन संस्थाले आठ भाषामा प्रकाशित गरेको लेखकले जानकारी दिए। उक्त पुस्तक नयाँ दिल्लीको निराला पब्लिकेसन्सले दक्षिण एसियाली संस्करणका रुपमा एक महिनाअघि प्रकाशन गरेको थियो।"
फ्रान्स र अमेरिकामा देखियो कोरोनाको नयाँ भेरियन्ट डेल्टाक्रोन,काठमाडौं : कोरोना भाइरसको नयाँ भेरियन्ट डेल्टाक्रोन देखा परेको छ। ओमिक्रोन र डेल्टा भाइरस उत्परिवर्तित भएर कोरोनाको नयाँ भेरियन्ट डेल्टाक्रोनदेखा परेको हो। अमेरिका र फ्रान्समा कोरोनाको नयाँ भेरियन्ट डेल्टाक्रोनका संक्रमित फेला परेको स्काइ न्यूजमा समाचार छ। साइप्रसको एक ल्याबमा परीक्षण गर्दा कोरोनाको नयाँ भेरियन्ट पुष्टि भएको हो। फ्रान्सका कतिपय स्थानमा डेल्टाक्रोन भाइरसबाट संक्रमितहरुको संख्या बढदै गएको समाचारमा उल्लेख छ। डब्लूएचओले नेदरल्याण्ड र डेनमार्कमा समेत नयाँ भेरियन्ट डेल्टाक्रोन फेला परेको पुष्टि गरेको छ। गत महिना बेलायतका एक व्यक्तिमा डेला र ओमिक्रोन दुबै भेरियन्टको लक्षण देखा परेको थियो। विश्वस्वास्थ्य संगठनले युरोपका कतिपय मूलुकमा डेल्टाक्रोन फैलन थालेको पुष्टि गरेको छ। विश्व स्वास्थ्य संगठन (डब्ल्यूएचओ) का प्रमुख टेड्रोस एधनम ग्याब्रियससले नयाँ भेरियन्टलाई नियन्त्रण गर्न कोरोना परीक्षण तीब्र पार्नुपर्ने बताएका छन्।
प्रधानन्यायाधीशविरुद्धको महाभियोग प्रस्ताव तत्काल पारित गर्न माग,"काठमाडौं : मानव अधिकार तथा शान्ति समाजले निलम्बित प्रधान न्यायाधीश चोलेन्द्रशमशेर राणाविरुद्धको महाभियोग प्रस्ताव पारित गर्न माग गरेको छ। कपिलवस्तुको वाणगंगामा सम्पन्न मानव अधिकार तथा शान्ति समाजको चौबीसौ राष्ट्रिय परिषद् बैठकले महाभियोग प्रस्ताव पारित गरी आवश्यक कारबाही गर्न माग गरेको हो। यस्तै समाजले अनेकौं अनियमिततामा संलग्न राणालाई आवश्यक कारबाही गर्न समेत माग गरेको छ । निलम्बनमा रहेका प्रधानन्यायाधीश राणाविरुद्धको महाभियोग प्रस्ताव संसद् बैठकमा पेस भएको छ। विभिन्न जिल्लाबाट २०० भन्दा बढी अधिकारकर्मीहरुको सहभागिता रहेको राष्ट्रिय परिषद् बैठकले गुणस्तरीय स्वास्थ्य सेवा र वैज्ञानिक शिक्षा सबैको अधिकार भन्ने आह्वानसहित आठवटा प्रस्ताव पारित गरेको छ । राष्ट्रिय परिषद् बैठकले रुसलाई तत्काल सेना फिर्ता गरी युद्ध रोक्न र युक्रेनी जनता तथा युक्रेनमा रहेका सबै मानिसको जीवन रक्षाको लागि योगदान गर्न आह्वान गरेको छ । यस्तै मानव अधिकार तथा शान्ति समाजको केन्द्रीय कार्यसमिति र जिल्ला कार्यसमितिका पदाधिकारी तथा सदस्यहरुको विभिन्न निकायमा संलग्नता सीमा सम्बन्धमा पनि राष्ट्रिय परिषद् बैठकले प्रस्ताव पारित गरेको छ । २८ फागुन बिहान सांकेतिक तवरमा वाणगंगा नदीमा सफाई कार्यक्रमका साथै राष्ट्रिय परिषद् बैठकको सेरोफेरोमा रक्तदान, शान्ति र्याली, शान्ति दीप प्रज्वलनसहित आधा दर्जन कार्यक्रम आयोजना गरिएको थियो । शान्ति समाज कपिलवस्तु शाखाको आतिथ्यमा सम्पन्न राष्ट्रिय परिषद् बैठक आयोजनाका लागि शाखा सभापति गोविन्द पोख्रेलको संयोजकत्वमा मुल तयारी समितिसहित १३ वटा उपसमिति गठन गरिएको थियो ।"
विशेष विमानबाट साउदी विदेशमन्त्री नेपाल आउँदै,काठमाडौं : साउदी अरब अधिराज्यका विदेशमन्त्री राजकुमार फैसल बिन फहरान अल साउद नेपाल भ्रमणमा आउने भएका छन्। सोमबार बेलुका उनी नेपालको औपचारिक भ्रमणमा आउन लागेको परराष्ट्र मन्त्रालयले जनाएको छ। अल साउद विशेष विमानमार्फत त्रिभूवन अन्तर्राष्ट्रिय विमानस्थलमा अवतरण गर्ने बताइएको छ। मन्त्रालयका अनुसार भ्रमणका क्रममा साउदी अरबका विदेशमन्त्री फैसलले राष्ट्रपति विद्यादेवी भण्डारी र प्रधानमन्त्री शेरबहादुर देउवासँग बेग्लाबेग्लै शिष्टाचार भेटवार्ता गर्ने कार्यक्रम रहेको छ। परराष्ट्रमन्त्री डा नारायण खड्काले समकक्षी फैसलसँग मंगलबार भेटवार्ता गर्ने तय भएको छ।
कोरियन भाषा परीक्षाको आवेदन खुल्यो,काठमाडौं : रोजगार अनुमति प्रणाली (इपिएस) अन्तर्गत कोरियन भाषा परीक्षाको आवेदन खुला भएको छ । इपिएस कोरिया शाखाले आज सूचना जारी गर्दै भाषा परीक्षाका लागि इच्छुक नेपाली नागरिकबाट आवेदन माग गरेको हो । दक्षिण कोरिया सरकारले सन् २०२२ मा नेपालबाट नौ हजार ६५४ नेपाली रोजगारीका लागि लैजादैछ । तीमध्ये छ हजार ९१३ उत्पादनमूलक र दुई हजार ७४१ कृषि तथा पशुपालनतर्फ लैजाने कोरियाको तयारी छ । कोरियामा श्रमिकको मागका आधारमा नेपाली श्रमिकको छनोट थपघट हुने शाखाले जनाएको छ । आवेदन दिएकामध्ये कृषि तथा पशुपालन क्षेत्रतर्फको भाषा परीक्षा र सीप परीक्षण आगामी वैशाख २६ देखि जेठ १३ सम्म पहिलो चरण र आगामी जेठ २४ देखि असार १६ गतेसम्म दोस्रो चरणमा हुनेछ । यस्तै उत्पादनमूलक क्षेत्रतर्फको परीक्षा आगामी असार २० देखि भदौ १० सम्म पहिलो चरण र आगामी भदौ १६ देखि असोज २१ गतेसम्म दोस्रो चरणमा हुनेछ । परीक्षा एक दिनमा चार सिफ्टमा सञ्चालन हुने शाखाले जनाएको छ । कृषि तथा पशुपालन क्षेत्रतर्फ पहिलो चरणमा भएको भाषा परीक्षाको नतिजा आगामी जेठ २४ गते र दोस्रो चरणमा भएको परीक्षाको नतिजा आगामी असार २३ गते प्रकाशन हुनेछ । यस्तै उत्पादनमूलक क्षेत्रतर्फ पहिलो चरणमा सम्पन्न भाषा परीक्षाको नतिजा आगामी भदौ १६ गते र असोज २७ गते प्रकाशन हुनेछ । भाषा परीक्षामा सहभागी हुन आगामी चैत १४ देखि २१ गतेसम्म आवदेन फारम भर्न सक्ने शाखाले जनाएको छ । परीक्षामा सहभागीको भाषा परीक्षाका साथै सीप परीक्षण पनि हुनेछ । आवेदन फारम शुल्क अमेरिकी डलर २४ लाग्नेछ ।
अत्यासलाग्दो व्यापार घाटा,"नेपालको अन्तर्राष्ट्रिय व्यापारको अवस्था अत्यन्त दयनीय बन्दैछ। यो नकारात्मक अवस्था प्रतिवर्ष तीव्र गतिमा बढिराखेको छ। विकास निर्माणका लागि आवश्यक वस्तुहरू र उपभोग्य सामग्रीहरूको माग बढ्दै गएको छ। आन्तरिक उत्पादन न्यून छ। यसमा खासै प्रगति हुने स्थिति छैन। उत्पादनहरूको निर्यात बढ्ने सम्भावना देखिँदैन। यसैले देशको आर्थिक अवस्थामा सुधार ल्याउन आयात र निर्यातका लागि विशेष योजना र रणनीतिहरू बनाई कुशल व्यवस्थापनमा जोड दिनुपर्ने अवस्था छ। व्यवस्थापनको उद्देश्य आयातलाई नियन्त्रण गर्ने होइन। आयात र निर्यात दुवै वृद्धि गरी यी दुईका बीच सन्तुलन कायम गर्नु हो। हालसम्म देखिएको व्यापार घाटालाई न्यून बिन्दुमा कायम गर्नुपर्छ। अन्तर्राष्ट्रिय व्यापारबाट देशले आफ्नो आर्थिक अवस्थामा सुधार ल्याउनुपर्छ। आयातको मात्रा भन्दा निर्यातमा वृद्धि गर्न सक्ने गरी व्यवस्थापन गर्नुपर्ने अवस्था छ। राष्ट्रको विकासका नीतिहरू र उद्देश्य अनुरूप वैदेशिक व्यापारमा सुधार हुनु जरुरी छ। अन्तर्राष्ट्रिय व्यापारका लागि पर्याप्त हुने गरी वैदेशिक मुद्राको सञ्चितिमा उल्लेखनीय वृद्धि गर्दै मजबुद अवस्था बनाउने गरी कार्यक्रमहरू तय गरिनुपर्छ। अत्यावश्यक दैनिक आवश्यकताका वस्तु र सेवाहरूको आन्तरिक उत्पादनबाट र आयातबाट निर्वाध रूपमा नागरिकहरूलाई उपलब्ध गराउने व्यवस्था हुनुपर्छ। आयात नीतिको उद्देश्य कुल गार्हस्थ्य उत्पादनलाई वृद्धि गर्ने, आर्थिक क्षमताको प्रवद्र्धन गर्ने र निर्यात प्रवद्र्धन गर्ने गरी योजना र व्यवस्थापन गर्नु हो। यसका लागि यसअघि भएका कामकारबाहीहरूको समीक्षा हुनु जरुरी छ। सबैभन्दा पहिले आन्तरिक उत्पादन वृद्धि गर्ने रणनीति तय हुनु जरुरी हुन्छ। स्थानीय कच्चा पदार्थका आधारमा सञ्चालनमा आउने र आयात प्रतिस्थापन गर्ने प्रकारका उद्योगहरूलाई प्रोत्साहन प्रदान गर्नुपर्छ। उदाहरणका लागि सिमेन्ट उद्योगलाई प्राथमिकतामा राख्दा यसले आयात कम गर्न सक्छ। देशको माग पूरा गरी निकासी गर्न समेत सम्भव भई आर्थिक वृद्धिमा सहयोग पुर्याउँछ। निर्यात प्रवद्र्धन गर्ने प्रकारका उद्योगहरूलाई सरकारी नीतिले सुविधा प्रदान गर्ने र सहजीकरण गर्नुपर्छ। अन्तर्राष्ट्रिय बजारको अध्ययन गरी प्रतिस्पर्धामा आन्तरिक उत्पादनहरू सहजै बजार पाउने गरी उत्पादन बढाउँदै लैजान प्रयास हुनु जरुरी छ। नेपालका वस्तु तथा सेवाहरू निर्यात गर्ने वातावरण तयार पार्न निर्णायक भूमिका प्रदान गर्नुपर्छ। उपयुक्त प्रकारको बृहत् आर्थिक नीतिको तर्जुमा गर्दै प्रभावकारी रूपमा कार्यान्वयनमा जाँदामात्र यस्ता उद्योगहरूले अपेक्षित उपलब्धि दिन सक्छन्। यस्ता नीतिहरूमा उपयुक्त आकारमा मुद्राको विनिमय गर्न सक्ने अवस्था सिर्जना गर्नुपर्छ। मूल्य स्थिरता कायम हुनुपर्छ। उद्योगहरूलाई प्रोत्साहन प्रदान गर्ने प्रकारले मौद्रिक नीति निर्धारण हुनुपर्छ। कर्जा प्रदान प्रक्रियालाई सहजीकरण गर्नुपर्छ। यसै आर्थिक वर्षको चार महिनाको अवधिमा देशको व्यापार घाटा ५६८ अर्ब पुगिसकेको छ। भन्सार विभागबाट प्राप्त जानकारीअनुसार आन्तरिक उत्पादन भएका समान र सेवाहरूको पनि ठूलो मात्रामा आयात हुँदा व्यापार घाटा बढ्दै गएको छ। गत आर्थिक वर्षको अवधिमा भएको व्यापार घाटालाई विश्लेषण गर्दा यस आर्थिक वर्षमा यो ६१ दशमलव ५७ प्रतिशतले बढेको छ। प्रथम चौमासिक अवधिमा सामानको निर्यात गत आर्थिक वर्षमा ४० दशमलव २० अर्ब भएकोमा यस वर्ष ८२ दशमलव १२ अर्ब भई १०४ प्रतिशतले वृद्धि भएको छ। तर निर्यातको मात्रा न्यून भई यसको व्यापार घाटामा परेको प्रभावको अनूभूति गर्न सकिएको छैन। निर्यात वृद्धि भएको कच्चा पाम आयल र भटमासको तेलको निर्यातमा सुधार आएकाले हो। व्यापार घाटा र विदेशी मुद्राको सञ्चितिको अवस्थालाई सन्तुलनमा ल्याउन आयातलाई कम गर्नुपर्ने स्थिति छ। विकास निर्माणका लागि आवश्यक सामग्री र दैनिक उपभोग्य सामग्रीको निर्भरता प्रायः आयातमा मात्र छ। त्यसैले देशमा यो अवस्था देखिएको हो। उत्पादन, आधारशिला र बजार व्यवस्थाले आपूर्तिलाई निश्चित बिन्दुमा राख्न सक्नुपर्छ। नेपालका वस्तु तथा सेवाहरू निर्यात गर्ने वातावरण तयार पार्न निर्णायक भूमिका प्रदान गर्नुपर्छ। सरकारले उत्पादनलाई उल्लेखनीय हिसाबले वृद्धि गर्ने कार्यक्रम तयार पारी कार्यान्वयनमा जानुपर्ने अवस्था छ। देश आर्थिक समृद्धिको दिशामा अघि बढिराखेको दाबी सरकारले गरिरहँदा वैदेशिक मुद्रा आर्जन गर्ने गरी निर्यातको मात्रा वृद्धि गर्न सकिराखेको छैन। देशको निर्यातको अवस्था अत्यन्त सुस्त छ। सरकार र यसका अन्य सम्बन्धित निकायले उपयुक्त लक्ष्य निर्धारण गर्न सकेका छैनन्। निर्यातको लक्ष्य प्राप्त गर्न सरकारका तर्फबाट अनुकूल वातावरणसम्म पनि छैन। नयाँ र उपयुक्त नीति बन्न सकेका छैनन्। सरकारले के कस्ता उपायहरूको अवलम्बन गरेर निर्यातको मात्रा वृद्धि गर्न सक्छ, पर्याप्त गृहकार्य भएको देखिन्न। निर्यात र व्यापार प्रवद्र्धन केन्द्र पनि प्रभावकारी रूपमा अघि बढ्न सकेको छैन। यसले पर्याप्त जनशक्ति र स्रोतसाधन प्राप्त गर्न सकेको छैन। आयातको व्यवस्थापन गर्ने सम्बन्धमा सरकारको भूमिका प्रभावकारी हुन सकेको छैन। कोभिड १९ को संक्रमणबाट विश्व अर्थ व्यवस्थामा पर्न गएको नकारात्मक प्रभावका कारण वैदेशिक व्यापारको प्रवद्र्धन हुन सकेको छैन। प्रतिस्पर्धाको अवस्थामा आएको तीव्रतामा नेपालले आफ्ना वस्तुहरूलाई अन्तर्राष्ट्रिय बजारमा पुर्याई खपत गराउने सामथ्र्यको अभाव छ। आधारशिलाहरूको अपर्याप्तता र कर्मचारीतन्त्रको जटिलताका कारण यस अवस्था सिर्जना भएको अभिव्यक्ति दिएर सरकारले उन्मुक्ति लिन खोजेको प्रतीत हुन्छ। तर राष्ट्रिय अर्थतन्त्रमा नकारात्मक प्रभाव परिरहेको सन्दर्भलाई सहजै गौण आकलन गरिनु हुन्न। अदृश्य आम्दानीमा संकुचन हुँदै आएको छ। सहुलियतपूर्ण ऋण सुविधालाई प्राथमिकतामा राखिएको छैन। थोक बिक्रीका लागि आयातित सामानहरूको मात्रा बढ्दै जानुका कारण पनि यो स्थिति बनेको हो। अत्यावश्यक वस्तुबाहेक उपभोग्य सामानका कारण पनि आयातका लागि दबाब परेको छ। अन्तर्राष्ट्रिय व्यापारबाट विदेशी ऋणको मात्रा घटाउन सक्नुपर्छ। अल्प अवधिका लागि प्राप्त हुने ऋण र असहज सर्तसहितका ऋण रकमहरू स्वीकार गर्ने प्रवृत्तिमा सुधार हुनुपर्छ। सम्बन्धित अधिकारीलाई पर्याप्त स्वविवेक प्रयोग गर्न दिने व्यवस्था गर्नुपर्छ। वैदेशिक सहयोगको राशिलाई प्रभावकारी प्रकारले उपयोग गर्नु जरुरी हुन्छ। उदारीकरणको उपयोग गर्दा प्रविधिको विकासका लागि र कार्य सम्पादनमा दक्षता हासिल गर्ने प्रकारले सुधार उन्मुख हुनुपर्छ। आन्तरिक उत्पादनका लागि हुने खर्चमा मितव्ययिता कायम गरी अन्तर्राष्ट्रिय र आन्तरिक बजारमा समेत सहज खपत हुन सक्ने परिस्थिति निर्माण गर्नु जरुरी छ। यसका लागि गृहकार्य गरी स्वावलम्बनको दिशामा अभिमुख हुनुपर्छ। नेपालले बहुपक्षीय र क्षेत्रीय व्यापार व्यवस्थापनमा क्रियाशीलता दिइराखेको छ। भुटान, बंगलादेश, भारत र नेपाल चार राष्ट्रहरूले आपसी व्यापार प्रवद्र्धन गर्न सहयोग आदानप्रदान गर्ने काम भइराखेको छ। यी राष्ट्रहरू नेपालबाट आयात भएका सामान तथा सेवाहरूलाई आआफ्ना बजारमा सहजीकरण गर्न तत्पर छन्। निर्यात प्रवद्र्धनका लागि सहयोग पुग्ने गरी उद्योगहरूका लागि ठूलाठूला आधारशिलाहरूको निर्माण नेपालले गर्नुपर्ने र यसका लागि सहयोग गर्ने प्रतिबद्धता व्यक्त गरिराखेका छन्। व्यवस्थापनको उद्देश्य आयातलाई नियन्त्रण होइन। आयात र निर्यातबीच सन्तुलन कायम गर्नु हो। हालसम्म आर्थिक कूटनीतिजस्तो महत्त्वपूर्ण पक्षलाई देशले प्राथमिकतामा राखेको छैन। जबसम्म कृषिजन्य उद्योगहरूको विस्तार र विकास हँुदैन नेपालले उल्लेख्य रूपमा निर्यात वृद्धिको अवसर प्राप्त गर्न सक्दैन। कृषि क्षेत्रमै आधारित व्यापार व्यवसायलाई सर्वोपरी प्रथामिकता प्रदान गर्नुपर्ने हुन्छ। त्यसैले कृषि क्षेत्रको आधुनिकीकरण गरी कृषि उत्पादन वृद्धि गर्ने सम्बन्धमा हरसम्भव उपायको अवलम्बन गर्नुपर्छ। कृषि उत्पादनको प्रवद्र्धन गर्ने कार्यलाई उच्च प्राथमिकता प्रदान गर्नेलगायत दिशामा युद्धस्तरमा लाग्नुपर्ने आवश्यकता छ। वैदेशिक व्यापारको वृद्धि गर्न आर्थिक कूटनीतिलाई सर्वाधिक प्राथमिकतामा राख्नुपर्छ। क्षेत्रगत मन्त्रालयहरूलाई यसमा क्रियाशील बनाउनुपर्छ। वैदेशिक नियोगहरूले सहजीकरण गर्दै पहलकदमी लिनु अत्यावश्यक छ। क्षेत्रगत मन्त्रालयहरू र परराष्ट्र मन्त्रालयबीचको प्रभावकारी समन्वयबाट मात्र यसको विकास सम्भव हुन्छ। हालसम्म आर्थिक कूटनीतिजस्तो महत्त्वपूर्ण पक्षलाई देशले प्राथमिकतामा राखेको छैन। परिणामस्वरूप वैदेशिक व्यापारको क्षेत्रबाट देशले उल्लेखनीय फाइदा प्राप्त गर्न सकेको छैन। नीति निर्माताहरू र निर्णय तहमा रहनेहरूको ध्यान शीघ्र जानु अत्यावश्यक छ। यसका लागि देशले अल्पकालीन, मध्यकालीन र दीर्घकालीन मार्ग चित्र तयार पारी प्रभावकारी कार्यान्वयनमा जुट्दा वैदेशिक व्यापारबाट अपेक्षित फाइदा लिन सकिन्छ। वर्तमान समयमा सेवा क्षेत्रको व्यापारसमेतले महत्त्वपूर्ण भूमिका निर्वाह गर्ने स्थिति देखिएको छ। पर्यटन व्यवसायको भविष्य नेपालमा अत्यन्त ज्यादा देखिएको छ। विश्वमै जनसंख्या र आर्थिक क्षेत्रमा अग्रणी स्थानमा सुरक्षित रहन प्रायः सफल भएको चीन र छिमेकी देश भारतबाट नेपालमा आउने पर्यटकहरूको सम्भावना अत्यधिक छ। समुद्री सतहदेखि विश्वको सर्वोच्च शिखर हामीसँगै छ। हिन्दु धर्मावलम्बीहरूका लागि आराध्यदेव भगवान् पशुपतिनाथ नेपालमै रहेकाले यो देशको धार्मिक महत्त्व बढेको छ। सीता माताको माइती जनकपुर नेपालमा रहनुको कारण हिन्दुस्तानको अयोध्यासँग धार्मिक सम्बन्ध स्थापित छ। विश्वभरका बौद्ध धर्मावलम्बीहरूका लागि आकर्षक धार्मिकस्थल भगवान् बुद्धको जन्मस्थल लुम्बिनी नेपालमै रहनु हामी नेपालीहरूको अहोभाग्य हो। एकपटक बुद्ध धर्मावलम्बीहरू लुम्बिनी आउन चाहन्छन्। त्यस क्षेत्रमा विभिन्न देशहरूले लगानीसमेत गरिराखेका छन्। प्राकृतिक मनोरम दृश्यले धनी देशका रूपमा नेपालले विश्वभर आफ्नो पहिचान बनाएको छ। विश्वभरका धार्मिकलगायत पर्यटकहरूका लागि आकर्षक र जीवनमा एकपटक यात्रा गर्नुपर्ने गन्तव्यका रूपमा विकास गर्न सकिने प्रबल सम्भावना नेपालसँग छ। नेपालले पर्यटकहरूलाई नेपालको बसाइ आरामदायी र मनोरञ्जनपूर्ण बनाउन अर्थपूर्ण प्रयास गर्नु जरुरी हुन्छ। यस उद्योगलाई प्रवद्र्धन गर्न सक्दा वैदेशिक मुद्रा सञ्चितिमा सुधार आउने निश्चित छ। संक्रमणपश्चात् यस सेवा प्रदान गर्ने सम्भावनामा वृद्धि भइराखेको छ। यसका लागि निजी क्षेत्रलाई प्रोत्साहन प्रदान गर्ने नीति सरकारको हुनु जरुरी छ। राष्ट्रले पर्यटन व्यवसायका लागि सबै प्रकारले सहजीकरण गर्नुपर्छ। उपभोक्ताहरू र वातावरणीय संरक्षणमा विशेष पहलकदमी गर्नुपर्छ। यसका लागि बृहत् विकासका रणनीतिहरू कार्यान्वयनमा लैजानुपर्ने र आवश्यक आधारशिलाहरूको निर्माणमा सरकार गम्भीरतापूर्वक लाग्नु अत्यावश्यक छ।"
सर्लाही कांग्रेस सभापतिमा सिंह विजयी,मलंगवा : नेपाली कांग्रेस सर्लाहीको सभापतिमा संस्थापन पक्षका उम्मेदवार सुरेन्द्र सिंह विजयी भएका छन्। आइतबार राती पौने १२ बजे सम्पन्न मतगणना अनुसार संस्थापन पक्षका सभापति उम्मेदवार सिंहको प्यानल विजयी भएको हो। संस्थापन ईतरबाट उपसभापतिमा नवीन अधिकारी एकमात्र उम्मेद्वार विजयी भएका छन्। सिंहले संस्थापन ईतरका प्रत्यासी लक्ष्मण रायभन्दा ३८० बढी मत ल्याएर विजयी भएको निर्वाचन अधिकृत नागेश्वरप्रसाद सिंहले जानकारी दिएका छन्। ३ हजार २ सय ७५ मत मध्ये ३ हजार एक सय ७४ मत खसेको थियो। जसमा सिंहले १ हजार ७ सय ५८ मत ल्याएर विजयी बनेका छन्। उनका प्रतिद्वन्द्वि रायले १ हजार ३ सय ७८ मत मात्र पाएका छन्। त्यस्तै उपसभापतिमा संस्थापनकै डा सरोज कुमार (राजु) १ हजार ७ सय ६४ र संस्थापन ईतरका नविन अधिकारी १ हजार ४ सय ९३ मतका साथ विजयी भएका छन्। सचिवमा संस्थापनका निरज कार्की १ हजार ७ सय २६ र मनोज यादव १ हजार ४ सय २६ मतका साथ विजयी बनेका छन्। सहसचिवमा संस्थापनकै ईन्द्रबहादुर योञ्जन १ हजार ७ सय ११ र सुनिल कुमार कुशवाहा १ हजार ५ सय ७९ मत सहित विजयी भएका छन्।
औषधिमा आत्मनिर्भरता,"लामो समयदेखि आयुर्वेद, आम्ची, जडीबुटी, झारफुक र अन्य घरेलु उपचारको क्रममा नेपालीले आफूलाई चाहिने औषधिको जोहो आफैैं गर्दै आएका हुन्। सरकारबाट चार सय वर्षपहिले स्थापना भई अहिलेसम्म चलेको सिंहदरबार वैद्यखाना विद्यमान नेपाली औषधि उद्योगमध्ये पुरानो मानिन्छ । सरकारी प्रयासमै विसं २०२९ मा नेपाल औषधि लिमिटेड र विसं २०३८ मा जडीबुटी उत्पादन तथा प्रशोधन कम्पनी लिमिटेड स्थापना भएका थिए। आधुनिक औषधि उत्पादनको सुरुआत विसं २०२६ मा निजी क्षेत्रको केमिड्रग उद्योगबाट सुरु भएको हो। सन् २००८ बसेको विश्व स्वास्थ्य सभाले औषधिमा पहुँचको लागि विकासोन्मुख देशहरूले घरेलु उत्पादनमा जोड दिनुपर्ने प्रस्ताव पारित गर्यो। त्यस बेलासम्ममा कुल घरेलु मागको करिब ३५ प्रतिशत औषधि नेपालमै उत्पादन हुन थालेको थियो। पछिल्लो उपलब्ध विवरणअनुसार एलोपेथिक, आयुर्वेदिक र भेटेरिनरीसमेत जोड्दा आर्थिक वर्ष २०७६०७७ मा औषधि बजार ५१ दशमलव ११ अर्ब रुपैयाँको थियो, जसमध्ये ४८ प्रतिशत आपूर्ति घरेलु उत्पादनबाट भएको थियो। उसो त यसबाहेक आर्थिक वर्ष २०७६०७७ मा ९ अर्ब रुपैयाँको कच्चा पदार्थ र २ दशमलव ५ अर्ब रुपैयाँको प्याकेजिङ सामग्री पनि आयात भएको थियो। औषधिमा आत्मनिर्भरतातर्फको पाइला मुख्यतः निजी क्षेत्रको सक्रियतामा अघि बढ्दैछ। उद्योग विभागले गरेको एक अध्ययनअनुसार दर्तामा रहेका १ सय ९ वटा औषधि उद्योगमध्ये हाल ६६ वटाले एलोपेथिक, ३ वटाले आयुर्वेदिक र ९ वटाले भेटेरिनरी औषधि उत्पादन गर्छन्। ती उद्योगमा कुल ३५ अर्ब रुपैयाँ लगानी भएको छ। नेपाल औषधि उत्पादक संघ (एपोन) को भनाइमा औषधि उद्योगले ५० हजार मानिसलाई रोजगारी दिएको छ। विभिन्न प्रत्यक्षअप्रत्यक्ष कर र कर्मचारीले तिर्ने आयकरले देशको अर्थतन्त्रमा खेल्ने भूमिका महत्त्वपूर्ण छ। औषधिको बजार वार्षिक ७ प्रतिशतले वृद्धि भइरहेको परिप्रेक्ष्यमा आउँदा दिनमा यस क्षेत्रमा लगानी र रोजगारीको अवसर अझै बढ्ने देखिन्छ। कच्चा पदार्थमा आत्मनिर्भरता जनस्वास्थ्यसित जोडिएको औषधि उत्पादनले राष्ट्रिय स्वाधीनता र स्वाभिमानमा खेल्ने भूमिका स्पष्ट छ। सबै औषधि उत्पादनको मात्रात्मक र गुणात्मक दुवै प्रकारको महत्त्व हुन्छ। औषधिमा प्रयोग हुने गुणस्तरको कच्चा पदार्थ उत्पादनमा हाम्रो उपलब्धि नगन्य छ। तयारी फर्मास्युटिकल उत्पादनले कुल खपतको आधा हिस्सा ओगटिसक्दा पनि हामी कतिपय औषधिका लागि पूरै परनिर्भर छौं। यहाँ घरेलु उत्पादन हुन नसकेका त्यस्ता क्षेत्र र समाधानका उपायबारे विवेचना गरिन्छ। औषधि उत्पादनमा प्रयोग हुने कच्चा पदार्थ धेरै किसिमका छन्। सजिलोका लागि तिनलाई चार समूह बनाई छलफल गर्न सकिन्छ। औषधिको सिधा सम्पर्कमा नआउने प्याकेजिङ सामग्री (सेकेन्डरी प्याकेजिङ), औषधिको सिधा सम्पर्कमा आउने भाँडो वा प्याकेजिङ सामग्री (प्राइमरी प्याकेजिङ), औषधीय गुण भएको पदार्थ (एपीआई), र औषधीय गुण नभएको तर औषधिमा मिसाइने पदार्थ (एक्सिपिएन्ट्स)। एपीआईलाई छाडेर अन्य समूहका अधिकांश कच्चा पदार्थको उत्पादन त्यति कठिन छैन, कस्सिएर लाग्ने हो भने एपोनको पहलमा त्यस्ता उद्योग स्थापना सम्भव छ। सेकेन्डरी प्याकेजिङ कार्टुनबट्टा बनाउन प्रयोग हुने सबै खाले पेपरबोर्ड, कार्डबोर्ड, एड्हेसिभ टेप, बट्टा कस्न प्रयोग हुने प्लास्टिक, स्टिल, नाइलन आदिका डोरी बनाउन सक्षम छ। लेबलिङको मसी, मेसिनहरू पनि नेपालमै उत्पादन गर्न सकिन्छ। यस्तो प्रयासको लागि एपोनमात्र हैन खाद्य उद्योग, खेलौना उद्योग, जुत्ता उद्योग, ढुवानी कम्पनी, होटेल, व्यापारीदेखि लिएर बट्टा र फित्ता, टेप वा डोरी प्रयोग गर्ने सबैजसो उद्योग व्यवसायको हातेमालो सम्भव छ। प्राइमरी प्याकेजिङका लागि देशको ठुलै धनराशि बाहिरिइरहेको छ। औषधिका लागि उपयुक्त प्लास्टिक र ग्लासका बोतल नेपालमा उत्पादन नभएको नेपाली पुँजी र उपलब्ध प्रविधिले नभ्याएर हैन, इच्छाशक्तिको अभावले हो। सुईद्वारा दिइने सानो आकारमा आउने (स्मल भोलुम) औषधिको उत्पादन सुरु भएसँगै नेपालमा स्तरीय एम्पुल र भायलको बजार वृद्धि हुन्छ, र बजार अलि ठूलो भएपछि यस्ता कन्टेनर पनि नेपालमा बनाउन सकिन्छ। उत्पादित ट्याब्लेट वा क्याप्सुल नबिग्रियोस् भनी तिनलाई राख्न प्रयोग गरिने प्लास्टिकएलुमिनियमका ब्लिस्टर र स्ट्रिप नेपालमा अहिल्यै बनाउन सकिन्छ। बजारले यस कदमको माग गरिसकेको छ। भित्र औषधि राखिने कडा र नरम क्याप्सुलको उत्पादनका लागि आवश्यक पर्ने वनस्पति र जन्तु यहीं उपलब्ध छन् र प्रशोधन गर्न चाहेमा नेपाल अहिल्यै सक्षम छ। एक्सिपिएन्ट्स मुख्यतः वनस्पति, खनिज र जीवजन्तुबाट प्राप्त हुन्छ। जन्तुबाट एक्सिपिएन्ट्स उत्पादन गर्दा पुर्याउन पर्ने सावधानी धेरै छन्, धार्मिक आस्था र शाकाहारी जीवनशैलीले गर्दा यिनको प्रयोग पनि खुम्चिँदै गएको छ। यसर्थ वनस्पति र खनिज मूलका नेपालमा सजिलै उत्पादन हुन सक्ने एक्सिपिएन्ट्स हुन्। कृत्रिम रूपमा बनाइने सिन्थेटिक एक्सिपिएन्ट्सको उत्पादन तत्काल नथाल्न पनि सकिन्छ। आयुर्वेदिक औषधिको मुख्य स्रोत वनस्पति, चलनचल्तीका खाद्य, मसला, मह, खनिज हुन्। मुख्यतः आयुर्वेदिक, होमियोप्याथी र अन्य परम्परागत औषधि निर्माणकै लागि नेपालबाट बर्सेनि अर्बौं मूल्यका यार्सागुम्बा, चिराइतो, जटामसी, अदुवा, अलैंची, त्रिफलाजस्ता धेरै वनस्पति, जडीबुटी निर्यात हुन्छन्। यस्ता औषधिजन्य वनस्पतिको नेपालमै सदुपयोग गर्न सकिए हामी यी औषधिमा आत्मनिर्भर हुन सक्छौं। एलोपेथिक औषधिको एपीआई उत्पादन गर्न अलि समय लाग्छ नै, तर त्यस्तो सम्भावना नै नभएको भने होइन। हेटौंडामा रहेको इभान्स लाइफ साइन्सेस प्रालिले नेपालमै पाइने लौठसल्लाबाट क्यान्सरको औषधिहरू प्याक्लिट्याक्सेल र डोसिट्याक्सेल निर्माणमा प्रयोग हुने १०डेसिटाइलबेकाटिन३ उत्पादन गरेर विदेश निर्यात गरिरहेको छ। यस्ता सम्भावना धेरै छन्। तयारी औषधिमा चुनौती तयारी औषधिमा मात्रात्मक प्रगतिको तुलनामा नेपालको गुणात्मक प्रगति निकै कम छ। बनोटको हिसाबले अहिले नेपाली उद्योगले अर्धस्वचालितदेखि स्वचालित मेसिनद्वारा ट्याब्लेट, क्याप्सुल, तरल, मलम, सुक्खा सिरप, पाउडर, इन्जेक्सनजस्ता औषधि उत्पादन गरेका छन्। इन्हेलर, इन्ट्राथेकल इन्जेक्सनजस्ता बनोट उत्पादन गर्न सकिएको छैन। पछिल्ला दिनमा उपचारको हिसाबले हाम्रो उत्पादन सामान्य खालका औषधिबाट बिस्तारै उच्च रक्तचाप, मधुमेह, क्यान्सरजस्ता रोगको औषधितर्फ पनि लम्किन थालेको छ। तर अझै प्रतिजैविक औषधिका इन्जेक्सन, क्यान्सरका धेरैजसो औषधि, इम्युनोसप्रेसेन्ट, रेडियोडायग्नोस्टिकको रूपमा प्रयोग हुने बेरियम, आयोडिनयुक्त पदार्थ, खोप, बायोलोजिकल, आरडीएनए प्रविधिका उत्पादन र नयाँ अणुहरूका तयारी औषधि बन्न बाँकी नै छ। हामीले सबै औषधि र खोप बनाउने सामथ्र्य राख्नुपर्छ। तर उत्पादनै चाहिँ आर्थिक रूपमा नाफा हुने देखिएका र जनस्वास्थ्यका लागि अत्यावश्यक परेका औषधि र खोपको मात्र गरिनुपर्छ। कतिपय औषधि छिमेकी र क्षेत्रीय उत्पादक र बजारसित सहकार्य गरेर कुनै नेपालमा उत्पादन गरेर विदेश निकासी गर्ने र कुनै विदेशी उत्पादन नेपाल आयात गर्ने व्यवस्था पनि मिलाउन सकिन्छ। यस्तो व्यवस्थाका लागि देशले विदेशीहरूसित द्विपक्षीय वा क्षेत्रीय समझदारी गरिदिने र उद्योगले सोअनुरूप अघि बढ्ने काम गर्नुपर्छ। निर्यातको लागि देशले सहजीकरण गरिदिन सके नगन्य गन्तव्यमा औषधि निर्यात गरिरहेका हाम्रा उद्योग अहिल्यै केही तयारी औषधि धेरै गन्तव्यमा निर्यात गर्न सफल हुनेछन्। सबै औषधि उत्पादनको मात्रात्मक र गुणात्मक दुवै प्रकारको महत्तव हुन्छ। औषधिमा प्रयोग हुने गुणस्तरको कच्चा पदार्थ उत्पादनमा हाम्रो उपलब्धि नगन्य छ। नेपालको १५औं पञ्चवर्षीय योजना (२०७६२०८१) रणनीतिको पाँचौं बुँदामा नयाँ प्रविधिजन्य स्वास्थ्य सामग्रीहरूको साथै औषधि तथा औषधिजन्य सामग्रीको उत्पादन, आयात, भण्डारण, वितरण तथा प्रयोगको नियमन तथा व्यवस्थापन गर्ने भनिएको छ। यसका लागि कार्यनीतिले देशलाई औषधि उत्पादनमा आत्मनिर्भर बनाउने, औषधिजन्य जडीबुटीको व्यावसायिक खेती र औषधि उद्योगको विकास गर्ने, औषधिको अनुसन्धान गर्ने कुरा समेटेको छ। अहिलेको अभिभारा कागजको योजनालाई व्यवहारमा उतार्नु हो। हाम्रो योजना नीतिले उत्पादकत्व वृद्धि, आयात प्रतिस्थापन र निर्यात प्रवद्र्धनको कुरा उठाइरहँदा देशमा औद्योगिक वातावरण बन्न मुस्किल भइरहेको छ। विदेशी औषधि उद्योगसँगको सहकार्यमा नेपालमा कोरोना खोपको तेस्रो चरणको परीक्षण (क्लिनिकल ट्रायल) र सफल भए नेपालमा खोप उद्योग खोल्ने योजनामा लागेको लागेको एक औषधि उद्योगले परीक्षण स्वीकृति नै पाउन सकेन। केही वर्ष पहिले काठमाडौं एक औषधि उद्योगकी फर्मासिस्ट प्रमुखको भनाइ थियो, अपांग देखेर काममा लगाइदिएको व्यक्तिले जागिरे हुनेबित्तिकै अह्राएको काम गर्न मानेन र भन्यो, मलाई हेप्ने ? म मजदुर नेता हुँ! यस्ता सवालमा देशले भूमिका खेल्नैपर्ने हुन्छ। उसो त कतिपय उद्योगका सञ्चालक औषधिको गुणस्तर, पारदर्शिता र स्वस्थ बजार प्रतिस्पर्धामा भन्दा नाफा कमाउने सजिला उपायमा झुकाव राख्ने पनि छन्। कतिपय व्यक्ति देशलाई आत्मनिर्भर बनाउन देशले निजी क्षेत्रलाई पनि आर्थिक अनुदान दिनुपर्ने पैरवी गर्छन्। नेपालजस्तो आर्थिक अवस्था कमजोर भएको देशले कुनै उद्योगलाई पनि आर्थिक अनुदान दिनु पर्दैन, दिनु हुँदैन। राज्यले कर छुट गरेर, उद्योग व्यापारको वातावरण बनाइदिएर र आयात निर्यातमा सघाउन सक्छ। निजी क्षेत्रले सफलतापूर्वक उत्पादन गरेका औषधि बनाउनतिर लाग्नुको सट्टा सरकारी स्वामित्वका नेपाल औषधि लिमिटेड, सिंहदरबार वैद्यखाना र जडीबुटी उत्पादन तथा प्रशोधन कम्पनी लिमिटेडजस्ता उद्योगलाई निजी क्षेत्रले हात हाल्न नचाहेको क्षेत्रमा नाफाघाटा हिसाब नगरी लगाउन सकिन्छ। यसो गर्दा सरकार र निजी क्षेत्रको मिलेमतोमा सरकारी सम्पत्ति दुरुपयोग हुन पाउँदैन। देशले उत्पादन नगरी नहुने औषधि पनि बन्छ, देश आत्मनिर्भरतातिर अघि पनि बढ्छ।"
भिजिट भिसामा अलपत्र परेकाको अवस्था बुझ्न श्रममन्त्री दुबई र कतारको भ्रमणमा,"काठमाडौं : भिजिट भिसामा खाडी मुलुक गएर अलपत्र परेका नेपालीहरुको पछिल्लो अवस्था बुझ्न प्रहरीसहितको टोली लिएर श्रम मन्त्री कृष्णकुमार श्रेष्ठ (किसान) दुबई,कतार र सेसेल्स जाँदैछन्। भ्रमण टोलीमा मन्त्रालयका सचिव एकनारायण अर्याल, सहसचिव राजीव पोखरेल, उपसचिव डाथानेश्वर भुषाल, परराष्ट्र मन्त्रालयका उपसचिव प्रकाश अधिकारी र केन्द्रीय अनुसन्धान व्युरोका प्रहरी नायव उपरीक्षक रोशन खड्का रहेको श्रम मन्त्रालयले जनाएको छ। श्रममन्त्री किसान श्रेष्ठले खाडी मुलुकमा भिजिट भिसामा गएर अलपत्र परेका नेपालीहरुको समस्या समाधानका लागि आफू जान लागेको बताए। मन्त्री श्रेष्ठले अन्नपूर्णसँग भने,' भिजिट भिसामा गएर अप्ठ्यारोमा परेका नेपालीहरुको समस्या समाधान गर्छौं। वास्तविकता बुझ्ने प्रयास गर्नेछौं।' भ्रमणका क्रममा मन्त्री श्रेष्ठले संयुक्त अरव इमिरेट्सका आफ्ना समकक्षीका साथै अतिरिक्त त्यहाँका उच्चपदस्थ अधिकारी र नेपाली श्रमिकहरूसँग छलफल गर्नेछन्। मन्त्री श्रेष्ठले मंगलबार भिजिट भिसा र सोबाट सिर्जित समस्या समाधानका उपायहरूबारे दुबईका मानव संशाधनमन्त्री डाअव्दुलरहमान अव्दुलमानन अल अवारसँग छलफल गर्ने कार्यक्रम छ। मंगलबार नेपाल युएई संयुक्त समितिको बैठक उद्घाटन सत्रमा मन्त्री श्रेष्ठले सम्बोधन गर्नेछन्। नेपालयुएई संयुक्त समिति बैठकमा नेपाली प्रतिनिधिमण्डलको नेतृत्व सहसचिव राजीव पोखरेलले गर्नेछन्। नेपालयुएई संयुक्त समितिको बैठकमा सन् २०१९ मा भएको श्रमसम्झौता कार्यान्वयनमा देखा परेका समस्या समाधानबारे छलफल हुनेछ । यस्तै, बुधबार मन्त्री श्रेष्ठले आबुधावीस्थित नेपाली दूतावासमा नेपाली श्रमिकले भोगेका समस्या र समाधानबारे नेपाली समुदायसँग छलफल गर्ने कार्यक्रम छ। मन्त्री श्रेष्ठ नेतृत्वको टोलीले बुधबार दुवईमा सरकार मातहत रहेका आप्रवासी घरेलु श्रमिक सेवा प्रदायक संस्थाहरु (तडवीर सेन्टर) मा भ्रमण गर्ने कार्यक्रम छ । सोही दिन मन्त्री श्रेष्ठले दुबईमा रहेका नेपाली समुदाय तथा श्रमिकहरुसँग अन्तर्क्रिया गर्नेछन्। मन्त्री श्रेष्ठ नेतृत्वको टोली बिहीबार साँझ अफ्रिकी मुलुक गणतन्त्र सिसेल्स प्रस्थान गर्नेछ । वैदेशिक रोजगारीका लागि नेपाली श्रमिकहरु लैजान गणतन्त्र सेसेल्सबाट प्राप्त द्विपक्षीय श्रम सम्झौताको प्रस्ताव र रोजगारीका थप अवसरहरुबारे त्यहाँका उच्च अधिकारीहरुसँग छलफल हुनेछ । भ्रमण टोली आइतबार कतार जाने र सोमबार कतारसँगको श्रम सम्झौता नविकरणबारे उच्चस्तरीय छलफल गर्ने कार्यक्रम छ । मन्त्री श्रेष्ठ नेतृत्वको टोली चैत ८ गते मंगलबार स्वदेश फर्कने कार्यक्रम छ ।"
प्रधानमन्त्री देउवाले गरे गाउँपालिकाको नवनिर्मित भवनको उद्घाटन (तस्बिर),काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले नुवाकोटमा गाउँपालिकाको नवनिर्मित भवनको उद्घाटन गरेका छन्। सोमबार देउवाले किस्पाङ गाउँपालिकाको नवनिर्मित भवन उद्घाटन गरेका हुन्। कांग्रेस नेता डा प्रकाशशरण महतलगायका नेताहरुसहित देउवा नुवाकोट पुगेका हुन्। कार्यक्रममा विभिन्न झाँकि समेत प्रदर्शन गरिएको थियो।
संरचनात्मक विकासमा फड्को मार्दै बूढानीलकण्ठ नगरपालिका,"बूढानीलकण्ठ नगरपालिकाको परिचय बूढानीलकण्ठ नगरपालिका शिवपुरी राष्ट्रिय निकुञ्जको काख र बागमती प्रदेशको काठमाडौं जिल्लामा अवस्थित छ। उक्त नगरपालिका विसं २०७१ सालमा साबिकका ६ वटा गाविसहरू मिलाएर १३ वटा वडाहरूमा पुनःसमायोजन गरी यसको अन्तिम प्रशासकीय ढाँचा तयार गरिएको हो। यसको नामकरण एक प्रसिद्ध धार्मिक स्थल बूढानीलकण्ठको नामबाट भएको हो। यो काठमाडौं जिल्लाका ११ वटा स्थानीय सरकारमध्ये (महानगरपालिकाबाहेक) जनसंख्याका आधारमा सबैभन्दा ठूलो नगरपालिका हो। नगरपालिकाको उत्तरतर्फ शिवपुरी नागार्जुन राष्ट्रिय निकुञ्ज, दक्षिणमा काठमाडौं महानगरपालिका३,४,६,७ र टोखा नगरपालिका४ धापासी रहेको छ। त्यस्तै, पश्चिमतर्फ टोखा नगरपालिका पर्दछ भने पूर्वतर्फ गोकर्णेश्वर नगरपालिका र काठमाडौं महानगरपालिका६ रहेको छ। काठमाडौं उपत्यकाका थुप्रै धार्मिक स्थलहरूमध्ये बूढानीलकण्ठ मन्दिर पनि महत्त्वपूर्ण मानिन्छ। उत्तरी भागमा शिवपुरीका फेदीमा रहेको यो स्थल शैव, वैष्णव, र बौद्ध धर्मालम्वीको आस्थाको क्षेत्र हो। आवासीय क्षेत्र धेरै रहेको यस नगरपालिकाको उत्तरतर्फ शिवपुरी पर्वत शृंखलालगायत हरियाली जंगल र भिरालो भूभाग छ भने दक्षिणतर्फ समथर भूभाग र अधिकांश भूभाग बाक्लो बस्तीले ढाकेको छ। रूप फेरेको बूढानीलकण्ठ देशकै ठूलो जनघनत्त्व भएको नगरपालिकाअन्तर्गत पर्ने काठमाडौंको बूढानीलकण्ठ नगरपालिका पर्यटकीय सम्पदाले भरिपूर्ण नगरपालिका हो। यो नगरपालिकामा शिवपुरी राष्ट्रिय निकुञ्ज र बूढानीलकण्ठ मन्दिर जस्ता विश्व चर्चित सम्पदाहरू रहेका छन्। ५ वर्षअघि अति न्यून विकास भएको बूढानीलकण्ठमा ५ वर्षपछि संरचनागत विकासमा निकै फड्को मारेको छ। नगरप्रमुख उद्घवप्रसाद खरेलले काम गर्न ५ वर्षको समय कम भएको बताउँछन्। ५ वर्षको समय अति कम हुने रहेछ। जनतालाई सुशासन दिने। जनतालाई दैनिक रूपमा प्रवाह दिने सेवालाई चुस्तदुरुस्त बनाउने विषयमा हामी सधैं अग्रसर भइराख्यौं। तर, पनि जति गर्न खोजेको त्यति गर्न समय परिस्थितिले दिएन कि जस्तो लाग्छ। सरकारले उपलब्ध गराएको खोप बूढानीलकण्ठका सबै नगरवासीलाई नगरपालिकाले उपलब्ध गराएको छ। नगरमा शिक्षाको क्षेत्रमा विषयगत विभाग बनाइएको छ। नगरपालिकाका कार्यकारी अधिकृत भूवनेश्वर लामिछानेले भने पालिका नयाँ संरचनामा भएका कारण यसका लागि एक वर्षजति नियमावली र कार्यविधि बन्न समय लागेको बताउँछन्। सुरुआतको समयमा नयाँ संरचना र कर्मचारी थोरै भएकोले प्रारम्भिक समयमा पूर्ण रूपमा कार्यसम्पादन गर्न केही समस्या रहे। अहिले व्यवस्थित कर्मचारीजनशक्ति छ। अहिले कार्यान्वयवन गर्न गाह्रो छैन, अधिकृत लामिछानेले भने। बूढानीलकण्ठमा भौतिक पूर्वाधार सडक, खानेपानी, शिक्षा जस्ता कुरामा धेरै विकास भएका छन्। अब अर्को ५ वर्ष पूर्वाधारमा काम गर्दा त्यसपछिका वर्षमा भौतिक निर्माणमा काम गर्नु पर्दैन सामाजिक विकासमा लाग्दा हुन्छ, लामिछाने भन्छन्, अब अलिकति सामाजिक पूर्वाधारका क्षेत्रमा जानुपर्छ भन्ने आभाष भएको छ। अधिकृत लामिछानेले भने। बालबालिका, वृद्घ, लक्षित, र सीमान्तकृत वर्ग जसलाई गरिबीको रेखाबाट माथि ल्याउन सक्षम उद्यमशीलतामा विकास, रोजगारमूलक कार्यक्रम लिएर नगरपालिका अगाडि आउन खोजेको देखिन्छ। लामिछानेका अनुसार नगरपालिकाले शिक्षालाई गुणस्तरीय बनाउन शैक्षिक नीति तयार गरेको छ। अधिकृत लामिछानेले अहिले आपू १३औं प्रमुख प्रशासकीय अधिकृतका रूपमा आएको बताउँछन्। बेलाबेलामा अधिकृतहरू परिवर्तन भइरहँदा पनि नगरपालिकाको काममा असर पार्न सक्छ। एउटाले माहोल बुझ्न नपाउँदै सरुवा गराउने प्रचलन छ, लामिछाने भन्छन्, कार्यकारी परिवर्तन भइराख्दा यसको प्रत्यक्ष असर विकास निर्माण र कर्मचारी व्यवस्थापनमा असर पर्छ। यति सबैका बाबजुद पनि विकास निर्माणको पाटो र नगरपालिकाबाट दिइने सेवा छिटो र सहज तरिकाले प्रदान गर्दै आइएको छ। नगरपालिकाले संरचनात्मक आदेश जारी गरेर ज्येष्ठ नागरिकलाई मासिक रूपमा औषधि खानेलगायत मासिक खर्च दिन सुरु गरेको छ। नगरपालिकामा नक्सा पासको विषय सहज बनाइएको छ। सरकारले उपलब्ध गराएको खोप बूढानीलकण्ठका सबै नगरवासीलाई नगरपालिकाले उपलब्ध गराएको छ। नगरमा शिक्षाको क्षेत्रमा विषयगत विभाग बनाइएको छ। त्यसको नेतृत्व नगरपालिकाले गर्दै आएको अधिकृत लामिछानेले जानकारी दिए। नगरपालिकाले पूर्वाधारतर्प गुणस्तरीय पूर्वाधारतर्प ल्याब टेस्ट गरेर मात्र कामलाई अगाडि बढाउने गरेको छ। उनी भन्छन्, नगरपालिकामा अब निर्वाचित भएर आउने नेतृत्वले अहिले भइराखेको राम्रो कामलाई निरन्तरता दिन सक्यो भने राम्रो हुन्छ। धार्मिक पर्यटन, साँस्कृतिक पर्यटनका रूपले विकास गर्न सकिन्छ। त्यस्तै, नगरप्रमुख खरेलले भने, पहिलो नगरसभा गर्दा साइकलिङ पाथ भनेर सुरु गरेका थियौं। अबको आर्थिक वर्षदेखि त्यसलाई कार्यान्वयन गराउनेतर्फ लाग्नेछौं। उनले थपे, सरसफाइ र फोहोरमैलाका विषय हामीलाई चुनौती छ। शिवपुरी, तारेभीर जस्ता पर्यटकीय क्षेत्रहरू हामीसँग छन्। सकभर खाल्डाखुल्डीरहित नगरपालिका बनाउने मुख्य अभियानमा हामी सफल हुँदैछौं। नगरपालिकामा ३० वर्षअघि सडकको नाम थिएन। अहिले १३ वटै वडामा ८ मिटरका सडक पूर्वाधार निर्माण भएका छन्। नगरपालिकाका कार्यकारी अधिकृत भूवनेश्वर लामिछाने टेलिफोन, बत्ती, ढल, पार्क खुल्ला क्षेत्र, विद्यालय सामाजिक भवन जस्ता पूर्वाधारमा धेरै खर्च भएको बताउँछन्। नगर उपप्रमुख रमादेवी राई स्थानीय तहको पहिलो अभ्यास भएर पनि पूर्वाधारमा धेरै खर्च गर्नु परेकाले सामाजिक क्षेत्रमा अबको कार्यकालमा ध्यान दिन सकिने बताइन्। राईले भनिन्, सामाजिक विकासअन्तर्गत शिक्षा र स्वास्थ्यका संरचनाकै अभाव थियो। यो कार्यकाल संरचना बनाउनमै खर्चिएका छौं। नगरपालिकाले बालबालिका महिला र जेष्ठ नागरिकका क्षेत्रमा मानव बेचबिखनसम्बन्धी कार्यविधि बनाएर काम गर्दै आएको छ। बालबालिकाका हकमा भने नगरले बालकोष खडा गरेको छ। उपप्रमुख राईका अनुसार न्यायिक समितिमा पहिलो वर्ष मुद्दा मामिला थोरै आएता पनि पछिल्ला वर्षमा न्यायिक समितिमा मुद्दाको चाङ लाग्न थालेको छ। नगरपालिकाले संरचनात्मक आदेश जारी गरेर ज्येष्ठ नागरिकलाई मासिक रूपमा औषधि खानेलगायत मासिक खर्च दिन सुरु गरेको छ। नगरपालिकाले उद्यमशीलतामा आउन चाहने तर लगानी गर्ने रकम नभएर अड्केका दिदीबहिनी सबैलाई ५० हजार रुपैयाँका दरले रकम वितरण गर्ने अभियानै सुरु गरेको थियो। उद्यम गर्छु पैसा अभाव भयो भन्नेलाई तालिम दिएर रकम प्रदान गर्यौं। सहकारीबाट लोन लिएर केही उद्यम गर्न सहज बनायौं। अचारको उद्योग गर्नेलाई १ लाख रुपैयाँसम्म दिएका छौ, उपप्रमुख राईले भने। यो कार्यकाल संरचना बनाउनमै खर्चिएका छौं। सामाजिक विकासअन्तर्गत शिक्षा र स्वास्थ्यका संरचनाकै अभाव थियो। अबको कार्यकालमा दु्रत विकासमा ध्यान दिन्छौं । रमादेवी राई  उपप्रमुख , बूढानीलकण्ठ नगरपालिका कार्यकारी घरिघरि परिवर्तन हुने चलन छ । यसको प्रत्यक्ष असर विकास निर्माण र कर्मचारी व्यवस्थापनमा पर्छ। तैपनि नगरपालिकाबाट दिइने सेवा सहज रूपमा प्रदान गर्दै आएका छौं । भूवनेश्वर लामिछाने कार्यकारी अधिकृत, बूढानीलकण्ठ नगरपालिका हामीले करिब ४५ किलोमिटर सडक ढलान, २५ किलोमिटर पिच गरेका छौं। त्यस्तै, ठूला योजनामा प्रदेश र केन्द्र सरकारसँग मिलेर समन्वयकारी भूमिका निभाएर काम गरेका छौं। महेशप्रसाद पाठक  योजना शाखा प्रमुख, बूढानीलकण्ठ नगरपालिका नगरपालिकाले शिक्षाको क्षेत्रमा उदाहरणीय काम गरेको छ। पढ्न पाएनौं भन्ने लक्षित वर्ग वा समुदायका बालबालिकालाई मासिक २३ हजार खर्च दिएर विद्यालय पठाउने गरेको छ। शिक्षामा भूकम्पले ध्वस्त भएका शैक्षिक पूर्वाधारका संरचनालाई राम्रो र व्यवस्थित पनि बनाउँदै गएको राईले बताइन्। बूढानीलकण्ठ नपाले देशमा पहिलो चरणमै इजलास कक्ष निर्माण गरेको थियो। व्यक्तिको गोपनीयता भएन भने न्याय खोज्नकै लागि भन्दै जनता आउँदैनन् भन्ने लागेर इजलास कक्ष बनाएका हौं। अहिले मुद्दाका चाङ थेगिनसक्नु छ, राई भन्छिन्, पाँच वर्षमै कायापलट हुनुपर्छ भन्ने हैन। जेजति विकास भयो। आगामी ५ वर्षमा यही रफ्तारमा विकास हुँदै गयो भने अर्कोपटक नितान्त सामाजिक विकासमा नगरपालिका लाग्न पाउँछ। नगरप्रमुख खरेल यसअघि नगरपालिकामा एउटा अस्पताल पनि नभएको बताउँदै भन्छन्, स्वास्थ्यचौकी ससाना थिए। २५ बेडको नगर हस्पिटल करिबकरिब तयार गरेका छौं। यस वर्षको अन्तिमसम्म अस्पताल सञ्चालनमा आउँछ। योजना महाशाखा प्रमुख महेशप्रसाद पाठक ५ वर्षको अन्तरालमा बूढानीलकण्ठ नगरपालिका पहिला कस्तो थियो भन्ने तर्प पनि ध्यान दिनुपर्ने बताउँछन्। हरेक वर्ष ३ अर्बको बजेट सञ्चालन हुँदै आएको पाठकले जानकारी दिए। उनका अनुसार विकासको ६५ प्रतिशत भौतिक संरचनामा खर्च गर्ने गरिएको छ। बाँकी महिला सशक्तिकरण, शिक्षा, स्वास्थ्यलगायतमा खर्च गरिन्छ। विपत व्यवस्थापनमा कोभिड नियन्त्रणका लागि ५ करोड रुपैयाँ छुटाइएको छ। पाठक भन्छन्, ५ वर्षको अवधिमा नगरपालिकाले गरेको देखिने विकास सडक पूर्वाधार नै रहेछ। हामीले करिब ४५ किलोमिटर सडक ढलान गरेका छौं। त्यस्तै, करिब २५ किलोमिटर बाटो पिच गरेका छौं। ठूला योजनामा प्रदेश र केन्द्र सरकारसँग मिलेर समन्वयकारी भूमिका निभाएर काम गरेका छौं। बूढानीलकण्ठ आफैंमा पर्यटकीय नगरी भएकाले विकासलाई अलिकति परिवर्तन गरेर लैजानुपर्छ भन्ने लागेर पर्यटकीय क्षेत्रमा पनि फरक किसिमका पूर्वाधार बनाउनुपर्छ भनेर त्यसको अभ्यासमा नगरपालिका भएको पाठकले बताए। नपाले पछिल्लो वर्षदेखि भने नगरभित्र बन्ने घरको नक्सा पास गर्न पनि कमसेकम घर अगाडि दुईओटा विरुवा हुर्काएको हुनुपर्ने भनेर कार्यविधि नै बनाएको छ। पाठकले भने, बूढानीलकण्ठ नगरपालिका वरिपरि घर बनाउँदा पुरातत्व झल्किने डिजाइनमा बनाउनुपर्छ। पर्यटकीय नगरी भनेकाले हामीले एउटा सिम्बोलका रूपमा यसलाई अघि बढाएका छौं। पछिल्लो समय बनेका हरेक घरका अघि यो नियम लागू पनि भएको छ। कृषि र सामाजिक क्षेत्रमा विशेष जोड उद्धवप्रसाद खरेल,नगरप्रमुख, बूढानीलकण्ठ नगरपालिका यो नगरपालिकाको विशेषता जनताले के भनेर चिन्छन् ? मुख्य सहरबाट ५ किलोमिटरको दूरीमा शिवपुरी राष्ट्रिय निकुञ्ज छ। यहाँ आउने पर्यटकका लागि पर्याप्त मात्रामा स्टार होटलहरू छन्। तिनमा पनि पुरातत्व झल्काउने डिजाइन बनाउन अनुरोध गरेका छौं। ऐतिहासिक र धार्मिक पाटोको महत्वपूर्ण क्षेत्र बूढानीलकण्ठ मन्दिर पनि हो। नगरको प्राथमिकतामा के राखेर काम गर्नुभयो ? विगत एक वर्षयतादेखि नगरपालिकाले सामाजिक विकास र कृषि क्षेत्रलाई प्राथमिकतामा राखेको छ। भइरहेको कृषि क्षेत्रलाई व्यवस्थित गर्न ४०औं कृषि फार्महरू पशुपालन कृषि व्यवसाय उल्लेखनीय छ। ठेक्का भएको छ काम ढिला भएको छ। तरकारी खेती, पशु र कुखुरापालन आदि हामीलाई चाहिने खानेकुरा यहीँ उत्पादन होस् भनेर आर्थिक प्याकेजका रूपमा अनुदान दिएका छौं। हाम्रो नगरमा अहिले १ सयवटा सहकारी छन्। पाँच वर्षको समय छोटो भएको हो ? पाँच वर्षको समय त यो गर्छु त्यो गर्छु भन्नेमै लाग्छ। तर, सबै काम एकैपटक गर्न नसकिने रहेछ। विभिन्न सिप दिने तालिम दिने स्तरोन्नतीको काम पनि भएको छ। ३ सयभन्दा बढी घरेलु व्यवसाय छन्। ग्रामीण संस्कृति र सभ्यताबाट हामी आएका हौं। अब सहरी संस्कृति निर्माण गर्न थुप्रै योजना बनाएर काम गरिहेका छौं। भूगोल मात्र भएर नहुने रहेछ आनन्दसँग जीवनयापन गर्ने आधार हुनुपर्ने रहेछ। जनघनत्व ह्वात्तै बढेकाले पानीको व्यवस्थापन गर्न गाह्रो छ। ३० हजार घरधुरी छन्। २० हजार घरलाई धारा वितरण गरिसकेका छौं। मेलम्ची खानेपानीलाई पनि कपन र महांकाल क्षेत्रमा पानी वितरण गर्नुपर्छ भन्ने हाम्रो माग छ। जनतालाई देखाएको आश्वासन अनुरूप नै काम गर्न सकिने रहेछ त ? स्वभावतः हिजोका गाउँ विकास समितिहरू एकीकृत नगरपालिका भए। त्यहाँ आधारभूत कुरा हामीले पुयाउनुपर्छ। संरचना संगठन नीतिनियम सबै मिलाउनुपर्ने हुन्छ। कर्मचारी पनि नयाँ हुन्छन्। नीति नियम सबै पुर्याउनुपर्छ। यी सबै कुरालाई तालमेल मिलाउँदा कतिपय कुरा निकै राम्रो भएको छ। कतिपय कुरा गर्छु भन्दाभन्दै ढिला भएको छ। ३० प्रतिशत कोरोनाका कारण गर्न सकिएन। टेन्डर शून्य समयमा गएको अवस्था भयो। नगरपालिका स्थानीय सरकार सञ्चालन ऐनका आधारमा चलेको छ। माथिको सरकारले पनि सहयोग गर्न सकेको अवस्था छैन। हामीले गरेका काम गौरवसाथ अगाडि बढाएका छौं। प्रशासकीय अधिकृतमा स्थायित्व छैन। अहिलेसम्म १३ जना फेरिसकेका छन्। अन्य स्थानीय तहभन्दा बूढानीलकण्ठको फरक काम के हो त ? चर्चित हुनलाई कसैले सुत्केरीलाई अण्डा बाँडे, कसैले के गरे भन्ने जस्ता हल्ला गरे। तर, हामीलाई यस्तो फण्डा गरेर हामीलाई चर्चित हुनु छैन। एउटा तालिम गरेर सयौं मिडियामा ह्विम फिजाउन हामीले जानेनौं। सबैका आआफ्नै मौलिकता छन्। आफ्नै क्षमताको स्रोतसाधन छन्। नगरपालिकाको भवन र ११ वटा वडाकार्यालयका आफ्नै घर छन्। २ वटाका घर पनि करिबकरिब तयारीमा छन्। जनताको सबैभन्दा ठूलो समस्या भनेको स्वास्थ्य रहेछ। त्यसैले यसलाई मध्यनजर राख्दै नगर अस्पताल निर्माण थाल्यौं। जुन अन्तिम चरणमा छ। पूर्वाधार र सामाजिक सुशासनका क्षेत्रमा हामीले धेरै राम्रा काम गर्न सक्षम भएका छौं। कानुनले दिएका लगभग सबै कुरा नगरपालिकाले गर्ने हो। हामीले त्यसमा पनि हामीले अलिकति बढी पर्यटकीय क्षेत्रलाई प्राथमिकता दिएका छौं। बेरोजगारी कोही नहुन् भनेर हामी अगाडि बढेका छौं। पर्यटकीय क्षेत्रमा अलिकति प्राथमिकतामा राखेका छौं। बूढानीलकण्ठका जनता तपाईंहरूको सेवाबाट सन्तुष्ट छन् त ? जनता सन्तुष्ट छन्। किनभने हामीले प्रचारमुखीभन्दा सेवामुखी काम गरेको छौं। यहाँका जनताले सस्तो प्रचार चाहँदैनन्। यो स्थानीय सरकार हो, यहाँ कानुन मान्नु पर्दैन भन्ने मानसिकता जनतामा देखिन्छ। बोल्ने बित्तिकै सेवा चाहिने प्रवृति हाबी छ। राजनीतिक दबाब लिएर जनता सेवा लिन आउँछन्। डकुमेन्टबिना सेवा लिन नआउनुहोस् भनेका छौं।"
मर्मतको राजनीति,"अंग्रेजी शब्द प्रिपेयरर रिपेयरले व्यक्ति, व्यवस्था र राष्ट्रको जीवनलाई दिशाबोध गर्ने सामथ्र्य राख्छन्। प्रिपेयर शब्दले नेपालीमा तयार वा तम्तयार भन्ने अर्थ दिन्छ। रिपेयर शब्दले मर्मत भन्ने जनाउँछ। प्रिपेयर वा रिपेयर शब्दसँग राजनीतिको के साइनो छ ?। यो जिज्ञासा शान्त पार्न कुन मोडबाट राजनीति सञ्चालन हुँदा व्यवस्थाले राम्रो नतिजा दिन सक्छ ? भन्ने प्रश्न उत्तरित हुनुपर्छ। यस सन्दर्भमा नाम चलेका विद्वान पिटर उर्सं बेन्डरको भनाइ ती दुई शब्दको मर्म मनन् गर्न उचित हुन्छ। गट फिलिङ नामक पुस्तकका लेखक बेन्डरले भनेका छन् तयार गर्नेभन्दा मर्मत गर्ने काम कठिन हुन्छ (रिपेयर इज डिफिकल्ट देन प्रिपेयर)। रिपेयर मोडबाट राजनीति सञ्चालन हँुदा कठिन मार्गबाट अघि बढ्नुपर्ने हुन्छ र राजनीति सधैं टालटुले र समस्यामा जेलिने स्थिति बन्छ। विगतलाई नियाल्दा नेपालको राजनीति पटकपटक प्रिपेयर मोडबाट चल्न सक्ने परिस्थिति बनेको देखिन्छ। तर पनि उक्त मोडमा अडिन नसकेर रिपेयर मोडमा सिफ्ट भएको पाइन्छ। यसबाट राजनीति अस्थिर र अविश्वासिलो बन्ने खतरा बढ्दै गएको छ। त्यसैले प्रश्न तेर्सिन्छ रिपेयरको राजनीति कहिलेसम्म ? नेपाली जनताले २००७ सालमा प्रजातन्त्र प्राप्त गरेका हुन्। त्यसयता सात दशकभन्दा बढी समय राजनीतिमा खर्च भएको छ। यो अवधिमा नेपाल धर्तीमा राजनीतिक प्रणालीका विभिन्न स्वरूपको प्रयोग भएको छ। प्रयोग गरिएका राजनीतिक व्यवस्था फेरिँदै अहिले संंघीय लोकतान्त्रिक गणतन्त्रको स्वरूपमा संस्थागत भएको छ। यो ढाँचामा नेपाली राजनीति आइपुग्दासम्म पनि सरकारको अस्थिरताको नियति भने निरन्तर कायम छ। यही एउटा लक्षण नै काफी छ कि नेपालको राजनीति प्रिपेयर मोडबाट चल्न सकेको छैन। अधिकांश समय रिपेयर मोडबाट गुजे्रको छ। प्रिपेयर मोडमा चल्न राजनीतिका दुई पाटामा सन्तुलन मिल्नुपर्छ। पहिलो राजनीतिक दलले जनताको विश्वास जितेर सरकारको नेतृत्व गर्ने अवसर पाउनुपर्छ। दोस्रो सरकारको नेतृत्व गर्ने नेताले अवसर उपयोग गर्ने चरित्र र क्षमता प्रदर्शन गर्न सक्नुपर्छ। यस आधारमा पछिल्लो ३० वर्षको अवस्थालाई फर्केर हेर्दा जनताले पत्याएर राजनीतिक दलले पटकपटक त्यस्तो अवसर पाएका छन्। यसरी अवसर पाउनेमा २०४८ सालमा नेपाली कांग्रेस दल पर्छ। सो वर्ष सम्पन्न आम निर्वाचनबाट प्रतिनिधिसभामा सुविधाजनक बहुमत प्राप्त गरेर सरकारको नेतृत्व गर्ने अवसर उक्त दललाई प्राप्त भएको हो। गिरिजाप्रसाद कोइरालाले सरकारको नेतृत्व गर्नु भएको थियोे। त्यतिबेला राजनीति र सत्ता सञ्चालन प्रिपेयर मोडबाट चल्ने अपेक्षा गरिएको थियो। सुरुका दिनमा लक्षण देखिएको पनि हो। तर तीन वर्ष बित्दा नबित्दै राजनीति र सत्ता सञ्चालन रिपेयर मोडमा सिफ्ट हुन पुग्यो। र मुलुकले अनेकथरीका समस्या व्यहोर्ने स्थितिको सिलसिला आरम्भ भयो। यसरी अघि बढेको रिपेयर मोडको राजनीतिले चरम अस्थिरताका बीच माओवादी द्वन्द्व बेहोर्दैमा दशक लामो समय व्यतित भयो। बल्लतल्ल २०६२०६३ मा निकास निस्क्यो। राजनीतिक व्यवस्थाले नयाँ स्वरूप ग्रहण गर्यो। त्यसपछि २०६४ मा सम्पन्न संविधानसभाको निर्वाचनबाट राजनीति र सत्ता सञ्चालन प्रिपेयर मोडमा जाने अवसर फेरि प्राप्त गर्यो। यो अवसरलाई सदुपयोग गर्ने मौका नेकपा माओवादीलाई प्राप्त भयो। संविधानसभामा सबैभन्दा ठूलो दलको हैसियत बनाएको नेकपा माओवादीका अध्यक्ष पुष्पकमल दाहाल प्रचण्डले सत्ता सम्हाल्ने अवसर पाउनुभयो। यतिखेर पनि राजनीति प्रिपेयर मोडबाट सञ्चालन हुने आम अपेक्षा थियो। तर उहाँले पनि राजनीति र सत्ता सञ्चालनलाई प्रिपेयर मोडमा स्थिर राख्न सक्नु भएन। करिब नौ महिनामै स्वयं सत्ताबाट बाहिरिनुभयो। त्यसपछि फेरि राजनीति रिपेयर मोडमा फक्र्यो। मुलुकले संविधान निर्माणको प्रसव वेदना व्यहोरिरहेको त्यो समय अत्यन्त कठिन थियो। जेहोस् रिपेयर मोडबाटै राजनीतिले संविधान निर्माणको कार्य सम्पन्न गर्यो। २०७२ असोज ३ गते नयाँ संविधान जारी भयो। प्रिपेयर मोडबाट राजनीति चल्ने आशा फेरि पलायो। नयाँ संविधानबमोजिम २०७४ मा संघ, प्रदेश र स्थानीय तहको निर्वाचन सम्पन्न भयो। संघीय प्रतिनिधिसभामा नेकपा एमाले र नेकपा माओवादी केन्द्रको गठबन्धनलाई झन्डै दुई तिहाइ नजिक बहुमत प्राप्त भयो। गठबन्धनका तर्फबाट नेकपा एमालेका अध्यक्ष केपी शर्मा ओलीले सत्ता सञ्चालनको अवसर पाउनु भयो। प्रदेशतर्फ ६ वटा प्रदेशमा उक्त गठबन्धनले सरकार बनाउने हैसियत प्राप्त गर्यो। बाँकी एक प्रदेशमा पनि केन्द्रमा सत्ता साझेदारी गरेको दलको नेतृत्वमा सरकार बन्यो। यो अवस्थाले अब मुलुकमा प्रिपेयर मोडबाट राजनीति चलेको र सत्ता सञ्चालन भएको देख्न पाउने स्थिति बनेको आकलन गरियो। दुर्भाग्यवश यो स्थिति पनि टिक्न सकेन र फेरि रिपेयर मोडबाटै देशको राजनीति यद्यपि गुज्रिरहेको छ। उल्लेखित घटनाक्रमले के प्रमाणित गर्छ भने जनताले राजनीतिक दल विशेषलाई ठुलो दल बन्ने र सरकार सञ्चालन गर्न पाउने हैसियत पटकपटक प्रदान गरेका छन्। तर सत्ता चलाउन पुग्ने नेतृत्वले राजनीति र सत्ता सञ्चालनमा सन्तुलन मिलाउन सकेका छैनन्। व्यवस्था बदल्न सक्ने तर व्यवस्थापन गर्न नसक्ने कमजोरी नेपालको राजनीतिमा पुनरावृत्ति हुँदै आएको छ। अहिलेका शीर्ष तहका नेताहरूले पछिल्लो ३० वर्षदेखि राजनीतिमा रजगज गर्दै आउनु भएको छ। निर्वाचनका दौरान उहाँहरूले जारी गर्नु भएका प्रतिबद्धता र उहाँहरूका बोलीलाई जनताले विश्वास गर्दै निर्वाचनका माध्यमबाट सत्ता सञ्चालनको अवसर दिँदै आएका पनि छन्। तर पनि कार्यप्रगति सन्तोषजनक हुन सकेको छैन। राजनीतक स्थिरता टिकाउ हुन सकेको छैन। राज्य संयन्त्रका अवयवहरू पनि प्रभावकारी हुन सकेका छैनन्। एक प्रकारले काम चलाउ अवस्थाबाट मुलुक गुज्रिरहेको छ। संघीय ढाँचालाई सुदृढ रूपमा संस्थागत गर्न सरकारले चौबिसैघण्टा काम गर्नुपर्ने आवश्यकता छ। विभिन्न विषयमा तत्काल कानुन निर्माण गर्न जरुरी छ। तीन तहको सरकारको लय र ताल मिलाउने परिस्थिति निर्माणका लागि धेरै काम गर्न आवश्यक छ। यति धेरै काम हुँदाहुँदै पनि जगजाहेर छ राजनीति सत्ताको किचलोमै फनफनी घुमेको छ। हुन त नेताहरूले आफ्ना अप्ठ्यारा बताउने गर्नुहुन्छ तर सामाजिक चेतना उच्च भएको जमानामा राजनीतिक दलका नेताले आफ्ना अप्ठ्यारा बताएर कमजोर क्षमताको ढाकछोप गर्नु आत्मरति मात्र हो। सबैले बुझेको कुरा हो राजनीति समग्र नीतिहरूको मूल नीति हो। राजनीति ठिक भए राज्यको समग्र शासन व्यवस्था ठिक हुन्छ। तर पनि राजनीति डेलिसियसली मेस्सी छ। देख्दा सजिलो तर बेहोर्दा झन्झटिलो। कसेर नबाटेको डोरी त्यसै भुइँमा राख्दा जसरी गुजुल्टिन्छ राजनीति पनि जतन नगर्ने हो भने त्यसरी नै गुजुल्टिन्छ। राजनीति शास्त्रको यही जटिलतालाई प्रष्ट पार्दै प्रसिद्ध वैज्ञानिक अल्बर्ट आइस्टाइनले भनेका छन्पोलिटिक्स इज मचमोर डिफिकल्ट देन फिजिक्स। नेपालको राजनीति संघीय लोकतान्त्रिक गणतन्त्रको स्वरूपमा सञ्चालन भइरहेको छ। राजनीतिलाई जीवन्त बनाउने काम राजनीतिक दलहरूको हो। दलका नेता राजनीतिका खेलाडी हुन्। राजनीतिको चित्र सुन्दर र चरित्र सम्मानित हुने आम अपेक्षा सधैं जीवित हुन्छ। राजनीतिका माध्यमबाट शासन प्रणाली पारदर्शी र प्रभावकारी हुने विश्वास सधैं कायम रहन्छ। यिनै अपेक्षा र विश्वासका बीच २०७४ को आमनिर्वाचन सम्पन्न भएको थियो। संघीय ढाँचामा तीन तहका सरकारको गठन भएको थियो। निर्वाचित नेतृत्वको कार्यकालको अन्तिम वर्ष चलिरहेको छ। वास्तवमा रिपेयर मोडको राजनीतिले पूर्वानुमान गर्नै नसकिने परिस्थिति बन्दो रहेछ। यस्तो परिस्थितिले अनेक दाउपेच खेल्ने ठाउँ दिँदो रहेछ। अहिले न्यायपालिका र व्यवस्थापिकामा जेजस्ता दृश्यहरू देखिएका छन् ती लाजलाग्ने खालका छन्। भविष्यतर्फ फर्केर हेर्दा भने राजनीतिलाई प्रिपेयर मोडबाट सञ्चालन गर्ने अवसर फेरि सामुन्नेमा आउँदै गरेको देखिन्छ। आउने वर्ष २०७९ सालमा तीनै तहको निर्वाचन सम्पन्न हुनेछ। नयाँ नेतृत्व सरकार सञ्चालनमा सरिक हुनेछ। यसरी सामुन्नेमा आइरहेको सुन्दर अवसरलाई नेपाल र नेपालीको उज्ज्वल भविष्य निर्माणको कोसेढुंगा सावित गर्न चुक्नु हुँदैन। अर्थात् अबको निर्वाचनले प्रिपेयर मोडबाट राजनीति र सत्ता चलाउन सक्ने परिस्थिति बनाउनुपर्छ। अन्यथा विकास र समृद्धिको विश्व दौडमा नेपाल धेरै पछि पर्नेछ। पुर्खाले बनाएको परिचय र प्रतिष्ठा पनि ओझेल पर्नेछ। यस सन्दर्भमा दलहरूले काल्पनिक योजनाका भाषण गरेरमात्र सुशासन र विकास हुन सक्दो रहेनछ भन्ने सत्यलाई स्वीकार्नुपर्छ। यसका लागि राजनीतिक दलहरू स्वयंले गहिरो आत्मसमीक्षा गरेर सक्षम र सदाचारी नेतालाई आगामी निर्वाचनमा उम्मेदवार बनाउनुपर्छ। जनतामा पनि दलका झन्डा र चुनाव चिह्नको पछि लागेर दिएको मतले मात्र असल र सक्षम नेता पाइँदो रहेनछ, उम्मेदवारको चरित्र र क्षमता पनि हेर्नै पर्ने रहेछ भन्ने चेत खुल्न जरुरी छ। निर्वाचनको मैदानमा उत्रेका उम्मेदवारहरूमध्ये सक्षम, सदाचारी र समर्पित पात्रलाई मत दिएर विजय गराउनु पर्छ। समस्याकै गर्भमा समाधानको बिउ हुन्छ भनिन्छ। आशा गरौं आगामी तीनै तहको निर्वाचनमा नेपालका राजनीतिक दलहरू नै समाधानका द्योतक बन्ने छन्। सम्भावनाका संवाहक बन्नेछन्। उनीहरू निर्वाचनमा योग्य उम्मेदवार चयनमा इमान्दार हुनेछन्। जनताले पनि सन्ततिको भविष्यसमेत हेरेर सक्षम, सदाचारी र समर्पित पात्रलाई गोप्य मतदानका माध्यमबाट रोज्नेछन्। निर्वाचित हुने पात्रले राजनीति र सत्तालाई बुद्धिमानीपूर्वक प्रिपेयर मोडबाट चलाउने सामथ्र्य देखाउने छन्। मुलुक नयाँ उत्साहका साथ अघि बढ्नेछ। सुशासन, विकास र समृद्धिका सपना साकार हुँदै जानेछ। अधिकारी नेपाल सरकारका पूर्वसहसचिव हुन्।"
हरिणका खुट्टा,"एकादेशमा एउटा जंगल थियो। त्यस जंगलमा एउटा हरिण बस्थ्यो। उसलाई आफ्ना सुन्दर सिङहरूमा धेरै गर्व थियो। पानी पिउँदा खोलामा आफ्नो प्रतिबिम्ब देखेपछि उसले यस्तो सोच्थ्यो, कति सुन्दर छन् मेरा सिङहरू, तर कति पातलो र कुरूप छन् मेरा यी खुट्टाहरू। एक दिन केही सिकारीहरू त्यस जंगलमा आए। जब उनीहरूले सुन्दर सिङहरू भएका हरिणहरू देखे। उनीहरू यसलाई पक्रनका लागि हरिणका पछि दौडे। हरिण पनि धेरै छिटो दौडियो र सिकारीहरूबाट धेरै टाढा पुग्यो। यसै क्रममा अचानक रुखको हाँगामा उसको सिङ अड्कियो। हरिणले आफ्नो सिङहरू हटाउन धेरै प्रयास गरिरहेको थियो। तर त्यहाँ अड्किएका उसका सिङहरू पटक्कै बाहिर निस्किरहेका थिएनन्। उता सिकारीहरू हरिणको नजिक आउँदै थिए। असाध्यै कठिन तबरले उसले बल्लबल्ल आफ्नो सिङ रुखको हाँगाबाट बाहिर निकाल्न सफल भयो। त्यसपछि भागेर उसले आफ्नो ज्यान जोगायो। सुरक्षित ठाउँमा पुगेर उसले सोच्न थाल्यो, म पनि कस्तो मूर्ख हुँ। मैले घमण्ड गरेको सिङको सुन्दरताकै कारणले आज म ठूलो समस्यामा परेको छु। ती खुट्टा जसलाई कुरूप भनेर गाली गर्थें, आज यिनै खुट्टाहरूका कारणले मेरो ज्यान बचेको छ। नैतिक शिक्षा : कुनै पनि वस्तुको रूपभन्दा त्यसको काम नै बढी महत्त्वपूर्ण हुन्छ। आफ्नो शरीरको अंगको सौन्दर्यभन्दा त्यसले गर्ने कामको महत्त्व बढी हुन्छ।"
भिजिट भिसामा भारत र दुबई हिँडेका ९ जनालाई अध्यागमनले किन रोक्यो ?,"काठमाडौं : त्रिअविले भिजिट भिसामा भारत र दुबई हिँडेका ९ जनालाई 'शंकास्पद यात्रा' भन्दै फर्काएको छ। त्रिभुवन विमानस्थलस्थित अध्यागमन कार्यालयले 'शंकास्पद यात्रा' भन्दै उनीहरुलाई प्रस्थान अनुमति नदिएको हो। उनीहरु आइतबार भारत र दुबई जाने तयारीमा थिए। गृह मन्त्रालयले भिजिट भिसामा कडाई गरेपछि मानव तस्करहरुले नयाँ रुट खोज्न थालेका छन्। तस्करले जथाभावीरुपमा भिजिट भिसामा सर्वसाधारणहरुलाई लैजान थालेपछि गृहमन्त्रालयले कडाई गर्न थालेको हो। अध्यागमनका अधिकारीले शंकास्पद कसैलाई पनि प्रस्थान अनुमति दिएका छैनन्। फिर्ता हुनेमा स्याङ्जाका समिर बक्स मिया, रुपेन्द्रीका अर्वीन भुजेल, इलामका प्रमेश मगर,रुकुम पश्चिमका प्रकाश मल्ल, झापाका दिलीप साह तेली,गोरखाका भुजजंग गुरुङ र सुशिल गुरुङ,रुकुमका हर्कबहादुर रोका र झापाका फूलमाया हेमराम हुन्। उनीहरुमध्ये ८ जना दुबई र १ जना भारत जान लागेका थिए। भारत जानेमा झापाका फूलमाया हेमराम हुन्। उनको भारत भ्रमण शंकास्पद देखिएपछि प्रस्थान अनुमति नदिएको अध्यागमनले जनाएको छ। यस्तै दुबईमा आफन्त कोही नभएको पत्ता लागेपछि रुपन्देहीका अरवीन भुजेलले प्रस्थान अनुमति पाएनन्। उनीहरुले अध्यागमनका अधिकारीसमक्ष यात्राको पुष्टि गर्न सकेनन्। गृहमन्त्रालयको मापदण्ड अनुसारको कागजात अध्यागमनका अधिकारीसमक्ष बुझाउन नसकेपछि 'शंकास्पद यात्रा' भन्दै प्रस्थान अनुमति नदिएको हो। भिजिट भिसा दुरुपयोग गर्दै तस्करले श्रम गन्तव्य मुलुकमा पुर्याएका नेपाली कामदार अलपत्र परेपछि सरकारले थप कडाइ गरेको छ। अध्यागमन विभागले शंकास्पद भ्रमण रद्द गरी अफलोड गर्दै आएको छ।"
"सुनचाँदीको मूल्य घट्यो, तोलाको कति छ ?",काठमाडौं : नेपाली बजारमा सोमबार सुनको मूल्य ५ सयले ओरालो लागेको छ। नेपाल सुन चाँदी व्यवसायी महासंघका अनुसार आइतबारको तुलनामा सुन तोलामा ५ सयले घटेर १ लाख २ हजार ३०० रुपैयाँ पुगेको छ। आइतबार सुन तोलाको १ लाख २ हजार ८ सय रुपैयाँ कायम गरेको थियो। महासंघका अनुसार तेजावी सुन भने तोलाको १ लाख १ हजार ८ सय रुपैयाँ निर्धारण गरिएको छ। आइतबार तेजावी सुन तोलाको १ लाख २ हजार ३ सय रुपैयाँमा खरिदबिक्री भएको थियो। यस्तै सुनको मूल्य घटेसँगै चाँदीको मूल्य पनि १० रुपैयाँले ओरालो लागेको छ। आज चाँदी तोलाको १४ सय २५ रुपैयाँले किनबेच भइरहेको छ। अन्तर्राष्ट्रिय बजारमा सुनको मूल्य घटेसँगै नेपाली बजारमा मूल्य घटेको हो। अन्तर्राष्ट्रिय बजारमा सुन तथा चाँदीको मूल्यमा हुने घटबढका आधारमा नेपाली बजारमा दैनिक कारोबार मूल्य तोक्दै आएको छ ।
"अमेरिकाले चीनलाई भन्यो, रुसलाई सैन्य वा आर्थिक सहयोग नगर्नू",काठमाडौं : अमेरिकाले रुसलाई कुनै पनि किसिमको आर्थिक वा सैन्य सहायता उपलब्ध नगराउन चीनलाई चेतावनी दिएको छ। रुसले चीनसँग मद्दत मागेको सार्वजनिक भएसँगै अमेरिकाले यस्तो बताएको हो। रुसले चीनसँग त्यस्तो सहायता मागेको अमेरिकी अधिकारीहरूले भिन्नाभिन्नै पत्रिकाहरूलाई बताएका छन्। तर वाशिङ्टनस्थित चिनियाँ दूतावासका प्रवक्ताले मस्कोले हतियार मागेकोबारे आफूहरूलाई कुनै जानकारी नभएको बताएका छन्। उनले चीनको मुख्य प्राथमिकता लडाइँ चर्कन नदिनु नै रहेको बताए। अमेरिकी राष्ट्रिय सुरक्षा सल्लाहकार जेक सुलिभानले रुसलाई पश्चिमा प्रतिबन्धहरूबाट जोगाउने कुनै कोसिस बेइजिङले गर्न नहुने धारणा राखेका छन्। सोमबार उनले चीनका वरिष्ठ विदेश नीति अधिकारी याङ जेइचीसँग रोममा भेट्दैछन्। फाइनान्सियल टाइम्स र वाशिङ्टन पोस्ट पत्रिकामा आएका विवरणअनुसार युक्रेन अतिक्रमण सुरु भएदेखि नै रुसले बेइजिङसँग त्यस्तो मद्दत मागेको थियो। तर विवरणमा रुसले कस्तो प्रकारका अस्त्र सहायता खोजेको हो भन्ने बताइएको छैन। चीनले हालसम्म रुसयुक्रेन युद्धमा आफूलाई तटस्थ रूपमा प्रस्तुत गरिरहेको छ। तर उसले युक्रेन अतिक्रमणलाई लिएर रुसको निन्दा भने गरेको छैन। रुसलाई पश्चिमा प्रतिबन्ध छल्न सहयोग गरे चीनले त्यसको परिणाम भोग्नुपर्ने अमेरिकी अधिकारीले बताएका छन्।  बीबीसी
महानगरले मास्यो लाछी,"काठमाडौं : नेवारी भाषामा लाछी शब्दले सार्वजनिक आँगन भन्ने बुझाउँछ। काठमाडौंका टोलटोलमा लाछी राखेर सार्वजनिक कार्यक्रम र चाडपर्व त्यहीँ मनाउने चलन पुरानो हो। यस्तो स्थानमा पानीको पनि व्यवस्था हुने भएकाले पैदल हिँड्नेलाई थकाई मार्न र पानी पिउन पनि सहज हुन्छ। लाछी काठमाडौंमा धेरै भए पनि पछिल्लो समय अतिक्रमणमा पर्न थालेको छ। काठमाडौं महानगरपालिका२७ ज्याठामा रहेको गुणाकर महाविहार (छुस्याबहाः) को सार्वजनिक जग्गा लाछी पनि अतिक्रमणमा परेको छ। सार्वजनिक जग्गामा वडा कार्यालयको भवन बनाउन सुरु भएपछि स्थानीयले आपत्ति जनाएका छन्। ४ आना क्षेत्रफल भएको सो जग्गा पुरातात्विक सम्पदा भएको भन्दै सम्पदाविद् तथा पुरातत्वविद्हरूले आपत्ति जनाएका हुन्। वडाको सो निर्णय रोक्नका लागि उनीहरूले पुरातत्व विभागमा निवेदनसमेत दर्ता गराएका छन्। काठमाडौं महानगरपालिकाका मेयर विद्यासुन्दर शाक्य, उपमेयर हरिप्रभा खड्की तथा वडाअध्यक्ष चिनियामान बज्राचार्यलगायतले गत माघ २३ गते उक्त स्थानमा भवन शिलान्यास गरेका थिए। गत माघ २० गते सुरु भएर ०७९ पुस ३० सम्म निर्माण सम्पन्न गर्ने भनिएको उक्त आयोजना काठमाडांै महानगरपालिकाको २ करोड ८० लाख ८१ हजार ६ सय ३१ रुपैयाँबराबरको लागतमा बन्नेछ। महानगरले वडा कार्यालय भवन बनाउन सार्वजनिक जग्गा अतिक्रमण गरेको आरोप स्थानीयको छ। उता महानगरको आफ्नै दाबी छ त्यो जग्गा हाम्रो स्वामित्वको हो। त्यो जग्गा हाम्रो स्वामित्वमा छ। वडाको हितका लागि हामीले वडा भवन बनाउन थालेका हौं, वडा नं २७ का वडा सदस्य नरेशमान महर्जन भन्छन्। सम्पदाविद् भने उनको कुरालाई खण्डन गर्छन्। सम्पदाविद् सिद्धिरत्न शाक्य भन्छन्, पुरातात्विक महत्वको उक्त जग्गाले धार्मिक तथा सांस्कृतिक महत्व बोकेको छ। यसलाई मासेर कृत्रिम संरचना बनाउन पाइँदैन। सम्पदाकर्मीको निवेदनमा पुरातत्व विभागले शुक्रबारदेखि नै उत्खनन कार्य सुरु गरेको छ। उत्खननका क्रममा उक्त स्थानबाट ऐतिहासिक तथा परम्परा दर्शाउने सामग्री फेला परेको पुरातत्व विभागले जनाएको छ। पुरातत्व विभागका प्रवक्ता रामबहादुर कुँवरका अनुसार उत्खनन गर्दा श्री ३ जुद्ध लेखिएको पुरानो इँटालगायतका सामग्री भेटिएको छ। यसका साथै उक्त स्थानमा फल्चा (बस्ने ठाउँ) रहेको समेत पत्ता लागेको छ। पुरातात्विक स्थलमा अनुमति नलिई भवन बनाउन सुरु गरिएकाले विभागले तत्कालै रोक्न पत्राचार गरेको थियो। महानगरले संरचना निर्माण गर्न सुरु गरेकाले पौराणिक सामग्री नष्ट हुने संभावना भएकाले तत्कालै उत्खनन कार्य गरिएको विभागले जनाएको छ। उक्त जग्गा दान दिएको र सार्वजनिक भएको त्यहाँ भेटिएको शिलापत्रले पनि पुष्टि गर्छ। गुणाकर महाविहार परिसरभित्र मूल मन्दिरको ठ्याक्कै अगाडि दाहिने दिशामा शिलापत्र छ। शिलापत्रअनुसार उक्त जग्गा ३ सय ५३ वर्षअघि दान दिइएको जग्गा हो। पुरातत्व विभागको अभिलेख शाखामा लामो समय काम गरेका सम्पदाविद् सिद्धिरत्न शाक्यका अनुसार शिलापत्रमा उक्त जग्गाको विषयमा प्रष्ट लेखिएको छ। सिद्धिरत्न भन्छन्, शिलापत्रअनुसार नेपाल सम्वत् ७८८ अर्थात् विक्रम सम्वत् १७२५ मा ध्वखा बहालका गुणज्वोति बज्राचार्यले यो ठाउँमा महाविहार बनाएका थिए। जसलाई गुणाकर महाविहार भनिन्छ। महाविहार बनाएपछि सबैले देख्ने गरी पाटी बनाए। लाछी पनि संकल्प गरे। त्यसपछि नै करिब ४ आना क्षेत्रफल बराबरको लाछी सार्वजनिक कामका लागि प्रयोगमा आउन थालेको हो। ज्ञानज्वोति बज्राचार्यले दिएको त्यहीँ लाछीमा अहिले वडाभवन बनाउन लागिएको हो। शिलापत्रअनुसार यो विहार भत्कायो वा यहाँको सामान चोरी गरेर लगेमा पञ्च महापाप लाग्छ भन्ने जनविश्वास छ। संरक्षण गर्नेलाई हजारवटा विहार बनाएको र कोटीयज्ञ गरेको फल प्राप्त हुन्छ भन्ने जनविश्वास रहेको भन्छन् बज्राचार्य। अहिले हेर्दा गुणाकर महाविहार भने जस्ताको तस्तै छ। पाटी मासिएको छ। लाछीको जग्गा विवादित छ। सम्पदाविद् ओलोकसिद्धी तुलाधरका अनुसार लाछीको सार्वजनिक जग्गामा केही अघिसम्म स्थानीय क्लबको सानो भवन थियो। अहिले यो भवन भत्काएर वडाको ५ तले भवन निर्माण गर्न लागिएको हो। तुलाधर भन्छन्, महानगरको लापरबाहीले गर्दा काठमाडौंका धेरै लाछी, विहार र फल्चाहरू मासिसके। सम्पदा र संस्कृति जोगाउने जिम्मा पाएको महानगर नै सम्पदा मास्न अघि सरेपछि हाम्रा सन्तानलाई के राखीदिने ? सम्पदाको नाममा भावी पुस्ताले के हेर्छन् ? वडा कार्यालय भवन बनाउन यही लाछीको जग्गा किन चाहियो ? वडा नम्बर २७ का वडा सदस्य नरेशमान महर्जन यो वडा कार्यालय बनाउदा यहीँका बासिन्दालाई फाइदा हुने तर्क गर्छन्। सार्वजनिक हितका लागि नै हामीले यो भवन निर्माण गर्न लागेका हौं। स्थानीय क्लबसँग यो जग्गाको लालपुर्जासमेत छ। क्लबसँगको सहकार्यमा हामीले भवन निर्माण गर्न लागेका हौं। पुरातत्व विभागले काम रोक्न भनेकाले केही दिन रोकिएको हो। उत्खनन पछि केही प्रतिवेदन आउला नै। त्यसपछि आधुनिक संरचना निर्माण गर्ने नै छौं। यो सबैको हितका लागि हो। सम्पदाविद् आलोसिद्धि तुलाधर भन्छन्, दानमा दिइएको यो जग्गाको लालपुर्जा छ छैन ? छ भने स्थानीय क्लबको नाममा कसरी लालपुर्जा बन्यो हामीले खोजिरहेका छौं। आवश्यक परेमा कानुनको सहयोग लिएर लालपुर्जा बदर गराएर भए पनि सम्पदा संरक्षण गर्छौँ। गुणाकर महाविहारभित्र भएको शिलापत्रभन्दा बलियो प्रमाण अरू केही नहुने उनी बताउँछन्। यो जग्गा सार्वजनिक लाछीकै हो। हामीले संरक्षण गर्नुपर्छ। कानुनले पनि शिलापत्रलाई बलियो र ठोस प्रमाण मान्ने गर्छ। वडाध्यक्ष चिनियामान बज्राचार्य ज्याठा सामुदायिक क्लबसँग लालपुर्जा रहेको दाबी गर्दै भन्छन्, २१३५ नम्बर कित्ता नम्बरको लालपुर्जा क्लबसँग छ। मलाई कहिले लालपुर्जा लिए भन्ने थाहा छैन। तर, हामीले बैधानिक रूपमा नै बनाउन सुरु गरेका हौं।"
फगुवाले होलीको उल्लास,"जनकपुरधाम : मिथिलामे राम खेलय होरी, मिथिलामे ! किनकाके हाथ कनक पिचकारी, किनकाके हाथ अबिर झोरी, मिथिलामे !! रामजीके हाथ कनक पिचकारी, लक्ष्मण हाथ अबिर झोरी, मिथिलामे ! मिथिलामे राम खेलय होरी, मिथिलामे। मिथिलामा होली पर्वको उल्लासलाई यस गीतले प्रस्ट्याउँछ। फागुन महिनाको सुरुवातसँगै मिथिलाञ्चलमा फगुवा गाउन थालिन्छ। जसले होरीमय वातावरण बनाउँछ। फागुन महिना सुरु भएपछि गरिने हरेक पर्व, हरेक पूजा वा व्रत उत्सवमा फगुवा गाइन्छ। पहिल हि डम्फा मोरा बाजल हो, हो सुरुज दरबार ! खोल सुरुज बजरी केवरिया, जगदम्बा खेलैथ फागु !! होलीका लोकगीतहरूले जीवनको यथार्थलाई उजागर गर्दै वास्तविकता झल्काउने सन्देश बोकेका हुन्छन्, त्रिभुवन विश्वविद्यालयअन्र्तगतको मैथिली विभागका पूर्व प्रमुख परमेश्वर कापडी भन्छन्, होलीका बेला हामी भन्छौं, जे जिबय से खेले फागु आ जे मरे से लेखा लिए। यसको अर्थ हो जीवनको सार्थकता रंगमा छ, फागुमा छ। जबसम्म बाँच्छौं तबसम्म आनन्द र जीवन्त रहौं भन्ने सन्देश हो। मिथिला समाजमा मनाइने पर्व दुई किसिमका हुने साहित्यकार एवं पत्रकार श्यामसुन्दर शशि बताउँछन्। एउटा शास्त्रीय पर्व र अर्को लौकिक पर्व। शास्त्रीय पर्वमा पण्डित पुरोहितहरूलाई बोलाएर मन्त्रोच्चारण गरी विधि विधानपूर्वक पूजाअर्चना गरिन्छ। लौकिक पर्वको अर्थ हो लोकगीतसँग सम्बन्धीत पर्वहरू। लोकगीतकै बलमा लौकिक पर्वहरू परापूर्वदेखि मनाउँदै आएको छ। मानव सभ्यताको विकास सँगै लोकसभ्यताको पनि विकास भएको मानिन्छ र मनुष्यको स्वभावतः जब खुसी हुन्छ तब खुसीको गीत गाउँछ र प्रकृतिप्रति आभारी हुन्छ प्रकृति र मानवबीचको यसै सम्बन्धको एक कडी हो फगुवा, शशि अगाडि थप्छन्, हाम्रो समाजमा पर्व त्योहारलाई धार्मिकता, साँस्कृतिकता वा लौकिकता मात्रै नभई मौसमले पनि निकै प्रभावित गरेको हुन्छ। पर्व, त्योहार र मौसम दुवै एकअर्काको पूरक हुन्छन्। मिथिला समाज सनातन रुपमा कृषि पेसामा आश्रित छ। कृषिकर्मले नै हाम्रो पर्वलाई निर्देशित गर्दछ। अहिलेको मौसममा बालीहरू नवपल्लवित हुन्छन्। यस्तो सुन्दर मौसममा लहलहाउँदो बाली देखेर किसानहरू फागु गाउँछन्। होली उल्लास, उमंग र सौहार्दताको पर्व भएकाले लोकगीतका माध्यमले मनका कुरा पोखिने गरेको मिथिला नाट्यकला परिषद्का पूर्व अध्यक्ष सुनील मल्लिक बताउँछन्। जातीय प्रथा प्रारम्भ भएपछि सबै जातजातिहरूका लागि छुट्टाछुट्टै पर्व बनाइयो। दुर्गाको स्थापना, बलि प्रथाजस्ता कार्यहरूमा क्षत्रीयहरूको प्रधानता हुन्छ। वैश्यका लागि व्यापारलाई लक्षित गरी दीपावली पर्व बनाइयो र शुद्रका लागि निर्माण गरिएको पर्व हो, फगुवा, मल्लिक भन्छन्, फगुवाको गीतमा रसरंग हुन्छ, हसिमजाक र ठट्यौली हुन्छ।"
ललितपुरको विजयी सुरुवात,"हेटौंडा : प्रथम प्रदेश खेलकुद प्रतियोगिताअन्तर्गत पुरुष फुटबलमा ललितपुरले विजयी सुरुवात गरेको छ। आइतबार हेटौंडाको क्याम्पा डाँडा रंगशालामा चितवनलाई १० गोलले हराउँदै ललितपुरले विजयी सुरुवात गरेको हो। प्रदेश खेलकुद विकास परिषद् बागमती प्रदेशको आयोजना सुरु प्रतियोगिताको पहिलो हाफ गोलरहित बराबरीमा सकिएको थियो। खेलको दोस्रो हाफको ६८औं मिनेटमा ललितपुरका वसन्त तामाङले गरेको गोल नै निर्णायक बन्न पुग्यो। सोमबार पहिलो खेल रामेछाप र सिन्धुपाल्चोक र दोस्रो खेल मकवानपुर र नुवाकोटबीच हुने संयोजक कल्पना शर्माले जानकारी दिइन्। मकवानपुरमा चैत ५ गतेबाट तेक्वान्दो प्रतियोगिता सुरु हुनेछ। चितवनमा सोमबारबाट भलिबल र क्रिकेट सुरु हुनेछ। काठमाडौंमा चैत ६ गतेदेखि एथलेटिक्स, काभ्रेमा चैत ७ गतेदेखि महिला फुटबल, ९ गतेदेखि बक्सिङ र सिन्धुपाल्चोकमा चैत ७ गतेबाट करातेको प्रतियोगिता हुनेछ। प्रतियोगिताको समापन चैत १२ गते काभ्रेको धुलिखेलमा हुनेछ।"
साफ यु१८ महिला च्याम्पियनसिप : नेपालबाट कोको खेलाडी समावेश ?,"काठमाडौं : दक्षिण एसियाली फुटबल महासंघ (साफ) यू१८ महिला च्याम्पियनसिपमा सहभागी हुन नेपाली टोली भारत प्रस्थान गरेको छ। भारतको जमसेदपुरमा आगामी चैत १ देखि ११ गतेसम्म सञ्चालन हुने उक्त च्याम्पियनसिपमा आयोजक भारतसहित नेपाल र बंगलादेश सहभागी छन्। डबल राउन्ड रोबिनका आधारमा सञ्चालन हुने च्याम्पियनसिपको उद्घाटन खेलमा चैत १ गते नेपाल र भारतले प्रतिस्पर्धा गर्ने छन्। यसैगरी नेपालले दोस्रो खेल बंगलादेशसँग चैत ४ गते खेल्नेछ। नेपालले चैत ७ गते फेरि भारत र चैत ९ गते बंगलादेशसँग खेल्नेछ। शीर्ष स्थान हासिल गर्ने टोलीले प्रतियोगिताको उपाधि जित्नेछ। मुख्य प्रशिक्षक दर्शनभक्त राजलवटले २३ सदस्यीय नेपाली टोली घोषणा गरेका छन्। उनले ३० सदस्यीय प्रारम्भिक टोलीबाट सात खेलाडी कटौती गर्दै टोली घोषणा गरेका हुन्। प्रिती राईको कप्तानीमा रहेको नेपाली टोलीमा सावित्री किशन, लीला जोशी, पूजा थापा, सविना चौधरी, मञ्जुकुमारी खड्का, प्रतीक्षा चौधरी, कुमारी तामाङ, प्रिया बस्नेत, दिब्या मगर, दीपा शाही र हिमा रावत छन्। प्रितिले सिनियर टोलीको अनुभव पनि संगालिसकेकी छन्। यसैगरी अन्य खेलाडीमा सरस्वती हमाल, सुनकला राई, अञ्जली मछामसी, सराह वज्राचार्य, जेनिफर राना, सरिष्मा थापा, सदीपा भोलान, कुसुम खतिवडा, अमिशा कार्की, मनमाया दमाई र गरिमा राई छन्।"
"साना उद्यम, ठूलो प्रेरणा","विकास र समृद्धिका कुरा हुँदा ठूलाठूला पूर्वाधार, उद्योगधन्दा र कलकारखानाका कुरा आउँछन्। नेपालको समृद्धिको बहसमा छायामा परेको मुद्दा साना उद्योगधन्दाको हो। ठूला उद्योग धन्दा खुल्नु पर्छ। तर यो होइन कि ठूलै कलकारखानाबिना समृद्धि सम्भव छैन। ठूलामात्रै उद्योग धन्दा हुने र ससाना कुटिर उद्योग नचल्ने वातावरण भए सीमित व्यक्ति धनाढ्य उद्योगपति र धेरै चाहिँ मजदुर हुन्छन्। धनी र गरिबको खाडल बढ्छ। आर्थिक समानताका लागि त ठूला र निश्चित उद्योगधन्दा मात्रै पोसिने होइन, गाउँघरमै सासाना उद्योग व्यवसाय चल्ने वातावरण राज्यले बनाउनुपर्छ। प्राकृतिक स्रोतको उपयोग गरी गाउँघरमै इलम गर्न प्रोत्साहन गर्ने हो भने रोजगारी र स्वरोजगारी बढ्छ, नागरिकको आर्थिक हैसियत उकासिन्छ। पर्सा जिल्लाको पर्सागढी नगरपालिका२ कटानीकी टुकुकुमारी कार्कीलाई नै हेरौं न। उनले वैदेशिक रोजगारीमा जान लागेका श्रीमान्लाई रोकिन्। गाउँकै वनजंगलका रूखका पात टिपेर टपरी गाँस्न थालिन्। टपरी गाँस्ने इलम विस्तार गर्दै उद्योगकै रूपमा स्थापित गरिन्। हातबाट होइन मेसिनबाट पनि काम गर्न थालिन्। अनि स्थापित भयो उनको दुनाटपरीको लघुउद्यम। मध्यमवर्गीय हैसियत बनाउन उद्यमशीलताको बाटोमा टुकुटुकु हिँडेरै सफल हुन सकिने उदाहरण हुन् टुकुकुमारी। दुनाटपरी हाम्रो संस्कृति पनि हो। भोजभतेर र चाडपर्वमा दुनाटपरीमै खानेपिउने चलन हराइसकेको थियो, देशभरका टुकुकुमारीहरूको इलमबाट विस्तारै यो संस्कृतिले पुनर्जीवन पाउँदैछ। अर्का कुरा यो स्वास्थ्यसँग पनि जोडिन्छ। अचेल हामी सजिलो र सस्तोको लोभमा प्लास्टिक र फाइबरका भाँडाकुँडामा रमाइरहेका छौं। विज्ञहरूका अनुसार त्यस्ता भाँडाकुँडामा खानु क्यान्सर निम्त्याउनु हो। मधुमेहलाई स्वागत गर्नु हो। जिउमा पत्थरी जमाउनु हो। दुनाटपरी पनि त आखिर सजिला भाँडाकुँडा हुन्। सजिलो पनि उस्तै। त्यसमाथि झन् वातावरण मैत्री। मात्रै खाँचो के थियो भने बजारमा सजिलै पाइयोस् र हेर्दा पनि चिटिक्क होस्। टुकुकुमारीले जस्तै मेसिनबाट सिइएका दुनाटपरी लोभलाग्दै देखिन्छन्, चुहिनेखाले पनि हुन्नन्। यसको कच्चा पदार्थ आयात गर्नु पनि परेन। रुखका पात जब भुइँ झरेर माटो बन्थे, तिनैलाई बेलामा बटुलेर काम चलाउन सकिन्छ। पर्सामा टुकुकुमारीको उद्यम चल्दाको फाइदा साह्रै सुखद पो छ। वनजंगलबाट सुकेका पात टिप्न थालेपछि डँढेलो लाग्न छाडेको छ। धनजनको क्षति रोकिएको छ। पैसा कमाउन टपरी उद्योग नै काफी साना उद्यमले देशकै अर्थतन्त्रमा कसरी योगदान पुर्याउँछ भन्ने उदाहरण पनि हो दुनाटपरी उद्योग। नपत्याउँदो गरी अर्थतन्त्रमा यसको योगदान छ। कसरी भने यसले आयात प्रतिस्थापन गर्न सक्छ। वीरगन्ज भन्सार कार्यालयका यो नाका हुँदै आयात हुने वस्तुमा घरायसी प्रयोगका प्लास्टिकका भाँडाकुँडाको हिस्सा पनि उल्लेख्य छ। जस्तो कि यो साल २२ करोड ५० लाखभन्दा बेसीका भान्सामा प्रयोग हुने प्लास्टिकजन्य वस्तु आयात भएको थियो। थाल र कचौराका रूपमा भित्रिएको त्यो प्लास्टिक आयात दुनाटपरी उद्योग पर्सामा मात्रै होइन, देशका धेरै ठाउँमा खोल्दा आयात प्रतिस्थापन असम्भव हुन्न। अझ स्वस्थकर यस्ता सामग्री हामीले निर्यातै पनि गर्न सक्छौं। सरकारी तर्फबाट पनि लघुउद्यमलाई गरिबी निवारणको हतियार बनाउने नीति ल्याएको देखिन्छ। तर टुकुकुमारीहरू स्वप्रेरणाले लघुउद्यमी बन्दै गरिबी निवारणका उदाहरण बनेका हुन्। सरकारी नीतिले चाहिँ कसलाई प्रेरित गरेको छ ? थाहा छैन। हाम्रा सरकारी नीति, नियम र सुविधा गरिब र निमुखा अनुकूल नै कहाँ छन् र ? उद्यमी बन्न चाहनेले सरकारी नीतिको फाइदा उठाउन सक्ने प्रक्रिया नै हुँदैन। साँच्चै सरकारले गरिबी निवारणको एउटा हतियार लघु उद्यमलाई बनाउने हो भने यसलाई अभियानकै रूपमा चलाउनुपर्छ र जहाँ जे जे सम्भावना छ, त्यसका लागि तत्तठाउँका बासिन्दालाई प्रेरित गर्नुपर्छ। सरकारी नीतिको सदुपयोग गर्न उनीहरू आउने हैन कि उद्यमशीलताको हुटहुटी भएकाहरू कहाँ राज्य आफैं उपस्थित हुने सहजीकरण गरिदिनुपर्छ। विश्व दुनियाँमा अहिले त्यसै स्टाटअर्प (नवप्रवर्तन)लाई प्रेरित गरिएको हैन। साँच्चिकै यसले सिर्जनशील र पौरखी हातहरूलाई सदुपयोग गरेर समृद्धि हासिल हुन्छ भनेरै हो। नेपालले पनि दुनाटपरीमात्रै होइन गाउँटोल र वनजंगल या प्रकृतिमा यसै खेर गइरहेको स्रोत प्रयोग गर्ने उद्यमशीलताका लागि हौस्याउन जरुरी छ।"
रूस र युक्रेनबाट अर्बौंको आयात,"काठमाडौं : नेपाली भान्साको पहिचान नै हो तोरीको तेल र धनियाँ। हामी यी सामान आफ्नै बारीको उत्पादन हो भनेर गर्व गर्छौं। तर, वास्तविकता फरक छ। नेपालमा जति खपत हुन्छ त्यसको धेरै हिस्सा रूस र युक्रेनबाट भित्रिने गरेको छ। तर, रूसले युक्रेनमा आक्रमण गरेपछिको तनावका कारण आयातनिर्यात प्रभावित भएको छ। व्यापारको विश्वव्यापी आपूर्ति सञ्जाल नै खलबलिन पुगेको जानकार बताउँछन्। बजारमा सबै चिज महँगो भइरहेको छ। खाद्यान्नको भाउ १० देखि २५ प्रतिशत थप महँगो भइसकेको छ। पेट्रोलियम पदार्थ महँगो हुँदा भाडादर वृद्धि भएको छ, नेपाल उद्योग वाणिज्य महासंघको ट्रेड समितिका अध्यक्ष विजय सिंह वैद्य भन्छन्, अन्तर्राष्ट्रिय बजारमा सप्लाई चेन बिग्रिरहेकाले यस्तो भएको हो। युक्रेन र रूसबाट ल्याइरहेको सामान अब अरू देशबाट ल्याउँदा धेरै महँगो पर्छ। नेपालमा पुराना सामानले बजार धानिरहेको वैद्यको भनाइ छ। तर, यो सकिहाल्छ। हामीकहाँ सामान प्रायः एकसाढे एक महिनालाई स्टक भइरहेको हुन्छ। तापनि महँगीको असर बजारमा देखिसकेको छ, वैद्य भन्छन्। युक्रेनबाट प्रत्यक्ष रूपमा १४ अर्ब ४२ करोड ३३ लाख ६१ हजार रुपैयाँबराबरको ४५ प्रकारका सामान भित्रिएको भन्सार विभागको तथ्यांक छ। नेपालले यही अवधिमा रूसबाट ४ अर्ब ३१ करोड २८ लाख ५२ हजार रुपैयाँको ९१ प्रकारका वस्तु ल्याएको छ। यो तथ्यांक चालू आर्थिक वर्षको सात महिना अर्थात् माघसम्मको हो। युक्रेनबाट यही अवधिमा १ करोड १२ लाख ३३ हजार रुपैयाँको १ लाख ६८ हजार किलो केराउ भित्रिएको छ। १ लाख १० हजार २ सय ६० किलो धनियाँको बीउ ल्याउँदा १ करोड १९ लाख ८१ हजार रुपैयाँ बाहिरिएको छ। ३ अर्ब ९५ करोड ३७ लाख २४ हजारको ४ करोड ४५ हजार ५७ किलो तोरीको दाना खरिद गरिएको छ। ४८ लाख ४३ हजार ९ सय ८८ लिटर कच्चा सोयाबिन तेल ७९ करोड ४७ लाख ९० हजारमा आयात गरिएको छ। ५ करोड ७३ लाख ६४ हजार ४५८ लिटर सूर्यमुखी तेल ९ अर्ब ५१ करोड ६३ लाख ६० हजार रुपैयाँमा आयात भएको छ। यसबाहेक १ लाख ८९ लिटर सूर्यमुखीको बीउ र कुसुमको तेल ३ करोड ७५ लाख ८४ हजार रुपैयाँको आयात भएको छ। कुकुर र बिरालोको खाना ८ लाख ३ हजार रुपैयाँ बराबरको १ हजार ९ सय ९१ किलो आयात गरिएको छ। उक्त देशबाट विभिन्न धातुजन्य वस्तु पनि ल्याउने गरिएको छ। जसमध्ये ५० ग्रामको प्लेटिनमसहित सुन ८१ लाख ४६ हजारमा खरिद गरिएको छ। ६ हजार २५ किलोको धातुका क्राउन ४५ लाख ८४ हजारमा आयात भएको छ। यसबाहेकक धातुका विभिन्न ढक्कनलगायतको सामान ४ करोड ६८ लाख ७५ हजार रुपैयाँमा ४६ हजार ८ सय ७५ किलोग्राम आयात भएको छ। युक्रेनबाट विभिन्न मेसिनरी सामान पनि आयात गरिएको छ। समीक्षा अवधिमा ७४ वटा फ्रिज ३ लाख ७० हजार रुपैयाँमा ल्याइएको छ। प्लेटका माध्यमबाट छाप्न प्रिन्टिङ मेसिनरीका पार्टपुर्जा र सहायक उपकरण ६ लाख १ हजारमा २८ पिस ल्याइएको छ। १ सय ११ वटा टोनर २५ लाख २२ हजार रुपैयाँमा ल्याइएको तथ्यांक छ। ५ लाख २८ हजार रुपैयाँमा हवाईजहाज वा हेलिकप्टरका भाग १ सय ५० पिस आयात गरिएको छ। स्मार्ट कार्डहरू, टिभीलगायत मेसिनरी सामान प्नि आयात गर्ने गरिएको छ। युक्रेनबाट सामान आयात गर्दा २ अर्ब ८३ करोड ८३ लाख ९४ हजार रुपैयाँ राजस्व संकलन भएको छ। रूसबाट गरेकोे आयातमा ८५ करोड २० लाख ४३ हजार रुपैयाँ राजस्व उठेको तथ्यांक छ। नेपालले रूसबाट सिधै खरिद गरी ४२ करोड ३७ लाख १८ हजार रुपैयाँको ७६ लाख ६४ हजार ३ सय ४० किलो केराउ ल्याएको छ। १७ करोड ७३ लाख ६७ हजार रुपैयाँको १७ लाख ८५ हजार किलो धनियाँको बीउ आयात भएको छ। तोरीको बीउ ५ लाख ९८ हजार ८ सय ५० किलो आयात भएको छ। यसबाहेक ५ लाख ९८ हजारको तोरीको बीउ तथा दाना ५ करोड ६१ लख ७५ हजार रुपैयाँ बराबरमा आयात भएको छ। १ करोड ५२ लाख २८ हजार लिटर सूर्यमुखी तेल २ अर्ब ५८ करोड ७५ लाख रुपैयाँबराबरको ल्याइएको छ। चकलेटसहित गुलिया पदार्थ १ लाख ४४ हजार ८३० किलो भित्र्याइएको छ। त्यसबापत ७ करोड ४७ लाख रुपैयाँ बाहिरिएको छ। यसबाहेक रूसबाट पशु चिकित्साका खोप ९ सय २२ किलो आयात भएको थियो। सो खोप ७३ लाख ७० हजार रुपैयाँमा आयात भएको थियो। यसबाहेक स्याम्पो, साबुन, बडी लोसन र अन्य सौन्दर्यका सामान, विभिन्न कपडा आयात हुने गरेको छ। रेडियो, टिभी, हवाईजहाज, स्मार्ट कार्डका उपकरण पनि रूसबाट आयात हुने गरेको छ। कुनै वस्तु धेरै परिमाणमा छन् भने कुनै कममा आयात भएको तथ्यांकमा देखिन्छ। नेपालबाट युक्रेन र रूसमा निर्यात नेपालले युक्रेन र रूसमा निर्यातसमेत गर्दै आएको छ। विशेष गरेर उक्त देशमा नेपालबाट चियापत्ती, गलैंचालगायत वस्तु निर्यात गरिन्छ। तथ्यांकअनुसार नेपालले युक्रेनमा १५ प्रकारका वस्तु पठाएको छ। युक्रेनबाट सामान बोकेर विभिन्न देशका लागि हिँड्न तयार भएको पानीजहाज । तस्बिर : एजेन्सी जसको मूल्य करिब १५ लाख ७८ हजार रुपैयाँबराबर पर्छ। नेपालबाट रूसमा करिब २१ प्रकारका वस्तु गएको छ। रूसमा १५ करोड ११ लाख ७ हजार रुपैयाँ बराबरको निर्यात भएको तथ्यांक छ। यो कुल निर्यातको ०११ प्रतिशत हो। विकल्प के ? वैद्यका अनुसार युद्ध अनिश्चित बन्दै गएकाले अबको विकल्प अरू देशबाट सामान आयात गर्ने हो। यसो हुँदा अब झन् महँगो पर्छ। कति समयसम्म हाम्रो सप्लाई चेन चल्छ त्यसमा भर पर्छ। पहिला प्रत्यक्ष सो देशबाट सामान ल्याउँदा २ देखि साढे २ महिनाजति लाग्थ्यो। अरू देशबाट ल्याउँदा ४५ महिना पनि लाग्न सक्छ, वैद्य भन्छन्, यद्यपि अहिले अन्तबाट सप्लाई चेन हँुदै केही महँगोमा सामानहरू आइरहेकै छ। विश्व बजारमा नै सामान अभाव भएपछि महँगो हुनु स्वाभाविक हो। तेलको मूल्य बढ्नु भनेको सबै वस्तुको ढुवानीमा खर्च बढ्नु हो। जसले सबै वस्तु महँगो हुनु स्वाभाविक भएको उनको तर्क छ। उनका अनुसार युक्रेन र रूसबाट ल्याइरहेको सामान अरू देशबाट ल्याउँदा धेरै महँगो पर्नेछ। सो देशमा सूर्यमुखी, भटमास, केराउ बढी उत्पादन हुने भएकाले त्यहींबाट ल्याउँदा सस्तो पर्छ। सो मुलुकबाट विश्व बजारमा अधिक गहुँ विक्री हुने गरेको छ। भारतमा त्यहीँको गहुँ आउँछ र नेपालले भारतबाट खरिद गर्छ। यससँगै पेट्रोलियम पदार्थ पनि यसैगरी आउँछ। उक्त देशको वस्तु सप्लाई चेनबाट आएका थुप्रै वस्तु नेपालले भारतबाट किन्ने गरेको छ। अहिले सप्लाई चेन खल्बलिएको छ, वैद्य भन्छन्। नेपालले कूल आयातको करिब ६० प्रतिशत वस्तु भारतबाट ल्याउँछ। ती सामान ग्लोबल चेन मार्फत अन्य मुलुकबाट आएका हुन्। यसबाहेक ४० प्रतिशत बस्तु भने नेपालले अन्य मुलुकबाट प्रत्यक्ष आयात गर्दै आएको छ। नेपालले अन्य मुलुकभन्दा युक्रेन र रूसबाट सिधै सस्तोमा भट्मास र सूर्यमुखीको तेल बढी आयात गर्दै आएको छ। आर्थिक वर्ष २०७८७९ को सात महिनामा कुल वस्तु आयात ४२८ प्रतिशतले वृद्धि भई ११ खर्ब ४७ अर्ब ४६ करोड रुपैयाँ पुगेको छ। भारत, चीन तथा अन्य मुलुकबाट भएको आयात क्रमशः ३०९, ४२३ र ८३८ प्रतिशतले वृद्धि भएको छ। वस्तुगत आधारमा पेट्रोलियम पदार्थ, औषधि, कच्चा पाम तेल, कच्चा सोयाविन तेल, यातायातका साधन तथा पार्टपुर्जालगायत वस्तुको आयात बढेको छ। तथ्यांकअनुसार प्रत्यक्ष रूपमा युक्रेनबाट ४५ र रूसबाट ९१ प्रकारका वस्तु भित्र्याइएको छ। अप्रत्यक्ष रूपमा अर्थात ग्लोबल चेन हुँदै रूसबाट पेट्रोलियम पदार्थ आउने गरेको छ। तर, दुई देशबीच युद्धका कारण विश्वव्यापी रूपमा महँगी बढेको छ। युद्धअघि पेट्रोलियमको भाउ प्रतिब्यारेल ९० डलरभन्दा कम थियो। अहिले बढेर १४२ डलरसम्म पुगेको छ। यद्यपि ओइलप्राइस डट नेटको तथ्यांकअनुसार फागुन २७ गतेको मूल्य १२१ डलर छ। युक्रेनबाट मात्रै नेपालले कुल आयातको १२६ प्रतिशत उपभोग्य वस्तुदेखि विभिन्न उपकरणलगायत सामान भित्र्याएको छ। तथ्यांकअनुसार समीक्षा अवधिमा ११ खर्ब ४७ अर्ब ४६ करोड रुपैयाँबराबरको आयात भएको छ। युक्रेनबाट १४ अर्ब ४२ करोड ३३ लाख ६१ हजार रुपैयाँ बराबरको वस्तु आयात गरेको छ। रूसबाट ४ अर्ब ३१ करोड २८ लाख ५२ हजार रुपैयाँबराबरको सामान आयात गरिएको छ। योे कुल आयातको ०३८ प्रतिशत हो। युक्रेनबाट सामान आयात गर्दा २ अर्ब ८३ करोड ८३ लाख ९४ हजार रुपैयाँ राजस्व संकलन भएको छ। रूसबाट गरेकोे आयातमा ८५ करोड २० लाख ४३ हजार रुपैयाँ राजस्व उठेको तथ्यांक छ। युक्रेन र रूस वैदेशिक व्यापार हुने पुरानो देश रहेको बताउँछन् विभागका सूचना अधिकारी पुन्यविक्रम खड्का। उनका अनुसार तेलजन्य वस्तु तुलनात्मक रूपमा सस्तोमा निर्यात गर्ने अधिक क्षमता भएको सो मुलुक युद्धमा होमिएकाले यसको असर समग्र विश्वलाई परेको उनी बताउँछन्। युद्ध चर्कंदै छ। अब व्यवसायीले सो मुलुकको विकल्प खोज्नुपर्छ। व्यवसायीले सम्भाव्यता अध्ययन गरेका होलान। तर, सोही देशमा मात्रै पाउने वस्तु छ भने अब आपूर्ति कम हुने देखिन्छ, सूचना अधिकारी खड्का भन्छन्। व्यापार निकासी तथा प्रवद्र्धन केन्द्रका वरिष्ठ अधिकृत कृष्णराज बजगाईं युक्रेन र रूसबाट मुख्य गरी तेलहन वस्तु आयात र चिया, गलैंचाजस्ता वस्तु निर्यात भएको बताउँछन्। सो मुलुकमा अन्यको तुलनामा तेल सस्तो भएकाले नेपालले प्रत्यक्ष खरिद गर्ने गरेको थियो। अब अरू मुलुकबाट महँगो तिर्नुपर्दा अन्ततः नेपालीले महँगीको भार खेप्नुपर्ने उनको भनाइ छ। युद्धले हालको आपूर्तिमा प्रभाव परेको बताउँछन्, अर्थविद् डा पोषराज पाण्डे। विश्वव्यापी तेल बजारमा रूस तेस्रो ठूलो उत्पादक मुलुक हो। विश्वभर निर्यात गर्नेमा दोस्रो ठूलो मुलुक। अर्थविद् डा पाण्डेका अनुसार रूसले आर्थिक नाकाबन्दीका कारण तेल बेच्न पाएन। यसले अन्तर्राष्ट्रिय बजारमा आपूर्ति घटेको छ। रूसले प्रतिदिन ५५ लाख ब्यारेल (५५ मिलियन) पेट्रोलियम पदार्थ बिक्री गर्दै आएको थियो। अब अहिले सो बराबरको आपूर्ति भएको छैन, डा पाण्डे भन्छन्, यसले गर्दा अहिले अन्तर्राष्ट्रिय बजारमा तेलको भाउ बढ्ने नै भयो। अहिले देखिएकै छ। तेलको मूल्य बढ्नु भनेको सबै वस्तुको ढुवानीमा खर्च बढ्नु हो। जसले सबै वस्तु महँगो हुनु स्वाभाविक भएको उनको तर्क छ। सोहीकारण अझै तेलसँगै सबै प्रडक्टको मूल्यवृद्धि (मुद्रास्फीति) बढ्छ। किनभने हाम्रो अर्थतन्त्र आयातमा आधारित छ। कुल उपभोग्य वस्तुको ४० प्रतिशतभन्दा बढी आयात गर्नुपरेको अवस्था छ, उनी भन्छन्, दुई देशको कारण ग्लोबल सप्लाई चेन नै डिस्ट्रब हुन्छ। यसबाट नेपाललाई अप्रत्यक्ष प्रभाव पर्छ। प्रत्यक्ष प्रभाव पछि पर्छ। तापनि युक्रेनबाट १५ अर्ब र ३ अर्ब रुपैयाँ हाराहारीमा रूसबाट आयात हुने उनी बताउँछन्। कुल आयात ११ खर्ब हुँदा १८ अर्ब हाराहारीको आयातमा खासै प्रभाव परेन। तर, विशेष प्रडक्टमा जाने हो भने, सो देशबाट मुख्य त केराउ, सनफ्लावर तेल, भटमासको तेल राम्रै आयात हुने गरेको छ, उनी भन्छन्। युद्धले सप्लाई चेनमा अवरोध भएकाले सो मुलुकको सस्तो सामान भने ल्याउन अनिश्चित भएको छ। यसैले अब नेपालले पनि सामान आपूर्तिमा विविधीकरण गर्नुपर्ने अर्थविद् डापाण्डेको तर्क छ। यसको मतलब अरू मुलुकबाट ल्याउनुपर्ने हुन्छ। उनका अनुसार सामान नपाउने होइन त्यस्ता सामान इन्डोनेसिया, मलेसियाबाट ल्याउँदा अलिकती महँगो पर्छ। यसो हुँदा मूल्य बढी पर्न सक्ने उनी बताउँछन्। युक्रेनरूस युद्धले हालको आपूर्तिमा प्रभाव पर्छ। विश्व बजारमा परेको सो प्रभाव नेपालमा पनि देखिएको छ। पेट्रोलियम पदार्थको मूल्य बढ्नु भनेको सबै बस्तुको ढुवानीमा खर्च बढ्नु हो। जसले सबै वस्तु महँगो हुनु स्वाभाविक भयो। अहिले रूसलाई इकोनोमिक ब्लक लगाएको छ। यसकारण उसले बेच्न पाएन। डा पोषराज पाण्डे, अर्थविद्  बजारमा सबै चिज महँगो भइरहेको छ। खाद्यान्नको भाउ १० देखि २५ प्रतिशत थप महँगो भइसकेको छ। पेट्रोलियम पदार्थ महँगो हँुदा भाडादर वृद्धि भएको छ। अन्तर्राष्ट्रिय बजारमा सप्लाई चेन बिग्रिरहेकाले यस्तो भएको हो। विजय सिंह वैद्य, अध्यक्ष, ट्रेड समिति, नेपाल उद्योग वाणिज्य महासंघ  नेपालका लागि युक्रेन र रूस वैदेशिक व्यापार हुने पुरानो देशमध्ये पर्छन्। तेलजन्य वस्तु तुलनात्मक रूपमा सस्तोमा निर्यात गर्ने अधिक क्षमता छ। तर, सो मुलुक युद्धमा होम्मिएकाले यसको असर समग्र विश्वलाई परेको छ। नेपाललाई पनि पर्नु स्वाभाविक हो। पुण्यविक्रम खड्का  सूचना अधिकारी, भन्सार विभाग  युक्रेनरूसको युद्धले नेपाल पनि प्रभावित हुन्छ। यसैले यसबाट पर्ने असरलाई दृष्टिगत गरी चारै क्षेत्रमा अन्य आवश्यक तत्कालीन र अल्पकालीन कार्यक्रमहरू लागू गर्नुपर्छ। त्यसो गर्न सके हालको संकटपूर्ण अवस्थाको सम्बोधन हुनेछ। साथै यसबाट अर्थतन्त्रको पुनरुत्थान हुनेछ। देश विकासको ठीक बाटोमा अगाडि बढ्न सक्नेछ। रेवतबहादुर कार्की, अर्थविद्"
बारा कांग्रेसको सभापतिमा राजेश राय यादव विजयी,"वीरगन्ज : नेपाली कांग्रेसको बारा जिल्ला सभापतिमा राजेश राय यादव निर्वाचित भएका छन्। सोमबार बिहान सकिएको मतगणनाको नतिजा अनुसार प्रतिस्पर्धी शम्भुबहादुर बुढाथोकीलाइ ५२ मत अन्तरले पराजित गर्दै यादव सभापतिमा विजयी भएका हुन्। सभापतिमा विजयी यादव, कलैया उपमहानगरपालिकाका मेयर पनि हुन्। जिल्ला सभापति चयनका लागि आइतबार सम्पन्न दोस्रो चरणको मतदानमा यादवले १ हजार २ सय ६ मत पाएका हुन्। बुढाथोकीले भने १ हजार १ सय ५४ मत मात्रै पाए। सभापतिमा निर्वाचित यादव र उनीसँग पराजित बुढाथोकी दुवै जना पार्टी सभापति शेरबहादुर देउवा समूहका हुन्। गत बुधबार भएको पहिलो चरणको निर्वाचनमा सभापतिका ३ जना उम्मेदवारमध्ये पार्टीको विधान अनुसार कसैले पनि ५१ प्रतिशत मत ल्याउन नसकेपछि आइतबार दोस्रो चरणको मतदान भएको थियो। दोस्रो चरणको मतदानमा कुल २ हजार ४ सय ८० मतमध्ये २ हजार ४ सय ८ मत खसेको थियो। पहिलो चरणको मतदानमा तेस्रो स्थानको मत ल्याएर दोस्रो चरणको प्रतिस्पर्धाबाट बाहिरिएका शेखर कोइराला र कृष्ण सिटौला समूहका उम्मेदवार रामानन्द यादवले राजेश राय यादवलाई समर्थन गरेका थिए। तर रामानन्द यादवकै प्यानलबाट उपसभापति, सचिव र सहसचिवमा उम्मेदवारी दिएकाहरुले भने दोस्रो चरणको मतदानमा शम्भु बुढाथोकीलाई समर्थन गरेका थिए। बाँकी पदाधिकारी र सदस्यहरुको मतगणना सोमबार दिउँसोदेखि शुरु हुने सहायक निर्वाचन अधिकृत गंगेश्वर अधिकारीले जानकारी दिए।"
प्रधानमन्त्रीले गठबन्धनविरुद्ध नबोल्न निर्देशन जारी गर्नुभएको छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहालप्रचण्डपहिलो जोड आफ्नै तागतमा निर्वाचन जित्नेगरी तयारी गरेर जानुपर्ने रहेको बताएका छन्। सोमबार धनगढी विमानस्थलमा पत्रकारसँगको भेटघाटमा उनले तालमेलको सम्भावना भएमा गठबन्धनलाई नै प्राथमिकता दिएर जाने स्पष्ट पारेका हुन्। कांग्रेसका शेखर कोइराला समूहलाई लक्षित गर्दै प्रचण्डले पार्टी भित्र विभिन्न टिप्पणी गरेपनि मूल नेतृत्व पङ्ति गठबन्धनलाई लिएर जाने कुरामा द्विविधा नभएको दाबी गरे। तपाईहरुले प्रधानमन्त्रीको केहि दिन अगाडिको वक्तव्य पनि हेरिहाल्नुभयो। गठबन्धनमा असर पर्ने कुनै कुरा नबोल भनेर आफ्नै नेताहरुलाई पनि निर्देशन जारी गर्नुभएको छ उनले भने, त्यसो भएको हुनाले अहिले गठबन्धनमा कुनै अफ्ठ्यारो छैन। प्रचण्डले नेपाली कांग्रेसलाई पनि चाडैँ सुदूरपश्चिम प्रदेश सरकारमा सहभागी गराउने तयारी भएको बताए। उनले भने केन्द्रमा भएको सहमति अनुसार तीन ठूला दलले २२ वटा प्रदेश र जसपालाई एउटा प्रदेश सरकारको नेतृत्व गर्न दिने भनिएको हो।"
डेढ वर्षीया बालिकाको बलात्कारपछि हत्या,"काठमाडौं : मोरङको सुन्दरहरैंचा नगरपालिका७ गणेशपुरकी डेढ वर्षीया बालिका शुक्रबार साँझ साढे ६ बजे घरदेखि १५० मिटर पर झाँडीमा अचेत अवस्थामा फेला परिन्। शरीर रगतले भिजेको अवस्था रहेछ। यौनांगबाट रगत बगेको अवस्थामा उद्धार गरेर अस्पताल पुर्याइएको पाइयो, जिल्ला प्रहरी कार्यालय मोरङ एसपी जनार्दन जिसीले भने। अस्पताल पुर्याएको केही समयमा नै चिकित्सकले मृत घोषणा गरेको र उनको बलात्कारपछि हत्या भएको पुष्टि भएको उनले बताए। बालिकाको सोही स्थानका २५ वर्षीय अजय चौधरी र २८ वर्षीय मिथुन चौधरीले बलात्कारपछि हत्या गरेको प्रहरीले जनाएको छ। हत्या आरोपमा दुवै जना पक्राउ परेका छन्। एसपी जिसीका अनुसार बालिका र आरोपितको घर डेढ किलोमिटरको दूरीमा पर्छ। अजय अपहरण मुद्दामा जेल बसेर गत मंसिरमा मात्रै छुटेका थिए। जिसी भन्छन्, सामान्य मानिसले यस्तो घटना गराउन सक्दैन। घटना सुनियोजित देखिन्छ। अजय गाँजा, चुरोटलगायत अन्य लागूऔषध दुव्र्यसनी रहेको प्रहरीको भनाइ छ। असामान्य अवस्थाका देखिने मिथुन उन दाजु हुन्। अजयकै योजनामा दाजुभाइ मिलेर यस्तो अपराध गरेको प्रहरीको प्रारम्भिक अनुसन्धानबाट खुलेको छ। अजयले करिब डेढ महिनाअघि देखि नै बालिकालाई निगरानी गरेको देखिन्छ। गाँजा खाएपछि उनी ससाना बालिकाको खोजि गर्दै हिँड्ने गरेको अनुसन्धानबाट खुलेको छ, एसपी जिसीले भने। जिल्ला प्रहरी कार्यालय मोरङले आइतबार दुवै आरोपितलाई सार्वजनिक गरेको छ। प्रहरीका अनुसार ती दुवै जनाले बालिकालाई ललाइफकाइ घरबाट नजिकैको झाडीमा लगेका थिए। आरोपितलाई शनिबार बिहान उनीहरूकै घरबाट पक्राउ गरेको प्रहरीले जनाएको छ।"
विवादास्पद व्यक्ति नै तारागाउँमा सदस्यसचिव,"काठमाडौं : अख्तियारको छानबिनमा रहेका नारदकुमार लुइँटेल तारागाउँ विकास समितिको सदस्यसचिव पदमा नियुक्त भएका छन्। संस्कृति, पर्यटन तथा नागरिक उड्डयनमन्त्री प्रेमबहादुर आलेले फागुन २५ गते लुइँटेललाई नियुक्ति दिएका हुन्। तर, समिति गठन आदेश २०३४ को दफा २ (२) (६) विपरीत। उक्त व्यवस्थाबमोजिम सदस्यसचिव सरकारले मनोनीत गर्नुपर्छ। तर, मन्त्रीस्तरीय निर्णय गरी आलेले पदपूर्ति गरेका हुन्। लुुइँटेलले पदबहाली गरिसकेका छन्। काननुले नै मन्त्रिपरिषद्ले निर्णय गर्ने भनेकोमा मन्त्रिस्तरीय निर्णय गर्नु कानुनविपरीत भएको एक वरिष्ठ अधिवक्ता बताउँछन््। ती कानुनविद् भन्छन्, मन्त्रिपरिषद्ले चाहे उक्त निर्णय उल्ट्याउन सक्छ। लुइँटेल यसअघि तारागाउँकै अध्यक्ष थिए। उनको कार्यकाल २०७६ मा सकिएको थियो। अध्यक्ष भइसकेका व्यक्ति सदस्यसचिवमा नियुक्त भई पुनः समितिमा फर्किनुमा निजी स्वार्थ रहेको स्रोतको भनाइ छ। विवादित मुद्दा सुल्झाउन उनलाई पुनः समिति पठाइएको स्रोत बताउँछ। अख्तियारले लुइँटेलको कार्यकालमा भएको भनिएको अनियमितताको सम्बन्धमा राय दिन गत माघ २५ गते मन्त्रालयमा पत्राचार गरेको थियो। त्यसपछि मन्त्रालयले अख्तियारको पत्रको व्यहोरा उल्लेख गर्दै फागुन ११ गते कागजात पेस गर्न समितिलाई भनेको थियो। सोहीबमोजिम समितिले फागुन २५ गते जवाफ पठाएको पाइएको छ। बौद्धमा अधिग्रहण गरिएको विवादित ३५ रोपनी जग्गा फिर्ता गराउने भन्दै लुइँटेलले आफू अध्यक्ष हुँदा कमिसन खाएको उजुरी गते माघ ९ गते अख्तियारमा परेको थियो। उक्त जग्गा अधिग्रहणको फाइलसमेत गायब पारेको उजुरीमा जनाइएको छ। जग्गा फिर्ता गर्ने अवैध सर्तमा कमिसन खाएको भन्ने व्यवहोराका सम्बन्धमा कानुनबमोजिम कुनै जानकारी नभएको समितिको जवाफी पत्रमा उल्लेख छ। जग्गा अधिग्रहणसम्बन्धी सम्पूर्ण कार्य २०२६ सालमै राजपत्रमा सूचना प्रकाशन गरी समाप्त भइसकेको जनाइएको छ। तारागाउँमा रवीन्द्र कला तारागाउँ रिजेन्सी होटल : सरकारी सम्पत्ति जोगाउन फेरि छानबिन तारागाउँको जग्गा भाडा सम्झौता रद्द हुने हायात रिजेन्सी होटल र तारागाउँ जग्गा विवाद प्रतिवेदन संसदीय समितिमा : अपारदर्शी निर्णय भएको ठहर हायात नजिकको ३ रोपनी १५ आनामा समितिको कार्यालय निर्माण गर्ने भनिएको थियो। त्यहाँ समितिको सञ्चालक परिषद्समेतको मिलेमतोमा सपिङ कम्प्लेक्स बनाउने डिजाइन भएको थियो। प्रतिनिधिसभाको अन्तर्राष्ट्रिय सम्बन्ध समितिले २०७५ सालमा तयार पारेको प्रतिवेदनमा पनि उक्त विषय उठाइएको जनाइएको छ। शिलान्यास गरिए पनि विविध कठिनाइले गर्दा कार्यालय भवन बन्न नसकेको समितिले मन्त्रालयलाई पठाएको पत्रमा उल्लेख छ। साथै तारागाउँ विकास समिति, सञ्चालक समितिको मिति २०७४ साउन १५ गते बसेको २५४औं बैठकको निर्णय नं ८७७ बमोजिम उल्लेखित जग्गामा सपिङ कम्प्लेक्स तथा कार्यालय भवन निर्माणका लागि निर्णयाअनुसार आवश्यक स्वीकृतिका लागि नेपाल सरकार, संस्कृति पर्यटन तथा नागरिक उड्डयन मन्त्रालयमा पत्राचारसम्म गरिएको अवस्था देखिन आएको छ, पत्रमा लेखिएको छ। समितिको कार्यालय तत्कालीन समयमा न्युरोडस्थित रमागृहमा थियो। रमागृहलाई भाडामा लगाई कमिसन खान कार्यालय ताहाचल सारिएको अख्तियारको प्रतिवेदनमा उल्लेख छ। यस्तै, उनले हायातको पक्षमा निर्णय सहज बनाउने, बैठक भत्ता बुझ्ने तर उपस्थिति नजनाउने गरेको देखिन्छ। उनकै कारणले जग्गा विवाद, हायातको सेयरमा संस्थाको कमजोर उपस्थिति, रमागृहको अस्वभाविक सम्झौता जस्ता क्रियाकलापमा दोषी ठहर्याएका अख्तियारको पत्रमा उल्लेख छ। तत्कालीन महिला संगठन काठमाडौं जिल्लाको नाममा बौद्धस्थित ३४७ रोपनी ९ आना जग्गा २०२६ सालमा अधिग्रहण गरिएको थियो। मन्त्रिपरिषद्को २०४९ मंसिर ५ गतेको बैठकले त्यसमध्ये १ सय ५० रोपनी कम्पनीलाई प्रतिरोपनी १० लाखका दरले सेयर लगानी गर्ने र बाँकी १ सय ५४ रोपनी लिजमा दिने निर्णय गर्यो। सोमध्ये ६ रोपनी खानेपानी संस्थानलाई समितिले भाडामा दिएको छ। १ सय ४८ रोपनी जग्गा हायात होटललाई दिएको छ। ३४७ रोपनीमा बाँकी भएकोमध्ये ३५ रोपनीको विवाद २०७२ पछि पुनः उठेको हो। २०२६ सालमा नै मुआब्जा लिएको भए पनि अधिग्रहण भएको जग्गा फिर्ता गराउने भन्दै लुइँटेल अध्यक्ष हुँदा कमिसन खाएको आरोप लागेको छ। चोलेन्द्रशमशेर जबराको एकल इजलासले २०७४ सालमा झझी (झगडिया झिकाउने) आदेश दिएर यो जग्गाको विवाद सुरु गराएका थिए। जग्गाको मुअब्जा वितरणसम्बन्धी फाइल पनि २०४६ सालको प्रजातान्त्रिक आन्दोलनको क्रममा नष्ट भइसकेको भनिएको छ। अधिग्रहण मध्येको ३ रोपनी १५ आनामा समितिको कार्यालय बनाउने भनिएको हो।"
कस्तो छ मौसम पूर्वानुमान ?,"काठमाडौं : हाल बंगलादेशको तथा आसपासका क्षेत्रमा निम्न चापीय प्रणाली रहेको जल तथा मौसम विज्ञान विभागले जनाएको छ। सोमबार बिहान मौसम पूर्वानुमान महाशाखाबाट जारी बुलेटिनमा देशको पहाडी भूभागको एक वा दुई स्थानमा मेघ गर्जनसहित वर्षाको सम्भावना रहेको उल्लेख छ। सोमबार दिउँसो देशका पहाडी भूभागमा आंशिक बदली र अन्य भूभागमा मौसम सामान्यतया सफा रहने छ। देशको पहाडी भूभागको एक वा दुई स्थानमा मेघ गर्जनचटयाङसहित हल्का वर्षाको सम्भावना रहेको महाशाखाले जनाएको छ। मंगलबार देशका पहाडी भूभागमा आंशिक बदली र अन्य भूभागमा मौसम सामान्यतया सफा रहने छ। बुधबार प्रदेश नं १, बागमती प्रदेश र गण्डकी प्रदेशका पहाडी भूभागमा आंशिक बदली र अन्य भूभागमा मौसम सामान्यतया सफा रहने बुलेटिनमा उल्लेख छ। प्रदेश नं १, बागमती प्रदेश र गण्डकी प्रदेशका पहाडी भूभागका एक वा दुई स्थानमा अपरान्हतिर मेघ गर्जन चटयाङसहित हल्का वर्षाको सम्भावना रहेको छ।"
औषधिमा आत्मनिर्भरता,"लामो समयदेखि आयुर्वेद, आम्ची, जडीबुटी, झारफुक र अन्य घरेलु उपचारको क्रममा नेपालीले आफूलाई चाहिने औषधिको जोहो आफैैं गर्दै आएका हुन्। सरकारबाट चार सय वर्षपहिले स्थापना भई अहिलेसम्म चलेको सिंहदरबार वैद्यखाना विद्यमान नेपाली औषधि उद्योगमध्ये पुरानो मानिन्छ । सरकारी प्रयासमै विसं २०२९ मा नेपाल औषधि लिमिटेड र विसं २०३८ मा जडीबुटी उत्पादन तथा प्रशोधन कम्पनी लिमिटेड स्थापना भएका थिए। आधुनिक औषधि उत्पादनको सुरुआत विसं २०२६ मा निजी क्षेत्रको केमिड्रग उद्योगबाट सुरु भएको हो। सन् २००८ बसेको विश्व स्वास्थ्य सभाले औषधिमा पहुँचको लागि विकासोन्मुख देशहरूले घरेलु उत्पादनमा जोड दिनुपर्ने प्रस्ताव पारित गर्यो। त्यस बेलासम्ममा कुल घरेलु मागको करिब ३५ प्रतिशत औषधि नेपालमै उत्पादन हुन थालेको थियो। पछिल्लो उपलब्ध विवरणअनुसार एलोपेथिक, आयुर्वेदिक र भेटेरिनरीसमेत जोड्दा आर्थिक वर्ष २०७६०७७ मा औषधि बजार ५१ दशमलव ११ अर्ब रुपैयाँको थियो, जसमध्ये ४८ प्रतिशत आपूर्ति घरेलु उत्पादनबाट भएको थियो। उसो त यसबाहेक आर्थिक वर्ष २०७६०७७ मा ९ अर्ब रुपैयाँको कच्चा पदार्थ र २ दशमलव ५ अर्ब रुपैयाँको प्याकेजिङ सामग्री पनि आयात भएको थियो। औषधिमा आत्मनिर्भरतातर्फको पाइला मुख्यतः निजी क्षेत्रको सक्रियतामा अघि बढ्दैछ। उद्योग विभागले गरेको एक अध्ययनअनुसार दर्तामा रहेका १ सय ९ वटा औषधि उद्योगमध्ये हाल ६६ वटाले एलोपेथिक, ३ वटाले आयुर्वेदिक र ९ वटाले भेटेरिनरी औषधि उत्पादन गर्छन्। ती उद्योगमा कुल ३५ अर्ब रुपैयाँ लगानी भएको छ। नेपाल औषधि उत्पादक संघ (एपोन) को भनाइमा औषधि उद्योगले ५० हजार मानिसलाई रोजगारी दिएको छ। विभिन्न प्रत्यक्षअप्रत्यक्ष कर र कर्मचारीले तिर्ने आयकरले देशको अर्थतन्त्रमा खेल्ने भूमिका महत्त्वपूर्ण छ। औषधिको बजार वार्षिक ७ प्रतिशतले वृद्धि भइरहेको परिप्रेक्ष्यमा आउँदा दिनमा यस क्षेत्रमा लगानी र रोजगारीको अवसर अझै बढ्ने देखिन्छ। कच्चा पदार्थमा आत्मनिर्भरता जनस्वास्थ्यसित जोडिएको औषधि उत्पादनले राष्ट्रिय स्वाधीनता र स्वाभिमानमा खेल्ने भूमिका स्पष्ट छ। सबै औषधि उत्पादनको मात्रात्मक र गुणात्मक दुवै प्रकारको महत्त्व हुन्छ। औषधिमा प्रयोग हुने गुणस्तरको कच्चा पदार्थ उत्पादनमा हाम्रो उपलब्धि नगन्य छ। तयारी फर्मास्युटिकल उत्पादनले कुल खपतको आधा हिस्सा ओगटिसक्दा पनि हामी कतिपय औषधिका लागि पूरै परनिर्भर छौं। यहाँ घरेलु उत्पादन हुन नसकेका त्यस्ता क्षेत्र र समाधानका उपायबारे विवेचना गरिन्छ। औषधि उत्पादनमा प्रयोग हुने कच्चा पदार्थ धेरै किसिमका छन्। सजिलोका लागि तिनलाई चार समूह बनाई छलफल गर्न सकिन्छ। औषधिको सिधा सम्पर्कमा नआउने प्याकेजिङ सामग्री (सेकेन्डरी प्याकेजिङ), औषधिको सिधा सम्पर्कमा आउने भाँडो वा प्याकेजिङ सामग्री (प्राइमरी प्याकेजिङ), औषधीय गुण भएको पदार्थ (एपीआई), र औषधीय गुण नभएको तर औषधिमा मिसाइने पदार्थ (एक्सिपिएन्ट्स)। एपीआईलाई छाडेर अन्य समूहका अधिकांश कच्चा पदार्थको उत्पादन त्यति कठिन छैन, कस्सिएर लाग्ने हो भने एपोनको पहलमा त्यस्ता उद्योग स्थापना सम्भव छ। सेकेन्डरी प्याकेजिङ कार्टुनबट्टा बनाउन प्रयोग हुने सबै खाले पेपरबोर्ड, कार्डबोर्ड, एड्हेसिभ टेप, बट्टा कस्न प्रयोग हुने प्लास्टिक, स्टिल, नाइलन आदिका डोरी बनाउन सक्षम छ। लेबलिङको मसी, मेसिनहरू पनि नेपालमै उत्पादन गर्न सकिन्छ। यस्तो प्रयासको लागि एपोनमात्र हैन खाद्य उद्योग, खेलौना उद्योग, जुत्ता उद्योग, ढुवानी कम्पनी, होटेल, व्यापारीदेखि लिएर बट्टा र फित्ता, टेप वा डोरी प्रयोग गर्ने सबैजसो उद्योग व्यवसायको हातेमालो सम्भव छ। प्राइमरी प्याकेजिङका लागि देशको ठुलै धनराशि बाहिरिइरहेको छ। औषधिका लागि उपयुक्त प्लास्टिक र ग्लासका बोतल नेपालमा उत्पादन नभएको नेपाली पुँजी र उपलब्ध प्रविधिले नभ्याएर हैन, इच्छाशक्तिको अभावले हो। सुईद्वारा दिइने सानो आकारमा आउने (स्मल भोलुम) औषधिको उत्पादन सुरु भएसँगै नेपालमा स्तरीय एम्पुल र भायलको बजार वृद्धि हुन्छ, र बजार अलि ठूलो भएपछि यस्ता कन्टेनर पनि नेपालमा बनाउन सकिन्छ। उत्पादित ट्याब्लेट वा क्याप्सुल नबिग्रियोस् भनी तिनलाई राख्न प्रयोग गरिने प्लास्टिकएलुमिनियमका ब्लिस्टर र स्ट्रिप नेपालमा अहिल्यै बनाउन सकिन्छ। बजारले यस कदमको माग गरिसकेको छ। भित्र औषधि राखिने कडा र नरम क्याप्सुलको उत्पादनका लागि आवश्यक पर्ने वनस्पति र जन्तु यहीं उपलब्ध छन् र प्रशोधन गर्न चाहेमा नेपाल अहिल्यै सक्षम छ। एक्सिपिएन्ट्स मुख्यतः वनस्पति, खनिज र जीवजन्तुबाट प्राप्त हुन्छ। जन्तुबाट एक्सिपिएन्ट्स उत्पादन गर्दा पुर्याउन पर्ने सावधानी धेरै छन्, धार्मिक आस्था र शाकाहारी जीवनशैलीले गर्दा यिनको प्रयोग पनि खुम्चिँदै गएको छ। यसर्थ वनस्पति र खनिज मूलका नेपालमा सजिलै उत्पादन हुन सक्ने एक्सिपिएन्ट्स हुन्। कृत्रिम रूपमा बनाइने सिन्थेटिक एक्सिपिएन्ट्सको उत्पादन तत्काल नथाल्न पनि सकिन्छ। आयुर्वेदिक औषधिको मुख्य स्रोत वनस्पति, चलनचल्तीका खाद्य, मसला, मह, खनिज हुन्। मुख्यतः आयुर्वेदिक, होमियोप्याथी र अन्य परम्परागत औषधि निर्माणकै लागि नेपालबाट बर्सेनि अर्बौं मूल्यका यार्सागुम्बा, चिराइतो, जटामसी, अदुवा, अलैंची, त्रिफलाजस्ता धेरै वनस्पति, जडीबुटी निर्यात हुन्छन्। यस्ता औषधिजन्य वनस्पतिको नेपालमै सदुपयोग गर्न सकिए हामी यी औषधिमा आत्मनिर्भर हुन सक्छौं। एलोपेथिक औषधिको एपीआई उत्पादन गर्न अलि समय लाग्छ नै, तर त्यस्तो सम्भावना नै नभएको भने होइन। हेटौंडामा रहेको इभान्स लाइफ साइन्सेस प्रालिले नेपालमै पाइने लौठसल्लाबाट क्यान्सरको औषधिहरू प्याक्लिट्याक्सेल र डोसिट्याक्सेल निर्माणमा प्रयोग हुने १०डेसिटाइलबेकाटिन३ उत्पादन गरेर विदेश निर्यात गरिरहेको छ। यस्ता सम्भावना धेरै छन्। तयारी औषधिमा चुनौती तयारी औषधिमा मात्रात्मक प्रगतिको तुलनामा नेपालको गुणात्मक प्रगति निकै कम छ। बनोटको हिसाबले अहिले नेपाली उद्योगले अर्धस्वचालितदेखि स्वचालित मेसिनद्वारा ट्याब्लेट, क्याप्सुल, तरल, मलम, सुक्खा सिरप, पाउडर, इन्जेक्सनजस्ता औषधि उत्पादन गरेका छन्। इन्हेलर, इन्ट्राथेकल इन्जेक्सनजस्ता बनोट उत्पादन गर्न सकिएको छैन। पछिल्ला दिनमा उपचारको हिसाबले हाम्रो उत्पादन सामान्य खालका औषधिबाट बिस्तारै उच्च रक्तचाप, मधुमेह, क्यान्सरजस्ता रोगको औषधितर्फ पनि लम्किन थालेको छ। तर अझै प्रतिजैविक औषधिका इन्जेक्सन, क्यान्सरका धेरैजसो औषधि, इम्युनोसप्रेसेन्ट, रेडियोडायग्नोस्टिकको रूपमा प्रयोग हुने बेरियम, आयोडिनयुक्त पदार्थ, खोप, बायोलोजिकल, आरडीएनए प्रविधिका उत्पादन र नयाँ अणुहरूका तयारी औषधि बन्न बाँकी नै छ। हामीले सबै औषधि र खोप बनाउने सामथ्र्य राख्नुपर्छ। तर उत्पादनै चाहिँ आर्थिक रूपमा नाफा हुने देखिएका र जनस्वास्थ्यका लागि अत्यावश्यक परेका औषधि र खोपको मात्र गरिनुपर्छ। कतिपय औषधि छिमेकी र क्षेत्रीय उत्पादक र बजारसित सहकार्य गरेर कुनै नेपालमा उत्पादन गरेर विदेश निकासी गर्ने र कुनै विदेशी उत्पादन नेपाल आयात गर्ने व्यवस्था पनि मिलाउन सकिन्छ। यस्तो व्यवस्थाका लागि देशले विदेशीहरूसित द्विपक्षीय वा क्षेत्रीय समझदारी गरिदिने र उद्योगले सोअनुरूप अघि बढ्ने काम गर्नुपर्छ। निर्यातको लागि देशले सहजीकरण गरिदिन सके नगन्य गन्तव्यमा औषधि निर्यात गरिरहेका हाम्रा उद्योग अहिल्यै केही तयारी औषधि धेरै गन्तव्यमा निर्यात गर्न सफल हुनेछन्। सबै औषधि उत्पादनको मात्रात्मक र गुणात्मक दुवै प्रकारको महत्तव हुन्छ। औषधिमा प्रयोग हुने गुणस्तरको कच्चा पदार्थ उत्पादनमा हाम्रो उपलब्धि नगन्य छ। नेपालको १५औं पञ्चवर्षीय योजना (२०७६२०८१) रणनीतिको पाँचौं बुँदामा नयाँ प्रविधिजन्य स्वास्थ्य सामग्रीहरूको साथै औषधि तथा औषधिजन्य सामग्रीको उत्पादन, आयात, भण्डारण, वितरण तथा प्रयोगको नियमन तथा व्यवस्थापन गर्ने भनिएको छ। यसका लागि कार्यनीतिले देशलाई औषधि उत्पादनमा आत्मनिर्भर बनाउने, औषधिजन्य जडीबुटीको व्यावसायिक खेती र औषधि उद्योगको विकास गर्ने, औषधिको अनुसन्धान गर्ने कुरा समेटेको छ। अहिलेको अभिभारा कागजको योजनालाई व्यवहारमा उतार्नु हो। हाम्रो योजना नीतिले उत्पादकत्व वृद्धि, आयात प्रतिस्थापन र निर्यात प्रवद्र्धनको कुरा उठाइरहँदा देशमा औद्योगिक वातावरण बन्न मुस्किल भइरहेको छ। विदेशी औषधि उद्योगसँगको सहकार्यमा नेपालमा कोरोना खोपको तेस्रो चरणको परीक्षण (क्लिनिकल ट्रायल) र सफल भए नेपालमा खोप उद्योग खोल्ने योजनामा लागेको लागेको एक औषधि उद्योगले परीक्षण स्वीकृति नै पाउन सकेन। केही वर्ष पहिले काठमाडौं एक औषधि उद्योगकी फर्मासिस्ट प्रमुखको भनाइ थियो, अपांग देखेर काममा लगाइदिएको व्यक्तिले जागिरे हुनेबित्तिकै अह्राएको काम गर्न मानेन र भन्यो, मलाई हेप्ने ? म मजदुर नेता हुँ! यस्ता सवालमा देशले भूमिका खेल्नैपर्ने हुन्छ। उसो त कतिपय उद्योगका सञ्चालक औषधिको गुणस्तर, पारदर्शिता र स्वस्थ बजार प्रतिस्पर्धामा भन्दा नाफा कमाउने सजिला उपायमा झुकाव राख्ने पनि छन्। कतिपय व्यक्ति देशलाई आत्मनिर्भर बनाउन देशले निजी क्षेत्रलाई पनि आर्थिक अनुदान दिनुपर्ने पैरवी गर्छन्। नेपालजस्तो आर्थिक अवस्था कमजोर भएको देशले कुनै उद्योगलाई पनि आर्थिक अनुदान दिनु पर्दैन, दिनु हुँदैन। राज्यले कर छुट गरेर, उद्योग व्यापारको वातावरण बनाइदिएर र आयात निर्यातमा सघाउन सक्छ। निजी क्षेत्रले सफलतापूर्वक उत्पादन गरेका औषधि बनाउनतिर लाग्नुको सट्टा सरकारी स्वामित्वका नेपाल औषधि लिमिटेड, सिंहदरबार वैद्यखाना र जडीबुटी उत्पादन तथा प्रशोधन कम्पनी लिमिटेडजस्ता उद्योगलाई निजी क्षेत्रले हात हाल्न नचाहेको क्षेत्रमा नाफाघाटा हिसाब नगरी लगाउन सकिन्छ। यसो गर्दा सरकार र निजी क्षेत्रको मिलेमतोमा सरकारी सम्पत्ति दुरुपयोग हुन पाउँदैन। देशले उत्पादन नगरी नहुने औषधि पनि बन्छ, देश आत्मनिर्भरतातिर अघि पनि बढ्छ।"
अत्यासलाग्दो व्यापार घाटा,"नेपालको अन्तर्राष्ट्रिय व्यापारको अवस्था अत्यन्त दयनीय बन्दैछ। यो नकारात्मक अवस्था प्रतिवर्ष तीव्र गतिमा बढिराखेको छ। विकास निर्माणका लागि आवश्यक वस्तुहरू र उपभोग्य सामग्रीहरूको माग बढ्दै गएको छ। आन्तरिक उत्पादन न्यून छ। यसमा खासै प्रगति हुने स्थिति छैन। उत्पादनहरूको निर्यात बढ्ने सम्भावना देखिँदैन। यसैले देशको आर्थिक अवस्थामा सुधार ल्याउन आयात र निर्यातका लागि विशेष योजना र रणनीतिहरू बनाई कुशल व्यवस्थापनमा जोड दिनुपर्ने अवस्था छ। व्यवस्थापनको उद्देश्य आयातलाई नियन्त्रण गर्ने होइन। आयात र निर्यात दुवै वृद्धि गरी यी दुईका बीच सन्तुलन कायम गर्नु हो। हालसम्म देखिएको व्यापार घाटालाई न्यून बिन्दुमा कायम गर्नुपर्छ। अन्तर्राष्ट्रिय व्यापारबाट देशले आफ्नो आर्थिक अवस्थामा सुधार ल्याउनुपर्छ। आयातको मात्रा भन्दा निर्यातमा वृद्धि गर्न सक्ने गरी व्यवस्थापन गर्नुपर्ने अवस्था छ। राष्ट्रको विकासका नीतिहरू र उद्देश्य अनुरूप वैदेशिक व्यापारमा सुधार हुनु जरुरी छ। अन्तर्राष्ट्रिय व्यापारका लागि पर्याप्त हुने गरी वैदेशिक मुद्राको सञ्चितिमा उल्लेखनीय वृद्धि गर्दै मजबुद अवस्था बनाउने गरी कार्यक्रमहरू तय गरिनुपर्छ। अत्यावश्यक दैनिक आवश्यकताका वस्तु र सेवाहरूको आन्तरिक उत्पादनबाट र आयातबाट निर्वाध रूपमा नागरिकहरूलाई उपलब्ध गराउने व्यवस्था हुनुपर्छ। आयात नीतिको उद्देश्य कुल गार्हस्थ्य उत्पादनलाई वृद्धि गर्ने, आर्थिक क्षमताको प्रवद्र्धन गर्ने र निर्यात प्रवद्र्धन गर्ने गरी योजना र व्यवस्थापन गर्नु हो। यसका लागि यसअघि भएका कामकारबाहीहरूको समीक्षा हुनु जरुरी छ। सबैभन्दा पहिले आन्तरिक उत्पादन वृद्धि गर्ने रणनीति तय हुनु जरुरी हुन्छ। स्थानीय कच्चा पदार्थका आधारमा सञ्चालनमा आउने र आयात प्रतिस्थापन गर्ने प्रकारका उद्योगहरूलाई प्रोत्साहन प्रदान गर्नुपर्छ। उदाहरणका लागि सिमेन्ट उद्योगलाई प्राथमिकतामा राख्दा यसले आयात कम गर्न सक्छ। देशको माग पूरा गरी निकासी गर्न समेत सम्भव भई आर्थिक वृद्धिमा सहयोग पुर्याउँछ। निर्यात प्रवद्र्धन गर्ने प्रकारका उद्योगहरूलाई सरकारी नीतिले सुविधा प्रदान गर्ने र सहजीकरण गर्नुपर्छ। अन्तर्राष्ट्रिय बजारको अध्ययन गरी प्रतिस्पर्धामा आन्तरिक उत्पादनहरू सहजै बजार पाउने गरी उत्पादन बढाउँदै लैजान प्रयास हुनु जरुरी छ। नेपालका वस्तु तथा सेवाहरू निर्यात गर्ने वातावरण तयार पार्न निर्णायक भूमिका प्रदान गर्नुपर्छ। उपयुक्त प्रकारको बृहत् आर्थिक नीतिको तर्जुमा गर्दै प्रभावकारी रूपमा कार्यान्वयनमा जाँदामात्र यस्ता उद्योगहरूले अपेक्षित उपलब्धि दिन सक्छन्। यस्ता नीतिहरूमा उपयुक्त आकारमा मुद्राको विनिमय गर्न सक्ने अवस्था सिर्जना गर्नुपर्छ। मूल्य स्थिरता कायम हुनुपर्छ। उद्योगहरूलाई प्रोत्साहन प्रदान गर्ने प्रकारले मौद्रिक नीति निर्धारण हुनुपर्छ। कर्जा प्रदान प्रक्रियालाई सहजीकरण गर्नुपर्छ। यसै आर्थिक वर्षको चार महिनाको अवधिमा देशको व्यापार घाटा ५६८ अर्ब पुगिसकेको छ। भन्सार विभागबाट प्राप्त जानकारीअनुसार आन्तरिक उत्पादन भएका समान र सेवाहरूको पनि ठूलो मात्रामा आयात हुँदा व्यापार घाटा बढ्दै गएको छ। गत आर्थिक वर्षको अवधिमा भएको व्यापार घाटालाई विश्लेषण गर्दा यस आर्थिक वर्षमा यो ६१ दशमलव ५७ प्रतिशतले बढेको छ। प्रथम चौमासिक अवधिमा सामानको निर्यात गत आर्थिक वर्षमा ४० दशमलव २० अर्ब भएकोमा यस वर्ष ८२ दशमलव १२ अर्ब भई १०४ प्रतिशतले वृद्धि भएको छ। तर निर्यातको मात्रा न्यून भई यसको व्यापार घाटामा परेको प्रभावको अनूभूति गर्न सकिएको छैन। निर्यात वृद्धि भएको कच्चा पाम आयल र भटमासको तेलको निर्यातमा सुधार आएकाले हो। व्यापार घाटा र विदेशी मुद्राको सञ्चितिको अवस्थालाई सन्तुलनमा ल्याउन आयातलाई कम गर्नुपर्ने स्थिति छ। विकास निर्माणका लागि आवश्यक सामग्री र दैनिक उपभोग्य सामग्रीको निर्भरता प्रायः आयातमा मात्र छ। त्यसैले देशमा यो अवस्था देखिएको हो। उत्पादन, आधारशिला र बजार व्यवस्थाले आपूर्तिलाई निश्चित बिन्दुमा राख्न सक्नुपर्छ। नेपालका वस्तु तथा सेवाहरू निर्यात गर्ने वातावरण तयार पार्न निर्णायक भूमिका प्रदान गर्नुपर्छ। सरकारले उत्पादनलाई उल्लेखनीय हिसाबले वृद्धि गर्ने कार्यक्रम तयार पारी कार्यान्वयनमा जानुपर्ने अवस्था छ। देश आर्थिक समृद्धिको दिशामा अघि बढिराखेको दाबी सरकारले गरिरहँदा वैदेशिक मुद्रा आर्जन गर्ने गरी निर्यातको मात्रा वृद्धि गर्न सकिराखेको छैन। देशको निर्यातको अवस्था अत्यन्त सुस्त छ। सरकार र यसका अन्य सम्बन्धित निकायले उपयुक्त लक्ष्य निर्धारण गर्न सकेका छैनन्। निर्यातको लक्ष्य प्राप्त गर्न सरकारका तर्फबाट अनुकूल वातावरणसम्म पनि छैन। नयाँ र उपयुक्त नीति बन्न सकेका छैनन्। सरकारले के कस्ता उपायहरूको अवलम्बन गरेर निर्यातको मात्रा वृद्धि गर्न सक्छ, पर्याप्त गृहकार्य भएको देखिन्न। निर्यात र व्यापार प्रवद्र्धन केन्द्र पनि प्रभावकारी रूपमा अघि बढ्न सकेको छैन। यसले पर्याप्त जनशक्ति र स्रोतसाधन प्राप्त गर्न सकेको छैन। आयातको व्यवस्थापन गर्ने सम्बन्धमा सरकारको भूमिका प्रभावकारी हुन सकेको छैन। कोभिड १९ को संक्रमणबाट विश्व अर्थ व्यवस्थामा पर्न गएको नकारात्मक प्रभावका कारण वैदेशिक व्यापारको प्रवद्र्धन हुन सकेको छैन। प्रतिस्पर्धाको अवस्थामा आएको तीव्रतामा नेपालले आफ्ना वस्तुहरूलाई अन्तर्राष्ट्रिय बजारमा पुर्याई खपत गराउने सामथ्र्यको अभाव छ। आधारशिलाहरूको अपर्याप्तता र कर्मचारीतन्त्रको जटिलताका कारण यस अवस्था सिर्जना भएको अभिव्यक्ति दिएर सरकारले उन्मुक्ति लिन खोजेको प्रतीत हुन्छ। तर राष्ट्रिय अर्थतन्त्रमा नकारात्मक प्रभाव परिरहेको सन्दर्भलाई सहजै गौण आकलन गरिनु हुन्न। अदृश्य आम्दानीमा संकुचन हुँदै आएको छ। सहुलियतपूर्ण ऋण सुविधालाई प्राथमिकतामा राखिएको छैन। थोक बिक्रीका लागि आयातित सामानहरूको मात्रा बढ्दै जानुका कारण पनि यो स्थिति बनेको हो। अत्यावश्यक वस्तुबाहेक उपभोग्य सामानका कारण पनि आयातका लागि दबाब परेको छ। अन्तर्राष्ट्रिय व्यापारबाट विदेशी ऋणको मात्रा घटाउन सक्नुपर्छ। अल्प अवधिका लागि प्राप्त हुने ऋण र असहज सर्तसहितका ऋण रकमहरू स्वीकार गर्ने प्रवृत्तिमा सुधार हुनुपर्छ। सम्बन्धित अधिकारीलाई पर्याप्त स्वविवेक प्रयोग गर्न दिने व्यवस्था गर्नुपर्छ। वैदेशिक सहयोगको राशिलाई प्रभावकारी प्रकारले उपयोग गर्नु जरुरी हुन्छ। उदारीकरणको उपयोग गर्दा प्रविधिको विकासका लागि र कार्य सम्पादनमा दक्षता हासिल गर्ने प्रकारले सुधार उन्मुख हुनुपर्छ। आन्तरिक उत्पादनका लागि हुने खर्चमा मितव्ययिता कायम गरी अन्तर्राष्ट्रिय र आन्तरिक बजारमा समेत सहज खपत हुन सक्ने परिस्थिति निर्माण गर्नु जरुरी छ। यसका लागि गृहकार्य गरी स्वावलम्बनको दिशामा अभिमुख हुनुपर्छ। नेपालले बहुपक्षीय र क्षेत्रीय व्यापार व्यवस्थापनमा क्रियाशीलता दिइराखेको छ। भुटान, बंगलादेश, भारत र नेपाल चार राष्ट्रहरूले आपसी व्यापार प्रवद्र्धन गर्न सहयोग आदानप्रदान गर्ने काम भइराखेको छ। यी राष्ट्रहरू नेपालबाट आयात भएका सामान तथा सेवाहरूलाई आआफ्ना बजारमा सहजीकरण गर्न तत्पर छन्। निर्यात प्रवद्र्धनका लागि सहयोग पुग्ने गरी उद्योगहरूका लागि ठूलाठूला आधारशिलाहरूको निर्माण नेपालले गर्नुपर्ने र यसका लागि सहयोग गर्ने प्रतिबद्धता व्यक्त गरिराखेका छन्। व्यवस्थापनको उद्देश्य आयातलाई नियन्त्रण होइन। आयात र निर्यातबीच सन्तुलन कायम गर्नु हो। हालसम्म आर्थिक कूटनीतिजस्तो महत्त्वपूर्ण पक्षलाई देशले प्राथमिकतामा राखेको छैन। जबसम्म कृषिजन्य उद्योगहरूको विस्तार र विकास हँुदैन नेपालले उल्लेख्य रूपमा निर्यात वृद्धिको अवसर प्राप्त गर्न सक्दैन। कृषि क्षेत्रमै आधारित व्यापार व्यवसायलाई सर्वोपरी प्रथामिकता प्रदान गर्नुपर्ने हुन्छ। त्यसैले कृषि क्षेत्रको आधुनिकीकरण गरी कृषि उत्पादन वृद्धि गर्ने सम्बन्धमा हरसम्भव उपायको अवलम्बन गर्नुपर्छ। कृषि उत्पादनको प्रवद्र्धन गर्ने कार्यलाई उच्च प्राथमिकता प्रदान गर्नेलगायत दिशामा युद्धस्तरमा लाग्नुपर्ने आवश्यकता छ। वैदेशिक व्यापारको वृद्धि गर्न आर्थिक कूटनीतिलाई सर्वाधिक प्राथमिकतामा राख्नुपर्छ। क्षेत्रगत मन्त्रालयहरूलाई यसमा क्रियाशील बनाउनुपर्छ। वैदेशिक नियोगहरूले सहजीकरण गर्दै पहलकदमी लिनु अत्यावश्यक छ। क्षेत्रगत मन्त्रालयहरू र परराष्ट्र मन्त्रालयबीचको प्रभावकारी समन्वयबाट मात्र यसको विकास सम्भव हुन्छ। हालसम्म आर्थिक कूटनीतिजस्तो महत्त्वपूर्ण पक्षलाई देशले प्राथमिकतामा राखेको छैन। परिणामस्वरूप वैदेशिक व्यापारको क्षेत्रबाट देशले उल्लेखनीय फाइदा प्राप्त गर्न सकेको छैन। नीति निर्माताहरू र निर्णय तहमा रहनेहरूको ध्यान शीघ्र जानु अत्यावश्यक छ। यसका लागि देशले अल्पकालीन, मध्यकालीन र दीर्घकालीन मार्ग चित्र तयार पारी प्रभावकारी कार्यान्वयनमा जुट्दा वैदेशिक व्यापारबाट अपेक्षित फाइदा लिन सकिन्छ। वर्तमान समयमा सेवा क्षेत्रको व्यापारसमेतले महत्त्वपूर्ण भूमिका निर्वाह गर्ने स्थिति देखिएको छ। पर्यटन व्यवसायको भविष्य नेपालमा अत्यन्त ज्यादा देखिएको छ। विश्वमै जनसंख्या र आर्थिक क्षेत्रमा अग्रणी स्थानमा सुरक्षित रहन प्रायः सफल भएको चीन र छिमेकी देश भारतबाट नेपालमा आउने पर्यटकहरूको सम्भावना अत्यधिक छ। समुद्री सतहदेखि विश्वको सर्वोच्च शिखर हामीसँगै छ। हिन्दु धर्मावलम्बीहरूका लागि आराध्यदेव भगवान् पशुपतिनाथ नेपालमै रहेकाले यो देशको धार्मिक महत्त्व बढेको छ। सीता माताको माइती जनकपुर नेपालमा रहनुको कारण हिन्दुस्तानको अयोध्यासँग धार्मिक सम्बन्ध स्थापित छ। विश्वभरका बौद्ध धर्मावलम्बीहरूका लागि आकर्षक धार्मिकस्थल भगवान् बुद्धको जन्मस्थल लुम्बिनी नेपालमै रहनु हामी नेपालीहरूको अहोभाग्य हो। एकपटक बुद्ध धर्मावलम्बीहरू लुम्बिनी आउन चाहन्छन्। त्यस क्षेत्रमा विभिन्न देशहरूले लगानीसमेत गरिराखेका छन्। प्राकृतिक मनोरम दृश्यले धनी देशका रूपमा नेपालले विश्वभर आफ्नो पहिचान बनाएको छ। विश्वभरका धार्मिकलगायत पर्यटकहरूका लागि आकर्षक र जीवनमा एकपटक यात्रा गर्नुपर्ने गन्तव्यका रूपमा विकास गर्न सकिने प्रबल सम्भावना नेपालसँग छ। नेपालले पर्यटकहरूलाई नेपालको बसाइ आरामदायी र मनोरञ्जनपूर्ण बनाउन अर्थपूर्ण प्रयास गर्नु जरुरी हुन्छ। यस उद्योगलाई प्रवद्र्धन गर्न सक्दा वैदेशिक मुद्रा सञ्चितिमा सुधार आउने निश्चित छ। संक्रमणपश्चात् यस सेवा प्रदान गर्ने सम्भावनामा वृद्धि भइराखेको छ। यसका लागि निजी क्षेत्रलाई प्रोत्साहन प्रदान गर्ने नीति सरकारको हुनु जरुरी छ। राष्ट्रले पर्यटन व्यवसायका लागि सबै प्रकारले सहजीकरण गर्नुपर्छ। उपभोक्ताहरू र वातावरणीय संरक्षणमा विशेष पहलकदमी गर्नुपर्छ। यसका लागि बृहत् विकासका रणनीतिहरू कार्यान्वयनमा लैजानुपर्ने र आवश्यक आधारशिलाहरूको निर्माणमा सरकार गम्भीरतापूर्वक लाग्नु अत्यावश्यक छ।"
मर्मतको राजनीति,"अंग्रेजी शब्द प्रिपेयरर रिपेयरले व्यक्ति, व्यवस्था र राष्ट्रको जीवनलाई दिशाबोध गर्ने सामथ्र्य राख्छन्। प्रिपेयर शब्दले नेपालीमा तयार वा तम्तयार भन्ने अर्थ दिन्छ। रिपेयर शब्दले मर्मत भन्ने जनाउँछ। प्रिपेयर वा रिपेयर शब्दसँग राजनीतिको के साइनो छ ?। यो जिज्ञासा शान्त पार्न कुन मोडबाट राजनीति सञ्चालन हुँदा व्यवस्थाले राम्रो नतिजा दिन सक्छ ? भन्ने प्रश्न उत्तरित हुनुपर्छ। यस सन्दर्भमा नाम चलेका विद्वान पिटर उर्सं बेन्डरको भनाइ ती दुई शब्दको मर्म मनन् गर्न उचित हुन्छ। गट फिलिङ नामक पुस्तकका लेखक बेन्डरले भनेका छन् तयार गर्नेभन्दा मर्मत गर्ने काम कठिन हुन्छ (रिपेयर इज डिफिकल्ट देन प्रिपेयर)। रिपेयर मोडबाट राजनीति सञ्चालन हँुदा कठिन मार्गबाट अघि बढ्नुपर्ने हुन्छ र राजनीति सधैं टालटुले र समस्यामा जेलिने स्थिति बन्छ। विगतलाई नियाल्दा नेपालको राजनीति पटकपटक प्रिपेयर मोडबाट चल्न सक्ने परिस्थिति बनेको देखिन्छ। तर पनि उक्त मोडमा अडिन नसकेर रिपेयर मोडमा सिफ्ट भएको पाइन्छ। यसबाट राजनीति अस्थिर र अविश्वासिलो बन्ने खतरा बढ्दै गएको छ। त्यसैले प्रश्न तेर्सिन्छ रिपेयरको राजनीति कहिलेसम्म ? नेपाली जनताले २००७ सालमा प्रजातन्त्र प्राप्त गरेका हुन्। त्यसयता सात दशकभन्दा बढी समय राजनीतिमा खर्च भएको छ। यो अवधिमा नेपाल धर्तीमा राजनीतिक प्रणालीका विभिन्न स्वरूपको प्रयोग भएको छ। प्रयोग गरिएका राजनीतिक व्यवस्था फेरिँदै अहिले संंघीय लोकतान्त्रिक गणतन्त्रको स्वरूपमा संस्थागत भएको छ। यो ढाँचामा नेपाली राजनीति आइपुग्दासम्म पनि सरकारको अस्थिरताको नियति भने निरन्तर कायम छ। यही एउटा लक्षण नै काफी छ कि नेपालको राजनीति प्रिपेयर मोडबाट चल्न सकेको छैन। अधिकांश समय रिपेयर मोडबाट गुजे्रको छ। प्रिपेयर मोडमा चल्न राजनीतिका दुई पाटामा सन्तुलन मिल्नुपर्छ। पहिलो राजनीतिक दलले जनताको विश्वास जितेर सरकारको नेतृत्व गर्ने अवसर पाउनुपर्छ। दोस्रो सरकारको नेतृत्व गर्ने नेताले अवसर उपयोग गर्ने चरित्र र क्षमता प्रदर्शन गर्न सक्नुपर्छ। यस आधारमा पछिल्लो ३० वर्षको अवस्थालाई फर्केर हेर्दा जनताले पत्याएर राजनीतिक दलले पटकपटक त्यस्तो अवसर पाएका छन्। यसरी अवसर पाउनेमा २०४८ सालमा नेपाली कांग्रेस दल पर्छ। सो वर्ष सम्पन्न आम निर्वाचनबाट प्रतिनिधिसभामा सुविधाजनक बहुमत प्राप्त गरेर सरकारको नेतृत्व गर्ने अवसर उक्त दललाई प्राप्त भएको हो। गिरिजाप्रसाद कोइरालाले सरकारको नेतृत्व गर्नु भएको थियोे। त्यतिबेला राजनीति र सत्ता सञ्चालन प्रिपेयर मोडबाट चल्ने अपेक्षा गरिएको थियो। सुरुका दिनमा लक्षण देखिएको पनि हो। तर तीन वर्ष बित्दा नबित्दै राजनीति र सत्ता सञ्चालन रिपेयर मोडमा सिफ्ट हुन पुग्यो। र मुलुकले अनेकथरीका समस्या व्यहोर्ने स्थितिको सिलसिला आरम्भ भयो। यसरी अघि बढेको रिपेयर मोडको राजनीतिले चरम अस्थिरताका बीच माओवादी द्वन्द्व बेहोर्दैमा दशक लामो समय व्यतित भयो। बल्लतल्ल २०६२०६३ मा निकास निस्क्यो। राजनीतिक व्यवस्थाले नयाँ स्वरूप ग्रहण गर्यो। त्यसपछि २०६४ मा सम्पन्न संविधानसभाको निर्वाचनबाट राजनीति र सत्ता सञ्चालन प्रिपेयर मोडमा जाने अवसर फेरि प्राप्त गर्यो। यो अवसरलाई सदुपयोग गर्ने मौका नेकपा माओवादीलाई प्राप्त भयो। संविधानसभामा सबैभन्दा ठूलो दलको हैसियत बनाएको नेकपा माओवादीका अध्यक्ष पुष्पकमल दाहाल प्रचण्डले सत्ता सम्हाल्ने अवसर पाउनुभयो। यतिखेर पनि राजनीति प्रिपेयर मोडबाट सञ्चालन हुने आम अपेक्षा थियो। तर उहाँले पनि राजनीति र सत्ता सञ्चालनलाई प्रिपेयर मोडमा स्थिर राख्न सक्नु भएन। करिब नौ महिनामै स्वयं सत्ताबाट बाहिरिनुभयो। त्यसपछि फेरि राजनीति रिपेयर मोडमा फक्र्यो। मुलुकले संविधान निर्माणको प्रसव वेदना व्यहोरिरहेको त्यो समय अत्यन्त कठिन थियो। जेहोस् रिपेयर मोडबाटै राजनीतिले संविधान निर्माणको कार्य सम्पन्न गर्यो। २०७२ असोज ३ गते नयाँ संविधान जारी भयो। प्रिपेयर मोडबाट राजनीति चल्ने आशा फेरि पलायो। नयाँ संविधानबमोजिम २०७४ मा संघ, प्रदेश र स्थानीय तहको निर्वाचन सम्पन्न भयो। संघीय प्रतिनिधिसभामा नेकपा एमाले र नेकपा माओवादी केन्द्रको गठबन्धनलाई झन्डै दुई तिहाइ नजिक बहुमत प्राप्त भयो। गठबन्धनका तर्फबाट नेकपा एमालेका अध्यक्ष केपी शर्मा ओलीले सत्ता सञ्चालनको अवसर पाउनु भयो। प्रदेशतर्फ ६ वटा प्रदेशमा उक्त गठबन्धनले सरकार बनाउने हैसियत प्राप्त गर्यो। बाँकी एक प्रदेशमा पनि केन्द्रमा सत्ता साझेदारी गरेको दलको नेतृत्वमा सरकार बन्यो। यो अवस्थाले अब मुलुकमा प्रिपेयर मोडबाट राजनीति चलेको र सत्ता सञ्चालन भएको देख्न पाउने स्थिति बनेको आकलन गरियो। दुर्भाग्यवश यो स्थिति पनि टिक्न सकेन र फेरि रिपेयर मोडबाटै देशको राजनीति यद्यपि गुज्रिरहेको छ। उल्लेखित घटनाक्रमले के प्रमाणित गर्छ भने जनताले राजनीतिक दल विशेषलाई ठुलो दल बन्ने र सरकार सञ्चालन गर्न पाउने हैसियत पटकपटक प्रदान गरेका छन्। तर सत्ता चलाउन पुग्ने नेतृत्वले राजनीति र सत्ता सञ्चालनमा सन्तुलन मिलाउन सकेका छैनन्। व्यवस्था बदल्न सक्ने तर व्यवस्थापन गर्न नसक्ने कमजोरी नेपालको राजनीतिमा पुनरावृत्ति हुँदै आएको छ। अहिलेका शीर्ष तहका नेताहरूले पछिल्लो ३० वर्षदेखि राजनीतिमा रजगज गर्दै आउनु भएको छ। निर्वाचनका दौरान उहाँहरूले जारी गर्नु भएका प्रतिबद्धता र उहाँहरूका बोलीलाई जनताले विश्वास गर्दै निर्वाचनका माध्यमबाट सत्ता सञ्चालनको अवसर दिँदै आएका पनि छन्। तर पनि कार्यप्रगति सन्तोषजनक हुन सकेको छैन। राजनीतक स्थिरता टिकाउ हुन सकेको छैन। राज्य संयन्त्रका अवयवहरू पनि प्रभावकारी हुन सकेका छैनन्। एक प्रकारले काम चलाउ अवस्थाबाट मुलुक गुज्रिरहेको छ। संघीय ढाँचालाई सुदृढ रूपमा संस्थागत गर्न सरकारले चौबिसैघण्टा काम गर्नुपर्ने आवश्यकता छ। विभिन्न विषयमा तत्काल कानुन निर्माण गर्न जरुरी छ। तीन तहको सरकारको लय र ताल मिलाउने परिस्थिति निर्माणका लागि धेरै काम गर्न आवश्यक छ। यति धेरै काम हुँदाहुँदै पनि जगजाहेर छ राजनीति सत्ताको किचलोमै फनफनी घुमेको छ। हुन त नेताहरूले आफ्ना अप्ठ्यारा बताउने गर्नुहुन्छ तर सामाजिक चेतना उच्च भएको जमानामा राजनीतिक दलका नेताले आफ्ना अप्ठ्यारा बताएर कमजोर क्षमताको ढाकछोप गर्नु आत्मरति मात्र हो। सबैले बुझेको कुरा हो राजनीति समग्र नीतिहरूको मूल नीति हो। राजनीति ठिक भए राज्यको समग्र शासन व्यवस्था ठिक हुन्छ। तर पनि राजनीति डेलिसियसली मेस्सी छ। देख्दा सजिलो तर बेहोर्दा झन्झटिलो। कसेर नबाटेको डोरी त्यसै भुइँमा राख्दा जसरी गुजुल्टिन्छ राजनीति पनि जतन नगर्ने हो भने त्यसरी नै गुजुल्टिन्छ। राजनीति शास्त्रको यही जटिलतालाई प्रष्ट पार्दै प्रसिद्ध वैज्ञानिक अल्बर्ट आइस्टाइनले भनेका छन्पोलिटिक्स इज मचमोर डिफिकल्ट देन फिजिक्स। नेपालको राजनीति संघीय लोकतान्त्रिक गणतन्त्रको स्वरूपमा सञ्चालन भइरहेको छ। राजनीतिलाई जीवन्त बनाउने काम राजनीतिक दलहरूको हो। दलका नेता राजनीतिका खेलाडी हुन्। राजनीतिको चित्र सुन्दर र चरित्र सम्मानित हुने आम अपेक्षा सधैं जीवित हुन्छ। राजनीतिका माध्यमबाट शासन प्रणाली पारदर्शी र प्रभावकारी हुने विश्वास सधैं कायम रहन्छ। यिनै अपेक्षा र विश्वासका बीच २०७४ को आमनिर्वाचन सम्पन्न भएको थियो। संघीय ढाँचामा तीन तहका सरकारको गठन भएको थियो। निर्वाचित नेतृत्वको कार्यकालको अन्तिम वर्ष चलिरहेको छ। वास्तवमा रिपेयर मोडको राजनीतिले पूर्वानुमान गर्नै नसकिने परिस्थिति बन्दो रहेछ। यस्तो परिस्थितिले अनेक दाउपेच खेल्ने ठाउँ दिँदो रहेछ। अहिले न्यायपालिका र व्यवस्थापिकामा जेजस्ता दृश्यहरू देखिएका छन् ती लाजलाग्ने खालका छन्। भविष्यतर्फ फर्केर हेर्दा भने राजनीतिलाई प्रिपेयर मोडबाट सञ्चालन गर्ने अवसर फेरि सामुन्नेमा आउँदै गरेको देखिन्छ। आउने वर्ष २०७९ सालमा तीनै तहको निर्वाचन सम्पन्न हुनेछ। नयाँ नेतृत्व सरकार सञ्चालनमा सरिक हुनेछ। यसरी सामुन्नेमा आइरहेको सुन्दर अवसरलाई नेपाल र नेपालीको उज्ज्वल भविष्य निर्माणको कोसेढुंगा सावित गर्न चुक्नु हुँदैन। अर्थात् अबको निर्वाचनले प्रिपेयर मोडबाट राजनीति र सत्ता चलाउन सक्ने परिस्थिति बनाउनुपर्छ। अन्यथा विकास र समृद्धिको विश्व दौडमा नेपाल धेरै पछि पर्नेछ। पुर्खाले बनाएको परिचय र प्रतिष्ठा पनि ओझेल पर्नेछ। यस सन्दर्भमा दलहरूले काल्पनिक योजनाका भाषण गरेरमात्र सुशासन र विकास हुन सक्दो रहेनछ भन्ने सत्यलाई स्वीकार्नुपर्छ। यसका लागि राजनीतिक दलहरू स्वयंले गहिरो आत्मसमीक्षा गरेर सक्षम र सदाचारी नेतालाई आगामी निर्वाचनमा उम्मेदवार बनाउनुपर्छ। जनतामा पनि दलका झन्डा र चुनाव चिह्नको पछि लागेर दिएको मतले मात्र असल र सक्षम नेता पाइँदो रहेनछ, उम्मेदवारको चरित्र र क्षमता पनि हेर्नै पर्ने रहेछ भन्ने चेत खुल्न जरुरी छ। निर्वाचनको मैदानमा उत्रेका उम्मेदवारहरूमध्ये सक्षम, सदाचारी र समर्पित पात्रलाई मत दिएर विजय गराउनु पर्छ। समस्याकै गर्भमा समाधानको बिउ हुन्छ भनिन्छ। आशा गरौं आगामी तीनै तहको निर्वाचनमा नेपालका राजनीतिक दलहरू नै समाधानका द्योतक बन्ने छन्। सम्भावनाका संवाहक बन्नेछन्। उनीहरू निर्वाचनमा योग्य उम्मेदवार चयनमा इमान्दार हुनेछन्। जनताले पनि सन्ततिको भविष्यसमेत हेरेर सक्षम, सदाचारी र समर्पित पात्रलाई गोप्य मतदानका माध्यमबाट रोज्नेछन्। निर्वाचित हुने पात्रले राजनीति र सत्तालाई बुद्धिमानीपूर्वक प्रिपेयर मोडबाट चलाउने सामथ्र्य देखाउने छन्। मुलुक नयाँ उत्साहका साथ अघि बढ्नेछ। सुशासन, विकास र समृद्धिका सपना साकार हुँदै जानेछ। अधिकारी नेपाल सरकारका पूर्वसहसचिव हुन्।"
साफ यु१८ महिला च्याम्पियनसिप : नेपालबाट कोको खेलाडी समावेश ?,"काठमाडौं : दक्षिण एसियाली फुटबल महासंघ (साफ) यू१८ महिला च्याम्पियनसिपमा सहभागी हुन नेपाली टोली भारत प्रस्थान गरेको छ। भारतको जमसेदपुरमा आगामी चैत १ देखि ११ गतेसम्म सञ्चालन हुने उक्त च्याम्पियनसिपमा आयोजक भारतसहित नेपाल र बंगलादेश सहभागी छन्। डबल राउन्ड रोबिनका आधारमा सञ्चालन हुने च्याम्पियनसिपको उद्घाटन खेलमा चैत १ गते नेपाल र भारतले प्रतिस्पर्धा गर्ने छन्। यसैगरी नेपालले दोस्रो खेल बंगलादेशसँग चैत ४ गते खेल्नेछ। नेपालले चैत ७ गते फेरि भारत र चैत ९ गते बंगलादेशसँग खेल्नेछ। शीर्ष स्थान हासिल गर्ने टोलीले प्रतियोगिताको उपाधि जित्नेछ। मुख्य प्रशिक्षक दर्शनभक्त राजलवटले २३ सदस्यीय नेपाली टोली घोषणा गरेका छन्। उनले ३० सदस्यीय प्रारम्भिक टोलीबाट सात खेलाडी कटौती गर्दै टोली घोषणा गरेका हुन्। प्रिती राईको कप्तानीमा रहेको नेपाली टोलीमा सावित्री किशन, लीला जोशी, पूजा थापा, सविना चौधरी, मञ्जुकुमारी खड्का, प्रतीक्षा चौधरी, कुमारी तामाङ, प्रिया बस्नेत, दिब्या मगर, दीपा शाही र हिमा रावत छन्। प्रितिले सिनियर टोलीको अनुभव पनि संगालिसकेकी छन्। यसैगरी अन्य खेलाडीमा सरस्वती हमाल, सुनकला राई, अञ्जली मछामसी, सराह वज्राचार्य, जेनिफर राना, सरिष्मा थापा, सदीपा भोलान, कुसुम खतिवडा, अमिशा कार्की, मनमाया दमाई र गरिमा राई छन्।"
ललितपुरको विजयी सुरुवात,"हेटौंडा : प्रथम प्रदेश खेलकुद प्रतियोगिताअन्तर्गत पुरुष फुटबलमा ललितपुरले विजयी सुरुवात गरेको छ। आइतबार हेटौंडाको क्याम्पा डाँडा रंगशालामा चितवनलाई १० गोलले हराउँदै ललितपुरले विजयी सुरुवात गरेको हो। प्रदेश खेलकुद विकास परिषद् बागमती प्रदेशको आयोजना सुरु प्रतियोगिताको पहिलो हाफ गोलरहित बराबरीमा सकिएको थियो। खेलको दोस्रो हाफको ६८औं मिनेटमा ललितपुरका वसन्त तामाङले गरेको गोल नै निर्णायक बन्न पुग्यो। सोमबार पहिलो खेल रामेछाप र सिन्धुपाल्चोक र दोस्रो खेल मकवानपुर र नुवाकोटबीच हुने संयोजक कल्पना शर्माले जानकारी दिइन्। मकवानपुरमा चैत ५ गतेबाट तेक्वान्दो प्रतियोगिता सुरु हुनेछ। चितवनमा सोमबारबाट भलिबल र क्रिकेट सुरु हुनेछ। काठमाडौंमा चैत ६ गतेदेखि एथलेटिक्स, काभ्रेमा चैत ७ गतेदेखि महिला फुटबल, ९ गतेदेखि बक्सिङ र सिन्धुपाल्चोकमा चैत ७ गतेबाट करातेको प्रतियोगिता हुनेछ। प्रतियोगिताको समापन चैत १२ गते काभ्रेको धुलिखेलमा हुनेछ।"
