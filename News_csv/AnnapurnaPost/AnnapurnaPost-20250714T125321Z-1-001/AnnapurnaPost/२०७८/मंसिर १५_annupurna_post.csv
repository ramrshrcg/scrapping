शीर्षक,विवरण
उपभोक्ताले किनेनन् छुटको चामल,"विराटनगर : चाडबाडलाई लक्षित गर्दै सरकारले छुट मूल्यमा बिक्री वितरण गर्न राखिएको चामल उपभोक्ताले किनेका छैनन्। खाद्य व्यवस्था तथा व्यापार कम्पनीको प्रादेशिक कार्यालय विराटनगरले चाडवाडलाई लक्षित गरेर छुट दरमा बिक्री गर्न राखेको चामल उपभोत्ताले नकिनेका पाइएको हो। सो कार्यालयका प्रादेशिक प्रमुख महेन्द्र सिटौलाले विभिन्न प्रजातिका ८ हजार ३३ क्विन्टल ७४ किलो चामल हाल छुट दरमा बिक्री गर्न राखिए पनि बिक्री नभएको जानकारी दिए। सोना मन्सुरी ४ हजार ८ सय ८४ क्विन्टल, स्ट्रिम जिरा ७ सय १३ क्विन्टल र बास्मती २५ सय ३६ क्विन्टल ७४ किलो चामल अहिले पनि गोदाममा रहेको उनले बताए। दुर्गम जिल्लामा खाद्यान्न नपुगेर हाहाकार भइरहे पनि तराईका जिल्लामा उपभोक्ताहरू खाद्य व्यवस्था तथा व्यापार कम्पनीको गोदाममा चाडपर्वका बेला पनि छुटमा चामल किन्ने नजाने गरेको भेटिएको छ। प्रदेश १ मा विराटनगर र विर्तामोडमा चाडपर्वको बेलामा छुटमा चामल बिक्री गर्नर् व्यवस्था मिलाइएको थियो। असोज १ देखि चाडपर्वलाई लक्षित गरी खाद्यान्न छुटसहित बिक्री खुला गरिएको थियो। चाडपर्वका समयमा राज्यको तर्फबाट दिएको छुटको चामल किन्न उपभोक्ता नआएता पनि कारागारले नियमित रुपमा किन्ने गरेको प्रमुख सिटौलाले जानकारी दिए। खुला सीमाको फाइदा उठाउँदै उपभोक्ता ठग्न पल्केका खाद्यान्न व्यापारीको सञ्जाल र घर छेउबाटै अलि बढी मूल्यमा नै भए पनि किन्न बानी परेका उपभोक्ताहरूका कारण मिसावट नभएको खाद्य व्यवस्था कम्पनीको चामल खरिद गर्न उपभोक्ता नपुगेपछि चामल त्यसै थन्किएको बताइएको छ। कम्पनीले सोना मन्सुरी चामल प्रतिकिलो रु ५०, स्ट्रिम जिरा रु ६५ र बास्मती चामल प्रतिकिलो एकसय १० तोकिएकोमा चाडपर्वको बेलामा प्रति किलो रु ५ का दरले छुटको व्यवस्था गरेको छ। कालो मास दाल रु एक सय ७०, रहर रु एक सय ७५ प्रतिकिलो दर निर्धारण गरेको थियो। कम्पनी दालमा समेत प्रतिकिलो रु ५ का दरले छुटको व्यवस्था गरिएको छ। कम्पनीले गत वर्ष बास्मती २७ सय ३८ क्युन्टल ५० किलो, सोना २२ हजार २ सय ३४ क्विन्टल र रञ्जीत २५ क्विन्टल किसानमा धान किनेर चामल बनाएको बताइएको छ।"
यात्रा प्रतिबन्धले मात्र ओमिक्रोन रोकिँदैन : विश्व स्वास्थ्य संगठन,"जेनेभा: अफ्रिकामा देखिएको भनिएको कोरोना भाइरसको ओमिक्रोन नामक भेरियन्टको नियन्त्रणका लागि यात्रा प्रतिबन्ध मात्र समाधान नभएको विश्व स्वास्थ्य संगठनले जनाएको छ। कोरोनाभाइरसको ओमिक्रोन भेरियन्टले विश्वभरि नै सङ्क्रमणको उच्च जोखिम बढाउने भन्दै चेतावनी यसअघि पनि विश्व स्वास्थ्य संगठनले दिँदै आएको छ। तर यो भेरियन्ट अफ्रिकामा देखिएको भनेपछि सो भाइरसको नियन्त्रणका लागि विश्वका कतिपय देशहरुले अफ्रिकी देशहरुसँगको यात्रामा प्रतिबन्ध लगाएका छन्। विश्व स्वास्थ्य संगठनले यो भेरियन्टले विश्वका केही क्षेत्रमा नराम्रो प्रकारले असर गर्न सक्ने र गम्भीर परिणामहरू निम्त्याउन सक्ने भन्दै यसबाट बच्नका लागि जन स्वास्थ्यका मापदण्डहरु अपनाउन बताउँदै आएको छ। विश्व स्वास्थ्य संगठनका निर्देशक टेड्रोस आधनाम गेब्राएससले यो नयाँ प्रजातिबाट बच्नका लागि पनि विश्वका देशहरुलाई स्वास्थ्यका मापदण्डहरु अपनाउन आग्रह गरे। उनले गरिब देशहरूमा खोपको व्यवस्था गर्न, सबै नागरिकमा खोप सर्वसुलभ बनाउन पनि माग गरे। यो नयाँ भेरियन्ट यसै महिनाको सुरुमा दक्षिण अफ्रिकामा पत्ता लागेको थियो। प्रारम्भिक प्रमाणहरूले यसको संक्रमण जोखिम धेरै रहेको देखाएका थिए। उक्त भेरियन्ट पत्ता लागेको बारेमा तत्कालै सार्वजनिक गरिएको भनेर विश्व स्वास्थ्य संगठनका निर्देशक गेब्रिएससले दक्षिण अफ्रिकाको प्रशंसा पनि गरेका थिए। उनको भनाइ थियो कि नयाँ भेरियन्ट पत्ता लागेको कुरा समयमै दक्षिण अफ्रिकाले खबर गर्यो, समयमै भन्यो, तर उसलाई सहयोग गर्ने, धन्यवाद दिने काम गर्नुको सट्टा उसैलाई दण्डित गरेर यात्रा प्रतिबन्ध लगाइएको छ, यो राम्रो भएन।"
"साउदीमा पनि फेला पर्यो ओमिक्रोन, नेपाली कामदारहरुलाई पार्ला प्रभाव?",काठमाडौं: कोरोना भाइरसको नयाँ भेरियन्ट ओमिक्रोन खाडी मुलुकमा पनि देखिन थालेको छ। साउदी अरबले यसको पुष्टि गरेको छ। त्यहाँको सरकारी न्युज एजेन्सीले यसको पुष्टि गर्दै देशमा पहिलो ओमिक्रोन संक्रमित फेला परेको जनाएको छ। त्यहाँका अधिकारीहरुका अनुसार संक्रमितको कन्ट्याक्ट ट्रेसिङमा परेका सबै जनालाई क्वारेन्टीमा राखिएको छ। रोजगारको सिलसिलामा त्यहाँ पुगेका नेपालीहरु पनि यसबाट प्रभावित हुने भएका छन्। अफ्रिकाबाट सुरु भएको कोरोनाको नयाँ भेरियन्ट १४ भन्दा धेरै देशमा पुगेको बताइएको छ। विश्व स्वास्थय संगठनले यो ओमिक्रोन भेरियन्ट खतरनाक रहेको भन्दै सचेत रहन सबै देशलाई अपील गरेको छ। यसैक्रममा विभिन्न देशहरुले बाह्य उडाहरु धमाधम रद्द गर्न थालेका छन् भने विदेशी यात्रुहरुलाई आवगमनमा रोक लगाइरहेका छन्।
राष्ट्रपतिद्वारा छ वटा अध्यादेश जारी,"काठमाडौं: राष्ट्रपति विद्यादेवी भण्डारीले विभिन्न छ वटा अध्यादेश जारी गरेका छन्। नेपालको संविधानको धारा ११४ अनुसार मन्त्रिपरिषद्को सिफारिसमा उनले यौन हिंसाविरुद्धका केही ऐनलाई संशोधन गर्ने अध्यादेश२०७८, फौजदारी कसुर तथा फौजदारी कार्यविधिसम्बन्धी केही ऐनलाई संशोधन गर्ने अध्यादेश२०७८, नेपाल प्रहरी र प्रदेश प्रहरी (कार्य सञ्चालन, सुपरीवेक्षण र समन्वय) (पहिलो संशोधन) अध्यादेशऔ२०७८, तेजाब तथा अन्य घातक रासायनिक पदार्थ (नियमन) अध्यादेश२०७८, सामाजिक सुरक्षा (पहिलो संशोधन) अध्यादेश२०७८ र रेल्वे अध्यादेश२०७८ जारी गरेका हुन्।"
"एचआइभी संक्रमित पनि बेलायती सेनामा भर्ना हुन पाउने, इजरायली सहर संसारकै महँगो सूचीमा","लण्डनः संयुक्त अधिराज्य बेलायतले एचआईभी संक्रमण देखिएकालाई पनि आफ्नो सशस्त्र सैन्य बलमा भर्ना हुन अनुमति दिने भएको छ। एकपटक एचआइभी संक्रमण देखिएका र लामो समयसम्म शरीरमा सो भाइरस नरहेका संक्रमितलाई सैन्य बलमा भर्ना हुन अनुमति दिने भएको हो। बेलायतको रक्षा मन्त्रालयले बुधबार सो घोषणा गरेको हो। एकपटक एचआइभी संक्रमण भएका र सो संक्रमणबाट निको भएकाहरुलाई सन् २०२२ को सुरुवातदेखि नै बेलायती सेनामा भर्ना हुन अनुमति दिइने मन्त्रालयले बताएको छ। बेलायती सशस्त्र बलमा भएका एचआइभी संक्रमितलाई यसअघि मन्त्रालयले पूर्णरुपमा योग्यको सूचीमा नराख्ने बताएको थियो। औषधि उपचारले क्रान्ति मच्चाइरहेको यस दुनियामा एचआइभी संक्रमितको पनि उपचार सम्भव भएकाले अब हामीले एकपटक संक्रमण देखिएका योग्य व्यक्तिहरुलाई सशस्त्र सैन्य बलमा भर्ना अनुमति दिने निर्णय गरेका हौ, सहायक रक्षामन्त्री लियो डोचेत्रीले भनेका छन्। अमेरिकाले चीनलाई मुख्य प्रतिद्वन्द्वको रुपमा लिने वासिङटनः अमेरिकी सेनाले चीनलाई मुख्य प्रतिद्वन्द्वीको रुपमा लिने बताएको छ। अमेरिकी रक्षा विभाग पेन्टागन कार्यालयको रिपोर्टले अमेरिकाले चीनलाई मुख्य प्रतिद्वन्द्वीको रुपमा लिने बताएको हो। अमेरिकी रक्षा विभागले हालै सूचना जारी गर्दै सैन्य क्षेत्रमा चीन अमेरिकाको मुख्य प्रतिद्वन्द्वी भएको बताएको हो। चीन, रुस, अष्ट्रेलिया लगायत क्षेत्रमा सुविधा सम्पन्न सैन्य सेवा विस्तार गर्ने विभागले जनाएको छ। यस वर्षको सुरुवातमा अमेरिकी राष्ट्रपति जो बाइडेन प्रशासनद्वारा सार्वजनिक एक समिक्षामा चीन र अमेरिकाको सैन्य क्षेत्रलाई बर्गीकरण गरिने र चीनको सेनालाई आफ्नो प्रतिद्वन्द्वीको रुपमा राख्ने योजना रहेको विभागले उल्लेख गरेको छ। चीनमा ६ सयभन्दा बढी ताइवानी पक्राउ ताइपेईः करिब ६ सयभन्दा बढी ताइवानी नागरिक चीनमा पक्राउ परेका छन्। अपराधिको आरोपमा पछिल्लो एक वर्षमा चीनमा रहेका ६ सयभन्दा बढी ताइवानी नागरिकहरु पक्राउ परेका हुन्। मानव अधिकारकर्मीहरुको समूहले सो तथ्य फेला पारेको छ। चीनले ताइवानको सार्वभौमसत्ता कमजोर बनाउने हतियारको रुपमा प्रयोग गर्न ताइवानी नागरिक पक्राउ गरेको पाइएको सेफगार्ड डिफेन्डर्सले बताएको छ। सन् २०१६ देखि २०१९ सम्म मात्र ६ सयभन्दा बढी ताइवानी नागरिक पक्राउ गरेको डिफेन्डर्सले जनाएको छ। ताइवानले आफूलाई स्वशासित स्वतन्त्र राज्य दाबी गर्दै आएको छ भने चीनले ताइवान आफ्नो क्षेत्र भएको दाबी गर्दै आएको छ। दिल्लीमा ६ वर्षयताकै खराब वायु प्रदुषण नयाँ दिल्लीः भारतको राजधानी नयाँ दिल्लीमा गत महिना देखा परेको वायु प्रदुषण ६ वर्षयताकै खराब भएको पुष्टि भएको छ। भारतको सरकारी तथ्यांकले नोभेम्बर महिनामा दिल्ली ६ वर्षयताकै प्रदुषित बनेको पुष्टि गरेको हो। नोभेम्बर महिनामा दिल्लीको वायु प्रदुषणले खराब अवस्था पार गरेर गम्भीर अवस्थामा पुगेको थियो। करिब ११ दिनसम्म रेकर्ड गरिएको सो प्रदुषण सन् २०१६ नोभेम्बर यताकै खराब भएको हालै जारी सरकारी तथ्यांकले देखाएको हो। तथ्यांकले दिल्लीको वायु नोभेम्बर महिनाभर खराब रहेको समेत देखाएको छ। २०१६ नोभेम्बरमा त्यहाँ १० दिनसम्म दिल्ली सहर खराब वायु प्रदुषणले घेरको थियो। गत नोभेम्बरमा भारतका विभिन्न शहरमा वायु प्रदुषणले सीमा नाघेको थियो। जसका कारण दिल्लीलगायत मुख्य शहरमा प्रान्तीय सरकारले हप्ता दिनसम्म शैक्षिक संस्था, उद्योग कलकारखाना, निर्माण कार्य बन्द गर्न निर्देशन दिएको थियो भने सरकारी तथा निजी कार्यालयका कर्मचारीलाई घरबाटै काम गर्न निर्देशन दिएको थियो। इजरायली सहर संसारकै महँगो सूचीमा जेरुसेलमः इजरायली सहर तेलअभिभ संसारकै महँगो सहरमा सूचीकृत भएको छ। बुधबार प्रकाशित नयाँ सर्वेक्षणले तेलअभिभलाई संसारकै महँगो सहरमा सूचीकृत गरेको हो। दी इकोनोमिस्ट इन्टेलिजेन्स युनिटद्वारा जारी सो सर्वेक्षणअनुसार संसारको दोस्रो र तेस्रो महँगो सहर पेरिस र सिंगापुर रहेको छ भने चौथो र पाँचौंमा ज्युरिच र हङकङ रहेका छन्। न्युयोर्क संसारको छैठौ महँगो सहरमा परेको छ भने जेनेभा, कोपनहेगन, लस एन्जलस र ओसाका त्यसपछिका सबैभन्दा महँगा सहरमा रहेका छन्। गत वर्ष संसारको महँगो शहरमा पाँचौं स्थानमा परेको तेलअभिभ यसवर्ष बढ्दो मूल्य वृद्धिका कारण संसारकै महँगो सहरमा परेको सर्वेक्षणमा उल्लेख छ। मूल्य वृद्ध, बसाई आदिको आधारमा सो सर्वेक्षण तयार गरिएको थियो। म्यानमारकी सुकीमाथि भ्रष्टाचारको नयाँ आरोप यान्गोनः म्यानमारकी अपदस्थ नेतृ आङ सान सुकीमाथि भ्रष्टाचारको नयाँ आरोप लागेको छ। यसअघि नै १० वटा अपराधको आरोप लागेकी सुकीमाथि मंगलबार साँझ नयाँ आरोप लागेको हो। म्यानमार अदालतले मंगलबार बिहानका लागि तय भएको सुकीको फैसला रद्द गर्ने निर्णय गरेको थियो। अदालतले सो निर्णय रद्द गरेपश्चात उनीमाथि नयाँ आरोप लागेको स्थानिय मिडियामा खबर छ। मिडियामा बुधबार प्रकाशित समाचारअनुसार सुकीले आफ्नो पदको दुरुपयोग गर्दै भ्रष्टाचारविरुद्धको कानुन उल्लंघन गरेको भन्दै नयाँ आरोप लागेको छ। सुकीमाथि लागेका सबै आरोप पुष्टि भएमा उनीमाथि १ सय वर्षभन्दा बढी जेल सजाय हुनसक्ने समेत स्थानीय मिडियामा उल्लेख छ। तालिवानले सयौं पूर्व अफगान सुरक्षाकर्मी मारेको खुलासा काबुलः अफगानिस्तानको तालिवानले सयौं पूर्व अफगान सुरक्षाकर्मी मारेको र बेपत्ता बनाएको खुलासा भएको छ। मानवअधिकारकर्मी निकायले सार्वजनिक गरेको नयाँ रिपोर्टले सो खुलासा गरेको हो। मानव अधिकारकर्मीका अनुसार अफगानिस्तानमा तालिवान नेतृत्वको सरकार आएपछि सयौं पूर्व अफगान सैनिक र सुरक्षाकर्मीहरु बेपत्ता परेका छन्। तीमध्ये कैयौं मारिएका छन्। तालिवान नेतृत्वको सरकारले पूर्व लडाकुहरुलाई लक्षित गरी विभिन्न हमला गर्ने गरेको सो रिपोर्टमा उल्लेख छ। तालिवान नेतृत्वको सरकारले पूर्व अफगान सैनिक र सुरक्षाकर्मीहरुलाई सुरक्षा नदिएको आरोप अधिकारकर्मीहरुले लगाएका छन्। सो सम्बन्धमा तालिवानका प्रवक्ताले तत्काल मुख नखोलेको बताइएको छ। ग्रिसमा कोभिडविरुद्धको खोप नलगाउनेलाई जरिवाना एथेन्सः दक्षिणपूर्वी युरोपेली मुलुक ग्रिसले कोभिडविरुद्धको खोप नलगाउने व्यक्तिलाई जरिवाना लगाउने भएको छ। कोभिडविरुद्धको खोप लगाउने ६० वर्ष उमेरभन्दा माथिका मानिसलाई ग्रिसले जरिवाना लगाउने भएको हो। कोभिड खोप अनिवार्य कार्यक्रमअन्तर्गत ग्रिस सरकारले सो निर्णय गरेको बताइएको छ। ६० वर्ष उमेरभन्दा माथिका व्यक्तिले सो खोप अस्वीकार गरेमा जरिवाना स्वरुप सरकारसमक्ष १ सय युरो तिर्नुपर्ने छ। सो नियम सन् २०२२ को मध्य जनवरीदेखि लागू हुने बताइएको छ। ग्रिसका प्रधानमन्त्री क्रियोस मिस्कोटेकीजले सो निर्देशन दिएको बताइएको छ। जरिवाना तिरेको रकम त्यहाँको स्वास्थ्य मन्त्रालयमा पठाइने बताइएको छ। करिब १ करोड १० लाख जनसंख्या भएको ग्रिसमा करिब ६३ प्रतिशत मानिसले कोभिडविरुद्ध पूर्ण खोप लगाइसकेका छन्। तर ६० वर्ष उमेरभन्दा माथिका करिब ५ लाख २० मानिसले अझै सो खोप नपाएको त्यहाँको तथ्यांकले देखाएको छ। सो उमेर समूहका मानिसलाई आगामी जनवरी १६ देखि खोप लगाउने सरकारले निर्णय गरेको छ। नाइजेरियामा डुङ्गा पल्टिदा कम्तीमा २० को मृत्यु आबुजाः उत्तरी नाइजेरियाको कानो राज्यमा क्षमताभन्दा बढी यात्रु बोकेको डुङ्गा पल्टिदा कम्तीमा २० को मृत्यु भएको छ। ५० भन्दा बढी यात्रु सवार डुङ्गा पल्टिदाँ २० मानिसको मृत्यु भएको हो। दुर्घटनामा परी सात जनाको उद्धार गरिएको छ भने अन्य मानिस बेपत्ता भएको अधिकारीहरुले अन्तर्राष्ट्रिय सञ्चारमाध्यमसँग बताएका छन्। बडाउ गाउँका यात्रु बाकेर बग्वाई शहर जान हिँडेको सो डुङगा मंगलबार राति दुर्घटना भएको बताइएको छ। ती यात्रु इस्लाम धर्मावलम्बीहरुको समारोहमा सहभागी हुन सो सहरतर्फ हिँडेको बताइएको छ। दुर्घटनाको कारण भने हालसम्म नखुलेको बताइको छ। नाइजेरियामा मर्मत नगरिएका पुराना डुङ्गा चलाउँदा दुर्घटना हुने गरेको पाइन्छ। यसअघि मे महिनामा केब्बी राज्यमा डुङ्गा दुर्घटना हुँदा १ सयभन्दा बढी मानिसको मृत्यु भएको थियो। संयोजनः अस्मिता खड्का"
लुम्बिनीमा त्रियान सम्मेलन,"लुम्बिनी : लुम्बिनी बौद्ध विश्वविद्यालयको आयोजनामा लुम्बिनीमा प्रथम त्रियान प्रज्ञा सम्मेलन सुरु भएको छ। विश्वविद्यालयले बौद्ध संस्कृति र समृद्धि तथा बौद्ध शिक्षण पद्धतिमा केन्द्रित रहेर त्रियान सम्मेलन आयोजना गरेको हो। सम्मेलनमा नेपालका बौद्ध विद्धान तथा अनुसन्धानकर्ताको सहभागिता रहेको छ। सम्मेलनको पहिलो दिन बौद्ध संस्कृति र समृद्धिको विषयमा कार्यपत्र प्रस्तुत भएका छन्। थेरबाद बौद्ध संस्कृति र समृद्धि विषयमा अनागारिका प्रितिवति र मदनरत्न बज मानन्धरले कार्यपत्र प्रस्तुत गरे। कार्यपत्रमा थेरवादी संस्कृतिलाई मुलुकको समृद्धिसँग जोड्न सकिने भन्दै थेरवादी परम्पराको प्रर्वद्धनमा जोड दिनुपर्ने उल्लेख गरिएको छ। विश्वविद्यालयका पूर्व उपकुलपति प्राडा त्रिरत्न मानन्धरको अध्यक्षतामा भएको सेनमा प्रस्तुत भएका कार्यपत्रमाथि भिक्षु वजिर र डा रिना तुलाधरले टिप्पणी गरेका छन्। त्यस्तै थेरबाद बौद्ध शिक्षण पद्धति विषयमाथि प्राडा भिक्षु सांकिच्च महास्थविरले कार्यपत्र प्रस्तुत गरे। त्यस कार्यपत्रमाथि ईश्वरचन्द्र विद्यासागर श्रेष्ठले टिप्पणी गरेका थिए। त्यस्तै महायान बौद्ध संस्कृति र समृद्धि विषयमा आचार्य सार्की शेर्पाले कार्यपत्र प्रस्तुत गरे। सो कार्यपत्रमाथि डा शारदा पौडेलले टिप्पणी गरे। सो विषयमा प्राडा रमेश ढुंगेल, लोपेन कर्मा यान्चेनले कार्यपत्र प्रस्तुत गरेका थिए। विश्वविद्यालयका उपकुलपति प्राडा हृदयरत्न बज्राचार्यको अध्यक्षतामा चलेको सेजनमा प्रस्तुत दुई कार्यपत्रमाथि वेदराज ज्ञवाली र डा निमा शेर्पाले टिप्पणी गरेका थिए। त्यस्तै महायान बौद्ध शिक्षण पद्धति विषयमा डा तेन्जिङ जिन्पा भूतियाले कार्यपत्र प्रस्तुत गरेका छन्। कार्यपत्रमाथि प्राडा विजय वरुवाले टिप्पणी गरेका छन्। त्यस्तै बज्रयान संस्कृति र समृद्धि विषयमा बिहीबार गोष्ठी हुने छ। त्यसअघि सम्मेलनको शुभारम्भ कार्यक्रममा बोल्दै विश्वविद्यालयका उपकुलपति हृदयरत्न बज्राचार्यले विश्वविद्यालयले बौद्ध संस्कृतिलाई समृद्धिसँग जोड्ने योजना सहित यो सम्मेलनको आयोजना गरेको बताए। त्यस्तै रजिष्ट्रार डा तिलकराम आचार्यले बौद्ध संस्कृतिलाई समृद्धिसँग जोड्ने नीतिलाई यो सम्मेलनले टेवा पुर्याउने बताए। विश्वविद्यालयले पहिलो सम्मेलनबाट मन्थन भएका विचारलाई नीति निर्माण तहसम्म पुर्याउने उनले बताए। बौद्ध शिक्षण पद्धतिको प्रवर्द्धन गरी बौद्ध दर्शनलाई जीवनयापनसँग जोड्नुपर्ने उनले बताए। कार्यक्रममा बोल्दै बौद्ध दर्शन तथा प्रवर्द्धन गुम्बा विकास समितिका अध्यक्ष फुपु छेम्बे शेर्पाले त्रियान सम्मेलनले बौद्ध दर्शन संस्कृतिका पुनरोत्थानमा महत्वपूर्ण टेवा पुग्ने बताए। त्यस्तै उपेक्षा गुरुमाले बौद्ध संस्कृतिको संरक्षणका लागि यी सम्मेलनहरु महत्वपूर्ण हुने बताइन्। त्यस्तै अखिल नेपाल भिक्षु महासंघका अध्यक्ष भिक्षु मैत्रेयले बौद्ध धर्मका तीन यानका विषयमा सबैले जानकारी पाउनु पर्ने बताए। लुम्बिनी बौद्ध विश्वविद्यालयका पूर्व उपकुलपति प्राडा नरेशमान बज्राचार्यले बौद्ध संस्कृतिको संरक्षण र प्रवर्द्धनमा बौद्ध विश्वविद्यालयले गरेको यो सम्मेलन निकै प्रशंसनीय रहेको बताए। कार्यक्रममा बौद्ध विश्वविद्यालय अनुसन्धान केन्द्रका निर्देशक प्राडा गितु गिरी, भिक्षु प्राडा सांकिच्च, उपप्राध्यापक दयाराम गौतम लगायतले बोलेको थिए। १७ औं वार्षिकोत्सवमा बिहीबार राष्ट्रपति विद्यादेवी भण्डारी सहभागी हुने कार्यक्रम रहेको छ। राष्ट्रपतिले ९ करोड २० लाख लागतमा निर्माण भएको केन्द्रीय पुस्तकालय भवनको उद्घाटन गर्ने कार्यक्रम रहेको छ। सो कार्यक्रममका लागि राष्ट्रपति दिनको १२ बजे लुम्बिनी आउने बताइएको छ। सो कार्यक्रमको सम्पूर्ण तयारी पूरा भएको छ।"
पाकिस्तानी मन्त्रीहरुलाई विदेश भ्रमणमा जान रोक,इस्लामावाद: पाकिस्तानका प्रधानमन्त्री इमरान खानले संघीय मन्त्रिपरिषद्का सदस्यहरूलाई अनुमति बिना विदेश यात्रा नगर्न निर्देशन दिएका छन्। उनले आफूले पनि स्वास्थ्य सङ्कटलाई मध्यनजर गर्दै विदेश भ्रमण नगरेको स्थानीय सञ्चार माध्यमहरूग बुधबार बताए। द एक्सप्रेस ट्रिब्युन काअनुसार विश्वव्यापी जलवायु शिखर सम्मेलनको लागि राष्ट्रिय सभा सदस्य (एमएनए) रियाज फट्यानाको ग्लासगो यात्रा र कलहका आरोपहरू मन्त्रीपरिषद् बैठकमा छलफलका लागि आएका विषयहरूमध्ये एक थियो। प्रधानमन्त्रीले आफूले विदेश भ्रमण नगरेको बताउँदै आफ्नो मन्त्रालयका मन्त्रीहरु पनि यस्ता भ्रमणबाट टाढै बस्नु राम्रो हुने बताए। सूचना मन्त्री फवाद चौधरीले मन्त्रीहरूभन्दा पनि एमएनए र सिनेटरहरू विदेश जाने गरेको पनि भनाइप्रति धारणा राख्दै खानले सरकारी एमएनए र सिनेटरसमेत विदेश भ्रमणमा जानका लागि यो उपयुक्त समय नभएको बताएका थिए।
"सामान्य अंकले बढ्यो नेप्से, कारोबार रकम भने घट्यो","काठमाडौं : तीन दिन लगातार ओरालो लागेको नेप्से परिसूचक बुधबार सामान्य अंकले वृद्धि भएको छ। यसदिन नेप्से ५२८ अंकले बढेर २६ सय ३३ विन्दुमा बन्द भएको छ। यस्तै ठूला कम्पनीको सेयर मापन परिसूचक पनि ०८९ अंकले उकालो लागेको छ। यसदिन २२३ कम्पनीको ५३ लाख १० हजार २१५ कित्ता सेयर २ अर्ब ७४ करोड २० लाख ८५ हजार ७०४ रुपैयाँमा खरिदबिक्री भयो। कारोबारको अघिल्लो दिन अर्थात् मंगलबार २२५ कम्पनीको ६४ लाख ४७ हजार ४४९ कित्ता सेयर ३ अर्ब ८ करोड ९० लाख ४१ हजार ९९१ रुपैयाँमा खरिदबिक्री भएको थियो। कारोबारमा आएका १३ समूहमध्ये ४ समूहबाहेक सबैको परिसूचक सामान्य अंकले बढेको छ। यसदिन अन्यको ०९५, उत्पादनको ०८९, वित्तको ०२८, जलविद्युतको ०२३, व्यापारको ०४३,बैंकिङको ००९,लगानीको ०१९ र सामूहिक लगानी कोषको ००३ प्रतिशतले सेयर परिसूचक बढेको हो। यस्तै ९ समूहको परिसूचक बढ्दा चार समूहको सेयर मूल्य भने ओरालो लाग्यो। होटल तथा पर्यटनको ०५५, निर्जीव विमाको ०१९, लघुवित्तको ०१२ र जीवन विमाको ०१२ प्रतिशतले सेयर मूल्य ओरालो लागेको हो। यसदिन तीन कम्पनीको सेयर मूल्य सकारात्मक सर्किट लेभलमा कारोबार भयो। स्याम्लिङ पावर, न्यादी हाइड्रोपावर र कर्पोरेट डेभलपमेन्ट बैंकको सेयर मूल्य सकारात्मक सर्किट लेभलमा कारोबार भयो। स्याम्लिङ पावर ९९९, न्यादी हाइड्रोपावरको ९९९ र कर्पोरेट डेभलपमेन्ट बैंकको ९३९ प्रतिशतले सेयर मूल्य बढेको हो। यस्तै यसदिन कारोबार रकमका आधारमा नेपाल दूरसंचार कम्पनी शीर्षस्थानमा रह्यो। सो कम्पनीको १४ करोड ५३ लाख ९३ हजार ९९ रुपैयाँमा सेयर खरिदबिक्री भयो। १० करोड ५१ लाख ३३ हजार ६४ रुपैयाँमा सेयर खरिदबिक्री गरेर हिमालयन डिष्टिलरी दोस्रो स्थानमा रह्यो। मंगलबार १६ करोड २ लाख ७६ हजार ५५२ रुपैयाँमा खरिदबिक्री गरेर आइसीएफसी शीर्षस्थानमा रहेको थियो।"
"ओलीप्रति नेपालको कटाक्षः गफाडी होइनौं, काम गरेर विश्वास दिलाउँछौं","काठमाडौं : नेकपा एकीकृत समाजवादीका अध्यक्ष माधवकुमार नेपालले राजनीतिको केन्द्र विन्दु नेपाली जनता रहेको बताएका छन् । राप्रपाको काठमाडौंमा जारी महाधिवेशनमा बोल्दै समाजवादीका अध्यक्ष नेपालले यस्तो बताएका हुन् । एमाले अध्यक्ष केपी ओलीलाई कटाक्ष गर्दै उनले भने, हामी गफाडी हुँदैनौं। काम गरेर जनताको विश्वास दिलाउँछौं । हामी असल मानिस बनौं । राजनीतिको केन्द्र विन्दु नेपाली जनता बन्नुपर्छ। उनले भने, जहिले पनि परिवर्तनको मुल कारण आन्तरिक हुन्छ । नेपालमा ४६ सालको परिवर्तन होस् या ६२६३ सालको जनआन्दोलन होस् या २०७२ मा जारी भएको संविधान होस्। त्यसमा नेपालका राजनीतिक पात्रको भूमिका महत्वपूर्ण रहेको छ। उनले भने, राजनीतिक दलहरुको तीनवटा ब्राण्ड रहेका छन् । राष्ट्रियता लोकतन्त्र प्रजातन्त्र, सामाजिक परिवर्तन न्याय र समानताको ब्राण्ड । देश काल र परिस्थिति अनुसार चल्ने पार्टीको मात्रै अस्तित्व रहन्छ । विदेशीहरुको दासतालाई सामना गर्ने आँट हुनुपर्छ। कम्युनिस्ट पार्टीले सुरु देखिनै राष्ट्रियताको झण्डा बुलन्द गर्दै आएको बताए । नेपालले भने, लोकतन्त्रको झण्डा पनि बुलन्द गरौं । आरोप पनि लाग्यो । हामी बहुदलीयतामा विश्वास गर्छौं । काम नीतिको श्रेष्ठतामा विश्वास गर्छौं । देशभक्तिको बलियो पहरेदार बनौं।"
यस्तो देखियो राप्रपाको एकता महाधिवेशन फोटो फिचर,"काठमाडौं: राप्रपाको एकता महाधिवेशन आजदेखि काठमाडौंमा सुरु भएको छ। महाधिवेशनको उद्घाटनसत्रमा बोल्दै अध्यक्ष कमल थापाले यो अन्तिम एकता महाधिवेशन भएको बताए। उनले जनता आफैँले राजा ल्याउनुपर्ने म्यान्डेट बोक्नुपर्ने भन्दै अन्य शक्तिलाई राजतन्त्रसँग नतर्सिन आग्रह गरे। कार्यक्रममा प्रधानमन्त्री शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा समाजवादी पार्टीका अध्यक्ष माधव कुमार नेपाल, नेकपा एमाले वरिष्ठ नेता ईश्वर पोखरेल, नेकपा मालेका अध्यक्ष सीपी मैनालीलगायत नेताहरु उपस्थित थिए। उनीहरु सबैले एकता महाधिवेशन सफल होस् भनी शुभकामना दिएका थिए।"
"पार्टीलाई सिद्धान्त, विधि र पद्धतिको बाटोमा हिँडाउन अन्तिमसम्म प्रयास गरेँ : भीम रावल","काठमाडौं: नेकपा एमाले नेता भीम रावलले पार्टीलाई सिद्धान्त, विधि र पद्धतिको बाटोमा हिँडाउन अन्तिम समयसम्म प्रयास गरेको बताएका छन्। चितवनमा सम्पन्न दसौं राष्ट्रिय महाधिवेशनमा अध्यक्षमा उम्मेदवारी दिएर पराजित भएका उनले पार्टीलाई राष्ट्रिय हित अनुकूलको बाटोमा हिँडाउन सक्दो प्रयास गरेको बताएका हुन्। 'एमाले पार्टीलाई सिद्धान्त, विधि, पद्धति र राष्ट्रिय हित अनुकूलको बाटोमा हिँडाउन मैले अन्तिमसम्म प्रयास गर्ने अठोट गरेअनुसार महाधिवेशनमा आवाज उठाउनुका साथै अध्यक्ष पदमा उम्मेदवारी दिएको हुँ। मलाई साथ, समर्थन, सहयोग, मत र उत्साह दिने सबैलाई हार्दिक धन्यवाद दिँदै कृतज्ञता प्रकट गर्दछु,' उनले ट्वीटरमा लेखेका छन्। मंगलबार सम्पन्न महाधिवेशनमा उनी अध्यक्ष केपी शर्मा ओलीसँग पराजित भएका थिए। ओलीले १८३७ मत ल्याउँदा रावलले २२३ मत मात्र ल्याएका थिए। अध्यक्षमा पराजित भए पनि उनी केन्द्रीय सदस्यमा भने विजयी भएका थिए। तर उक्त उनले स्वीरका गरेनन्। मत परिणाम घोषणा हुनुअघि नै उनले आफू अध्यक्ष पदमा पराजित भए कुनै पनि पदमा नबस्ने उद्घोष गरेका थिए।"
"भगवानसँग प्रार्थना गर्छु, राप्रपाको यो पटक साँचो अर्थमा एकता होस् : ईश्वर पोखरेल","काठमाडौं: नेकपा एमालेका वरिष्ठ उपाध्यक्ष ईश्वर पोखरेलले राप्रपालाई फेरि एकता महाधिवेशन गर्न नपरोस् भनी शुभकामना दिएका छन्। काठमाडौंमा भएको उद्घाटनसत्रमा बोल्दै उनले यसअघि पनि एकता महाधिवेशन भएको तर फेरि पार्टी चिरा परेको स्मरण गराएका थिए। 'यसअघि पनि राप्रपाले एकता महाधिवेशन गरेको थियो। त्यो सुनेर हामी धेरै खुसी पनि भएका थियौं। तर दुर्भाग्य त्यो एकतामा चिरा परेछ। अहिले फेरि अन्तिम एकता महाधिवेशन भनिएको छ। म भगवानसँग प्रार्थना गर्न चाहन्छु। यो पटक साँचो अर्थमा एकता होस्,' उनले भने। उनले पार्टीहरु अलग अलग भए पनि देश बनाउने सबालमा एक हुनुपर्ने बताए। 'हाम्रो पार्टी अलगअलग छ। हाम्रो विचार नमिल्न सक्छन्। तर देश बनाउने सबालमा हाम्रो गन्तव्य र उद्देश्य एउटै हुनुपर्छ,' उनले भने। उनले अहिले देशको राजनीति दुईतिर ध्रुवीकृत भएको बताए। एउटा मुलुकमा स्थायित्वको वकालत गरिरहेको र अर्कोले राष्ट्रिय स्वाभीमानलाई लत्याउँदै हिँडेको उनको आरोप छ। 'एउटा शक्ति जसले मुलुकमा स्थायित्वका लागि वकालत गर्छ। आर्थिक सम्वृद्धिको वकालत गर्छ। देश बनाउने सपनाको वकालत गर्छ। तर विपरीत ध्रुवमा रहेकाहरुको विचार मिल्दैन। सिद्धान्त मिल्न पर्दैन। संविधान आवश्यक पर्दैन। राष्ट्रिय स्वाभीनको चीजलाई लत्याए हुन्छ,' उनले भने। उनले चितवनमा सम्पन्न नेकपा एमालेको दसौं राष्ट्रिय महाधिवेशनबाट प्रजातान्त्रिक विधिबाट नेतृत्व चयन गरेको दाबी गरे। उनले देशकै सबैभन्दा ठूलो पार्टीले प्रजातन्त्रिक विधिबाट नेतृत्व चयन गरेर देशलाई उचाइँमा पुर्याउन दाबी गरे।"
"कर्णालीमा मुख्यमन्त्री शाहीले पाए विश्वासको मत, एमाले सांसद अनुपस्थित","सुर्खेत: कर्णालीका मुख्यमन्त्री जीवनबहादुर शाहीले विश्वासको मत पाएका छन्। गत कात्तिक १६ गते मुख्यमन्त्रीमा नियुक्त भएका कांग्रेस संसदीय दलका नेता शाहीले बुधबार विश्वासको मत लिएका हुन्। प्रदेशसभामा भएको मतदानमा मुख्यमन्त्री शाहीको पक्षमा २२ मत परेको हो। योसँगै उनले विश्वासको मत पाएका हुन्। बुधबार प्रदेशसभामा भएको मत विभाजनमा मुख्यमन्त्री शाहीलाई सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका सांसदहरुले विश्वासको मत दिएका हुन्। त्यस्तै सरकारमा सहभागी नभएको राप्रपाले पनि मुख्यमन्त्री शाहीको पक्षमा मतदान गरेको छ। राप्रपाका एकमात्र सांसद शोशिला शाहीले पनि पक्षमा मत दिएकी हुन्। बुधबारको बैठकमा प्रमुख प्रतिपक्ष नेकपा एमाले भने सहभागी भएन। पार्टीको महाधिवेशनमा सहभागी हुन सांसदहरु चितवन गएका कारण एमालेका सांसदहरु प्रदेशसभाको बैठकमा सहभागी भएनन्। तर मुख्यमन्त्री नियुक्त भएको ३० दिनभित्र विश्वासको मत लिनुपर्ने संवैधानिक व्यवस्था भएको र त्यो समय घर्किने अवस्था आएपछि एमालेको सहभागीता बिनै विश्वासको मत लिनुपरेको सत्तारुढ गठबन्धनले जनाएको छ। एमालेले भने आफूहरुको महाधिवेशनबारे पूर्व जानकारी हुँदाहुँदै प्रदेश सभाको अधिवेशन सुरु गरिएकाले बैठकमा सहभागी हुन नपाएको जनाएको छ। कर्णाली प्रदेशसभामा हाल ३५ जना सांसद छन्। मुख्यमन्त्रीले विश्वासको मत पाउन १८ सांसद भए पुग्छ। तर मुख्यमन्त्री शाहीलाई नेकपा माओवादीका १२, नेपाली कांग्रेसका ६, नेकपा एकीकृत समाजवादीका तीन र राप्रपाका एक सांसदले गरी २२ जनाले विश्वासको मत दिएका हुन्। बैठकमा सभामुख राजबहादुर शाहीले मुख्यमन्त्रीको पक्षमा २२ मत परेको र यो संख्या प्रदेशसभाको बहुमत भएकाले मुख्यमन्त्री शाहीले विश्वासको मत पाएको घोषणा गरे। बुधबारको संसद बैठकमा २२ जना सांसद मात्रै उपस्थित थिए। एमालेका १२ जना सांसद भने पार्टीको महाधिवेशनमा सहभागी हुन् चितवन पुगेका कारण संसद बैठकमा सहभागी हुन् पाएनन्। कांग्रेससँगको पूर्वसहमति अनुसार यसअघि गत कात्तिक १५ गते तत्कालीन मुख्यमन्त्री महेन्द्रबहादुर शाहीले राजीनामा दिएर कांग्रेसलाई सत्ताको नेतृत्व हस्तान्तरण गरेका थिए। त्यसपछि मुख्यमन्त्री बनेका जीवनबहादुर शाहीले बुधबार विश्वासको मत लिएका हुन्। कर्णालीमा सत्तारुढ गठबन्धनबीच मन्त्रालयको भागबण्डामा सहमति जुट्न सकेको छैन। मुख्यमन्त्रीले विश्वासको मत पाएसँगै अब सरकारले पनि पूर्णता पाउने गठबन्धनको दाबी छ।"
घुस रकमसहित मालपोतका प्रमुख पक्राउ,काठमाडौं : अख्तियार दुरुपयोग अनुसन्धान आयोगले घुस रकमसहित मालपोत कार्यालय चितवनका अधिकृतलाई नियन्त्रणमा लिएको छ । ५० हजार रुपैयाँसहित मालपोत अधिकृत मुकुन्द पौडेललाई प्रकाउ गरेको अख्तियारका सहायक प्रवक्ता वेदप्रसाद भण्डारीले जानकारी दिए। प्रवक्ता भण्डारीका अनुसार अंशबण्डा एवं बाटो कायम गरी जग्गाधनी प्रमाणपूर्जा बनाइ दिएवापत सेवाग्राहीसँग घुस माग गरिरहेको भन्ने उजुरीका आधारमा नियन्त्रणमा लिएको हो। घटनाबारे थप अनुसन्धान भइरहेको अख्तियारले जनाएको छ।
ओमिक्रोनको त्रास : विदेश यात्रा नगर्न स्वास्थ्य मन्त्रालयको अपील,काठमाडौं: सरकारले कोरोनाको नयाँ भेरियन्ट 'ओमिक्रोन'को जोखिम बढेको भन्दै विदेश यात्रा नगर्न आग्रह गरेको छ। स्वास्थ्य तथा जनसंख्या मन्त्रालयले कोभिड१९ को ओमिक्रोन भेरिएन्टको संक्रमणलाई ध्यानमा राख्दै अत्यावश्यक कामबाहेक विदेश भ्रमण नगर्न र सावधानी अपनाउन अपिल गरेको हो। केही दिनअघि मात्र अफ्रिकी मुलुकमा पहिचान गरिएको ओमिक्रोन भेरिएन्ट (सार्स कोभ२ भेरियएन्ट ओमिक्रोन) (बी११५२९) विश्वका अन्य मुलुकमा पनि तीव्ररुपमा फैलिरहेको छ। विश्व स्वास्थ्य संगठनले यो भेरिएण्टलाई विश्वव्यापी भेरियन्ट अफ कन्सर्न भनी घोषणा गरिसकेको छ। स्वास्थ्य मन्त्रालयका प्रवक्ता डा समीर अधिकारीले हालसम्म सो भेरियन्ट नेपालमा फेला परिनसकेको र आवश्यक निगरानी तथा परीक्षणको दायरालाई फराकिलो पारिएको बताए। यो भेरियन्ट बढी संक्रामक तथा सबै उमेर समूहका व्यक्तिहरूमा असर पार्ने बताइएको छ। त्यसैले संक्रमण रोक्न हामी सबै सचेत र जिम्मेवार बनी जनस्वास्थ्यका मापदण्डहरूको पालना गर्न गराउन भूमिका बढाउन सबैको जानकारीका लागि अनुरोध गरिएको मन्त्रालयले जनाएको छ।
कांग्रेस केन्द्रीय सदस्यमा गंगा सुनारको उम्मेदवारी घोषणा,"काठमाडौंः कांग्रेस केन्द्रीय सदस्यमा काठमाडौंकी गंगा सुनारले उम्मेदवारी दिने भएकी छन्। उनले दलित महिलातर्फ केन्द्रीय सदस्यमा उम्मेदवारी घोषणा गरेकी हुन्। लामो समयदेखि दलित समुदायको हक, हित र सशक्तीकरणका लागि काम गर्दै आएकी छु। पार्टीका संगठनमा बसेर पनि काम गरिसकेकी छु, उनले अन्नपूर्णसँग भनिन्, यो महाधिवेशनबाट पार्टीको केन्द्रीय राजनीतिमा आफूलाई उभ्याउने तयारी गरेकी छु। ३७ वर्षीया सुनार समाजशास्त्र र राजनीतिक शास्त्रमा स्नातक हुन्। उनी काठमाडौं क्षेत्र नं ५ बाट दोस्रो पटक महाधिवेशन प्रतिनिधि चुनिएकी छन्। हालः काठमाडौं दलित संघकी अध्यक्षसमेत हुन्। दलित समुदायको पेसा व्यवसायलाई आधुनिकीकरण, वैज्ञानिकीकरण र संस्थागत गर्नुपर्ने आवश्यकता छ। पछाडि पारिएको हाम्रो समुदायको आर्थिक, शैक्षिक, स्वास्थ्य र राजनीतिक चेतनाको विकास गराएर अघि बढाउनुपर्नेछ, मेरो उम्मेदवारी त्यसैका लागि हो, उनले भनिन्। ०६२ सालमा कांग्रेसको इकाइ समिति सदस्य भएर काम गरेकी सुनार दोस्रो जनआन्दोलनमा सक्रिय सहभागी भइन्। उनी दलित संघको साधारण सदस्य भएदेखि निरन्तर सामाजिक सेवा र राजनीतिमा छिन्। ०६० सालमा संघको जिल्ला सदस्य, ०६४ मा सहसचिव, ०६७ र ०७० मा सचिव भएर काम गरेपछि ०७४ सालमा संघको जिल्ला अध्यक्ष बनेकी हुन्। आफू जिल्ला अध्यक्ष हुँदा पार्टीको विधानमा दलित समुदायको प्रतिनिधित्व सुनिश्चित गर्न महत्वपूर्ण भूमिका निर्वाह गरेकी थिइन्। काठमाडौंमा पहिलो पटक ०७५ साल वैशाख २२ गते सहभोजको आयोजना गरेकी थिइन्। काठमाडौंमा पनि जातीय विभेद् हटेको छैन। हामीले दलित संघको आयोजनामा त्यो बेला सहभोजको आयोजना गरेर समाजमा सबै समान हो भन्ने भाष्य स्थापित गर्ने प्रयत्न गरेका थियौँ, उनले भनिन्। आफू संघको जिल्ला अध्यक्ष भएपछि पटकपटक प्रशिक्षण कार्यक्रम, दलित विद्यार्थी सम्मान तथा प्रोत्साहन लगायत कार्यक्रमहरू गरेको बताइन्।"
कमल थापा भर्सेस राजेन्द्र लिङ्देन : को बन्ला राप्रपा अध्यक्ष?,"काठमाडौंः पटकपटक विभाजनबाट गुज्रिएको राष्ट्रिय प्रजातन्त्र पार्टी नेपाल एक राजतन्त्रवादी र हिन्दू राष्ट्रवादी राजनीतिक दल हो। यसलाई पूर्व प्रधानमन्त्री सूर्यबहादुर थापा र लोकेन्द्रबहादुर चन्दद्वारा गठन गरिएको थियो। राष्ट्रिय पञ्चायत समाप्तपछि पूर्वप्रधानमन्त्रीद्वय थापा र चन्दले यसको नेतृत्व पटकपटक गरिसकेका छन्। राप्रपाका शीर्ष नेताहरुका अनुसार यो पार्टीलाई पञ्चायतकालको सत्तारुढ कुलीन वर्गले २०४७ साल जेठ १५ गते गठन गरेका थिए। २०४८ मा पार्टीमा आएको प्राविधिक मतभेद्का कारण यो विभाजित हुन पुगेको थियो। दुई पार्टी एकै नाम, विचारधारा र विधानको साथ अस्तित्वमा आएका थिए। सूर्यबहादुर थापाको नेतृत्व र अर्का नेता लोकेन्द्रबहादुर चन्दको नेतृत्वको पार्टीले आम निर्वाचन २०४८ मा सहभागी भएका थिए। तर, यो पार्टीको इतिहास हेर्दा अहिलेसम्म पाँच पटकभन्दा बढी विभाजन भइसकेको छ। राप्रपाले आजदेखि काठमाडौंमा एकताको महाधिवेशन आयोजना गरेको छ। यो महाधिवेशनले नयाँ नेतृत्व चयन गर्दैछ। एकता महाधिवेशनमा पार्टी नेतृत्वका लागि दुई जना आकांक्षी देखिएका छन्। हालका अध्यक्ष कमल थापा र पार्टीका पूर्वमहामन्त्री एवं सांसद् राजेन्द्रप्रसाद लिङदेन उम्मेदवारी दिँदैछन्। नेताहरुले भने सर्वसहमतिको प्रयास गर्ने बताएका छन्। पार्टी अध्यक्ष पशुपति शम्शेर राणाले आज उद्घाटन सत्रमै पार्टी नेतृत्वका लागि सर्वसहमतिको प्रयास गरिनुपर्ने बताएका थिए। तर अहिलेसम्म त्यस्तो प्रयास नभएको उनले बताए। एक नेताका अनुसार लिङ्देनलाई पार्टी अध्यक्ष राणा र अर्का अध्यक्ष डा प्रकाशचन्द्र लोहनीको समर्थन छ। महाधिवेशनको अघिल्लो दिन पार्टी अध्यक्ष डा प्रकाशचन्द्र लोहनीले लिङ्देनलाई नेतृत्वका लागि समर्थन गरेका थिए। यसअघि राणा र लोहनीले अध्यक्षको उम्मेदवार नबन्ने घोषणा गरेका थिए। विसं २०७० को दोस्रो संविधानसभा निर्वाचनमा थापा अध्यक्ष हुँदा राप्रपाले राजसंस्था र हिन्दू धर्मको नारामा राम्रो जनमत पाएको थियो। २०६४ को संविधानसभा निर्वाचनमा राप्रपा नेपाल राजसंस्था र हिन्दू राष्ट्रकै नारामा दोस्रो पटक २५ सिटमा उक्लिएको थियो। तर पछिल्लो समय कमल थापालाई हिन्दू राष्ट्र र राजतन्त्रको नारालाई राम्ररी पक्रन नसकेको आरोप छ। त्यही भएर पनि पूर्वराजा ज्ञानेन्द्र शाहले अध्यक्षका लागि लिङ्देनलाई ग्रिनसिग्नल दिएको बताइएको छ। मुख्यतः कमल थापाले नेतृत्व गर्न नसकेको र पार्टीको एजेण्डा स्थापित गर्न सक्रिय भूमिका नखेलेको भन्दै लिङ्देनले अध्यक्षमा उम्मेदवारी दिने घोषणा गरेका हुन्। कमल थापाले अन्तिमपटक अध्यक्ष हुन चाहेको बताउँदै आएका छन्। उनले आफूलाई एकपटक टेस्ट गर्न कार्यकर्तामाझ अनुरोध गरेका छन्। अध्यक्षमा दोहोरिन चाहेका कमल थापालाई लिङ्देनले कार्यकारिणी भूमिकामा दाबी नगर्न आग्रह गर्दै आएका छन्। 'हिन्दू राष्ट्र र राजसंस्था सबै नागरिकको मुद्दा बन्यो तर, पार्टी बेपत्ता भयो, लिङ्देनले उद्घाटन सत्रमा भने। कमल थापालाई राप्रपाको एकता लामो समय नटिकाएको र देशको एउटा मान्यता प्राप्त पार्टी बनाउन पनि अग्रणी भूमिका नखेलेको आरोप छ। जीवन रोज्ने कि मृत्यु रोज्ने महत्वपूर्ण घडी हो। यो दुई वर्षमा पार्टीको गति हेर्दा निष्प्रभावी छ, थापाप्रति इंगित गर्दै लिङ्देनले भने। उनले शीर्ष नेतृत्वको चर्को आलोचना गर्दै आएका छन्। पछिल्लो २ वर्षमा पार्टी जसरी चल्यो, त्यसरी चल्ने हो भने पार्टीले बोकेको मुद्दा नै रहन्छ कि रहँदैन? यही शैलीमा अगाडि बढ्ने हो भने समाप्त हुन्छ त भन्दिन, तर कसरी ३० प्रतिशत कटाउने र अरु पार्टीहरुसँग मिलेर २४ सिट जित्ने भन्नेमा केन्द्रित हुन्छौं, उनले भने। यता कमल थापा भने जसरी पनि चुनाव लड्ने मनस्थितिमा छन्। बरु प्रतिस्पर्धा गर्ने तर, पछि नहट्ने थापाको तयारी छ। एउटा चुनावमा असफल हुँदैमा राप्रपा कमजोर भयो भन्ने हीन भावना नराख्नुस्। पार्टी एकता कायम गर्न नसक्नुमा नैतिक जिम्मेवारी लिन चाहन्छु। यो महाधिवेशन अन्तिम एकता महाधिवेशन हो। अब भविष्यमा राप्रपालाई फुट्न नदिने संकल्प गरिसकेका छौं, उनले प्रतिबद्धता जनाए। कसको कुन पदमा चर्चा? अध्यक्ष थापा पक्षबाट उपाध्यक्षमा ध्रुवबहादुर प्रधान, बुद्धिमान तामाङ, विक्रम पाण्डे, जयन्त चन्द, रोशन कार्कीलगायतको नाम चर्चामा छ। पार्टी विधानमा राप्रपामा एक महिलासहित तीन उपाध्यक्ष रहने उल्लेख छ। लिङ्देन पक्षबाट जगत गौचन, दुर्गा श्रेष्ठ, श्याम तिमिल्सिनाको नाम उपाध्यक्षमा चर्चा छ। महामन्त्री पदमा गोविन्द खनिया, धवलशम्शेर राणा र रेखा थापा आकांक्षी छन्। राप्रपामा एक सय ९९ सदस्यीय केन्द्रीय कार्यसमितिमध्ये एक सय ४९ जनाका लागि निर्वाचन हुँदैछ। सहमहामन्त्री ७ जना, कोषाध्यक्ष, सहकोषाध्यक्ष, प्रवक्ता, सहप्रवक्ता पनि निर्वाचित अध्यक्षबाट मनोनित हुने व्यवस्था छ। बिहीबार मतदानको तयारी छ।"
अभिनेत्री रेखा थापाले महामन्त्रीमा उम्मेदवारी दिने,"काठमाडौं: राप्रपा महाधिवेशनमा महामन्त्री पदका लागि धेरै जना आकांक्षी रहेका छन्। स्रोतअनुसार अभिनेत्री रेखा थापाले पनि महामन्त्रीमा उम्मेदवारी दिँदैछिन्। उनले राजेन्द्र लिङ्देन प्यानलबाट उम्मेदवारी दिने बताइएको छ। उनीसँगै लिङ्देन प्यानलबाट गोविन्द खनिया र धवलशम्शेर राणाको पनि चर्चा छ। राप्रपाको विधानअनुसार महामन्त्रीमा एक महिलासहित तीन जना निर्वाचन गर्ने प्रावधान छ। विधानअनुसार नै रेखा थापाले महिलातर्फ आफ्नो दाबेदारी प्रस्तुत गर्ने बताइएको छ। त्यस्तै कमल थापा प्यानलबाट कुन्ती शाही र भुवन पाठकले उम्मेदवारी घोषणा गरेका छन्। त्यस्तै थापा प्यानलबाट उपाध्यक्षमा ध्रुवबहादुर प्रधान, बुद्धिमान तामाङ, विक्रम पाण्डे, जयन्त चन्द, रोशन कार्कीलगायतको नाम चर्चामा छ भने लिङ्देन पक्षबाट जगत गौचन, दुर्गा श्रेष्ठ, श्याम तिमिल्सिनाको नाम उपाध्यक्षमा चर्चा छ। राप्रपामा एक सय ९९ सदस्यीय केन्द्रीय कार्यसमितिमध्ये एक सय ४९ जनाका लागि निर्वाचन हुँदैछ।"
"नेपालमा सक्रिय संक्रमित दर स्थिर, थपिए ३१६ संक्रमित","काठमाडौंः पछिल्लो एकसाता यता सक्रिय संक्रमितको संख्या घटेको छ। गत बिहीबार सक्रिय संक्रमित ७ हजार ३४९ रहेकोमा आज मंगलबार देशभर ६ हजार ९ सय ५४ जना सक्रिय संक्रमित रहेका छन्। स्वास्थ्य तथा जनसंख्या मन्त्रालयका अनुसार गत शुक्रबार ७ हजार २८७, शनिवार ७१५६, आइतबार ६९६६,सोमबार ६९४४,मंगलबार ६९३१ सक्रिय संक्रमित रहेका थिए। पछिल्लो २४ घण्टामा कोरोना भाइरसका कारण थप ३ जनाको मृत्यु भएको छ। स्वास्थ्य मन्त्रालयका अनुसार नेपालमा कोरोना संक्रमणका कारण मृत्यु हुनेको संख्या ११ हजार ५ सय २९ पुगेको छ। त्यस्तै पछिल्लो २४ घन्टामा देशभर ३ सय १६ जनामा कोरोना संक्रमण पुष्टि भएको छ।"
विवाह पञ्चमीको लागि जनकपुरधाममा सरसफाइ,"ढल्केवर(धनुषा) : सिताराम विवाह पञ्चमी नजिकिँदै गर्दा जनकपुरधाममा सरसफाइ गरिएको छ। जनकपुरधाममा हर्षोल्लासकासाथ मनाइने विवाहपञ्चमीको अवसरमा जानकी मन्दिर परिसर, बाह्र विघा रंगभूमी मैदान र त्यस आसपासका क्षेत्रमा बृहत सरसफाइ गरिएको हो। प्रदेश २ का मुख्यमन्त्री लालबाबु राउतसहितको सहभागितामा बुधबार बिहान बृहत सरसफाइ कार्यक्रमको आयोजना गरिएको थियो। सरसफाइका लागि मुख्यमन्त्रीसहित मन्त्री, विभिन्न मन्त्रालयका कर्मचारी, जनकपुरधामका नगरप्रमुख, उपप्रमुख, सुरक्षा निकायका प्रमुख तथा सुरक्षाकर्मी हातहातमा झाडुकुच्चो लिएर सडकमा उत्रिएका थिए। विवाहपञ्चमी तयारीको क्रममा सरसफाइ कार्यक्रमको आयोजना गरिएको जानकी मन्दिरका उत्तराधिकारी महन्थ रामरोशन दास वैष्णवले जानकारी दिए। यसअघि नगरपालिकाका सरसफाइ कर्मचारी आन्दोलनमा उत्रिएपछि जनकपुरधामको विभिन्न भागमा थुपारिएको फोहरले शहर दुर्गन्धित बनेको थियो। केही वडाध्यक्षसँग विवाद भएपछि सरसफाइ कर्मचारीहरु आन्दोलित बनेका थिए। विवाहपञ्चमी नजिकिँदै गर्दा नगप्रमुख र वडाध्यक्षको आग्रहमा सरसफाइ कर्मचारी नियमित काममा फर्किएपछि जनकपुरधाममा फोहर उठ्न थालेको छ। यद्यपि केही वडाअध्यक्षले नगप्रमुखकै कारण नगर दुर्गन्धित बनेको आरोप लगाउँदै आएका छन्। विवाहपञ्चमीको अवसरमा बुधबार आयोजित बृहत सरसफाइ कार्यक्रममा मुख्यमन्त्ती राउतसँगै, प्रदेश २ का उद्योग, पर्यटन, वन तथा वातावरण मन्त्री शत्रुधन महतो, जनकपुरधाम उपमहानगरपालिकाका नगरप्रमुख लालकिशोर साह, उपप्रमुख रिता झा, धनुषाका प्रमुख जिल्ला अधिकारी बन्धुप्रसाद वास्तोलालगायतको सहभागिता रहेको थियो। यस वर्ष मंसिर १७ गतेबाट विवाह पञ्चमी महामहोत्सवको कार्यक्रम सुरु हुँदैछ। महोत्सव अन्तर्गत पहिलो दिन मंसिर १७ गते जनकपुर नगरदर्शन, १८ गते फूलवारी लिला, १९ गते धनुषयज्ञ, २० गते तिलकोत्सव, २१ गते मटकोर, २२ गते स्वयम्बर र शुभ विवाहोत्सव र २३ राम कलेवासँगै विवाह पञ्चमी सम्पन्न हुनेछ।मिथिला परम्पराअनुसार सात दिनसम्म विभिन्न विधि सम्पन्न गरी वैवाहिक कार्यक्रमको आयोजना हुने सातै दिनलाई भव्यरुपमा मनाउन तीव्र रुपमा तयारी भइरहेको जानकी मन्दिरका उत्तराधिकारी वैष्णवले जनाए।"
अन्नपूर्णकर्मी कार्की सेजन अवार्डबाट सम्मानित,"काठमाडौं: नेपाल आर्थिक समाज (सेजन)को रजत जयन्तीको अवसरमा अन्नपूर्णकर्मी सुनिता कार्की वर्ष उत्कृष्ट समाचारका लागि सेजन अवार्ड २०७८ बाट पुरस्कृत भएकी छन्। नेपाल विद्युत प्राधिकरणको ३५ अर्ब बक्यौता नउठेको र त्यससँग सम्बन्धित अन्य समाचारका लागि छापा सञ्चार माध्यमअन्तर्गत कार्कीलाई उक्त पुरस्कार प्रदान गरिएको हो। कार्यक्रमका प्रमुख अतिथि प्रधानमन्त्री शेरबहादुर देउवाले कार्कीलाई प्रमाणपत्रसहित ५० हजार नगद पुरस्कार प्रदान गरेका थिए। उनीसँगै हिमाल खबरपत्रिकाका रमेशकुमार पनि सेजन अवार्डबाट सम्मानित भएका थिए। त्यस्तै स्वर्गीय सञ्चय न्यौपाने अनुसनन्धान वृत्ति पुरस्कार, कारोबार दैनिककी सरस्वती ढकाल र हाइड्रोफेलोशिप नागरिक दैनिकका हिमाल लम्साललाई प्रदान गरेको छ। सेजनमा योगदान गरेबापत आर्थिक क्षेत्रका विशिष्ठ व्यक्तित्वहरु प्राडा अच्युत वाग्ले र राजीव उपाध्यायलाई सम्मानित गरिएको छ। वार्षिकोत्सवको अवसरमा अर्थनीति सेजन स्मारिका २०७८ पनि सार्वजनिक गरिएको थियो।"
"अबको नारा जनता आउ, राजा ल्याउ : कमल थापा","काठमाडौंः राष्ट्रिय प्रजातन्त्र पार्टीका अध्यक्ष कमल थापाले अबको नारा जनता आउ राजा ल्याउ रहेको बताएका छन्। बुधबारदेखि सुरु भएको पार्टी महाधिवेशनको उद्घाटन सत्रमा बोल्दै उनले 'राजा आउ देश चलाउ' नभएर 'जनता आउ राजालाई ल्याउ' भन्ने नारा रहेको बताए। उनले यो महाधिवेशन अन्तिम एकता महाधिवेशन भएको समेत बताए। यो अन्तिम एकता महाधिवेशन हो। अब भविष्यमा राप्रपालाई फुट्न नदिने संकल्प गरिसकेका छौं, उनले भने। यो महाधिवेशनले पार्टीको वैचारिक कार्यदिशाको निर्धारण गर्ने बताए। कथमकदाचित सहमतिबाट नेतृत्व चयन गर्न सकेनौं भने लोकतान्त्रिक विधिबाट नेतृत्व छानेर भए पनि पार्टीलाई एकताबद्ध ढंगबाट अगाडि बढाउनुपर्छ, उनले भने। उनले पार्टीमा विभाजनको रेखा कोर्न नहुने बताए। उनले नेपालमा बाह्यशक्तिको प्रभाव र चलखेल बढेको बताए। विदेशीहरुको रणनीतिक प्रतिस्पर्धास्थल नेपाल बन्नसक्ने खतरा बढिरहेको बताए। उनले लोकतन्त्रवादीहरु राजसंस्थासँग तर्सिन नहुने बताए।"
नेपालमा जति थोरै पार्टी त्यति राम्रो : प्रधानमन्त्री,"काठमाडौंः प्रधानमन्त्री शेरबहादुर देउवाले सबै दलहरु राष्ट्रियता हितका पक्षमा मिलेर अघि बढ्नुपर्ने बताएका छन्। राप्रपाको काठमाडौंमा जारी अधिवेशनमा बोल्दै प्रधानमन्त्री देउवाले नेपालमा जति थोरै पार्टी भए त्यति राम्रो हुने बताएका हुन्। उनले भने, 'राष्ट्रिय मुद्दाका विषयमा सबै दल एक हुनुपर्छ। महाधिवेशनको पूर्ण सफलताको शुभकामना व्यक्त गर्न चाहन्छु।"
भारतको प्रायद्विप क्षेत्रमा १२० वर्षयताकै उच्च वर्षा,"तमिलनाडु : भारतको प्रायद्विप क्षेत्रमा १२० वर्षयताकै उच्च वर्षा भएको छ । भारतको मौसम विभागकाअनुसार आन्ध्र प्रदेश, तमिलनाडु, पोडुचेरी, केरला र दक्षिणी कर्नाटक क्षेत्रमा यसवर्षको नोभेम्बरमा १२० वर्षयताकै उच्च वर्षा भएको हो । विभागले बुधबार सूचना जारी गर्दै भारतको प्रायद्विप क्षेत्रमा सन् १९०१ अर्थात् १२० वर्षयताकै उच्च वर्षा भएको देखाएको हो । यस वर्षको नोभेम्बरमा परेको पानी सन् १९०१ नोभेम्बरयताकै उच्च भएको विभागले जनाएको छ । महानदी, गोदावरी, कृषणा पेन्नर र कौभेरी गरी मुख्य पाँच नदीको प्रणाली मिलेर बनेको भारतको प्रायद्विप क्षेत्रमा गत नोभेम्बरमा १६९ प्रतिशत वर्षा भएको हिन्दुस्तान टाइम्समा खबर छ । सो क्षेत्रमा मौसम प्रणाली नमिल्दा अहिलेसम्मकै उच्च वर्षा भएको बताइएको छ । विभागका अनुसार सो क्षेत्रमा नोभेम्बर महिनामा तीनपटक ६४ मिलिमिटर देखि २०४ मिलिमिटरसम्म वर्षा भएको थियो ।"
घुससहित मालपोत प्रमुख र अमिन रंगेहात पक्राउ,चितवन : साँढे पन्ध्रलाख रुपैयाँ सेवाग्राहीबाट घुस लिएको आरोपमा इलाका मालपोत कार्यालय चनौलीका प्रमुखसहित अमिन रंगेहात पक्राउ परेका छन्। अख्तियार दुरुपयोग अनुसन्धान आयोग काठमाडौंको टोलीले मालपोत कार्यालय चनौलीका मालपोत अधिकृत मुकुन्द पौडेल र भरतपुर महानगरपालिका वडा नम्बर २० का अमिन वीरेन्द्रबहादुर कठायतलाई पक्राउ गरेको अख्तियार दुरुपयोग अनुसन्धान आयोगका सहायक प्रवक्ता एवं सूचना अधिकारी वेदप्रसाद भण्डारीले बताए। अख्तियारको टोलीले मालपोत प्रमुख पौडेलको साथबाट मिति उल्लेख नभएको १५ लाखको दुई वटा चेक बरामद गरेको छ। त्यस्तै पैसा लिंदै गरेको अवस्थामा हातबाट ५४ हजार र सिरानीमुनि राखेको अवस्थामा एक लाख ८३ हजार रुपैयाँ बरामद गरेको छ। अमिन कठायतलाई पाँच लाख रुपैयाँसहित घरैबाट पक्राउ गरेको हो। पौडेललाई कार्यालयभित्रै रहेको क्वाटरबाट पक्राउ गरिएको हो। उनलाई भरतपुर४ धर्मचोक लङ्कुमा रहेको एक रेष्टुरेन्टबाट पक्राउ गरिएको हो। कित्ताकाट गरेवापत घुस लिएको उनीहरुमाथि आरोप लागेको छ। अंशवण्डाका लागि करिब ३८ कट्ठा श्रीमती र छोराछोरीको कित्ताकाट गर्नका लागि घुस मागेका थिए। प्लटिङ गर्न लागेको भन्दै सेवाग्राहीसँग घुस मागेको आरोप लगाउँदै उजुरी गरेका थिए।
नेपाली कांग्रेस धनकुटाको सभापतिमा दिनेश राई,"धनकुटा : नेपाली कांग्रेस धनकुटाको सभापतिमा दिनेश राई विजयी भएका छन्। देउवा पक्षीय राईले पौडेल पक्षका कमोट फागोलाई ३४ मत अन्तरले पराजित गर्दै धनकुटा कांग्रेसको सभापतिमा विजयी भएका हुन्। बुधबार बिहान सम्पन्न भएको मतगणनाको मत परिणाम अनुसार राईले ५०४ मत प्राप्त गरे। उनका प्रतिद्वन्द्वी कमोट फागो ४ सय ७० मत मात्रै पाए। धनकुटा कांग्रेसको उपसभापतिमा सुनिल डंगोलले ४६६ र निर्मल ओझाले ४३० मत प्राप्त गर्दै विजय भए। डंगोल देउवा पक्षका हुन भने ओझा पौडेल पक्षका हुन्। उपसभापतिमा देउवा पक्षका रमेश ईवाहाङ ४१० र पौडेल पक्षका सन्तोष तामाङ ४ सय मत मात्रै प्राप्त गरे। यस्तै सचिवमा देउवा पक्षका विजय सन्तोषी राईले ६२६ र जयन्द्र घिसिङले ४३९ मत प्राप्त गर्दै विजयी भए भने पौडेल पक्षका राजेन्द्र पौडेल ३१४ र तीर्थ राई ३९२ मत प्राप्त गरी पराजित भए। यता सहसचिवमा देउवा पक्षका रोशन श्रेष्ठले ५१८ र गिरिजाप्रसाद दाहालले ४६६ मत प्राप्त गरी विजयी भए भने पौडेल पक्षका अम्बिका राईले ४१८ र झडेन्द्र खतिवडा ३३१ मत प्राप्त गरे। धनकुटा कांग्रेसको १ हजार ६७ क्षेत्रीय प्रतिनिधी रहेको भए पनि १ हजार १३ मत खसेको थियो। जसमा सभापतिको लागि ३९ मत बदर भएको थियो। केन्द्रीय महाधिवेशन प्रतिनिधिमा २४ मध्ये १५ देउवा पक्षका र ९ जना पौडेल समुहका उम्मेदवार विजयी भए। देउवा पक्षका संविधान सभा सदस्य तथा पूर्वसभापति मनोहरनारायण श्रेष्ठ, १ नं प्रदेशसभा सदस्य लीला सुब्बा, आनन्द सन्तोषी राई, अजितनारायण सिंह थापा, अग्निप्रसाद पौडेल, नविनकिशोर शाक्य, थिरेन्द्रबहादुर लिम्बु, करुणा कटुवाल, सुमना तिम्सिना, हर्क चेम्जोङ, प्रकाशकुमार राई (थुलुङ), सिता प्रधान श्रेष्ठ, दुर्गाबहादुर सुवेदी, उदयबहादुर लिम्बू, शिवराज विश्वकर्मा विजयी भए। त्यस्तै पौडेलका समूहका संविधान सभा सदस्य अञ्जना ताम्ली, पूर्वजिल्ला सभापति हरिकुमार राई, लेखनाथ पौडेल, खेमराज पौडेल, गंगाराम ढुंगाना, इन्दिरा थापा, मणिकुमार चेम्जोङ लिम्बु, मीनाकुमारी राई तुम्बा, महेन्द्र निरौला विजयी भए।"
"सर्वोच्चमा गोला प्रक्रियाबाट मुद्दाको पेशी तोकियो, १० इजलास गठन",काठमाडौं : सर्वोच्च अदालतमा आजदेखि गोला प्रक्रियाबाट मुद्दाको पेशी तोकिएको छ। बुधबार मुद्दाको सुनुवाइका लागि दुई एकलसहित १० इजलास गठन गरिएको सर्वोच्च प्रशासनले जनाएको छ। गोला प्रणाली सुरु भएसँगै सर्वोच्चमा पछिल्लो समयदेखि भइरहेको न्याय सम्पादनको अवरुद्धता समेत हटेको छ। प्रधानन्यायाधीश चोलेन्द्र शमशेर जबरा प्रकरणमा इजलास बहिष्कार गर्दै आन्दोलित भएका न्यायाधीशको अगुवाइमा नियमावली संशोधन भएपछि गोला प्रणाली लागू भएको हो। गोला प्रणालीसँगै न्यायाधीशहरू आजदेखि नियमित काममा फर्केका छन्। गोलाप्रथा लागु भएसँगै प्रधानन्यायाधीशको पेशी र इजलास तोक्ने अधिकार कटौति भएपछि न्यायाधीशहरू इजलास फर्किएका छन्। गोला प्रक्रियाबाट तोकेको संयुक्त इजलासमा न्यायाधीश दीपककुमार कार्की र टंकबहादुर मोक्तान परेका छन्। न्यायाधीश मीरा खड्कालाई एकल इजलास तोकेको छ। यी बाहेक अन्य १ एकल र ७ वटा संयुक्त इजलासमा मुद्दाको सुनुवाइ हुँदैछ। यता कानुन व्यवसायीको छाता संगठन नेपाल बार एसोसिएसनले गोलाप्रथा प्रणालीलाई मुलुकभरमा अदालतमा लागू गर्न माग गर्ने भएको छ।प्रधानन्यायाधीश जबराको राजीनामा माग गर्दै आन्दोलरत नेपाल बारले विरोध कार्यक्रमलाई जारी राख्ने बताएको छ। बारले एकमहिना अघिदेखि सर्वोच्च अदालत परिसरमा विरोध एवं धर्ना कार्यक्रम गर्दै आएको छ।
थप ९ लाख मात्रा खोप आज आउँदै,काठमाडौं : कोभ्याक्स सुविधामामार्फत बुधबार थप ९ लाख ७२ हजार डोज कोभिसिल्ड खोप नेपाल आउन लागेको छ। कोभ्याक्समार्फत प्राप्त हुने ६० लाख डोजमध्ये सोमबार ७ लाख २५ हजार खोप आइसकेको छ। आगामी २२ मंसिरमा कोभ्याक्स सुविधा अन्तर्गत थप ६ लाख डोज कोभिसिल्ड खोप आउन लागेको छ। स्वास्थ्य सेवा विभाका अनुसार नेपालले पर्सी (शुक्रबार) कोभ्याक्स सुविधामार्फत् कोभिडविरुद्धको १ लाख ८८ हजार मात्रा खोप मोडर्ना प्राप्त गर्दैछ। नेपालमा कोरोना संक्रमणविरुद्ध खोप अभियान जारी रहेको छ।
"'हिन्दु राष्ट्र र राजसंस्था नागरिकको मुद्दा बन्यो, तर पार्टी बेपत्ता भयो","काठमाडौं : राष्ट्रिय प्रजातन्त्र पार्टी (राप्रपा) का नेता राजेन्द्र लिङदेनले हिन्दु राष्ट्र र राजसंस्था पुनर्स्थापनालाई स्थापित गर्न आवश्यक रहेको बताएका छन् । काठमाडौंमा बुधबारबाट सुरु राप्रपाको अधिवेशनमा बोल्दै नेता लिङदेनले यस्तो बताएका हुन्। उनले भने, हिन्दु राष्ट्र र राजसंस्था सबै नागरिकको मुद्दा बन्यो तर, पार्टी बेपत्ता भयो। उनले भने, राप्रपाको एकता लामो समय टिकेन । देशको एउटा मान्यता प्राप्त पार्टी समेत बनेन। लीङदेनले राष्ट्रिय राजनीतिबाट पार्टी बेपत्ता भएको बताएका छन् । उनले भने, जीवन रोज्ने कि मृत्यु रोज्ने महत्वपूर्ण घडि हो । यो दुई वर्षमा पार्टीको गति हेर्दा निष्प्रभावी छ । लिंदेनले राप्रपाको अध्यक्षमा उम्मेदवारी घोषणा गरेका छन्। महाधिवेशनको अघिल्लो दिन अर्थात् मंगलबार पार्टी अध्यक्ष डा प्रकाशचन्द्र लोहनीले लिंदेनलाई नेतृत्वका लागि समर्थन गरेका थिए।"
राप्रपा एकता महाधिवेशन : उद्घाटन सत्र जारी (लाइभ),काठमाडौं : राष्ट्रिय प्रजातन्त्र पार्टी (राप्रपा)को महाधिवेशनको उद्घाटन सत्र सुरु भएको छ। राप्रपाको महाधिवेशन बुधबारदेखि भृकुटीमण्डप काठमाडौंमा सुरु भएको हो। महाधिवेशन नयाँ नेतृत्व चयन गर्दै शुक्रबार सकिने कार्यतालिका छ। महाधिवेशनमा देश तथा विदेश गरी करिब ४ हजार ५ सय ६० जना प्रतिनिधिहरू सहभागी हुने केन्द्रीय प्रचारप्रसार विभाग प्रमुख राजेन्द्र गुरूङले जानकारी दिए। राप्रपा र राप्रपा संयुक्तको दुई वर्षअघि एकता भएपछि एकता महाधिवेशन गरिएको हो।
राष्ट्रिय स्वभिमानका लागि राजामहाराजाले खेलेको भूमिका अहम : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले राष्ट्रिय स्वभिमानका लागि राजा महाराजधिराजले खेलेको विगतको भूमिकाको प्रशंसा गरेका छन् । राप्रपाको काठमाडौंमा जारी अधिवेशनमा बोल्दै अध्यक्ष प्रचण्डले यस्तो बताएका हुन् । उनले भने, नेपाल राष्ट्रलाई स्वाभिमान र अखण्डताका लागि हिजो महाराजाधिराजलगायतले गरेको त्याग तपस्याको गर्व गर्नुपर्छ । तर, आज यो फेरिएको छ । हामी २१ औं शताब्दीमा छौं । इतिहासलाई गर्व गर्दैमा वर्तमानलाई बिर्सिनु हुँदैन। उनले भने, तपाईहरुसँग मत विचार दर्शन त मिल्दैन । म गणतन्त्रवादी, धर्म निरपेक्षतावादी तर, म तपाईहरुजस्तै राष्ट्रवादी,' उनले भने,राजनीतिक अराजकता पैदा नहोस् भन्नका लागि संविधान बनाउन तपाईहरुले मद्दत गर्नुभयो । त्यस अर्थमा तपाईहरु धन्यवादका पात्र हुनुहुन्छ।"
बालोन अवार्ड जितेपछि के भने मेसीले ?,"पेरिस : फ्रेन्च क्लब पेरिस सेन्ट जर्मेन (पीएसजी) एवं अर्जेन्टिनाका स्ट्राइकर लियोनल मेसीले बालोन डीओर अवार्ड जितेका छन्। मेसीले सन् २०२१ को उत्कृष्ट खेलाडी बन्दै बालोन डीओर अवार्ड जितेका हुन्। फ्रेन्च फुटबलले सोमबार राति विशेष समारोहकाबीच मेसीलाई बालोन डीओर अवार्ड प्रदान गरेको हो। मेसीले कीर्तिमानी सातौं पटक बालोन डीओर अवार्ड जितेका हुन्। उनले यसअघि सन् २००९, २०१०, २०११, २०१२, २०१५ र सन् २०१९ मा बालोन डीओर अवार्ड जितेका थिए। मेसीले जर्मन क्लब बायर्न म्युनिखका रोबर्ट लेवान्डोस्की र इङ्लिस क्लब चेल्सीका मिडफिल्डर जोगिन्होलाई पछि पार्दै अवार्ड जितेका हुन्। यसैगरी रियल म्याड्रिड एवं फ्रान्सका स्ट्राइकर करिम बेन्जमा चौथो, चेल्सी एवं फ्रान्सका मिडफिल्डर एनगोलो काटे पाँचौं र मेसीका चिरपरिचित प्रतिद्वन्द्वी म्यानचेस्टर युनाइटेड एवं पोर्चुगलका स्ट्राइकर क्रिस्टियानो रोनाल्डो छैटौं स्थानमा रहे। सन् २००८ देखि २०१९ सम्म बालोन डीओर अवार्डमा मेसी र रोनाल्डोबीच नै प्रतिस्पर्धा हुँदै आएको छ। सन् २०१८ मा भने क्रोएसियाका मिडफिल्डर लुका मोड्रिचले यो अवार्ड जितेका थिए। रोनाल्डोले पनि अहिलेसम्म पाँच पटक यो अवार्ड जितिसकेका छन्। उनले सन् २००८, २०१३, २०१४, २०१६ र सन् २०१७ मा बालोन डीओर अवार्ड जितेका थिए। फ्रेन्च फुटबलले विभिन्न देशका एक सय ८० खेल पत्रकार, राष्ट्रिय टोलीका कप्तान र प्रशिक्षकहरूको भोटका आधारमा विजेता घोषणा गरेको हो। कोरोना भाइरसको महामारीका कारण सन् २०२० को बालोन डीओर अवार्ड भने प्रदान गरिएन। ३४ वर्षीय मेसीले आफ्नो कप्तानीमा अर्जेन्टिनालाई कोपा अमेरिका फुटबलको उपाधि दिलाएका थिए। उनले सन् २०२१ मा ४० गोल गरिसकेका छन्। मेसीले स्पेनिस क्लब बार्सिलोनाका लागि २८ गोल गरेका छन्। यसैगरी अर्जेन्टिनाका लागि आठ र पीएसजीका लागि चार गोल गरेका छन्। सातौं पटक बालोन डीओर अवार्ड जित्नु आफैमा अविश्वनीय छ, मेसीले भने, दुई वर्ष अगाडि नै बालोन डीओर मेरा लागि अन्तिम हुनेछ भन्ने सोचेको थिएँ। मानिसहरू कहिले सन्न्यास लिने भनेर सोध्थे। म उनीहरूलाई भन्छु। म अहिले पेरिसमा छु र निकै खुसी पनि छु। मेसीले कोपा अमेरिकाको उपाधिका कारण सन् २०२१ विशेष वर्ष बनेको बताए। कोपा अमेरिकाको उपाधि मेरा लागि विशेष बन्यो। माराकाना रंगशालामा घरेलु टोली ब्राजिललाई १० गोलले हराउँदै उपाधि जितेर अर्जेन्टिनाका मानिसहरूसँग खुसी मनाउन पाउँदा विशेष महसुस गरेको थिएँ, मेसीले भने, मैले फुटबलमा लामो समय बिताएँ। निकै कठिन समय र आलोचनाका बाबजुद अर्जेन्टिनालाई उपाधि दिलाउन पाउनु मेरा लागि ठूलो कुरा हो। महिलातर्फको बालोन डीओर अवार्ड बार्सिलोनाकी एलेक्सिया पुटेलासले जितिन्। यस्तै बायर्न म्युनिखका पोलिस फरवार्ड रोबर्ट लेवान्डोस्कीले स्ट्राइकर अफ दी इयरको उपाधि जिते। बार्सिलोनाका स्पेनिस मिडफिल्डर पेड्रीले यू२१ को उत्कृष्ट खेलाडी बन्दै कोपा ट्रफी प्राप्त गरे। पीएसजीका गोलरक्षक जियानलुगी डोनारुम्माले उत्कृष्ट गोलरक्षकको यासिन ट्रफी प्राप्त गरे। उनले इटालीलाई युरोकपको उपाधि दिलाउन महत्वपूर्ण भूमिका निर्वाह गरेका थिए। क्लब अफ दी इयरको अवार्ड इङ्लिस क्लब चेल्सीले हात पार्यो।"
कांग्रेस मोरङको अधिवेशनलाई लिएर संस्थापन पक्ष असन्तुष्ट,"विराटनगर : नेपाली कांग्रेसको १४ औँ महाधिवेशनअन्तर्गत मोरङ जिल्लाको अधिवेशनलाई लिएर पार्टी सभापति शेरबहादुर देउवा अर्थात संस्थापन पक्ष असन्तुष्ट बनेको छ । संस्थापन पक्षले बुधबार विराटनगरमा पत्रकार सम्मेलनको आयोजना गर्दै सार्वजनिक रूपमै असन्तुष्टि पोखेको हो । मोरङमा संस्थापन पक्षको नेतृत्व गरिरहेका कांग्रेस नेता अमृत अर्यालले जालझेल र षडयन्त्रपूर्वक ढंगले आफ्ना उम्मेदवारलाई हराइएको आरोप लगाए । आफ्ना उम्मेदवारलाई हराउन निक्कै षडयन्त्र भएको उनको भनाइ छ । जिल्ला सभापतिको निर्वाचनमा बेइमानी हुँदा संस्थापन पक्षका उम्मेदवारले हार व्यहोर्नु परेको बताउँदै उनले त्यसको जिम्मेवारी आफूले लिने उल्लेख गरे । पार्टीको जिल्ला नेतृत्व चयनका लागि बुधबार निर्वाचन गर्ने जानकारी हामीलाई गराइयो,' अर्यालले भने, तर हतारहतार मंगलबार नै मतदान गर्ने सूचना सार्वजनिक गरेर निर्वाचन प्रक्रिया अघि बढाइयो । हतारहतार भएकाले मतदातालाई समयमै ल्याउन नसक्दा निर्वाचनमा संस्थापन पक्षले हार बेहोर्नु परेको उनको भनाइ छ । कांग्रेसभित्र पार्टी बनाउनेभन्दा पनि आफ्नो गु्रप र गुटलाई अघि बढाउनेहरु हाबी हुन थालेको अर्यालको भनाइ छ । हामीले पार्टीभित्र राजनैतिक संस्कार सुरु गरेका थियौँ,'उनले भने,तर अर्को समूहले गुटबन्दीको संस्कार बसायो । पार्टीको नेतृत्व गर्छुभन्ने नेता कमिलाको जत्रो छात्ती बनाएर अस्वस्थ्य प्रतिस्पर्धामा उत्रिएको आरोप अर्यालको छ । यसैबीच कांग्रेस मोरङको सभापतिमा पराजय बेहोरका दिलीप गच्छदारले भने हारलाई सहज रूपमा स्वीकार गरेको बताए । मलाई मतदान गर्नुहुने मतदातालाई धन्यवाद दिन चाहन्छु । लोकतन्त्रमा जित र हार स्वभाविक एवं सामान्य हो,'उनले भने, पराजयलाई म सहर्ष स्वीकार गर्छु । पराजित भएर जिल्लाको नेतृत्वमा आउन नपाए पनि पार्टीमा निरन्तर लागिरहन्छु । पार्टीको १४ औँ महाधिवेशनअन्तर्गत भएको जिल्ला अधिवेशनमा डा शेखर कोइरालानिकट डिगबहादुर लिम्बू विजयी भएका थिए । जिल्लाको नेतृत्व चयनका लागि मंगलबार भएको दोस्रो चरणको निर्वाचनमा उनले १ हजार ९ सय ६ मत प्राप्त गरे । पार्टीको संस्थापन एवं संस्थापनइतर समूहबाट उम्मेदवार बनेका गच्छदारले भने १ हजार ४ सय २५ मत मात्रै ल्याए । २५ मत बदर भएको थियो । ३ हजार ५ सय १७ प्रतिनिधि रहे पनि निर्वाचनमा ३ हजार ३ सय ५६ मत मात्रै खसेको जिल्ला निर्वाचन अधिकृत केदार कार्कीले बताए । मोरङ कांग्रेसको नेतृत्व चयनका लागि आइतबार पहिलो चरणको निर्वाचन हुँदा ३ हजार ४ सय १३ मत खसेको थियो । उक्त निर्वाचनमा लिम्बूले १ हजार ५ सय ४४, गच्छदारले १ हजार १ सय ६६ र सभापतिका अर्का उम्मेदवार यदुकुमार विष्टले ५ सय ६३ मत ल्याए । कुनै पनि उम्मेदवारले ५१ प्रतिशत मत ल्याउन नसकेपछि पार्टीको जिल्ला नेतृत्व छान्न दोस्रो चरणको निर्वाचन मंगलबार गरिएको हो । दोस्रो चरणमा कृष्णप्रसाद सिटौलानिकट विष्टले देउवा पक्षीय उम्मेदवार गच्छदारलाई समर्थनको घोषणा गरेका थिए । संस्थापन र इतर समूहले मोरङको निर्वाचनमा डा शेखर कोइरालाविरुद्ध मोर्चाबन्दी गरेका थिए। तर पनि कोइराला पक्षीय उम्मेदवार लिम्बू सभापतिमा निर्वाचित भएका हुन्।"
पशुपतिनाथ मन्दिर परिसरका देवालय क्षेत्रमा मांसमदिरा बिक्री गर्न रोक,"काठमाडौं: जिल्ला प्रशासन कार्यालय काठमाडौंले पशुपतिनाथ मन्दिर परिसरका मठमन्दिर तथा देवालय क्षेत्रमा मांसमदिरा बिक्री वितरण गर्न रोक लगाएको छ। मंसिर १६ गते बाला चतुर्दशी परेको र पितृको सम्झानामा सद्वीज छर्ने परम्परा रहेको भन्दै सो क्षेत्रमा मांसमदिरा बिक्री वितरण गर्न रोक लगाएको हो। 'मंसिर १६ गते पर्न गएको बाला चतुर्दशी पर्वका अवसरमा भगवान श्री पशुपतिनाथ मन्दिर परिसरमा आइ पितृको सम्झनामा रातभर जाग्राम बसी बत्ति बाल्ने र भोलिपल्ट बिहान बागमती नदीमा बत्ति विसर्जन गरी पशुपति क्षेत्रका मठमन्दिर, देवालय, शिवालय, कैलाश चउर, मृगस्थली, मृगवाटिकाको भागलभूगल महादेव लगायतका स्थानहरुमा सद्वीज छर्ने परम्परा रहेको हुँदा तीर्थयात्री भक्तजनहरुलाई पशुपति क्षेत्रमा मांसमदिरा तथा नशालु पदार्थको बिक्री वितरण तथा सेवन नगर्नुनगराउनु हुन सम्बन्धित सबेमा अनुरोध छ। प्रस्तुत सूचना विपरित क्रियाकलाप भए गरेको पाइएमा प्रचलित कानुन बमोजिम कारबाही हुने व्यहोरासमेत सूचित गरिन्छ,' जिल्ला प्रशासन कार्यालय काठमाडौंद्वारा जारी विज्ञप्तिमा भनिएको छ।"
पाल्पाका १० वटै पालिकामा नेकपा माओवादी केन्द्रको नेतृत्व चयन,"तानसेन : नेकपा माओवादी केन्द्र पाल्पाले जिल्लाका १० स्थानीय तहमा नेतृत्व चयन गरेको छ । तानसेन नगरपालिकामा प्रतिक्षा गाहा सिञ्जालीको अध्यक्षतामा नयाँ नेतृत्व चयन भएको छ । कमिटीको उपाध्यक्षमा शान्ता सारु, मञ्जु विक, अमर राना, सचिवमा नवराज बस्याल र सहसचिवमा गोकुल पौडेल रहेका छन् । तिनाउ गाउँपालिकाको अध्यक्षमा, राजेश श्रेष्ठ, उपाध्यक्षमा, दिनेश जिसी, पम्फा थापा र रेवन्त छहरी, सचिवमा गणेश रास्कोटी, सहसचिवमा छवि गहतराज र कोषाध्यक्षमा विक्रम राना निर्वाचित भए । निस्दी गाउँपालिकाको अध्यक्षमा रामप्रसाद खत्री, उपाध्यक्षमा नवलकुमार बयम्बु, जगत सुनारी, झममाया सुनारी, सचिवमा भुपिन सुनारी सहसचिवमा नवीन आले र कोषाध्यक्षमा वेद खण्डलुक चयन भए। माथागडी गाउँपालिकाको अध्यक्षमा हरि चौहान, उपाध्यक्षमा मानबहादुर जिसी, प्रकाश जिसी, तीलकुमारी पोखरेल, सचिवमा राजेश नेपाली, सहसचिवमा चिन्तबहादुर बराल र कोषाध्यक्षमा कमला जिसी निर्वाचित भए । रम्भा गाउँपालिकाको अध्यक्षमा हिमाल अर्याल उपाध्यक्षमा धनबहादुर सिञ्जापति, सचिवमा विजय केसी, कोषाध्यक्षमा पदम नेपाली, निर्वाचित भए । रैनादेवी छहरा गाउँपालिकाको अध्यक्षमा तुलराम गरम्जा, उपाध्यक्षमा कृष्ण भण्डारी, ढुण्डिराज ज्ञवाली, कविता खनाल, सचिवमा प्रदीप पौडेल, कोषाध्यक्ष बाबुराम सुनार, र सहसचिव तिलक थापा निर्वाचित भएको नेकपा माओवादी केन्द्र पाल्पाले जनाएको छ । बगनासकाली गाउँपालिकाको अध्यक्षमा कृष्णप्रसाद भुसाल, उपाध्यक्षमा कौशल न्यौपाने, जीतेन्द्र गाहा, सचिवमा दीपेन्द्र ढकाल, कोषाध्यक्ष लोककुमारी बस्याल चयन भएका छन् । रिब्दीकोट गाउँपालिकामा अध्यक्षमा नारायणबहादुर कार्की, उपाध्यक्षमा मिरा राना, हरि कुँवर र विजय श्रेष्ठ, सचिवमा नारायण लामटाङ्गे, सहसचिवमा नवराज ज्ञवाली र कोषाध्यक्षमा विधान कार्की निर्वाचित भएका छन् । पूर्वखोला गाउँपालिकाको अध्यक्षमा लीला सोमै, उपाध्यक्षमा तेजेन्द्र सिञ्जाली, कृष्ण खनाल र चन्द्र बर्मेली, सचिवमा अमृत कामु, सहसचिवमा हरि बाह्रघरे र कोषाध्यक्षमा धातानन्द भट्टराई चयन भएका छन् । रामपुर नगरपालिकाको अध्यक्षमा यमबहादुर सुनार, उपाध्यक्षमा वीरबहादुर कुमाल, पदम अधिकारी र लक्ष्मी ढकाल, सचिवमा पिताम्बर भट्टराई, सहसचिवमा जयलाल विक र कोषाध्यक्षमा श्याम भट्टराई चयन भएका छन् । माओवादी केन्द्रको नयाँ विधान अनुसार स्थानीय तहमा एक अध्यक्ष, एक महिलासहित तीन उपाध्यक्ष, एक सचिव, एक सहसचिव र एक कोषाध्यक्षसहित ५५ सदस्यीयसम्म पालिका कमिटी निर्माणको व्यवस्था रहेको छ ।"
कोभिड महामारी अस्वीकार गर्ने रुसी भिक्षु जेल चलान,मस्को : कोभिड १९ महामारी अस्वीकार गर्ने एक रुसी भिक्षु जेल चलान भएका छन् । इसाइ धर्मका कट्टरपन्थी भिक्षु फादर सर्जी जेल चलान भएका हुन् । कोभिड १९ महामारी अस्वीकार गरेको आरोपमा सर्जी सन् २०२० डिसेम्बरमा पक्राउ परेका थिए । सर्जीले कोभिड १९ महामारी अस्तित्वमा नरहेको भन्दै सर्वसाधारणलाई उक्साएको र सोहि कारण कैयौंको ज्यान गएको भन्दै मस्कोको अदालतले उनलाई मंगलबार दोषी ठहर गरेको थियो । सो मुद्दामा दोषी ठहरिएका उनलाई मस्कोको अदालतले ३ वर्ष ६ महिनाको लागि जेल सजाय सुनाएको थियो । ६६ वर्षीय इसाइ भिक्षु सर्जीले कोरोना महामारी अस्तित्वमा नरहेको र त्यहाँका मानिस मार्नमा रुस सरकार दोषी रहेको आरोप लगाउँदै आएका थिए ।
त्रिभुवन अन्तर्राष्ट्रिय विमानस्थलमा निशुल्क बस सेवा (फोटोफिचर),"काठमाडौं : त्रिभुवन अन्तर्राष्ट्रिय विमानस्थलको आन्तरिक टर्मिनलमा यात्रुवाहक बस सेवा सुरु भएको छ। बुधबार संस्कृति, पर्यटन तथा नागरिक उड्डयन मन्त्री प्रेम आलेले माइक्रो बस यात्रा गरेर शुभारम्भ गरेका हुन्। आन्तरिक टर्मिनलबाट गोल्डेन गेटसम्म निशुल्क माइक्रो बस सेवा सुरु गरिएको हो। मन्त्री आलेले यात्रुवाहक माइक्रोबसको रिवन काटेर उद्घाटन गरेका थिए। निःशुल्क बस सेवासँगै विमानस्थलमा यात्रुको विश्रामस्थलको पनि शुभारम्भ भएको छ। तस्बिर : अशोक दुलाल"
कोरोनाको नयाँ भेरियन्ट ओमिक्रोन पत्ता लगाउने डाक्टर के भन्छन् ?,"नयाँ दिल्ली : विश्वका दर्जनौं मुलुकमा कारोनाको उत्परिवर्तित भाइरस ओमिक्रोनको संक्रमण फैलिरहेको छ । विश्व स्वास्थ्य संगठनले ओमिक्रोनको संक्रमणले विश्व नै उच्च जोखिममा रहेको घोषणा गरेको छ । दक्षिण अफ्रिकाबाट सुरु भएको कोरोनाको नयाँ भेरियन्ट अहिले बेलायत, हङकङ, इजरायल, बेल्जियमलगायत दर्जनौं मुलुकमा फैलिसकेको छ । पछिल्लो पटक दक्षिण कोरियामा समेत ओमिक्रोन भाइरसको संक्रमण देखिएको छ। डब्लूएचओको घोषणा पछि विश्वका धेरै मुलुकले सजकता अपनाउँदै अफ्रिकी मुलुकहरुसँगको हवाई सम्बन्ध अस्थायी रुपमा विच्छेद गरेका छन् । कोरोना भाइरसको उत्परिवर्तित रुप पत्ता लगाउने दक्षिण अफ्रिकी चिकित्सकले भने विश्वले ओमिक्रोनको बारेमा अनावश्यक प्रचार गरेको बताएका छन् । दक्षिण अफ्रिकाका डाएन्जेलिक्यु कोट्जीले ओमिक्रोनको बारेमा अनावश्यक प्रचार भइरहेको र त्यसले सर्वसाधारणमा त्रास बढाएको बताएका छन् । विश्वले ओमिक्रोन भाइरसलाई चाहिने भन्दा बढी प्रचार गरेको र जुन अनावश्यक भएको डाकोट्जीको भनाइ उदृत गर्दै भारतीय संचारमाध्यम इन्डिया टीभीमा समाचार छ। ओमिक्रोन भाइरसबाट संक्रमित बिरामीहरु सामान्य अवस्थामा भेटिएका छन् । ओमिक्रोनबाट संक्रमितहरु निको भएका छन् । संक्रमितहरु अस्पतालमा भर्ना भएका छैनन् । उनीहरुमा अक्सिजनको कमी भएको मैलै भेटेको छैन । ओमिक्रोनको बारेमा गतल प्रचार गर्नुको कुनै अर्थ छैन,' डा कोट्जीले भने । बेलायती प्रधानमन्त्री बोरिस जोन्सन, अमेरिकी राष्ट्रपति जो बाइडेन, भारतीय प्रधानमन्त्री नरेन्द्र मोदीलगायतका कतिपय मुलुका प्रमुखहरुले ओमिक्रोनलाई भयाभहको संज्ञा दिँदै त्यसको संक्रमण फैलिन नदिन सजकता अपनाएका छन् । यद्यपी, नयाँ भेरियन्टबारे विज्ञहरुले अध्ययन जारी राखेका छन् । विश्वका वैज्ञानिकहरु ओमिक्रोन भाइरसको प्रकृति, संक्रमण फैलने खतरा, खोपको प्रभावकारिताबारे अध्ययन गरिरहेका डब्लूएचओली भनेको छ ।"
'हिन्दु राष्ट्र र राजाको पुनर्स्थापना हुनुपर्छ,"काठमाडौं : पूर्वप्रधानमन्त्री एवम् राष्ट्रिय प्रजातन्त्र पार्टी (राप्रपा) का वरिष्ठ नेता लोकेन्द्रबहादुर चन्दले अहिलेको स्थितिबाट जनता सन्तुष्टि नभएको बताएका छन् । राप्रपाको काठमाडौंमा जारी महाधिनेशनमा बोल्दै पूर्वप्रधानमन्त्री चन्दले यस्तो बताएका हुन् । उनले देशका लागि राजा र हिन्दु राष्ट्रको पुनर्स्थापना हुनुपर्ने माग गरे। उनले भने, राष्ट्रीय अखण्डता र सार्वभौमिकता कायम राख्नु हाम्रो संकल्प हो । जनताको सुःख र समृद्धिका लागि निरन्तर प्रयास गर्ने पनि हाम्रो संकल्प हो । राजा र हिन्दु राष्ट्रको पुर्नस्थापना हुनुपर्छ देशको लागि । प्रचण्ड, माधव नेपालप्रति लक्षित गर्दै उनले भने, तपाईंहरुको संघर्ष अहिलेको परिस्थिति ल्याउन हो त ? अहिलेको स्थितिले जनता सन्तुष्टि छैनन् । परिवर्तन आवश्यक छ । अहिले गलत छोपेको छ । प्रोपोगान्डाले सत्यलाई ढाकिदिएको छ। चन्दले भने, गद्धी त्यागेपछि पनि भीडका भीड टिका लगाउन आउँछन् । जनताको आस्था छ भन्ने प्रमाणीत छ । राजालाई स्थान दिऔं कि बरु छलफल चलाउनोस् म पनि आउँछु।"
राप्रपाको महाधिवेशन भृकुटीमण्डपमा (फोटोफिचर),"काठमाडौं : राष्ट्रिय प्रजातन्त्र पार्टी (राप्रपा)को महाधिवेशन सुरु भएको छ। राप्रपाको महाधिवेशन बुधबारदेखि भृकुटीमण्डपमा काठमाडौंमा सुरु भई शुक्रबार सकिने कार्यतालिका छ। महाधिवेशनमा देश तथा विदेश गरी करिब ४ हजार ५ सय ६० जना प्रतिनिधिहरू सहभागी हुने केन्द्रीय प्रचारप्रसार विभाग प्रमुख राजेन्द्र गुरूङले जानकारी दिए। महाधिवेशनको पूर्वसन्ध्यामा पार्टी अध्यक्ष डा प्रकाशचन्द्र लोहनीले राजेन्द्रप्रसाद लिङ्देनलाई नेतृत्वका लागि समर्थन गरेका छन्। लोहनीले मंगलबार विशेष कार्यक्रम आयोजना गरी लिङ्देनलाई सघाउने घोषणा गरेपछि राप्रपा राजनीति तरंगित बनेको छ। लिङ्देनले भने आफ्नो उम्मेदवारी घोषणा गरिसकेका छन्। उनले मंगलबार पत्रकारसमक्ष आफू उम्मेदवार बन्दैमा कसैले अपमानित गर्नुपर्ने आवश्यकता नरहेको बताएका छन्। लिङ्देनले अध्यक्ष र महामन्त्रीमा नेपालगन्ज उपमहानगरका मेयर धवल शमशेर राणाले उम्मेदवारी घोषणा गरिसकेका छन्। यो समूहलाई लोहनीले साथ दिएका छन्। त्यस्तै, कमल थापालाई भने अर्का अध्यक्ष पशुपति शमशेर जबराको समूहले साथ दिएका छन्। तस्बिर : सुनीता डंगोल"
पश्चिमी वायुको प्रभावले वर्षा र हिमपात हुन लागेको हो ?,"काठमाडौं : जल तथा मौसम विज्ञान विभागले वर्षाको र हिमपातको सम्भावना रहेको जनाएको छ। मौसम पूर्वानुमान महाशाखाले बुधबार जारी गरेको मौसम पूर्वानुमान बुलेटिनमा पश्चिमी वायुसँगै आएको पश्चिमी न्यून चापीय प्रणाली, अरब सागरमा बनेको न्यून चापीय क्षेत्र र आसपासमा रहेको न्यून चापीय प्रणालीको प्रभावले वर्षाको र हिमपात हुने जनाएको छ। बुधबार दिउँसो सुदूरपश्चिम, कर्णाली, लुम्बिनी तथा गण्डकी प्रदेशमा सामान्यदेखि पूर्णतया बदली रही बाँकी भूभागमा आंशिकदेखि सामान्य बदली रहनेछ। सुदूरपश्चिम, कर्णाली र गण्डकी प्रदेशको पहाडी भूभागमा हल्का वर्षा र हिमाली भूभागमा मध्यम हिमपातको सम्भावना रहेको छ। राती सुदूरपश्चिम, कर्णाली, लुम्बिनी तथा गण्डकी प्रदेशमा सामान्यदेखि पूर्णतया बदली रही बाँकी भूभागमा आंशिकदेखि सामान्य बदली रहनेछ। सुदूरपश्चिम, कर्णाली र गण्डकी प्रदेशको पहाडी भूभागको थोरै स्थानहरूमा हल्का वर्षा र मध्यम हिमपात सम्भावना रहेको मौसम बुलेटिनमा उल्लेख छ। महाशाखाका अनुसार बिहीबार देशभर सामान्य देखि पूर्णतया बदली रहनेछ। सुदूरपश्चिम, कर्णाली, गण्डकी, लुम्बिनी र बागमती प्रदेशको पहाडी भूभागको थोरै स्थानहरुमा हल्कादेखि मध्यम वर्षाको र सो प्रदेशको उच्च पहाडी र हिमाली भूभागको धेरै स्थानहरूमा मध्यम देखि भारी हिमपात सम्भावना रहेको छ। शुक्रबार देशभर सामान्य देखि पूर्णतया बदली रहनेछ। पहाडी भूभागको धेरै स्थानहरुमा हल्का देखि मध्यम वर्षाको र देशको उच्च पहाडी र हिमाली भूभागको धेरै स्थानहरुममा मध्यम देखि भारी हिमपातको सम्भावना रहेको छ। महाशाखाले देशभर चिसो बढ्ने क्रममा समेत रहेकोले पर्वतारोहण, हवाईयातायात लगायत दैनिक जनजीवनमा समेत असर पर्न सक्ने देखिएकोले आवश्यक सुरक्षा एवं सतर्कता अपनाउन अनुरोध गरेको छ।"
अवाञ्छित बाह्य प्रभाव र हस्तक्षेपले हामीलाई कज्यायोः सीपी मैनाली,"काठमाडौं : नेकपा मालेका अध्यक्ष सीपी मैनालीले सरकार विदेशीको गुलामी बनेको आरोप लगाएका छन् । राप्रपाको केन्द्रीय नेतृत्व छान्न काठमाडौंमा जारी महाधिवेशनमा बोल्दै अध्यक्ष मैनालीले यस्तो बताएका हुन् । अवाञ्चित वाह्य प्रभाव र हस्तक्षेप भयो । तर, राजा महेन्द्रले बाह्य प्रभाव र हस्तक्षेप खारेज गरिदिनुभयो । सिंगो नेपाललाई भारतमा गाभिन नदिनबाट रोक्न राजा महेन्द्रले कदम चालेका हुन् । त्यसैकारण सीपी मैनालीले राजा महेन्द्रलाई राष्ट्रवादी मान्छ, 'उनले भने, बाह्य प्रभाव र हस्तक्षपले हामीलाई कज्यायो । पछिल्लो सरकारहरु विदेशी प्रभावको विरुद्ध लडेनन्। वाह्य हस्तक्षेप अचाक्ली बढेको छ । बाहिरबाट चर्को हस्तक्षप छ।'"
आईपीएसको शुल्क घट्यो,"काठमाडौं : नेपाल क्लियरिङ हाउस (एनसीएचएल)ले कनेक्ट आईपीएस प्रणालीको कारोबार शुल्क घटाएकोे छ। नयाँ कारोबार शुल्क अनुरूप बैंक तथा वित्तीय संस्था तथा भुक्तानी सेवा प्रदायकका ग्राहकले अब कारोबार रकम बमोजिम प्रतिकारोबार २ रुपैयाँदेखि ८ रुपैयाँसम्म मात्रै सेवा शुल्क भुक्तानी गर्न पाउने छन्। एनसीएचएलका अनुसार नेसनल पेमेन्ट स्विचअन्तर्गत रिटेल पेमेन्ट स्विचको कार्यान्वयनलाई थप सहज गर्न मंसिर ७ गतेदेखि कम भुक्तानीबापतको शुल्क घटाएको हो। यसअघि रकमको आधारमा न्यूनतम २ रुपैयाँदेखि अधिकतम १५ रुपैयाँसम्म शुल्क लाग्ने गथ्र्यो। अब भने ग्राहकले ५ सयसम्मको भुक्तानीमा प्रति कारोबार शुल्क २, र ५ सयभन्दा माथि ५ हजारसम्म प्रतिकारोबार शुल्क ४ र ५ हजारभन्दा माथिको भुक्तानी रकममा कारोबार शुल्क ८ रुपैयाँ मात्रै तिरे पुग्छ। यसले ग्राहकलाई एनसीएचएलका कनेक्ट आईपीएस वेब, मोबाइल एप, बैंकवित्तीय संस्थाका मोबाइलइन्टरनेट बैंकिङ वालेटमा फन्ड लोडविड्रलगायतका विभिन्न भुक्तानी गर्न थप सहज हुने एनसीएचएलले जनाएको छ। कनेक्ट आईपीएसबाट सरकारी राजस्व भुक्तानीमा भने पहिले नै प्रतिकारोबार शुल्क २ देखि ५ कायम थियो। हालै नेपाल राष्ट्र बैंकबाट बैंकवित्तीय संस्थाको मोबाइल बैंकिङमा कारोबर शुल्क १० देखि अधिकतम ३० रुपैयाँसम्म तोकिएको थियो। संस्थाका अनुसार चालू आर्थिक वर्षको पहिलो चार महिनामा नै कनेक्ट आईपीएसमा कारोबार संख्या तथा कारोबार रकमको आधारमा २२५ प्रतिशत वृद्धि भएको छ। त्यसैगरी उक्त प्रणालीमा हाल दैनिक औसत कारोबार संख्या १ लाख १७ हजार १२ तथा रकमको आधारमा दैनिक औसत ८ खर्ब ३ अर्ब रुपैयाँ छ। कारोबार शुल्कमा गरिएको यस परिवर्तनले वैकल्पिक च्यानलमार्फत गरिने रियल टाइम भुक्तानीलाई थप टेवा पुग्ने बताइएको छ।"
निर्वाचनमा नकारात्मक मतदान,"नकारात्मक मत प्रणालीको प्रारम्भ हुनुपर्ने आवाज विशेषगरी निर्वाचनसम्बन्धी विज्ञ र प्राज्ञहरूबाट उठ्न थालेको छ। लोकतन्त्रको विश्वव्यापी लहरका साथै यसका अभ्यासहरूमा समेत समयसापेक्ष सुधार गरी जनमैत्री बनाउने प्रयास भइराखेको छ। लोकतन्त्रको मूल मर्म भनेकै जनताको राज हो। यसमा दलीय क्रियाकलापहरू र राज्य एवं सरकारी कार्य, प्रणाली र अभ्यासहरूमा नागरिक सन्तुष्ट हुन नसक्दा विकल्पको चाहना राख्छन्। लोकतन्त्रले सधैं नागरिकको भावनालाई कदर गर्न सक्नुपर्छ। उनीहरूका चाहनालाई सम्बोधन गर्न सक्नु नै लोकतन्त्रको सफलता हो। लोकतन्त्रको जीवनरेखाका रूपमा आवधिक निर्वाचनलाई लिइन्छ। निर्वाचनमार्फत जनप्रतिनिधिको चयन गरी उपयुक्त प्रतिनिधिबाट आफैंलाई शासन गर्न जनादेश लोकतन्त्रमा दिइने हुँदा निर्वाचनको विशेष महत्त्व हुन्छ। निर्वाचन प्रणालीले शतपात्रको छनोट प्रतिनिधिका रूपमा गर्न सकेन। यस्ता प्रतिनिधिले आफ्ना मतदातालाई सेवासुविधा राम्ररी प्रवाह गर्न नसक्दा समग्र राजनीतिक प्रणाली र निर्वाचन पद्धतिप्रति वितृष्णा उत्पन्न हुन थाल्छ। लोकतन्त्रले नागरिकका आवश्यकता अनन्त हुने भएकाले पूर्णरूपमा सन्तुष्ट राख्न सक्दैन। परिणामस्वरूप जनप्रतिनिधिको मात्र होइन, निर्वाचन पद्धतिको समेत आलोचना र विरोध हुन थाल्छ। निर्वाचन पद्धतिमै परिवर्तन गरेर असल सक्षम प्रतिनिधि निर्वाचन गर्ने अधिकार पूर्णरूपमा आफैंमा सुरक्षित राख्ने प्रयास मतदाता गर्न पुग्छन्। यही क्रममा विश्वभरका लोकतान्त्रिक देशहरूमा निर्वाचन पद्धतिप्रतिको आकर्षण घट्न थालेको छ। राजनीतिक पद्धतिले लोकतान्त्रिक मूल्य र मान्यतालाई राम्ररी आत्मसात् गर्दा समेत यस्ता पद्धतिमा रहेका पात्रहरू अनुपयुक्त हुनुका कारण उपयुक्त उम्मेदवार दिई जनतालाई सक्षम पात्रहरूका बीच छनोट गर्ने अवसर प्रदान गर्दैनन्। मतदाता नागरिक यही कारण कुनै अमुक उम्मेदवार वा प्रतिस्पर्धी सबै अयोग्य देख्न पुग्छन्। यस्ता उम्मेदवारहरूलाई मतदान गर्न तत्पर नभई नकारात्मक मतदानको पक्षमा उभिन पुग्छन्। नकारात्मक मतदानको आवश्यकता नकारात्मक मतदान प्रणालीको माध्यमबाट सार्वभौम अधिकारले सुसज्जित नागरिकले राजनीतिलाई नियन्त्रण गर्छन्। जनमैत्री हुन बाध्य पार्छन् भन्ने विश्वास गरिन्छ। निर्वाचन प्रणालीमा कमीकमजोरी देखिँदा जनताले सोचेको आदर्श पात्रहरूलाई आफ्ना प्रतिनिधि चयन गर्न असमर्थ हुने भएकाले उपलब्ध र जनताले अनुभूति गरेका तुलनात्मक रूपमा असल उम्मेदवारहरू निर्वाचनमा प्रतिस्पर्धा गराउन राजनीतिक दलहरूलाई बाध्य पार्छन्। यस्ता प्रतिनिधिबाट देशमा सुशासन कायम गर्न उपयुक्त वातावरण निर्माण गर्छन्, किनकि प्रतिस्पर्धामा देखिएका कुनै एक वा सबैलाई अस्वीकार गर्छन्। यसले गर्दा राजनीतिज्ञहरू आफ्ना दलबाट जनप्रिय व्यक्तिलाई मात्र प्रतिस्पर्धी बनाउन बाध्य हुन्छन्। प्रतिस्पर्धी राजनीतिज्ञहरूका क्रियाकलापबाट आजित नागरिकहरूले गलत पात्रहरूलाई मतदान गर्न निर्वाचनमा सहभागिता दिने उत्साह राख्दैनन्। यसको परिणाम हो मतदान प्रतिशत घट्न थाल्छ। नकारात्मक मतदानको अधिकार प्रदान गर्दा निराश र राजनीतिप्रति कुण्ठा पालेर बसेका मतदाताको समेत निर्वाचनमा सहभागिता हुन्छ। यसले गर्दा नागरिकहरूको मनोविज्ञान अध्ययन गर्न र निर्वाचनमा सहभागिता वृद्धि गर्न सकिन्छ। ग्यालोप एन्ड रान्ड कर्पोरेसनले एनभीएको आर्थिक सहयोग प्राप्त गरी गरेको अध्ययनबाट नकारात्मक मत प्रणाली प्रारम्भ गरेका देशहरूमा स्वतःस्फुर्त प्रकारले मतदानमा सहभागिता वृद्धि भएको निष्कर्ष निकालेको छ। यसबाट गलत प्रतिनिधिबाट शासित भई रहनुपर्ने अवस्थाबाट मतदाताले मुक्ति प्राप्त गर्छन्। यो अवस्था नागरिकले अत्यन्त न्यून सहभागिता दिनु र आफ्नो तर्फबाट अघि सारिएका प्रतिस्पर्धीलाई ठूलो संख्याका मतदाताले अस्वीकार गर्न सक्छन्। त्यसको विकल्पमा उपलब्ध भएसम्म असल उम्मेदवार छनोट गर्न दलहरू बाध्य हुन्छन्। यसको अर्को सुन्दर पक्ष हो तीव्र प्रतिस्पर्धा हुँदा यसले निर्वाचनको परिणाममा प्रभाव पार्छ। दुई उम्मेदवारबीच प्रतिस्पर्धामा एकले ५५ र अर्काले ४९ मत प्राप्त गरेको, मतदान प्रतिशत ३६ रहेको अवस्थामा हुन सक्छ। त्यस्तो अवस्थामा यदि नकारात्मक मतदानको अधिकारको प्रयोग हुँदा सहभागिताको प्रतिशत ६१ पुगी ५५ मत प्राप्त गर्नेलाई ठूलो संख्याले अस्वीकार गर्न सक्छन्। दोस्रो निकटतम प्रतिद्वन्द्वीलाई थोरै नकारात्मक मत परेको छ भने नकारात्मक मतदान प्रदान नगर्दा विजयी व्यक्ति यो अधिकार प्रदान गर्दा पराजित हुन सक्छ। त्यसैले सकारात्मक मतदान प्रणालीले मात्र जनमतको यथार्थतामा प्रतिनिधित्व गर्न सक्दैन भन्ने मान्यता राखिन्छ। ठूलो संख्यामा मतदाताले मतदानमा सहभागिता नदिने, अल्पसंख्यामा मतदान हुने र ती मतदातामध्ये अत्यन्त थोरै मतदाताको समर्थनमा विजयी भई सबै मतदाताको प्रतिनिधि बन्ने सन्दर्भ लोकतन्त्रका लागि उपयुक्त हुँदैन। आफ्नो प्रतिनिधि बन्न तयार रहेका पात्रहरू ठिक छन् कि छैनन् ? यसको निर्णय गर्ने अधिकार जनतासँग रहन्छ। राजनीतिक दलहरूले जनतासमक्ष प्रस्तुत गरिदिने मात्र हो। जनअधिकारको संरक्षण र मानव अधिकारको प्रत्याभूतिका लागि यो मतदान प्रणाली अत्यावश्यक देखिएको छ। आफ्ना प्रतिनिधि ठिक नलाग्दा अस्वीकार गर्न पाउनु नागरिकको मौलिक हक हो। तसर्थ लोकतन्त्रको संस्थागत विकास, मानव अधिकारको प्रवद्र्धन र विश्व शान्तिका लागि नकारात्मक मतदान प्रणालीको पक्षमा विश्व जनमतमा वृद्धि हुँदै गएको छ। विभिन्न देशका अभ्यास साम छांगनामक एक विद्वान्ले सन् २०११ मा यो अवधारणाको विकास गरेका हुन्। उनले २०१३ मा फेसबुकमार्फत यसको प्रचारप्रसार गरे। यसको पक्षमा खासै लहर आउन सकेन। उनले आफ्ना साथीलाई संलग्न गराई सन् २०१५ मा नकारात्मक मत प्रणाली संघ (एनभीए)को स्थापना गरे। यस संस्थामार्फत ताइवान र क्यालिफोर्नियाको निर्वाचनमा यसको प्रयोग गर्न पनि उनले वातावरण निर्माण गरेका थिए। ताइवानमा सरकारमा रहनेहरू र दलका राजनीतिज्ञहरूले यसलाई प्रत्युत्पादक भन्दै आएका छन्। तर साधारण मतदाता आकर्षित भएका छन्। सामान्य मतदाताबीच गरिएको अध्ययनबाट ४३ र ३४ प्रतिशत क्रमशः नकारात्मक मतदानको पक्ष र विपक्षमा देखिएका थिए। नकारात्मक मतदान प्रणालीको माध्यमबाट सार्वभौम अधिकारले सुसज्जित नागरिकले राजनीतिलाई नियन्त्रण गर्छन्। जनमैत्री हुन बाध्य पार्छन् भन्ने विश्वास गरिन्छ। सन् २०२० मा भारतको सर्वोच्च अदालतले सबै उम्मेदवारलाई अस्वीकार गर्ने प्रावधान राखी मतपत्रमा सुधार गर्न निर्वाचन आयोगलाई निर्देशन गरेको थियो। आयोगले माथिको कुनै पनि होइन भन्ने खाना मतपत्रमा समाविष्ट गरेको थियो। भारतमा गत वर्ष सम्पन्न पाँच राज्यका अस्सेम्ब्ली इलेक्सनमा माथिका सबै उम्मेदवारलाई अस्वीकार गरेका थिए। जसमा मतसंख्या दिल्लीमा ३५६ लाख, चण्डीगढमा ५० हजार, मध्यप्रदेशमा ५९ लाख, राजस्थानमा ५६७ लाख खसेको र यो कुल मतदाता संख्याको १५ प्रतिशत थियो। सर्वोच्च अदालतको आदेश हुनुअघि नै भारतमा नकारात्मक मत दिन चाहनेले छुट्टै कागजमा सही गरी मतदान गर्न सक्ने प्रावधान र प्रचलन थियो। यद्यपि यो मतदानबाट निर्वाचनको नतिजामा प्रभाव पर्ने अवस्था नहुँदा जनता सन्तुष्ट हुन सकेका छैनन्। भाजपाभित्र यसलाई कार्यान्वयनमा लैजाने सन्दर्भमा छलफल भइराखेको छ। कोलम्बिया, युक्रेन, ब्राजिल, बंगलादेश, स्पेन, स्विडेन, दिल्ली, फ्रान्स, बेल्जियम, ग्रिस र संयुक्त राज्य अमेरिकाको टेक्सासमा समेत सबै उम्मेदवारलाई अस्वीकार गर्ने (नोटा) प्रणाली प्रयोगमा आइराखेको छ। फ्रान्समा सन् २०१७ मा सम्पन्न राष्ट्रपति निर्वाचनमा १ करोड ४० लाख जम्मा मतदाताको ३२ प्रतिशतले मतदानमा भाग नलिने निर्णय लिए। यो प्रतिशत सन् २०१२ को निर्वाचनमा १३ मात्र थियो। यसले प्रतिवर्ष मतदाता र खासगरी युवामा फ्रान्सको निर्वाचनप्रति वितृष्णा वृद्धि भएको पाइएको छ। यसैगरी बुल्गेरियाको सन् २०१७ को राष्ट्रपति र संसदीय निर्वाचनमा ५५९ प्रतिशत मतदाताले नोटाको प्रयोग गरेका थिए। नकारात्मक मत प्रणालीमा अत्यन्त खर्चिलो हुनेलगायत बेफाइदा छन्। राजनीति गर्नेहरूको मनोविज्ञान प्रायः सबैतिर सकारात्मक मत प्रणालीको पक्षमा र आम मतदाता विस्तार नकारात्मक मतदान प्रणालीको पक्षमा देखिँदै आएका छन्। सकारात्मक मतदानमा सहभागिताको प्रतिशत वृद्धि गर्न केही देशले अनिवार्य रूपमा मतदान गर्नै पर्ने अन्यथा जरिवाना र कारबाही हुने व्यवस्थासमेत गरेका छन्। ब्राजिलमा मतदान नगर्नेलाई राज्यबाट सुविधा कटौती गर्ने, राहदानी निलम्बन गर्ने र दुई पटकसम्म निर्वाचनमा पुनः सहभागिता दिएपश्चात मात्र सुविधा प्रदान गर्ने गरी कानुनी व्यवस्था मिलाइएको छ। नेपालको अवस्था नेपालमा लोकतान्त्रिक संविधान जारी भएपश्चात् पनि निर्वाचन प्रणाली अत्यन्त खर्चिलो भएको छ। राजनीतिलाई सेवाको रूपमा नभई पेसा र व्यवसायका रूपमा रूपान्तरण गर्ने प्रयासले निरन्तरता पाइराखेको छ। भ्रष्टाचारले देश आक्रान्त बनी सुशासन गौण बन्दै आएको छ। मिश्रित निर्वाचन प्रणालीले संविधानको उद्देश्य अनुरूप सबै प्रकारका विशेषगरी कमजोर वर्गका नागरिकको राज्य सञ्चालन प्रक्रियामा योगदान दिने गरी व्यवस्था गर्न सकेको छैन। तसर्थ सघन रूपमा आवाज नउठे पनि निर्वाचन प्रणालीमा सुधार गर्नुपर्ने आवाज उठेका छन्। सधैं जनताका नजरमा सुपाच्य हुन नसकेका व्यक्तिलाई नै राजनीतिज्ञ र स्थानीय टाठाबाठाहरू र स्वार्थलोलुप झुन्डहरूका कारण निर्वाचनमा अनिच्छुक हुन थालेका छन्। यसले गर्दा पनि नागरिकले सहभागिता दिई निर्वाचित गर्दै आएका छन्। यस अवस्थामा नकारात्मक मत प्रणालीको प्रारम्भ हुनुपर्ने आवाज विशेषगरी निर्वाचनसम्बन्धी विज्ञ र प्राज्ञहरूबाट उठन थालेको छ। नेपालका राजनीतिज्ञहरूलाई सचेत गराउन मतदाताको उनीहरूप्रतिको आकर्षणको स्तरलाई स्पष्ट पार्न पनि यस प्रकारको मतदान प्रणाली जरुरी छ। निर्वाचनमा दबाबका कारण पनि मतदान भइराखेको छ। मतदानमा स्वतः स्फुर्त सहभागिता बढाई निष्ठावान् प्रतिनिधि निर्वाचन गर्ने माहोल तयार पार्न यथाशीघ्र यस विषयमा बहस पैरवी प्रारम्भ गरी यो अधिकार मतदातालाई प्रदान गर्नुपर्ने अपरिहार्य आवश्यकताको स्थिति देखिएको छ।"
बाँकेमा बर्सेनि थपिँदै एचआइभी एड्सका १०० जना नयाँ संक्रमित,नेपालगन्ज : हरेक वर्ष औसतरुपमा एक सय जना नयाँ एचआइभी संक्रमित थपिँदै गएका छन् । जिल्ला स्वास्थ्य कार्यालय बाँकेका एचआइभी एड्स फोकल पर्सन मानव नेपालीका अनुसार विगत ४ वर्षको तथ्याङ्क विश्लेषण गर्दा हरेक वर्ष औसत रुपमा एक सय जना एचआइभी संक्रमित थपिएका हुन् । आर्थिक वर्ष ०७४७५ मा जिल्लामा १ हजार ४ जना संक्रमित थिए । ०७६६७ मा १ हजार २ सय १७ र ०७७७८ मा यो संख्या बढेर १ हजार ३ सय ३४ पुगेको छ । गतवर्ष मात्रै एक सय १७ जना नयाँ संक्रमित थपिएका थिए । भेरी अस्पताल नेपालगन्जबाट ५ सय १० जना एचआइभीएड्सका संक्रमितले नियमि औषधि तथा उपचार सेवा लिइरहेका छन् ।
चीनलाई चुनौती दिन अर्बौको परियोजना ल्याउने तयारीमा युरोपेली संघ,"पेरिस : युरोपेली संघ ईयुले चीनलाई चुनौती दिन अर्बौ युरो लगानी गर्ने योजना बनाएको छ। चीनको बेल्ट एण्ड रोड पहल बिआरआईसँग प्रतिस्पर्धा ईयुले विभिन्न परियोजनामा अर्बौको लगानी गर्ने योजना बनाएको हो। चीनको बेल्ट एण्ड रोड पहलको प्रतिद्धन्द्धीको रुपमा ईयुले चाडै नै अर्बौको वैश्विक लगानी योजना सार्वजनिक गर्न लागेको बीबीसीले उल्लेख गरेको छ। युरोपेली आयोगका अध्यक्ष उर्सुला वोन डेर लेयेनले ग्लोबल गेटवे इनिसियटिभ नामक करिब १४ पेज लामो योजना प्रतिवेदन बुधबार (स्थानीय समयअनुसार) सार्बजनिक गर्न लागेको बताइएको छ। डिजिटल, यातायात, जलवायु र उर्जा योजना विकास गर्न ईयुले मुर्तडिजाइन बनाउन लागेको जानकारहरुले बताएका छन्। उनीहरुकाअनुसार अफ्रिका र एसियाका विभिन्न भेगहरुमा चीनको सो परियोजनाको बढ्दो प्रभावलाई चुनौती दिन ईयुले आफ्नो पाटोबाट अर्बौ युरो लगानी गर्नेछ। सो लगानीको पहलबाट ईयुले अर्बौ युरो लाभ उठाउने र आफ्ना सदस्य मुलुक, वित्तिय संस्था र निजी क्षेत्रले गरेको लगानी डुब्नबाट बचाउनेबारे ढाचा बनाउने बताइएको छ। यसअघि गत मार्चमा बेलायती प्रधानमन्त्री बोरिस जान्सनसँग फोनमार्फत बोल्दै अमेरिकी राष्ट्रपति जो बाइडेनले पनि चीनको बेल्ट एण्ड रोड पहलसँग प्रतिस्पर्धा गर्न प्रजातान्त्रिक देशहरुसँग पुर्वाधार विकास योजना हुनुपर्ने बताएका थिए। आयोगका अध्यक्ष लेयेनले गत सेप्टेम्बरमा संघको एक कार्यक्रममा बोल्दै भनेका थिए, संसारभर गुणस्तरिय पुर्वाधार विकास गर्न, मानिसलाई गुणस्तरिय सेवा उपलब्ध गराउन हामी लगानी गर्न चाहन्छौ। ईयुको ग्लोबल गेटवे चीनको बीआरआई रणनितिका लागि आफैमा ठुलो प्रतिस्पर्धाको रुपमा खडा हुने बताइएको छ। सडक, बन्दरगाह, रेलमार्ग र पुल आदीहरुमा पैसा खन्याएर व्यापारिक सम्बन्धको विस्तार गर्ने बीआरआई पहल चिनियाँ विदेश नीतिको केन्द्रविन्दुको रुपमा रहेको छ। चीनको सो पहल, अफ्रिका, युरोपेली संघका छिमेकी मुलुक, मध्य एसिया, दक्षिण र दक्षिणपुर्वी एसियामा पुगिसकेको छ। बीबीसीबाट साभार"
एमाले नेतृत्वलाई हार्दिक बधाई,"सन् १९९१ मे २७ अर्थात् २०४८ जेठ १३ मा तत्कालीन विश्वविख्यात पत्रिका न्युजविकले मदन भण्डारीको अन्तर्वार्ता प्रकाशन गरेको थियो, जसको शीर्षक थियो, इन नेपाल, कार्ल मार्क्स लिभ्स। तत्कालीन एमाले महासचिव भण्डारीलाई जीवित कार्ल मार्क्सका रूपमा विश्वले अथ्र्याउन थालेको थियो। त्यसलाई चरितार्थ गर्ने गरी २०४९ सालमा उनले नेपालीपनको कम्युनिस्ट सिद्धान्त नै प्रतिपादन गरे, जनताको बहुदलीय जनवाद (जबज)। त्यही सिद्धान्तलाई त्यसयता एमालेले मार्गदर्शक मान्दै आएको छ। त्यही सैद्धान्तिक धरातलमा उभिँदै आएका केपी शर्मा ओली एमाले नेतृत्वमा दोस्रोपटक निर्वाचित भएका छन्। सर्वसम्मत नभए पनि उनले चाहेको टिम अबको एमाले हाँक्न खडा भएको छ। एमाले राज्य र राजनीतिको एक प्रभावशाली शक्ति हो। संसारभरि कम्युनिस्ट पतन भइरहेको अवस्थामा नेपालमा त्यही शक्ति दर्बिलो प्रभावमा छ। त्यसको सर्वाधिक मूल धारमा एमाले छ। नेपाली माटो कम्युनिस्टका लागि उर्बर बनिरहनुको एउटा मुख्य कारण यसको लोकतान्त्रिकीकरण हो। तर, पछिल्लो समय बढ्दो आन्तरिक मतभेदले यो शक्ति छिन्नभिन्न हुँदै आएको छ। त्यसमाथि देशको राजनीति अत्यन्त चुनौतीपूर्ण कालखण्डमा छ। गणतन्त्र संस्थागत हुन सकेको भनिहाल्न सकिने अवस्था छैन। संघीयता प्रयोग क्रममै छ। लोकतन्त्रको उपहास राजनीतिक प्रणालीबाटै भइरहेको छ। यी सबै चुनौतीको बोझ अरू दललाई झैं एमालेलाई पनि छ। त्यही भार काँधमा बोकेर ओलीले जिम्मेवारी सम्हालेका छन्। जसरी एमाले अध्यक्ष ओलीको जीवन उतारचढावपूर्ण छ, उसरी नै उनको पछिल्लो राजनीतिक यात्रा उकालोओरालो गरिरहेको छ। संविधान निर्माणपछि भारतले लगाएको नाकाबन्दीको उनले डटेर सामना गरे। त्यसले बढाएको लोकप्रियताकै कारण स्थानीय तहको निर्वाचनमा कांग्रेसमाओवादी गठबन्धन हुँदा पनि एमाले ठूलो शक्ति बन्यो। त्यसले उनको कद झन् बढ्यो। संघीय चुनावमा माओवादीसँग गठबन्धन गरेर दुइटा जोड्दा झन्डै दुईतिहाइ पुुग्यो। पछि दुुई दल एकीकरण भयो, नेकपा बन्यो। नेपाली राजनीतिमा ओलीको ओज ह्वात्तै बढ्यो। उनको नेतृत्वमा शक्तिशाली सरकार बन्यो। तर, नेकपाको आन्तरिक किचलो व्यवस्थापन गर्न नसक्दा उनी नराम्ररी घेराउमा परे। पार्टी विभाजन भयो। ओली सरकार अदालतको आदेशले ढल्यो। उनको दल एमाले पनि सग्लो रहेन। माधवकुमार नेपाल नेतृत्वमा छुट्टिएको समूहले अर्कै दल नेकपा (समाजवादी) बनायो। यसले एमालेको आकार घटायो, ओलीका लागि काँडा भने हटायो। त्यही कारण १०औं राष्ट्रिय महाधिवेशन ओलीमय बन्न पुग्यो। सर्वसम्मत हुन रोकेर अध्यक्षमा उठेका भीम रावलले अत्यन्त झिनो मत ल्याए। फरक मतविचारलाई सहन गाह्रो मान्छन् ओली। पार्टी एकता उनको ठूलो उपलब्धि थियो। तर, विभाजन र फेरि विभाजनमा उनको कठोरता उत्तिकै जिम्मेवार रह्यो। समृद्ध नेपाल सुखी नेपाली को नारा ल्याएको एमाले ओली नेतृत्वमा सरकारमा रहँदा त्यस गतिमा अघि बढ्न भने सकेन। देशको फोहोरी राजनीतिको छिटा उसको अवयवमा समेत लाग्न पुुग्यो। राजनीति जनताका लागि हुन सकेन। जुनसुुकै शासनमा पनि देशमा सुशासन आएन। भ्रष्टाचार मौलायो। मौलाइरह्यो। आगामी निर्वाचनमा कुन मुुख देखाएर मतदातासामु जाने भन्नेमा दलहरूलाई गाह्रै छ। प्राकृतिक स्रोतसाधनले समृद्ध देश नेपाल राजनीतिक बेढंगीले गरिबी बेहोर्न बाध्य छ। जनताको जीवनस्तर तलको तलै छ। अबको राजनीति देश बनाउने हुनुपर्छ। नवनिर्वाचित एमाले नेतृत्वमा त्यो चेत पलाउन सकोस्। ओली नेतृत्वको एमालेले देशलाई गति दिन सकोस्। राजनीतिलाई मति दिन सकोस्। हार्दिक बधाई तथा शुभकामना।"
कांग्रेसको ३२२ प्रदेशसभा निर्वाचन क्षेत्रको अधिवेशन सम्पन्न,"काठमाडौं : नेपाली कांग्रेसको ३२२ प्रदेशसभा निर्वाचन क्षेत्रको अधिवेशन सम्पन्न भएको छ। पार्टीको १४औँ महाधिवेशनअन्तर्गत मङ्सिर १७ र १८ गते हुन लागेको प्रदेश अधिवेशनका लागि देशभरका ३२२ प्रदेशसभा निर्वाचन क्षेत्रको अधिवेशन सम्पन्न भएको हो। कांग्रेस निर्वाचन समितिका संयोजक एवं वरिष्ठ अधिवक्ता गोपालकृष्ण घिमिरेले सर्लाहीका आठ प्रदेशसभा निर्वाचन क्षेत्रबाहेक सबै प्रदेशसभा निर्वाचन क्षेत्रको अधिवेशन सम्पन्न भएको जानकारी दिए। उनले भने, 'सर्लाहीको चार निर्वाचन क्षेत्रको आठ प्रदेशसभा अधिवेशन आजै सम्पन्न गर्ने गरी निर्वाचन समितिले काम गरिरहेको छ।', देशभर १६५ निर्वाचन क्षेत्रको ३३० प्रदेशसभा निर्वाचन क्षेत्र रहेको छ। कांग्रेस क्रियाशील सदस्यको विवादका कारण सर्लाही र रसुवाको वडा अधिवेशन ढिला गरी सुरु भएको थियो। कांग्रेसको १४औं महाधिवेशनअन्तर्गत ६० भन्दा बढी जिल्लाको जिल्ला अधिवेशन सम्पन्न भइसकेको छ। कांग्रेसको आगामी मङ्सिर १७ र १८ गते एकैसाथ सातै प्रदेशमा प्रदेश अधिवेशन हुँदैछ। कांग्रेसको केन्द्रीय महाधिवेशन मङ्सिर २४ गतेदेखि काठमाडौँमा हुँदैछ।"
ओली त्यहाँदेखि यहाँसम्म,"खड्गप्रसाद शर्मा ओली जन्म : २००८ फागुन ११ गते शनिबार (सन् १९५२०२२३) जन्मस्थान : इवा, तेह्रथुम पहिलोपटक अध्यक्ष, नेकपा (एमाले) : २०७१ असार १९२५ मा सम्पन्न नवौं राष्ट्रिय महाधिवेशन नेता, संसदीय दल, नेकपा (एमाले) : २०७० माघ २१ मा सम्पन्न निर्वाचन संविधानसभा सदस्य : क्षेत्र नं ७, झापा (२०७० मंसिर ४ को संविधानसभा निर्वाचन) पहिलोपटक प्रधानमन्त्री : २०७२ असोज  चितवन : प्रतिस्पर्धी भीम रावललाई करिब ११ प्रतिशत मतमा सीमित गर्दै केपी शर्मा ओली दोस्रोपटक एमाले अध्यक्ष निर्वाचित भएका छन्। सर्वसम्मत बन्ने उनको पहल रावलकै उम्मेदवारीका कारण सम्भव भएन । मंगलबार बिहानको रातिबाट भएको मतदानमा ओलीले १,८३७ र रावलले २२३ मत प्राप्त गरे। ओलीलाई आफू अध्यक्ष बन्नभन्दा पदाधिकारी र केन्द्रीय सदस्य मिलाउन सकस थियो। पार्टीले दिएको प्राधिकारमुताबिक ओलीले सर्वसम्मत सूची जारी गरेका थिए। अन्तत: त्यसलाई निर्वाचनकै माध्यमबाट बैधानिकता दिइयो। त्यसमध्ये पदाधिकारीमा स्वयं उनको पद अध्यक्ष, उपाध्यक्ष र सचिवमा मतदान भएको थियो। परिणाम भने ओलीकै छनोटमा गएको थियो। ओलीले आफूलाई मात्रै जिताएनन्, सक्रियतापूर्वक साथ दिने नेतालाई पनि टिममा ल्याए। संघर्षका पर्याय खड्गप्रसाद गरिब परिवारमा हुर्किएका ओलीको वास्तविक नाम खड्गप्रसाद शर्मा ओली भए पनि उनलाई राजनीतिक क्षेत्रमा केपी शर्मा ओली भनेर चिनिन्छ। २००८ साल फागुन ११ गते शनिबार तेह्रथुमको इवामा जन्मिएका उनी भविश्यमा राजनीतिक क्षेत्रमा यति शक्तिशाली हुन्छन् भन्ने कल्पना पनि गर्दैन थिए रे आमा स्व मधु ओली र बुबा मोहनप्रसाद ओली। अहिले झापामा रहेको उनका बुबा मोहनप्रसाद ओलीको क्षमता देखेर दंग पर्छन्। चोकमा निस्किएर चिया पिउँदा मोहनप्रसादले केपीको बखान नसुनेको दिन हुँदैन। उनले अन्नपूर्णसँग भने, छोरोले पार्टी मात्रै होइन देश, विदेश हल्लाएको देख्दा आनन्द लाग्छ। उनले थपे, अब पुन: अध्यक्ष भएछ, मेरो आशीर्वाद छ। १४ वर्षसम्म कठोर जेल जीवन बिताएका केपी शर्मा ओली मुलुककै सबैभन्दा शक्तिशाली व्यक्तिका रूपमा पनि उदाए। दुईतिहाइ बहुमत पाएर प्रधानमन्त्रीसमेत बनेका उनले जनयुद्धबाट आएको पार्टीलाई एमालेसँग मिसाएर नेकपा बन्दाको समयमा अध्यक्षको पनि स्वाद नलिएका होइनन्। सोही स्वाद तीतो महसुस गरेकै समयमा पार्टी फुटेपछि छिन्न भिन्न भएका कार्यकर्तालाई समेटेर पार्टीलाई हिँडाएको मात्रै देखिएन दैडाएको नै विश्लेषण गर्छन् राजनीतिलाई नियालिरहेका विज्ञहरू। पार्टी राजनीतिक क्षेत्रमा घस्रिएको नभई दौडिएको उद्घोष उनले १०औं महाधिवेशनको उद्घाटन सत्रमा नारायणी किनारमा नै गर्नसमेत भ्याए। २०२३ सालमा माक्र्सवादी अध्ययन दलमा संगठित भई प्रशिक्षण प्राप्त गरेका ओलीले २०२५ सालबाट तत्कालीन नेपाल कम्युनिस्ट पार्टीसम्बद्ध विद्यार्थी फाँटको फ्रयाक्सन कमिटीमा आबद्ध हुने मौका पाए र नेतृत्व नै सम्हालेका थिए। २०२६ सालमा नेपाल कम्युनिस्ट पार्टीको सदस्यता प्राप्त गरे पनि युवा संघको संस्थापक अध्यक्ष हुने र झापामा चार महिना पार्टी सचिव हुनेबाहेक पार्टीभित्र र बाहिर लामो समय फस्ट म्यान हुन पाएनन्। ठक्कर र पेलानले मानिसलाई परिपक्क बनाउँछ भन्ने उदाहरण दिन सफल बन्दै २०७१ असार १९२५ मा सम्पन्न नवौं राष्ट्रिय महाधिवेशनबाट नेकपा एमालेको अध्यक्ष बन्न सफल भएका हुन् केपी शर्मा ओली। नवौं महाधिवेशनमा रोगीलाई पार्टी अध्यक्ष बनाउनु हुँदैन भनेर उनकाविरुद्ध चर्को प्रचारबाजी नभएको पनि होइन। तर, पनि माधवकुमार नेपाललाई पराजित गर्दै उनी अध्यक्ष बने। त्यसपछि मात्रै पहिलो पटक प्रधानमन्त्रीमा उनी निर्वाचित भए। ओलीले सोही एकडेढ वर्षको बीचमा महत्वपूर्ण जिम्मेवारी सम्हाल्ने सपना पूरा गरेका थिए। संयोग नै मान्नुपर्छ, ओलीले छोटो समयमा मुलुकको प्रधानमन्त्री भइसकेका नेताहरूलाई पार्टी भित्रका विभिन्न निर्वाचनमा पराजित गरेका थिए। संसदीय दलको निर्वाचनमा तत्कालीन पार्टी अध्यक्ष तथा पूर्वप्रधानमन्त्री झलनाथ खनाललाई उनले पराजित गरे। त्यसलगत्तै पार्टीको महाधिवेशनमा अर्का पूर्वप्रधानमन्त्री तथा १४ वर्षसम्म पार्टी प्रमुख बनेका माधव नेपाललाई पराजित गरे। त्यसपछि मुलुकको प्रधानमन्त्री बन्ने क्रममा उनले देशका बहालवाला प्रधानमन्त्री तथा सबैभन्दा ठूलो दल नेपाली कांग्रेसका सभापति सुशील कोइरालालाई पराजित गरेका थिए। अहिलेको पार्टीको १०औं महाधिवेशनमा भने उनले नचाहेको चुनाव लड्न पुगे। उनका प्रतिस्पर्धी बनेका भीम रावललाई १६१४ मतले पराजित गरे। असहज बाल्यकाल ओली डेढ वर्षको हुँदा आमाको निधन भएको थियो। त्यस समय उनी तेह्रथुमको इवामानै थिए। उनी ४५ वर्षको हुँदा पिता मोहनप्रसाद बालबच्चा लिएर झापाको सुरुङ्गामा झरे। पछि कन्काइको बाढीले ओली परिवारको घर बगाइदिएपछि उनीहरू सुकुम्बासीसमेत बने। ओलीलाई केही समय बडाबा र हजुरबाले पाले। किशोरावस्थामा ओली रामनाथ दाहालका घरमा काम गरेर विद्यालय जान थाले। उनको १० कक्षासम्मको औपचारिक शिक्षा झापामै भयो। झापा झरेका र बाल्यकालमै मातृ वात्सल्यबाट बिमुख बनेका ओली पढ्ने क्रममा रामनाथकै प्रेरणाले कलिलो उमेरमै कम्युनिष्ट बने। रामनाथ २०२९ सालमा सुखानीमा सहिद भए। गरिबीका कारण अरूको काम गरेर बस्न बाध्य बनेका ओली २०२३ सालमा माक्र्सवादी अध्ययन दलको सदस्य बनेर कम्युनिस्ट राजनीतिमा होमिएका हुन्। पाटन निवासी राधिका शाक्यसँग विवाह गरेका ओलीका छोराछोरी छैनन्। सुरुङ्गामा बाढीले घरजग्गा बगाएपछि झापाको पृथ्वीनगरमा बसाई सरेका ओलीका पिताले सामान्य किसानले जस्तै अनेक भुक्तमान भोग्नुपरेको थियो। ओली गृहमन्त्री भएका बेला उनका पिताको घरमा आगलागी भयो। आगलागीपछि सरकारबाट क्षतिपूर्ति पाएको पैसाले उनका पिताले सामान्य बस्न लायकको घर बनाएको छिमेकीहरू बताउँछन्। गरिबी अवस्थामा बाल्यकाल बिताए पनि ओलीले राजनीतिक यात्राकै क्रममा दमक र भक्तपुरको बालकोटमा घर बनाएर आफ्नो आवासलाई व्यवस्थित गरेका छन्। राजनीतिक यात्रा झापा क्रान्ति नेपाली राजनीतिमा जहिले पनि चर्चित हुने एउटा राजनीतिक घटनाक्रम हो। नेपालमा कम्युनिस्ट शासन स्थापनाका लागि हतियार उठाइएको त्यो पहिलो सशस्त्र विद्रोह थियो। झापा विद्रोहमा तत्कालीन नेपाल कम्युनिस्ट पार्टीभित्र हतियारबद्ध संघर्ष गर्ने कि शान्तिपूर्ण संघर्ष भन्ने सवालको बहसमा ओली शान्तिपूर्ण क्रान्तिको पक्षमा थिए। तर, तत्कालीन पार्टीमा सीपी मैनाली, मोहनचन्द्र अधिकारीहरू सशस्त्र विद्रोहको पक्षमा उभिए। पार्टीको बहुमत हिस्सा दुश्मनसँग नभिडे, सामन्तिलाई नगिँडे, आउँदैन जनवाद भाषण ठोकेर भन्ने गीत गाउँदै अघि बढ्यो। ओली त्यतिबेला १९ वर्षका थिए। फरक मत राखेर नै पनि पार्टीको निर्णय शिरोधार्य गरी सशस्त्र संघर्षमा होमिएका ओली त्यसको तीनचार वर्षपछि नै पञ्चायती शासकको पञ्जामा परे। तत्कालीन नेकपा माले गठनदेखि ०४६ सम्म आइपुग्दा भएको राजनीतिक उतारचढावमा ओलीले संगठनात्मक भूमिका खेल्न पाएनन्। किनभने उनी ०३२ सालदेखि ०४६ सालमा बहुदल आउँदासम्म लगभग १४ वर्ष जेलमै थिए। ओलीको उमेरको ऊर्जाशील समय जेलभित्रै बित्योभन्दा पनि फरक पर्दैन। जेलबाट छुट्दा ०४६ सालमा ओली निकै दुब्ला पातला देखिन्थे। जेलबाट छुटेपछि उनी पार्टीका साथीभाइसँग गाडीभाडा मागेर झापा फर्किएको बताइन्छ। आजको नेकपा एमाले झापा क्रान्तिको मूलधार हो। तर, एमालेमा झापाली क्रान्तिकारीले पार्टीको नेतृत्व सीपी मैनालीको बहिर्गमनपछि गुमाएका थिए, जुन ओलीले फर्काएको मानिन्छ। झापा क्रान्तिका योद्धाहरू इतिहासको कालखण्डमा तितरबितर भए। ओलीचाहिँ अनेक हन्डर ठक्कर खाएर भए पनि निरन्तर पार्टीमा रहेका नेता हुन्। मुलुकमा राजनीतिक परिवर्तन ल्याउन संघर्षमा होमिएका ओली ०३० देखि ०४४ सालसम्म १४ वर्ष जेल परे। जेलभित्रैबाट पनि उनी पार्टीको राजनीतिक काममा भने सक्रिय रहे। उनले जेलबाटै चिठीपत्रका माध्यमबाट पार्टीमा विचार प्रवाह गर्थे। जेलभित्र गम्भीर बिरामी परेर मृत्युको मुखमा पुगेका उनलाई कसरी बचाइयो भन्ने उनका राजनीतिक सहयोद्धा राधाकृष्ण मैनालीले आफ्नो संस्मरणमा लेखेका छन्। ओलीले जेलबाट छुटेपछि ०४६ सालमा सम्पन्न जनआन्दोलनमा संयुक्त वाममोर्चाका तर्फबाट लुम्बिनी अञ्चलको मोर्चा सम्हालेका थिए। त्यसपछि उनी पार्टीमा मदन भण्डारीको दाहिने हात बनेर एकाएक उदाउन थाले। ०४९ सालमा सम्पन्न नेकपा (एमाले) को पाँचौं राष्ट्रिय महाधिवेशनबाट पारित जनताको बहुदलीय जनवाद सिद्धान्त निर्माणका सिलसिलामा मदन भण्डारीलाई उनले साथ दिए। सशस्त्र विद्रोहको विपक्षमा ०२८ सालमै मत जाहेर गरे पनि अल्पमतमा परेका ओली २० वर्षपछि बहुदलीय जनवादको नीति पारित भएपछि त्यसका प्रवक्ता बने। त्यसैले अहिले पनि ओलीलाई एमालेमा बहुदलीय जनवादको व्याख्याता भन्ने गर्छन् उनका समर्थकहरू। बहुदलीय जनवादका प्रवर्तक भने मदन भण्डारी नै हुन्। एमालेको दसौं महाधिवेशनबाट यस्तो बन्यो ओली टिम मतपरिणाम घोषणा: सचिवमा कसले कति मत पाए? अध्यक्ष केपी शर्मा ओलीले लिए सपथ, १७ बुँदे घोषणा पत्र जारी ओलीको नेतृत्वमा एमालेले देश र जनताको भलाइ गर्नेछ एमालेले ३ महिना पार्टी प्रवेश अभियान सञ्चालन गर्ने मदन भण्डारीको दासढुंगा दुर्घटनामा मृत्यु भएलगत्तै एमालेमा नेतृत्वका दाबेदार बन्न चाहे पनि ओलीको पक्षमा माहौल बनेन। माधव नेपाल एकाएक पार्टीको नेतृत्वमा स्थापित भएपछि ओली उनको सहयोगी बने। माधव नेपालसँग ओलीको सम्बन्ध सधैं उतारचढावपूर्ण रह्यो। पार्टीमा सधैं प्रतिपक्षी भूमिकामा रहे पनि नेपाललाई संकटका बेलामा जोगाउन ओलीले निर्णायक भूमिका खेले। तर, अहिले नेपाल उनको साथमा छैनन्। एमालेलाई बहुपदीय प्रणालीमा लैजानुपर्छ भनेर उनले ०५९ सालमा भएको सातांै महाधिवेशनमा प्रस्ताव गरे। कम्युनिस्ट पार्टीको लोकतान्त्रीकरणका सवालमा उनले प्रस्तुत गरेको त्यो कार्यक्रम पराजित भयो। तर, ०६५ सालमा ओलीकै सोही कार्यक्रम पारित भयो र एमालेमा बहुपदीय प्रणाली सुरु भयो। आज आएर नेपालका सबै कम्युनिष्ट तथा अन्य प्रजातान्त्रिक पार्टीहरूले समेत मूलनीतिका रूपमा अवलम्बन गरेको अवस्था छ। बुटवलमा सम्पन्न आठौं महाधिवेशनमा ओली पार्टी अध्यक्षका उम्मेदवार थिए, तर झलनाथ खनालसँग हारे। त्यसबेला ओलीले झलनाथ पक्षलाई माओवादी परस्त भएको आरोप लगाएका थिए। त्यसबेला ओली उग्रमाओवादी विरोधी मानिन्थे। आठौं महाधिवेशनमा माधव नेपालसँग मिलेका ओली नवौं महाधिवेशनमा चाहिँ माधव नेपाललाई हराएर अध्यक्ष बने। पार्टीको अध्यक्ष बनेपछि ओलीले एमालेलाई मजबुद बनाएको मानिन्छ। यसपटक पनि उनी निर्वाचित अध्यक्ष बने जुन उनको अध्यक्षको दोस्रो कार्यकाल हो। पारिवारिक अवस्था हजुरबुबा : स्व मनरथ ओली हजुरआमा : स्व राममाया ओली आमा: स्व मधु ओली बुबा : मोहनप्रसाद ओली श्रीमती : राधिका शाक्य"
ओलीको नेतृत्वमा एमालेले देश र जनताको भलाइ गर्नेछ,"नेकपा एमालेको १०औं राष्ट्रिय महाधिवेशन नेतृत्व चयन गर्दै मंगलबार चितवनमा सम्पन्न भएको छ। विधान महाधिवेशन सकिएलगत्तै गरिएको यो नेतृत्व महाधिवेशनले समग्र पार्टी पंक्ति र शुभचिन्तकमा उत्साहको लहर छाएको छ। नेतृत्व चयन सर्वसम्मत गर्ने भनिए पनि अन्तत: अध्यक्ष, उपाध्यक्ष, उपमहासचिव र सचिव पदमा निर्वाचन भएको छ। एमाले अध्यक्ष केपी शर्मा ओली पुन: भारी मतले अध्यक्ष बनेका छन्। दुवै प्रक्रियाले एमालेप्रति जनताको विश्वास र माया बढेको छ। निर्वाचन र सर्वसम्मतबाट एमालेमा ३०१ केन्द्रीय सदस्य छनोट भएका छन्। एमालेले नै देश र जनताको पक्षमा काम गर्ने र यसका लागि ओलीको नेतृत्व सही भएको उनीहरूको भनाइ छ। अन्नपूर्ण पोस्ट्कर्मी अनिल ढकालले केन्द्रीय सदस्यसँग लिएको प्रतिक्रिया : केन्द्रीय कमिटीमा निर्विरोध निर्वाचित भएपछि उत्साहित भएको छु। देश, जनता र पार्टीप्रतिको गहन जिम्मेवारीको महसुस भएको छ। जिम्मेवारी वहन गर्न चुनौती र अवसर दुवै पाएको ठानेकी छु। चुनौती यसकारण लिएको छु कि अहिले देशको परिस्थिति अलिकति चिन्ताजनक अवस्थामा छ। भर्खर पार्टी विभाजन भएको छ। एमालेप्रति जनताको विश्वास र माया बढेको छ। उद्घाटन सत्रको सहभागिताले पनि त्यो कुराको पुष्टि गर्छ। जनताको अपार मायालाई युवा पुस्तालाई सम्बोधन गरेर त्यसलाई हामीले कसरी सम्बोधन गर्न सकिन्छ भन्नेमा ध्यान जानेछ। सामाजिक, वर्गीय, विभिन्न खालको दृष्टिकोणबाट उनीहरूको मनोविज्ञानलाई हामीले लिनै पर्छ। आगामी दिनमा पार्टी नेतृत्वले मन जित्ने काम गर्न सक्छौं कि सक्दैनन् भनेर सबै हिसाबले अघि एक मन एकता हुनुपर्यो। त्यो मनोविज्ञान सम्बोधन गर्न पार्टी सक्षम छ भन्न अध्यक्ष केपी शर्मा ओलीको नेतृत्व एकदम बलियो छ। आगामी दिनमा जनताको मन जितेर एमाले अझ ठूलो पार्टी बन्नेछ। सशक्त क्रान्तिकारी पार्टीको रूपमा पार्टीको छवि बनाउन म लाग्नेछु। नवीना लामा, केन्द्रीय सदस्य खुला ००० संविधान र पार्टीको विधानमा लेखेअनुसार एक तिहाई महिला कमिटीमा सुनिश्चितता यो हाम्रा लागि ऐतिहासिक अवसर पनि हो। अहिले एमालेको एक तिहाइभन्दा बढी महिलाको सुनिश्चितता भएको छ। यसले पार्ने प्रभावमा हामीले खेल्ने भूमिका सकारात्मक रहन्छ। तल्लो तहसम्म महिलाको उपस्थिति बलियो बनाउने र क्षमतालाई अभिवृद्धि गर्नतर्फ हाम्रो ध्यान जानेछ। कामको प्रतिस्पर्धाबाट अघि बढ्न चाहन्छौं। संविधान र पार्टीको विधानअनुसार हामीले प्राप्त गरेको अवसरलाई जिम्मेवारीबाट आउने दोस्रो पूर्णकालीन बैठकबाट हरेक केन्द्रीय सदस्यलाई जिम्मेवारी दिनेछ। त्यही जिम्मेवारीलाई महिलाहरूले पनि महत्त्वपूर्ण तरिकाबाट गर्छन् भन्ने विश्वास छ। पार्टीले दिने त्यो जिम्मेवारीलाई इम(ान्दारीपूर्वक निर्वाह गर्छु भन्ने संकल्प छ। पार्टी एकतालाई सुदृढ गराउन लाग्नेछु। बीचमा पार्टीभित्र अराजकता देखिन थालेको थियो। संगठनभित्रको अराजकता निस्तेज गर्न विधि प्रक्रियाअनुसार पार्टीलाई सञ्चालन गर्ने कुरालाई आफूले व्यक्तिगत रूपमा जोड दिन्छु। अहिले हामी प्रतिपक्षमा छौं। केन्द्रीय कमिटीमा भएको हिसाबले जिल्लाका पार्टी गतिविधिलाई व्यवस्थित गर्ने कुरा र समग्र पार्टीलाई दिने सुझावमा मेरो भूमिका रहन्छ। पार्वती रावल, केन्द्रीय सदस्य खुला महिला ००० सर्वसम्मत रूपमा केन्द्रीय कमिटीमा चयन भएको हुँ। सबैभन्दा पहिला मेरो काम कर्तव्य भनेको पार्टीले गरेको निर्णयलाई कसरी आफ्नो जिल्ला, जनता र कार्यकर्तासम्म कसरी पुर्याउने भन्ने नै हो। जुन प्रमुख कर्तव्य नै हो भन्ने लाग्छ। पछिल्लो समय राजनीतिक हिसाबले अस्तव्यस्त भइरहेको अवस्थामा नेकपा एमालेप्रति एउटा गठबन्धन लगायतको शक्तिसहित अदृश्य रहेको बाहिरी शक्तिले प्रहार गरिरहेको अवस्था छ। त्यसैले कसरी भन्डाफोर गरेर नेकपा एमालेलाई कसरी सशक्त रूपमा जनताको माझमा लैजाने भन्ने कुरा हाम्रो प्रमुख काम कर्तव्य हो। निर्वाचन पनि सँगै आउँदैछन्। आगामी निर्वाचनलाई लक्षित गरेर विगतमा नेकपा एमालेले देश जनताको लागि गरेका कामलाई जनतासम्म पुर्याउने विषयमा मेरो ध्यान छ। विपक्षी गठबन्धनले एमालेप्रति जुन खालको भ्रमहरू छरिरहेका छन् त्यो भ्रमलाई भन्डाफोर गर्ने हाम्रो एजेन्डा हुनेछ। हामीले युवावर्गको पनि प्रतिनित्व गरिरहेका छौं। हामी आएपछि के नयाँ हुन्छ भन्ने युवावर्गले सोच्नु स्वाभाविक हो। अब हामीले पार्टीका बैठकमा युवाका सवालहरूलाई प्राथमिकता दिन्छौं। पार्टीको बैठकमा संगठनका, राजनीतिक एजेन्डा मात्रै पर्ने गर्छन्। अब चाहिँ ठूलै संख्यामा युवावर्गले प्रतिनिधि गरेका छौं। ईश्वरी जीएम, आदिवासी जनजाति महिला ००० राजनीतिक पार्टीमा हामी लागिसेकपछि हाम्रो उद्देश्य भनेको समाज परिवर्तन र मुलुक निर्माणका लागि लाग्ने हो। त्यसका लागि सबैभन्दा पहिलो काम भनेको बहुदलीय राजनीतिक प्रणालीमा पार्टीलाई सक्षम, शक्तिशाली बनाउनु पर्छ। पार्टी मजबुत भए मात्रै हाम्रा उद्देश्य र लक्ष्यहरू पूरा गर्न सक्छौं। हाम्रा मूल्य र मान्यतालाई पनि जनतासमक्ष कार्यान्वयन गर्न सक्छौं। पहिलो काम भनेको एमालेलाई पहिलो बनाउने हो। जनताको बीचमा हाम्रा नीति तथा कार्यक्रमहरू लैजाने, त्यसकै आधारमा जनतालाई आकर्षित गर्ने, संगति गर्नेमा लाग्छु। मुलुकको पहिलो पार्टी बनाएर बहुमतको सरकार बनाउने स्थितिमा पुर्याउन मेरो अभिभारा रहन्छ। नयाँ सोच र गतिविधिका साथ काम गर्दैर्छौं। हामी सामूहिकतामा विश्वास गर्छौं। हाम्रो कमिटीले फैसलालाई बोकेर जान्छौं। हरि राई, जनजाति निर्वाचन क्षेत्रबाट कोटामा भोजपुर ००० पहिलो उद्देश्य पार्टी एकतालाई मजबुत बनाउने हो। अरू पनि कम्युनिस्टलाई एकताको बाटोमा ल्याउने वातावरण बनाउनका लागि दबाब दिन हामी यो ठाउँमा पसेका हौं। अब निर्वाचित भएपछि एमालेसँगै रहेर संगठन सुदृढ गर्ने, विस्तार गर्नेलगायत पार्टीकै जिम्मेवारी वहन गरेर अघि बढ्छु। अब चुनावी तयारी गर्ने योजनाको साथ काम गर्छु। हामी फरक पार्टीबाट एमालेमा बसेका हांै। यति ठूलो जमात माओवादीबाट हामीहरू आएका हौं। हामी नेकपाको एकताका लागि यो ठाउँमा छौं। हामी यो ठाउँमा रहँदा एमालेलाई ठूलो फाइदा छ। किनकि हामी अब एमाले झन् ठूलो र मजबुत बनाउँछौं। गौरीशंकर चौधरी, (कैलाली) थारूको खुल्ला कोटाबाट निर्वाचित"
सर्वोच्च अदालतमा आजदेखि गोला प्रक्रियाबाट पेसी,काठमाडौं : प्रधानन्यायाधीश चोलेन्द्रशम्शेर जबरालाई कोरोना संक्रमण भएको छ। छातिमा समस्या भएपछि परीक्षण गर्दा संक्रमण पुष्टि भएको हो। जबरा बलम्बुस्थित सशस्त्र प्रहरी बलको अस्पतालमा सोमबार साँझ भर्ना भएका थिए। उनको स्वास्थ्य अवस्था सामान्य रहेको उपचारमा संलग्न चिकित्सकले जनाएका छन्। यसैबीच सर्वोच्च अदालतमा बुधबारदेखि गोला प्रक्रियाद्धारा पेसी तोकिन लागेको छ। सो सम्बन्धी सूचना राजपत्रमा प्रकाशित भएको छ। कानुन व्यवसायीको छाता संगठन नेपाल बार एसोसिएसनले गोला प्रथा प्रणालीलाई मुलुकभरका अदालतमा लागू गर्न माग गर्ने भएको छ। प्रधानन्यायाधीश जबराको राजीनामा माग गर्दै आन्दोलनरत नेपाल बार एसोसिएसनले विरोध कार्यक्रमलाई जारी राख्ने भएको छ। बारका अध्यक्ष चण्डेश्वर श्रेष्ठले कालो पट्टिसहितको धर्ना कार्यक्रमलाई निरन्तरता दिने बताए। बारले एक महिना अघिदेखि सर्वोच्च अदालत परिसरमा विरोध एवं धर्ना कार्यक्रम गर्दै आएको छ। अध्यक्ष श्रेष्ठका अनुसार प्रधानन्यायाधीश जबराको बर्हिगमनको सम्बन्धमा कानूनी पृष्ठभूमि भएका राजनीतिक दल सम्बद्ध नेतासँग अन्तरक्रिया गर्ने योजना छ।
कांग्रेस मोरङको सभापतिमा डिगबहादुर लिम्बू विजयी,"विराटनगर : नेपाली कांग्रेस मोरङको सभापतिमा डिगबहादुर लिम्बू निर्वाचित भएका छन्। डा शेखर कोइरालानिकट लिम्बू पार्टीको १४औँ महाधिवेशनअन्तर्गत मंगलबार भएको निर्वाचनमा भारी मतान्तरले विजयी भएका हुन्। संस्थापन र संस्थापनइतर समूहसमेतको घेराबन्दीलाई तोड्दै विजयी भएका उनले १ हजार ९०६ मत ल्याए। मंगलबार राति सार्वजनिक भएको दोस्रो चरणको निर्वाचनको अन्तिम मत परिणाम अनुसार पार्टीको संस्थापन एवं कांग्रेस सभापति शेरबहादुर देउवा पक्षीय उम्मेदवार दिलीप गच्छदारलाई लिम्बूले ४८१ मतान्तरले पराजित गरेका हुन्। गच्छदारले १ हजार ४२५ मत ल्याए। २५ मत बदर भएको जिल्ला निर्वाचन अधिकृत केदार कार्कीले जानकारी दिए।  उनका अनुसार मंगलबारको निर्वाचनमा ३ हजार ३५६ मत खसेको थियो। पार्टीको १३औँ महाधिवेशनमा पनि लिम्बू पार्टीको मोरङ सभापतिमा निर्वाचित भएका थिए। त्यतिबेला देउवाको साथ पाएर पार्टीको जिल्ला नेतृत्वमा पुगेका उनी त्यसपछि भने डा कोइरालाको पक्षमा खुलेका थिए। कांग्रेस नेताहरुका अनुसार कोइराला पक्षीय उम्मेदवार लिम्बूविरुद्ध मोरङमा पार्टीका सभापति देउवा, वरिष्ठ नेता रामचन्द्र पौडेल, प्रकाशमान सिंह र कृष्णप्रसाद सिटौला समूह एक ठाउँमा उभिएका थिए। नेता विजयकुमार गच्छदार र महेश आचार्यको समर्थन पनि दिलीप गच्छदारलाई नै थियो। डा मिनेन्द्र रिजाल भने लिम्बूको पक्षमा थिए। मोरङ कांग्रेसको नेतृत्व चयनका लागि आइतबार पहिलो चरणको निर्वाचन हुँदा ३ हजार ४१३ मत खसेको थियो। त्यतिबेला पनि लिम्बूले नै सर्वाधिक मत पाएका थिए। उक्त निर्वाचनमा लिम्बूले १ हजार ५४४, गच्छदारले १ हजार १६६ र सभापतिका अर्का उम्मेदवार यदुकुमार विष्टले ५६३ मत ल्याए। कुनै पनि उम्मेदवारले ५१ प्रतिशत मत ल्याउन नसकेपछि पार्टीको जिल्ला नेतृत्व छान्न दोस्रो चरणको निर्वाचन गर्नु परेको हो।"
"जुम्लामा बस दुर्घटना : दुई जनाको मृत्यु, दुई घाइते",जुम्ला : जुम्लाको सिंजा गाउँपालिकामा बस दुर्घटना हुँदा दुई जनाको मृत्यु भएको छ। दुर्घटनामा दुई जना घाइते भएका छन्। कनकासुन्दरी गाउँपालिकाको गुठीज्यूलाबाट नेपालगञ्ज जाँदै गरेको ना६ख ४४३८ नम्बरको बस सिंजा गाउँपालिका२ जुम्ला घोडेङ्गा गाउँमा दुर्घटना भएको हो। बस सडकदेखि करिब २०० मिटर तल खसेको जुम्लाका प्रमुख जिल्ला अधिकारी विजयाकुमारी प्रसाईँले जानकारी दिए। प्रारम्भिक जानकारीअनुसार घटनास्थलमा नवीन रावल र विशाल बमको मृत्यु भएको उनले बताए। बसमा चार जना मात्र सवार थिए। घाइतेको उद्धार गर्न प्रहरी निरीक्षक युवन चौधरी नेतृत्वको प्रहरी टोली त्यसतर्फ गएको छ। घाइतेलाई उपचारका लागि कर्णाली स्वास्थ्य विज्ञान प्रतिष्ठान लैजान एम्बुलेन्स पठाइएको जिल्ला प्रहरी कार्यालयले जनाएको छ।
"राप्रपाको महाधिवेशन आजदेखि, भृकुटीमण्डपमा उद्घाटन हुँदै","काठमाडौं : राष्ट्रिय प्रजातन्त्र पार्टी (राप्रपा)को केन्द्रीय नेतृत्व छान्न आजदेखि काठमाडौंमा महाधिवेशन सुरु हुने भएको छ। महाधिवेशनको पूर्वसन्ध्यामा पार्टी अध्यक्ष डा प्रकाशचन्द्र लोहनीले राजेन्द्रप्रसाद लिङ्देनलाई नेतृत्वका लागि समर्थन गरेका छन्। लोहनीले मंगलबार विशेष कार्यक्रम आयोजना गरी लिङ्देनलाई सघाउने घोषणा गरेपछि राप्रपा राजनीति तरंगित बनेको छ। लोहनीले पुराना अनुहारले पार्टी नेतृत्वका लागि बढी लोभ गर्न नहुने भन्दै नयाँ नेतृत्वलाई काम गर्ने मौका दिनुपर्ने बताएका छन्। लोहनीले अध्यक्ष कमल थापा र पशुपतिशमशेर जबरालाई पनि लिङ्देनलाई सहयोग गर्न आग्रह गरेका छन्। लोहनीले भने, अब नयाँलाई काम गर्न दिऊँ। पुराना अनुहारबाट पार्टी चल्न सक्दैन। लिङ्देनले भने आफ्नो उम्मेदवारी घोषणा गरिसकेका छन्। उनले मंगलबार पत्रकारसमक्ष आफू उम्मेदवार बन्दैमा कसैले अपमानित गर्नुपर्ने आवश्यकता नरहेको बताएका छन्। यसअघि पार्टी अध्यक्ष थापाले लिङ्देनको उम्मेदवारीप्रति इसारा गर्दै कसले उक्साएको भरमा उम्मेदवारी दिएको ? भनेका थिए। लिङ्देनले आफ्नो उम्मेदवारीले राप्रपालाई एक नम्बरको पार्टी बनाउने विश्वास लिएको बताएका छन्। उनले ६ महिनाभित्र राप्रपाबाहिरका राजतन्त्र र हिन्दू राष्ट्र पक्षधरहरूलाई पनि आफ्नो धारमा ल्याउने र सघाउन आग्रह गरेका छन्। लिङ्देनले अध्यक्ष र महामन्त्रीमा नेपालगन्ज उपमहानगरका मेयर धवल शमशेर राणाले उम्मेदवारी घोषणा गरिसकेका छन्। यो समूहलाई लोहनीले साथ दिएका छन्। त्यस्तै, थापालाई भने अर्का अध्यक्ष पशुपति शमशेर जबराको समूहले साथ दिएका छन्। राप्रपाको महाधिवेशन आज (बुधबार) देखि सुरु भई मंसिर १७ मा सकिने कार्यतालिका छ। महाधिवेशनमा देश तथा विदेश गरी करिब ४ हजार ५ सय ६० जना प्रतिनिधिहरू सहभागी हुने केन्द्रीय प्रचारप्रसार विभाग प्रमुख राजेन्द्र गुरूङले जानकारी दिए। राप्रपाको महाधिवेशन सर्यो, काठमाडौंमा मंसिर १६ देखि १८ गतेसम्म हुने राप्रपाको अध्यक्षमा राजेन्द्रप्रसाद लिङ्देन भिड्ने राप्रपाको अध्यक्षमा कमल थापाको उम्मेदवारी घोषणा"
"निर्माण क्षेत्रमा कर्जा घट्यो, उपभोग्यमा अधिक","काठमाडौं : निर्माण क्षेत्रमा कर्जा घटेको छ। गत वर्षको तुलनामा निर्माण क्षेत्रको कर्जा २६१२ प्रतिशतले घटेको छ। कोभिडका कारण निर्माण क्षेत्र प्रभावित हुँदा कर्जा घटेको बैंकरहरू बताउँछन्। चालू आर्थिक वर्षको पहिलो त्रैमाससम्ममा २ खर्ब ६१ अर्ब २१ करोड रुपैयाँ निर्माण कर्जा प्रवाह भएको छ। गत वर्ष ३ खर्ब ५३ अर्ब ५९ करोड रुपैयाँ कर्जा प्रवाह भएको थियो। कोभिड१९ बाट अधिकांश व्यवसाय सञ्चालन नहुँदा लगानी बढेको थिएन। चालू आवमा कर्जा प्रवाह अधिक देखिए पनि उपभोग्य वस्तुमा अधिक प्रवाह भइरहेको छ। बैंकमा लगानीयोग्य क्षमता कम हुँदा तरलता अभाव भएको हो। यद्यपि कुल कर्जा वृद्धिदर गत वर्षको तुलनामा ३१६३ प्रतिशतले बढी छ। नेपाल राष्ट्र बैंकको असोज मसान्तसम्मको तथ्यांकअनुसार समग्रमा वाणिज्य बैंक, विकास बैंक र वित्त कम्पनीबाट ४४ खर्ब ९२ अर्ब ५२ करोड कर्जा प्रवाह भएको छ। गत वर्षको सोही अवधिमा ३४ खर्ब १२ अर्ब ९१ करोड २० लाख रुपैयाँ कर्जा प्रवाह भएको थियो। जबकि केन्द्रीय तथ्यांक विभागको आर्थिक वर्ष २०७७०७८ को प्रारम्भिक तथ्यांकअनुसार कुल गार्हस्थ्य उत्पादन ४२ खर्ब ६६ अर्ब ३२ करोड रुपैयाँ छ। कुल गार्हस्थ्य उत्पादन (जीडीपी) को तुलनामा कर्जा १०५४२ प्रतिशत बढी हो। अहिले जीडीपी गणना नै परिस्कृत गर्नुपर्ने अवस्था भएकाले सो तथ्यांकमा अझै धेरै छुटेकाले यसले पूर्ण चित्र नदेखाउने बैंकविज्ञ अनलराज भट्टराईले बताए। यद्यपि यसबारे अध्ययन भइरहेको छ। उनका अनुसार नेपालको अनौपचारिक अर्थतन्त्र ३० प्रतिशतभन्दा बढी छ। अनौपचारिक क्षेत्रको आकार पनि बढेकाले राम्रोसँग तथ्यांकले नसमेट्न सक्छ। तथ्यांक गणना भइरहेकाले सही तथ्यांक निस्कन सक्छ, उनले भने। चालू आवको तेस्रो महिनामा बैंक तथा वित्तीय संस्थाबाट प्रवाह भएको क्षेत्रगत कर्जामध्ये सबैभन्दा बढी वृद्धि उपभोग्य कर्जामा गएको छ। बैंकहरूले यस अवधिमा ६ खर्ब ३६ अर्ब ४१ करोड रुपैयाँको उपभोग्य कर्जा दिएका छन्। यो गत वर्षको भन्दा २७७८१ प्रतिशतले बढी हो। गत वर्षको सोही अवधिमा सो शीर्षकमा १ खर्ब ६८ अर्ब ४५ करोड रुपैयाँमात्र कर्जा प्रवाह भएको थियो। कर्जामा थोक तथा खुद्राले ८ खर्ब ९९ अर्ब ३९ करोड रुपैयाँ कर्जा प्रवाह भएको छ। गत वर्षको तुलनामा सो क्षेत्रमा कर्जा प्रवाह २९६० प्रतिशतले वृद्धि भएको हो। गत वर्ष ६ खर्ब ९३ अर्ब रुपैयाँ भएको थियो। तुलनात्मक रूपमा उपभोग्य सामानको बढी खपत भएकाले पनि यस्ता क्षेत्रमा कर्जाको माग धेरै भएको बैंकरहरू बताउँछन्। नेपाल भित्रिएको रेमिट्यान्सको करिब ८० प्रतिशत उपभोग्यमै खर्च हुँदै आएको छ। हरेक महिना खाद्यवस्तु, लत्ताकपडा, जुत्तालगायतका थोक तथा खुद्रावस्तुकै व्यवसायमा ग्राहकले कर्जा लैजाने गरेकाले बढी अंश हुने गरेको नेपाल बैंकर्स संघले जनाएको छ। दोस्रोमा माछापालनमा कर्जा बढी गएको छ। यसमा ९६७५ प्रतिशतले कर्जा बढी १० अर्ब ९४ करोड प्रवाह भएको छ। गत आवको सोही अवधिमा ५ अर्ब ५६ करोड थियो। माछापालनको वृद्धि बढी देखिए पनि कुल क्षेत्रगत कर्जाको अंश भने कमै हो। यस अवधिमा कृषि तथा वन पैदावर शीर्षकमा ३ खर्ब १ अर्ब रुपैयाँ कर्जा गएको छ। यो गत वर्षको भन्दा ४८५६ प्रतिशतले बढी हो। गत आव २ खर्ब ३ अर्ब रुपैयाँ मात्र थियो। यसैगरी खनिज क्षेत्रमा ९ अर्ब २३ करोड कर्जा गएको छ। बैंकले कृषि, वन र पेयपदार्थ सम्बन्धित उत्पादनमा ७ खर्ब ३० अर्ब १९ करोड रुपैयाँ लगानी गरेका छन्। यो गत वर्षको भन्दा २८११ प्रतिशत बढी हो। धातुजन्य उत्पादन, मेसिनरी र इलेक्ट्रोनिक सामग्री तथा मर्मतमा ७१ अर्ब लगानी गरेका छन्। कोभिड१९ बाट बढी प्रभावित बनेको होटल तथा रेस्टुराँ क्षेत्रको व्यवसायमा सुधार हुन थालेको छ। बैंकको लगानी पनि गत वर्षको तुलनामा २३६५ प्रतिशतले वृद्धि भएको छ। असोजसम्म सो क्षेत्रमा १ खर्ब ९३ अर्ब ४५ करोड रुपैयाँ लगानी भएको छ। गत वर्ष १ खर्ब ५६ अर्ब थियो।"
"यी हुन्, एमालेका निर्वाचित केन्द्रीय सदस्य","एमालेको १० औं राष्ट्रिय महाधिवेशनमा देवी ज्ञवालीले सर्वाधिक मत ल्याई केन्द्रीय सदस्यमा निर्वाचित भएका छन्। खुलाबाट उम्मेदवारी दिएका ज्ञवालीले १ हजार ८ सय ७७ मत ल्याएका थिए। ज्ञवालीलाई केपी ओली नेतृत्वको सरकारले भूमि आयोगको अध्यक्ष बनाएको थियो। उनीपछि दोस्रो धेरै मत ल्याएर ठाकुर गैरे निर्वाचित भए। गैरे अनेरास्ववियुका पूर्वअध्यक्ष हुन्। उनले १ हजार ८ सय ३२ मत प्राप्त गरे। खुला केन्द्रीय सदस्यमा ८४ जना निर्वाचित भएका छन्। यी हुन्, निर्वाचित केन्द्रीय सदस्यहरू : खुला केन्द्रीय सदस्य अग्नि खरेल १७८४ अच्युत मैनाली १७६३ अरुण नेपाल १७८४ कपिलदेव पोखरेल १५७७ कमल चौलागाई १७४० कर्णबहादुर थापा १७०५ काशीनाथ अधिकारी १८०६ किरण गुरुङ १८११ किरण पौडेल १६४४ किशोरविक्रम मल्ल १७८७ कुमार दसौंदी १६५० कृष्णगोपाल श्रेष्ठ १७४५ कृष्णप्रसाद दाहाल १७११ कृष्णप्रसाद पौडेल १६७७ कृष्णबहादुर थापा १७२६ खगराज अधिकारी १७९७ खड्गबहादुर खड्का १५८८ खिमलाल भट्टराई १७६९ गणेश पहाडी १७८१ गणेश ठगुन्ना १७३५ गिरिधारीलाल न्यौपाने १६२९ गुरु बराल १७३० गोकुल बास्कोटा १७१२ गोरखबहादुर बोगटी १७५० गोविन्द थापा १६०८ घनश्याम पाण्डे १७२७ घनश्याम भुसाल १२६५ चेतनारायण आचार्य १६५० चन्द्रबहादुर खड्का १६६२ जगन्नाथ थपलिया १७१६ जीवन घिमिरे १७२२ झपट रावल १७२५ ठाकुर गैरे १८३२ राजन भट्टराई १७५९ दधिराम न्यौपाने १६४१ दयालबहादुर शाही १७१५ दल रावल १६७२ दिवाकर देवकोटा १६२७ देवराज घिमिरे १७५२ देवी ज्ञवाली १८७७ देवेन्द्र दाहाल १७०३ नरबहादुर धामी १७१८ नवराज रावत १७०४ नारायण सिलवाल १६४४ निर्मल भट्टराई १४८० पठानसिंह बोहरा १६४४ परशुराम मेघी गुरुङ १७८३ पार्वत गुरुङ १७९७ पुरुषोत्तम पौडेल १८०६ प्रकाश शाह १७१४ बलराम अधिकारी १६९० बालकृष्ण ढुंगेल १६६६ भानुभक्त ढकाल १७९९ भीम आचार्य १३९३ भीम कार्की १५९२ भीम रावल ९०४ मणि थापा १६९१ मनोजजंग थापा १५४२ महेश बस्नेत १७२५ माधव अर्याल १६६९ यज्ञराज सुनुवार १७५२ यमलाल कँडेल १७२० रघुजी पन्त १७२५ रविन कोइराला १६०४ रवीन्द्र अधिकारी १६९६ राजबहादुर बुढा १६०० राम राना १५४६ राजीव पहारी १६३६ रामशरण बस्नेत १५९३ रामेश्वर फुयाँल १६९६ राजेन्द्र गौतम १६३९ रोमनाथ ओली १५२७ लक्ष्मणराज ज्ञवाली १५४९ लक्ष्मी पोखरेल १४६३ विनोद ढकाल १५६१ शिवराज सुवेदी १४११ शेरबहादुर तामाङ १७१० शेरधन राई १६५६ श्रीप्रसाद जगेबु १३४४ सन्जीव झा १२६८ सूर्य ढकाल १४२३ सूर्य थापा १४८५ सोम मिश्र १४९४ हिक्मत कार्की १५८९ खुला महिला (निर्विरोध) १ अम्बिका थापा २ इन्दु कडरिया ३ उषाकिरण तिम्सिना ४ श्रीमाया थकाली ५ कोमल वली ६ गीता अधिकारी ७ गोमादेवी आचार्य ८ गौरीकुमारी वली ९ जानुका सिम्खडा १० टुका हमाल ११ डा शिवमाया तुम्बाहाङ्फे १२ तुलसाकुमारी दाहाल १३ थममाया थापा १४ दक्षिणा शाही १५ दीपा शर्मा १६ नवीना लामा १७ निरु दर्लामी कुँवर १८ निरुदेवी पाल १९ निर्मला देवकोटा २० प्रतीक्षा तिवारी २१ प्रभा बराल २२ बालिका गिरी २३ विमला घिमिरे २४ बुधनीदेवी महतो २५ भगवती चौधरी २६ भारती पाठक २७ भगवती न्यौपाने २८ मनकुमारी जिसी २९ ममता गिरी ३० मीना उप्रेती ३१ मैनाकुमारी भण्डारी ३२ लक्ष्मी गौतम ३३ लीलाकुमारी भण्डारी ३४ विद्या भट्टराई ३५ विना राई ३६ विन्दा ढुंगाना ३७ विन्दा पाण्डे ३८ शर्मिला कार्की ३९ शान्ता चौधरी ४० शान्तिदेवी ढकाल ४१ शोभा ज्ञवाली ४२ सम्झना देवकोटा ४३ सकुन्तला बस्नेत ४४ सरस्वती बस्नेत ४५ सरिता न्यौपाने ४६ सीता गिरी वली ४७ सीता न्यौपाने ४८ सीता पौडेल ४९ सिर्जना काफ्ले ५० सीताकुमारी सुन्दास ५१ सुजिता शाक्य ५२ सुनिता बराल ५३ सुशीला नेपाल मधेसी खुला जगदीशप्रसाद कुसियैत रामलाल शाह कुन्दन कुशवाहा गंगाप्रसाद यादव प्रमोदनारायण यादव रामचन्द्र मण्डल सरोजकुमार यादव हरिनारायण महतो प्रभु हजारा पशुपति दयाल मिश्र राजकुमार गुप्ता मोतीलाल दुगड सुशीलकुमार श्रीवास्तव मधेसी महिला जुलीकुमारी महतो ज्वालाकुमारी साह शीला यादव कमलादेवी महतो सरिताकुमारी गिरी(यादव) रीतादेवी साह जनजाति खुला हरिबहादुर राई हरिबहादुर राजवंशी सीपी घर्ती विद्यासुन्दर शाक्य लिलबहादुर थापामगर पासाङ शेर्पा दावा तामाङ दलबहादुर राना डा अजय क्रान्ति शाक्य डम्बरसिं सम्बाहम्फे टेकबहादुर बलम्पाकी जमिन्द्रमान घले गोकुलप्रसाद घर्तीमगर खगेन्द्र राई केशव स्थापित कमलजंग राई आइन्द्रसुन्दर नेम्बाङ जनजाति महिला उर्मिला थेबे सूर्यकुमारी श्रेठ अमृता सुब्बा सवित्रा राना तारादेवी राई ईश्वरी जीएम टासी स्याङ्बो गुरुङसेनी जुनेलीमाया श्रेष्ठ थारु खुला बैजनाथ चौधरी नरुलाल चौधरी गौरीशंकर चौधरी कृपाराम राना बलवीर चौधरी जयप्रकास थारु थारु महिला गंगा चौधरी सतगौंवा मन्जुकुमारी चौधरी मुस्लिम खुला तैयव हुसेनमियाँ मोहम्मद हलुवाई हारुन सिराज अहमद फारुकी महम्मद समिर मुस्लिम महिला साजिदा सिद्धिकी उपत्यका विशेष माधव ढुंगेल महिला (उपत्यका विशेष) विनाकुमारी श्रेष्ठ सम्पर्क समन्वय नरेन्द्र श्रेष्ठ महिला (सम्पर्क समन्वय) कल्पना थापा दलित खुला रामदयाल मण्डल ईश्वरी रिजाल बमबहादुर विश्वकर्मा पुरनसिंह दयाल गोविन्दबहादुर नेपाली जितु गौतम दर्जी जंगबहादुर नेपाली रामप्रित राम दलित महिला शिवकुमारी गोतामे सार्की रामरतीदेवी राम विष्णुमाया विक सविता रसाइली पिछडिएको क्षेत्र भैरवसुन्दर श्रेष्ठ लालबहादुर थापा मोहन बानियाँ महिला पिछडिएको क्षेत्र बदमिक्वारा बुढा श्रमिक विनोद श्रेष्ठ रमेश बडाल कमल गौतम बाबुराम थापा श्रमिक (महिला) मन्जुकुमारी थापामगर सीता लामा भौगोलिक (प्रदेश १) तिलकुमार मेन्याङबो १८०५ टंक आङ्बोहाङ १८१६ किशोर अधिकारी १७७३ बसन्तकुमार नेम्बाङ १९१० राजेन्द्रकुमार राई १८३६ परशुराम अधिकारी १७८३ प्रदेश १ (महिला) मेनका काफ्ले १६३४ मन्जु भण्डारी १७९० उषाकला राई १८७५ प्रदेश २ खुला अरविन्दकुमार साह उपेन्द्र साह प्रभु साह लिलानाथ श्रेष्ठ राजकुमार लेखी सुमन प्याकुरेल महिला (प्रदेश २) कल्पनाकुमारी कटुवाल रेखाकुमारी झा रञ्जना सरकार बागमती (खुला) कृष्णकुमार राई कैलाश ढुंगेल खेमप्रसाद लोहनी रामेश्वर रानामगर आनन्दप्रसाद पोखरेल सरेश नेपाल महिला (बागमती) रचना खड्का पेम्बा लामा पार्वती रावल गण्डकी (खुला) मायानाथ अधिकारी तिलकबहादुर महत भूपेन्द्रबहादुर थापा इन्द्रलाल सापकोटा टुकराज सिग्देल जगत विश्वकर्मा महिला (गण्डकी) नरदेवी पुनमगर सीमाकुमारी क्षेत्री मीनाकुमारी गुरुङ लुम्बिनी (खुला) लीला गिरी खेममान खड्का नवीन रोक्का मगर दिनेश पन्थी भुमिश्वर ढकाल हरि रिजाल महिला (लुम्बिनी) सरिता खनाल(भुसाल) सावित्रा अर्याल मेनका पोखरेल कर्णाली (खुला) धर्मराज रेग्मी निरज आचार्य गुलाबजंग शाह विष्णु रिजाल डम्बरबहादुर सिंह नेशनल शाही महिला (कर्णाली) तीर्था गौतम मीनासिंह रखाल मोहनमाया ढकाल(भण्डारी) सुदूरपश्चिम (खुला) राजेन्द्रसिंह रावल भैरवबहादुर सिंह झपटबहादुर बोहोरा नारदमुनी राना लीलाधर भट्ट अफिलाल ओखेडा महिला (सुदूरपश्चिम) कमलाकुमारी ओली १७८६ कुमारी कमला बोहरा १७३० सन्तोष शर्मा थापा १२६९"
दक्षिण कोरियामा देखियो ओमिक्रोन भेरियन्ट : कुनकुन देशमा लाग्यो उडानमा प्रतिबन्ध ?,"सउल : दक्षिण कोरियामा पनि कोभिड१९ को नयाँ भेरियन्ट ओमिक्रोन फेला परेको छ। कोरिया रोग नियन्त्रण तथा रोकथाम एजेन्सी (केडिसीए)का अनुसार हालै नाइजेरियाबाट दक्षिण कोरिया आएका एक दम्पतीमा उक्त नयाँ भेरियन्ट ओमिक्रोन देखिएको हो। कोरोनाविरुद्धको खोपको दुवै मात्रा लगाएका ती दम्पती नोभेम्बर १४ देखि २३ तारिखसम्म नाइजेरिया भ्रमणमा थिए। उनीहरू कोरिया प्रवेशपश्चात गरिएको परीक्षणमा ओमिक्रोन देखिएको हो। खोपको दुवै मात्रा पूरा गरेकाहरूका लागि समेत उत्तिकै खतरा हुने सङ्केत डब्लुएचओले दिएसँगै नयाँ भेरियन्ट ओमिक्रोनका बारेमा दक्षिण कोरिया सरकारले चिन्ता र चासोको विषय भएको जनाएको छ। कोरियाले शनिबारदेखि लागू हुने गरी दक्षिण अफ्रिकासहित बोत्स्वाना, जिम्बाबे, नामिबिया, लसोथो, मोजाम्विक, मालावीलगायतबाट हवाई उडानसहित आवागमनमा अनिश्चितकालका लागि प्रतिबन्ध लगाएको छ। यसका साथै नयाँ भेरियन्ट देशमा फैलिनबाट रोक्नका लागि विभिन्न नियमको घोषणा गरिएको छ। केडिसीएले ओमिक्रोन भेरियन्ट देशका अन्य भागमा फैलिएकोबारे पत्ता लगाउन परीक्षण तिव्र पारेको छ। ओमिक्रोन कोरियामा देखिएपछि यहाँ रहेका नेपालीमा पनि त्रास फैलिएको छ। ओमिक्रोनका कारण नेपाली कामदार कोरिया ल्याउने क्रा फेरि रोकिन सक्ने खतरा बढेको छ।"
नीति कथा : कामअघि सोच,"कुनै समयको कुरा हो। एक जना किसानसँग एउटा हाँस थियो। त्यो हाँसले हरेक दिन एउटा सुनको अन्डा पाथ्र्यो। अन्डा बिक्री गर्दा ती किसान र उनी पत्नीलाई परिवारको दैनिक आवश्यकताहरूको गर्जो टार्न पर्याप्त रकम हुने गरेको थियो। सधैं कमाउनेभन्दा बढी रकम अन्डाको बिक्रीबाटै हुन थालेपछि उनीहरूले विगतमा किन्न र खान नपाएका सबै सामग्री खरिद गर्न थाले। यसरी प्राप्त हुने रकमले दुवै लामो समयसम्म खुसी रहे। तर, एक दिन किसानले मनमनै सोचे, हामीले हाँसबाट दिनमा एउटा मात्र अन्डा किन लिने ? किन हामी ती सबै अन्डा एकैचोटि लिन र धेरै पैसा कमाउन सक्दैनौं ? किसानले पत्नीलाई आफ्नो विचार सुनाए। उनी पनि पतिले भनेकाले बिनासुझबुझ सहमत भइहालिन्। भोलिपल्ट पनि सधैं झैं हाँसले सुनको अन्डा दियो। किसानले हाँससँग भएका सबै अन्डा एकै पटक लिएर बेच्ने अनि एकै पटक धेरै पैसा कमाउने सोच राखेका थिए। सोहीअनुसार उनले धारिलो चक्कुले हाँस मारे। सबै अन्डा एकै पटक पाउने आसमा पेट खोतले। अचम्म भनौं वा दुर्भाग्य! त्यतिबेला त उनले पेट र रगतको डल्लो जस्तो चिज मात्र फेला पारे। किसानले तुरुन्तै आफ्नो गल्ती थाहा पाए। आफू मूर्ख भएको महसुस गरे। सधैं आइरहने सम्पत्तिको स्रोत मासिएकोमा पछुताए र रुन थाले। दुवैलाई ठूलो पछुतो भयो। दिनहरू बित्दै गए। किसान र उनकी पत्नी दिनप्रतिदिन गरिब हुँदै जान थाले। उनीहरूले सानो मुख्र्यांइले सधैंका लागि दुःख पाएको महसुस गरे। नैतिक शिक्षा : भनिन्छ, लोभले मानिसलाई अगाडि होइन, पछाडि धकेल्छ। लोभले सधैं पतनको नेतृत्व गर्छ। त्यसैले लोभ होइन, उदार मन देखाउन सक्नुपर्छ। त्यसैले कसैले पनि सोच्नु अघि काम नगर्नू।"
१० हजार संक्रमित एआरभीको पहुँच बाहिर,"काठमाडौं : विश्व एड्स दिवस मनाउन लागेको ३३ वर्ष भइसकेको छ। तर, संक्रमितप्रतिको भेदभाव र लाञ्छना भने हटिसकेको छैन। सल्यानका एचआईभी संक्रमित अभिषेक भण्डारी (नाम परिवर्तन) र बैतडिकी रोशिका चन्द (नाम परिवर्तन) अहिले जो कोहीसँग खुलेर परिचय दिँदैनन्। उनीहरू आफन्त र छिमेकीबाटै दुव्र्यवहार भोगे। स्कूलमा समेत अपहेलित भए। दुवैको उद्धार गरी अध्ययनमा सघाइरहेका राजकुमार पुन भन्छन्, आफ्नो कुनै गल्तीबिना नै संक्रमितका रूपमा सजाय भोग्ने बालबालिका हरेक वर्ष बढ्दै छन्। गर्भमै संक्रमित हुन पुगेका यी दुईले उच्च शिक्षा अध्ययन गर्न पाएकोमा भाग्यमानी महसुस गर्छन्। उनीहरू भन्छन्, स्कुलमा जाँदा साथीहरूले ढुंगाले हान्थे र आफन्त पनि दुव्र्यवहार गर्थे। आफैं पनि खुलेर परिचय दिन समस्या छ। तर, पढ्न पाएकोमा खुशी छौं। अभिभावकविहीन यी दुईसहित २७ जनालाई समाजसेवी पुनले अध्ययन र खानपानसहित बसोबासका लागि सहयोग गरिरहेका छन्। सरकारले आगामी पाँच वर्ष अर्थात् सन् २०२६ सम्ममा एचआईभी आमाबाट बच्चामा हुने संक्रमणको उन्मूलन गर्ने लक्ष्य लिएको छ। तर, हरेक वर्ष आमाबाट एचआईभी संक्रमण भएको बालबालिकाको संख्या बढ्दो छ। सन् २०२० मा थप ८० बच्चाहरूमा नयाँ संक्रमण भएको अनुमान गरिएको स्वास्थ्य सेवा विभाग, राष्ट्रिय एचआईभी एड्स तथा यौन रोग नियन्त्रण केन्द्रले जनाएको छ। केन्द्रका वरिष्ठ स्वास्थ्य शिक्षा अधिकृत लोकराज पाण्डेका अनुसार विद्यालयमा भर्ना हुने एचआईभी संक्रमित बालबालिकालाई गरिने दुव्र्यवहारमा कमी आएको छ। नेपालको एचआईभीको अवस्थालाई केन्द्रिकृत महामारीका रूपमा परिभाषित गरिएको छ। करिब ८० प्रतिशत एचआईभी संक्रमण असुरक्षित यौन सम्पर्कका माध्यमबाट सरेको पाइएको छ। संक्रमणको उच्च जोखिममा रहेका समूहमा सिरिन्जबाट लागूपदार्थ प्रयोग गर्नेहरू पनि छन्। स्वास्थ्य सेवा विभागका अनुसार सन् २०२० मा सम्पन्न सर्भेक्षणअनुसार नेपालमा सिरिन्जबाट लागूपदार्थ प्रयोग गर्नेहरूमा ३ प्रतिशतका दरले एचआईभी संक्रमण रहेको पाइएको छ। पश्चिम, मध्य तथा सुदूरपश्चिममा गरिएको सर्भेक्षणले भारतमा कामदार नेपालीहरूमा एचआईभीको संक्रमण पश्चिममा शून्य दशमलव ३ र मध्य तथा सुदूरपश्चिममा शून्य दशमलव ६ प्रतिशत पाइएको छ। यसका साथै तेस्रो लिंगी र कारागारका कैदीहरू पनि संक्रमणको जोखिम समूहमा रहेको स्वास्थ्य तथा जनसंख्या मन्त्रालयले जनाएको छ। केन्द्रका वरिष्ठ मेसु डा पवनकुमार शाहका अनुसार मुलुकभर ८३ वटा एआरटी केन्द्र, एआरभी औषधि वितरण केन्द्रहरू ४५ वटा छन्। तर, एआरभीको पहुँचबाट झण्डै १० हजार संक्रमित बाहिर रहेको केन्द्रले जनाएको छ। सरकारले सन् २ ०३० सम्ममा एआरभी औषधि उपचारमा ९५ प्रतिशतको पहुँच पुर्याउने लक्ष्य छ। सन् २०२०को अन्त्यसम्ममा नेपालमा कुल ३० हजार ३ सय जनामा एचआईभी संक्रमण भएको अनुमान छ।"
एड्स : रोगभन्दा बढी संक्रमण,"विश्वमा प्रत्येक दिन १४ हजार मानिस एचआईभी संक्रमित भएको कुरा सम्बन्धित क्षेत्रका विज्ञले औंल्याएका छन्। यो एचआईभी र एड्ससम्बन्धी प्रभावकारी रोकथाम, हेरचाह, सहयोग तथा उपचार सेवाका लागि विश्वव्यापी ध्या(नाकर्षण गर्दै जनचेतना जगाउन सन् १९८८ देखि हरेक वर्ष डिसेम्बर १ मा विश्व एड्स दिवस मनाउन थालिएको थियो। यसै क्रममा अमेरिकामा सन् १९८१ मा पहिलोपटक एचआईभी संक्रमण देखिएको थियो। यसलाई वास्तवमा एचआईभीलाई सुरुआती समयमा निकै खतरनाक रोगका रूपमा लिइन्थ्यो। किनभने एचआईभी संक्रमितका लागि औषधिको समेत आविष्कार भइसकेको थिएन। अहिले विश्वभर एचआईभी संक्रमित बढिरहेका छन्। मूलतः हाल आएर विज्ञानले समेत यसको औषधि पनि पत्ता लगाइसकेको छ। तर, एचआईभी संक्रमितको संख्या भने दिनप्रतिदिन बढ्दो छ। हाम्रो देशको राष्ट्रिय एचआईभी एड्स तथा यौन रोग नियन्त्रण केन्द्रका अनुसार हाल विश्वमा करिब ३ करोड ५० लाख मानिस एड्स रोगबाट संक्रमित रहेको तथ्यांक छ। यसरी विश्वभर एचआईभी संक्रमितको संख्या भने दिनप्रतिदिन बढिरहेको छ। यसरी हेर्दा विश्वमा ३६७ मिलियन मानिस एचआईभी संक्रमित छन्। तर, संक्रमित ७० प्रतिशतलाई मात्र आफूमा एचआईभी पोजेटिभ भएको बारेमा ज्ञान छ। अहिलेसम्म ३५ मिलियनभन्दा बढी मानिसको मृत्यु एचआईभीका कारण भएको छ। हाम्रो देशको कुरा गर्ने हो भने एचआईभीको प्रथम संक्रमण सन् १९८८ मा देखिएको हो। यो भन्नाले केही निश्चित समूहमा मात्र यो संक्रमणको सम्भावना रहेको र कुल जनसंख्याको एक प्रतिशतभन्दा कमलाई मात्र महामारी भएको भन्ने बुझिन्छ। यसरी मुलुकमा एचआईभीको जोखिममा धेरै भएका समूहहरूमा मुख्यतः वैदेशिक रोजगारीका क्रममा विदेश जाने कामदार र तिनका परिवारहरू, पुरुषसँग शारीरिक सम्पर्क गर्ने पुरुषहरू, सुईद्वारा नशा सेवन गर्ने व्यक्तिहरू र असुरक्षित यौनकर्म गर्ने महिला यौनकर्मी र तिनका सेवाग्राही छन्। हालसम्मको अवस्थालाई अवलोकन गर्ने हो भने ४० हजार ७ सय २३ एचआईभी एड्स संक्रमित रहेको सरकारी तथ्यांक छ। नेपालमा एड्ससम्बन्धी उपचारका लागि देशका विभिन्न स्थानमा ५२ केन्द्र स्थापना गरी सरकारले उपचार तथा परामर्श उपलब्ध गराउँदै आएको छ। देशमा पछिल्लो समय संक्रमितको संख्या २९ हजार ९ सय ४४ छन्। तसर्थ विश्व स्वास्थ्य संगठनका अनुसार विश्वमा ३४ लाख बालबालिका एचआईभी संक्रमित छन्। एचआईभी संक्रमित हरेक १० मध्ये ९ जना बालबालिकामा एन्टी रेट्रोभाइरल औषधिको पहुँच छैन।यो हुनुको मुख्य कारणमा असुरक्षित यौन सम्पर्क, संक्रमित सुई, सिरिन्जको प्रयोग र परीक्षण नगरिएको रक्तदानबाट सर्ने एचआईभीएड्स नै हुन्। ९० को दशकपछि विशेषगरी दक्षिण अफ्रिकी महादेश छोडेर दक्षिण तथा दक्षिण एसियामा व्यापकता पाएको विशेषज्ञहरू बताउँछन्। विशेषतः यौन व्यवसायी, ट्रक ड्राइभर, सुईबाट लागूऔषधको प्रयोग गर्ने व्यक्तिमा संक्रमण व्यापक रहेको सर्वेक्षणहरूले देखाएका छन्। यसरी मुलुकमा एचआईभी रोकथामका लागि सरकारले गत अघिल्लो वर्ष ५० करोड र निःशुल्क औषधिका लागि १४ करोड विनियोजन गरेको थियो। अतः एचआईभीबाट बच्न विशेषगरी एबीसीको नियम प्रचलित छ। यसमा एले एब्सटिनेन्स जनाउँछ। जसको अर्थ एचआईभी संक्रमितसँग यौनसम्पर्क नगर्नु भन्ने हो। बी भनेको विटुविन टु पार्टनर हो। जसको अर्थ श्रीमान् र श्रीमतीबीच मात्र यौनसम्पर्क गर्नु भन्ने हो। र सीको अर्थ कन्डम प्रयोग गरेर यौनसम्पर्क गर्नुपर्छ भन्ने हो। एचआईभीलाई अहिले संसारभर एउटा रोगभन्दा पनि संक्रमणका रूपमा हेरिन्छ। हरेक एचआईभी संक्रमितहरू एड्स लागेका होइनन्। एक्वायर्ड इम्युमिनो डिभिसेन्सी सिन्ड्रमनामक भाइरस शरीरमा प्रवेश गरेको छ र एकदेखि तीन महिनापछि रगत परीक्षण गर्दा उक्त भाइरस देखिएमा एचआईभी पोजेटिभ भएको मानिन्छ। यसको संक्रमणले धेरैजसो १४ देखि ५० वर्षभित्रका मानिसलाई बढी प्रभावित पारेको अध्ययनहरूले देखाएका छन्। यसर्थ विश्वमा प्रत्येक चारजना एचआईभी संक्रमित मानिसमध्ये एकजना २५ वर्षमुनिका युवायुवती पर्ने गरेका छन्। यसका साथै महिला एचआईभीबाट संक्रामित हुनुमा जैविक, आर्थिक र सामाजिक स्थितिले महŒवपूर्ण भूमिका निर्वाह गरेको हुन्छ। विश्वमा ३१ डिसेम्बर २००० सम्म ३ करोड ६१ लाख मानिस एचआईभीएड्सबाट संक्रमित भएर बाँचिरहेका थिए। तीमध्ये आधा संख्या महिलाको छ। यसमा पनि उत्पादनशील, प्रजनन उमेरका मानिस प्रभावित भएका छन्। त्यसैले अहिलेकै अवस्थामा एचआईभीएड्स फैलिने क्रम नरोकिने हो भने अबको १० वर्षमा ४० प्रतिशत उत्पादनशील जनशक्ति प्रभावित हुने अनुमान गरिएको छ। आगामी पाँच वर्षमा एसियाका १ करोड १० लाख नागरिक एड्सको संक्रमणमा पर्ने बताइएको छ। यसै क्रममा एचआईभीएड्सले विश्वव्यापी महामारीको रूप लिइसकेको छ। सन् २००४ सम्म लगभग ३० लाख मानिस एड्सले मृत्यु भइसकेका थिए। यी मानिसमा लगभग ५ लाखको संख्या बा(लबालिकाको थियो। सन् २००४ सम्म विश्वभर लगभग ४० लाख मानिसमा एचआईभी संक्रमण थियो। छिमेकी मुलुक भारतमा काम गरिरहेका नेपाली पुरुषको संख्या २० लाखभन्दा बढी भएको अनुमान गरिएको छ। हाम्रो देशमा बढ्दो हिंसा तथा आतंकका कारणले गर्दा कामको खोजीमा भारत पस्ने नेपालीको क्रम आउँदा वर्षमा पनि बढ्दै जाने कुरामा कुनै सन्देह छैन। त्यस्ता पुरुषमध्ये धेरैजसो भारतमा एचआईभीएड्सबाट संक्रमित भई घरमा आएर श्रीमतीलाई सारिरहेका छन्। त्यस्तैगरी चेलीबेटी बेचबिखनमा पनि भारतको बम्बईबाट पनि एचआईभी संक्रमणको दरमा वृद्धि भएको छ। यसरी आफू एचआईभीएड्स भएको धेरैजसोलाई ज्ञान नभएको र ती व्यक्तिमध्ये धेरैले निःसन्देहनिःसंकोच असुरक्षित यौन व्यवहारमा संलग्न भइरहेका अध्ययनमा संलग्न विशेषज्ञ बताउँछन्। मुलुकमा एचआईभीएड्स रोग बढ्ने कारणहरू गरिबी, अशिक्षा, लैंगिक विभेद, चेलीबेटी बेचबिखन, वेश्यावृत्तिजस्ता कुरासँग सम्बन्धित हुने गरेको छ। भारतसित रहेको खुल्ला सिमाना ओसारपसार, व्यापार, शिक्षाआर्जन, नाता कुटुम्ब भेटघाट र पर्यटन आदिका कारण लाखौंको संख्यामा थप व्यक्तिहरू आवागमन गर्छन्। सहरमा युवाबीच सुईका माध्यमबाट गरिने नशालु पदार्थको सेवन गर्नेहरूको संख्या दिनानुदिन बढ्दोे छ। यसरी रक्तसञ्चार र रगत जाँचसम्बन्धी गुणस्तरगुक्त सेवाहरू राजधानीबाहेक अन्यत्र सुलभ छैन। यी तथ्यहरूले अहिले नेपालको युवा जमातमा ०२९ प्रतिशत र १५ देखि २४ उमेर समूहका नवयुवामा ०२६ प्रतिशतसम्म रहेको अनुमान छ। समग्रमा भन्नुपर्दा, हामीलाई विश्व एड्स दिवसले प्रथमतः यौन स्वास्थ्य अनि प्रजजन अधिकार एवं प्रजजन स्वास्थ्यका कुराहरू खुलेर गर्न आह्वान गर्दछ। तर, हामी भने वास्तवमा यौन, यौनिकता अनि प्रजजन स्वास्थ्यसँग सम्बन्धित कुरा खुलेर गर्न चाहँदैनांै। त्यसकारण धेरै प्रकारका यौन अनि प्रजजन स्वास्थ्यका आयामहरूबाट हामी अनभिज्ञ नै छौं। विश्वमा सबैभन्दा धेरै एड्स भएका मानिस अफ्रिकामा बसोबास गर्छन्। एड्सबाट मृत्यु हुने बालबालिका पनि धेरैजसो अफ्रिकामै छन्। अतः डब्लूएचओको तथ्यांकअनुसार संसारभरमा सन् २०१५ सम्ममा ११ लाख मानिसको एड्सबाट मृत्यु भइसकेको थियो। ३ करोड ६७ लाख मानिस एड्ससँग लडिरहेका छन्। यी संक्रमित मानिसको उमेर १५ देखि ४९ वर्षको रहेको पाइन्छ। यसैगरी, सन् २०१४ सम्ममा विश्वका १ सय २९ गरिब राष्ट्रमा १५ करोडभन्दा बढी मानिसलाई एड्सको संक्रमण देखिएको सम्बन्धित क्षेत्रले जानकारी दिएको थियो। यस्तै हाम्रो देशको सरकारले पनि एचआईभी संक्रमणका औषधिहरू निःशुल्क वितरण गर्ने गर्छ। यससम्बन्धी रक्त परीक्षण सेवाहरू पनि निःशुल्क प्रदान गरिरहेको छ। तर पनि यो सबै संक्रमितका लागि पर्याप्त छैन। साथै यसको औषधि र यसका संक्रमितलाई सेवा मात्र उपलब्ध नगरी अन्य सामान्य जनमानसमा यो रोगसम्बन्धी जनचेतना जगाउने काम पनि गर्नुपर्छ। हामी स्वयं पनि जागरुक भएर यसबारे जानकारी दिने र लिने गरी एचआईभी र एड्सविरुद्ध लडाइँमा सहभागी हुनुपर्छ। अतः एचआईभीएड्ससम्बन्धी कार्यक्रम सञ्चालन गर्न दाताले पछिल्ला पाँच वर्षका लागि मात्रै नेपालमा ११ करोड ४७ लाख अमेरिकी डलर (रु १० अर्ब ९ करोड) छुट्ट्याएको आँकडाहरूले देखाउँछन्। त्यसअघि भित्रिएको रकमको लेखाजोखा छैन। अतः एचआईभीएड्स अति प्रभावित देशका किशोरकिशोरीलाई यौन शिक्षा, प्रचारप्रसार, टीभी, रेडियो, पत्रपत्रिका, गोष्ठी, सम्मेलन आदिबाट बारम्बार सूचना दिइरहनु पर्छ। यसको रोगथामका लागि यस्तो गर्नुपर्छ। अहिले पीडा भोगिरहेका व्यक्तिको कथाव्यथ(ालाई जनसमक्ष ल्याएको खण्डमा यस्तो घटनाहरू फेरि दोहोरिने सम्भावना कम हुने कुरामा विश्वास राख्न सकिन्छ। यसमा रहेको एचआईभी र एड्स दुईटा भिन्न कुरा हुन्। एचआईभी एउटा भाइरस हो, जसका कारणले एड्सको अवस्थामा पुर्याउँदछ। तर, एचआईभीलाई अहिले संसारभरि नै एउटा रोगभन्दा पनि संक्रमणका रूपमा हेरिन्छ। हरेक एचआईभी संक्रमितहरू एड्स लागेका होइनन्। आजभोलि विभिन्न सरकारी स्वास्थ्य संस्थाहरूमा निःशुल्क पाइने औषधिको नियमित सेवन र स्वास्थ्य जीवनशैली अपनाएर एचआईभी संक्रमित पनि अन्य सरह सहज र लामो जीवनको सुनिश्चितता कायम गर्न सकिन्छ। अतः खासगरी १५ देखि ४१ वर्षसम्मको उमेरका किशोरकिशोरीमा भएको एचआईभीएड्सलाई कम गर्न सकिएमा यसको सफलता पक्ष मान्न सकिन्छ। यसले गर्दा विश्वमा जुन किसिमको भयावह स्थितिलाई केही हदमा भए पनि घटाउन सकिन्छ। जसले गर्दा जनमानसमा पर्ने प्रभावलाई कम पार्न सक्ने कुरामा कसैको पनि दुईमत नहोला।"
राष्ट्रिय प्रसारण लाइनमा जोडियो ५२ मेगावाट,"रामेछाप : रामेछाप र ओखलढुंगा जिल्लाको सीमा लिखु नदीमा निर्माण भएको लिखु४ जलविद्युत् आयोजनाले व्यावसायिक उत्पादन सुरु गरेसँगै ५२४ मेगावाट विद्युत् राष्ट्रिय प्रसारण लाइनमा जोडिएको छ। आयोजनाबाट हाल करिब ३५ मेगावाट विद्युत् केन्द्रीय ग्रिडमा जोडिएको हो। निजी क्षेत्रको ग्रिनभेन्चर लिमिटेडद्वारा सन् २०१८ अक्टोबरबाट काम थालेको आयोजनाले तीन वर्षमा निर्माण सम्पन्न गरी विद्युत् प्राधिकरणलाई विद्युत् बिक्री गर्न थालेको हो। रामेछापको उमाकुण्ड७ भुजी र ओखलढुंगाको खिजीदेम्बा गाउँपालिकाको बीचमा बग्ने लिखु नदीको पानीलाई बिमिरेमा बाँध बनाई ४२४ किलोमिटर लामो भूमिगत सुरुङमार्फत खिजीदेम्बाको रगनी फेदीमा निर्माण भएको उत्पादन गृहमा खसालिएको छ। उत्पादन गृहमा दुई वटा ट्वाइनबाट बिजुली उत्पादन गरिएको छ। उत्पादित विद्युत्लाई २२० केभी प्रसारण लाइनमार्फत रामेछाप जिल्लाको मन्थली नगरपालिकामा निर्माण भएको न्यु खिम्ती सवस्टेसनमा जोडिएको हो। आयोजनाले तत्कालै सर्वसाधारणका लागि पनि सेयर निष्कासन गर्ने जनाएको छ। सुरुमा १२० मेगावाट क्षमतामा उत्पादन गर्नेगरी डिजाइन गरिएको लिखु४ जलविद्युत् आयोजनामा भारतीय कम्पनी भिलवारासँगको साझेदारी टुटेपछि ग्रिनभेन्चर लिमिटेडले आयोजनाको क्षमता घटाएर काम थालेको थियो। आयोजनाले तोकिएको अवधिमा नै निर्माण पूरा गरी उत्पादन थालेको हो। यसअघि रामेछापको हलेँदेबेसीदेखि ओखलढुंगाको रगनीसम्मको प्रवेश सडकलगायतको पूर्वाधारको काम गरेको थियो। लिखु नदीको पानी प्रयोग गरी अन्य ६ वटा आयोजनासमेत निर्माणाधीन अवस्थामा छन्। लिखु १, २, ३ र लिखु ए जलविद्युत् आयोजना निर्माणको अन्तिम तयारीमा छन्।"
एमाले पदाधिकारीमा नयाँ अनुहार,"काठमाडौं : एमालेको १०औं महाधिवेशनको मुख्य चासोको विषय थियो, अध्यक्ष केपी शर्मा ओलीले टिम कस्तो बनाउँछन् र नेताको व्यवस्थापन कसरी गर्छन् ? पार्टी फुटेको र सत्ताबाट बहिर्गमनपछिको यो महाधिवेशनबाट विभिन्न फ्याक्टरलाई समेटेर नेतृत्व चयन गर्नु ओलीसामु प्रमुख चुनौती थियो। आफूलाई विगतदेखि नै साथ दिएका नेता, १० बुँदे सहमति गरेर पार्टीमा बसेका १० भाइ र माओवादी नफर्केका नेताको न्यायोचित व्यवस्थापन गर्नु ओलीसामु चुनौती थिए। उनले त्यसका लागि सहमतिको प्रयास गरे। तर, अध्यक्षलगायतका पदमा चुनाव गर्नैपर्ने बाध्यता आयो। चुनाव भए पनि विगतदेखि नै आफ्नो टिममा रहेका १० बुँदे सहमति गरेका र माओवादी नफर्केका नेताहरू पनि पदाधिकारीमा निर्वाचित भएका छन्। ओलीले १० बुँदे सहमति गरेका भीम रावललाई उपाध्यक्षको प्रस्ताव गरे। रावलले अध्यक्षकै दाबी गरे। ओली र रावल चुनावी मैदानमा भिडे। ओलीले १ हजार ८ सय ३७ मत ल्याए भने रावलले २ सय २३ मत मात्र पाए। वरिष्ठ उपाध्यक्षमा ईश्वर पोखरेल र महासचिवमा शंकर पोखरेल निर्विरोध भए। तर, उपाध्यक्ष पदका लागि भने चुनाव भयो। निर्वतमान उपमहासचिव घनश्याम भुसाल ओलीको सहमतिको प्रस्तावमा अटेनन्। भुसालले पनि उपाध्यक्षमा दाबी गरेपछि ६ पदका लागि ७ जनाको उम्मेदवारी पयो। १० बुँदेका (१० भाइ) मध्येका भुसाल पनि पराजित भए। तर, १० बुँदे सहमतिपछि एमालेमै बसेकी अष्टलक्ष्मी शाक्य सबैभन्दा बढी मत ल्याएर उपाध्यक्षमा निर्वाचित भइन्। उनले १ हजार ९ सय ७६ मत ल्याएर विजयी भएकी छन्। नवौं महाधिवेशनमा पनि शाक्य उपाध्यक्षमा नै विजयी भएकी थिइन्। उपाध्यक्षमा सुरेन्द्र पाण्डे दोस्रो बढी मत १ हजार ९ सय २५ मत ल्याएर विजयी भए। नवौं महाधिवेशनमा पाण्डे ६ मतले महासचिवमा पराजित भएका थिए। त्यस्तै सुवास नेम्बाङ (१ हजार ८ सय ६५), विष्णुप्रसाद पौडेल (१ हजार ८ सय ५६), युवराज ज्ञवाली (१ हजार ८ सय ४२) र रामबहादुर थापा (१ हजार ७ सय ६८) मत ल्याई उपाध्यक्षमा निर्वाचित भए। भुसालले ७ सय २५ मत मात्र ल्याए। संविधानसभाका अध्यक्षसमेत भएका नेम्बाङले वरिष्ठ उपाध्यक्षको दाबी गरेका थिए तर सहमतिका लागि उनले उपाध्यक्ष स्वीकार गरेका छन्। नेम्बाङ एमाले संसदीय दलका उपनेता पनि हुन्। ज्ञवाली यसअघि उपाध्यक्ष थिए। ज्ञवालीले सहमतिका लागि भन्दै कुनै पनि पदको दाबी गरेका थिएनन्। रावल उपाध्यक्ष हुन नमानेर अध्यक्षमा लडेपछि ज्ञवालीले उपाध्यक्षमा मौका पाएका थिए। पौडेल महासचिवका सशक्त दाबेदार थिए। नेकपाको कार्यकालमा महासचिवको राम्रो भूमिका निर्वाह गरेका पौडेल ओलीको पछिल्लो सरकारमा अर्थमन्त्री भएर लोकप्रिय बजेट पनि ल्याएका थिए। संगठनमा पकड रहेका पौडेल व्यवस्थापनका लागि ओलीलाई सकस पनि भएको थियो। महासचिवमा शंकर पोखरेल निर्विरोध भएका छन्। बैचारिक नेताका रूपमा परिचित पोखरेल जबजका व्याख्यता पनि हुन्। लुम्बिनीका मुख्यमन्त्रीसमेत भइसकेका पोखरेल ओलीका प्रिय पात्र पनि हुन्। उनलाई ओलीको उत्तराधिकारीका रूपमा पनि हेरिएको छ। उपमहासचिवमा प्रदीप ज्ञवाली, पृथ्वीसुब्बा गुरुङ र विष्णु रिमाल निर्विरोध निर्वाचित भए। तीनैजना विगतदेखि नै ओली पक्षधर हुन्। ७ सचिवमा ९ जनाको उम्मेदवारी परेको थियो। सचिवमा सबैभन्दा लोकप्रिय मत ल्याएर गोकर्ण विष्ट निर्वाचित भए। उनले १ हजार ९ सय ७४ मत ल्याए। योगेश भट्टराई, पद्माकुमारी अर्याल, छविलाल विश्वकर्मा, लेखराज भट्ट, टोपबहादुर रायमाझी र रघुवीर महासेठ पनि सचिवमा विजयी भए। ओलीको लिष्टमा नपरेका भीम आचार्य र टंक कार्की पराजित भए। पदाधिकारीमा नयाँ अनुहार १९ को पदाधिकारीमा ९ नयाँ अनुहारले प्रवेश पाएको छ। उपाध्यक्ष पाण्डे, नेम्बाङ, रामबहादुर थापा, पहिलो पटक एमालेको पदाधिकारी भएका हुन्। त्यस्तै उपमहासचिव विष्णु रिमाल, सचिवहरू पद्मा अर्याल, छविलाल विश्वकर्मा, लेखराज भट्ट, टोपबहादुर रायमाझी र रघुवीर महासेठ पहिलो पटक एमाले पदाधिकारी भएका छन्। दलित र मधेसी पनि पदाधिकारीमा पदाधिकारीमा पहिलो पटक मधेसी र दलित समुदायका नेताले प्रवेश पाएका छन्। मधेसी समुदायबाट रघुवीर महासेठ सचिवमा भएका छन्। उनी तेस्रो पटकको प्रयासमा पदाधिकारी बन्न सफल भए। आठौं र नवौं महाधिवेशनमा सचिव उम्मेदवार भएर पराजित भएका थिए। दलित समुदायबाट सचिवमा छविलाल विश्वकर्मा निर्वाचित भएका छन्। पदाधिकारीमा दुई महिला यो महाधिवेशनबाट एमालेको पदाधिकारीमा दुई जना महिला निर्वाचित भएका छन्। उपाध्यक्षमा अष्टलक्ष्मी शाक्य र सचिवमा पद्माकुमारी अर्याल निर्वाचित भए। शाक्य यसअघि पनि उपाध्यक्षमा नै थिइन्। उनी केही समय बागमतीको मुख्यमन्त्री पनि भएकी थिइन्। अर्याल ओली सरकारमा भूमि व्यवस्था, सहकारी तथा गरिबी निवारणमन्त्री भएकी थिइन्। पहिलो पटक ३३ प्रतिशत महिला निर्वाचित भएका छन्। गोदाबरी भएको विधान महाधिवेशनले पार्टी कमिटीमा एकतिहाइ महिलाको अनिवार्य प्रतिनिधित्व हुनुपर्ने व्यवस्था गरेको थियो। पदाधिकारीमा तीन जना जनजाति निर्वाचित भएका छन्। उपाध्यक्षमा सुवासचन्द्र नेम्बाङ, अष्टलक्ष्मी शाक्य, रामबहादुर थापा र उपमहासचिवमा पृथ्वीसुब्बा गुरुङ निर्वाचित भएका छन्। पूर्वमाओवादीको जबर्जस्त उपस्थिति माओवादीबाट नेकपा हुँदै एमालेमा बसेका तीन नेता पदाधिकारीमा परेका छन्। उपाध्यक्ष थापा, सचिवमा भट्ट र रायमाझीको प्रवेश भएको छ। तीन जना निर्वाचनबाटै आएका छन्। पूर्वनेपाल समूह बलियो पकड एमालेको पदाधिकारीमा पूर्वमाधव नेपालको विचार समूहबाट बलियो उपस्थिति भएको छ। निर्वाचनमा पनि उनीहरूले सर्वाधिक मत ल्याएका छन्। उपाध्यक्षमा शाक्य सार्वधिक मत ल्याएर विजय भएकी छन्। सुरेन्द्र पाण्डे र युवराज ज्ञवालीले पनि धेरै मत ल्याएर उपाध्यक्ष जितेका छन्। यी हुन्, एमालेका निर्वाचित केन्द्रीय सदस्य एमालेको १० औं राष्ट्रिय महाधिवेशनमा देवी ज्ञवालीले सर्वाधिक मत ल्याई केन्द्रीय सदस्यमा निर्वाचित भएका छन्। खुलाबाट उम्मेदवारी दिएका ज्ञवालीले १ हजार ८ सय ७७ मत ल्याएका थिए। ज्ञवालीलाई केपी ओली नेतृत्वको सरकारले भूमि आयोगको अध्यक्ष बनाएको थियो। उनीपछि दोस्रो धेरै मत ल्याएर ठाकुर गैरे निर्वाचित भए। गैरे अनेरास्ववियुका पूर्वअध्यक्ष हुन्। उनले १ हजार ८ सय ३२ मत प्राप्त गरे। खुला केन्द्रीय सदस्यमा ८४ जना निर्वाचित भएका छन्। यी हुन्, निर्वाचित केन्द्रीय सदस्यहरू : खुला केन्द्रीय सदस्य अग्नि खरेल १७८४ अच्युत मैनाली १७६३ अरुण नेपाल १७८४ कपिलदेव पोखरेल १५७७ कमल चौलागाई १७४० कर्णबहादुर थापा १७०५ काशीनाथ अधिकारी १८०६ किरण गुरुङ १८११ किरण पौडेल १६४४ किशोरविक्रम मल्ल १७८७ कुमार दसौंदी १६५० कृष्णगोपाल श्रेष्ठ १७४५ कृष्णप्रसाद दाहाल १७११ कृष्णप्रसाद पौडेल १६७७ कृष्णबहादुर थापा १७२६ खगराज अधिकारी १७९७ खड्गबहादुर खड्का १५८८ खिमलाल भट्टराई १७६९ गणेश पहाडी १७८१ गणेश ठगुन्ना १७३५ गिरिधारीलाल न्यौपाने १६२९ गुरु बराल १७३० गोकुल बास्कोटा १७१२ गोरखबहादुर बोगटी १७५० गोविन्द थापा १६०८ घनश्याम पाण्डे १७२७ घनश्याम भुसाल १२६५ चेतनारायण आचार्य १६५० चन्द्रबहादुर खड्का १६६२ जगन्नाथ थपलिया १७१६ जीवन घिमिरे १७२२ झपट रावल १७२५ ठाकुर गैरे १८३२ राजन भट्टराई १७५९ दधिराम न्यौपाने १६४१ दयालबहादुर शाही १७१५ दल रावल १६७२ दिवाकर देवकोटा १६२७ देवराज घिमिरे १७५२ देवी ज्ञवाली १८७७ देवेन्द्र दाहाल १७०३ नरबहादुर धामी १७१८ नवराज रावत १७०४ नारायण सिलवाल १६४४ निर्मल भट्टराई १४८० पठानसिंह बोहरा १६४४ परशुराम मेघी गुरुङ १७८३ पार्वत गुरुङ १७९७ पुरुषोत्तम पौडेल १८०६ प्रकाश शाह १७१४ बलराम अधिकारी १६९० बालकृष्ण ढुंगेल १६६६ भानुभक्त ढकाल १७९९ भीम आचार्य १३९३ भीम कार्की १५९२ भीम रावल ९०४ मणि थापा १६९१ मनोजजंग थापा १५४२ महेश बस्नेत १७२५ माधव अर्याल १६६९ यज्ञराज सुनुवार १७५२ यमलाल कँडेल १७२० रघुजी पन्त १७२५ रविन कोइराला १६०४ रवीन्द्र अधिकारी १६९६ राजबहादुर बुढा १६०० राम राना १५४६ राजीव पहारी १६३६ रामशरण बस्नेत १५९३ रामेश्वर फुयाँल १६९६ राजेन्द्र गौतम १६३९ रोमनाथ ओली १५२७ लक्ष्मणराज ज्ञवाली १५४९ लक्ष्मी पोखरेल १४६३ विनोद ढकाल १५६१ शिवराज सुवेदी १४११ शेरबहादुर तामाङ १७१० शेरधन राई १६५६ श्रीप्रसाद जगेबु १३४४ सन्जीव झा १२६८ सूर्य ढकाल १४२३ सूर्य थापा १४८५ सोम मिश्र १४९४ हिक्मत कार्की १५८९ खुला महिला (निर्विरोध) १ अम्बिका थापा २ इन्दु कडरिया ३ उषाकिरण तिम्सिना ४ श्रीमाया थकाली ५ कोमल वली ६ गीता अधिकारी ७ गोमादेवी आचार्य ८ गौरीकुमारी वली ९ जानुका सिम्खडा १० टुका हमाल ११ डा शिवमाया तुम्बाहाङ्फे १२ तुलसाकुमारी दाहाल १३ थममाया थापा १४ दक्षिणा शाही १५ दीपा शर्मा १६ नवीना लामा १७ निरु दर्लामी कुँवर १८ निरुदेवी पाल १९ निर्मला देवकोटा २० प्रतीक्षा तिवारी २१ प्रभा बराल २२ बालिका गिरी २३ विमला घिमिरे २४ बुधनीदेवी महतो २५ भगवती चौधरी २६ भारती पाठक २७ भगवती न्यौपाने २८ मनकुमारी जिसी २९ ममता गिरी ३० मीना उप्रेती ३१ मैनाकुमारी भण्डारी ३२ लक्ष्मी गौतम ३३ लीलाकुमारी भण्डारी ३४ विद्या भट्टराई ३५ विना राई ३६ विन्दा ढुंगाना ३७ विन्दा पाण्डे ३८ शर्मिला कार्की ३९ शान्ता चौधरी ४० शान्तिदेवी ढकाल ४१ शोभा ज्ञवाली ४२ सम्झना देवकोटा ४३ सकुन्तला बस्नेत ४४ सरस्वती बस्नेत ४५ सरिता न्यौपाने ४६ सीता गिरी वली ४७ सीता न्यौपाने ४८ सीता पौडेल ४९ सिर्जना काफ्ले ५० सीताकुमारी सुन्दास ५१ सुजिता शाक्य ५२ सुनिता बराल ५३ सुशीला नेपाल मधेसी खुला जगदीशप्रसाद कुसियैत रामलाल शाह कुन्दन कुशवाहा गंगाप्रसाद यादव प्रमोदनारायण यादव रामचन्द्र मण्डल सरोजकुमार यादव हरिनारायण महतो प्रभु हजारा पशुपति दयाल मिश्र राजकुमार गुप्ता मोतीलाल दुगड सुशीलकुमार श्रीवास्तव मधेसी महिला जुलीकुमारी महतो ज्वालाकुमारी साह शीला यादव कमलादेवी महतो सरिताकुमारी गिरी(यादव) रीतादेवी साह जनजाति खुला हरिबहादुर राई हरिबहादुर राजवंशी सीपी घर्ती विद्यासुन्दर शाक्य लिलबहादुर थापामगर पासाङ शेर्पा दावा तामाङ दलबहादुर राना डा अजय क्रान्ति शाक्य डम्बरसिं सम्बाहम्फे टेकबहादुर बलम्पाकी जमिन्द्रमान घले गोकुलप्रसाद घर्तीमगर खगेन्द्र राई केशव स्थापित कमलजंग राई आइन्द्रसुन्दर नेम्बाङ जनजाति महिला उर्मिला थेबे सूर्यकुमारी श्रेठ अमृता सुब्बा सवित्रा राना तारादेवी राई ईश्वरी जीएम टासी स्याङ्बो गुरुङसेनी जुनेलीमाया श्रेष्ठ थारु खुला बैजनाथ चौधरी नरुलाल चौधरी गौरीशंकर चौधरी कृपाराम राना बलवीर चौधरी जयप्रकास थारु थारु महिला गंगा चौधरी सतगौंवा मन्जुकुमारी चौधरी मुस्लिम खुला तैयव हुसेनमियाँ मोहम्मद हलुवाई हारुन सिराज अहमद फारुकी महम्मद समिर मुस्लिम महिला साजिदा सिद्धिकी उपत्यका विशेष माधव ढुंगेल महिला (उपत्यका विशेष) विनाकुमारी श्रेष्ठ सम्पर्क समन्वय नरेन्द्र श्रेष्ठ महिला (सम्पर्क समन्वय) कल्पना थापा दलित खुला रामदयाल मण्डल ईश्वरी रिजाल बमबहादुर विश्वकर्मा पुरनसिंह दयाल गोविन्दबहादुर नेपाली जितु गौतम दर्जी जंगबहादुर नेपाली रामप्रित राम दलित महिला शिवकुमारी गोतामे सार्की रामरतीदेवी राम विष्णुमाया विक सविता रसाइली पिछडिएको क्षेत्र भैरवसुन्दर श्रेष्ठ लालबहादुर थापा मोहन बानियाँ महिला पिछडिएको क्षेत्र बदमिक्वारा बुढा श्रमिक विनोद श्रेष्ठ रमेश बडाल कमल गौतम बाबुराम थापा श्रमिक (महिला) मन्जुकुमारी थापामगर सीता लामा भौगोलिक (प्रदेश १) तिलकुमार मेन्याङबो १८०५ टंक आङ्बोहाङ १८१६ किशोर अधिकारी १७७३ बसन्तकुमार नेम्बाङ १९१० राजेन्द्रकुमार राई १८३६ परशुराम अधिकारी १७८३ प्रदेश १ (महिला) मेनका काफ्ले १६३४ मन्जु भण्डारी १७९० उषाकला राई १८७५ प्रदेश २ खुला अरविन्दकुमार साह उपेन्द्र साह प्रभु साह लिलानाथ श्रेष्ठ राजकुमार लेखी सुमन प्याकुरेल महिला (प्रदेश २) कल्पनाकुमारी कटुवाल रेखाकुमारी झा रञ्जना सरकार बागमती (खुला) कृष्णकुमार राई कैलाश ढुंगेल खेमप्रसाद लोहनी रामेश्वर रानामगर आनन्दप्रसाद पोखरेल सरेश नेपाल महिला (बागमती) रचना खड्का पेम्बा लामा पार्वती रावल गण्डकी (खुला) मायानाथ अधिकारी तिलकबहादुर महत भूपेन्द्रबहादुर थापा इन्द्रलाल सापकोटा टुकराज सिग्देल जगत विश्वकर्मा महिला (गण्डकी) नरदेवी पुनमगर सीमाकुमारी क्षेत्री मीनाकुमारी गुरुङ लुम्बिनी (खुला) लीला गिरी खेममान खड्का नवीन रोक्का मगर दिनेश पन्थी भुमिश्वर ढकाल हरि रिजाल महिला (लुम्बिनी) सरिता खनाल(भुसाल) सावित्रा अर्याल मेनका पोखरेल कर्णाली (खुला) धर्मराज रेग्मी निरज आचार्य गुलाबजंग शाह विष्णु रिजाल डम्बरबहादुर सिंह नेशनल शाही महिला (कर्णाली) तीर्था गौतम मीनासिंह रखाल मोहनमाया ढकाल(भण्डारी) सुदूरपश्चिम (खुला) राजेन्द्रसिंह रावल भैरवबहादुर सिंह झपटबहादुर बोहोरा नारदमुनी राना लीलाधर भट्ट अफिलाल ओखेडा महिला (सुदूरपश्चिम) कमलाकुमारी ओली १७८६ कुमारी कमला बोहरा १७३० सन्तोष शर्मा थापा १२६९"
एमालेले ३ महिना पार्टी प्रवेश अभियान सञ्चालन गर्ने,"चितवन : एमाले अध्यक्ष केपी शर्मा ओलीले ३ महिना पार्टी एकीकरण अभियान सञ्चालन गर्ने घोषणा गरेका छन्। १०औं महाधिवेशन समापन कार्यक्रमलाई मंगलबार सम्बोधन गर्दै ओलीले विभिन्न पार्टीका कार्यकर्तालाई पार्टीमा प्रवेश गराउन अभियान नै सञ्चालन गर्ने बताए। अबको तीन महिना पार्टी प्रवेश अभियान सुरु हुन्छ, ओलीले भने। पार्टीले नेता नभई कार्यकर्ता भित्र्याउनुपर्नेमा ओलीको जोड थियो। पार्टी पार्टी भेला गरेर हुँदैन, ओलीले भने, कार्यकर्ता भेला गर्नुपर्छ। यो अभियानबाट पार्टीलाई माथि उठाइन्छ। यो अभियान भने आगामी केन्द्रीय कमिटी बैठकले तय गर्ने ओलीले बताए। पार्टीको १०औं महाधिवेशन सफलतापूर्वक सम्पन्न भएको उल्लेख गर्दै ओलीले १०औं महाधिवेशनका क्रममा पार्टीका नेतालाई उक्साउन विरोधीले गरेको षड्यन्त्र सफल नभएको दाबी गरे। पार्टीमाथि आन्तरिक र बाह्य दुवै षड्यन्त्र भइरहेको ओलीले बताए। विरोधीहरूले भडकाइरहेका र उक्साइरहेका थिए, ओलीले भने, तर शान्त र एकताबद्ध भएर हामीले विरोधीलाई सफल हुन दिएनौं। पार्टीका नेताकार्यकर्ता हल्का भएर गैरजिम्मेवार भएर नचल्ने ओलीले बताए। उनले केन्द्रीय कमिटीको बैठकको मिति पनि घोषणा गरे। उनले मंसिर २५ गते बैठक बस्ने जानकारी दिए। यस्तै, नवनिर्वाचित केन्द्रीय सदस्यहरूलाई नेताको व्यवहार देखाउन निर्देशन दिए। घमण्ड र अहंकार छोडनुहोस्, ओलीको निर्देशन थियो, अहंकारी नेता हुँदैन र नेता अहंकारी हुँदैन। पुराना केन्द्रीय सदस्यहरूले नयाँ केन्द्रीय सदस्यलाई काम र व्यवहार गर्ने तौरतरिका सिकाउनुपर्ने ओलीले बताए। त्यसअघि नवनिर्वाचित ओलीले पद तथा गोपनियताको शपथ खाएका थिए। उनलाई निर्वाचन आयोगका संयोजक विजय सुब्बाले शपथ गराएका थिए। त्यसपछि ओलीले नवनिर्वाचित केन्द्रीय सदस्यलाई शपथ गराए। अध्यक्षमा पराजित भए पनि केन्द्रीय सदस्यमा निर्वाचित भीम रावलले भने शपथ खाएनन्। उनले केन्द्रीय सदस्य पद अस्वीकार गरेका छन्। एमाले अध्यक्षमा केपी ओली विजयी एमालेको दसौं महाधिवेशनबाट यस्तो बन्यो ओली टिम पराजित भएका भीम रावल ओलीसँगै देखिए मञ्चमा भीम रावल र घनश्याम भुसाल केन्द्रीय सदस्यमा विजयी, तर रावलद्वारा अस्वीकार अष्टलक्ष्मी शाक्यलाई लोकप्रिय मत, बादलले किन पाए कम मत? मतपरिणाम घोषणा: सचिवमा कसले कति मत पाए? अध्यक्ष केपी शर्मा ओलीले लिए सपथ, १७ बुँदे घोषणा पत्र जारी ओलीले डाके केन्द्रीय कमिटी बैठक, स्थायी कमिटी र पोलिटव्युरो गठन गरिने ओली त्यहाँदेखि यहाँसम्म ओलीको नेतृत्वमा एमालेले देश र जनताको भलाइ गर्नेछ"
