शीर्षक,विवरण
हरिवंशको गीत 'ए कालु भेना' मा नाजिर र आंचल (भिडियो),"काठमाडौँ: बरिष्ठ कलाकार हरिवंश आचार्य पछिल्लो समय गायन र अभिनयमा निकै सक्रिय बनेका छन्। उनको स्वर र अभिनयमा रहेको गीत 'माछीलाई खोलीको लेउ' केही समयअघि सार्वजनिक भएको थियो। त्यस गीतले दर्शकको राम्रो साथ पाएपछि हरिवंशले अर्को गीत सार्वजनिक गरेका छन्। 'ए कालु भेना' बोलको गीतमा उनलाई गायिका मिलन नेवारले स्वरमा साथ दिएकी छन् । गीतमा हरिवंश आचार्यको नै शब्द र संगीत छ। गीतमा किरण तुलाधरको एरेन्ज र श्यामश्वेत रसाईलीको मिक्सिङ छ। निर्देशक गम्भीर बिष्टले भिडियोलाई आकर्षक बनाएका छन्। हरिवंश आचार्य, नाजिर हुसेन, आंचल शर्मा र आर्यन खरेलले भिडियोमा अभिनय गरेका छन् । ग्रामीण परिवेश र त्यहाँको माहोललाई समेटेर गम्भीरले भिडियो निर्देशन र कोरियोग्राफी गरेका छन्। नवराज उप्रेतीले खिचेको भिडियोलाई भुपेन्द्र अधिकारीले सम्पादन गरेका हुन्। गज्जब टिभीको प्रस्तुती रहेको गीतको भिडियो गज्जब टिभीको अफिसियल युट्यूवबाट रिलिज भएको हो। भिडियो :"
एपिवान र सेल पेबीच सम्झौता: नेपाल आइडलको भोटीङ पार्टनरका रुपमा सेल पे जोडीयो,"काठमाडौँ: चर्चित रियालीटी शो नेपाल आइडलको भोटीङ पार्टनरको रुपमा सेल पे जोडीएको छ । एपिवान टेलीभिजनका कार्यकारी उपाध्यक्ष राजेन्द्र शाक्य र सेल पे, सेलकमका प्रवन्ध निर्देशक पवन प्रधानबीच शुक्रबार दुई पक्षीय समझदारी पत्रमा हस्ताक्षर भएको छ । हस्ताक्षर कार्यक्रममा एपिवान टेलीभिजनका कार्यकारी उपाध्यक्ष राजेन्द्र शाक्य, एपिवान टेलीभिजनका निर्देशक सच्चन थापा, एपिवान टेलीभिजनका अपरेसन डिरेक्टर तथा नेपाल आइडलका प्रोजेक्ट हेड सुरेश पौडेल, एपिवान टेलीभिजनका मानव संशाधन तथा प्रशासन विभाग प्रमुख नरेश मान श्रेष्ठ, लेखा विभाग प्रमुख केशरी बल्लभ दाहाल, अन्नपूर्ण पोष्टका मार्केटिङ म्यानेजर प्रनिल अर्याल, आइएमएस गुप्रका सीईओ डिकेस मल्होत्रा, सेल कम र सेल पेका प्रवन्ध निर्देशक पवन प्रधान लगायतको सहभागिता थियो । वर्षभरीकै उत्सवका रुपमा संगीतको दर्शक र पारखीहरुलाई जोड्ने पुलको रुपमा नेपाल आइडलले काम गर्छ । एपिवान टेलीभिजन र सेल पे सँगको सहकार्यमा राष्ट्रिय अन्तर्राष्ट्रिय भोटीङको लागि सम्झौता भएको हो । हस्ताक्षर कार्यक्रममा राजेन्द्र शाक्यले नेपाल आइडल सिजन ३ सम्म अत्यन्त सफल भएको भन्दै चौथो सिजनमा अझ बढी दर्शकसँग जोडिने अपेक्षाका साथ सेलपेसँग सहकार्य सुरु गरिएको जानकारी दिए । दर्शकले दिने भोटले प्रतियोगीलाई साहस र उत्प्रेरणा थप्ने भन्दै उनले भोटकै कारण उनीहरुले छिट्टै समयमा धेरै प्रगती गर्ने अनुभव आफुहरुले गरेको र सेलपे एपको माध्यमबाट दर्शकको सहभागिता बढ्ने विश्वास रहेको बताए । एपिवान टेलीभिजनका निर्देशक सच्चन थापाका अनुसार सेलल पेसँगको आवद्धताले नेपाल आइडलको भोटीङमा सकारात्मक प्रभाव पुर्याउँछ । साथै पहिलेका रेकर्ड भोटीङहरु ब्रेक हुन अझ बढी सहभागिता बढ्ने थापाको विश्वास छ । नेपाल आइडलको सुन्दरता निर्णायक र सहभागिता मात्रै नभएर दर्शक पनि भएको सुरेश पौडेलले बताएका थिए । दर्शक जोडिने माध्यम भोटीङ भएको उनको धारणा थियो । धेरैलाई मनपर्ने प्रतियोगीलाई भोट गर्ने रहर भएकाले सेल पेको माध्यमबाट त्यो रहर पूरा हुने पौडेलले बताए । सेल पे, सेल कमका प्रबन्ध निर्देशक पवन प्रधानले आफूहरु नेपाल आइडल जस्तो नम्बर वान रियालीटी शोसँग जोडिन पाउँदा निकै खुसी लागेको प्रतिक्रिया दिए । साथै सेल पेका लागि पनि नेपाल आइडल एक अवसरको रुपमा रहेको उनको भनाइ थियो । भोटीङलाई अझ बढी प्रभावकारी बनाउन कोसिस गर्ने पनि उनको भनाइ थियो । आइएमएस गुप्रका प्रमुख कार्यकारी अधिकृत डिकेश मल्होत्राले व्यक्तिगत रुपमा आफू रियालीटी शोहरुको फ्यान भएको भन्दै नेपाल आइडलका सबै सिजनलाई ज्यादै फलो गर्ने बताए । नेपाल आइडलको भोटीङ पार्टनरको रुपमा सेल पेको माध्यमबाट जोडीन पाउँदा निकै खुसी लागेको उनले बताए । नेपाल आइडल चौथो सिजनको डिजीटल अडिसन यही भदौ १ गतेदेखि सुरु भैसकेको छ । औपचारिक रुपमा आगामी मंसिर २३ गतेदेखि एपिवान टेलीभिजनबाट प्रशारण हुनेछ । चैत ५ गते चौथो नेपाल आइडलको नाम घोषणा गरिनेछ ।"
अनेरास्ववियु दाङका अध्यक्षको टोलीले चिकित्सकलाई कालोमोसो दलेपछि स्वास्थ्यकर्मीहरु आन्दोलित,"दाङ: दाङको राप्ती प्रादेशिक अस्पताल तुलसीपुरका मेडिकल सुपरिटेन्डेन्ट डा विनोद सिंहमाथि अनेरास्ववियुका अध्यक्षसहितको टोलीले कालोमोसो दलेपछि स्वास्थ्यकर्मीहरु आन्दोलित बनेका छन् । अस्पतालको कार्यकक्षमै मेडिकल सुपरिटेन्डेन्ट डा सिंहलाई नेकपा एमाले निकट अनेरास्ववियुका जिल्ला अध्यक्ष सर्जन परियार सहितको समूहले कार्यकक्षमा अभद्र व्यवहार गर्दै कालोमोसो दलेको हो । अनेरास्ववियु अध्यक्ष परियारको नेतृत्वमा गएको ४५ जनाको समूहले मेसुसँग सामान्य कुराकानी गर्दै गरेको अवस्थामा शुक्रबार दिउँसो पौने २ बजे मेसुको कार्यकक्षमा कालोमोसो दलेको प्रहरीले जनाएको छ । विनाकारण अस्पतालको मेसुलाई कालोमोसे दलिएपछि अहिले अस्पतालमा कार्यरत स्थास्थयकर्मी तथा चिकित्सकहरु आन्दोलित भएका छन् । सुरक्षाको माग गर्दै दोषीलाई कानुनी कारवाही नहुँदासम्म अस्पतालमा इमरजेन्सी, सुत्केरी, डाइलासिस लगायत अतिआवस्यक सेवा बाहेकका सबै सेवाहरु बन्द गरेको घोषणा गरिसकेका छन् । ईलाका प्रहरी कार्यालय तुलसीपुरमा सर्जन परियार, दिवस क्षेत्री, गणेश खड्का लगायतको नाममा किटानी जाहेरी सहतिको उजुरी समेत अस्पताल प्रशासनले दर्ता गरेको प्रहरीले जनाएको छ । टाइडफाईड भएको बिरामीको रगत कल्चार परीक्षणको विषयमा परियार सहतिका यूवाहरुले बिहीबारदेखि नै अस्पतालमा विवाद सिर्जना गरिरहेका थिए । 'अस्पतालमा चिकित्सकले त्यो सेवा अस्पतालमा नभएको भनेपछि अस्पतालमै किन सेवा नदिने भन्दै बिहीबार उनीहरुले मेसु र चिकित्सकहरुसँग विवाद गरेका थिए । अस्पतालमा नभएको सेवालाई साथीहरुले यहाँ छैन, भन्नु भएको रहेछ,' मेसु सिंहले भने, 'त्यही विषयमा कुरा भइरहेको थियो एक्कासी अभद्र व्यवहार गरेर कालोमोसो दलेर युवाहरु भागे ।' विनाकारण यस्तो अवस्था आउन थालेपछि आफूहरु काम गर्न नसक्ने स्वास्थ्यकर्मीहरुको भनाइ छ । सुरक्षासमेत नहुने भएकाले उनीहरुले काम रोकेको बताएका छन् । 'यस्तो अवस्थामा कुन चिकित्सकले सेवा दिन सक्छ ?' डा सिंहले भने । उनले सुरक्षाको प्रत्याभूति गराएर सहज रुपमा काम गर्ने वातावरण गराउन र दोषीलाई हदैसम्मको कारवाही गर्न माग गरेका छन् । अस्पताल विकास समितिका अध्यक्ष पदम प्रसाद न्यौपानेले अस्पतालभित्र अराजकता देखाउनेहरुलाई कानुनी कारवाही हुनुपर्ने बताए । 'अस्पताल भित्र भएको घटना निन्दनीय र भत्र्सना युक्त छ, उनले भने, दोषीलाई तत्काल नियन्त्रणमा लिएर कानुनी कारवाही गरिनु पर्छ' उनले भने । दोषीलाई कारवाही नहुँदासम्म अस्पताल व्यवस्थापन समिति, चिकित्सक संघले संयुक्तरुपमा नै अतिआवस्यक र इमर्जेन्सी सेवा बाहेका सेवाहरु दिन नसक्ने निर्णय गरेको बताए । अनेरास्ववियुका जिल्ला अध्यक्ष सर्जन परियारको नेतृत्वमा गरिएको गतिविधि निन्दनीय भएको भन्दै अस्पतालले दोषीलाई हदैसम्मको कारवाहीको माग समेत गरेको छ । घटना लगत्तै बसेको अस्पताल विकास समितिको बैठकले यस्तो माग गरेको हो । घटनामा संलग्न दोषीलाई हदैसम्मको कारवाहीको माग र घटनाप्रति खेद प्रस्ताव पारित गर्दै दोषीहरुलाई किटानी जाहेरी दिने निर्णय गरेको अध्यक्ष न्यौपानेले बताए । अस्पतालमा कार्यरत चिकित्सक तथा स्वास्थ्यकर्मीहरुले शनिबार बिहान ९ बजेसम्म दोषीलाई पक्राउ गरेर कारवाही नगरिए अस्पतालबाट दिइने सेवा ठप्प पार्ने चेतावनी दिएका छन् । एमाले अध्यक्ष टीकाराम खड्काले यस घटनालाई अराजकताको पराकाष्टा भएको भन्दै दोषीलाई कारवाही हुनुपर्ने प्रतिक्रिया दिएका छन् ।"
"प्रदेश १ मा मन्त्रिपरिषद् विस्तार सुरु, दुई मन्त्री नियुक्त","विराटगनर: प्रदेश १ का मुख्यमन्त्री भीम आचार्यले प्रदेश मन्त्रीपरिषद् विस्तार सुरु गरेका छन् । उनले शुक्रबार दुई जनालाई मन्त्री नियुक्त गरे । नेकपा (एकीकृत समाजवादी)को नेतृत्व गरिरहेका माधवकुमार नेपालको साथ छाडेका ताप्लेजुङका बलहादुर सामसोहाङ र तेह्रथुमका लछुमन तिवारीलाई आचार्यले मन्त्री नियुक्त गरेका हुन् । तिवारीलाई उद्योग, पर्यटन, वन तथा वातावरण र सामसोहाङलाई सामाजिक विकास मन्त्रालयको जिम्मेवारी दिइएको छ । नवनियुक्त दुबै मन्त्रीलाई शुक्रबार नै प्रदेश १ का प्रमुख सोमनाथ अधिकारी प्यासीले शपथग्रहण गराए । मुख्यमन्त्री आचार्यका स्वकीय सचिव अनिल राजधामीका अनुसार पहिलो चरणमा दुई जनालाई मन्त्री नियुक्त गरिएको छ । अरु पनि मन्त्री नियुक्त गरेर मन्त्रिपरिषद् विस्तार गर्ने योजनामा मुख्यमन्त्री रहेको जानकारी उनले दिए । एमाले सचिव एवं पार्टीका प्रदेश इन्चार्ज आचार्य बिहीबार मात्रै प्रदेश १ को मुख्यमन्त्री नियुक्त भएका हुन् । प्रदेशका संस्थापक मुख्यमन्त्री शेरधन राईले राजीनामा दिएर आचार्यलाई मुख्यमन्त्री बन्ने बाटो खुला गरिदिएका थिए । आफू मुख्यमन्त्री बनेको भोलिपल्ट आचार्यले दुई जनालाई मन्त्री बनाउँदै प्रदेश मन्त्रिपरिषद् विस्तार थालेका हुन् ।"
कमला नदीको बाढी वितण्डा: बाँध भत्किने डरले रातभर जागै हुन्छन् गाउँलेहरु,"विजय कुमार सिंह ढल्केवर: लगातार मुसलधारे वर्षा भइरहँदा कमल नदीमा बाढीको सतह बढेको बढ्यै छ । धनुषाको सबैला नगरपालिका१३ किरातपुरका ६० वर्षीय राम कृपाल महतो रातभर सुतेकै छैनन् । केही दिनअघि मात्र बाढीले भत्काएको बाँध तत्काल बनाइयो । तर, उनको मनबाट डर हट्न सकेको छैन । कमला नदीमा बाढीको रफ्तार बढिरहेको छ । कतिबेला बाँध भत्किन्छ त्यसको कुनै ठेगान छैनउनी भन्छन्, ५७ घण्टा अझै यस्तै पानी परिरह्यो भने बाँध बाढी खान्छ । त्यसपछि हाम्रो के हाल हुन्छ, कहाँ जाने ? तर केही नहोस् हे भगवान् ! हरेक वर्ष वर्खायाममा त्रासमा हुन्छन् धनुषा र सिरहास्थित कमला नदी तटबन्धका लाखौँ बासिन्दा । अकाशमा कालो बादल मडारिएपछि गाउँलेको मन डराउँछ । वर्षाबाढीका बेला आरामले सुत्न पनि पाउँदैनन् उनीहरु । प्रत्येक वर्ष बाढीले बाँध कटान गरिसकेपछि निरीक्षण र अनुगमन गर्नेहरुको होडबाजी नै चल्छ । तर नदी व्यवस्थापन तथा नियन्त्रणका भपर्दो उपाय खोजिँदैन । जसकारण वर्खायाममा दोहोरिन्छ बाँध निरीक्षण, कटान र डुवानको दृश्य । सबैला नगरपालिका१३ किरातपुरका ३२ वर्षीय सुनिल कुमार महतो भने भत्केको स्थानमा अस्थायी रुपमा बनाएको बाँधले राहत भए पनि त्यो समस्याको सामाधान नभएको बताए । उनले निरन्तरको वर्षाले नदीमा पानीको बहाब बढेकाले अधिकांश गाउँलेहरु राति जाग्राम बस्नुपर्ने बाध्यता रहेको बताए । लगातारको वर्षाले कमलामा बाढीको बहाब उच्च भए पनि आफीहरु तिरको बाँध अहिलेसम्म सुरक्षित रहेको छ,कमला किनारका गाउँ सखुवा मरानका २५ वर्षीय शुभराज पासवानले भने । बाँध कटान भइसकेपछि मन्त्रीदेखि 'ठूला ठूला नेताहरु' आए पनि स्थायी रुपमा समस्याको समाधान गर्नेतर्फ कसैले चासो नलिएको उनको गुनासो छ । किरातपुरमा कटान भएको बाँध तत्कालका लागि मर्मत सम्भार भइसकेको कमला नदी व्यवस्थापन आयोजनाका प्रमुख एकराज भट्टराईले बताए । वर्षाले नदीमा पानीको सतह बढेको भए पनि त्यस ठाउँमा बाँध भत्किने सम्भावना छैन,बाँधको निरन्तर अवस्था बुझ्न सुपरभाइजरको रुपमा खटिएका आयोजना प्रमुख भट्टराईले जनाए । धनुषाको दक्षिणी भेग भने डुबानमा परेका छन् । बिहीबारदेखि परेको निरन्तर वर्षाको पानीले औरहीको देउरी, परवाहा, जनकपुरको भोइल, ओसियालगायतका गाउँ डुबानमा परेका हुन् । देउरी बजारको बीच सडकमा दुई फिट पानी जमेको स्थानीय अमन यादवले बताए । उनका अनुसार देउरी, परवाहा चोकबाट दक्षिणतर्फको पूरै भाग डुबानमा परेको छ । धनुषाका प्रमुख जिल्ला अधिकारी बन्धुप्रसाद बास्तोलाले भने तटबन्धका बासिन्दाहरुलाई तत्काल डराउनुपर्ने अवस्था नरहेको बताए । यद्दपि सतर्कता अपनाउन नदी किनारका बासिन्दाहरुलाई उनले आग्रह गरेका छन् । गत साउन ४ र ५ गतेमात्र परेको मुसलाधारे वर्षापछि कमला नदीमा आएको बाढीका कारण धनुषाको किरातपुरमा ४ सय मिटर बाँध भत्केको थियो । त्यसलाई तत्कालका लागि ममर्त सम्भार गरिएको थियो । उर्जा, जलस्रोत तथा सिचाईमन्त्री पम्फा भुसाल प्राविधिक टोलीसहित स्थलगत निरीक्षणका लागि किरातपुर पुगेकी थिइन् । कमला नदी नियन्त्रणको मास्टर प्लान र डीपीआर तयार भए पनि कार्यान्वयन नभएको मन्त्रीको भनाइ थियो । चुरेबाट बग्ने कमला नदीको सिन्धुली, धनुषा र सिरहामा कमलाको वारिपारि करिडोरसहितको तटबन्ध बनाएर भारतीय सीमासँग जोड्ने लिंक रोडका लागि मन्त्रालयले स्रोत परिचालन गर्ने आश्वासन बाँडेर उनी फर्किएकी थिइन् ।"
सर्वोत्तम स्टिल घटना: उद्योगकै लापरवाहीले भठ्ठी विस्फोट भएको खुलासा,"वीरगन्जः वीरगन्जको सर्वोत्तम स्टिल उद्योगमा उद्योग व्यवस्थापनकै लापरवाहीका कारण भठ्ठी पड्किएर आगलागी हुँदा १५ मजदुर घाइते भएको तथ्यको खुलाशा भएको छ । वीरगन्ज २२ मनियारस्थित सर्वोत्तम स्टिल उद्योगमा बिहीबार दिउँसो फलाम पगाल्ने भठ्ठी पड्किएर आगो लाग्दा त्यहाँ कार्यरत १५ जना मजदुर घाइते भएका थिए । उक्त घटना उद्योग व्यवस्थापनकै लापरवाहीका कारण भएको घाइते मजदुरले खुलासा गरेका छन् । अस्पतालमा उपचाररत घाइतेमध्येका एक मजदुरका अनुसार बिहीबार बिलेट उत्पादनका लागि फलाम पगाल्ने भठ्ठामा, कबाडी फलामहरु खन्याउने क्रममा एलपिजी ग्याँस सिलिण्डर पनि परेको त्यही सिलिण्डर पड्किएर विस्फोट भएको हो । शुक्रबार सार्वजनिक भएको एक भिडियोमा अस्पतालमा उपचाररत ती घाइतेले भनेका छन् ,भठ्ठामा फलामजन्य कबाडहरु हाल्ने क्रममा कबाडसँगै ग्याँसको सिलिण्डर पनि पर्यो अनि त्यही सिलिण्डर पड्किएर भठ्ठा विस्फोट भई आगोको लप्कामा हामीहरु पर्यौँ ।' फलामजन्य कबाडमै सिलिण्डर पनि मिसिएर रहेको तर उक्त सिलिण्डरमा ग्याँस नभएको ठानेर आफूहरुले भठ्ठामा हालेको तर सिलिण्डरमा ग्यास भएकाले भठ्ठीमा हाल्ने बित्तिक्कै पड्किएर विस्फोट भएको ती मजदुरले बताए । ती मजदुरको खुलासाले नै उद्योगको लापरवाहीका कारण उक्त घटना भएको पुष्टि हुन्छ । नेपालमा रहेका अरु स्टिल उद्योगले बिलेट आयात गरेर फलामको डण्डी उत्पादन गर्दै आएका छन् । तर व्यापारिक घराना सौरभ समूहले गत साउन ५ देखि सञ्चालनमा ल्याएको देशकै सबै भन्दा ठूलो स्टिल उद्योग सर्वोत्तम स्टिल उद्योगले भने आफै बिलेट उत्पादन गरेर त्यसबाट फलामको डण्डी पनि उत्पादन गर्दै आएको छ । उद्योग सञ्चालकले फ्रेस फलाम जन्य कच्चा पदार्थबाट बिलेट उत्पादन गर्दैआएको दाबी गरेर प्रचार प्रसार गर्दै आएको छ । तर बिहीबारको घटना बारे सञ्चारकर्मीलाई जानकारी दिने क्रममा घाइते मजदुरले उद्योगले बजारबाट संकलन गरी पुराना खिया लागेका कबाडी फलाम खरिद गरेर बिलेट र डण्डी उत्पादन गर्दैआएको तथ्य पनि खुलासा भएको छ । उद्योगमा भएको घटनाको वास्तविकता सार्वजनिक नहोस् भनेर उद्योग व्यवस्थापनले बिहीबार घटना भएको जानकारी पाउन साथ उद्योगमा पुगेका सञ्चारकर्मीलाई समेत घटनास्थलसम्म जान दिइएको थिएन । यस्तै घाइते मजदुरका आफन्त र स्थानीयलाई पनि सुरक्षाकर्मीले उद्योगको मूल गेटमै रोकेर फर्काइदिएका थिए । यसले पनि उद्योग व्यवस्थापन पक्षले आफ्नो लापरवाही लुकाउन खाजेको पुष्टि हुन्छ । यसका साथै गम्भीर घाइते ६ जनालाई नेपालमा उपचार नगराई उद्योग व्यवस्थापनले उपचारका लागि बिहीबार राति नै भारत बिहारको पटना लगेको छ । बिहीबार घटना भएलगत्तै घाइते सबै १५ जनालाई वीरगन्जको गण्डकस्थित नारायणी बयोधा अस्पतालमा भर्ना गरिएको थियो । तीमध्ये गम्भीर अवस्थाका ६ जनालाई बिहीबार राति नै उद्योग व्यवस्थापनले थप उपचारका लागि भन्दै भारतको पटना लगेको हो । नारायणी बयोधा अस्पतालमा हाल ५ जना घाइते उपचाररत छन् । सामान्य घाइते ४ जना भने बिहीबार राति नै अस्पतालबाट डिस्चार्ज भइसकेको प्रहरी नायव उपरीक्षक खनालले जानकारी दिए । प्रहरी नायव उपरीक्षक खनाले भने,बयोधा अस्पतालमा उपचार गराइरहेकामध्ये गम्भीर घाइते ६ जना आफ्नै इच्छाले उपचारका लागि पटना गएको जानकारी उद्योग व्यवस्थापनले दिएको छ । वीरगञ्जमै र देशका अन्य ठूला शहरमा सुविधा सम्पन्न अस्पतालहरु भए पनि घटनाको सत्यतथ्य लुकाउन उद्योग व्यवस्थापनले घाइतेलाई उपचारका लागि भारत लग्नुले पनि शंका उत्पन्न भएको छ । पर्साका प्रहरी प्रवक्ता प्रहरी नायव उपरीक्षक ओम प्रकाश खनालले भने भठ्ठीमा फलाम पगाल्ने क्रममा पग्लिएको फलामको तरल पदार्थ, भठ्ठीको पाइपबाट लिक भएर आगो लागेको लिखित जानकारी उद्योग व्यवस्थापनले प्रहरीलाई गराएको बताए । खनालले भने,प्रहरीको अहिलेसम्मको अनुसन्धानमा त्यो घटना नियतवश गराएको देखिएको छैन, यदी पीडित पक्षले लिखित रुपमा उजुरी दियो भने प्रहरीले त्यही अनुसार अनुसन्धान गर्छ तर अहिलेलाई त्यस्तो देखिएको छैन ।' उद्योगका महाप्रबन्धक गुरु प्रसाद चौधरीको प्रति्रिया लिन खोज्दा उनी सम्पर्कमै आउन चाहेका छैनन् । उनको मोबाइलमा पटक पटक फोन सम्पर्क गर्दा उनले यसबारे कुरा नै गर्न तयार भएका छैनन् ।"
"विश्वभर आज: चीनले सैन्य गतिविधि बढाउँदा अर्बौँको लडाकू विमान किन्दै ताइवान, काबुल हमलाको बदला लिने अमेरिकी चेतावनी","चिनियाँ सैन्य गतिविधि बढ्दा लडाकु विमानमा १४ विलियन डलर अर्थात् १ अर्ब ४० करोड (नेपाली रकम) खर्च गर्ने ताइवानको घोषणा ताइपेईः ताइवानले नयाँ लडाकु विमानका लागि १४ विलियन डलर खर्च गर्ने घोषणा गरेको छ । चीनको दबाब र सैन्य गतिविधि बढ्दै जाँदा तयारी स्वरुप लडाकु विमानको लागि उक्त रकम खर्च गर्ने योजना बनाएको ताइवानले जनाएको छ । चीनले भने ताइवान नजिकैको एक टापुमा आफ्नो सैन्य अभ्यास गर्दैआएको छ । साथै चीनले आवश्यक परेमा ताइवानको भूभाग पनि आफ्नै नियन्त्रणमा लिनसक्ने ताइवानका कुटनीतिज्ञहरुले आशंका गरेका छन् । ताइवानका राष्ट्रपति साई इङ वेनको क्याविनेटद्धारा जारी विज्ञप्ति अनुसार पछिल्लो समय चीनले आफ्नो सैन्य गतिविधि बढाइरहेको छ । आफ्नो सुरक्षाका लागि ताइवान सरकारले आगामी जनवरीदेखि लागु हुने गरी वर्षेनी १६९ विलियन डलर सैन्य गतिविधमा खर्च गर्ने योजना बनाएको छ । ताइवानले सुरक्षा बजेटअन्तर्गत नयाँ लडाकु विमानको लागि १४ विलियन डलर खर्च गर्ने योजना अघि सारिएको पनि उक्त विज्ञप्तिमा उल्लेख छ । सन् २०१९ मा संयुक्त अमेरिकाले ताइवानलाई ८ विलियन डलरको एफ१६ लडाकु विमान बिक्री गर्ने सम्झौता गरेको थियो । ००० अमेरिकी पूर्वराष्ट्रपति ट्रम्पमाथि मुद्दा दायर वासिंटन: अमेरिकाका पूर्वराष्ट्रपति डोनाल्ड ट्रम्प र उनका सदस्यहरुमाथि मुद्दा दर्ता भएको छ । गत जनवरी ६ मा क्यापिटल प्रहरीमाथि आक्रमण गरिएको अभियोगमा पूर्वराष्ट्रपति ट्रम्प र उनका समर्थकहरु, रिपब्लिकन पार्टीका पूर्व अध्यक्ष रोजर स्टोन र पार्टीका सदस्यहरुविरुद्ध मुद्दा दर्ता भएको हो । २०२० नोभेम्बरमा भएको अमेरिकी राष्ट्रपतीय चुनाव भएको थियो । चुनावमा राष्ट्रपति जो बाइडेनको जित निश्चित भएपछि गत जनवरी ६ मा ट्रम्पको निर्देशनमा उनका समर्थकहरुले ह्वाइट हाउसनजिकै र्याली निकालेका थिए । राष्ट्रपति बाइडेनले चुनाव जित्ने भएपछि ट्रम्पले आयोजना गरेको र्याली भड्किएको थियो । भड्किएको र्यालीले हिंसात्मक रुप लिएको थियो । जसमा क्यापिटल प्रहरीमाथि आक्रमण भएको थियो । जनवरी ६ मा भएको हिंसामा पूर्वराष्ट्रपति ट्रम्प, ट्रम्पका समर्थकहरु, रोजर स्टोन र रिपब्लिकन पार्टीका सदस्यहरुको हात रहेको भन्दै उनीहरुविरुद्ध क्यापिटल प्रहरी अधिकारीहरुले बिहीबार वासिङटन डिसीस्थित फेडरल कोर्टमा मुद्दा दर्ता गराएका हुन् । सात प्रहरी अधिकारीहरुले दर्ता गराएको उक्त मुद्दा सिभिल राइट्स अन्तर्गत दर्ता भएको छ । ट्रम्प र उनका सहयात्रीहरुले चुनावी दौडमा गरेको गैरकानुनी गतिविधिले धेरैलाई हानी पुर्याएको छ । यी अभियुक्तहरुले गैरकानुनी गतिविधि, हिंसात्मक कार्य, जथाभावी अश्रु ग्यास प्रहार, जातीय अपमान, घरेलु हिंसा निम्त्याउन खोजेको र नागरिकहरुलाई त्रसित पार्ने काम गरेकोले क्यापिटल आक्रमणमा संलग्नहरु विरुद्ध मुद्दा दर्ता गराइएको छअभियोग पत्रमा भनिएको छ । ००० भ्रष्टाचार आरोपमा मालीका पूर्वप्रधानमन्त्री पक्राउ माली: अफ्रिकी मुलुक मालीका पूर्वप्रधानमन्त्री बौबेय माइगा भ्रष्टाचार गरेको आरोपमा पक्राउ परेका छन् । पदच्युत राष्ट्रपति इब्राहिम बोबाकार केइटाको शासनकालमा मालीको जेट विमान खरिद प्रकरणमा उनको संलग्नता भएको भन्दै उनलाई बुधबार पक्राउ गरिएको बताइएको छ । सन् २०१४ मा मालिको जेट विमान खरिद प्रकरणमा मुछिएको आरोपमा पूर्वप्रधानमन्त्रीलाई पक्राउ गरिए पनि उनी पक्राउ पर्नुको खास कारण भने स्पष्ट छैन । हामीलाई अहिलेसम्म मुद्दाको फायल पनि देख्न पाएका छैनौँ । त्यसैले यसबारे केही भन्न सकिने अवस्था छैनपूर्वप्रधानमन्त्री माइगाका वकिल कासोउम टापोले भनेका छन् । पूर्वप्रधानमन्त्री माइगाले मालीको जेट विमान खरिदको समयमा ४० मिलियन अमेरिकी डलर हिनामिना गरेको आरोप छ । केइटा प्रशासनले जेट विमानको वास्तविक मुल्य भन्दा बढीमा खरिद गरेको बिल पेश गरेकोले पूर्वप्रधानमन्त्री माइगाले भ्रष्टाचार गरेको आलोचकहरुको दाबी छ । माइगाले सन् २०१७ देखि २०१९ सम्म मालीमा प्रधानमन्त्रीको पद सम्हालेका थिए । ००० टर्की र तालिबानबीच पहिलोपटक वार्ता काबुल: टर्की र तालिबानबीच शुक्रबार पहिलो पटक वार्ता भएको टर्कीका राष्ट्रपति रजेप तैयप एर्दोगानले जानकारी दिएका छन् । वार्तामा काबुल विमानस्थल सञ्चालन गर्न प्राविधिक सहयोगका लागि टर्कीले आफ्नो सैन्य दस्ता सहयोग गर्ने उनले बताएका छन् । काबुलको प्राविधिक सहयोगका लागि दुई दिनअघि तालिबानले टर्कीसँग सहयोग मागेको थियो । शुक्रबार दिउँसो टर्कीका नेता र तालिबानबीच काबुलस्थित टर्कीको दूतावासमा वार्ता भएको थियो । टर्कीका नेता र तालिबानको भेटवार्तापछि काबुल विमानस्थल सञ्चालनमा टर्कीले प्राविधिक सहयोग गर्ने भएको छ । यसअघि टर्कीस्थित राष्ट्रपतिका प्रवक्ता इब्राहिम खानले एक सञ्चारमाध्यमसँग विमानस्थल सञ्चालनमा टर्कीले प्राविधिक सहयोग गर्ने बताएका थिए । ००० काबुल विष्फोटमा मृत्यु हुनेको संख्या ११० पुग्यो, दोषीसँग बदला लिने बाइडेनको चेतावनी काबुल: काबुल विमानस्थलबाहिर बिहीबार साँझ र शुक्रबार बिहान भएको विष्फोटमा परी मृत्यु हुनेको संख्या ११० पुगेको छ । १३ अमेरिकी सैनिक र २० तालिबानीसहित मृत्यु हुनेको संख्या ११० पुगेको हो । विष्फोटमा परी १२० घाइते भएका छन् भने उनीहरुको काबुल अस्पतालमा उपचार भइरहेको छ । आक्रमणपछि पनि अफगानिस्तान छोड्न चाहने व्यक्तिहरुको उद्धार कार्य जारी राखिएको छ भने तालिबानले अगष्ट ३१ को समयसीमा नथपिने बताएको छ । अमेरिकी राष्ट्रपति जो बाइडेनले भने दर्जनौँको ज्यान जाने गरी भएको काबुल विस्फोटमा संलग्न दोषीसँग बदला लिने चेतावनी दिएका छन् । ह्वाइट हाउसस्थित सञ्चारमाध्यमसँग उनले भनेका छन्, मेरो शासनकालमा हाम्रो हित र रक्षाको लागि अब कडा कदम उठाइनेछ । काबुल विष्फोटको नतिजा अब नराम्रो हुनेछ । काबुल विष्फोट गराउनेलाई कहिल्यै माफी दिइने छैन । अमेरिकाले यसको बदला लिएरै छोड्छ । ००० काबुल विष्फोटमाथि चीनको निन्दा बेइजिङ: काबुल विमानस्थल बाहिर भएको विष्फोटको चीनले निन्दा गरेको छ । बिहीबार राति र शुक्रबार बिहान भएको विष्फोटमा परी दर्जनौँले ज्यान गुमाउनु परेको भन्दै चीनले उक्त घटनाबारे चिन्ता व्यक्त गरेको चिनियाँ विदेश मन्त्रालयका प्रवक्ता जाहो लिजियानले शुक्रबार पत्रकार सम्मेलनमार्फत बताएका छन् । उक्त विष्फोटले अफगानिस्तानको सुरक्षा अवस्था अझै गम्भीर रहेको भन्दै सम्बन्धित समूहहरुले जिम्मेवारीपूर्ण भूमिका निभाउनु पर्ने र प्रभावकारी कदम अघि बढाउनुपर्ने बताएका छन् । अफगानिस्तानस्थित चिनियाँ दूतावासले सूचना जारी गर्दै चिनियाँ नागरिक, हङकङ नागरिक, मकाओ र ताइवानका नागरिकहरुलाई सुरक्षित स्थानमा बस्न आग्रह गरेको छ । ००० अफ्रिकामा खोपपछि कोभिड १९ को तेस्रो लहर नियन्त्रणमाः डब्ल्युएचओ जेनेभा: अफ्रिकी मुलुकहरुमा खोप लगाउनेको संख्या बढ्दै जाँदा कोभिड १९ तेस्रो लहरका बिरामी घट्दो दरमा रहेको विश्व स्वास्थ्य संगठन (डब्ल्युएचओ) ले जनाएको छ । अफ्रिकाका तीन गुणाभन्दा बढी मानिसलाई कोभिड खोप लगाएपछि संक्रमितको संख्या ह्वात्तै घटेको डब्ल्युएचओका क्षेत्रिय निर्देशक मासिचो मोयतीले बताएका छन् । उनका अनुसार अफ्रिकाको कुल जनसंख्या १ अर्ब ३० करोडमध्ये १ करोड ३० लाखले कोभिड खोप लगाइसकेका छन् । खोपपछि संक्रमणको दर ३० प्रतिशतले घटेको छ । अफ्रिकामा गत मे महिनादेखि कोभिड १९ तेस्रो लहर फैलिएको थियो । डब्ल्युएचओले विकासोन्मुख मुलुकहरुमा कोभिड भ्याक्सिन वितरण गरिरहेको छ । हालसम्म २० प्रतिशत मानिसले खोप लगाइसकेको र आगामी सेप्टेम्बरसम्म थप १० प्रतिशतलाई खोप उपलब्ध गराउने डब्ल्युएचओले जनाएको छ । ००० भारतका दुई राज्यमा कर्फ्यू लगाउन आदेश नयाँ दिल्लीः भारतको केरला र महाराष्ट्र प्रदेशमा रात्रीकालिन कर्फ्यू लगाउन शुक्रबार भारत सरकारले आदेश दिएको छ । कोभिड १९ डेल्टा भेरियन्ट संक्रमण दर बढ्दैगएको भन्दै ती प्रदेशहरुमा रात्रीकालीन कर्फ्यू लगाउन भनिएको हो । केरला र महाराष्ट्रसँगै कोरोना संक्रमण उच्च जोखिम भएका क्षेत्रहरुमा पनि रात्रीकालीन कर्फ्यू लगाउन निर्देशन दिइएको छ । पछिल्लो २४ घण्टामा भारतमा ४० हजार नयाँ संक्रमण भेटिएका छन् । ००० नाइजेरियामा बन्दुकधारीद्वारा ३६ स्थानीयको हत्या नाइजर: नाइजेरियाको प्लेटो स्टेटको एक गाउँमा बन्दुकधारीले अन्दाधुन्द गोली चलाउँदा ३६ स्थानीय मारिएका छन् । बुधबार राति भएको यस घटनासँगै बन्दुकधारीहरुले घटनास्थल पुग्ने पुल र स्थानीयहरुका घर पनि भत्काएको नाइजेरियन सेनाले जनाएको छ । घटनास्थल पुग्ने पुल भत्किएकोले सहजै घटनास्थल पुग्न समस्या भएको समेत सेनाले बताएको छ । उक्त घटनामा संलग्न १० शंकास्पद व्यक्तिलाई नियन्त्रणमा लिएको बताइएको छ । नाइजेरियामा जारी जातीय द्धन्द्धका कारण उक्त घटना भएको हुनसक्ने आशंका अधिकारीहरुले गरेका छन् । उत्तर नाइजेरियाको मिडल बेल्ट भनिने क्षेत्रमा हौसाफुलानी जातीय समूहबीच द्धन्द्ध जारी छ । प्लेटो स्टेटका गर्भनर सिमोन लालोङले उक्त घटनालाई क्रुर हिंसाको संज्ञा दिएका छन् । थप घटना घट्न नदिन उक्त क्षेत्रमा २४ घण्टाको लागि कर्फ्यू आदेश जारी गरिएको समेत उनले जानकारी दिए । घटनामा संलग्न बन्दुकधारीहरु फुलानी समुदायका मानिसहरु रहेको स्थानीयहरुले बताएका छन् । यद्यपि यसको प्रमाण भने फेला नपरेको सिएनएन न्युजले जनाएको छ । यसअघि अगष्ट १४ मा जातीय द्धन्द्धकै कारण उक्त क्षेत्रमा २२ स्थानीय मारिएका थिए । संयोजन: अस्मिता खड्का"
प्रभुराम शर्मा प्रधान सेनापतिमा नियुक्त,काठमाडौँ: राष्ट्रपति विद्यादेवी भण्डारीले भदौ २४ देखि लागु हुने बलाधिकृत रथी प्रभुराम शर्मालाई नेपाली सेनाको प्रधान सेनापतिमा नियुक्त गरेकी छन् । शर्मा अहिले नेपाली सेनाको कायम मुकायम प्रधान सेनापति छन् । राष्ट्रपति भण्डारीले नेपालको संविधानको धारा २६७ को उपधारा(५) बमोजिम मन्त्रिपरिषद्को सिफारिसमा शर्मालाई प्रधान सेनापति पदमा नियुक्त गरेकी हुन् । प्रधान सेनापति पुर्णचन्द्र थापा अवकास हुनु १ महिनाअघि साउन २४ देखि विदामा बसेपछि सरकारले शर्मालाई कायमुकायम सेनापतिको जिम्मेवारी दिएको थियो ।
कांग्रेस उपसभापति निधिले पनि खोले सम्पर्क कार्यालय,"काठमाडौँ: नेपाली कांग्रेसका उपसभापति विमलेन्द्र निधिले पार्टी महाधिवेशनलाई लक्षित गर्दै सम्पर्क कार्यालय सञ्चालन गरेका छन् । कांग्रेसको १४ औं महाविधेशनमा सभापतिको लागि उम्मेदवारी दिने घोषणा गरिसकेका निधिले काठमाडौँको नयाँ बानेश्वरस्थित बानेश्वर बैंक्वेटमा शुक्रबार सम्पर्क कार्यालय खोलेका हुन् । कार्यालयको उद्घाटनमा कांग्रेसका विभिन्न नेता तथा कार्यकर्ताहरु उपस्थित थिए । देउवा निकट भनेर चिनिँदै आएका निधिले बानेश्वर बैंक्वेटको सिंगो भवनलाई नै सम्पर्क कार्यालयको रुपमा प्रयोग गरेका हुन्। निधिको सम्पर्क कार्यालय उद्घाटनको क्रममा विभिन्न मन्दिरका मुख्य पूजारी र धर्मगुरुहरुलाई बोलाएर हिन्दू धार्मिक संस्कार अनुसार विधि समेत सम्पन्न गरेका थिए । देउवाका विश्वासपात्र मानिएका निधिले देउवाले सभापतिमा नलड्न आग्रह गरिरहँदा पनि सभापतिको उम्मेदवारी दिने घोषणा गरेर सम्पर्क कार्यालय खोलेका हुन् । कांग्रेसको वडा अधिवेशन भदौ १८ र महाधिवेशन मंसिरमा सुरु हुँदैछ । सभापति पदमै उम्मेदवारी दिने भनिएका कृष्ण सिटौलाले पनि यसअघि नै गौशालामा सम्पर्क कार्यालय खोलिसकेका छन् । यस्तै महामन्त्री डा शशांक कोइरालाले महाराजगञ्जमा, वरिष्ठ नेता रामचन्द्र पौडेलले अनामनगरमा, प्रकाशमान सिंहले बानेश्वरमा र केन्द्रीय सदस्य डाशेखर कोइरालाले अनामनगर र विशालनगरमा यसअघि नै सम्पर्क कार्यालय खोलिसकेका छन् ।"
"अदालतमा बिचौलीयाको दबदबा, न्यायाधीश नियुक्तिमा चलखेल !","काठमाडौँ: न्याय क्षेत्रमा बिचौलीया हावी हुँदा भ्रष्टाचारका घटना समेत बढेका छन् । न्यायाधीश र मुद्दाका पक्षहरुबीच बिचौलीयाहरुले भ्रष्टाचारका लागि सम्पर्क सूत्रको रुपमा काम गर्दा भ्रष्टाचार मौलाएको हो । न्यायपालिकामा हुनसक्ने विकृति, विसंगति, अनियमितता वा भ्रष्टाचार एवं बिचौलीयाबाट हुनसक्ने गतिविधि र त्यसको रोकथामको लागि चाल्नुपर्ने उपायहरूको सम्बन्धमा पेस प्रतिवेदन २०७८ ले न्यायलयको विकृतिबारे औंल्याएको छ । सर्वोच्चका न्यायाधीश हरीकृष्ण कार्कीको संयोजकत्वमा गठन भएको समितिले तयार पारेको प्रतिवेदनले यस्तो विकृति औंल्याएको छ । प्रतिवेदनमा बिचौलीयाका कारण न्यायिक कामकारवाहीमा नकारात्मक प्रभाव परी कतिपय अवस्थामा न्यायमा नै विचलन आएको प्रतिवेदनमा उल्लेख छ । प्रतिवेदनमा भनिएको छशक्तिसम्पन्न प्रभावशाली व्यक्तिहरुको संरक्षणमा बिचौलीयाहरुले आफ्नो अवाञ्छित गतिविधि सञ्चालन गर्दा समेत यस्ता बिचौलीयाहरुलाई कानूनको दायरामा ल्याएको देखिँदैन । कतिपय न्यायाधीशहरुको सामाजिक कार्यमा बिचौलीयाहरुले सहयोग गरी न्याय सम्पादन प्रक्रियामा प्रभाव पार्ने गरेको भन्ने बुझाइ रहेको पाइन्छ । कानून व्यवसायीहरुको छुट्टै आचारसंहिता बनाई लागू गरे पनि आचार संहितको उल्लघंन गरेको विषयमा हालसम्म ५४ जना कानून व्यवसायीहरु कारवाहीमा परेका छन् । परिषदमा परेका उजुरीहरुको प्रकृति हेर्दा कानुन व्यावसायीले तारिख गुजारी मुद्दा 'डिसमिस' हुन गएको, वारेसनामा किर्ते गरेको, पक्षले दिएको लिफामा तमसुक बनाई सम्पत्ति हडप्ने प्रयास गरेको औंल्याइएको छ । यस्तै, पक्ष, विपक्षी दुबैको तर्फबाट मस्यौदा गरी कानून व्यवसाय गरेको, भ्रष्टाचार मुद्दामा सजाय पाएको व्यक्तिले व्यहोरा लुकाई कानून व्यवसायी प्रमाणपत्र लिएको, न्यायाधीशलाई घुस खान सहयोग पुर्याएको, एउटै मुद्दामा दोहोरो दावी लेखेको लगायत विषयमा कानून व्यवसायी विरुद्ध उजुरी पर्ने गरेका छन् । मुद्दाको कारवाही अनुमानयोग्य नहुँदा यसले अनिश्चितता, विकृति एवं विसंगती बढाएको देखिन्छ । मुद्दा व्यवस्थापनमा पारदर्शी ल्याउन सकिए विकृति विसंगतिमा कमी आउने पूर्व न्यायाधीशहरु औंल्याउँछन् । यस्तै न्यायाधीशहरु मनोगत आधारमा सिफारिस हुने गरेको देखिएको छ । न्यायपरिषद्को सिफारिसमा न्यायाधीश नियुक्ती हुने प्रावधान रहे पनि त्यसो हुन सकेको छैन । कानूनले तोकेको मापदण्डको आधारमा भन्दा पनि मनोगत आधारमा न्यायाधीश सिफारिस हुने गरेका कारण नियुक्ति विवाद बन्दै गएको छ । प्रतिवेदनमा भनिएको छ, कतिपय अवस्थामा नातावाद, कृपावाद, संरक्षणवाद, भागबण्डाका आधारमा नियुक्तिको सिफारिस गर्ने परीपाटीका कारण वरिष्ठता, अनुभव, विषयवस्तुको ज्ञान, कार्यकुशलता, इमान्दारिता, निष्पक्षता, पेशागत तथा नैतिक आचरण, सार्वजनिक जीवनमा आर्जन गरेको ख्याति उपेक्षित बनेका छन् । यदाकदा न्युनतम योग्यता नपुगेका, अनुभव शून्य व्यक्ति पनि न्यायाधीश नियुक्तिको सिफारिसमा पर्ने गरेका, राजनीतिक हस्तक्षेपबाट पनि नियुक्ति सिफारिस हुने गरेका छन् । यस्तै, न्याय सम्पादन सुस्त हुँदा पीडित पक्षहरु मर्कामा परेका छन् । सर्वोच्च अदालतमा मात्रै पाँच वर्ष नाघेका मुद्दाको संख्या तीन हजार थान बढिरहेको छ । न्यायिक कामकारवाही ढिलो हुँदा विकृति एवं विचलनको सम्भावना हुने देखिएको छ । मुद्दाको दर्ताक्रम र प्राथमिकता अनुसार मुद्दाको पालो आउने गरी पेसीमा नचढेको पाइएको छ । यस्तै, केही मुद्दामा पक्षहरुको प्रभावमा परी अन्तरीम आदेश पाएका पक्षको मुद्दा पेसीमा चढ्न नदिने गरेको औंल्याएको छ । कानुन बमोजिम प्राथमिकतामा पर्ने कतिपय मुद्दाका पक्षले लामो समयसम्म पेसीको समय पाउने गरेका छैनन् ।"
नेपालगञ्ज नाकाबाट मात्र एक अर्ब ५२ करोड ३७ लाखको गेडागुडी आयात,"नेपालगञ्ज : नेपालगञ्ज नाकाबाट यो वर्ष एक अर्ब ५२ करोड ३७ लाख रुपैया बराबारको गेडागुडी आयात भएको छ । यसअघि आर्थिक वर्ष ०७६७७ मा नेरु एक अर्ब १० करोड ८८ लाखको गेडागुडि आयात भएको थियो । सो नाकाबाट हरेक वर्ष चामल तथा चामलजन्य वस्तु आयातमा पनि वृद्धि हुँदै गएको छ । नेपालगञ्ज भन्सार कार्यालयका अनुसार गत आवमा रु ८९ करोडको चामल आयात भएको छ, जुन आव ०७६७७ कोभन्दा झण्डै रु २९ करोडभन्दा बढी हो । आव ०७७७८ मा रु ८८ करोड ९८ लाख ४२ हजार ९६ को ती खाद्यान्न आयात भएको प्रमुख भन्सार अधिकृत जयबहादुर भण्डारीले जानकारी दिए । उनका अनुसार आव ०७६७७ मा रु ६० करोड १० लाख १५ हजार १४४ बराबरको आयात भएको थियो । आव ०७५७६ मा रु ४९ करोड ७१ लाख १५ हजार आठ सय १३ को चामल आयत भएको देखिन्छ । नेपालगञ्ज नाकाबाट पेट्रोलियम पदार्थ आयातमा पनि वृद्धि भएको छ । गत आव दुई अर्ब ४६ करोड ७० लाखको पेट्रोल आयात भएको भण्डारीले बताए। आव ०७६७७ मा एक अर्ब ९५ करोड ३९ लाखको आयात भएको थियो। 'पेट्रोल र खाद्यन्न आयातमा वृद्धि हुनुले परनिर्भरता बढ्दै गएको छ भन्ने देखाउँछ,' उनेले बताए। कार्यालयका अनुसार गत आवमा चार अर्ब ८८ करोड ३९ लाख ८८ हजार मूल्य बराबरको चिनी तथा चिनीजन्य वस्तु आयात भएको छ । यो पनि आव ०७६७७ को तुलनामा धेरै हो । उक्त आवमा रु एक अर्व ४४ करोड ६२ लाखको ती वस्तु आयात भएको थियो । सिमेन्टको क्लिङ्कर आयातमा भने गिरावट आएको छ । गत आवमा रु ३९ करोड १२ लाखको क्लिङ्कर आयात हुँदा आव ०७६७७ मा रु ४१ करोड ९३ लाखका क्लिङकर आयात भएको थियो । 'सिमेन्टको क्लिङ्कर आयातमा भने कमी देखिएको छ,' कार्यालय प्रमुख भण्डारीले बताए,'लकडाउनका कारण सिमेन्ट कारखाना बन्द भएका कारण यस वर्ष भारतबाट क्लिङ्कर आयातमा कमी भएको हुनसक्छ ।'"
म्याग्दीमा किन थुनिन्छन् नदी ?,"बेनी : म्याग्दीको रघुगंगा गाउँपालिका६ रायखोरको पहिरो खसेर बिहीबार थुनिएको राहुघाट नदीमा करिब एक किलोमिटर लामो, १५ मिटर चौडाई र १० मिटर गहिरो तलाउ बनेको छ । तलाउ भरिएर कालीगण्डकीको सहायक रघुगंगा नदी पुरानै स्वरुपमा बगे पनि निरन्तर खसिरहेको पहिरो र तलाउको सतह नघटेकाले जोखिम कायमै रहेको जिल्ला प्रशासन कार्यालयले जनाएको छ । गत साउन ८ गते धवलागिरी गाउँपालिका१ खास्टा भन्ने ठाउँमा पहिरो खसेर म्याग्दी नदीको सहायक गुर्जा खोला थुनिदा बनेको तलाउ अझै छ । रघुगंगा र गुर्जाको तलाउ एकै पटक फुटेर बगेको अवस्थामा तटीय क्षेत्रमा बाढी आउने र कटान गर्ने जोखिम हुने भएकाले सतर्कता अपनाउन प्रशासनले आग्रह गरेको हो । कालीगण्डकी, म्याग्दी र रघुगंगा जलाधार क्षेत्रमा बिभाजित म्याग्दीमा बर्षेनी पहिरोले नदी थुनिने, बाढी आउने र कटान गर्ने समस्या छ । म्याग्दी समेत कार्यक्षेत्र भएको भूतथा जलाधार ब्यवस्थापन कार्यालय पर्बतका प्रमुख दिवाकर पौडेल कमजोर भूगोल र भिरालो जमिन भएको म्याग्दीमा गहिरिएर बगेका नदी थुनिने जोखिम धेरै भएको बताउँछन् । खोलाभन्दा माथिल्लो क्षेत्रको जमिन धेरै भिरालो मात्र होइन पहाडको चट्टान र माटो कमजोर छ, उनले भने अत्याधिक वर्षा, भूकम्प, विकास निर्माण जस्ता प्राकृतिक र मानवीय कारणले जमिन असन्तुलित भएर पहिरो खस्दा साँघुरो भइ गहिरिएका खोला थुनिएका हुन् । म्याग्दीमा बर्खा र हिउँद याम दुबै समयमा पहाड भत्किएर तथा पहिरो खसेर नदी थुनिएको इतिहाँस छ । वर्खामा बर्षातको कारण खसेको पहिरोले नदी थुनिने गर्छ । हिउँदमा भूकम्प र आफै पनि सुख्खा पहिरो गएको एक दशकभन्दा बढी समय म्याग्दीमा बसेर काम गरेका भूसंरक्षण अधिकृत पौडेलले बताए । नदी थुनिएर म्याग्दीमा भएको क्षति विस२०७२ जेठमा बैसरी, २०५६ असोजमा भुरुङ्गतातोपानी, २०४५ असोजमा छ्यारछ्यारे, २०४२ मा दाना, २०७३ मा बेगखोला, २०६८ मा पाखापानीको औल, २०७५ मा मराङखोला र रघुगंगा, २०७७ मा अन्नपूर्णको रुप्से, मंगलाको हिलवाङखोला थुनिदाँ ठूलो जनधनको क्षति भएको थियो । भूकम्पले चर्किएको अन्नपूर्ण गाउँपालिकाको काफलडाडाँस्थित पहाडसहित खसेको पहिरोले ३० घरधुरीको बसोबास भएको रघुगंगा गाउँपालिकाको बैसरी पुरिनुका साथै कालीगण्डकी नदी १८ घण्टा थुनिएको थियो । म्याग्दी नदीलाई करिब एक घण्टा थुनेको र सिंगो बस्तीनै पुरेको छ्यारछ्यारेको पहिरोले १०४ जनाको ज्यान लिएको थियो । बेगखोला थुनिएर आएको बाढीले बिस २०७३ भदौमा एकजना मानिस, ११ वटा घर, झोलुङ्गे पुल र बेनीजोमसोम सडकको बेलिब्रिज बगाएको थियो । मालिका गाउँपालिकाको रितुङ, रघुगंगाको घारखोला, अन्नपूर्णको निलगिरी, घलेम्दी, दोवाखोला पनि थुनिने गर्छन् । कमजोर भूबनोट र भिरालो जमिन भएको ठाउँमा जलबिद्युत आयोजना निर्माणका लागि गरिएको बलास्टिङ र सडक निर्माणका क्रममा डोजर चलाउँदा हुने कम्पनले जमिनलाई हलचल गराएको छ । म्याग्दीका अधिकांश बस्ती नदीको तटीय क्षेत्र र पहाडको शिरमा छन् । सहायक नदीमा आउने बाढी म्याग्दी र कालीगण्डकी नदीमा मिसिन्छ । २०७५ भदौ अन्तिममा बगरखोला भन्ने ठाउँमा खसेको पहिरोका कारण राहुघाट नदी थुनिएर आएको बाढीले झोलुङ्गे पुल, घ्याँसीखर्कको रितुङ माबिको भवन, केही घर, गलेश्वर र बेनी बजार संरक्षणका लागि निर्माण भएको तटबन्ध बगाएको थियो । २०७७ को साउनमा अन्नपूर्णको दाना स्थित रुप्से खोलामा पहिरो खसेपछि आएको बाढीले रुप्सेको एउटा रिसोर्ट, एक वटा एक्साभेटर, बस बगाउनुका साथै निर्माणाधिन मोटरेबल पुल, पर्यटकीय स्थल रुप्से झरना र संसारकै गहिरो अन्धगल्छीलाई तहसनहस पारेको थियो । सदरमुकाम बेनी, मालिकाको दरबाङ, मंगलाको बाबियाचौर, सिंगा, भूरुङ्ग तातोपानी, पोखरेबगर, तिप्ल्याङ, घुमाउने ताल, राहुघाट, घ्याँसीखर्कका बस्तीमा बर्षेनी कटान हुने गरेको छ । बस्तीसँगै जलबिद्युत आयोजनाका बाँध, सिचाई आयोजनाका नहर, सडक, मोटरेबल पुल र झोलुङ्गे पुलमा बाढीले क्षति गरेको छ । भूतथा जलाधार संरक्षण कार्यलय पर्वतको बेनी स्थित सम्पर्क इकाईका प्रमुख सहायक संरक्षण अधिकृत शम्भुकुमार मिश्रले संरक्षण र वातावरणमैत्री बिकास, तटीय क्षेत्रमा नदी नियन्त्रणका लागि संरचना निर्माण र सुरक्षित ठाउँमा बस्ती बिकास गर्नुपर्ने बताउँछन् । भिरालो जमिन भएको र नदी किनारको तटीय क्षेत्रको बस्ती जोखिममा छन,'उनले भने, जोखिमयुक्त ठाउँमा तटबन्ध गरि नदी नियन्त्रणका साथै विकास निर्माणका कामलाई व्यवस्थित र वातावरणमैत्री बनाउन आवश्यक छ । पहिरोले थुनिएको राहुघाट पुरानै स्वरुपमा बग्न थाल्यो पहिरोले थुनिएको म्याग्दीको राहुघाट नदी पुरानै स्वरुपमा बग्न थालेको छ । रघुगंगा गाउँपालिकाको वडा नम्बर ६ मा पर्ने रायखोर र मुलपानीको बीचमा रहेको गौडामुनी क्षेत्रमा पहिरो खसेर राहुघाट नदी थुनिदा बनेको तलाउ भने घटेको छैन् । जिल्ला प्रहरी कार्यालय म्याग्दीका प्रहरी निरीक्षक नवराज केसीले साँघुरो ठाउँमा पहिरोसँगै खसेको ठूलो ढुङ्गाका कारण बनेको तलाउ यथावट रहेको र नदी पुरानै स्वरुपमा बग्न थालेको जानकारी दिए । करिब एक किलोमिटर लम्बाई, १५ मिटर चौडाई र ५० फिट भन्दा बढी गहिरो तलाउ बनेको छ,' उनले भने ढुङ्गा र पहिरोले थुनेर बनेको तलाउ भरिएर नदी पुरानै स्वरुपमा बग्न थालेको छ । पहिरोले तलाउ बनेको ठाउँमा चिमखोला स्थित नेपाली सेनाको क्याम्प, पाखापानी प्रहरी चौकी र स्थानीयबासीको टोलीले निरीक्षण गरेको थियो । चिमखोलाका युवा प्रदिप मगरले निरन्तर खसेको पहिरो र तलाउका कारण जोखिम कायमै रहेको बताए । धौलागिरी हिमालको दक्षिणी मोहदामा मुहान रहेको राहुघाट कालीगण्डकी नदीको सहायक नदी हो । नदी थुनिएको ठाउँमा वरपरको जमिन जलमग्न भएको छ । रघुगंगा गाउँपालिका र जिल्ला प्रशासन कार्यालयले कालीगण्डकी नदीको तटीय क्षेत्रका बासिन्दालाई सतर्कता अपनाउन आग्रह गरेका छन् । दाउरा संकलन, माछा पार्ने जस्ता कामको शिलशिलामा नदी किनारमा नजान अनुरोध गरेका हुन् । राहुघाटको तटीय क्षेत्रमा ४८५ मेगावाट क्षमताको अपर राहुघाट जलविद्युत आयोजनाको विद्युतगृह, ४० मेगावाट क्षमताको राहुघाट जलविद्युत आयोजनाको बाँध निर्माणाधिन छन् । बेनी नगरपालिका९ र रघुगंगा गाउँपालिकाको राहुघाटमा आएर राहुघाट नदी कालीगण्डकीमा मिसिन्छ ।"
"पहिरोमा तीनजना बेपत्ता, एकको उद्धार","नवलपुर : बुधबार रातिदेखि परेको अविरल वर्षाका कारण नवलपरासी (बर्दघाटसुस्तापूर्व)को हुप्सेकोटमा पहिरो खस्दा तीनजना बेपत्ता भएका छन्। हुप्सेकोट४ माथिल्लो चारघरे रुम्सीमा शुक्रबार बिहान खसेको पहिरोमा परी तीन बेपत्ता हुनुका साथै एक घाइते भएका जिल्ला प्रहरी कार्यालयले जनाएको छ। कार्यालयका सूचना अधिकारी मधुसुदन सिंहका अनुसार पहिरोले चार घरेका ५० वर्षीय हस्तबहादुर पुलामीको घरमा पूर्णरुपमा क्षति पुर्याएको छ। उनका अनुसार पहिरोले पुरेका अवस्थामा उनलाई स्थानीय र प्रहरीले उद्धार गरी उपचारका लागि मध्यबिन्दु जिल्ला अस्पताल डण्डामा ल्याइएको छ। पहिरोमा बेपत्ता भएकाको खोजी जारी छ। पहिरोमा परी पुलामीकी ४० वर्षीया श्रीमती धनमाया , सात वर्षीया नातिनी भूमिसरा र छ वर्षीया नातिनी देउमाया पुलामी बेपत्ता भएका सूचना अधिकारी सिंहले बताए।"
सप्तकोशीमा पानीको वहाव उच्च : सर्तक रहन आग्रह,"धरान : पूर्वी पाहाडी जिल्लाहरुमा लगातारको वर्षापछि सप्तकोशी नदीमा पानीको वहाव उच्च भएको छ। सप्तकोशीमा पानीको वहाव उच्च भएपछि कोशी आसपासका क्षेत्रका बासिन्दालाई सर्तक रहन स्थानीय प्रशासनले आग्रह गरेको छ। शुक्रबार दिउसो १:३० बजे सप्तकोशीमा पानीको वहाव प्रतिसेकेण्ड २ लाख २९ हजार ५ सय १५ क्युसेक मापन गरिएको सशस्त्र प्रहरी बल ४ गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलले जानकारी दिए। उनका अनुसार सप्तकोशीमा पानीको वहाव बढेसँगै कोशी ब्यारेजका ५६ मध्ये ३१ वटा मात्र ढोका खोलिएको छ। सशस्त्र प्रहरी उपरीक्षक पौडेलले कोशी आसापासका क्षेत्रमा हुने सम्भावित घटनालाई मध्यनजर गर्दै गोताखोर सहितको सशस्त्र प्रहरीको टोली उद्धारका लागि सप्तकोशी आसपासका क्षेत्रमा परिचालन गरिसकिएको जानकारी दिए। सप्तकोशीमा पानीको वहाव उच्च भएपश्चात भारतले कोशी ब्यारेजमा खतराको संकेत स्वरुप रातो बत्ति बालेको छ। सप्तकोशीमा पानीको वहाव उच्च भएकाले कोशी आसापासका बासिन्दालाई सर्तक र सुरक्षित रहन स्थानीय प्रशासनले निर्देशन गरिसकेकेो सुनसरीका प्रमुख जिल्ला अधिकारी उमेशकुमार ढकालले बताए। उनले सप्तकोशीमा पानीको वहाव बढेसँगै सुनसरीको कोशी आसपासका क्षेत्रका बासिन्दाको सुरक्षाको लागि नेपाल प्रहरी, सशस्त्र प्रहरी र नेपाली सेनालाई उद्धारका लागि तयारी अवस्थामा राखिएको बताएका छन्। सप्तकोशी नदीमा पानीको वहाव प्रति सेकेण्ड एकलाख ५० हजार क्युसेक पुगेपछि खतरा मानिन्छ। सप्तकोशीमा पानीको वहाव उच्च भएपछि सुनसरी, उदयपुर र सप्तरीका सर्वसाधारण आत्तंकित बनेका छन्। भारत सरकारको नियन्त्रणमा रहेको कोशी ब्यारेजका सबै ढोका नखोलेका कारण सुनसरीको श्रीलंका टापुमा कोशीले तीव्र कटान गरेको स्थानीय सन्तोष चन्द्रबंसीले बताए। उनले पानीको वहाव उच्च हुँदा समेत कोशी ब्यारेजका सबै ढोका खोलेर सर्वसाधारणलाई निर्धक्क रात बिताउन व्यवस्था मिलाइदिन सरकारसँग माग गरेका छन्। २०६५ साल भदौ २ गते सप्तकोशीले पूर्वी तटबन्ध भत्काएर कटान गर्दा पानीको वहाव एक लाख ६८ हजार रहेको थियो। कोशी कटानका कारण सुनसरीको साविकका गाविसहरु हरीपुर, हरीपुर, पश्चिम कुशाहा र लौकही गाविसमा हजारौं बिघा खेतियोग्य जमिन मरुभूमि बनाउनुका साथै ५ हजारभन्दा बढी घर परिवारको उठिबास बनाएको थियो।"
बीपीका चिकित्सकको चेतावनी : माग पूरा नगरे आकस्मिकबाहेक सेवा बहिष्कार गर्छौं,"धरान : बीपी कोइराला स्वास्थ्य विज्ञान प्रतिष्ठान धरानको शुद्धिकरणको माग राखेर ७४ दिनदेखि आन्दोलन थालेका चिकित्सक र कर्मचारीले सरकारलाई ७ दिनभित्र आफ्ना जायज माग पूरा गर्न अन्तिम चेतावनी दिएका छन्। ७ दिनभित्र पनि माग पूरा नगरे आकस्मिकबाहेकका सबै स्वास्थ्य सेवा बहिष्कार गर्ने उनीहरुले चेतावनी दिएका छन्। शुक्रबार बीपी प्रतिष्ठान शुद्धिकरण अभियानका आन्दोलनरत चिकित्सक र कर्मचारीहरुले संयुक्त प्रेस विज्ञप्ति प्रकाशित गरी सरकारलाई अन्तिम पटक चेतावनी दिएका हुन्। बीपी प्रतिष्ठान देशकै अग्रनी स्वास्थ्य उपचार र मेडिकल शिक्षाबाट दक्ष जनशक्ति उत्पादन गर्ने संस्था रहेकाले यसलाई सदाका लागि बचाउनु कर्तव्य ठानेर आन्दोलन गर्दा समेत सरकारले कानमा तेल हालेर बसेको उनीहरुको आरोप छ। आन्दोलनरत चिकित्सक र कर्मचारीहरुले ६ सुत्रीय माग राखेर सरकारलाई चेतावनी दिएको बीपी प्रतिष्ठान शुद्धिकरण अभियानका सहसंयोजक डा विष्णु पोखरेलले बताएका छन्। स्वास्थ्य मन्त्रालयले आन्दोलनकारीहरुसँग गरेको सम्झौता कार्यान्वयन गर्नुपर्ने, प्रधानमन्त्री शेरबहादुर देउवा र प्राडा गोविन्द्र केसीबीच भएको सहमति कार्यान्वयन हुनुपर्ने, डा बैकुण्ठ नेतृत्वको छानविन समितिले प्रधानमन्त्रीलाई बुझाएको प्रतिवेदन कार्यान्वयन हुनुपर्ने माग आन्दोलनकारीहरुले अगाडि सारेका छन्। त्यस्तै नेपाल मेडिकल काउन्सिल र चिकित्सा शिक्षा आयोगले स्वास्थ्य सेवा र शैक्षिक गतिविधिको अध्ययन प्रतिवेदन तत्काल सार्वजनिक गर्नुपर्ने, प्रतिष्ठानमा पदाधिकारीहरु छनोट मापदण्ड तयार गर्दा चिकित्सा शिक्षामा अनुभवि कम्तिमा २ जना प्राध्यापकहरु समावेश गर्नुपर्ने र प्रतिष्ठानका पदाधिकारी डा ज्ञानेन्द्र गिरीको हकमा प्राध्यापक भए नभएको प्रमाण स्वास्थ्य मन्त्रालयलाई बुझाई सकिएको हुनाले तत्काल कानुनी प्रकृया अगाडि बढाइनुपर्ने माग अगाडि सारिएको सहसंयोजक डा पोखरेलले बताए। बीपी प्रतिष्ठान सुधार र भ्रष्ट्रचारीलाई कारबाहिको माग राखेर यतिका दिनसम्म आन्दोलन गरिरहँदासमेत सरकारले दोषी उपर कार्वाही नगरेपश्चात बाध्य भएर काम बहिष्कारको अल्टिमेटम दिएको उनले बताए। बीपी प्रतिष्ठान शुद्धिकरण अभियानका संयोजक डा सुर्यप्रसाद रिमालले ७४ दिनसम्मको आन्दोलनकारीहरुको धैर्यतालाई कमजोरी ठान्दै प्रतिष्ठान सुधारको मागहरु पुरा गर्न सरकार गम्भीर नभएको बताए। उनले स्वास्थ्य सेवा बहिष्कार गर्न बाध्य परिनु र यसबाट सर्वसाधारण बिरामीहरुलाई पर्न जाने क्षतिप्रति प्रधानमन्त्री र सरकार जिम्मेवार हुनुपर्ने बताए। प्रधानमनत्री कार्यालयका सचिव डा बैकुण्ठ अर्यालको समितिले प्रतिष्ठानका पदाधिकारीहरु आर्थिक अनियमितिाका घटनामा मुछिएको, प्रतिष्ठानको नेतृत्व गर्न असक्षम देखिएको भन्दै तत्काल कारवाही गर्न प्रधानमन्त्रीलाई प्रतिवेदन बुझाएको थियो। तर, प्रतिवेदन बुझाएको महिनादिन बितिसक्दासमेत सरकारले प्रतिष्ठानका भ्रष्ट्राचारी पदाधिकारीहरुलाई कारवाही नगरेको भन्दै यहाँका चिकित्सक र कर्मचारीहरुले आन्दोलनलाई जारी राखेका छन्।"
बाढीग्रस्त क्षेत्रमा विद्युत सेवा कटौती,"गौशाला (महोत्तरी) : महोत्तरीको वलवा नगरपालिका ४ तिलगढमा रातु नदीको पानी पसेर विजुलीका पोलहरूमा क्षति पुर्याएको छ। पोलमा क्षति पुगेपछि सो क्षेत्रमा अनिश्चितकालको लागि विद्युत सेवा कटौती गरिएको छ। सो क्षेत्रमा बाढीको पानीले गर्दा थप जनधनको क्षति हुनबाट जोगाउनका लागि विद्युत सेवामा कटौती गरिएको जलेश्वर वितरण केन्द्रले जनाएको छ। जलेश्वर वितरण केन्द्रले दिएको जानकारी अनुसार लोहारपट्टी र पडौल फिडरको केही थान पोल रातो नदिमा आएको बाढीको कारण क्षतिग्रस्त भएकोले हो। अनिश्चित समयका लागि बाढीग्रस्त क्षेत्र बदिया, बन्चौरी, तिलगढ, रामुटोल, कबिरगमा, भगवानपुर, भ्रमरपुरा, लोहारपटी, डठौरा, पररिया र अन्हारवन गाउँहरुमा सेवा अवरुद्ध गरिएको जलेश्वर वितरण केन्द्रले जनाएको छ । नदीमा पानीको वहाव कम भएपछि क्षतिग्रस्त लाइनलाई मर्मत गरी यथाशीघ्र सुचारु गरिने कार्यालय स्रोतले जनाएको छ।"
उदयपुरमा पहिरोमा परी बालकको मृत्यु,उदयपुर: पहिरोमा परेर उदयपुरमा एक ७ वर्षीय बालकको शुक्रबार दिउँसो मृत्यु भएको छ । कटारी नगरपालिका २ मिलनचोकका पोष्टबहादुर मगरका छोरा कर्ण मगरको पहिरोमा परी ज्यान गएको हो । घर नजिक रहेको आँप खहरे खोलामा खेल्ने क्रममा माथिबाट अचानक बगेको पहिरोमा परेर बालक घाइते भएको जिल्ला प्रहरी कार्यालयका डिएसपी बेदप्रसाद गौतमले जानकारी दिए । घटना लगत्तै स्थानीयले बालकलाई उद्धार गरी उपचारको लागि कटारी अस्पताल लैजाने क्रममा बाटोमै ज्यान गएको उनले बताए ।
पहिरोले बेसीसहर जाने सडक अवरुद्ध,"बेंसीसहर : अविरल वर्षाका कारण पहिरो जाँदा डुम्रेबेसीसहर सडकखण्ड लमजुङको उदीपुरमा सडक अवरुद्ध भएको छ । बेसीसहर नगरपालिका१ उदिपुरको देउरालीडाँडामा सडक पहिरोले बगाएपछि अवरुद्ध भएको हो । पहिरोले सडक बगाएपछि सवारीसाधन आवतजावत बन्द भएकोछ । सदरमुकाम बेसीसहर जोड्ने एकमात्र सडक अबरुद्ध भएपछि सर्वसाधरण समस्यामा परेका छन् । डुम्रेबेसीसहरचामे सडक योजनाका प्रमुख डिभिजन इन्जिनियर अमितकुमार श्रेष्ठले नयाँ ट्रयाक खोलेर शुक्रबार साँझसम्म अवरुद्ध सडक खुलाउने बताए । प्रमुख जिल्ला अधिकारी होमप्रसाद लुइँटेल, प्रहरी प्रमुख डिएसपी कृष्णबहादुर कार्की लगायतको टोलीले पहिरो गएको क्षेत्रको अवलोकन गरी सडक खुलाउन पहल गरेका छन् । डिएसपी कार्कीका अनुसार एम्बुलेन्स र मोटरसाइकल बाहेक अन्य सवारीसाधन सञ्चालनमा रोक लगाइएको छ । यस्तै निरन्तरको वर्षासँगै गएको पहिरोका कारण बेसीसहरचामे सडकको ठाउँठाउँमा पहिरो जाँदा सडक अवरुद्ध भएको छ ।"
जाजरकोटमा भरुवा बन्दुक सहित एक जना पक्राउ,जाजरकोट: जाजरकोटमा अवैध भरुवा बन्दुक सहित एक जना पक्राउ परेका छन् । नलगाड नगरपालिका १० का ५६ वर्षीय मोहन विक एकनाले भरुवा बन्दुक सहित पक्राउ परेका हुन् । इलाका प्रहरी कार्यालय रग्दाबाट गएको प्रहरीको गस्ती टोलीले विकलाई उनकै घरबाट पक्राउ गरेको हो । विशेष सूचनाका आधारमा घर नजिकै बाँदर हेर्ने भनी बनाएको कटेरोमा लुकाई छिपाई राखेको एकनाले खाली भरुवा बन्दुक र रातो प्लाष्टिकको झोलाभित्र फलामको जस्तो देखिने सानो ठूलो १५ टुक्रा फेला पारी रीतपूर्वक बरामद गरी नीजलाई कानून बमोजिम पक्राउ गरिएको जिल्ला प्रहरी प्रमुख डिएसपी मधुकुमार थापाले बताए । जिल्ला प्रशासन कार्यालयबाट म्याद थप गरी अनुसन्धान गरिएको र उनलाई अवैध हातहतियार तथा खरखजना सम्बन्धी मुद्दा चलाइने थापाले बताए । यसअघि नलगाड ८ का वीरबहादुर पुनलाई गत सोमबार अवैध भरुवा बन्दुक सहित प्रहरीले पक्राउ गरेको थियो ।
"मुस्ताङका स्याउमा रोगको प्रकोप: प्राविधिक भन्छन्, 'जलवायु परिवर्तनको असर'","जोमसोम: मौसम परिवर्तनसँगै मुस्ताङका स्याउमा रोग किराको प्रकोप देखिएको छ । अविरल वर्षाका कारण स्याउका बोटमा स्क्याप रोगको प्रकोप देखिएपछि जिल्लाका स्याउ किसान चिन्तित बनेका छन् । मुस्ताङको घरपझोङ गाउँपालिका र थासाङ गाउँपालिका लगायत स्थानमा रहेका स्याउ बगैँचामा स्क्याप रोग देखा परेको हो । गत वर्ष भन्दा यस वर्ष मुस्ताङका स्याउका बोटमा रोग किराको प्रकोप बढेकाले स्याउको उत्पादन तथा गुणस्तरमा कमी हुने शितोष्ण वागबानी विकास केन्द्र मार्फाले जनाएको छ । केन्द्रका अनुसार जलवायु परिवर्तनको असर तथा अन्य कारणले मुस्ताङमा बढी मात्रामा वर्षा भएको र यसले स्याउका बोट र फलमा विभिन्न रोग किराको प्रकोप देखिएको हो । स्याउको बोटमा फल लाग्ने समयमा भारी वर्षा हुँदा स्क्याप रोग देखा पर्ने केन्द्रका निमित्त कार्यालय प्रमुख काशीराम पाण्डेले बताए । स्याउमा रोग किराको प्रकोप देखिनुको मुख्य कारण प्राविधिकले सिफासिर गरेको भन्दा बढी डोज औषधिको प्रयोग गर्नु भएको पनि प्राविधिकको भनाइ छ । किसानले विभिन्न प्राविधिकको सल्लाह विना नै औषधिको प्रयोग गर्नाले पनि स्याउमा विभिन्न प्रकोप आउने गरेको बताइन्छ । स्याउ बगैँचामा प्रकोप देखिएसँगै स्याउको पात झर्दै बोट उजाड देखिने, स्याउका दानामा टिकटिके दाग देखिने, पत्ता खुम्चिएर सेता ढुसी लाग्ने र फलको गुणस्तरमा समेत ह्रास आएको बताइएको छ । मुस्ताङमा गत वर्ष पनि स्याउमा विभिन्न रोग किराको संक्रमण देखि पर्दा किसान मर्कामा परेका थिए । स्याउ बगैँचाको हेरचाह तथा व्यवस्थान र विभिन्न संक्रमण फैलिन नदिन आवश्यक सावधानी अपनाउनुपर्ने प्राविधिकले सल्लाह दिने गरेका छन्। मुस्ताङको थासाङमा गत वर्ष कुल उत्पादनको दुई तिहाइ स्याउ गुणस्तर नष्ट भएको थियो । यस वर्ष पनि मुस्ताङका किसानले स्याउ उत्पादनमा करोडौं घाटा व्यहोर्नुपर्ने देखिएको छ । मुस्ताङको घरपझोङ २ मार्फाका किसान सन्तोष लालचनका अनुसार मौसम आएको परिवर्तनले गर्दा स्याउ बोटमा विभिन्न रोग देखा परेकाले स्याउको उत्पादन तथा गुणस्तरमा कमी आउन थालेको छ । मुस्ताङमा प्रमुख आयआर्जनको माध्यम बनेको स्याउ खेतीमा रोग किराको प्रकोपले किसानले ठूलो घाटा व्यहोर्नुपरेको बताए । स्याउ किसान लालचनले विगतका वर्षमा १२ लाखसम्मको स्याउ बिक्री गरेको भए पनि गत वर्ष जम्मा १५ हजारको मात्र स्याउ बिक्री गरेका थिए । यस वर्ष पनि स्याउमा रोगकिराको प्रकोप देखिकाले खासै उत्पादन र गुणस्तर कायम हुन नसकेको उनले बताए । समुद्री सतहदेखि २५ सय मिटर उचाईको जोमसोम, स्याङ, मार्फा, ठिनी, ढुम्बा, कोवाङ, सौरु र टुकुचे लगायत स्थानमा स्याउ बोटमा प्रकोप देखिएको छ । मुस्ताङमा विगत वर्षहरु झैँ बोटमा फलेका स्याउ विकसित हुने क्रम सुरु भएको छ । मुस्ताङमा उत्पादन हुने स्याउ खरिद गर्न जिल्ला बाहिरका व्यापारी मुस्ताङ आउँछन् । बर्सेनी भदौको पहिलो साता स्याउको अवलोकन गरी स्याउको बैना लगाउन जिल्ला बाहिरका ब्यापारी मुस्ताङ आउने गर्छन् । भदौको अन्तिम र असोजको पहिलो साता ब्यापारीहरु स्याउ टिप्न किसानको बगैँचासम्म पुग्छन् । प्रत्येक वर्ष भदौ महिनामा स्याउ बगैँचा हेर्न आउने र असोजकार्तिकमा स्याउ टिपेर बजार पुर्याउने गरेको स्याउ ब्यापारीहरु बताउँछन् । ब्यापारीहरुले मुस्ताङबाट प्रति केजी एक सयमा खरिद गरी बजारमा २ सय रुपैयाँ केजीसम्म बिक्री गर्ने उल्लेख गरे । केही वर्षअघि मुस्ताङका किसानले बिक्री गरेको स्याउ पूर्ण रुपमा विकसित नहुँदै बजारमा पुर्याउने गर्दा मुस्ताङको स्याउको गुणस्तरमा प्रश्न उठेको थियो । चिसो हावापानीमा उत्च्पादन गरिएको मुस्ताङको स्याउले सहर बजारमा उत्तिकै महत्व राख्थ्यो । तर, मुस्ताङमा स्याउ खरिद गर्न आउने ब्यापारीले भदौ महिनामै स्याउ टिपेर बजार लगेर बिक्री गर्दा स्याउ खरिद गर्ने उपभोक्ता निराश हुने गरेका छन् । मुस्ताङको स्याउमा गुणस्तर कायम गर्ने उद्देश्यले प्रधानमन्त्री कृषि आधुनिकीकरण परियोजना, परियोजना कार्यान्वयन ईकाई स्याउ जोन मुस्ताङले किसानलाई असोजअघि नै स्याउ नटिप्न अनुरोध गरेको छ । पछिल्लो समय मुस्ताङका किसान स्याउ खेतीतर्फ आकर्षित हुन थालेपछि मौसम परिवर्तनले किसानको उत्पादनमा उत्साहित बनाउन सकेको छैन । मुस्ताङको जोमसोमदेखि तल्लोक्षेत्रमा स्याउ बोटमा प्रकोप देखिए पनि जोमसोमदेखि माथिल्लो क्षेत्रमा रोग किराको प्रकोप देखिएको छैन । मुस्ताङमा विगत ३ वर्षदेखि उच्च घनत्वको स्याउ खेती सुरु हुन थालेको छ । संघ तथा प्रदेश सरकारको अनुदानमा मुस्ताङका किसानलाई उच्च घनत्वको स्याउ बिरुवा उपलब्ध गराइएको छ । पछिल्लो समय जिल्लामा कुल १५ सय हेक्टर जमिनमा स्याउ बगैँचा विस्तार भएको छ । जसमध्ये करिब ५ सय हेक्टर जमिनमा लगाएको स्याउ बोटले उत्पादन दिने गरेको छ । गत वर्ष मुस्ताङमा ७ हजार एक मेट्रिक टन स्याउ उत्पादन भएको थियो ।"
बर्सेनि किन डुब्छ तराई ?,"काठमाडौं : चुरेबाट बग्ने खोलाले यतिखेर एकाएक रुप फेरेका छन्। खोलाले रुप फेरिदिँदा तराईका ३७ जिल्ला डुबानमा परेका छन्। स्थानीय त्रसित छन्। चुरेबाट बग्ने १ सय ६४ नदीको चरम दोहनले बस्ती मात्रै प्रभावित भएका छैनन् स्थानीय अकालमा ज्यान गुमाउन बाध्य छन्। वर्षात्मा प्रत्येक वर्ष तराई डुबानमा पर्नुको मुख्य कारण अत्याधिक चुरे दोहन रहेको वातावरणविज्ञ बताउँछन् । तराईबासी प्रत्येक वर्ष बाढीमा डुबेरै निसासिन्छ । गाउँमा खोलाको बाढीले बाँध भत्काएर गाउँ पसेपछि घरसँगै,सडक सञ्जाल र विद्युत सेवा अवरुद्ध हुन्छ । त्यहाँबाट विस्थापितहरु हलचल गर्न समेत पाउँदैनन् । असार, साउन, भदौ मधेशबासीका लागि दु:खद महिना हुन् । यी तीन महिनामा बाच्न पाए बाँकी ९ महिना सहजै बाँच्न सक्नेमा उनीहरु ढुक्का हुन्छन्। यी तीन महिनामा जीवन पार लगाएकाहरु रोगब्याधीको भयले छुँदैन। हरेक वर्ष वर्षातको समयमा डुङ्गा र हेलिकोप्टरबाहेक गाउँ जाने सबै विकल्पमा बाढीले बिराम लगाउने गरेको प्रदेशसभा सदस्य सारदा देवी थापाले बताइन् । 'वर्षा हुनु र बाढी आउनु प्राकृतिक नियम हो । तर, बाढीले बस्ती डुबाउनु र मान्छे मार्नु मानव सिर्जित समस्या हो,'नेपाल रेडक्रस सोसाईटी महोत्तरी शाखाका सभापति दीपक मिश्र भन्छन्,चुरे दोहनले बाढीले बगाएर ल्याउने बालुवाले खोलाको तह बढेर गाउँभन्दा माथि आइसकेको छ । सामान्य वर्षा हुँदा पनि खोलाको बाढी गाउँ पुग्ने गरेको उनले बताए । २९ वर्षदेखि बाढी पीडितको राहत र उद्दारमा खटिदै आएका उनले भने,प्रकृति संरक्षणविना बाढी विपद् रोक्न सक्दैनौं । प्रत्येक वर्ष बाढीले तराई डुबाउनु सामान्यजस्नै भएको छ। हजारौं घर भत्किनु र लाखौं मान्छेको गाँस र बास गु्म्नु यहाँको नियतिजस्तै भएको छ । सयौं मान्छेले जीवनबाटै हात धुन बाध्यता बन्दै गएको छ । यो क्रम कहिलेसम्म बढ्दै् जाने हो त्यसको टुङ्गो छैन । खोलाको बाढी नियन्त्रणमा सरकारले गर्ने खर्च बढ्दो छ । नियन्त्रणमा आउनुपर्ने खोलाले विपद्को रफ्तार बढाउँदै लगेको छ ।प्राकृतिक प्रकोप घट्नुको साटो झन्, झन् बढ्दो छ । बाढी समस्या होइन्, समस्या खोला संरक्षणमा गरिने राजनीतिक चलखेल हो, 'बाढी, डुबानम्बन्धी दुई दशकदेखि रिपोटिङ्ग गर्दै आएका प्रेस स्वतन्त्रता सेनानी तथा पत्रकार रवीन्द्र उप्रेतीले भने,खोलामा अनियमित ढंगबाट हुने बाँध निर्माण बाढीसँग अड्न नसक्नु मधेश डुबानको अर्को समस्या हो । मधेशका जिल्लामा खोलामा जनताको तट्बन्ध र राष्ट्रपति चुरे तराई मधेश संरक्षण विकास समितिले नदी प्रणालीअन्तर्गत खोला किनारमा तट्बन्ध लगाउँदै आएको छ । पत्रकारहरुले रिर्पोटिङ्ग गर्ने बाढीका समाचार प्रकाशन गर्ने गैरसरकारी संस्थाहरु धनी भए,' सेनानी उप्रेती भन्छन्,तर, बाढीको दुःख भोग्नेहरुको दिन उस्तै छ । बाढीपीडितको उदार र राहत वितरणमा राजनीति हुँदै आएको छ । तट्बन्ध निर्माणमा कमसल सामग्रीको प्रयोग गरेको पाइदैन। कमजोर बाँधलाई बाढीले बगाउन बेर लगाउँदैन। नदीको किनारमा बाँध बाध्न अर्बौ रकम खर्चिन्छ । बाढी आएपछि त्यो बाँधको अतोपत्तो समेत हुँदैन । नेताका कार्यकर्ताहरु, उपभोक्ता समिति र ठेक्का लिएर त्यस्ता काम गर्दै आएका छन्, 'महोत्तरीका एक स्थानीय भन्छन्, जब जेठ लाग्छ अनि खोलामा बाँध बाध्न सुरु गरिन्छ । लगतै आएको बाढीले त्यसलाई बगाएर लान्छ । त्यस्ता बाँधलाई सजिलै बाढीले बगाएर गरिबको उठिबास लगाउँछ छ भने नेताका कार्यकर्तालाई कमाउने गतिलो मौका भएको छ। खोलाले कटान गर्दै गयो, हाम्रो घर बगाउँदै लग्यो, हामीले घर सार्दै गयौं, 'महोत्तरीको पशुपतिनगरका झवसी राम भन्छन्, 'हुँदाहुँदै हामी सडकमै आइसक्यौं । सडकको बास पनि बाढीले कति खेर खोस्छ पत्तो छैन । चुरे दोहनले तराईमा डुबान  चुरेविद् डा विजय कुमार सिंह लगातार २४ घण्टामा १४० मिलिलिटर भन्दा बढी पानी पर्यो भने जमिनले पानी सोस्न सक्दैन । धेरै पानी परेकाले बाढी र डुबानको समस्या आउँछ । झन् चुरे र तराईमा ३ सय मिलिलिटरभन्दा बढी पानी परेको विगतको रेकर्ड छ ।लगातार झरी पर्दा पनि जमिनले पानी सोस्न सक्दैन र तराईमा डुबान समस्या आउँछ । चुरेका जंगल बिनास भयो । जसले गर्दा चुरेमा पानी सोस्ने क्षमता कम हुँदै गयो । त्यसैले गर्दा चुरेबाट माटो मिसिएको पानी बाढी भएर तराईमा पुग्छ । पानीको घनत्व चाँही बाक्लो हुन्छ ।पानीमा माटोको लेदो मिसिएकाले जमिनमुनी पानी रिचार्ज हुन पाउँदैन ।चुरेका नदीहरुमा डोजरले तलसम्म खन्यो । २५३० फिटसम्म खनेपछि खोलामुनी बग्ने पानी च्यानल बिथोलिएको छ । जसले गर्दा बाढीको सतह बढेर बाँध भत्काइ गाउँ डुबाउने गरेको हो। गाउँमा निर्माण गरिएको पूर्वपश्चिमका बाटाहरु वैज्ञानिक आधारमा निर्माण भएका छैनन् । जथाभावी पक्की बाटो निर्माण गर्ने लहरले पानीको निकास थुनिएको छ । पानी आफू खुशी हिड्न सकेको छैन । पानीको बेगलाई नाला, सडक, तटबन्धले साँघुरो बनायो । जसले गर्दा वर्षाको पानी एकैतर्फ जान्छ । त्यसले गर्दा गाउँहरु डुबानमा परे। खोला, खहरे अतिक्रमणको चपेटामा परेको छ । प्राकृतिक रुपमा खोलाहरु बग्न पाएको छैन । त्यस कारणले पनि डुबानको समस्या बढेर गयो । चुरेबाट १ सय ६४ वटा नदी प्रणालीहरु छन् । एउटा खोलाले १५ देखि २५ हेक्टरसम्म बर्षेनि खेतीयोग्य जमिन कटान गरेको देखिन्छ ।जनसंख्या बढ्दै गएको छ तर खेतीयोग्य जमिन मरुभूमिमा परिणत भइरहेको छ । यसले आउँदो पुस्तालाई खाद्यान्नको अभाव पनि सिर्जना गर्छ । चुरे दोहनले साउनभदौमा बाढीको भेलले तराईलाई डुबाउँछ भने चैत्रबैशाखको हिउँदमा पानीको हाहाकार मच्चाउँछ। चुरे नदी प्रणालीको वैज्ञानिक व्यवस्थान गर्न जरुरी मात्रै छैन भौतिक संरचना वैज्ञानिक आधारमा निर्माण गर्नु उत्तिकै महत्वपूर्ण छ।"
"पश्चिम नवलपरासीमा बाढी : २ को मृत्यु, १ बेपत्ता","परासी : मध्यरातमा एक्कासी आएको बाढीले पश्चिम नवलपरासीको जनजीवन प्रभावित रह्यो। बाढीका कारण जिल्लाका सबैजसो पालिकाहरु डुबानमा परे। सबैभन्दा बढी सदरमुकाम परासी प्रभावित बन्यो। राति २ बजेको मस्त निद्रामा रहेका स्थानीयहरु एक्कासी कोठाभित्र पसेको पानीको चिसोले ब्युझिन पुगे। कोठाभित्र पानी पसिसकेका कारण खाद्यन्नदेखि लत्ताकपडालगायत सामाग्री स्थानीयले स्याहार्न पाएनन्। जिउ जोगाउन घरको छतमा बसेर मध्यरातमा हारगुहारको आवाज मात्र सुनिन्थ्यो। एकसरो लुगामा घरको छत र उचोँ स्थानमा ज्यान जोगाउन पुगेका स्थानीयले दिनभर खाना समेत पाएनन्। दिउँसो १ बजेसम्म पनि पानीको सतह नघटेपछि बालबालिका भोकभोकै छन्। छिमेकीहरु पनि त्यस्तै अवस्थामा रहेकाले एकअर्कालाई सहयोग गर्न सक्ने अवस्था देखिएको छैन। कोठाहरु जलमग्न भएपछि बालबच्चासहित घरको छतमा पुगेर ज्यान जोगाएको रामग्राम नगरपालिका१ की राधिका रानाले बताइन्। केटाकेटीहरु बिहानको खाना खाने समयमा भोक लाग्यो भनेर रोइरहेका थिए। खाने कुरा नभएपछि ५ पिस बिस्कुट ४ जनालाई बाँडेर दियौं, रानाले भनिन्। डुबानमा परेकालाई उद्दार गर्न नेपाली सेना, नेपाल प्रहरी र सशस्त्र प्रहरीको उद्दार टोली डुबान क्षेत्रमा पुगे पनि पानीको सतह र बेगका कारण उद्दारमा कठिनाइ भएको थियो। स्थानीय छतमा सुरक्षित देखिएपछि सुरक्षाकर्मीले इशाराबाट सान्तवना दिइरहेका थिए। ८१० वटा बाहेक सरदमुकामका सबै घर डुबानमा परेका थिए। विगतमा डुबान हुने भए पनि सदरमुकाम परासीमा आफूले पहिलो पटक यस्तो बाढी देखेको रामग्राम५ का गुणनिधी तिवारीले बताए। दिउँसो २ बजेदेखि पानीको सतह घट्दै गएको छ। तर स्थानीयका घरमा लेदोसहित पसेको पानीका कारण राति सुत्न र खान भने अझै समस्या छ। त्यसैगरी सदरमुकामपछि पाल्हीनन्दन, सरावल, प्रतापपुर र सुस्ता गाउँपालिका पनि डुबानमा परेको जिल्ला प्रहरी कार्यालयका प्रवक्ता डिएसपी राजु लामाले जानकारी दिए। अधिकांश घर डुबानमा परेका कारण क्षतिको विवरण यकिन हुन नसकेको लामाले बताए। सदरमुकाममा स्थानीय झरही खोलाबाट आएको पानीले अन्य स्थानीय तहमा स्थानीय खोलाको कारण डुबान भएको हो। यसैबीच बज्रदल गण परासीमा करिब १५ फिट पानी जमेको थियो भने जिल्ला प्रहरी कार्यालयमा ६ फिटमाथिसम्म पानी जमेको जिल्ला प्रहरी प्रवक्ता डिएसपी राजु लामाले बताए। जलमग्न भएपछि सुरक्षाकर्मीको हतियारको व्यवस्थापनमा समेत समस्या भए पनि सुरक्षित राख्न सफल भएको प्रहरीले जनाएको छ। २ को मृत्यु १ बेपत्ता बाढीका कारण रामग्राम१६ पम्फापुरका ३८ वर्षीय विनोद पासी र उनका छोरा १३ वर्षीय प्रदीप पासीको मृत्यु भएको प्रहरीले जनाएको छ। राति २ बजे घरमा बाढी पसेपछि आश्रयका लागि आफन्तको घरमा जाने क्रममा भेलले बगाएको हो। दुवै जनाको शव घर नजिकैको खेतमा मृत अवस्थामा फेला परेको डिएसपी लामाले जानकारी दिए। त्यसैगरी बाढीले ज्यान जोगान निस्कँदा सुनवल१३ की ओरिसा तामाङलाई भेलले बगाएर बेपत्ता बनाएको प्रहरीले जनाएको छ। राजमार्ग अवरुद्ध बाढीका कारण पूर्वपश्चिम राजमार्गका बुटवलनारायणगढ सडकखण्ड अवरुद्ध छ। तुरिया खोलामा आएको बाढीले पुल भाचिंदा सडक अवरुद्ध भएको प्रहरीले जनाएको छ। राजमार्ग विस्तारका क्रममा बनाइएका डाइभर्सन समेत बगाएको छ। अवरुद्ध राजमार्ग तत्काल खुल्ने अवस्थामा नरहेको प्रहरीले जनाएको छ।"
संवैधानिक परिषद्सम्बन्धी अध्यादेश : संवैधानिक इजलासमा प्रधानन्यायाधीश नबस्ने,"काठमाडौं : संवैधानिक परिषद् सम्बन्धी अध्यादेशविरुद्धको रिटको इजलासमा प्रधानन्यायाधीश चोलेन्द्रसमशेर जबरा नबस्ने भएका छन्। रिटको सनुवाईका लागि संवैधानिक इजलासबाट शुक्रबार पेसी तोकिएपनि प्रधानन्यायाधीशको भूमिकामाथि प्रश्न उठेको छ। संवैधानिक इजलास प्रधानन्यायाधीशको नेतृत्वमा गठन हुने व्यवस्था छ। प्रधानन्यायाधीश चोलेन्द्रसमशेर जबरा संवैधानिक परिषद्ले गरेको निर्णयमा संलग्न भएकाले प्रधानन्यायाधीश जबरारहित इजलासमा सुनुवाई हुनुपर्ने रिट निवेदकको माग छ। गत मंसिर ३० मा मन्त्रिपरिषद्को सिफारिसमा राष्ट्रपति विद्यादेवी भण्डारीले संवैधानिक परिषद् सम्बन्धी अध्यादेश जारी गरेकी थिइन्। संविधानको धारा ११४ को उपधारा (१) बमोजिम संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) अध्यादेश, २०७७ जारी भएको थियो। सो अध्यादेशका आधारमा संवैधानिक परिषद्ले अख्तियार, लोकसेवा आयोग र निर्वाचन आयोगलगायतमा संवैधानिक नियुक्ति गरेको थियो। अध्यादेशविरुद्ध वरिष्ठ अधिवक्ता दिनेश त्रिपाठी र अधिवक्ता ओमप्रकाश अर्यालले सर्वोच्च अदालतमा रिट दायर गरेका थिए। अध्यादेश खारेज गरेर सो अध्यादेशका आधारमा गरिएका नियुक्ति बदर गर्न रिट निवेदकले माग गरेका छन्। सो मुद्दामा ७ महिनादेखि सुनुवाई हुन सकेको छैन। उक्त रिटको सुनुवाई गर्दा प्रधानन्यायाधीश जबरा इजलासमा नबस्ने त्रिपाठीले बताए।"
बीपी प्रतिष्ठानका रजिष्ट्रार रेग्मीले दिए राजीनामा,"धरान: बीपी कोइराला स्वास्थ्य विज्ञान प्रतिष्ठान धरानका रजिष्ट्रार डा मोहनचन्द्र रेग्मीले पदबाट राजीनामा दिएका छन् । रेग्मीले शुक्रबार प्रधानमनत्री शेरबहादुर देउवालाई रजिष्ट्रार पदबाट राजीनामा बुझाएको पत्र बुझाएका छन् । बीपी प्रतिष्ठानका ६ जना सिनेट सदस्यले वर्तमान चारैजना पदाधिकारीहरुलाई बर्खास्त गर्न बिहीबार प्रधानमन्त्री शेरबहादुर देउवालाई निवेदन दिएको भोलिपल्ट डा रेग्मीले पदबाट राजीनामा दिएका हुन् । रेग्मीले सरकारले बीपी प्रतिष्ठानमा भएको छानविन प्रक्रियालाई सहयोग गर्न आफूले पदबाट राजीनामा दिएको राजीनामा पत्रमा उल्लेख गरेका छन् । स्वास्थ्य मन्त्रालयका सचिव डा रोशन पोखरेलले रेग्मीले रजिष्ट्रार पदबाट राजीनामा दिएको पत्र प्रधानमन्त्रीलाई बुझाएको पुष्टि गरेका छन् । रेग्मीलाई तत्कालीन स्वास्थ्यमन्त्री भानुभक्त ढकालले बीपी प्रतिष्ठानको रजिष्ट्रारमा नियुक्त गरेका थिए । बीपी प्रतिष्ठानका उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा रेग्मी र निर्देशक डा गौरीशंकर साहले प्रतिष्ठानमा करौडौं रुपैयाँ भ्रष्ट्राचार गरेको प्रतिष्ठान संचालन गर्न नसकेको भन्दै ७४ दिनदेखि प्रतिष्ठानका चिकित्सक र कर्मचारी आन्दोलनरत छन् । प्रतिष्ठान सुद्धिकरणको माग राखेर चिकित्सक र कर्मचारीहरुले आन्दोलन सुरु गरेपछि प्रतिष्ठानमा भएको आर्थिक अनियमिताका विषयमा छानविन गर्न प्रधानमन्त्री देउवाले प्रधानमन्त्री कार्यालयका सचिव डा बैकुण्ठ अर्यालको संयोजकत्वमा ८ सदस्य समिति गठन गरेका थिए । उक्त समितिले प्रतिष्ठानका चारैजना पदाधिकारीहरु आर्थिक अनियमिताका घटनामा मुछिएको र सही ढंगले प्रतिष्ठान संचालन गर्न नसकेको भन्दै कारवाही गर्न सिफारिस गरेको थियो ।"
लुम्बिनी विश्वविद्यालयको छात्रावास डुबानमा: १० घण्टादेखि शिक्षकविद्यार्थीसहित ३० जना थुनिए,"बुटवल: लुम्बिनी बौद्ध विश्वविद्यालयको छात्रावास र शिक्षक आवास क्षेत्र डुबानमा पर्दा शिक्षक र विद्यार्थीसहित ३० जना फसेका छन् । निरन्तर परेको पानीले रुपन्देहीको खडैयामा रहेको आवास र छात्रावास क्षेत्र डुबेको हो । दानव नदीमा उच्च बाढी आएपछि आवास क्षेत्रसहित खडैया गाउँ नै डुबानमा परेको छ । बौद्ध विश्वविद्यालयका निमित्त परीक्षा नियन्त्रक इन्द्र काफ्लेले बिहान ७ बजेपछि दानव नदीमा बाढी आउँदा गाउँ नै डुबानमा परेको बताए । अहिले खोला र बस्तीको पानी सम्मै छ, कोही पनि बाहिर निस्किन सक्ने अवस्था छैन,' उनले भने । विश्वविद्यालयको छात्रावासमा विद्यार्थी बस्दैआएका छन् । पूर्वाधार निर्माण गरिरहेका मजदुरहरु पनि सोही भवनमा आश्रय लिएका छन् । उनीहरुको अस्थायी क्याम्प नै डुबेको हो । विश्वविद्यालयका रजिष्ट्रार डा तिलकराम आचार्यले पानीको सतह नघटे उद्धारको प्रयास गर्नुपर्ने बताए । नदीको पानी नै पसेका कारण पानीको सतह घटिरहेको छैन, पानी नघटे उद्धार नै गर्नुपर्ने हुन्छ, बाहिर निस्किनका लागि अरु कुनै विकल्प छैन,' उनले भने । शिक्षकहरु थुनिएपछि विश्वविद्यालयको पठनपाठन समेत अवरुद्ध भएको उनले बताए । रुपन्देहीमा बिहीबार बिहानदेखि नै निरन्तर पानी परिरहेको छ । निरन्तरको बर्खापछि ससाना खोलाहरुमा पानीको सतह बढेको छ । लुम्बिनी क्षेत्रका अधिकांश क्षेत्र जलमग्न भएका छन् । बाढीले लुम्बिनी प्रदेशका तराई क्षेत्रमा बढी क्षति गरेको छ । पश्चिम नवलपरासी सदमुकाम पनि डुबानमा छ । रुपन्देहीको देवदहमा पुल भासिँदा पूर्व पश्चिम राजमार्ग अवरुद्ध भएको छ । कपिलवस्तुका दक्षिणी क्षेत्रको अधिकांश खेती र ससाना घरहरु डुबानमा परेका छन् ।"
"थप २ हजार ६५ जनामा कोरोना संक्रमण, २५ को मृत्यु",काठमाडौं : पछिल्लो २४ घन्टामा कोरोना भाइरस (कोभिड१९) संक्रमणबाट थप २५ जनाको मृत्यु भएको छ। बिहीबार कोरोनाबाट २६ जनाले ज्यान गुमाएका थिए। स्वास्थ्य तथा जनसंख्या मन्त्रालयका अनुसार शुक्रबार थप २ हजार ६५ जनामा कोरोना भाइरस संक्रमण पुष्टि भएको छ। एन्टिजेनबाट ४८८ र पीसीआरबाट १ हजार ५ सय ७७ जनामा संक्रमण देखिएको हो। मन्त्रालयका अनुसार ६२२ जनाको आइसीयू र १७१ जनाको भेन्टिलेटरमा उपचार भइरहेको छ। पछिल्लो २४ घन्टामा १७९८६५ जनाले कोरोनाविरुद्धको खोप लगाएको मन्त्रालयले जनाएको छ। शुक्रबार २३ सय ३७ जना संक्रमणमुक्त भएका छन्। हाल सक्रिय संक्रमितको संख्या ३७ हजार ५९९ रहेको छ।
"बाढी, पहिरो र डुवानबारे छलफल गर्न गृहमन्त्री खाँडले बोलाए बैठक","काठमाडौं : गृहमन्त्री बालकृष्ण खाँडले विपद् जोखिम न्यूनीकरण तथा व्यवस्थापन कार्यकारी समितिको बैठक बोलाएका छन्। देशभर अविरल बर्षापछि आएको बाढी, पहिरो र डुवानको अवस्थाबारे छलफल गर्न बैठक बोलाइएको गृहमन्त्री नीजि सचिव नरेन्द्र केसीले जानकारी दिए। उनकाअनुसार बैठकले विपद्पछि कसरी अगाडि बढ्ने भन्ने धारणा बनाउने छ। गृहमन्त्री खाँडको अध्यक्षतामा विपद व्यवस्थापन प्राधिकरण र मन्त्रालयको विपद व्यवस्थापन महाशाखा तथा चारै सुरक्षा निकायका प्रतिनिधि सहभागी हुने बताइएको छ। मनसुन सक्रिय भएसँगै बाढी, पहिरो, डुबानलगायत विभिन्न विपद् घटनाले जनधनको क्षति हुने क्रम जारी छ । तर आवश्यक सुरक्षा सतर्कता, उद्धार, उपचार, राहत वितरण र पुनर्स्थापना कार्य अगाडि बढ्न सकेको छैन।"
देशभित्रै अनागरिक ?,"बिहे गरेकै आधारमा नेपाली नागरिकको नागरिकता खोसिने र निवेदन नै दर्ता नगर्ने व्यवस्था संविधानमा छैन । विभिन्न बहानामा सरकारले हामीलाई झुलाइरह्यो। नागरिकताको विषय सत्ता टिकाउने र ढलाउने दाउ बन्यो। आफ्नै देशमा अनागरिक भएर कष्टकर जीवन बाँचेका हाम्रो पीडा देखेन। वर्षौंदेखि पुर्खाले यही माटोमा पसिना बगाए। सीमारक्षामा ढाल बनेर उभिए। सरकारले भने हामीलाई नेपाली हुन योग्य ठानेन। हामीसँग कुनै विकल्प छैन। मर्न परे संसद्् भवनको गेटमा गएर मर्छौं। सामूहिक रूपमा आत्मदाह गर्छौं। सरकारलाई हाम्रो मृत शरीर चाहिएको हुनसक्छ। हामी मरेरै भए पनि सन्तानलाई अनागरिक हुन दिन्नौं। धनुषाका इन्द्रजित साफीको आक्रोस हो यो। हेर्दा र सुन्दा सामान्य लाग्न सक्छ। तर आफ्नै देशमा अनागरिक हुनुको पीडा सायदै अनुमान गर्न सकिएला। नागरिकताबिना बैंक खाता खोल्न मिल्दैन। सवारी लाइसेन्स लिन मिल्दैन। सरकारी जागिरको निवेदन दिनै मिल्दैन। उच्च शिक्षालाई कलेजमा भर्ना हुन पनि पाइँदैन। विदेश गएर पैसा कमाउने सपना देख्नै मिल्दैन। समाजमा तल्लो स्तरको जीवन बाँच्न सदैव तम्तयार हुनुपर्छ। २०७२ सालदेखि नेपाली नागरिक बन्ने लडाइँमा छन् उनी। जतिबेला नेपालले संसारकै उत्कृष्ट संविधान निर्माण गरेको खुसियालीमा देशभर हर्षोल्लास मनाइरहेको थियो। सबैलाई उत्कृष्ट लागेको संविधानले इन्द्रजीतलाई नागरिक बनाउने सकेन। कार्यान्वयनमा कमजोर सावित भयो। संंविधानका धारा उपधारालाई कहिले गृह मन्त्रालयको परिपत्रले रोक्योे, कहिले नागरिकता वितरणसम्बन्धी ऐनले। उनीहरूको मागलाई केही हदसम्म सम्बोधन गरेको नागरिकतासम्बन्धी अध्यादेश अहिले पनि प्रतिनिधिसभामै विचाराधीन छ। साफीको आमासँग वंशजको नागरिकता छ, बुबासँग जन्मसिद्दका आधारमा। बुबासँग जन्मसिद्धको आधारमा नागरिकता हुनु नै उनका पाँच सन्तानले नपाउनुको कारण हो।आमाको नाममा नि:शर्त नागरिकता दिइने व्यवस्था संविधानमै सुरक्षित छ। तर इन्द्रजीतको आमाको नागरिकताले सन्तानलाई नागरिक बनाउने अधिकार पाउन सकेन। महिला कानुन तथा विकास मञ्चको तथ्यांक हेर्ने हो भने नेपालभर नागरिकताविहीन हुनेको संख्या ६ लाखभन्दा बढी छ। उनीहरू साउन २० गतेदेखि निरन्तर आन्दोलनमा छन्। उनीहरूका मुख्य दुई माग छन् : नेपालको संविधान २०७२ भाग २ धारा ११ को उपधारा ३ र ५ छिटोभन्दा छिटो कार्यान्वयन हुनुपर्छ। यस्तै विगतमा नागरिकता नपाएर गुमाएका सेवा सुविधाको क्षतिपूर्ति पाउनुपर्छ। धारा ११ को ३ अनुसार संविधान प्रारम्भ हुनुअघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन् भने निज बालिग भएपछि वंशजको आधारमा नेपालको नागरिकता प्राप्त गर्नेछ। धारा ११ को ३ अनुसार नेपालको नागरिक आमाबाट नेपालमा जन्म भई नेपालमै बसोबास गरेको र बाबुको पहिचान हुन नसकेको व्यक्तिलाई वंशजका आधारमा नेपालको नागरिकता प्रदान गरिनेछ। आन्दोलनका लागि नेपालभरका नागरिकताविहीन नेपाली काठमाडौंमा भेला भएका छन्, जिल्ला जिल्लामा पनि आन्दोलन भइरहेको छ। प्रतिनिधिसभाको राज्य व्यवस्था तथा सुशासन समितिमा २०७५ भदौ ५ गते नागरिकता विधेयक दर्ता भएको थियो। नेपाल नागरिकता ऐन २०६३ लाई संशोधन गर्न बनेको यो विधेयक अहिलेसम्म पनि संसदबाट पास हुन सकेको छैन। केपी ओली नेतृत्वको सरकारले यो विधेयक अध्यादेशमार्फत जारी गरेको थियो। सर्वोच्च अदालतले अध्यादेश कार्यान्वयनमा रोक लगाउँदै अन्तरिम आदेश जारी गरेको छ। अहिले यो विधेयक पुनस्र्थापित प्रतिनिधिसभामै अड्किएको छ। संविधानमा भएको कुरा पनि अहिलेसम्म कानुन बन्न सकेन। हजारौं नागरिक ऐनको अभावमा अनागरिक भएर जिउन बाध्य छन्। नेपालमा नयाँ संविधान जारी भएको पाँच बर्ष बढी भयो। संविधानले नै संरक्षण गरेको अधिकार कार्यान्वयन भएन। संविधानको धारा १०(१) मा छ, कुनै पनि नेपाली नागरिकलाई नागरिकताको हकवाट वञ्चित गरिने छैन। संसद् सञ्चालन भएको वर्ष दिनभित्र संविधानसँग बाझिने कानुन सबै मिलाउनुपर्ने व्यवस्था छ। तर संघीय संसद्् बसेको तीन वर्षभन्दा बढी भइसक्दा पनि कानुन बनेको छैन। संविधानको धारा ११(३) अनुसार २०७२ को संविधान बन्नुअगाडि जन्मको नागरिकता लिएका बाबुआमाको छोराछोरीले वंशजका आधारमा नागरिकता लिन सक्छन्। अहिले प्रचलनमा रहेको नागरिकता ऐनमा जन्मसिद्ध अभिभावकका सन्तानको विषयमा कुनै पनि व्यवस्था छैन। ऐनले व्यवस्था नगरिदिँदा जन्मसिद्ध नागरिकता लिन पाएका छैनन्। संविधानको धारा ११(५) अनुसार कुनै पनि नेपाली महिलाले जन्माएको सन्तानलाई उसको बाबुको पहिचान नभए पनि वंशजका आधारमा नागरिकता दिन पाउने अधिकार तोकेको छ। कानुनको अभावमा धेरै मानिस अनागरिक बन्न बाध्य छन्। नेपालमा जन्मिएका नेपाली नागरिक कोही पनि राज्यविहीन हुनुहुँदैन। प्रशासन कार्यालयहरू संसद््ले ऐन पास गरेपछि दिन्छौं भनेर पन्छिने गरेका छन्। तर, संविधानमै ंसंरक्षित गरिएका अधिकार दिन ऐन कुरिरहन पर्दैन। संविधान अनुसार आमाको नामवाट बिनाशर्त नागरिकता दिन सकिन्छ। प्रशासन कार्यालयले कार्यान्वयनमा गम्भीर देखिँदैन। गृह मन्त्रालयले नागरिकता प्रमाणपत्र वितरण कार्यविधि निर्देशिका २०६३ जारी गरेको छ। यही निर्देशिकाअनुसार हरेक जिल्लामा नागरिकता वितरण हुने गर्छ। नेपाली महिलाले वंशजको आधारमा नागरिकता पाउने भनेको बाबुआमा नेपाली भएको कारण हो। लोग्ने नेपाली भएका कारण वंशजको नागरिकता पाएको होइन। लोग्नेका आधारमा पाउने भनेर संविधान र ऐनमा पनि छैन। महिलाको नागरिकता दिने बेला उसको श्रीमानको परिचय खोजिन्छ। लोग्ने नभएको अवस्थामा उसको परिवारको सनाखत खोज्ने गरिन्छ। नेपाली बाबुआमाकी छोरीको नागरिकता बन्न श्रीमान् आवश्यक बनाइनु संविधानविपरीत भएन र ? निर्देशिकामा विवाहित महिलाले लोग्नेको नागरिकताका आधारमा वंशजको नागरिकता लिनुपर्छ भन्ने व्यवस्था छ। यो व्यवस्था संविधानसँग बाझिन्छ। बिहे गरेकै आधारमा नेपाली नागरिकको नागरिकता खोसिने र निवेदन नै दर्ता नगर्ने व्यवस्था संविधानमा छैन। तर, नागरिकतासम्बन्धी ऐनको दफा ८(१)कमा भनिएको छ, वंशजका आधारमा नागरिकताका लागि निवेदन दिनुपर्छ। तर, विदेशीसँग बिहे गरेको नेपाली महिलाको हकमा भने यो व्यवस्था लागू हुने छैन। संविधानले दिएको अधिकार ऐनबाट हटाउन पाइन्छ त ? विदेशी नागरिकसँग बिहे गर्ने नेपाली नागरिकलाई पुरुष र महिला भनेर संविधानमा बेग्लै व्यवस्था गरिनु अबको समयमा गलत छ। नेपाली पुरुष होस् या महिला वा अन्य नै किन नहोस्, विदेशी नागरिकका लागि संविधान तथा ऐनमै समान अधिकार हुन जरुरी छ। संसद्मा अड्किरहेको नागरिकता विधेयक पास भएर नयाँ कानुन बन्न जरुरी छ। विधेयकका असमान व्यवस्था कानुन बनाएर सशोधन गर्नुपर्छ। आमा वा बुबाको नागरिकता भएपछि सन्तानलाई नागरिकता दिने सवालमा विधेयकले सम्बोधन गरेको छ। बाबु पत्ता नलागेको तथा जन्मसिद्ध नागरिकको सन्तानका सवालमा पनि विधेयकले सम्बोधन गरेको छ। कानुनको अभावमा धेरै मानिस अनागरिक बन्न बाध्य छन्। नेपालमा जन्मिएका नेपाली नागरिक कोही पनि राज्यविहीन हुनुहँुदैन। लामो समयदेखि संसद्मै अड्किएको विधेयक तत्काल पास गर्नुपर्छ। हजारौं नागरिकलाई अधिकार प्राप्त बनाउनु पर्छ।"
"कैलालीमा बाढी पस्यो, एकको मृत्यु, डेढ सय बढी घर डुबानमा","टीकापुर : लगातारको वर्षाका कारण कैलालीको दक्षिणी क्षेत्र डुबानमा परेको छ । दक्षिणी क्षेत्रको भजनी नगरपालिकाका केही स्थान डुबानमा परेका हुन् । वर्षाका कारण लम्की चुहा नगरपालिका ६ गुलरामा खोलाले बगाउँदा एक वृद्धाको मृत्यु भएको छ । इलाका प्रहरी कार्यालय लम्कीका अनुसार करिव ९० वर्षकी फूखिया थरुनीको खोलाले बगाउँदा मृत्यु भएको हो । उनलाई स्थानीय चरेला खोलाले बगाएको इलाका प्रहरी कार्यालय लम्कीका प्रहरी निरीक्षक भरत शाहले जानकारी दिए । उनका अनुसार खोलामा नुहाउने क्रममा फूखिया बगेर बेपत्ता भएकी थिइन् । उनको शव झण्डै सात सय मिटर तल भेटिएको छ । त्यस्तै कैलालीकै जानकी गाउँपालिकामा बाढीले करिब डेढ सय घर डुबाएको छ । जिल्ला प्रशासन कार्यालय कैलालीका सूचना अधिकारी शिवराज जोशीले दिएको जानकारी अनुसार वडा नं ४ र ७ को बस्तीमा बाढी पसेको हो । जोशीका अनुसार वडा नं ४ मा गिदरपुर, खरैला गाउँका ८० र वडा नं ७ मा जवलपुर, शंकरपुर, मुनुवा गाउँका ५८ घर डुबानमा परेका छन । गाउँपालिकाका अन्य वडामा समेत थप केही घर डुबानमा परेका छन् । बाढी प्रभावित क्षेत्रमा सशस्त्र प्रहरीको टोली उद्दारका लागि पुगेको छ । उद्दारमा खटिएका गाउँपालिका अध्यक्ष प्रदिप चौधरीले स्थानीयका धेरै घर डुबानमा परे पनि सबैलाई सुरक्षित स्थानमा सारिएको बताए । शाहीपुरमा कर्णाली नदीले गरेको कटान । 'हामी सबैतिर पुग्यौं । धेरै घरहरु डुबानमा परेका छन्, सबैजना सुरक्षित हुनुहुन्छ,' चौधरीले भने, कतिपय घरमा खाद्यान्नलगायत बगाएको छ, यकिन विवरण भने अझै आउन सकेको छैन । कर्णाली नदी अन्र्तगतको कुलरीया कुला (नदी) मा आएको बाढी गाउँ पसेको हो । यहाँ वर्षेनी कुलरीया कुलाले बाढीको समस्या निम्त्याउने गरेको छ । उता, भजनी नगरपालिका वडा नं ३, वडा नं ८ का गाउँमा बाढी बसेको छ । स्थानीय खेमराज पाण्डेले दिएको जानकारी अनुसार कान्द्रा, पथरैया, काँढा नदीमा पानीको सतह बढ्दै जान थालेपछि स्थानीयहरु हुलाकी सडकमा आएका छन् । यता, कर्णाली नदीले टीकापुर नगरपालिका वडा नं ५ शाहीपुरमा निरन्तर कटान जारी राखेको छ । नदीमा पानीको बहाव बढेसँगै किनार छेउको भूभाग तीब्र कटान भइरहेको छ । रानी जमरा कुलरीया सिँचाइ आयोजना र स्थानीयले नदी कटान नियन्त्रणका लागि प्रयास गरिरहेका छन् । नदीमा पानीको बहाव उच्च भएसँगै कटान नियन्त्रणको प्रयास विफल हुँदै गएको स्थानीय केशर रावलले बताए । आयोजनाले ठूल्ठूला ढुंगा र स्थानीयले बोरामा बालुवा भरेर नदी कटान नियन्त्रणको प्रयास गरिरहेका छन् । नदीको बहावले ढुंगा र बालुवा भरेका बोरा बगाउन थालेपछि स्थानीय त्रसित छन् । सो क्षेत्रमा नदीले कटान गरे टीकापुर नगरपालिका वडा नं ५, ६, ७ र ८ का अधिकांश गाउँमा कर्णाली पस्नेछ । जिल्ला प्रशासन कार्यालय कैलालीले नदी कटान तीब्र भएसँगै ती वडाका बासिन्दालाई सजग रहन अनुरोध गरेको छ । टीकापुर नगरपालिका वडा नं ७ ले सूचना जारी गर्दै सतर्क रहन आग्रह गरेको छ ।"
राष्ट्रिय फुटबल टोलीको प्रशिक्षण कतारमा,"काठमाडौं : नेपाली राष्ट्रिय फुटबल टोलीको बन्द प्रशिक्षण कतारमा हुने भएको छ। अखिल नेपाल फुटबल संघ (एन्फा) ले बिहीबार नेपाली टोलीको बन्द प्रशिक्षण कतारको दोहामा हुने जानकारी दिएको हो। नेपालले साफ च्याम्पियनसिपका लागि कतारमा तयारी गर्न लागेको हो। बन्द प्रशिक्षणका लागि नेपाली टोली भदौ २५ गते दोहा प्रस्थान गर्नेछ। नेपाली टोलीले अहिले पोखरामा तयारी गरिरहेको छ। मुख्य प्रशिक्षक अब्दुल्लाह अलमुताइरीले २५ खेलाडीलाई बन्द प्रशिक्षणमा सामेल गरेका छन्। बन्द प्रशिक्षणमा किरणकुमार लिम्बू, विशाल श्रेष्ठ, दीप कार्की, विकेश कुथु, सुमन अर्याल, दिनेश राजवंशी, गौतम श्रेष्ठ, अनन्त तामाङ, रोहित चन्द, सुरज ठकुरी, सुमन लामा, कमल थापामगर, नितिन थापा, तेज तामाङ, राजन गुरुङ र पूजन उपरकोटी बन्द प्रशिक्षणमा छन्। यसैगरी विशाल राई, सन्तोष तामाङ, सुजल श्रेष्ठ, सुनील बल, मनिष डाँगी, अञ्जन विष्ट, आयुष घलान, नवयुग श्रेष्ठ र आशिष लामा छन्। कतार जानु अघि नेपालले भारतसँग दुई वटा मैत्रीपूर्ण खेल खेल्नेछ। त्रिपुरेश्वरस्थित दशरथ रंगशालामा भदौ १७ र भदौ २० मा दुई खेल हुनेछ। माल्दिभ्समा आयोजना हुने साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपालले माल्दिभ्ससँग असोज १५ मा, श्रीलंकासँग असोज १८ मा, भारतसँग असोज २४ र बंगलादेशसँग असोज २७ मा खेल्ने छ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्।"
रहेनन् जनताका गायक जेबी टुहुरे,"काठमाडौं : करिब दुई वर्ष अघि कमलादीस्थित नेपाल प्रज्ञा प्रतिष्ठानमा बेग्लै रौनक थियो। तत्कालिन सरकार प्रमुखदेखि अग्रज सष्टा कलाकारको बाक्लो उपस्थित थियो। प्रज्ञा परिसर सुमधुर संगीतको धुनसँगै गुन्जायमान भएको थियो। परिसरजस्तै प्रफुल्ल थियो, त्यहाँ उपस्थित सष्टा, सर्जकको मन पनि। त्यहाँ जेबी टुहुरेको निरन्तरता नामक सांगीतिक कार्यक्रम चलिरहेको थियो। कालो कोट पाइन्ट र सेतो सर्टमा सजिएका जेबी टुहुरे जब सभागृहको मञ्चमा उक्लिए। सांगीतिक रौनक बदलियो। कर्णप्रिय स्वरमा उनले सुरुमै गुनगुनाए आमा दिदीबहिनी हो कति बस्छौ दासी बनेर आफ्नै पौरख खान्छन्, आफ्नै सीपमा बाँच्छन् दुःख कष्ट सहेर, सृष्टि यिनले गर्छन् असल महान व्यक्तिहरू यिनैले जन्माउँछन् ज्ञान गुन बुद्धिहरू यिनैले सिकाउँछन् तर, पनि अँध्यारोमा जीवन बिताउँछन्। आमा दिदी बहिनी हो कति बस्छौ दासी भई सुखको सधै प्यासी बनेर ? जब उनको स्वरसँगै संगीतको ताल मिल्यो, तब प्रज्ञा प्रतिष्ठानको माहोल तात्तियो। टुहुरेका गीत सुन्न बसेका पारखीहरू मन्त्रमुग्ध बनेका थिए। भर्खर पानी परेर हिलाम्मे भएको सडक पार गर्दै हजारौंको संख्यामा संगीत पारखीहरू कमलादी पुगेका थिए। हलमा उपस्थित भएका दर्शकले मन थाम्न सकेनन्। कोही कुर्सीबाट उठेर नाच्न थाले त कोही अगाडि खाली रहेको ठाउँमा पुगेर हुटिङ गर्न थाले। गीत र संगीतमा मन्त्रमुग्ध भएका दर्शकलाई यथास्थानमा फर्काउन सुरक्षा निकायलाई समेत हम्मेहम्मे परेको थियो। अब भने प्रत्यक्ष रुपमा उनको आवाज सुन्न नपाइने भएको छ। उनको स्वरमा ताल मिलाउँदै नाच्न नपाइने भएको छ। जनताको गीत गाउँदै, जनताको अधिकारको नारा बोकेर गाउँगाउँ डुलिहिँड्ने जनवादी गायक जेबी टुहुरे अब हामीमाझ छैनन्। बिहीबार दिउँसो बल्खुस्थित बयोधा अस्पतालमा उनले अन्तिम सास फेरेका छन्। गत भदौ १ गते कलंकीस्थित निवासमा लडेपछि उपचारका लागि उनलाई बयोधा अस्पताल पुर्याइएको थियो। उपचारकै क्रममा उनलाई मस्तिष्कघात भएको थियो। मस्तिष्कघात भएर अचेत अवस्थामा रहेको उनको शरीरले बिहीबार भौतिक देह त्याग गर्यो। विसं २००१ साल कात्तिक १५ मा धरानको पुरानो बजारमा जन्मिएका जुठबहादुर खड्गी (जेबी टुहुरे) कृष्णबहादुर खड्गी र दानदेवी खड्गीका जेठो सन्तान हुन्। २०२१ सालमा बुवाको निधनपछि उनले जेबी टुहुरे लेख्न थाले। उनले २०२४ सालदेखि जनताका गीत गाउन सुरु गरे। न्याय, समानता, स्वतन्त्रता र परिवर्तनका पक्षमा गीतहरू गाउँदै हिंड्न थाले। जेबी टुहुरे गीत गाउने मात्रै होइन, गीतमा सामाजिक सन्देश पनि प्रवाह गर्थे। अजर, अमर र कालजयी बनेर अर्काइभ बनेका उनका गीतहरूले गाउँ ठाउँको चेतना बोल्छ। नागरिक स्वतन्त्रता, जनअधिकार, महिला मुक्तिको पक्षमा करिब डेढ सय गीतमा उनले स्वर दिएका छन्। सामाजिक र राजनीतिक अभियन्ताका रुपमा सक्रिय उनले जागरणमूलक र जनवादी गीत गाउँथे। बसाइ हिंड्नेको ताँतीले बस्नेको मन रुवाउँछ लाखौंका लागि उजाड छ यो देश मुठीभरलाई त स्वर्ग छ टुहुरेका गीतहरू हरेकजसो राजनीतिक आन्दोलनको मेरुदण्ड बन्ने गरेको छ। उनी कम्युनिष्ट पार्टी निकट रहेर समाजको थिचोमिचो र अन्यायविरुद्ध आवाज उठाउँदै हिंडे। गाउँगाउँमा गीत घन्काउँदै हिंडे। क्रान्तिकारी र परिवर्तशील गीत गाएकै आधारमा उनी कयौं पटक जेलसमेत पुगे। उनले जीवन निर्वाहका क्रममा कपडा पसल चलाउने, साग बेच्ने, होटल चलाउनेदेखि किताब पसल पनि चलाएका थिए। उनी दोस्रो संविधानसभाको निर्वाचनमा तत्कालिन माओवादीबाट समानुपातिक सांसदसमेत बनेका थिए। संगीतकार सुरेश अधिकारी टुहुरेको निधनले नेपाली सांगीतिक क्षेत्रमा अपुरणीय क्षति पुगेको बताउँछन्। उनले टुहुरे समाज परिवर्तनका लागि सिर्जना गर्ने प्रगतिशील सर्जक भएको दाबी गरे। पञ्चायतको कठिन समयमा क्रान्तिकारी कुरा गर्नेहरू सरकारको तारो बन्ने गरेको उदाहरण सुनाउँदै उनले टुहुरेको जोश जाँगर र हिम्मतलाई प्रशंसा गरे। कहिल्यै नथाक्ने कर्मवीर हो, उहाँ। जिन्दगीको उत्तराद्र्धमा गीत संगीत सिर्जनाप्रति निस्क्रियजस्तै हुनुहुथ्र्यो तर, लामो समयमा हुने एकल गायन र राजनीतिक कार्यक्रममा उहाँले धमाका गर्नुहुन्थ्यो, उनी भन्छन्, अनौठो खुबी थियो। मन्त्रमोहक बनाउने तागत। गीतबाटै चेतना फैलाउने, सपना देखाउने हिम्मत भरिदिने सर्जक हुनुहुन्थ्यो। केही विशेष काम गरेर जानुपर्छ भन्ने टुहुरे परिवर्तनका लागि मार्गदर्शक भएको अधिकारी बताउँछन्। टुहुरेको कर्मलाई सम्झँदै उनी भन्छन्, गीतमा भनेझैं अझ पनि समाजमा विभेद हट्न सकेको छैन। ५०औं वर्ष अगाडिको समाजका लागि लेखेको गीत आज पनि उत्तिकै समय सान्दर्भिक छ। टुहुरेको निधनमा प्रधानमन्त्री, पूर्वमन्त्रीदेखि विभिन्न साहित्यकारहरूले दु:ख व्यक्त गरेका छन्। प्रधानमन्त्री शेरबहादुर देउवा लेख्छन्, कलाकार जुठबहादुर खड्गी जेबी टुहुरे को निधनको खबरले निकै स्तब्ध भएको छु। उहाँको आत्माको चिर शान्तिको कामना गर्दै परिवारजनमा हार्दिक समवेदना ब्यक्त गर्दछु। सामाजिक सञ्जालमा स्टाटस पोस्ट् गर्दै पूर्वमन्त्री योगेश भट्टराई लेख्छन्, साँस्कृतिक आन्दोलनमार्फत नेपाली समाजको प्रगतिशिल रुपान्तरणमा आदरणीय जेबी दाइले खेल्नुभएको अग्रगामी भूमिका चिरकालसम्म अमर रहने छ। भावपुर्ण श्रद्धाञ्जलि जेबी दाइ। साहित्यकार अभय श्रेष्ठले टुहुरेसँग झापा जाँदाको सम्झना याद गरेका छन्। उनले टुहुरेसँगको सम्झनाको रिल आँखा वरिपरि घुमिरहेको बताएका छन्।"
श्रीलङ्काका सेकुगे र मलेसियाका विरनदीपले एभरेष्ट प्रिमियर लिग खेल्ने,"काठमाडौं : श्रीलङ्काका सेकुगे प्रसन्न र मलेसियाका वीरनदीप सिंहले चौथो संस्करणको एभरेष्ट प्रिमियर लिग (इपिएल) टीट्वान्टी क्रिकेट प्रतियोगिता खेल्ने भएका छन्। दुवै जनाले उक्त प्रतियोगिता चितवन टाइगर्सबाट खेल्ने पक्का भएको छ। चितवन टाइगर्सले बिहीबार विज्ञप्ति जारी गर्दै सेकुगे र वीरनदीपलाई इपिएलका लागि अनुबन्ध गरिएको जनाएको छ। सेकुगे ब्याटिङ र बलिङ गर्नसक्ने खेलाडीका रुपमा परिचित छन्। यस्तै मलेसियाका पूर्वकप्तान वीरनदीप ब्याट्सम्यान हुन्। दुवै खेलाडीलाई भित्र्याएपछि आफ्नो टोली बलियो भएको चितवन टाइगर्सका मालिक किशोर भट्टराईको भनाइ छ। चितवनले यसअघि पाकिस्तानका डानिश अजिज तथा अफगानिस्तानका मोहम्मद साहजाद र करिम जान्तलाई अनुबन्ध गरिसकेको छ। चितवनले टोलीको कप्तानी गर्ने जिम्मा सोमपाल कामीलाई सुम्पेको छ। चौथो संस्करणको इपिएल क्रिकेट आगामी असोज ९ देखि असोज २३ गतेसम्म कीर्तिपुरस्थित त्रिवि क्रिकेट मैदानमा सञ्चालन हुनेछ। प्रतियोगितामा चितवन टाइगर्ससँगै ललितपुर प्याट्रीयट्स, भैरहवा ग्ल्याडियटर्स, काठमाडौँ किङ्स इलाभेन, पोखरा राइनोज र विराटनगर वारिवर्सले प्रतिस्पर्धा गर्नेछन्। चितवनको टोलीमा भीम सार्की, कमलसिंह ऐरी, दिलिप नाथ, सन्दीप सुनार, साहब आलम, ललित भण्डारी, आदिल खान, सागर ढकाल, खड्ग बोहरा, इशान पाण्डेलगायतका खेलाडी रहेका छन्।"
अफगानिस्तानमा उग्रराष्ट्रवाद,"अफगानिस्तानको संक्षिप्त इतिहास कोट्याउँदा एउटा अनौठो र मर्मस्पर्शी चित्र प्रस्तुत हुन्छ तालिवान सन् १९९६ मा सत्तामा आयो। सरिया कानुनको नाममा महिलामाथि हदैसम्मको अनुदारपन देखाएको र जैसए महमद, लस्करे तोइबा र क्रमश: आइएसआई जस्ता विश्वविद्रोही समूहसँग साँठगाँठ गरेको तथा अमेरिकाका ट्विनटावरमा सांघातिक हमला (नाइनइलेभनबाट चर्चित) गर्ने अलकायदाका ओसामा बिन लादेनलाई प्रश्रय दिने गरेका कारण अमेरिकाको आँखामा तालिवान तारो भयो। अत: अमेरिकाले त्यसै वर्ष अर्थात् २००१ मा तालिवानमाथि हमला गर्नैपर्ने स्थिति आयो। त्यतिबेलैदेखि तालिवानले यदि उग्र या आतंकवादी क्रियाकलापमा नलागेको भए आफ्नो देशमा विस्तारै पकड बनाइराख्न सक्थ्यो। यत्ति हो कि उसले विश्वव्यापी आधुनिकीकरणलाई पनि आत्मसात् गर्दै जानु पर्थ्यो। यसपछि अफगानिस्तानमा हामिद कारजाइको उदय भयो जो निकै लामो अवधि (२००१२०१४) सम्म सत्तामा रहे। सामरिक इतिहास अफगानिस्तानमा पटक पटक गरी करिब सात वर्ष (सन् १८३९१९१९) त्यहाँका आमिर र बेलायती साम्राज्यबिच लडाइँ भइरह्यो। कारण हो, बेलायतले हिन्दमहाद्वीपका देशहरूमा जस्तै आफ्नो औपनिवेशिक दासता कायम गर्ने चाहना गर्नु र सोभियत संघको विस्तारलाई रोक्न खोज्नु। दुर्रानी वंशका आमिर शाह सुजाह र अर्का आमिर दोस्त महम्मद बारकजाईबिच भएको असमझदारीका कारण बेलायत केही वर्ष अफगनिस्तानमा खेल्न पायो। बेलायतले केही सीप नलागेर अन्त्यमा पाकिस्तानको रावलपिन्डीमा सम्झौता (१९१९) गर्नै पर्यो। अफगानिस्तान एउटा स्वतन्त्र देशकै रूपमा कायम रह्यो। यसपछि बारकजाई वंशभित्र सन् १९२६ मा यौटा नियमित राजसत्ताधारी आमिर समूह उत्पन्न भयो। तालिवान ठूलो विद्रोही शक्तिको हैसियतमा सरकारइतर भई अफगानिस्तान नछोडेको स्वदेशी शक्ति हो। जो बाइडेन अमेरिकाको राष्ट्रपति निर्वाचित भएपछि काबुलबाट अमेरिकी सेनालाई चरणबद्घरूपमा फर्काउने घोषणा गरेका थिए। यसैभित्र स्थापित राजसंस्थाका अन्तिम राजा महम्मद जाहिर शाहको शासनकाल १९७३ सम्म कायम रह्यो। यसपछि सोभियत संघ समर्थित बाबराक कार्माल, केही टुक्रे नेता र मोजाहिद्दीदिनले सन् १९९६ सम्म गृहयुद्धका बिच जबर्जस्ती शासन गर्दै गए। समष्टिमा हेर्दा अफगान संस्कृति र धर्मले बाह्य प्रभावलाई कुनै हालतमा पनि समर्थन गरेको पाइँदैन। बहुपक्षीय विदेशीबाट समर्थित सरकार तथा पार्टीसँग पनि अफगान जनता लड्नै पर्यो। नचाउने विदेशी, नाच्ने आफ्नै देशका नेता र नाचको तालमा लातखाने जनता। भनिन्छ, तालिवानलाई पनि प्रारम्भमा सोभियत प्रभाव रोक्न अमेरिकाबाटै हातहतियार सहित उक्साइएको थियो। अहिले पनि तालिवानसँग भएका बहुसंख्यक हातहतियार मेड इन युएसए नै छन् चाहे ती मित्रवत दिइएका हुन् वा लुटिएका हुन्। असरफ घानी र अब्दुल्लाह पढाइमा तेज र विद्यावारिधिसमेत हासिल गरेका घानीले फुलब्राइट छात्रवृत्ति पाएर अमेरिकामा अध्ययन गरेका र काबुल, डेनमार्क तथा अमेरिकाकै नामुद शैक्षिक संस्थामा अध्यापन पनि गरिसकेका हुन्। विश्व बैंक र संयुक्त राष्ट्रसंघमा काम गरेका घानीले सहलेखक भई असफल राष्ट्रको उपचार : खुस्केकालाई मलहमपट्टी (फिक्सिङ फेल्ड स्टेट्स : ए फ्रेमवर्क फर रिबिल्डिङ फ्याक्चर) जस्ता किताब पनि लेखेका छन्। सन् २०१४ र २०१९ मा भएको निर्वाचनमा असरफ घानी पहिलो विजेता भए पनि दोस्रो मत ल्याएका अब्दुल्लाह अब्दुल्लाहबिच शक्ति संघर्ष बढ्यो। अमेरिकी तथा युरोपेली राष्ट्रको समन्वयमा घानीलाई राष्ट्रपति र अब्दुल्लाहलाई पछिल्लो पटक तालिवानसँग वार्ता गर्न भनी विशेष अधिकार दिई कार्यकारी प्रमुख तोकियो। तालिवानको पुनरागमन तालिवान ठूलो विद्रोही शक्तिको हैसियतमा सरकारइतर भई अफगानिस्तान नछोडेको स्वदेशी शक्ति हो। जो बाइडेन अमेरिकाको राष्ट्रपति निर्वाचित भई आएपछि काबुलबाट अमेरिकी सेनालाई चरणबद्धरूपमा फर्काउने घोषणा गरेका थिए। तर अमेरिकी सेनाको प्रत्यागमन सकिन नपाउँदै १५ अगस्ट २०२१ आइतबारका दिन तालिवानी नेताहरू आफ्ना सशस्त्र लडाकुसहित काबुल भित्रिए। सन् २०१७ को तथ्यांकअनुसार तालिवानको संख्या दुई लाख रहेको र यसमध्ये सघन लडाकुको संख्या ८० हजार भएको अनुमान छ। यिनै समूहको बलबुतामा तालिवानको प्रवेश सम्भव भएको देखिन्छ, जबकि अफगान सरकारसँग औपचारिक सेनाको संख्या तीन लाख रहेको छ। अहिले अमेरिका तथा नेटोका सुरक्षाकर्मीले छाड्दै गए पनि पाकिस्तान, चीन, फ्रान्स आदि देश तालिवानलाई समर्थन गर्ने नाउँमा मानौं हतियार नै दिउँलाझैं गरी उफ्रिएका छन्। यो नियति अफगानिस्तानले कहिलेसम्म भोग्ने ? बीबीसी न्युजका अनुसार तालिवानको हालको नेतृत्वमा आमिरअलमुमिनिन छन्। मुल्लाह अब्दुल हकिम सिनियर जजको तहमा छन्। त्यसपछि मुल्लाह अब्दुल घानी बरादर, मुल्लाह महम्मद याकुब र सिराजुद्दिन हकानी दोस्रो तहका नेता हुन्। तालिवानको औपचारिक कार्यसोपानमा प्रतिरक्षा, जासुस, राजनीतिक, आर्थिकसहित १३ आयोग छन्। यस ढाँचामा दोहास्थित अन्तर्राष्ट्रिय जनसम्पर्क कार्यालय पनि देखाइएको छ। हालमा तालिवानी मुख्य प्रवक्ताका रूपमा जबिउल्लाह मुजाहिद छन्। साबिकको अफगानिस्तान र भ्रष्टाचार असरफ घानीले सत्ता छाड्नु केही दिनअघि सयौं तालिवान लडाकुलाई मारेको दाबी गरेका थिए। यसको बदला सायद तालिवानले तत्कालै लिन खोजेर रक्तपातपूर्ण संघर्ष भई आफ्नै ज्यान पनि जाने डरले उनी परिवारसहित भागेका हुनसक्छन्। सुन्नमा आएअनुसार अफगान सेनाका अधिकारीले बहुसंख्यक सैनिकलाई आधा मात्र तलब दिन्थे। यसबाट सेनाको मनोबल समेत उच्च नरहेको सहजै अनुमान गर्न सकिन्छ। अफगानिस्तानका हरेक सरकारी क्षेत्र पहिलेदेखि नै भ्रष्टाचारको दलदलमा यति फसेको थियो कि पंक्तिकार पनि निर्वाचन तालिम अधिकृतको हैसियतमा अफगानिस्तान पुग्दा (२००४५) अध्यागमन र भन्सार कार्यालयहरूमा केही हदसम्म अनुभव गरेको थियो। ट्रान्सपेरेन्सी इन्टरनेसनल, २०१९ को प्रतिवेदनले सरकारी संयन्त्रमा घुसभ्रष्टाचार सर्वत्र व्याप्त (इन्डेमिक) रहेको कुरा उल्लेख गरेको छ। सरकारप्रति जनताको व्यापक असन्तोष भएका कारण नै केही दिनअघि तालिवानको काबुल आगमन सहज बन्न गएको प्रतीत हुन्छ। गरिबी न्यूनीकरणसम्बन्धी कतिपय परियोजनामा आबद्ध रहेका घानी देख्नमा निम्नस्तरका जनताका पक्षपातीजस्ता देखिए पनि उनको व्यवहारचाहिँ यसको विपरीत भएको विश्लेषकहरूको भनाइ छ। सरकारी कोष हिनामिना, अवैध सम्पत्तिआर्जन, आफ्नालाई पद र पैसा दुरुपयोग गर्न मौका प्रदानजस्ता आरोप खेपिरहेका घानीलाई संयुक्त अरब एमिरेट्सले मानवीय संवेदनाको आधारमा आश्रय दिएको बताइएको छ। तर यसबिच ताजकिस्तानले घानीलाई कारबाहीको दायरामा ल्याउनु पर्ने राय पनि व्यक्त गरेको छ। तालिवानको आश्वासन कति भरपर्दो ? तालिवानको हुल काबुलमा पस्नासाथ त्यहाँ जनताबिच भागाभाग चल्यो। जनतालाई नआत्तिन र महिलालाई पनि सरिया कानुनअन्तर्गत रहेरै हुनसक्नेसम्मको उदारता दिने आश्वासन तालिवानले दिएको छ। कुनै पनि व्यक्तिलाई धरपकड नगर्न र व्यक्तिगत सम्पत्ति नलुट्न लडाकुलाई तालिवानले आदेश दिए पनि ठाउँठाउँमा लुटमारका घटना भएका छन्। जलालावादमा साबिकको राष्ट्रिय झन्डाको सट्टा तालिवानले आफ्नो झन्डा राख्नुपर्छ भनेकाले विवाद हुँदा दुईजनाको ज्यान गयो। पश्चिमी सहरहरू हेरात तथा लस्करघा र कान्दहारमा अझै पनि भिडन्त भइरहेको छ। सबैभन्दा ठूलो सकस त सिया समुदायका अल्पसंख्यक हजारा जातिलाई परेको छ। सुनिन्छ यिनीहरूका घरघरै पसेर तालिवान लडाकुले दु:ख दिने काम गरिरहेका छन्। केन्द्रले दिएको निर्देशन भर्खर तातो रगतले भित्रिएका लडाकुले कति पो मान्लान् ? सूचनामा नआएका घटना कति छन् कति ! अफगानिस्तानस्थित आफ्ना नागरिक र सैनिकलाई सुरक्षितरूपमा नफर्काएसम्म अमेरिकी सेनाले नै काबुल एयरपोर्टलाई सुरक्षा प्रदान गरिरहेका छन्। यसैबिच तालिवानले अगस्ट महिनासम्ममा अमेरिकी सेना हट्नु पर्छ भनी अन्तिम चेतावनी दिएको छ। हेर्नु छ, मर्निङ सोज द डे भनेझैं तालिवानको आगामी रवैयाले अफगानिस्तानको भविष्य कस्तो होला अनुमान गर्न सकिन्छ। लेखकले संयुक्त राष्ट्रसंघीय मिसनअन्तर्गत अफगानिस्तानमा दुई वर्ष काम गरेका थिए।"
"काबुलमा १३ अमेरिकी सेनासहित ७३ मारिए, बदला लिने राष्ट्रपति बाइडनको चेतावनी","काबुल : अफगानिस्तानको काबुल एयरपोर्ट बाहिर भएको विष्फोटमा १३ अमेरिकी सेनासहित कम्तिमा ७३ जना मारिएका छन्। अन्तर्राष्ट्रिय सञ्चारमाध्यमहरूका अनुसार बिहीबार काबुल अन्तर्राष्ट्रिय विमानस्थल बाहिर भीडमा दुई वटा शक्तिशाली विष्फोट हुँदा कम्तिमा ६० अफगान नागरिक र १३ अमेरिकी सेनाको ज्यान गएको हो। अफगानिस्तान तालिबानले नियन्त्रण गरेपछि त्यहाँबाट बाहिर जान चाहने अफगान तथा विदेशी नागरिकलाई उद्धार गर्ने क्रममा सो विष्फोट भएको हो। सो विष्फोटमा दर्जनौँ अमेरिकी सेनासहित सयौँ सर्वसाधारण घाइते भएको पेन्टागन स्रोतले बताएको छ। सो विष्फोटमा आफ्ना सैनिक मारिएपछि अमेरिकी राष्ट्रपति जो बाइडनले बदला लिने चेतावनी दिएका छन्। उनले इस्लामिक स्टेटबाट सो आक्रमण भएको भन्दै त्यसको मूल्य चुकाउनुपर्ने चेतावनी दिएका हुन्। हामी जसरी पनि पत्ता लगाएर त्यसको मूल्य तिराउनेछौँ, उनले भनेका छन्, म हाम्रो हरेक नागरिकको प्रतिरक्षाका लागि जस्तोसुकै उपाय अवलम्बन गर्न तयार छु। पेन्टागनका प्रवक्ताका अनुसार दुई विष्फोटमध्ये एक विमानस्थलको गेट र अर्को बारोन होटेलको नजिकै विष्फोट भएका थिए। उनले एउटा विष्फोट आत्मघाती भएको दाबी गरे।"
विराटनगर उच्च अदालत मुलुकभरकै अब्बल,"विराटनगर : विराटनगर उच्च अदालत मुद्दा फछर्योटमा मुलुकभरकै अब्बल देखिएको छ। मुलुकभरका उच्च अदालतभन्दा एक वर्षको अवधिमा विराटनगरको मुद्दा फछर्योट धेरै रहेको हो। आर्थिक वर्ष २०७७०७८ मा विराटनगर उच्च अदालतले ५८ प्रतिशत मुद्दाको किनारा लगाएको छ। उच्च अदालतहरुमध्ये पाटनले ४५, जनकपुरले ४४, वीरगञ्जले ४६, बुटवलले ५०, नेपालगञ्जले ५० र पोखराले ५३ प्रतिशत मुद्दा फछर्योट गरेको सर्वोच्च अदालतको रेकर्डमा उल्लेख छ। मुलुकभरबाट सबैभन्दा बढी मुद्दा फछ्र्योट गर्ने न्यायाधीश पनि विराटनगरकै छन्। सर्वोच्च अदालतको अभिलेख अनुसार उच्चका न्यायाधीशहरुमध्ये विराटनगरका मुख्य न्यायाधीश तिलप्रसाद श्रेष्ठको इजलासमा परेका मुद्दा सबैभन्दा धेरै फछर्योट भएका छन्। श्रेष्ठको इजलासले १ वर्षको अवधिमा ७ सय ३ वटा मुद्दा फछर्योट गरेको छ। अरु न्यायाधीशभन्दा धेरै मुद्दा फछर्योट गर्दा न्याय सम्पादनमा श्रेष्ठ अगाडि देखिएका हुन्। श्रेष्ठको नेतृत्वमा रहेको विराटनगर उच्च अदालतले १ वर्षको अवधिमा २ हजार १ सय ८ वटा मुद्दा फछर्योट गरेको छ। सार्वजनिक गरिएको उच्चको वार्षिक प्रतिवेदन अनुसार आर्थिक वर्ष २०७७०७८ मा ३ हजार ६ सय ६१ मुद्दा दर्ता भएका थिए। ३ हजार १ सय ८१ वटा मुद्दा फछर्योटको लक्ष्य विराटनगर उच्च अदालतले लिइएको थियो। तर कोरोना महामारी लगायतले लक्ष्यअनुसार भने मुद्दा फछर्योट हुन सकेन। दर्ता भएकामध्ये १ हजार ५ सय ५३ वटा फछर्योट हुन बाँकी छन्। अघिल्लो आर्थिक वर्षबाट १ हजार ६ सय ७० वटा मुद्दाको जिम्मेवारी सरेर आएको थियो। ६ महिनाभित्रका ६ सय ७४, ६ महिनादेखि १ वर्षभित्रका ४ सय ६०, १ वर्षदेखि १८ महिनाभित्रका ४ सय ७१ वटा र १८ महिनादेखि २ वर्षभित्रका ३ सय ७ वटा मुद्दा फछर्यौट भएको जानकारी मुख्य न्यायाधीश श्रेष्ठले दिए। कोरोना महामारीका कारण ४ महिनाजति अदालती कामकारबाही एवं सुनुवाइ प्रभावित हुँदा लक्ष्यअनुसार मुद्दा फछर्योट हुन नसकेको बताइएको छ। यद्यपि अघिल्ला वर्षको तुलनामा धेरै मुद्दा फछर्योट भएको देखिन्छ। जसका कारण मुलुकभरबाटै न्याय सम्पादनमा विराटनगर उच्च अदालत अब्बल दरिएको हो। उच्च अदालत विराटनगरका सूचना अधिकारी ओमराज सुवेदीका अनुसार उच्चले २ वर्ष नाघेका एउटा पनि मुद्दा बाँकी राखेको छैन। दर्ता भएको दुई वर्षभित्रका सम्पूर्ण मुद्दा फछर्योट गरिसक्ने नीति उच्चको रहेको उनले बताए। २ वर्षे मुद्दा शून्यमा झारेर ऐतिहासिक रेकर्ड कायम गरिएको छ। १ वर्षभित्रमा मुद्दा फछर्योट अहिलेसम्मकै धेरै भयो, मुख्य न्यायाधीश श्रेष्ठले भने ,यसअघि यति धेरै मुद्दाको किनारा लागेको रहेनछ। छिटो, छरितो र गुणस्तरीय न्याय सम्पादन पहिलो प्राथमिकतामा पर्दा सफलता हात परेको छ।"
सुदूरपश्चिममा गौरापर्व सुरु,"डोटी : सुदूरपश्चिमलीहरुको मुख्य पर्व गौरा सुरु भएको छ । पहिलो दिन आज बिरुडा भिजाएर पर्व सुरु भएको हो । गौरा पर्व भाद्र शुक्ल वा कृष्ण पञ्चमीदेखि अष्टमीसम्म विभिन्न कार्यक्रमहरूको आयोजना गरेर मनाइन्छ । गौरा पर्वको पहिलो दिन निराहार बसेका महिलाहरुले आआफ्नो घरमा तामा वा पित्तलको भाँडोमा पाँचथरीका गहुँ, केराउ, गहत, मास र गुराउस गेडागुडी भिजाउने गर्छन् । यसरी भिजाएको गेडागुडीलाई बिरुडा भन्ने गरिन्छ । महिलाहरुले दोस्रो दिन घर नजिकै रहेको पानीको मुहान र पँधेरामा गई सामूहिक रुपमा बिरुडा पखाल्ने गर्दछन् । त्यसैगरी सप्तमीका दिन गौरा देवीलाई नजिकको मठ मन्दिरमा डालोमा स्थापना गर्ने चलन छ । गौरा भित्र्याएर पूजा अर्चना गरी ब्रतालु महिलाले दुबो, धागो चढाउने गर्छन् । साथै महिलाले आफ्नो अटल सौभाग्य समृद्धि सन्तान र परिवारमा सुख शान्तिका लागि ब्रत बसी पूजाआजा गर्ने चल्न छ । गौरा पर्वमा व्रतालु तथा श्रद्धालु महिलाले गौराघरमा गई गरिने शिव र गौरीको पूजा अर्चनामा बिरुडालाई अक्षता र प्रसादका रूपमा प्रयोग गर्छन्। यसरी गौरा भित्र्याइसकेपछि बिसर्जन नगरिएसम्म गौराघर अथवा खुला स्थानमा पुरुष तथा महिलाहरू छुट्टाछुट्टै रूपमा गोलबद्ध भइ स्थानीय लोक भाषामा धमारी, देउडा खेल खेलेर रमाउने गर्दछन । तिथि हेरी उपयुक्त दिन बिसर्जन गरिने गौरा पर्वले धार्मिक, आस्था, आपसी सद्भाव बढाउन मद्दत पुर्याउने मात्र नभई ब्रत बसी शिव र गौरीको पूजाआजा गर्नाले सुख शान्ति प्राप्त हुने, ईष्ट र कुलदेवता प्रसन्न हुने जनविश्वास छ । प्रदेश बाहिर रहेका सुदूरपश्चिमेलीहरु देउडामा रमाउन फर्किने गर्छन् । गौरामा विवाहित चेलीहरु पनि माइत आउने गर्छन्। सुदूरपश्चिममा मात्रै नभएर कर्णाली प्रदेशको केही जिल्ला र छिमेकी देश भारतको उत्तराखण्डको कुमाउँ क्षेत्रमा समेत यो पर्व धुमधामका साथ मनाउने गरिन्छ । पौराणिक कालमा भगवान शिव महेश्वर प्राप्तिका लागि गौरी देवी अर्थात् पार्वतीले निराहार नित्य आराधना गरी ब्रत बसेपछि शिव प्राप्त गरेको भनाइ छ।"
पश्चिम नवलपरासीको सदरमुकाम डुबानमा,परासी : पश्चिम नवलपरासीको सदरमुकाम परासीसहित विभिन्न स्थान डुबानमा परेका छन् । जिल्लाका सबैजसो स्थान जलमग्न भएको तर क्षतिको यकिन हुन नसकेको प्रहरीले जनाएको छ।
रोहिन्ज्याको रुवाइ,"माइरा दहगेप : म्यानमारी सेनाले रोहिन्ज्याविरुद्ध हिंसाको अभियान चलाएको चार वर्ष पूरा भइसकेको छ। हिंसामा पीडित हुनेमध्ये अधिकांश मुस्लिम अल्पसंख्यक थिए। उनीहरूले एक क्लियरेन्स अपरेसन ब्यानरअन्तर्गत रोहिन्ज्या समुदायमाथि आक्रमण गरे। रोहिन्ज्या महिलालाई दुव्र्यवहार र बलात्कार गरे। महिला, पुरुष र बालबालिकाको निर्ममतापूर्वक हत्या गरे। रोहिन्ज्याविरुद्ध क्रूर सैन्य अभियान सुरु भएपछि ह्युमन राइट्स वाचले एक प्रतिवेदन प्रकाशित गर्यो। प्रतिवेदनमा उल्लेख भएअनुसार कम्तिमा दुई सय रोहिन्ज्या गाउँहरू सेनाद्धारा नष्ट गर्नुका साथै तिनलाई जलाइएको थियो। करिब १३ हजार रोहिन्ज्या मारिएको पनि प्रतिवेदनमा जनाइएको थियो। आज आठ लाख ९० हजारभन्दा बढी रोहिन्ज्या शरणार्थी बंगलादेशको कोक्क बजार क्षेत्रमा आश्रित छन्। यो विश्वमा रहेका शरणार्थी शिविरमध्येको सबैभन्दा ठूलो क्षेत्र हो। थाइल्यान्डमा ९२ हजार रोहिन्ज्या शरणार्थी छन् भने भारतमा २१ हजार र मलेसियामा एक लाख दुई हजार छन्। म्यानमारको पाँच लाख ७६ हजार आन्तरिक रूपमा विस्थापित मानिस (आईडीपी) मध्येको एक हिस्सा बनेका छन्। सन् २०१७ अगस्ट घटनाको चौथो वार्षिकोत्सव मनाइरहँदा पनि रोहिन्ज्याको पीडा अझै सकिएको छैन। जबर्जस्ती विस्थापित हुनु परेका कारण यस समुदायले विभिन्न प्रकारका हिंसा र भयानक मृत्युको सामना गरिरहनुपरेको छ। विभिन्न शरणार्थी र आईडीपी शिविरहरूमा धेरै रोहिन्ज्या कठिन जीवनशैलीमा बाँच्न बाध्य छन्। कतिपय त्यहाँबाट भाग्ने र अन्य देशमा आश्रय खोज्ने प्रयासमा पनि लागि परेका हुन्छन्। तर अन्य देशमा पनि कहिलेकाँही रोहिन्ज्याहरू त्यहाँको स्थानीय अधिकारीहरूको शिकार बन्ने गरेका छन्। उदाहरणका लागि बंगलादेशलाई लिन सकिन्छ। बंगालको खाडीको एउटा विकट टापु भसान चारमा रहेका शिविरहरूमा हजारौं रोहिन्ज्या अत्यन्तै अयोग्य र कठिन अवस्थामा जिउन बाध्य छन्। अमेरिकी सरकारले म्यानमारमा सैन्य कूविरुद्ध चासो देखाएको छ। यसको घोर निन्दा गर्दै त्यहाँ विभिन्न किसिमका प्रतिबन्धहरू पनि जारी राखेको छ। तर रोहिन्ज्याविरुद्धको हिंसामाथि भने यसले निकै थोरै मात्र सम्बोधन गरेको देखिन्छ। म्यानमारी सेनाले गरेको अपराधको स्पष्ट प्रमाण हुँदाहुँदै रोहिन्ज्याविरुद्ध मानव अधिकार उल्लंघन र सामूहिक अत्याचारलाई परराष्ट्र विभागले नरसंहारको घोषणा गरेको छैन। यो बुझ्नु जरुरी छ कि अगस्त २०१७ को हिंसाभन्दा पहिले नै रोहिन्ज्याहरू चरम भेदभावको शिकार बनिसकेका थिए। विशेषगरी म्यानमारको नागरिकता कानुनअन्तर्गत उनीहरूलाई नागरिकता दिन अस्वीकार गरिएको छ। मुस्लिममुक्त ठाउँ निर्माणका लागि अन्य नागरिकभन्दा अलग राखिएको छ। सेनाद्धारा रोहिन्ज्यामाथिको लक्षित अभियानहरू र व्यवस्थित हिंसाका परिणाम स्वरुप गाम्बियाले अन्तर्राष्ट्रिय अदालतमा म्यानमारविरुद्ध एक मुद्धा दायर गरिसकेको छ। रोहिन्ज्याविरुद्ध नरसंहार भइरहेको विषयमा त्यहाँ पर्याप्त प्रमाण छन्। यस घटनालाई नरसंहार घोषणा गर्नु पहिलेभन्दा अहिले बढी आवश्यक देखिएको छ। किनकि म्यानमारी सेनाले नागरिकको सहमतिबिनै राष्ट्रको जातीय अल्पसंख्यकविरुद्ध निरन्तर अत्याचार गरिरहेको छ। मृत्युको संख्या बढाइरहेको छ। अगस्टमा मात्र सेनाले शान राज्यका गाउँहरूमा रहेका आदिवासी चिनियाँ नागरिकलाई गोली हानेर जातीय विभेद प्रदर्शन गर्यो। कोभिड१९ संकटका बीच पनि त्यहाँका क्लिनिक र स्वास्थ्य केन्द्रहरूमा आक्रमण गर्यो। उनीहरूको अपराधलाई अस्वीकार गर्दै त्यहाँको शासनले म्यानमारी सेनालाई देशभर हिंसाको अभियान जारी राख्न अनुमति दिएको छ। शान ह्युमन राइट्स फाउन्डेसन र शान वुमन एक्सन नेटवर्कद्धारा सन् २००२ मा प्रकाशित एक प्रतिवेदनमा सन् १९९६ देखि सन् २००१ सम्म सेनाले महिलामाथि गरेका यौन हिंसा र बलात्कारका घटनालाई विस्तृत रूपमा खुलाइएको छ। ती विभिन्न अपराधपछि पनि उनीहरूविरुद्ध कुनै गम्भीर अन्तर्राष्ट्रिय कारबाही भएन। त्यसैले सन् २०१७ मा पुनः रोहिन्ज्या महिलामाथि पहिलेकै जस्तो लक्षित र व्यवस्थित दुव्र्यवहार हुन पुग्यो। रोहिन्ज्याविरुद्ध जुन्ताको अपराधमा गम्भीर अन्तर्राष्ट्रिय कारबाही नहुँदा उनीहरूको हौसला बढेको छ भने सबै जातीय अल्पसंख्यकको अवस्था झन् बिग्रिएको छ। २०१७ अगस्टमा हिंसाको चौथो वार्षिकोत्सव मनाइरहँदा म्यानमार सेनाको अपराधलाई नरसंहारको संज्ञा दिन र त्यसविरुद्ध कारबाही गर्नबाट चुकेको विषयमा अमेरिकी सरकारले ध्यान दिनु जरुरी छ। नरसंहार घोषणाले अन्तर्राष्ट्रिय समुदायलाई उनीहरूविरुद्ध कारबाही गर्न र म्यानमारको जातीय अल्पसंख्यकको अधिकार र यसको लोकतान्त्रिक विकासको रक्षा गर्न मदत पुर्याउन सक्छ। म्यानमारको एक शरणार्थीका रूपमा भन्नुपर्दा अन्तर्राष्ट्रिय समुदाय र अमेरिकालाई रोहिन्ज्याविरुद्धको हिंसालाई नरसंहारको रूपमा मान्यता दिन आग्रह गर्छु। हुन त अपराधलाई नामाकरण गरेर मात्रै तत्काल शान्ति र न्याय ल्याउन सकिन्न। तर चार वर्ष पहिले जे भयो, त्यसका लागि म्यानमारका सेनालाई जिम्मेबार ठहर्याउन र मानव अधिकारको उल्लंघन रोक्न यो एक उपाय हुन सक्छ।  अल जजिराबाट आंशिक अनुवाद ।"
चालू खाता उच्च घाटा,"काठमाडौं : उपभोग्य वस्तुको आयात अत्यधिक बढेको छ। निर्यातको तुलनामा आयात अत्याधिक हुँदा चालू खाता उच्च घाटा छ। नेपाल राष्ट्र बैंकले सार्वजनिक गरेको देशको वर्तमान आर्थिक तथा वित्तीय स्थितिको प्रतिवेदनअनुसार आर्थिक वर्ष २०७७७८ मा चालू खाता ३ खर्ब ३३ अर्ब ६७ करोडले घाटामा छ। यो घाटा अघिल्लो वर्षभन्दा उच्च हो। अघिल्लो वर्ष चालू खाता ३३ अर्ब ७६ करोडले घाटामा थियो। अमेरिकी डलरमा अघिल्लो वर्ष ३३ करोड ९८ लाखले घाटामा रहेको चालू खाता गत वर्षमा २ अर्ब ८४ करोडले घाटामा थियो। आर्थिक वर्ष २०७७७८ मा २८७ प्रतिशतले आयात वृद्धि भएको छ। १५ खर्ब ३९ अर्ब ८४ करोडको आयात भएको छ। अघिल्लो वर्ष यस्तो आयात १५६ प्रतिशतले घटेको थियो। यातायातका साधन तथा पार्टपुर्जा, कच्चा सोयाबिन तेल, एमएस बिलेट, चामल, सुन लगायतका वस्तुको आयात बढेको छ। हवाईजहाजका पार्टपुर्जा, कच्चा पाम तेल, भिडियो, टेलिभिजन तथा पार्टपुर्जा, कोल्डरोल्ड सिट इन्क्वाइल, सुपारीलगायतका वस्तुको आयात घटेको छ। अघिल्लो वर्षको तुलनामा ४४४ प्रतिशतले निर्यात बढेको छ। गत वर्ष १ खर्ब ४१ अर्ब १२ करोडको निर्यात भएको छ। अघिल्लो वर्ष यस्तो निर्यात ०६ प्रतिशतले बढेको थियो। सोयाविन तेल, अलैंची, धागो (पोलिस्टर तथा अन्य), जुटका सामान, ऊनी गलंैचा लगायतका वस्तुको निर्यात बढेको राष्ट्र बैंकले जनाएको छ। तर, पाम तेल, दाल, जस्तापाता, तार, चोकर लगायतका वस्तुको निर्यात घटेको छ। चामल मात्रै ५० अर्ब ४८ करोड रुपैयाँभन्दा बढीको आयात भएको छ। यस्तै, तरकारी पनि १५ अर्ब २७ करोड रुपैयाँको आयात भएको छ। नेपाल राष्ट्र बैंकका आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठले अधिक उपभोग्य वस्तु आयात गर्दा मुलुक परनिर्भरतातर्फ उन्मुख भएको बताए। उनका अनुसार आयात बढेकै कारण चालू खाता घाटामा गएको हो। खाद्यवस्तु तथा तरकारीको आयातसमेत बढ्दै गएकाले परनिर्भरता बढेको छ, उनले भने, स्वदेशमा उत्पादन नबढ्दा चालू खाता उच्च घाटामा छ। यसले विदेशी विनिमय सञ्चिति बढाउन सहयोग नगर्ने उनले बताए। विदेशी विनिमय सञ्चितिको अभाव सिर्जना गर्न सक्छ, उनले भने। पछिल्लो समय बैंकमा गएको कर्जा पनि आयातमा बढी गएको समेत राष्ट्र बैंकले जनाएको छ।"
विषादी नभएको पुष्टि,"इलाम : स्थानीय सरकार, नेपाल चिया तथा कफी विकास बोर्डसहितले कडा खालको विषादी भेटिएको भन्दै ताला लगाएको चिया विकास निगम अन्तर्गतको कन्याम चिया बगानको गोदाममा कडा विषादी भेटिए पनि प्रतिबन्धित विषादी फेला नपरेको निरीक्षणमा संलग्न सरकारी अधिकारीले जानकारी दिएका छन्। प्रदेश सरकार भूमि व्यवस्था तथा कृषि मन्त्रालयका विषादी निरीक्षक सागर बिष्टले सरकारले प्रतिबन्ध लगाएको औषधि नभेटिएको बताए। उनले भने, गोदाम व्यवस्थापन र सुरक्षाको उपाय भने नअपनाएको देखियो। चिया र तरकारीमा अहिले तोकिएको मात्राभन्दा बढी विषादीको मात्रा प्रयोग हुने गरेको कारण वातारण र मानव स्वास्थ्यमा समेत खतरा सिर्जना भएको उनको भनाइ छ। उनले प्रदेश एकमा दुई जना मात्रै विषादी निरीक्षक रहेको समेत जानकारी दिए। बगानको गोदाममा बाहिरसम्म नै गन्ध आउने गरेको, विषादीको समूहअनुसार भण्डारण नगरिएको, वातावरण प्रतिकूल हुने खालको वातावरण सिर्जना भएको विष्टले बताए। अनुगमनपछि सूर्योदय नगरपालिकाका प्रमुख रणबहादुर राई, विषादी निरीक्षक विष्ट सहितको टोलीले विषादी भण्डार कक्षको ताला खोले पनि स्वास्थ्य र सुरक्षामा ध्यान दिन निर्देशन दिएको विष्टले बताए। उदपी वगान व्यवस्थापनले स्वास्थ्य सुरक्षाका मापदण्ड पूरा गरेको भन्दै निरीक्षणपछि गरिएको कागजमा हस्तान्तर गर्न अस्वीकार गरेको छ। माथिको आदेश भन्दै स्थानीय व्यवस्थापकले टोलीले बनाएको कागजमा हस्ताक्षर गर्न अस्वीकार गरेको थियो। बगान व्यवस्थापनले जथाभावी विषादीको प्रयोग गरेको सूचना चुहाएको भन्दै कन्याम चिया बगानमा कार्यरत मजदुर रमेश खड्कालाई सरुवा गरेर चिलिमकोट चिया बगानमा पुयाएको चिया मजदुरका श्रमिक संगठनले जनाएका छन्। बगान व्यवस्थापन पक्षका तर्फबाट बगानका प्रबन्धक सचिन सुब्बाले अनुगमन समितिको निर्देशनबमोजिम भण्डारण कक्षमा राखिएको विषादीलाई व्यवस्थापन गर्ने बताए। उनले भने, हामीलाई पनि चिया बेच्नु छ, त्यसैले विषादी प्रयोगमा सचेत छांै। उनले चियामा एकीकृृत सत्रुजीव व्यवस्थापन (आईपीएम)मा समेत बगानले काम सुरु गरेको बताए। बगानले कृषकबाट २ रुपैयाँ प्रतिलिटरमा गाईको गहुत खरिद गर्न सुरु गरेको अनुगमन समितिलाई जानकारी दिए। यद्यपि अनुगमनका क्रममा चियामा प्रयोग गरेपछि २१ दिनसम्म पर्खनुपर्ने विषादी भने भेटिएको राष्ट्रिय चिया तथा कफी विकास बोर्ड फिक्कलका प्रमुख इन्द्र अधिकारीले बताए। बोर्डले अहिलेसम्म चियामा प्रयोग गर्न हुने र नहुने विषादीको कुनै सूची तयार गरेको छैन। त्यही भएर पनि चिया कृषक अन्योलमा छन्।"
चुलो वितरणमा अनियमितता : दलितका नाममा ठगी !,"जाजरकोट : दलित बस्तीमा वितरण गरिएका धुवाँरहित चुलोमा अनियमितता भएको पाइएको छ। पूर्ण जातिय छुवाछुतमुक्त अभियान अन्तर्गत भेरी नगरपालिकाले वडा नम्बर ११ कटि गाँउमा दलित बस्तीमा कमसल खालका चुलो वितरण गरेर बढी बिल पेश गरी अनियमितता गरेको स्थानियको गुनासो छ। धुवाँरहित आधुनिक फलामे चुलो वितरण गर्ने भनि सम्झौता गरिएपनि टिनको कमसल खालको चुलो वितरण गरिएको स्थानिय दलबहादुर कामीले बताए। उनले आफूले लिएको चुलो एक दिन मात्र प्रयोग गरेर थन्क्याएको बताए। टिनको चुलो भएकोले बाल्ने बित्तिकै निकै तातिने र वल्डिङ्ग गरेको ठाँउबाट टुट्ने समस्या भएपछि चुलो प्रयोग गर्न छोडेको बताए। उनले चौरजहारीमा १७ सय पर्ने चुलोलाई सुर्खेतबाट १० हजारमा ल्याएको नक्कली बिल पेश गरेर आफूहरुलाई ठगी गरेको गुनासो गरे। नगरपालिकाले चुलो खरिद र वितरणका लागि कटिगाँउ कृषक समूहसँग सम्झौता गरी जिम्मा दिएको थियो। समूहमा नरबहादुर ऐर कामी अध्यक्ष, वीरमान वर कामी सचिव र मित्रकली वर कामी कोषाध्यक्ष छन्। तर चुलो कति रकममा खरिद गरियो भन्ने कुरा समितिका पदाधिकारी समेत अनभिज्ञ छन्। समितिका अध्यक्ष नरबहादुर आफूलाई फसाइएको बताउँछन्। 'सस्तोमा खरिद गरेर समितिका पदाधिकारीलाई समेत गुमराहमा राखेर लाटासोझा मान्छेलाई ठग्ने कार्य भयो। मेरो पनि चित्त बुझेको छैन' उनले भने। उनका अनुसार कोषाध्यक्षका श्रीमान अमृत वर कामीले नै एक सय ३८ चुलो खरिद गरेर ल्याएका हुन्। विश्वासका आधारमा खाली चेकमा हस्ताक्षर गरेर आफूहरुले अमृतलाई दिएको र उनैले सुर्खेतबाट चुलो किनेर ल्याएका हुन्। अध्यक्ष नरबहादुरले नगरबाट १३ लाख ५६ हजार रुपैयाँ निकासा भएकोमा सम्झौता अनुसार अनुगमन र केही चुलो खरिदका लागि दुई लाख ५० हजार रुपैया नगरपालिकालाई दिएको बताए। त्यस रकमबाट २० वटा चुलो किनेर उपलब्ध गराएको बताए। नगरले उपलब्ध गराएका चुलो राम्रो भएको तर समितिले खरिद गरेका चुलो निकै कमसल भएको उनले बताए। नगरले दिएका चुलो राम्रो भएको र अमृतले खरिद गरि ल्याएका चुलो कमसल भएपछि गाँउमा विरोध भएको अध्यक्ष नरबहादुरले स्वीकार गरे। नगरपालिकाले दिएका २० चुलो राम्रो भएपछि खोसाखोस परेको थियो। 'जसले सक्यो उसैले लियो। पछि जानेले कमसल चुलो पाए' एक स्थानियले भने। तर कोषाध्यक्षका श्रीमान अमृतले विपन्न गाँउमा चुलो कार्यक्रमका लागि आफूले पहल गरेको तर खरिदमा आफ्नो संलग्नता नभएको दावी गरे। उनले भने 'चुलो खरिद कहाँबाट भयो कसरी भयो मलाई केही जानकारी छैन।' भेरी नगरपालिका ११ नम्बरका वडाध्यक्ष लक्ष्मीप्रसाद आचार्यले पनि चुलो राम्रो नआएको भन्दै स्थानीयले गुनासो गरिरहेको बताए। समितिका अनुसार नगरपालिकालाई चुलो खरिद र अनुगमनका लागि दिएको दुई लाख पचास हजार कटाएर बचेको रकमबाट एक सय ३८ चुलो रारा इन्जिनीयर वर्कसप कम्पनी सुर्खेतबाट खरिद गरिएको थियो। एउटा चुलोको कम्तिमा ८ हजार बढी नै परेको देखिन्छ। जुन बजार मूल्यको भन्दा निकै बढी हो। समितका अध्यक्ष नरबहादुरले चित्त नबुझेर कम्पनीका धनबहादुर बुढालाई सम्पर्क गर्दा म के भनौ साथीहरु उतै कुरा मिलाउहोस् भनेको बताए। अन्नपुर्णपोष्टले कम्पनीसँग यस विषयमा सम्पर्क गर्न खोज्दा सम्पर्क हुन सकेन। नगरपालिकाले पूर्ण जातिय छुवाछुतमुक्त अभियान अन्तर्गतको १४ लाख ७५ हजार रुपैयाँ अन्तिममा आएको र फ्रिज गर्नुभन्दा दलित बस्तीमा चुलो वितरण गरौँ भन्ने असल मनसायले कटिगाँउमा रहेको कटिगाँउ कृषक समुहका नाममा गत असार ११ गते सम्झौता गरि रकम निकासा गरिएको निमित्त प्रमुख प्रशासकिय अधिकृत अनिश शाहले बताए। उनले रकम समेत समूहका नाममा निकासा दिइएको र खरिदसमेत उनीहरुले नै गरेकोले यसमा नगरपालिकाको संलग्नता नरहेको बताए। गुनासो आएकोले यस सम्बन्धमा के भएको हो आवश्यक छानवीन गर्न सकिने उनले बताए।"
अति गरे खति,"एउटी बुढी महिलाको रक्सी पसल थियो। पसलमा एक व्यक्ति गरिबको भेषमा सधैं पैसा नतिरी रक्सी खान्थे। दिनदिनै पैसा नतिरी रक्सी खाँदा पनि त्यो बुढी महिलाले केही भन्दिनथिन्। महिलाको व्यवहारबाट आपू निकै प्रभावित भएको कुरा बताउँदै एक दिन ती पुरुष आफ्नो वास्तविक रूपमा प्रकट भए। ती महिलाको इनारमा केही मन्त्र फुकेर उनी बाटो लागे। त्यसको भोलिपल्टदेखि त्यस इनारमा पानीको सट्टा राम्रो गुणस्तरको रक्सी आउन थाल्यो। यो देखेर ती बुढी महिलाको खुसीको कुनै सीमा नै रहेन। दिनदिनै बुढी महिलाको व्यापार निकै राम्रो हुँदै गयो र उनी निकै धनी भइन्। धेरै समयपछि त्यो पुरुष फेरि त्यस महिलाको पसलमा आए। महिलासँग भलाकुसारी गरे। व्यापार कस्तो चल्दैछ ? केही समस्या छ कि ? यस्तै यस्तै कुराहरू सोध्न थाले। कुरैकुरामा त्यो बुढी महिलाले असन्तुष्टि व्यक्त गर्न सुरु गरिन्। भनिन्, हेर्नुस् न, हजुरको कृपाले मसँग यो संसारकै सबैभन्दा मिठो र कडा रक्सीको इनार नै छ, तर के गर्ने ? यो इनारबाट ग्राहकलाई खुवाउन मासुका परिकार निस्किँदैनन्। महिलाको कुरा सुन्नासाथ पुरुषले कुरा बुझिहाले। पुरुष मनमनै भनिरहेथे, रक्सीले भरिपूर्ण इनार दिँदा पनि मासुको अभाव खड्किएको छ। आकाशको बरु सीमा होला मान्छेको अपेक्षाको कुनै सीमा हँुदैन रहेछ। यति गुनगुनाउँदै त्यस पुरुषले इनारमा मन्त्र फुकेर गए। भोलि बिहानै खुसी भएर त्यो बुढी महिला इनारमा रक्सी र मासुको मिठो परिकार निकाल्न पुगिन्। त्यहाँ पुग्नासाथ उनी एकाएक झस्किइन। इनार त पूरै सुक्खा थियो। अब त्यहाँ रक्सी र मासु होइन, एक थोपा पानी पनि बाँकी थिएन। मान्छेले कसैबाट पनि धेरै अपेक्षा राख्नु हुन्न। अपेक्षाले असन्तुष्टि बढ्छ। त्यसैले कसैले आफ्नो खुसी र इच्छाले जे जति सहयोग गर्छ, त्यसैमा रमाउन सिक्नुपर्छ।"
देउवाइतर समूहको बैठक : अधिवेशन सुनिश्चित गर्न सभापतिसँग आजै संवाद गर्ने,"काठमाडौं : नेपाली कांग्रेस सभापति शेरबहादुर देउवाइतर समूहले महाधिवेशन प्रक्रियामा देखिएका व्यवहारिक कठिनाई समाधानका लागि पहल गर्ने निर्णय गरेको छ । कांग्रेस महाधिवेशन नजिकिएसँगै नेताहरुले आन्तरिक छलफल र भेटघाटलाई तीव्र पारेका हुन्। प्रकाशमान सिंहको निवासमा चाक्सीबारीमा बसेको बैठकले भदौ १८ गते हुन गइरहेको वडा अधिवेशन ७७ वटै जिल्लामा गर्न माग गर्ने निर्णय गरेका छन्। बैठकपछि कांग्रेस नेता डामिनेन्द्र रिजालले महाधिवेशनन प्रक्रियामा व्यवहारिक कठिनाई समाधानका लागि अग्रसरता लिने निर्णय भएको जानकारी दिए । अधिवेशनको प्रक्रियामा अगाडि बढिरहेका छौं, केही व्यवहारिक कठिनाईहरु आएका छन् । व्यवहारिक कठिनाईलाई समाधान गर्नुपर्छ । केही सभापतिहरु क्रियाशील सदस्यताको विषयको कुरा उठाएर धर्नामा बस्नुभएको छ। उनले भने कठिनाई समाधान गरेर अधिवेशन सुनिश्चित गर्न पार्टी सभापतिसँग संवाद गर्ने निर्णय भएको छ। उनीहरुले सभापति शेरबहादुर देउवासँग थप छलफल गर्ने निर्णय गरेका छन्। उनले वरिष्ठ नेताले सभापतिसँग समय लिएकाले आज छलफल हुने जनाए। रिजालले भने, सभापतिहरूले उठाएका मागहरू पनि सम्बोधन गर्नुपर्ने हुन्छ, यसबारे कुरा गर्न वरिष्ठ नेताले सभापतिसँग समय लिनुभएको छ। आजै उहाँहरूबीच भेटेर कुराकानी हुन्छ। उनले मतदाता नामावली सार्वजनिक गर्नेपर्ने बताएका छन्। कांग्रेसले क्रियाशिल सदस्यता टुंग्याएको जनाएपनि अहिलेसम्म सदस्यताको सूची सार्वजनिक नगरेको भन्दै जिल्ला सभापतिहरुले अनसन जारी राखेका छन्। उक्त मागप्रति देउवा इतरका नेताहरुले ऐक्यवद्धता जनाएका छन्। आजको बैठकमा पौडेल पक्षका नेताहरु तोकिएकै मितिमा अधिवेशन गर्ने वातावरण बनाउन सभापतिसँग ठोस छलफलसहित निष्कर्षमा पुग्ने निर्णय गरेका छन्। छलफलमा वरिष्ठ नेता रामचन्द्र पौडेल, महामन्त्री डा शशांक कोइराला, कोषाध्यक्ष सीतादेवी यादव, नेताहरु प्रकाशमान सिंह, डा शेखर कोइराला, अर्जुननरसिंह केसी, बलबहादुर केसी, डा रामशरण महत, डा मिनेन्द्र रिजाल, दिलेन्द्रप्रसाद बडुलगायत उपस्थित भएको चाक्लिबारी स्रोतले जनाएको छ।"
एउटा यस्तो जुम्ल्याहा,"झापा दमककी माया (नाम परिवर्तन) ३२ वर्षको उमेरमा दोस्रो पटक गर्भवती भइन्। उनको गर्भको कुनै योजना त थिएन तर पहिलो सन्तान हुर्किसकेकाले गर्भ रहेकोमा त्यो दम्पत्ति खुसी नै भए। सिटौलाले गर्भ रहेको जस्तो लाग्नेबित्तिकै अर्थात् महिनाबारी रोकिनेबित्तिकै दमककै अस्पतालमा प्रसुति तथा स्त्रीरोग चिकित्सकसँग परीक्षण गराइन्। चिकित्सकले सुझाएका केही परीक्षण पनि गराइन् तर चिकित्सकले प्रेष्क्राइब गरेको फोलिक एसिड औषधि चाहिँ सेवन गर्न सकिनन्। उनले चार महिना पुगेपछि मात्र अल्ट्रासाउण्ड (भिडियो एक्सरे) गराइन्। अल्ट्रासाउण्डमा जुम्ल्याहा बच्चा रहेको, उनीहरूको शालनाल एउटै भएको, पानीको मात्रा बढी (पोलीहाड्रामिनस्) भएको र दोस्रो बच्चामा समस्या (घाँटी र टाउको सुन्निएर तथा पानी भरिएर छुट्याउन नसकिने) रहेको देखायो। उनलाई नियमित परीक्षणको चिकित्सकले त्यो अल्ट्रासाउण्डको रिपोर्टका आधारमा गर्भको निरन्तरता नगर्न सल्लाह दिए। तर गर्भको एउटा बच्चाको बृद्धि सामान्य र ठिक रहेकाले त्यो दम्पत्तिले गर्भलाई निरन्तरता दिने निधो गरे। स्थानीय विज्ञ चिकित्सकले गर्भ निरन्तरता दिने भए धरान वा विराटनगरका विज्ञहरूसँग सल्लाह गर्न र उपयुक्त निर्णय लिन सुझाए। विराटनगरस्थित शिक्षण अस्पतालमा पाँचौं महिनादेखि सातौं महिना पुगेर आठौं महिनाको सुरुआत सम्ममा मायाले चार पटक परीक्षण गराइन्। उनको परीक्षणका क्रममा गरिएको तीन पटकसम्मको अल्ट्रासाउण्डमा जुम्ल्याहामध्ये एक बच्चाको वृद्धि सन्तोषजनक र अर्को बच्चा मृत भएको देखाएको छ। चिकित्सकहरूले अर्को बच्चा पनि निकै जोखिममा रहेको बताए। विराटनगरको तेस्रो परीक्षणसम्म अर्थात् गर्भको ६ महिनासम्म पनि सो बच्चा सकुशल नै रहेकाले राम्रै जन्मिने भन्ने आशा परिवार र चिकित्सकसमेतको थियो। तर चौथौ परीक्षणमा सबैको आशामा पानी फेरियो। चौथो पटक सो शिक्षण अस्पतालमा गरेको अल्ट्रासाउण्डमा दोस्रो असमान्य र मृत बच्चासँगै पहिलो बच्चाको पनि निधन भएछ। त्यसपछि मृत बच्चाहरू निकाल्नुको कुनै विकल्प थिएन। शिक्षण अस्पतालले सोका लागि भर्ना पनि गरे। तर आशाको तान्द्रो चुडिएपछि सो अस्पतालमा शल्यक्रिया गर्न दम्पत्ति तयार भएनन्। परिवारले धेरैतिर सरसल्लाह गरेर मोरङ सहकारी अस्पतालमा ल्याए। शल्यक्रिया गर्दा उनको अकार्डियस् माईलिसेफालस् अर्थात् उनको गर्भमा एउटा सामान्य बच्चासँगै अर्को टाउको नभएको खुट्टाहरू र जिउ जस्तो मात्र बच्चा रहेको पाएँ। सामान्य जस्तो देखिने बच्चा पनि मृत भइसकेको थियो। अकार्डियस् माईलिसेफालस् एउटा बिरलै हुने जुम्ल्याहाको प्रकार हो। ३५ हजार गर्भहरूमा एक गर्भवतीमा यस्तो समस्या आउने अध्ययनहरूले देखाएको छ। यो किन हुन्छ भन्ने तथ्य अहिलेसम्मको अध्ययनले प्रष्ट बनाउन सकेको छैन। यस्तो अवस्था मोनोकोरियोनिक जुम्ल्याहा अर्थात् एउटै प्लासेन्टा (सालनाल) भएको एउटै निषेचित अण्डबाट भएको जुम्ल्याहाहरूमा मात्र यस्तो हुने देखिन्छ। यस्तो किसिमको जुम्ल्याहामा एउटा भु्रणको मुटुको विकास हुन सक्दैन र एउटै मुटुले दुवै भु्रणलाई रक्तसञ्चार गराउनुपर्ने हुन्छ। त्यसका लागि दुवै भु्रणको रक्तधमनीहरूको अस्वाभाविक मिलन (सन्ट) स्थापित हुन्छ। तर पनि मुटु नभएको भु्रणमा अक्सिजनको मात्रा नपुगेकाले महत्वपूर्ण अंगहरू (टाउको, मष्तिस्कसमेत) को समेत विकास हुन सक्दैनन्। यस अवस्थामा मुटु नभएको भु्रण (बच्चा) लाई बचाउन सकिँदैन। अर्को मुटु भएको भु्रण चाहिँ कुनै उपचारबिनै पनि केही बाँचेको पाइएको छ। अस्वाभिकरूमिा जोडिएको रक्तधमनी (अम्बेलिकल भेसल) लाई बाध्न सकेको अवस्थामा मुटु भएको भु्रणलाई बचाउन सक्ने सम्भावना ९० प्रतिसत हुन्छन्, यद्दपि यो बाध्न सक्ने प्रबृद्धिको विकास राम्रोसंग भई सकेको चाहि छैन। अकार्डियस् माईलिसेफालस् जुम्लियाहाको कारणहरू थाहा पाउन सकिएके छैन। तर यो मोनोकोरियोनिक जम्ल्याहा अर्थात एउटै प्लासेन्टा (सालनाल) भएको एउटै निषेचित अण्डबाट भएको जुम्ल्याहाहरूमा मात्र हुने भएकाले जुम्लियाहा गर्भ नरहने हो भने यस्तो अवस्था नआउने निश्चित छ। हुनत जुम्ल्याहा गर्भ रहनुका कारणहरू पनि पूर्णरूपले स्थापित छैनन्। अध्ययनहरूले केही तथ्यहरू प्रकाशमा ल्याएका छन्। जुम्ल्याहा एउटै वंशज र विशेष जातिहरूमा बढी हुने गरेको पाइए पनि यिनीहरूमा केही गर्न सकिँदैन। जुम्ल्याहा गर्भ रहनुको अर्को महत्वपूर्ण कारण गर्भवतीको उमेर रहने गरेको अध्ययनहरूले देखाएको छ। ३० वर्ष पार गरिसकेको र पहिले गर्भ रहिसकेका महिलाहरू फेरि गर्भवती हुँदा जुम्ल्याहा गर्भ रहने सम्भावना रहने गरेको पाइएको छ। अमेरिकन महिलाहरूमा गरिएको एक अध्ययनले ३५ वर्ष पार गरेका महिला गर्भवती हुँदा जुम्ल्याहा, तिम्ल्याहाभन्दा बढी हुने गरेको देखाएको छ। यसबाहेक निःसन्तानका उपचार गराइरहेका महिलाहरूमा पनि जुम्ल्याहा हुने सम्भावना बढी हुन्छन्। स्वास्थ्य वृक्षले मात्र स्वादिष्ट फल दिएजस्तै राम्रो सन्तानका लागि गर्भवतीको स्वास्थ्य राम्रो हुन अति आवश्यक हुन्छ। गर्भवतीहरूको उमेर २० वर्ष पार गरिसकेको तर ३० वर्ष नकाटेको हुनु, स्वस्थ्य शरीर र तनावरहित वातावरणमा गर्भवती हुनुपर्छ। त्यसो हुँदा गर्भको जटिलता कम हुने, आमा र बच्चाको स्वास्थ्य राम्रो हुने र सुत्केरी अवस्थामा आउने जटिलता पनि कम हुन्छ। पाको उमेरमा रहेको गर्भमा त्यसै जटिलता आउने सम्भावना बढी हुन्छ, अझ जुम्ल्याहा भए जटिलताहरू थपिने हुन्छ। गर्भ रहनेबित्तिकै परीक्षण गराएर मात्रै हुँदैन, चिकित्सकहरूले सुझाएका परीक्षणहरू सबै समयमै गर्ने, पे्रष्काइभ गरिएका औषधिहरू नियमित सेवन गर्ने र नियमित परीक्षण (फलोअप) मा बस्नुपर्छ। यसबाहेक खानेकुरा, व्यायाम आदिमा ध्यान पुर्याउँदै मानसिक तनाव र प्रदूषणबाट पनि गर्भवतीहरू जोगिनु पर्छ। सबै कुरामा ध्यान पुर्याउँदा पुर्याउँदै पनि कहिलेकाँही सोचे अनुसार नहँुदो रहेछ। यस अवस्थामा पनि आत्तिनु हुँदैन। आफ्नो जिद्दीमा अडिनुभन्दा पनि विज्ञको सुझावकै आधारमा निर्णय लिनु बुद्धिमानी हुन्छ।  लेखक प्रसुति तथा स्त्रीरोग बिशेषज्ञ हुन्।"
तीन दिन भारी वर्षा हुने : कुनकुन क्षेत्र र नदी आसपास बाढीको जोखिम?,"काठमाडौं : मनसुनी वायुको प्रभावले आगामी तीन दिन भारी वर्षा हुने जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार मनसुनको न्युन चापिय रेखा नेपालको तराई भूभाग नजिक रहेको छ। हाल बागमती, गण्डकी, लुम्बिनी र कर्णाली प्रदेशमा सामान्य देखि पूर्ण बदली रही बाँकी भूभागमा सामान्य बदली रहेको छ। प्रदेश १, बागमती, गण्डकी तथा कर्णाली प्रदेशका धेरै स्थानहरूमा र अन्य प्रदेशहरूका केही स्थानहरूमा मेघगर्जनचट्याङ्गसहित हल्कादेखि मध्यम खालको वर्षा भइरहेको महाशाखाबाट जारी बुलेटिनमा उल्लेख छ। शुक्रबार दिउँसो देशको अधिकांस भूभागमा सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, प्रदेश २, बागमती, गण्डकी तथा लुम्बिनी प्रदेशको केही र सुदूरपश्चिम तथा कर्णाली प्रदेशका एकदुई स्थानहरुमा मेघ गर्जनचट्याङ्गसहित भारीधेरै भारी वर्षाको सम्भावना रहेको छ। राती प्रदेश १, गण्डकी, लुम्बिनी , कर्णाली तथा सुदुरपश्चिम प्रदेशका थोरै स्थानमा मेघ गर्जनचट्याङ्गसहित भारीधेरै भारी र बाँकी प्रदेशका एकदुई स्थानहरुमा मेघ गर्जनचट्याङ्ग सहित भारी वर्षाको सम्भावना रहेको महाशाखाले जनाएको छ। बुलेटिनमा भनिएको छ, प्रदेश १, प्रदेश २, बाग्मती, गण्डकी तथा लुम्बिनी प्रदेशको केही र सुदूरपश्चिम तथा कर्णाली प्रदेशका एकदुई स्थानहरुमा मेघ गर्जनचट्याङ्गसहित भारी वर्षाको सम्भावना रहेकोले पहाडि भूभागमा भूक्षय, पहिरो तथा गेग्रान बहावको जोखिम रहेको हुनाले नदीनाला र खहरे खोलामा पानीको सतह बढ्न सक्ने भएकोले सामान्य सतर्कता अपनाउनु हुन अनुरोध छ। शनिबार प्रदेश १, गण्डकी, लुम्बिनी , कर्णाली तथा सुदुरपश्चिम प्रदेशका थोरै स्थानमा मेघ गर्जनचट्याङ्ग सहित भारीधेरै भारी र बाकी प्रदेशका एकदुई स्थानहरुमा मेघ गर्जनचट्याङ्ग सहित भारी वर्षाको सम्भावना रहेको छ। आइतबार प्रदेश १, प्रदेश २ तथा सुदुरपश्चिम प्रदेशका थोरै स्थानमा मेघ गर्जनचट्याङ्ग सहित भारीधेरै भारी सम्भावना रहेको छ। कुनकुन क्षेत्र र नदी आसपास बाढीको जोखिम? बाढी पूर्वानुमान महाशाखाका अनुसार शुक्रबार बिहानको मापनमा कोशी, नारायणी, कर्णाली, महाकाली नदीहरुमा बहावमा बढ्दो क्रममा रहेको छ। बागमतीको पधेरादोभान जलमापन केन्द्रमा जलसतह खतरा तह पुगेको र बढ्दो क्रममा रहेको छ। शुक्रबार नारायणी र यसका सहायक नदीहरुमा बहाब उल्लेख्य बढ्ने र केहीमा सतर्कता तह पार गर्न सक्ने; कर्णाली, महाकाली र यिनका सहायक नदीहरुमा बहाव बढ्ने र केहीमा सतर्कता तह आसपास पुग्न सक्ने; कोशी र यसका सहायक नदीहरुमा बहाव सामान्य बढ्ने तथा सतर्कता तह भन्दा तलै रहने पूर्वानुमान छ। मझौला नदीहरु सबैमा बहाब उल्लेख्य बढ्ने; कमला, बागमती, तिनाउ लगायतमा बहाब खतरा तह आसपास पुग्ने; कन्काई, पूर्वी राप्ती, पश्चिम राप्ती र बबईमा सतर्कता तह आसपास पुग्न सक्ने पूर्वानुमान छ। महाशाखाका अनुसार प्रदेश १ को इलाम, झापा, मोरङ, सुनसरी, उदयपुर, खोटाङ, भोजपुर, ताप्लेजुङ, संखुवासभा,धनकुटा प्रदेश २ को पर्सा, रौतहट, सर्लाही, बारा, महोत्तरी, धनुषा, सिराहा, सप्तरी; बागमती प्रदेशको दोलखा, रामेछाप, सिन्धुपाल्चोक, काठमाडौँ उपत्यका, काभ्रेपलाञ्चोक,धादिङ, नुवाकोट, सिन्धुली, मकवानपुर, चितवन; गण्डकी प्रदेशको नवलपुर, गोरखा, लमजुङ, तनहुँ, कास्की, स्याङ्जा, पर्वत, बागलुङ, म्याग्दी; लुम्बिनी प्रदेशको नवलपरासी, पाल्पा, रुपन्देही, कपिलबस्तु, गुल्मी, अर्घाखाँची, प्युठान, दाङ, बाँके, बर्दिया, रोल्पा, रुकुम पूर्व; कर्णाली प्रदेशको सुर्खेत, सल्यान, दैलेख,कालिकोट, जाजरकोट; सुदूरपश्चिम प्रदेशको दार्चुला, बैतडी, डडेल्धुरा, कन्चनपुर, कैलाली, बझाङ, बाजुरा, डोटी, अछाम आसपासका जिल्ला भई बहने ससाना नदीहरुमा बहाव बढ्ने र केहीमा आकस्मिक बहाव हुन सक्ने पूर्वानुमान छ।"
नझुकोस् वीरको शिर,"वीर अस्पताल मुलुककै जेठो अस्पताल हो। १३१ वर्ष बिरामीको सेवा गरेको अनुभव छ। मुलुकभर अस्पतालको संख्या बढे पनि यहाँ बिरामीको चाप घट्दैन। बेवारिसे होस् वा बेहोसीको अवस्था, जुनै समय सबैको उपचारमा उदार छ। त्यसैले त गरिबको अस्पताल पनि भनेर चिनिन्छ। दिने सेवावापत लिने रकम न्यून नै छ। पैसा नभए पनि अस्पतालले हरेकको उपचार गरेकै छ। हाम्रै देशभित्र लाखौं वा विदेशमा महँगो पर्ने उपचार पनि यहाँ कम शुल्कमै भएका धेरै उदाहरण भेटिन्छन्। अस्पतालको हरेक विभागको उपचारको परिणाम संसारकै राम्रो अस्पतालको दर्जामा पर्छ। तर, गरिबदेखि भीभीआईपीसम्मको उपचार गर्ने अस्पताल पुगे पनि व्यवस्थापनको पक्ष गर्व गर्न लायक छैन। अस्पातलमा उपचार गर्न जाँदा बिहान चार बजेदेखि नै लाइन बस्नुपर्छ। साढे ८ बजेको प्रतिक्षामा पाँच घण्टा उभिनुको विकल्प छैन। सजाय दिए जसरी बिरामी र उनका आफन्तलाई उभ्याएको घटना यहाँ नयाँ होइन। दैनिक हजारौंले सेवा लिने अस्पतालमा एउटा सामान्य टोकन वितरण गर्ने प्रणाली स्थापना गर्न नसक्नु आफैंमा लाजमर्दो विषय हो। यसले वीरको इतिहासलाई गिज्याइरहेको छ। अस्पतालको आधारभूत संरचना हेर्न लायक छ। विशेषज्ञ डास्टर, नर्स र अन्य स्वास्थ्यसेवक पर्याप्त छन्। सरसफाईमा क्रमिक सुधार छ। तर, बिरामीका आफन्तलाई अस्पताल पेटी र प्यासेजमा रात काट्नुपर्ने बाध्यता छ। बाहिर झट्ट देख्दा र सुन्दाको जस्ता सहजता अस्पताल पुग्दा भेटिँदैनन्। पीडा बोकेर पुग्नेहरू सेवा लिन नै सास्ती भोग्नु परेको महसुस गर्छन्। अस्पतालभित्र समस्या हरेक क्षेत्रमा भेटिन्छन्। फोहोर व्यवस्थापन, प्रशासनिक क्षेत्र, पार्किङ मात्रै होइन, नयाँ सेवाग्राही पुगे कहाँ कसरी जाने ? सोध्ने कर्मचारी भेटिँदैनन्। भीआईपी र भीभीआईपी आउँदा सबै तैनाथ हुने तिनै कर्मचारी सर्वसाधारणले भने खोज्दा पनि भेटिँदैनन्। भेटे झर्किएर जवाफ दिने गुनासो कम छैन। सोझैभन्दा सर्वसाधारणले सहज सेवाको महसुस यहाँ पुग्दा गर्दैनन्। पुरानो, इतिहास बोकेको, सरकारको प्रत्यक्ष निगरानी भएको अस्पतालको हालत पनि अन्य सरकारी अस्पतालको सरह नै छ। सबै समस्या केलाउँदा अस्पताल र सरकारले सार्वजनिक गर्ने वीरको अवस्था कागजमा फुलाइएका फूलजस्ता मात्रै देखिन्छन्। पुरानो भनेर गर्व गर्नुबाहेक अन्यभन्दा फरक अवस्था यहाँ छैन। वीर अस्पताल मुलुकको गौरव गर्न लायक संरचना हो। अरू अन्य सरकारी अस्पतालजस्तै बन्नु दुःखको कुरा हो। प्रशासनिक कार्यमा धेरै कमजोरी छन्। यसको सुधार र सर्वसाधारणको सहज पहुँचका लागि धेरै आदेशका श्रृंखला पनि चले। तर, कार्यान्वयन भएनन्। अस्पतालका कर्मचारीलाई समयको पूर्ण प्रयोग कसरी गराउने त्यसमा कुनै निगरानी छैन। धेरै कर्मचारीको जागिर यता, समय कतै लाभमा नै बितेका छन्। दण्ड र पुरस्कारको व्यवस्था छैन। कहिले कर्मचारी नियुक्तिको अखडा बन्छ भने कहिले स्वार्थको राजनीति गर्ने स्थान पनि वीर नै बन्छ। अस्पतालभित्र मात्र बीसभन्दा बढी संख्यामा विभिन्न राजनीतिक पार्टीका संघ, संगठन छन्। यहाँ गरिने सबैजसो विशेष नियुक्ति पूर्ण रूपमा पार्टीगत छ। भागबन्डाको व्यवस्था छ। राजनीतिक संगठनसँग आवद्ध हुनेको प्रगति चाँडै हुन्छ। जो कुनै दल वा संगठनसँग आवद्ध छैनन्, उनीहरूको प्रगति हुँदैन। यसको असर सोझै सेवाग्राही र व्यवस्थापनमा परेको छ। सेवाग्राहीको समस्या केलाउनेभन्दा पनि माथिकालाई रिझाउने धाउनमा कर्मचारी छन्। यो नै अस्पतालभित्र जरो गाडेको मुख्य रोग हो। अस्पतालको हरेक विभागको उपचारको परिणाम संसारकै राम्रो अस्पतालको दर्जामा तुलना गर्न सक्नेसम्म बन्यो। यसलाई टिकाउन अब व्यवस्थापनको पाटो चुस्त हुनुपर्यो। अस्पतालको मुख्य काम भनेकै बिरामीको उपचार गर्नु हो। रोग सबैलाई लाग्छ र गर्ने उपचार पद्धति पनि एउटै हुन्छ। विशिष्ठ व्यक्ति आए सुरक्षाका कुरा होलान् तर उपचार र औषधि त सर्वसाधारण दिइने जस्तै हो। यहाँ बिरामीलाई गर्ने व्यवहार एउटै हुनुपर्छ। पद र प्रतिष्ठा हेरेर उपचार गरे वीरको शिर झुक्न समय लाग्दैन। दिने सेवा र गर्नेपर्ने सुधारमा अस्पताल प्रशासनको ध्यान चाँडो पुगोस्।"
"महोत्तरी डुबानमा, सतर्कता अपनाउन प्रशासनको आग्रह","गौशाला (महोत्तरी) : महोत्तरीको रातु नदीमा निर्माण गरिएको तटबन्धन बाढीले कटान गर्दा वलवा नगरपालिकाको तिलगढबस्ती डुबानमा परेको छ। जिल्ला प्रहरी कार्यालयका अनुसार वलवा नगरपालिका ४ मा पर्ने तिलगढ गाउँमा बाढी पस्दा बस्ती जोखिममा परेको हो। छेउमै रहेको रातु नदीमा केही महिना अगाडि निर्माण गरिएको तटबन्ध बाढीले कटान गरेपछि बस्तीका करिब ८ सय घर डुबानमा परेको प्रहरी नायव उपरीक्षक प्रकाश विष्टले जानकारी दिए। यस अगाडी सोही नदीको छेउमा जडान गरिएको तटबन्धनमध्ये १५० मिटर भत्किँदा बस्तीमा पानी पसेको सुरक्षा स्रोतले जनाएको छ । बाढी घटेपनि वर्षा जारी रहेकाले नदी छेउका बस्तीहरु जोखिम अवस्थामै रहेको महोत्तरीका प्रमुख जिल्ला अधिकारी तीर्थराज भट्टराईले बताए। रातु नदीको पानी वलवा नगरपालिकाको तिलगढमा पसेपछि त्यहाँका स्थानीयहरुलाई सतर्कता अपनाउन आग्रह गरेको र त्यहाँ सहयोगका लागि सुरक्षाकर्मीको टोली परिचालन गरिसकेको प्रमुख जिल्ला भट्टराईले जानकारी दिए। तीन दिन भारी वर्षा हुने : कुनकुन क्षेत्र र नदी आसपास बाढीको जोखिम? पश्चिम नवलपरासीको सदरमुकाम डुबानमा विगत दश वर्षयता बाढी प्रकोपमा परी प्रदेश २ मा १ सय ५६ जनाले ज्यान गुमाएका छन् । बाढीमा परेर ३० जना अझै बेपत्ता छन् । गृह मन्त्रालय अन्तर्गतको राष्ट्रिय विपद् जोखिम न्यूनिकरण तथा व्यवस्थापन प्राधिकरणका अनुसार, यस प्रदेशमा ०६७०७७ असार २५ गतेसम्ममा बाढीबाट ४ हजार ५ सय २१ परिवार विस्थापित भएका छन् । त्यसैगरी ४ हजार ७ सय १० घर पूर्ण र आंशिक क्षति पुर्याएको बाढीले करिब ५५ करोड ४५ लाख १० हजार बराबरको धनमाल क्षति भएको तथ्यांक छ । मनसुन लागेपछि खोला किनारका स्थानीयहरु त्रसित छन्। महोत्तरीको रातु खोला, धनुषा र सिरहाको साँधमा बग्ने कमला नदी, सिरहाको खाँडो खोला रौतहटको चाँदनी, लालबकैया र बागमतीलगायत साना र ठूला नदीमा आउने बाढीले प्रत्येक वर्ष ठूलो धनजनाको क्षति हुनेगर्छ ।यी सबै खोलामा अत्याधिक दोहन छ । सयौं गाउँ डुब्छन्। दर्जनौं सरकारी कार्यालयका कागजात नष्ट हुन्छन् ।"
आयोगविरुद्ध एमाले अदालत जाने,"काठमाडौं : नेकपा (एकीकृत समाजवादी) लाई मान्यता दिने निर्वाचन आयोगको निर्णयविरुद्ध एमाले अदालत जाने भएको छ। एमालेबाट छुट्टिएर माधवकुमार नेपालको अध्यक्षतामा गठित उक्त दललाई आयोगले बुधबार मान्यता दियो। पार्टीले कारबाही गरेका र अनुपस्थित भएकाको पनि सनाखत गरेर आयोगले नयाँ दललाई मान्यता दिएको एमालेको दाबी छ। हामी यसको कानुनी प्रतिवाद गर्छौं। एमाले स्थायी समितिको बिहीबारको बैठकपछि सचिव प्रदीप ज्ञवालीले भने, यसको तयारी गरिरहेका छौं। आफ्नो दल विभाजनमा आयोगले भूमिका खेलेको एमालेको आरोप छ। सचिव प्रदीप ज्ञवालीले आयोगले दल विभाजनमा सहयोग पुग्ने विवादास्पद निर्णय गरेको बताए। भारतको दिल्ली रहेका झलनाथ खनाललाई आयोगले पत्रको आधारमा सनाखत गरेको भन्दै एमालेको आपत्ति छ। सनाखत गर्ने भनेको तपाईंको यो हस्ताक्षर हो कि होइन भनेर रुजु गर्ने हो। हस्ताक्षर नै नभएका व्यक्तिको कुन आधारमा सनाखत भयो ?, ज्ञवालीले भने। पार्टीले कारबाही गरेर पत्र पठाएपछि १४ सांसदलाई पदमुक्त गरेको सूचना नटाँस्नु सभामुख अग्निप्रसाद सापकोटाको काम कारबाहीप्रति एमालेले असन्तुष्टि जनाएको छ। ज्ञवालीले भने, यसको पनि कानुनसम्मत संसदीय अभ्यासका आधारमा विरोध गर्छौं। अध्यक्ष केपी शर्मा ओलीले बुधबारको पत्रकार सम्मेलन पनि सभामुखको काम कारबाहीको तीव्र आलोचना गरेका थिए। माधव नेपालसहित १४ सांसदलाई पार्टीले पद मुक्त गर्न दिएको पत्रको सम्बन्धमा कुनै निर्णय नगरेर सभामुखले एमाले विभाजनमा भूमिका खेलेको एमालेको आरोप छ। प्रदेश र स्थानीय जनप्रतिनिधिले २१ दिनसम्म दल रोज्न पाउने राजनीतिक दलसम्बन्धी अध्यादेशको व्यवस्था नेपालको संविधानको मर्मविपरीत भएको उनले बताए। उनले सबै स्थायी तहका जनप्रतिनिधिलाई पार्टीको पक्षमा उभिन आह्वानसमेत गरेका छन्। त्यस्तै, एमालेले एकताको १० बुँदे सहमतिको कार्यान्वयन थालेको छ। एमाले केन्द्रीय समितिको बैठक बसेको छ। बैठकले सबै कमिटीलाई २०७५ जेठ २ को पूर्वअवस्थामा शीघ्र फर्काउने निर्णय गरेको छ। लामो समयदेखि माधवकुमार नेपालको पक्षमा रहँदै आएका मध्यधारका नेता नेकपा एकीकृत समाजवादीमा नगई एमालेमै बसेका छन्। जेठ ८ को स्थायी समितिको बैठकले गरेको १० बँुदे सहमति कार्यान्वयनका लागि ठोस कार्ययोजना र कार्यतालिका बनाउने निर्णयलाई केन्द्रीय समितिको बैठकले अनुमोदन गरेको छ। प्रदेश र मातहतका सबै कमिटी जेठ २ को पूर्वअवस्थामा कायम गर्ने निर्णय गरेको छ। जनसंगठनलाई २ जेठ २०७५ पूर्वको अवस्थामा लैजान महासचिव ईश्वर पोखरेल, उपमहासचिव विष्णु पौडेल, सचिव गोकर्ण विष्ट र टोपबहादुर रायमाझी सम्मिलित कार्यदल बनाइएको छ। सचिव ज्ञवालीले युवा विद्यार्थीलगायतका संगठनमा उमेर हदका कारण बिदा भएका नेताहरूलाई भने नफर्काइने बताए।"
कसरी टाट पल्टियो नेपाल एयरलाइन्स ?,"काठमाडौं : नेपाल वायुसेवा निगमसँग करिब ५४ अर्ब रुपैयाँको सम्पत्ति छ। ठान्नुहोला, आहा ! कति धनी रहेछ। तर, यसलाई बेच्नु हो भने गोजीमा कति बच्ला ? जम्मा ७ अर्ब। किनभने, यसको दायित्व भार (तिर्नुपर्ने) नै ४७ अर्ब रुपैयाँभन्दा बढी छ। २०७५०७६ मा गरिएको निगमको विस्तृत मूल्यांकन लेखापरीक्षणको तथ्यांकले गरिमामय राष्ट्रिय ध्वजावाहकको कहालीलाग्दो चित्र देखाउँछ। निगमको ५४ अर्ब जायजेथा पनि खासमा आफैंले आर्जेको होइन। यसका अधिकांश जग्गाजमिन सरकारले दिएका हुन्। जहाज प्राय: सरकारकै जमानीमा किनिएका हुन्। त्यति गर्दा पनि यसले व्यापार गरेर खान किन सकेन ? नेपाल एयरलाइन्ससँगै जन्मिएको थाई एयरवेजसँग ६१ वटा विमान भइसके। हाम्रो भने टाट पल्टिइसकेको छ, किन ? नेपाल एयरलाइन्सको दयनीय वित्तीय अवस्था हुनुमा कमजोर व्यवस्थापन प्रणाली जिम्मेवार छ। उड्डयन जानकारहरूलाई भन्दा पनि बाहिरबाट आएकालाई व्यवस्थापन दिँदा नै निगम डुब्न गयो, निगममै काम गरिसकेका क्याप्टेनडीके बुद्धिष्ट भन्छन्। आराम गर्छन् जहाजजति निगमको मुख्य कमाइको स्रोत जहाज उडाउनु नै हो। निगमसँग भएका १३ जहाजमध्ये ७ वटा ग्राउन्डेड छन्। बाँकी ६ जहाजले निगमको वित्तीय दायित्वलाई काँध दिन सकिरहेका छैनन्। दिऊन् पनि कसरी ? उड्नुभन्दा पनि थन्किएर बसेपछि। उडान भर्न योग्यमा २ वटा न्यारोबडी, एउटा वाइडबडी र ३ वटा ट्वीनटर जहाज हुन्। निगमका बाह्य उडान भर्ने जहाजहरूले दैनिक ५६ घण्टासम्म उडान भर्न सक्छन्। तर, मुस्किलले १० घण्टा पनि उडेका छैनन्। आन्तरिकतर्फ पनि दैनिक करिब ४ उडान हुने गरेको छ। निगमको २०७५०७६ को वित्तीय विवरणअनुसार त्यतिन्जेल यसले १ अर्ब ९६ करोड रुपैयाँ घाटा व्यहोरेको थियो। निगमको घाटा वार्षिक करिब २ अर्ब नजिक पुगेको छ। समीक्षा अवधीमा सञ्चित घाटा ५ अर्ब ५३ करोड रुपैयाँ छ। ऋणभारसँगै निगमको हालसम्मको सञ्चित घाटा १० अर्बको हाराहारीमा छ। निगमको अर्को आम्दानीको स्रोत भनेको ग्राउन्ड ह्यान्डलिङ हो। निगमले यसबाट मात्रै मासिक करिब ३५ करोड रुपैयाँ उठाउँदै आएको थियो। तर, अहिले सीमित अन्तर्राष्ट्रिय उडानका कारण यो निकै घटेको छ। फलत: ६३ वर्षे इतिहास बोकेको मुलुकको पहिलो हवाई सेवा प्रदायक संस्था निगम यतिबेला आर्थिक चपेटामा छ। नयाँ जहाज किन्ने रटानमा रहेको निगमले भएका जहाजलाई सही व्यवस्थापन गर्न नसक्दा ऋण भार हरेक वर्ष थपिँदो छ। चीनबाट ल्याइयो, थन्क्याइयो आन्तरिक उडानमा आक्रमक रूपमा अघि बढाउने भन्दै निगमले २०७१ मा ६ वटा चिनियाँ जहाज भित्राएको थियो। तीमध्ये एमआई ६० र वाई १२ मोडलका ११ वटा चीन सरकारले अनुदानमा दिएको हो। बाँकी ४ वटा जहाज जीटूजी (सरकारद्वारा सरकारसँग खरिद) प्रणालीअन्तर्गत चीनकै एक्जिम बैंकसँगको सहुलियतपूर्ण ऋणमा खरिद गरेको थियो। अर्थ मन्त्रालयको मध्यस्थतामा सहुलियतपूर्ण ऋणमा जहाज खरिद गरिएको थियो। निगमले उडाउन नसक्ने निर्णय गरेका ६ वटामा ४ वटा चिनियाँ जहाजको ऋण करिब ४ अर्ब रुपैयाँ छ। उडान भरेको ५ वर्षमा पनि करिब साढे २ अर्ब घाटा भएको निगमको तथ्यांक छ। २०७७ कात्तिकबाट पहिलो किस्ता तिर्नुपर्नेमा निगमले सोही वर्षको साउनबाट नै ती विमान थन्काएको हो। चिनियाँ जहाज उडाउन प्रशिक्षित पाइलट उपलब्ध हुन नसक्नु, तालिम खर्च अन्य जहाजको तुलनामा चार गुणा बढी हुनु, पाइलटले तालिम प्राप्त गर्ने समय प्रशिक्षक पाइलटबाट नपाउनु, बिमा शुल्क महँगो लगायतका कारण निगमले उक्त जहाज थन्काएको हो। तर, क्षमताको १० प्रतिशत पनि जहाज नउडाएर घाटाको बहाना देखाउने काम मात्र भएको त्यहींका एक वरिष्ठ पाइलट बताउँछन्। ठूला जहाज : सेता हात्ती २०७५ सालमा २ वटा न्यारोबडी भित्र्याएको निगमले पछिल्लो वर्ष २ वटा वाइडबडी जहाज किनेको हो। एयरबस ३२० ले भारतको दिल्ली, बम्बई, बैंगलोर, दुबई, हङकङ, मलेसिया जस्ता मुलुकहरूमा उडान भरेको थियो। दिल्ली दिनमा ३ वटा उडानसम्म गरेको उक्त एयरबस दिनको १४ घण्टासम्म पनि उडेको थियो। पछि २ वटा वाइडबडी आयो। लामोदुरी मात्र उडान भर्न सक्ने हुँदा अहिले नै निगमलाई आवश्यक नभएको टिकाटिप्पणीकाबीच आएको वाइडबडी साँच्ची नै सेतोहात्तीमा नै परिणत भएको छ। निगमले वाइडबडी किन्न कर्मचारी सञ्चयकोष र नागरिक लगानी कोषसँग १२१२ अर्ब रुपैयाँ ऋण लिएको थियो। त्यसका साथै कर्मचारी सञ्चयकोषबाट २ वटा न्यारोबडीका लागि ९ अर्ब ४० करोड ऋण लिएको थियो। ती सबैको गर्दा सञ्चयकोषलाई २३ अर्ब ५६ करोड तिर्न बाँकी छ। ब्याज मात्र सञ्चय कोषलाई २ अर्ब ३४ करोड तिर्नुछ। नागरिक लगानी कोषको तिर्न बाँकी रकम भने १३ अर्ब ८१ करोड छ। तर, २ वटा वाइडबडी ३३० मध्ये एउटा एयरबस ए३३०२०० मकालुको इन्जिन बिग्रिएर गत माघबाट नै थन्किएको छ। करिब २ महिनाअघि नै मलेसिया बनाउन लगिएको भए पनि उताबाट फिर्ता नआएको निगमका महाप्रबन्धक डिमप्रसाद पौडेलले जानकारी दिए। न्यारोबडी लगातार बढीमा ४ घण्टाको उडानका लागि हो भने वाइडबडी करिब १६ घण्टासम्म उडाउन सकिन्छ। अहिले एउटा वाइडबडी र २ वटा न्यारोबडिले दोहा, दुबई, क्वालालम्पुर र मलेसियामा उडान भर्दै आइरहेका छन्। तिनले मात्र यिनको उडान अवधि पुग्दैन। अवधि नपुगी व्यापार हुन्न। जहाज ग्राउन्डेड हुँदा गरिरहेका गन्तव्य उडानहरूमा पनि कटौती भएको देखिन्छ। यी जहाज दिनमा ५६ घण्टासम्म उड्नु पर्नेमा अहिले १० घण्टा पनि उडेका छैनन्। यदि यी ४ जहाज पूरा क्षमतामा उडाउने हो भने मासिक टिकट शुल्कबाट मात्रै करिब ३ अर्ब संलकन हुने देखिन्छ। यसमा २ प्रतिशत मात्र नाफा छुटाउँदा पनि मासिक ६ करोड नाफा हुन्छ। अर्को, हाम्रो प्रतिस्पर्धी भनेको इन्डियाको एयर इन्डिया, स्पाइस जेट र इन्डिगो थियो। उनीहरूसँग न्योरोबडी मात्र थियो। यात्रुहरूको रोजाइमा वाइडबडी पर्न सक्थ्यो। इन्डियाले न्यारोबडीबाट पठाएका गन्तव्यमा प्रतिस्पर्धा गर्न हामीले वाइडबडी पठाउन सक्थ्यौं। तर, निगमका जानकारहरूले वाइडबडी २७९ सिट क्षमताले सर्ट सेक्टर उड्दा घाटामा जान्छ भन्ने कथनले अहिले गन्तव्य खुम्चिएको छ। वाइडबडी सानो दुरीमा उडेर पनि कमाएको थुप्रै उदाहरणहरू छन्। जस्तो संसारको सबैभन्दा ठूलो जहाज थ्रीएडी एक्स्ट्रा वाइडबडी ६०० सिट क्षमता दुबईबाट मस्कट २५ मिनेटको उडान गर्छ। दोहाबाट बहराइन २० मिनेटको फ्लाइट गर्छ। सिंगापुरबाट क्वालालम्पुर २५ मिनेटको फ्लाइट गर्छ। जहाज भएर पनि प्रतिस्पर्धी बजारमा उत्रन निगम व्यवस्थापनको योजना नभएको देखिन्छ। निगम अहिले कोभिडका कारण घाटा बढेको बताउँछ। तर, कोभिडअघि कतार एयरवेजले दोहा काठमाडौं दैनिक ४ वटा उडान भथ्र्यो। तर, निगमले एउटा गथ्र्यो। दुबईबाटकाठमाडौं अरू एयरलाइन्सको दिनमा ९ वटा उडान हुन्थे। निगमले सातामा ४ वटा गर्दै आएको थियो। जब छिर्यो राजनीतिक धमिरो २०१५ असार १७ गतेबाट डीसी३ विमानका साथ स्थापना भएको निगमसँग हाल २ वटा वाइडबडी, २ वटा न्यारोबडी, ६ वटा चिनियाँ जहाज र ३ ट्वीनटरसहित १३ विमान छन्। डगलस डीसी३ डकोटा विमानबाट आन्तरिक र भारतका केही गन्तव्यमा उडान सुरु गरेको निगमले २०२८ मा आफ्नो पहिलो जेट विमान, बोइङ ७२७ लाई सेवामा ल्याएको थियो। कुनै समयमा निगमले उडानमार्फत मुलुकका विकट भौगोलिक क्षेत्रमा मात्र नभई अन्तर्राष्ट्रिय जगतलाई पनि नेपालसँग जोड्ने र आर्थिक समृद्धिको संवाहको भूमिका खेलेको थियो। २०४३ मा भित्राएको बोइङ ७५६ विमान त्यतिबेला दक्षिण एसियामा नै प्रविधियुक्त विमानमध्ये एक थियो। २०४६ यता खुल्ला नीतिले नेपाली आकशमा आन्तरिक तथा बाह्य निजी प्रदायक कम्पनीहरूको आगमनपछि भने निगम प्रतिस्पर्धी बजारमा उत्रन नसकेको देखिन्छ। एकताका १२ वटासम्म ट्वीनअटर विमान, दुई बोइङ ७२७ र दुई एभ्रो भएको निगमको अहिले जहाज संख्या मात्र होइन सेवा क्षेत्र पनि साघुरिँदै गएको छ। निगमका जहाजले लण्डनदेखि फ्र्यांकफर्ट, टोकियोको नारिता, दक्षिण अफ्रिका, अष्ट्रेलिया र दक्षिण एसियाका सबै मुलुकहरूमा उडान भर्ने गर्थे। कोरोना अघिसम्म आन्तरिक र बाह्य गरी ३६ गन्तव्यमा उडान भर्दै आएको निगमले अहिले आन्तरिक तर्फ ७ र अन्तर्राष्ट्रियतर्फ ४ गन्तव्यमा सीमित उडान गर्दै आएको छ। उड्डयन क्षेत्रमा स्वर्णयुग पनि देखाएको निगमले त्यो बेला अमेरिकका उडानको लक्ष्य पनि साधेको थियो। २०४६ साल पछिको प्रजातन्त्र निगमलाई भने सुट गरेन। प्रजातन्त्रसँगै निगमभित्र मौलाएको राजनीतिक हस्तक्षेप, भ्रष्टाचार, कुशासन जस्ता कारण निगमको अधोगति सुरु भएको देखिन्छ। काण्ड खोज्न निगम जानु २०४६ पछि निगममा राजनीतिक हस्तक्षेप बढेको देखिन्छ। त्यसपछि नै सुरु भएका हुन् काण्डहरूका श्रृङ्खला। २०५० मा भारतीय मूलका बेलायती व्यापारी दिनेश धमिजालाई मनोमानी ढंगले निगमको युरोप मुख्य एजेण्ट नियुक्त गरेको भनिएको धमिजाकाण्ड को नामले चर्चित यो प्रकरणमा निगमले करिब ४० करोड रुपैयाँ घाटा व्यहोरेको थियो। यस्तै, २०५५ सालमा जहाज र कार्यालयसमेत नभएको चेजएअर नामको कम्पनीबाट बोइङ७५७ भाडामा ल्याउने सम्झौता गरिएको थियो। त्यो प्रकरणमा निगमले ९ लाख अमेरिकी डलरभन्दा बढीको नोक्सानी व्यहोरेको थियो। २०५५ मा नै बिना टेण्डर चाइना साउथवेष्ट एअरलाइन्ससँग विमान भाडामा लिने सम्झौता गरियो। यो प्रकरणमा निगमले २२ करोड नोक्सानी व्यहोर्यो। २०५७ मा विमान भाडामा लिन अस्ट्रियाको लाउडा एयरसँग सम्झौता भएको थियो। संसद्को हिउँदे अधिवेशन पूरै अवरुद्ध गरेको यो प्रकरणले निगमलाई २ अर्ब नोक्सान व्यहोराएको थियो। २०६६ सालमा निगम सञ्चालक समितिको निर्णय र आवश्यक रकमको व्यवस्था नहुँदै बैना पठाउनुलाई भ्रष्टाचार भन्दै निगमका तत्कालीन कार्यकारी अध्यक्षसहित महाप्रबन्धकविरुद्ध विशेष अदालतमा मुद्दा चलाइएको थियो। अन्त्यमा वाइडबडी खरिदमा अर्बौं अनियमितता भएको छ। जसको छानबिन त्यत्तिकै रोकिएसरह छ। अनि आयो निजीकरणको मुद्दा निगमलाई कम्पनी मोडलमा लैजानुपर्छ भन्ने मुद्दा धेरै अघिदेखिको हो। २०७६ मा पूर्वसचिव सुशील घिमिरेको नेतृत्वमा नेपाल वायुसेवा निगम सुधार सुझाव कार्यदल गठन भएको थियो। उक्त कार्यदलले निगमलाई अहिलेकै अवस्थामा चलाउन नसकिने ठहर गरेको थियो। कार्यदलले संस्थागत र व्यवस्थापकीय सुधार, निजीकरण गर्ने, विदेशी लगानी भित्र्याउने, नयाँ जहाज थप्ने, व्यावसायिक क्षमता अभिवृद्धि गर्नेजस्ता विषयमा ध्यान दिन सुझाएको थियो। विसं २०१९ मा बनेको ऐनलाई संशोधन गर्दै २ खर्बको अधिकृत पुँजी सहितको कम्पनी बनाउन पनि उक्त प्रतिवेदनले सुझाव दिएको थियो। त्यसपछि अर्थसचिवको अध्यक्षतामा बसेकोे बैठकले निगमलाई कम्पनी मोडलमा लैजान प्रबन्धपत्र र नियमावली बनाउन महाप्रबन्धक डिमप्रसाद पौडेल लगायतलाई समिति बनाएर जिम्मेवारी सुम्पिएको थियो। उक्त समितिले कार्यरत कर्मचारीहरूसँग छलफल नै नगरी प्रबन्धपत्र र नियमावलीसम्बन्धी मस्यौदा पर्यटन मन्त्रालयमा पेश गरेको भन्दै त्यहाँ कार्यरत कर्मचारीहरू करिब २ महिनादेखि आन्दोलनरत छन्। उनीहरूको अर्को माग भनेको कमजोर व्यवस्थापनका कारण निगम टाट पल्टिन थालेकाले महाप्रबन्धक पौडेलले राजनीनामा दिनुपर्छ भन्ने छ। कर्मचारीको आन्दोलनपछि साउन १० गते नै निगमको निजीकरणको मुद्दालाई तत्काल अघि नबढाउन सर्वोच्च अदालतले निर्देशन दिइसकेको छ। तर, महाप्रबन्धक पौडेलको राजीनामा माग गर्दै कर्मचारीहरू अझै आन्दोलनरत रहेको कांग्रेसनिकट युनियनका अध्यक्ष मानबहादुर कुँवर बताउँछन्। भ्रष्टाचारको भण्डार भ्रष्टाचार, विकृति र कमजोर व्यवस्थापनको उदाहरणीय नमुना निगम बनेको छ। निगमले २०७८ वैशाखमा ७१, जेठमा ७ र असारमा २३ अन्तर्राष्ट्रिय उडान गर्दा निजी सेवा प्रदायक हिमालय एयरलाइन्सले भने वैशाखमा १०२, जेठमा ५५ र असारमा ४८ अन्तर्राष्ट्रिय उडान गरेको छ। कोभिड१९ जोखिम व्यवस्थापन केन्द्र (सीसीएमसी) को यो पछिल्लो तथ्यांक हो। पर्यटन मन्त्रालयअन्तर्गत उड्डयन महाशाखाका सहसचिव बुद्धिसागर लामिछने पनि सीसीएमसीका सदस्य छन्। निजी वायुसेवाले आफ्नै प्रयासमा नै उडान बढिगरेको हुँदा यसमा सरकारको कुनै चलखेल नभएको बताउँछन्। उडाउनयोग्य विमान नभएर पनि निगमको अन्तर्राष्ट्रिय उडानमा कटौती भएको उनको तर्क छ। आकाशमा उड्नुपर्ने जहाज विमानस्थलमा थन्किएको देख्दा नै निगमको व्यवस्थापकीय क्षमता देखिन्छ। २ महिनादेखि कर्मचारी आनदोलनरत हुँदा नत सरकारले केही बोलेको छ न त निगम व्यवस्थापनले नै। निगमलाई धरासयी बनाएर निजी जहाज कम्पनीलाई सुम्पिनका लागि नै नयाँ प्रबन्धपत्र र नियमावली ल्याउने चलखेल भएको कांग्रेस निकट युनियनका उपाध्यक्ष दीपेन्द्रबहादुुर पुन बताउँछन्। व्यवस्थापनले काम गर्न सकने भन्ने प्रश्नको उत्तरमा व्यापार योजनासहित छलफल गर्न आउन भनि महाप्रबन्धक पौडेल भन्छन्। उड्न सक्ने जहाज उडेका नै छन् भन्ने उनको पनि तर्क छ। प्रविधि छ, तर निगममा छैन नेपाल वायुसेवा निगमको प्रतिस्पर्धी क्षमता अभिवृद्धि गरी गन्तव्य विस्तार गर्ने योजना अझै अघि नबढेकोमा महालेखापरीक्षको ५८ औं प्रतिवेदनले पनि प्रश्न उठाएको छ। अन्य निजी कम्पनीहरूको टिकट मोबाइलबाट नै काट्न सकिन्छ भने निगमको टिकट काट्न मोबाइल टिकेटिङको व्यवस्था भएको छैन। टिकेटिङमा आन्तरिक बार्गेनिङ गरी टिकट रोक्का गरिने प्रवृत्तिको अन्त्य गरी पारदर्शिताका लागि पनि प्रविधिमा जान जरुरी छ। किन चाहिए महँगा विदेशी पाइलट ? निगमले २०७५ मा वाइडबडी जहाज किनेको हो। यो ३ वर्षमा वाइडबडि उडाउन नेपाली पाइलट निगमले तयार गर्न सकेको छैन। १५ जना विदेशी पाइलट वाइडबडिका लागि ल्याइएका छन्। सन् २०२० जनवरीदेखि नोभेम्बरसम्मको तथ्यांकअनुसार १५ विदेशी पाइलटका लागि १६ करोड ८७ लाख रुपैयाँ तलबमा मात्रै सकिएको छ। कोभिड१९ को पहिलो चरणमा निगमले नेपाली पाइलटहरूको तलबमा ४० प्रतिशतसम्मको कटौती गर्दा विदेशी पाइटलकहरूलाई भने पूरा दिएको थियो। नेपाली पाइलटहरूलाई दक्ष बनाएर अपग्रेड गर्नभन्दा पनि विदेशी पाइलटहरूलाई भारी तलब दिएर थप दायित्व बढाउनु कहाँसम्म उचित व्यवस्थापन होला ? त्यहींका एक क्याप्टेन भन्छन्, यस्तै अनावश्यक फूर्तिफार्तीले निगम चुलुम्मै डुबेको हो।  नेपाल वायुसेवा निगममा उडान भर्न योग्य २ न्यारोबडी १ वाइडबडी ३ ट्वीनटर  बाह्य दैनिक उडान १० घण्टा (दैनिक ५६ घण्टासम्म उडान भर्न सक्छन्) आन्तरिक उडान दैनिक ४ वटा वार्षिक घाटा २ अर्ब  निगम २ वर्ष मात्र घाटामा गएको देखिन्छ। २०६४०६५ मा घाटा १६ करोड २०७५०७६ मा घाटा १ अर्ब ९६ करोड तर, हालसम्मको संचित घाटा १० अर्ब  चीनबाट खरिद ६ वटा  चिनियाँ जहाज किन्न ऋण ४ अर्ब  ५ वर्षमा घाटा २५ अर्ब  वाइडबडी उडाउन विदेशी पाइलट १५ जना  विदेशी पाइलटको वार्षिक तलब १६८७ करोड"
उद्धार प्रक्रियामै सुत्केरीको मृत्यु,"गोरखा : उद्धार गर्ने झन्झटिलो प्रक्रियाका कारण गोरखाको दुर्गम चुम्चेत गाउँमा सुत्केरीको मृत्यु भएको छ। सडक सञ्जालले नजोडिएको सो गाउँमा हेलिकप्टरका लागि प्रक्रिया पूरा गर्दागर्दै सुत्केरी हिसे डोमा लामाको मृत्यु भएको स्थानीय फुर्बा याङ्जेन लामाले जानकारी दिइन्। चुमनुब्री६ कोम्बाकी २५ वर्षीया हिसे डोमाको बिहीबार दिउँसो ३ बजे मृत्यु भएको हो। बच्चा त बुधबार राति १२ बजे नै जन्मिएको रहेछ। सालनाल नझरेपछि मृत्यु भएको हो, उनले भनिन्, उद्धार गर्न हेलिकप्टर ल्याण्ड गर्नु र मान्छे मरिसक्यो भनेर फोन आउनु एकै चोटी भयो। सो गाउँमा बाक्लो हुस्सुका कारण हेलिकप्टर अर्को गाउँ चुम्लिङमा बसेको थियो। सुत्केरीको उद्धारका लागि महिला, बालबालिका तथा जनसंख्या मन्त्रालयले हेलिकप्टर पठाएको थियो। बिहीबार बिहानैदेखि हेलिकप्टरका लागि प्रक्रिया थालिएको थियो। तर, दिउँसो ३ बजेसम्म पनि उपलब्ध हुन सकेन। पर्खदापर्खंदै महिलाको मृत्यु भयो। हेलिकप्टरका लागि स्वास्थ्यचौकीले स्वास्थ्य शाखालाई, स्वास्थ्य शाखाले गाउँपालिकालाई, गाउँपालिकाले जिल्ला प्रशासनलाई र जिल्ला प्रशासनले महिला, बालबालिका तथा जनसंख्या मन्त्रालयलाई खबर गर्नुपर्ने व्यवस्था रहेको गाउँपालिकाकी उपप्रमुख कुमारी गुरुङले जानकारी दिइन्। प्रक्रिया पूरा गर्दैमा चार घण्टा जति बित्यो होला, उनले भनिन्, सबै निकायबाट जतिसक्दो चाँडो प्रयास त गरेकै हौं। हेलिकप्टरमार्फत उद्धार गरिदिन आफूलाई साढे १२ बजे खबर आएको गाउँपालिकाका प्रमुख प्रशासकीय अधिकृत भीमसेन श्रेष्ठले बताए। गाउँपालिकाबाट प्रशासन कार्यालयमा सवा १ बजे खबर प्राप्त भएको कार्यालयका प्रशासकीय अधिकृत हर्क रोकाले बताए। मैले सबै प्रक्रिया पूरा गरी महिला, बालबालिका तथा जनसंख्या मन्त्रालयलाई पत्र लेख्दा २ बजेको थियो, रोकाले भने। मन्त्रालयले पठाएको नेपाली सेनाको हेलिकप्टर चुम्लिङमा ल्याण्ड गर्दा र सुत्केरी मरेको फोन आउँदा तीन बजिसकेको चुम्लिङका लोप्साङ लामाले बताए। आकस्मिक बिरामी र घाइतेका लागि कागजपत्र नपर्खी टेलिफोनबाट जानकारी आएकै भरमा चिठी बनाइदिन आग्रह गरेको प्रमुख जिल्ला अधिकारी शालिग्राम पौडेलले बताए। चिठीपत्र आउँदै गर्छ। फोनबाट जानकारी आएपछि हामीले बनाउने चिठी बनाइहाल्नू भन्ने आदेश दिएको थिएँ, प्रजिअ पौडेलले भने, उताबाटै खबर आउन ढिला भयो। हामीले त समयमै लेखापढी गरेका थियौं। कि पालिकाले सिधै मन्त्रालयमा पत्राचार गर्ने व्यवस्था हुनुपर्यो। यथासक्य छिटो हेलिकप्टर पठाए पनि सुत्केरीलाई बचाउन नसकिएको उनले बताए। एक घण्टा छिटो हेलिकप्टर पुर्याउन सकेको भए सुत्केरीलाई बचाउन सकिन्थ्यो, गाउँपालिकाकी उपप्रमुख गुरुङ भन्छिन्, मौसमले पनि साथ दिएन। दिनभरि त्यत्रो मिहिनेत गर्दा पनि बचाउन सकिएन। निराश भएर बसेको छु। मौसम, टेलिफोन, इन्टरनेटलगायतका प्रविधिले पनि साथ नदिएका कारण सुत्केरीको बेलामै उद्धार गर्न नसकिएको वडाअध्यक्ष लोप्साङफुञ्जो लामाले बताए। छेकम्पारका धावा ग्याल्जेन लामालाई ८ बजे नै खबर आएको थियो। तर, सरकारी प्रक्रियागत झञ्झटका कारण आफूले उद्धार गर्न नसकेको उनले बताए। मैले २ जना बिरामीका लागि हेलिकप्टर चार्टर्ड गर्दै थिएँ। सुत्केरीलाई पनि उद्धार गरिदिनुपर्यो भनेर ८ बजेतिर फोन आयो, उनले भने, दुईजना बिरामीका लागि त प्रक्रिया पूरा गरिसकेको थिएँ। त्यसमा नयाँ मान्छे राख्न प्रशासन कार्यालय, गृह मन्त्रालय, परराष्ट्र मन्त्रालय, नागरिक उड्डयन प्राधिकरण सबैतिर प्रक्रिया पुर्याउनु पर्ने हुन्थ्यो जुन मेरा लागि असम्भव भयो। हेलिकप्टरमा सिट पनि खालि नै भएकाले प्रक्रिया छोटो भइदिएको भए आफूले नै ल्याइदिन सक्ने उनले बताए। निषेधित क्षेत्र भनेर उत्तरी गोरखामा हेलिकोप्टर उडाउन झञ्झटिलो प्रक्रिया बनाएकोमा उनले दुःख व्यक्त गरे। चुम्चेत पुग्न सदरमुकामबाट ४ दिन पैदल हिँड्नुपर्छ। सडक सञ्जालले पनि नजोडिएको, लोक्पामा निरन्तर गइरहने पहिरो र सर्दीभीरको क्याण्टिलिभर पुल पनि भत्किएका कारण पैदल आवतजावत गर्न पनि नसकिने अवस्था रहेको वडाअध्यक्ष लामाले बताए।  यस्तो छ, झन्झटिलो प्रक्रिया विकट गाउँका सुत्केरीको उपचारका लागि सरकारले निःशुल्क हेलिकप्टर उद्धारको व्यवस्था गरेको छ। तर, त्यसका लागि अपनाउनुपर्ने सरकारी प्रक्रिया यति धेरै झन्झटिलो छ, कि कतिपयले हेलिकप्टर नपुग्दै ज्यान गुमाउँछन्। सर्वसाधारणलाई प्रक्रिया पूरा गर्नै सकस हुन्छ। सुत्केरी हुन गाह्रो भएपछि स्वास्थ्य चौकीले गाउँपालिकाको स्वास्थ्य शाखालाई सिफारिस गर्छ। स्वास्थ्य शाखाले गाउँपालिका कार्यालयलाई सिफारिस गर्छ। त्यसपछि गाउँपालिकाले जिल्ला प्रशासन (सीडीओ) कार्यालयलाई सिफारिस गर्नुपर्छ। सीडीओ कार्यालयले महिला तथा बालबालिका मन्त्रालयलाई सिफारिस पठाउँछ। महिला मन्त्रालयले हेलिकप्टर पठाउँछ। यी सबै प्रक्रिया पूरा गर्न २ घण्टादेखि एक दिनसम्म लाग्ने गर्छ। तर, सुत्केरी हुन नसकेरभइसकेपछि गम्भीर बनेका महिलाहरूले प्रक्रिया पूरा गर्दागर्दै ज्यान गुमाउनु परेका घटना बढ्दै गएका छन्। उपचार नपाएर सुत्केरीले ज्यान गुमाउन नपरोस् भनेर सरकारले निःशुल्क हवाई उद्धारको व्यवस्था गरेको छ। तर, प्रक्रियागत झन्झटका कारण सुत्केरीको ज्यान जाने क्रम रोकिएको छैन। उडानको प्रतीक्षा गर्दागर्दै सुत्केरीको ज्यान गइरहेको छ। अर्कातिर उनीहरूको ज्यान जोगाउन सरकारले दिएको रकम भने खर्च हुन सकेको छैन। यसले कार्यक्रमको प्रभावकारितामा प्रश्न खडा गरेको छ। गत वर्ष ५ करोड रुपैयाँ यस कार्यक्रमका लागि विनियोजन भएकोमा ३ करोड रुपैयाँ मात्र खर्च भएको छ। चालू आवमा भने सरकारले बजेट घटाएर ४ करोड रुपैयाँमा झारेको छ। कार्यक्रम ल्याउने तर पीडितले उपचार नपाउनेमा को दोषी होला ? कार्यविधिले दिएको नियमभित्र रहेर मात्र उद्दार गर्दै आइएको मन्त्रालयका सचिव यामकुमारी खतिवडाले जानकारी दिइन्। राष्ट्रपति महिला उत्थान कार्यक्रमअन्तर्गत दुर्गम क्षेत्रका ज्यान जोखिममा परेका गर्भवती तथा सुत्केरी महिलाहरूका लागि हवाइ उद्धारसम्बन्धी कार्यविधि २०७५ कार्यान्वयनमा छ। योजना १९ जिल्लामा पूर्ण र २९ जिल्लामा आंशिक लागू भएका छन्। हालसम्म यो योजनाबाट २ सय ४० जनाको उद्धार गरिएको योजना प्रमुख गोमा ढकाल पौडेलले जानकारी दिइन्।"
देशकै पुरानो विद्यालयको भोजनालय पुनर्निर्माण,"काठमाडौं : नेपालकै जेठो श्री राजकीय संस्कृत माध्यमिक विद्यालय मटिहानी महोत्तरीको जीर्ण भोजनालय भवन नेपाली सेनाले पुनर्निर्माण गरेको छ। एक महिना लगाएर सेनाले सुविधा सम्पन्न भान्सा घरको निर्माण गरेका हुन्। भान्सा घरको नाम अन्नपूर्ण भोजनालय राखिएको छ। ३०३ वर्ष पहिले उक्त विद्यालयको स्थापना गरिएको थियो। १७७५ सालमा रामलला दास (तस्मैया बाबा)का शिष्य जयकृष्ण दासले संस्कृत पाठशालाको नामले विद्यालयको स्थापना गरेका थिए। जलेश्वरस्थित नेपाली सेनाको रणभीम गण प्रकौलीले भोजनालय भवन बनाएको हो। मटिहानी नगरपालिका मेयर हरिप्रासाद मण्डलले रिबन काटेर भोजनालयको उद्घाटन गरेका छन्। देशभरी शिक्षाको ज्योति फैलाएको विद्यालयको विकासमा नेपाली सेनाले गरेको योगदान सराहनीय छ, उनले भने, शिक्षा मन्त्रालयले विद्यालयको उन्नति, प्रगति र संरक्षणका लागि योजना बनाएर विशेष बजेट विनियोजन गर्न जरुरी छ। ५० जना बटुकको खाना पकाउने र खाने क्षमता भएको भोजनालय निर्माणले विद्यालयको उत्थानमा सहयोग पुगेको विद्यालयका प्रधानाध्यापक इश्वरीप्रसाद पौडेलले बताए। शिक्षा विभागको तथ्यांकअनुसार यस विद्यालयको स्थापना विसं १८६८ मा भएको उल्लेख छ। १८२५ मा पृथ्वीनारायण शाहले नेपाल एकीकरण गर्नुभन्दा ५० वर्ष पहिले मटिहानीमा गुरुकुल खोलिएको थियो। १९१० मा जंगबहादुर राणाले दरबार हाईस्कुल खोलेका थिए। २०७८ साउन ९ गते अन्नपूर्ण पोस्ट्ले देशकै पहिलो विद्यालयबारे विशेष खोजी समाचार प्रकाशन गरेको थियो। नेपालको ६ प्रदेश, २७ जिल्लाका १ सय ५० विद्यार्थी गुरुकुलमा पढ्छन्। मटिहानी बाहिरका ६० जना छन्। उनीहरू स्कुलकै होस्टलमा बस्छन्।"
देशभित्रै अनागरिक ?,"बिहे गरेकै आधारमा नेपाली नागरिकको नागरिकता खोसिने र निवेदन नै दर्ता नगर्ने व्यवस्था संविधानमा छैन । विभिन्न बहानामा सरकारले हामीलाई झुलाइरह्यो। नागरिकताको विषय सत्ता टिकाउने र ढलाउने दाउ बन्यो। आफ्नै देशमा अनागरिक भएर कष्टकर जीवन बाँचेका हाम्रो पीडा देखेन। वर्षौंदेखि पुर्खाले यही माटोमा पसिना बगाए। सीमारक्षामा ढाल बनेर उभिए। सरकारले भने हामीलाई नेपाली हुन योग्य ठानेन। हामीसँग कुनै विकल्प छैन। मर्न परे संसद्् भवनको गेटमा गएर मर्छौं। सामूहिक रूपमा आत्मदाह गर्छौं। सरकारलाई हाम्रो मृत शरीर चाहिएको हुनसक्छ। हामी मरेरै भए पनि सन्तानलाई अनागरिक हुन दिन्नौं। धनुषाका इन्द्रजित साफीको आक्रोस हो यो। हेर्दा र सुन्दा सामान्य लाग्न सक्छ। तर आफ्नै देशमा अनागरिक हुनुको पीडा सायदै अनुमान गर्न सकिएला। नागरिकताबिना बैंक खाता खोल्न मिल्दैन। सवारी लाइसेन्स लिन मिल्दैन। सरकारी जागिरको निवेदन दिनै मिल्दैन। उच्च शिक्षालाई कलेजमा भर्ना हुन पनि पाइँदैन। विदेश गएर पैसा कमाउने सपना देख्नै मिल्दैन। समाजमा तल्लो स्तरको जीवन बाँच्न सदैव तम्तयार हुनुपर्छ। २०७२ सालदेखि नेपाली नागरिक बन्ने लडाइँमा छन् उनी। जतिबेला नेपालले संसारकै उत्कृष्ट संविधान निर्माण गरेको खुसियालीमा देशभर हर्षोल्लास मनाइरहेको थियो। सबैलाई उत्कृष्ट लागेको संविधानले इन्द्रजीतलाई नागरिक बनाउने सकेन। कार्यान्वयनमा कमजोर सावित भयो। संंविधानका धारा उपधारालाई कहिले गृह मन्त्रालयको परिपत्रले रोक्योे, कहिले नागरिकता वितरणसम्बन्धी ऐनले। उनीहरूको मागलाई केही हदसम्म सम्बोधन गरेको नागरिकतासम्बन्धी अध्यादेश अहिले पनि प्रतिनिधिसभामै विचाराधीन छ। साफीको आमासँग वंशजको नागरिकता छ, बुबासँग जन्मसिद्दका आधारमा। बुबासँग जन्मसिद्धको आधारमा नागरिकता हुनु नै उनका पाँच सन्तानले नपाउनुको कारण हो।आमाको नाममा नि:शर्त नागरिकता दिइने व्यवस्था संविधानमै सुरक्षित छ। तर इन्द्रजीतको आमाको नागरिकताले सन्तानलाई नागरिक बनाउने अधिकार पाउन सकेन। महिला कानुन तथा विकास मञ्चको तथ्यांक हेर्ने हो भने नेपालभर नागरिकताविहीन हुनेको संख्या ६ लाखभन्दा बढी छ। उनीहरू साउन २० गतेदेखि निरन्तर आन्दोलनमा छन्। उनीहरूका मुख्य दुई माग छन् : नेपालको संविधान २०७२ भाग २ धारा ११ को उपधारा ३ र ५ छिटोभन्दा छिटो कार्यान्वयन हुनुपर्छ। यस्तै विगतमा नागरिकता नपाएर गुमाएका सेवा सुविधाको क्षतिपूर्ति पाउनुपर्छ। धारा ११ को ३ अनुसार संविधान प्रारम्भ हुनुअघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन् भने निज बालिग भएपछि वंशजको आधारमा नेपालको नागरिकता प्राप्त गर्नेछ। धारा ११ को ३ अनुसार नेपालको नागरिक आमाबाट नेपालमा जन्म भई नेपालमै बसोबास गरेको र बाबुको पहिचान हुन नसकेको व्यक्तिलाई वंशजका आधारमा नेपालको नागरिकता प्रदान गरिनेछ। आन्दोलनका लागि नेपालभरका नागरिकताविहीन नेपाली काठमाडौंमा भेला भएका छन्, जिल्ला जिल्लामा पनि आन्दोलन भइरहेको छ। प्रतिनिधिसभाको राज्य व्यवस्था तथा सुशासन समितिमा २०७५ भदौ ५ गते नागरिकता विधेयक दर्ता भएको थियो। नेपाल नागरिकता ऐन २०६३ लाई संशोधन गर्न बनेको यो विधेयक अहिलेसम्म पनि संसदबाट पास हुन सकेको छैन। केपी ओली नेतृत्वको सरकारले यो विधेयक अध्यादेशमार्फत जारी गरेको थियो। सर्वोच्च अदालतले अध्यादेश कार्यान्वयनमा रोक लगाउँदै अन्तरिम आदेश जारी गरेको छ। अहिले यो विधेयक पुनस्र्थापित प्रतिनिधिसभामै अड्किएको छ। संविधानमा भएको कुरा पनि अहिलेसम्म कानुन बन्न सकेन। हजारौं नागरिक ऐनको अभावमा अनागरिक भएर जिउन बाध्य छन्। नेपालमा नयाँ संविधान जारी भएको पाँच बर्ष बढी भयो। संविधानले नै संरक्षण गरेको अधिकार कार्यान्वयन भएन। संविधानको धारा १०(१) मा छ, कुनै पनि नेपाली नागरिकलाई नागरिकताको हकवाट वञ्चित गरिने छैन। संसद् सञ्चालन भएको वर्ष दिनभित्र संविधानसँग बाझिने कानुन सबै मिलाउनुपर्ने व्यवस्था छ। तर संघीय संसद्् बसेको तीन वर्षभन्दा बढी भइसक्दा पनि कानुन बनेको छैन। संविधानको धारा ११(३) अनुसार २०७२ को संविधान बन्नुअगाडि जन्मको नागरिकता लिएका बाबुआमाको छोराछोरीले वंशजका आधारमा नागरिकता लिन सक्छन्। अहिले प्रचलनमा रहेको नागरिकता ऐनमा जन्मसिद्ध अभिभावकका सन्तानको विषयमा कुनै पनि व्यवस्था छैन। ऐनले व्यवस्था नगरिदिँदा जन्मसिद्ध नागरिकता लिन पाएका छैनन्। संविधानको धारा ११(५) अनुसार कुनै पनि नेपाली महिलाले जन्माएको सन्तानलाई उसको बाबुको पहिचान नभए पनि वंशजका आधारमा नागरिकता दिन पाउने अधिकार तोकेको छ। कानुनको अभावमा धेरै मानिस अनागरिक बन्न बाध्य छन्। नेपालमा जन्मिएका नेपाली नागरिक कोही पनि राज्यविहीन हुनुहुँदैन। प्रशासन कार्यालयहरू संसद््ले ऐन पास गरेपछि दिन्छौं भनेर पन्छिने गरेका छन्। तर, संविधानमै ंसंरक्षित गरिएका अधिकार दिन ऐन कुरिरहन पर्दैन। संविधान अनुसार आमाको नामवाट बिनाशर्त नागरिकता दिन सकिन्छ। प्रशासन कार्यालयले कार्यान्वयनमा गम्भीर देखिँदैन। गृह मन्त्रालयले नागरिकता प्रमाणपत्र वितरण कार्यविधि निर्देशिका २०६३ जारी गरेको छ। यही निर्देशिकाअनुसार हरेक जिल्लामा नागरिकता वितरण हुने गर्छ। नेपाली महिलाले वंशजको आधारमा नागरिकता पाउने भनेको बाबुआमा नेपाली भएको कारण हो। लोग्ने नेपाली भएका कारण वंशजको नागरिकता पाएको होइन। लोग्नेका आधारमा पाउने भनेर संविधान र ऐनमा पनि छैन। महिलाको नागरिकता दिने बेला उसको श्रीमानको परिचय खोजिन्छ। लोग्ने नभएको अवस्थामा उसको परिवारको सनाखत खोज्ने गरिन्छ। नेपाली बाबुआमाकी छोरीको नागरिकता बन्न श्रीमान् आवश्यक बनाइनु संविधानविपरीत भएन र ? निर्देशिकामा विवाहित महिलाले लोग्नेको नागरिकताका आधारमा वंशजको नागरिकता लिनुपर्छ भन्ने व्यवस्था छ। यो व्यवस्था संविधानसँग बाझिन्छ। बिहे गरेकै आधारमा नेपाली नागरिकको नागरिकता खोसिने र निवेदन नै दर्ता नगर्ने व्यवस्था संविधानमा छैन। तर, नागरिकतासम्बन्धी ऐनको दफा ८(१)कमा भनिएको छ, वंशजका आधारमा नागरिकताका लागि निवेदन दिनुपर्छ। तर, विदेशीसँग बिहे गरेको नेपाली महिलाको हकमा भने यो व्यवस्था लागू हुने छैन। संविधानले दिएको अधिकार ऐनबाट हटाउन पाइन्छ त ? विदेशी नागरिकसँग बिहे गर्ने नेपाली नागरिकलाई पुरुष र महिला भनेर संविधानमा बेग्लै व्यवस्था गरिनु अबको समयमा गलत छ। नेपाली पुरुष होस् या महिला वा अन्य नै किन नहोस्, विदेशी नागरिकका लागि संविधान तथा ऐनमै समान अधिकार हुन जरुरी छ। संसद्मा अड्किरहेको नागरिकता विधेयक पास भएर नयाँ कानुन बन्न जरुरी छ। विधेयकका असमान व्यवस्था कानुन बनाएर सशोधन गर्नुपर्छ। आमा वा बुबाको नागरिकता भएपछि सन्तानलाई नागरिकता दिने सवालमा विधेयकले सम्बोधन गरेको छ। बाबु पत्ता नलागेको तथा जन्मसिद्ध नागरिकको सन्तानका सवालमा पनि विधेयकले सम्बोधन गरेको छ। कानुनको अभावमा धेरै मानिस अनागरिक बन्न बाध्य छन्। नेपालमा जन्मिएका नेपाली नागरिक कोही पनि राज्यविहीन हुनुहँुदैन। लामो समयदेखि संसद्मै अड्किएको विधेयक तत्काल पास गर्नुपर्छ। हजारौं नागरिकलाई अधिकार प्राप्त बनाउनु पर्छ।"
एउटा यस्तो जुम्ल्याहा,"झापा दमककी माया (नाम परिवर्तन) ३२ वर्षको उमेरमा दोस्रो पटक गर्भवती भइन्। उनको गर्भको कुनै योजना त थिएन तर पहिलो सन्तान हुर्किसकेकाले गर्भ रहेकोमा त्यो दम्पत्ति खुसी नै भए। सिटौलाले गर्भ रहेको जस्तो लाग्नेबित्तिकै अर्थात् महिनाबारी रोकिनेबित्तिकै दमककै अस्पतालमा प्रसुति तथा स्त्रीरोग चिकित्सकसँग परीक्षण गराइन्। चिकित्सकले सुझाएका केही परीक्षण पनि गराइन् तर चिकित्सकले प्रेष्क्राइब गरेको फोलिक एसिड औषधि चाहिँ सेवन गर्न सकिनन्। उनले चार महिना पुगेपछि मात्र अल्ट्रासाउण्ड (भिडियो एक्सरे) गराइन्। अल्ट्रासाउण्डमा जुम्ल्याहा बच्चा रहेको, उनीहरूको शालनाल एउटै भएको, पानीको मात्रा बढी (पोलीहाड्रामिनस्) भएको र दोस्रो बच्चामा समस्या (घाँटी र टाउको सुन्निएर तथा पानी भरिएर छुट्याउन नसकिने) रहेको देखायो। उनलाई नियमित परीक्षणको चिकित्सकले त्यो अल्ट्रासाउण्डको रिपोर्टका आधारमा गर्भको निरन्तरता नगर्न सल्लाह दिए। तर गर्भको एउटा बच्चाको बृद्धि सामान्य र ठिक रहेकाले त्यो दम्पत्तिले गर्भलाई निरन्तरता दिने निधो गरे। स्थानीय विज्ञ चिकित्सकले गर्भ निरन्तरता दिने भए धरान वा विराटनगरका विज्ञहरूसँग सल्लाह गर्न र उपयुक्त निर्णय लिन सुझाए। विराटनगरस्थित शिक्षण अस्पतालमा पाँचौं महिनादेखि सातौं महिना पुगेर आठौं महिनाको सुरुआत सम्ममा मायाले चार पटक परीक्षण गराइन्। उनको परीक्षणका क्रममा गरिएको तीन पटकसम्मको अल्ट्रासाउण्डमा जुम्ल्याहामध्ये एक बच्चाको वृद्धि सन्तोषजनक र अर्को बच्चा मृत भएको देखाएको छ। चिकित्सकहरूले अर्को बच्चा पनि निकै जोखिममा रहेको बताए। विराटनगरको तेस्रो परीक्षणसम्म अर्थात् गर्भको ६ महिनासम्म पनि सो बच्चा सकुशल नै रहेकाले राम्रै जन्मिने भन्ने आशा परिवार र चिकित्सकसमेतको थियो। तर चौथौ परीक्षणमा सबैको आशामा पानी फेरियो। चौथो पटक सो शिक्षण अस्पतालमा गरेको अल्ट्रासाउण्डमा दोस्रो असमान्य र मृत बच्चासँगै पहिलो बच्चाको पनि निधन भएछ। त्यसपछि मृत बच्चाहरू निकाल्नुको कुनै विकल्प थिएन। शिक्षण अस्पतालले सोका लागि भर्ना पनि गरे। तर आशाको तान्द्रो चुडिएपछि सो अस्पतालमा शल्यक्रिया गर्न दम्पत्ति तयार भएनन्। परिवारले धेरैतिर सरसल्लाह गरेर मोरङ सहकारी अस्पतालमा ल्याए। शल्यक्रिया गर्दा उनको अकार्डियस् माईलिसेफालस् अर्थात् उनको गर्भमा एउटा सामान्य बच्चासँगै अर्को टाउको नभएको खुट्टाहरू र जिउ जस्तो मात्र बच्चा रहेको पाएँ। सामान्य जस्तो देखिने बच्चा पनि मृत भइसकेको थियो। अकार्डियस् माईलिसेफालस् एउटा बिरलै हुने जुम्ल्याहाको प्रकार हो। ३५ हजार गर्भहरूमा एक गर्भवतीमा यस्तो समस्या आउने अध्ययनहरूले देखाएको छ। यो किन हुन्छ भन्ने तथ्य अहिलेसम्मको अध्ययनले प्रष्ट बनाउन सकेको छैन। यस्तो अवस्था मोनोकोरियोनिक जुम्ल्याहा अर्थात् एउटै प्लासेन्टा (सालनाल) भएको एउटै निषेचित अण्डबाट भएको जुम्ल्याहाहरूमा मात्र यस्तो हुने देखिन्छ। यस्तो किसिमको जुम्ल्याहामा एउटा भु्रणको मुटुको विकास हुन सक्दैन र एउटै मुटुले दुवै भु्रणलाई रक्तसञ्चार गराउनुपर्ने हुन्छ। त्यसका लागि दुवै भु्रणको रक्तधमनीहरूको अस्वाभाविक मिलन (सन्ट) स्थापित हुन्छ। तर पनि मुटु नभएको भु्रणमा अक्सिजनको मात्रा नपुगेकाले महत्वपूर्ण अंगहरू (टाउको, मष्तिस्कसमेत) को समेत विकास हुन सक्दैनन्। यस अवस्थामा मुटु नभएको भु्रण (बच्चा) लाई बचाउन सकिँदैन। अर्को मुटु भएको भु्रण चाहिँ कुनै उपचारबिनै पनि केही बाँचेको पाइएको छ। अस्वाभिकरूमिा जोडिएको रक्तधमनी (अम्बेलिकल भेसल) लाई बाध्न सकेको अवस्थामा मुटु भएको भु्रणलाई बचाउन सक्ने सम्भावना ९० प्रतिसत हुन्छन्, यद्दपि यो बाध्न सक्ने प्रबृद्धिको विकास राम्रोसंग भई सकेको चाहि छैन। अकार्डियस् माईलिसेफालस् जुम्लियाहाको कारणहरू थाहा पाउन सकिएके छैन। तर यो मोनोकोरियोनिक जम्ल्याहा अर्थात एउटै प्लासेन्टा (सालनाल) भएको एउटै निषेचित अण्डबाट भएको जुम्ल्याहाहरूमा मात्र हुने भएकाले जुम्लियाहा गर्भ नरहने हो भने यस्तो अवस्था नआउने निश्चित छ। हुनत जुम्ल्याहा गर्भ रहनुका कारणहरू पनि पूर्णरूपले स्थापित छैनन्। अध्ययनहरूले केही तथ्यहरू प्रकाशमा ल्याएका छन्। जुम्ल्याहा एउटै वंशज र विशेष जातिहरूमा बढी हुने गरेको पाइए पनि यिनीहरूमा केही गर्न सकिँदैन। जुम्ल्याहा गर्भ रहनुको अर्को महत्वपूर्ण कारण गर्भवतीको उमेर रहने गरेको अध्ययनहरूले देखाएको छ। ३० वर्ष पार गरिसकेको र पहिले गर्भ रहिसकेका महिलाहरू फेरि गर्भवती हुँदा जुम्ल्याहा गर्भ रहने सम्भावना रहने गरेको पाइएको छ। अमेरिकन महिलाहरूमा गरिएको एक अध्ययनले ३५ वर्ष पार गरेका महिला गर्भवती हुँदा जुम्ल्याहा, तिम्ल्याहाभन्दा बढी हुने गरेको देखाएको छ। यसबाहेक निःसन्तानका उपचार गराइरहेका महिलाहरूमा पनि जुम्ल्याहा हुने सम्भावना बढी हुन्छन्। स्वास्थ्य वृक्षले मात्र स्वादिष्ट फल दिएजस्तै राम्रो सन्तानका लागि गर्भवतीको स्वास्थ्य राम्रो हुन अति आवश्यक हुन्छ। गर्भवतीहरूको उमेर २० वर्ष पार गरिसकेको तर ३० वर्ष नकाटेको हुनु, स्वस्थ्य शरीर र तनावरहित वातावरणमा गर्भवती हुनुपर्छ। त्यसो हुँदा गर्भको जटिलता कम हुने, आमा र बच्चाको स्वास्थ्य राम्रो हुने र सुत्केरी अवस्थामा आउने जटिलता पनि कम हुन्छ। पाको उमेरमा रहेको गर्भमा त्यसै जटिलता आउने सम्भावना बढी हुन्छ, अझ जुम्ल्याहा भए जटिलताहरू थपिने हुन्छ। गर्भ रहनेबित्तिकै परीक्षण गराएर मात्रै हुँदैन, चिकित्सकहरूले सुझाएका परीक्षणहरू सबै समयमै गर्ने, पे्रष्काइभ गरिएका औषधिहरू नियमित सेवन गर्ने र नियमित परीक्षण (फलोअप) मा बस्नुपर्छ। यसबाहेक खानेकुरा, व्यायाम आदिमा ध्यान पुर्याउँदै मानसिक तनाव र प्रदूषणबाट पनि गर्भवतीहरू जोगिनु पर्छ। सबै कुरामा ध्यान पुर्याउँदा पुर्याउँदै पनि कहिलेकाँही सोचे अनुसार नहँुदो रहेछ। यस अवस्थामा पनि आत्तिनु हुँदैन। आफ्नो जिद्दीमा अडिनुभन्दा पनि विज्ञको सुझावकै आधारमा निर्णय लिनु बुद्धिमानी हुन्छ।  लेखक प्रसुति तथा स्त्रीरोग बिशेषज्ञ हुन्।"
अफगानिस्तानमा उग्रराष्ट्रवाद,"अफगानिस्तानको संक्षिप्त इतिहास कोट्याउँदा एउटा अनौठो र मर्मस्पर्शी चित्र प्रस्तुत हुन्छ तालिवान सन् १९९६ मा सत्तामा आयो। सरिया कानुनको नाममा महिलामाथि हदैसम्मको अनुदारपन देखाएको र जैसए महमद, लस्करे तोइबा र क्रमश: आइएसआई जस्ता विश्वविद्रोही समूहसँग साँठगाँठ गरेको तथा अमेरिकाका ट्विनटावरमा सांघातिक हमला (नाइनइलेभनबाट चर्चित) गर्ने अलकायदाका ओसामा बिन लादेनलाई प्रश्रय दिने गरेका कारण अमेरिकाको आँखामा तालिवान तारो भयो। अत: अमेरिकाले त्यसै वर्ष अर्थात् २००१ मा तालिवानमाथि हमला गर्नैपर्ने स्थिति आयो। त्यतिबेलैदेखि तालिवानले यदि उग्र या आतंकवादी क्रियाकलापमा नलागेको भए आफ्नो देशमा विस्तारै पकड बनाइराख्न सक्थ्यो। यत्ति हो कि उसले विश्वव्यापी आधुनिकीकरणलाई पनि आत्मसात् गर्दै जानु पर्थ्यो। यसपछि अफगानिस्तानमा हामिद कारजाइको उदय भयो जो निकै लामो अवधि (२००१२०१४) सम्म सत्तामा रहे। सामरिक इतिहास अफगानिस्तानमा पटक पटक गरी करिब सात वर्ष (सन् १८३९१९१९) त्यहाँका आमिर र बेलायती साम्राज्यबिच लडाइँ भइरह्यो। कारण हो, बेलायतले हिन्दमहाद्वीपका देशहरूमा जस्तै आफ्नो औपनिवेशिक दासता कायम गर्ने चाहना गर्नु र सोभियत संघको विस्तारलाई रोक्न खोज्नु। दुर्रानी वंशका आमिर शाह सुजाह र अर्का आमिर दोस्त महम्मद बारकजाईबिच भएको असमझदारीका कारण बेलायत केही वर्ष अफगनिस्तानमा खेल्न पायो। बेलायतले केही सीप नलागेर अन्त्यमा पाकिस्तानको रावलपिन्डीमा सम्झौता (१९१९) गर्नै पर्यो। अफगानिस्तान एउटा स्वतन्त्र देशकै रूपमा कायम रह्यो। यसपछि बारकजाई वंशभित्र सन् १९२६ मा यौटा नियमित राजसत्ताधारी आमिर समूह उत्पन्न भयो। तालिवान ठूलो विद्रोही शक्तिको हैसियतमा सरकारइतर भई अफगानिस्तान नछोडेको स्वदेशी शक्ति हो। जो बाइडेन अमेरिकाको राष्ट्रपति निर्वाचित भएपछि काबुलबाट अमेरिकी सेनालाई चरणबद्घरूपमा फर्काउने घोषणा गरेका थिए। यसैभित्र स्थापित राजसंस्थाका अन्तिम राजा महम्मद जाहिर शाहको शासनकाल १९७३ सम्म कायम रह्यो। यसपछि सोभियत संघ समर्थित बाबराक कार्माल, केही टुक्रे नेता र मोजाहिद्दीदिनले सन् १९९६ सम्म गृहयुद्धका बिच जबर्जस्ती शासन गर्दै गए। समष्टिमा हेर्दा अफगान संस्कृति र धर्मले बाह्य प्रभावलाई कुनै हालतमा पनि समर्थन गरेको पाइँदैन। बहुपक्षीय विदेशीबाट समर्थित सरकार तथा पार्टीसँग पनि अफगान जनता लड्नै पर्यो। नचाउने विदेशी, नाच्ने आफ्नै देशका नेता र नाचको तालमा लातखाने जनता। भनिन्छ, तालिवानलाई पनि प्रारम्भमा सोभियत प्रभाव रोक्न अमेरिकाबाटै हातहतियार सहित उक्साइएको थियो। अहिले पनि तालिवानसँग भएका बहुसंख्यक हातहतियार मेड इन युएसए नै छन् चाहे ती मित्रवत दिइएका हुन् वा लुटिएका हुन्। असरफ घानी र अब्दुल्लाह पढाइमा तेज र विद्यावारिधिसमेत हासिल गरेका घानीले फुलब्राइट छात्रवृत्ति पाएर अमेरिकामा अध्ययन गरेका र काबुल, डेनमार्क तथा अमेरिकाकै नामुद शैक्षिक संस्थामा अध्यापन पनि गरिसकेका हुन्। विश्व बैंक र संयुक्त राष्ट्रसंघमा काम गरेका घानीले सहलेखक भई असफल राष्ट्रको उपचार : खुस्केकालाई मलहमपट्टी (फिक्सिङ फेल्ड स्टेट्स : ए फ्रेमवर्क फर रिबिल्डिङ फ्याक्चर) जस्ता किताब पनि लेखेका छन्। सन् २०१४ र २०१९ मा भएको निर्वाचनमा असरफ घानी पहिलो विजेता भए पनि दोस्रो मत ल्याएका अब्दुल्लाह अब्दुल्लाहबिच शक्ति संघर्ष बढ्यो। अमेरिकी तथा युरोपेली राष्ट्रको समन्वयमा घानीलाई राष्ट्रपति र अब्दुल्लाहलाई पछिल्लो पटक तालिवानसँग वार्ता गर्न भनी विशेष अधिकार दिई कार्यकारी प्रमुख तोकियो। तालिवानको पुनरागमन तालिवान ठूलो विद्रोही शक्तिको हैसियतमा सरकारइतर भई अफगानिस्तान नछोडेको स्वदेशी शक्ति हो। जो बाइडेन अमेरिकाको राष्ट्रपति निर्वाचित भई आएपछि काबुलबाट अमेरिकी सेनालाई चरणबद्धरूपमा फर्काउने घोषणा गरेका थिए। तर अमेरिकी सेनाको प्रत्यागमन सकिन नपाउँदै १५ अगस्ट २०२१ आइतबारका दिन तालिवानी नेताहरू आफ्ना सशस्त्र लडाकुसहित काबुल भित्रिए। सन् २०१७ को तथ्यांकअनुसार तालिवानको संख्या दुई लाख रहेको र यसमध्ये सघन लडाकुको संख्या ८० हजार भएको अनुमान छ। यिनै समूहको बलबुतामा तालिवानको प्रवेश सम्भव भएको देखिन्छ, जबकि अफगान सरकारसँग औपचारिक सेनाको संख्या तीन लाख रहेको छ। अहिले अमेरिका तथा नेटोका सुरक्षाकर्मीले छाड्दै गए पनि पाकिस्तान, चीन, फ्रान्स आदि देश तालिवानलाई समर्थन गर्ने नाउँमा मानौं हतियार नै दिउँलाझैं गरी उफ्रिएका छन्। यो नियति अफगानिस्तानले कहिलेसम्म भोग्ने ? बीबीसी न्युजका अनुसार तालिवानको हालको नेतृत्वमा आमिरअलमुमिनिन छन्। मुल्लाह अब्दुल हकिम सिनियर जजको तहमा छन्। त्यसपछि मुल्लाह अब्दुल घानी बरादर, मुल्लाह महम्मद याकुब र सिराजुद्दिन हकानी दोस्रो तहका नेता हुन्। तालिवानको औपचारिक कार्यसोपानमा प्रतिरक्षा, जासुस, राजनीतिक, आर्थिकसहित १३ आयोग छन्। यस ढाँचामा दोहास्थित अन्तर्राष्ट्रिय जनसम्पर्क कार्यालय पनि देखाइएको छ। हालमा तालिवानी मुख्य प्रवक्ताका रूपमा जबिउल्लाह मुजाहिद छन्। साबिकको अफगानिस्तान र भ्रष्टाचार असरफ घानीले सत्ता छाड्नु केही दिनअघि सयौं तालिवान लडाकुलाई मारेको दाबी गरेका थिए। यसको बदला सायद तालिवानले तत्कालै लिन खोजेर रक्तपातपूर्ण संघर्ष भई आफ्नै ज्यान पनि जाने डरले उनी परिवारसहित भागेका हुनसक्छन्। सुन्नमा आएअनुसार अफगान सेनाका अधिकारीले बहुसंख्यक सैनिकलाई आधा मात्र तलब दिन्थे। यसबाट सेनाको मनोबल समेत उच्च नरहेको सहजै अनुमान गर्न सकिन्छ। अफगानिस्तानका हरेक सरकारी क्षेत्र पहिलेदेखि नै भ्रष्टाचारको दलदलमा यति फसेको थियो कि पंक्तिकार पनि निर्वाचन तालिम अधिकृतको हैसियतमा अफगानिस्तान पुग्दा (२००४५) अध्यागमन र भन्सार कार्यालयहरूमा केही हदसम्म अनुभव गरेको थियो। ट्रान्सपेरेन्सी इन्टरनेसनल, २०१९ को प्रतिवेदनले सरकारी संयन्त्रमा घुसभ्रष्टाचार सर्वत्र व्याप्त (इन्डेमिक) रहेको कुरा उल्लेख गरेको छ। सरकारप्रति जनताको व्यापक असन्तोष भएका कारण नै केही दिनअघि तालिवानको काबुल आगमन सहज बन्न गएको प्रतीत हुन्छ। गरिबी न्यूनीकरणसम्बन्धी कतिपय परियोजनामा आबद्ध रहेका घानी देख्नमा निम्नस्तरका जनताका पक्षपातीजस्ता देखिए पनि उनको व्यवहारचाहिँ यसको विपरीत भएको विश्लेषकहरूको भनाइ छ। सरकारी कोष हिनामिना, अवैध सम्पत्तिआर्जन, आफ्नालाई पद र पैसा दुरुपयोग गर्न मौका प्रदानजस्ता आरोप खेपिरहेका घानीलाई संयुक्त अरब एमिरेट्सले मानवीय संवेदनाको आधारमा आश्रय दिएको बताइएको छ। तर यसबिच ताजकिस्तानले घानीलाई कारबाहीको दायरामा ल्याउनु पर्ने राय पनि व्यक्त गरेको छ। तालिवानको आश्वासन कति भरपर्दो ? तालिवानको हुल काबुलमा पस्नासाथ त्यहाँ जनताबिच भागाभाग चल्यो। जनतालाई नआत्तिन र महिलालाई पनि सरिया कानुनअन्तर्गत रहेरै हुनसक्नेसम्मको उदारता दिने आश्वासन तालिवानले दिएको छ। कुनै पनि व्यक्तिलाई धरपकड नगर्न र व्यक्तिगत सम्पत्ति नलुट्न लडाकुलाई तालिवानले आदेश दिए पनि ठाउँठाउँमा लुटमारका घटना भएका छन्। जलालावादमा साबिकको राष्ट्रिय झन्डाको सट्टा तालिवानले आफ्नो झन्डा राख्नुपर्छ भनेकाले विवाद हुँदा दुईजनाको ज्यान गयो। पश्चिमी सहरहरू हेरात तथा लस्करघा र कान्दहारमा अझै पनि भिडन्त भइरहेको छ। सबैभन्दा ठूलो सकस त सिया समुदायका अल्पसंख्यक हजारा जातिलाई परेको छ। सुनिन्छ यिनीहरूका घरघरै पसेर तालिवान लडाकुले दु:ख दिने काम गरिरहेका छन्। केन्द्रले दिएको निर्देशन भर्खर तातो रगतले भित्रिएका लडाकुले कति पो मान्लान् ? सूचनामा नआएका घटना कति छन् कति ! अफगानिस्तानस्थित आफ्ना नागरिक र सैनिकलाई सुरक्षितरूपमा नफर्काएसम्म अमेरिकी सेनाले नै काबुल एयरपोर्टलाई सुरक्षा प्रदान गरिरहेका छन्। यसैबिच तालिवानले अगस्ट महिनासम्ममा अमेरिकी सेना हट्नु पर्छ भनी अन्तिम चेतावनी दिएको छ। हेर्नु छ, मर्निङ सोज द डे भनेझैं तालिवानको आगामी रवैयाले अफगानिस्तानको भविष्य कस्तो होला अनुमान गर्न सकिन्छ। लेखकले संयुक्त राष्ट्रसंघीय मिसनअन्तर्गत अफगानिस्तानमा दुई वर्ष काम गरेका थिए।"
रोहिन्ज्याको रुवाइ,"माइरा दहगेप : म्यानमारी सेनाले रोहिन्ज्याविरुद्ध हिंसाको अभियान चलाएको चार वर्ष पूरा भइसकेको छ। हिंसामा पीडित हुनेमध्ये अधिकांश मुस्लिम अल्पसंख्यक थिए। उनीहरूले एक क्लियरेन्स अपरेसन ब्यानरअन्तर्गत रोहिन्ज्या समुदायमाथि आक्रमण गरे। रोहिन्ज्या महिलालाई दुव्र्यवहार र बलात्कार गरे। महिला, पुरुष र बालबालिकाको निर्ममतापूर्वक हत्या गरे। रोहिन्ज्याविरुद्ध क्रूर सैन्य अभियान सुरु भएपछि ह्युमन राइट्स वाचले एक प्रतिवेदन प्रकाशित गर्यो। प्रतिवेदनमा उल्लेख भएअनुसार कम्तिमा दुई सय रोहिन्ज्या गाउँहरू सेनाद्धारा नष्ट गर्नुका साथै तिनलाई जलाइएको थियो। करिब १३ हजार रोहिन्ज्या मारिएको पनि प्रतिवेदनमा जनाइएको थियो। आज आठ लाख ९० हजारभन्दा बढी रोहिन्ज्या शरणार्थी बंगलादेशको कोक्क बजार क्षेत्रमा आश्रित छन्। यो विश्वमा रहेका शरणार्थी शिविरमध्येको सबैभन्दा ठूलो क्षेत्र हो। थाइल्यान्डमा ९२ हजार रोहिन्ज्या शरणार्थी छन् भने भारतमा २१ हजार र मलेसियामा एक लाख दुई हजार छन्। म्यानमारको पाँच लाख ७६ हजार आन्तरिक रूपमा विस्थापित मानिस (आईडीपी) मध्येको एक हिस्सा बनेका छन्। सन् २०१७ अगस्ट घटनाको चौथो वार्षिकोत्सव मनाइरहँदा पनि रोहिन्ज्याको पीडा अझै सकिएको छैन। जबर्जस्ती विस्थापित हुनु परेका कारण यस समुदायले विभिन्न प्रकारका हिंसा र भयानक मृत्युको सामना गरिरहनुपरेको छ। विभिन्न शरणार्थी र आईडीपी शिविरहरूमा धेरै रोहिन्ज्या कठिन जीवनशैलीमा बाँच्न बाध्य छन्। कतिपय त्यहाँबाट भाग्ने र अन्य देशमा आश्रय खोज्ने प्रयासमा पनि लागि परेका हुन्छन्। तर अन्य देशमा पनि कहिलेकाँही रोहिन्ज्याहरू त्यहाँको स्थानीय अधिकारीहरूको शिकार बन्ने गरेका छन्। उदाहरणका लागि बंगलादेशलाई लिन सकिन्छ। बंगालको खाडीको एउटा विकट टापु भसान चारमा रहेका शिविरहरूमा हजारौं रोहिन्ज्या अत्यन्तै अयोग्य र कठिन अवस्थामा जिउन बाध्य छन्। अमेरिकी सरकारले म्यानमारमा सैन्य कूविरुद्ध चासो देखाएको छ। यसको घोर निन्दा गर्दै त्यहाँ विभिन्न किसिमका प्रतिबन्धहरू पनि जारी राखेको छ। तर रोहिन्ज्याविरुद्धको हिंसामाथि भने यसले निकै थोरै मात्र सम्बोधन गरेको देखिन्छ। म्यानमारी सेनाले गरेको अपराधको स्पष्ट प्रमाण हुँदाहुँदै रोहिन्ज्याविरुद्ध मानव अधिकार उल्लंघन र सामूहिक अत्याचारलाई परराष्ट्र विभागले नरसंहारको घोषणा गरेको छैन। यो बुझ्नु जरुरी छ कि अगस्त २०१७ को हिंसाभन्दा पहिले नै रोहिन्ज्याहरू चरम भेदभावको शिकार बनिसकेका थिए। विशेषगरी म्यानमारको नागरिकता कानुनअन्तर्गत उनीहरूलाई नागरिकता दिन अस्वीकार गरिएको छ। मुस्लिममुक्त ठाउँ निर्माणका लागि अन्य नागरिकभन्दा अलग राखिएको छ। सेनाद्धारा रोहिन्ज्यामाथिको लक्षित अभियानहरू र व्यवस्थित हिंसाका परिणाम स्वरुप गाम्बियाले अन्तर्राष्ट्रिय अदालतमा म्यानमारविरुद्ध एक मुद्धा दायर गरिसकेको छ। रोहिन्ज्याविरुद्ध नरसंहार भइरहेको विषयमा त्यहाँ पर्याप्त प्रमाण छन्। यस घटनालाई नरसंहार घोषणा गर्नु पहिलेभन्दा अहिले बढी आवश्यक देखिएको छ। किनकि म्यानमारी सेनाले नागरिकको सहमतिबिनै राष्ट्रको जातीय अल्पसंख्यकविरुद्ध निरन्तर अत्याचार गरिरहेको छ। मृत्युको संख्या बढाइरहेको छ। अगस्टमा मात्र सेनाले शान राज्यका गाउँहरूमा रहेका आदिवासी चिनियाँ नागरिकलाई गोली हानेर जातीय विभेद प्रदर्शन गर्यो। कोभिड१९ संकटका बीच पनि त्यहाँका क्लिनिक र स्वास्थ्य केन्द्रहरूमा आक्रमण गर्यो। उनीहरूको अपराधलाई अस्वीकार गर्दै त्यहाँको शासनले म्यानमारी सेनालाई देशभर हिंसाको अभियान जारी राख्न अनुमति दिएको छ। शान ह्युमन राइट्स फाउन्डेसन र शान वुमन एक्सन नेटवर्कद्धारा सन् २००२ मा प्रकाशित एक प्रतिवेदनमा सन् १९९६ देखि सन् २००१ सम्म सेनाले महिलामाथि गरेका यौन हिंसा र बलात्कारका घटनालाई विस्तृत रूपमा खुलाइएको छ। ती विभिन्न अपराधपछि पनि उनीहरूविरुद्ध कुनै गम्भीर अन्तर्राष्ट्रिय कारबाही भएन। त्यसैले सन् २०१७ मा पुनः रोहिन्ज्या महिलामाथि पहिलेकै जस्तो लक्षित र व्यवस्थित दुव्र्यवहार हुन पुग्यो। रोहिन्ज्याविरुद्ध जुन्ताको अपराधमा गम्भीर अन्तर्राष्ट्रिय कारबाही नहुँदा उनीहरूको हौसला बढेको छ भने सबै जातीय अल्पसंख्यकको अवस्था झन् बिग्रिएको छ। २०१७ अगस्टमा हिंसाको चौथो वार्षिकोत्सव मनाइरहँदा म्यानमार सेनाको अपराधलाई नरसंहारको संज्ञा दिन र त्यसविरुद्ध कारबाही गर्नबाट चुकेको विषयमा अमेरिकी सरकारले ध्यान दिनु जरुरी छ। नरसंहार घोषणाले अन्तर्राष्ट्रिय समुदायलाई उनीहरूविरुद्ध कारबाही गर्न र म्यानमारको जातीय अल्पसंख्यकको अधिकार र यसको लोकतान्त्रिक विकासको रक्षा गर्न मदत पुर्याउन सक्छ। म्यानमारको एक शरणार्थीका रूपमा भन्नुपर्दा अन्तर्राष्ट्रिय समुदाय र अमेरिकालाई रोहिन्ज्याविरुद्धको हिंसालाई नरसंहारको रूपमा मान्यता दिन आग्रह गर्छु। हुन त अपराधलाई नामाकरण गरेर मात्रै तत्काल शान्ति र न्याय ल्याउन सकिन्न। तर चार वर्ष पहिले जे भयो, त्यसका लागि म्यानमारका सेनालाई जिम्मेबार ठहर्याउन र मानव अधिकारको उल्लंघन रोक्न यो एक उपाय हुन सक्छ।  अल जजिराबाट आंशिक अनुवाद ।"
श्रीलङ्काका सेकुगे र मलेसियाका विरनदीपले एभरेष्ट प्रिमियर लिग खेल्ने,"काठमाडौं : श्रीलङ्काका सेकुगे प्रसन्न र मलेसियाका वीरनदीप सिंहले चौथो संस्करणको एभरेष्ट प्रिमियर लिग (इपिएल) टीट्वान्टी क्रिकेट प्रतियोगिता खेल्ने भएका छन्। दुवै जनाले उक्त प्रतियोगिता चितवन टाइगर्सबाट खेल्ने पक्का भएको छ। चितवन टाइगर्सले बिहीबार विज्ञप्ति जारी गर्दै सेकुगे र वीरनदीपलाई इपिएलका लागि अनुबन्ध गरिएको जनाएको छ। सेकुगे ब्याटिङ र बलिङ गर्नसक्ने खेलाडीका रुपमा परिचित छन्। यस्तै मलेसियाका पूर्वकप्तान वीरनदीप ब्याट्सम्यान हुन्। दुवै खेलाडीलाई भित्र्याएपछि आफ्नो टोली बलियो भएको चितवन टाइगर्सका मालिक किशोर भट्टराईको भनाइ छ। चितवनले यसअघि पाकिस्तानका डानिश अजिज तथा अफगानिस्तानका मोहम्मद साहजाद र करिम जान्तलाई अनुबन्ध गरिसकेको छ। चितवनले टोलीको कप्तानी गर्ने जिम्मा सोमपाल कामीलाई सुम्पेको छ। चौथो संस्करणको इपिएल क्रिकेट आगामी असोज ९ देखि असोज २३ गतेसम्म कीर्तिपुरस्थित त्रिवि क्रिकेट मैदानमा सञ्चालन हुनेछ। प्रतियोगितामा चितवन टाइगर्ससँगै ललितपुर प्याट्रीयट्स, भैरहवा ग्ल्याडियटर्स, काठमाडौँ किङ्स इलाभेन, पोखरा राइनोज र विराटनगर वारिवर्सले प्रतिस्पर्धा गर्नेछन्। चितवनको टोलीमा भीम सार्की, कमलसिंह ऐरी, दिलिप नाथ, सन्दीप सुनार, साहब आलम, ललित भण्डारी, आदिल खान, सागर ढकाल, खड्ग बोहरा, इशान पाण्डेलगायतका खेलाडी रहेका छन्।"
राष्ट्रिय फुटबल टोलीको प्रशिक्षण कतारमा,"काठमाडौं : नेपाली राष्ट्रिय फुटबल टोलीको बन्द प्रशिक्षण कतारमा हुने भएको छ। अखिल नेपाल फुटबल संघ (एन्फा) ले बिहीबार नेपाली टोलीको बन्द प्रशिक्षण कतारको दोहामा हुने जानकारी दिएको हो। नेपालले साफ च्याम्पियनसिपका लागि कतारमा तयारी गर्न लागेको हो। बन्द प्रशिक्षणका लागि नेपाली टोली भदौ २५ गते दोहा प्रस्थान गर्नेछ। नेपाली टोलीले अहिले पोखरामा तयारी गरिरहेको छ। मुख्य प्रशिक्षक अब्दुल्लाह अलमुताइरीले २५ खेलाडीलाई बन्द प्रशिक्षणमा सामेल गरेका छन्। बन्द प्रशिक्षणमा किरणकुमार लिम्बू, विशाल श्रेष्ठ, दीप कार्की, विकेश कुथु, सुमन अर्याल, दिनेश राजवंशी, गौतम श्रेष्ठ, अनन्त तामाङ, रोहित चन्द, सुरज ठकुरी, सुमन लामा, कमल थापामगर, नितिन थापा, तेज तामाङ, राजन गुरुङ र पूजन उपरकोटी बन्द प्रशिक्षणमा छन्। यसैगरी विशाल राई, सन्तोष तामाङ, सुजल श्रेष्ठ, सुनील बल, मनिष डाँगी, अञ्जन विष्ट, आयुष घलान, नवयुग श्रेष्ठ र आशिष लामा छन्। कतार जानु अघि नेपालले भारतसँग दुई वटा मैत्रीपूर्ण खेल खेल्नेछ। त्रिपुरेश्वरस्थित दशरथ रंगशालामा भदौ १७ र भदौ २० मा दुई खेल हुनेछ। माल्दिभ्समा आयोजना हुने साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपालले माल्दिभ्ससँग असोज १५ मा, श्रीलंकासँग असोज १८ मा, भारतसँग असोज २४ र बंगलादेशसँग असोज २७ मा खेल्ने छ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्।"
