शीर्षक,विवरण
डोजरको इन्धनमा पानी मिसाएको विषयमा अजीरकोट गाउँपालिका बैठकमा तनाव,"गोरखा : गाउँपालिकाको डोजरको इन्धनमा पानी मिसाएर प्रयोग गर्ने कर्मचारीलाई बर्खास्त गर्नुपर्छ भन्ने आवाज उठेपछि अजीरकोट गाउँ कार्यपालिकाको बैठकमा तनाव सिर्जना भएको छ। पानी मिसिएको इन्धन प्रयोग गरेका कारण गाउँपालिकाको डोजर बिग्रिएपछि आक्रोशित भएका कार्यपालिका सदस्यहरुले सो इन्धन ल्याउने दुई करार र एक स्थायी कर्मचारीलाई कारवाहीको माग गरेका थिए। बैठकमा चर्काचर्की भएपछि आक्रोशित भएका गाउँपालिकाका प्रमुख फणिन्द्र धिताल वडाअध्यक्ष जंगबहादुर गुरुङतर्फ आक्रोशित भएर लम्किएका थिए। आफूतिर आइरहेका प्रमुख धितालतर्फ लक्षित गरी वडाअध्यक्ष गुरुङले कुर्ची उठाएर फ्याँकेपछि स्थिति थप तनावग्रस्त भएको गाउँपालिकाकी उपप्रमुख चन्द्रमाया गुरुङले बताइन्। अध्यक्ष धिताललाई कर्मचारीहरुले सम्झाइबुझाइ गरेर शान्त बनाएको उनले बताइन्। तेलमा पानी मिसावट भएका कारण डोजरको इञ्जिन सिज भएर थन्किएको छ। त्यसमा बदमासी गर्ने पालिकाको गाडीका ड्राइभर, कार्यालयका पियन र सहायक लेखापाललाई कारबाही हुनुपर्छ भनेर हामीले जोडदार माग राखेका थियौँ, वडा नं ४ का अध्यक्ष गुरुङले भने, तीन घण्टासम्म चर्को आवाजमा कुरा उठ्दा पनि गाउँपालिकाका अध्यक्ष एक शब्द बोल्नु भएन। त्यसपछि हामी सबैले उहाँले केही न केही बोल्नुपर्छ भनेर कराउन थाल्यौँ। त्यतिकैमा गाउँपालिकाका अध्यक्ष उठेर मतिर झम्टिन लाग्नुभयो। अनि मैले आफ्नो बचाउ गर्न कुर्ची उठाएर उहाँतर्फ फ्याँकेको हुँ। पछि कर्मचारीहरुले उहाँलाई फर्काएर लगे। गाउँपालिकाले खरिद गरेको छ सय लिटर ब्याकहुलोडर(डोजर)को तेलमा पानी मिसिएको प्राविधिकहरुले पुष्टि गरेका छन्। पानी मिसिएको तेल प्रयोग गर्दा बिगत १५ दिनदेखि सो डोजरको इञ्जिन सिज भएर थन्किएको उपप्रमुख गुरुङको भनाइ छ। सो विषयमा छलफल गर्न आइतबार गाउँ कार्यपालिकाको बैठक आह्वान गरिएको थियो। यस विषयमा आज कुनै निर्णय हुन सकेन। अब दशैपछि अर्को बैठक गरेर निर्णय गर्ने समझदारी भएको छ, उपप्रमुख गुरुङले भनिन्। तर गाउँपालिकाका प्रमुख धितालले भने बैठकमा बाहिर हल्ला भएको जस्तो कुनै अप्रिय घटना नभएको दाबी गरेका छन्। बैठकमा सामान्य भनाभन, चर्काचर्की हुनु स्वभाविकै हो। त्यति मात्र भएको हो। अरु केही भएको छैन, धितालले भने। गाउँपालिकाले दुई हप्ताअघि तनहूँको डुम्रेस्थिति ऋषि आयल स्टोर्सबाट तीन वटा ठूलो ड्रममा छसय लिटर इन्धन ल्याएर कृषि र पशु शाखाको भवनमा स्टोर गरेको थियो। सोही इन्धन प्रयोग गरेर डोजर चलाउँदा इञ्जिनमा समस्या आएको गाउँपालिकाले जनाएको छ।"
मुसहर जातिको शिक्षामा पहुँच बढ्दै : सम्मान गर्न पुगे नाजिर हुसेन,"काठमाडौं : गरिबीले गाँस, बास, कपासकै अभावमा पिल्सिएका थिए मुसहर समुदायका पुराना पुस्ता। स्कुल टेक्न पाएका थिएनन् तर, पछिल्लो समय पढ्ने विद्यार्थीको संख्यामा वृद्धि आएको छ। उनीहरुको शैक्षिक प्रगतिको तथ्याङ्क बढेको छ। सन् २०२१ मा २१५ मुसहर र ४ जना डोम समुदायका विद्यार्थीले एसइइ उत्तीर्ण गरेका छन्। देशमा मुसहरको संख्या १२ लाख छ। त्यसमा मुश्किलले १५ प्रतिशत साक्षर छन्। चरम गरिवी, वञ्चितीकरणले मुसहर समुदायका बच्चाहरु शिक्षाको पहुँचमा छैनन्। एसइइ पास गरेका विधार्थीलाई नेपाली सिनेमा एवम रङ्गमञ्चका चर्चित अभिनेता नाजिर हुसेनले जनकपुरधाममा सम्मान गरेका छन्। भोरको नेतृत्वमा शक्तिहीनको सशक्तीकरण अभियान र नेपाल राष्ट्रिय मुसहर संघले उनीहरुलाई सम्मान गरेको हो। शिक्षाबाट वञ्चित मुसहर बालबालिकालाई शिक्षाको मुलधारमा ल्याउन भोरले सन् २०११ बाट देश भरका एसइइ उत्तीर्ण मुसहर विधार्थीलाई उच्च शिक्षाका लागि पहल गर्दै आएको छ। सन् २०११ मा जम्मा दुई जना मुसहर विधार्थीले एसएलसी पास गरेका थिए। सन् २०१२ मा ५ जना, २०१३ मा ७ जना, २०१४ मा ९ जना, २०१५ मा ६१ जना, २०१६ मा ९२ जना, २०१७ मा १४८ जना, २०१८ मा १६६ जना, २०१९ मा १७२ जना र २०२० मा ५४ जना मुसहर विधार्थी एसएलसी तथा एसइइ उत्तीर्ण भए। कोरोना महामारीका कारण २०२० मा विद्यार्थीको संख्या घट्यो। देश र विदेशका मनकारी व्यक्ति तथा संघ संस्थाले कोषमा आर्थिक योगदान गर्छन्। त्यसैबाट छात्रावृत्ति दिएर उनीहरुलाई उच्चशिक्षा प्रदान गरिन्छ। कतिपय कलेजहरुले मुसहर जातिका विद्यार्थीलाई निःशुल्क पनि पढाउने गरेको भोरका संस्थापक राजकुमार महतो बताउँछन्।"
"दशैंको चहलपहल बढ्यो, व्यापार बढेन","ढल्केवर : दशैं शुरु भएसँगै बजारमा चहलपहल बढेको छ। महोत्तरीको प्रमुख व्यापारिक केन्द्र बर्दिबास, जलेश्वर, गौशालामा दशैंको चहलपहल ह्वात्तै बढेको देखिन्छ। कोरोना महामारीले थलिएको बजारमा दशैंको चहलपहल बढेपनि किनमेल गर्ने ग्राहकमा उत्साह भने नदेखिएको व्यवसायीहरु बताउँछन्। महामारीले निम्त्याएको बढ्दो बेरोजगारी र आर्थिक अभावका कारण उपभोक्तामा चाडपर्वको खासै प्रभाव नपरेको बर्दिवास नगरपालिका७ किसान नगरका श्यामकुमार महतोको बुझाई छ। सडकमा चहलपहल बढेको छ। बजार क्षेत्रमा चहलपहल भएको जस्तो व्यापार छैन। दशैंमा व्यापार बढ्ने ठुलो आशा थियो, स्थानीय खाद्यान्न व्यवसायी रामचन्द्र ठाकुर भन्छन्,तर त्यसो भएन। कोरोना महामारी अघिका वर्षहरुमा यतिबेला लत्ता कपडा, सुन चाँदी, खाद्यान्न किनमेल गर्नेको भीड हुन्थ्यो। चाडपर्वमा ग्राहकसँगै व्यवसायीहरु पनि उत्साहित हुन्थे। तर यो वर्ष पसलमा फाट्टफुट्ट मात्रै ग्राहक आउने गरेको नेपाल सुन चाँदी व्यवसायी संघ महोत्तरीका अध्यक्ष समेत रहेका बर्दिवासका सुन चाँदी व्यवसायी शम्भु प्रसाद साहले बताए। कोरोनाले थला परेका व्यवसाय अहिलेसम्म उठ्न नसकेको उनको भनाई छ। चाडपर्वको कारण व्यापार व्यवसायमा थौरे सुधार आएको छ। धेरैजसो व्यवसायीहरुलाई अहिले पनि घरभाडा र बैंक ब्याज तिर्न धौधौ भइरहेको अवस्था छ,उनले थपे। कोरोना भाइरसको सबैभन्दा बढी मारमा होटल व्यवसाय परेका छन्। लामो समयसम्म होटल क्षेत्र ठप्प रह्यो। महामारीकाबेला आर्थिक संकट थेग्न नसकेका व्यवसायी पलायन भए। चाडपर्वमा व्यवसाय लयमा फर्कने अधिकांश होटेल व्यवसायीको अपेक्षा थियो। तर अपेक्षा अनुसारको व्यवसाय नभएको होटेल व्यवसायी सुदिप कार्कीले बताए। दशैं अघिको तुलनामा अहिले होटेल क्षेत्रको व्यवसायमा केहि वृद्धि भएको छ,उनले भने। कोरोनाविरुद्धको खोप लगाउने क्रम जारी नै छ। संक्रमणको त्रास पनि कम हुँदैछ। अब लकडाउन गर्न हुँदैन,होटेल तथा पर्यटन व्यवसाय संघ महोत्तरीका अध्यक्ष समेत रहेका कार्कीले भने, व्यवसायमा सुधार आउँछ। आश अझै मरेको छैन। यता बर्दिबास उद्योग वाणिज्य संघका महासचिव भवनाथ खतिवडाले दशैंले व्यवसायीलाई थोरै भएपनि राहत भएको बताए। दशैले बजारमा चहलपहल बढेसँगै किनमेल गर्नेको संख्यामा वृद्धि भएको छ। महामारीका कारण थलिएको बजार व्यवसायमा चाडपर्वले आश पलाएको छ,खतिवडाले भने।"
"तालिबानले आईएसविरुद्ध लड्न अमेरिकासँग सहकार्य नगर्ने, चीनसामु ताइवान 'नझुक्ने'","तालिबानले अफगानिस्तान कब्जा गरेपछि अमेरिकी र तालिबानी अधिकारीले पहिलोपटक भेटवार्ता गरेका छन्। यो खबरले आइतबार अन्तर्राष्ट्रिय सञ्चारमाध्यममा प्रमुखता पायो। त्यस्तै इराकमा पहिलोपटक सर्वसाधारण जनताले चुनावमा मतदान गरेको, रुसमा विमान दुर्घटनामा परी १५ जनाको मृत्यु भएको लगायतका खबर चर्चामा रहे। प्रस्तुत छ, विश्वका केही प्रमुख खबरहरू : ००० तालिबानले आईएसविरुद्ध लड्न अमेरिकासँग सहकार्य नगर्ने दोहा : तालिबानले अफगानिस्तानमा रहेको इस्लामिक स्टेट (आईएस) समूहविरुद्धको लडाइमा अमेरिकासँग सहकार्य नगर्ने बताएको छ। तालिबानले अफगानिस्तान कब्जामा लिएपछिको अमेरिका र तालिबानबीचको पहिलो भेटमा आइएसविरुद्ध लड्न आफूले अमेरिकी सरकारसँग सहकार्य नगर्ने बताएको हो। अमेरिकाको अफगानिस्तान निकासीपछि अमेरिकी सरकारका प्रतिनिधि टम वेस्ट नेतृत्वको टोली र तालिबानका शीर्ष नेताबीच कतारको राजधानी दोहामा शनिबार राति पहिलो पटक प्रत्यक्ष भेट भएको थियो। सो भेटमा आइएसविरुद्ध लड्न सहकार्य नगर्ने बताउँदै तालिबानले आफ्नो सरकार कमजोर बनाउने खेल नखेल्न चेतावनी दिएको तालिबानका विदेश मन्त्री अमिर खान मुताकीले बताएका छन्। नयाँ अफगानिस्तान सरकार कमजोर एवम् अस्थिर नबनाउन र आइएसविरुद्ध लड्न सहकार्य नगर्नेबारे हामीले अमेरिकालाई स्पष्ट रुपमा भनिसकेका छौँ, मुताकीले आइतबार समाचार एजेन्सी बख्तरसँग भनेका छन्, अफगानिस्तानसँग राम्रो सम्बन्ध बनायो भने सबैको हित हुन्छ। हैन भने परिणाम नराम्रो हुन्छ। यद्यपि, अमेरिकाले अफगानिस्तानी नागरिकको लागि कोभिड १९ खोप उपलब्ध गराउनमा सहयोग गर्ने उनले बताएका छन्। अफगानिस्तानमा २० वर्षे अमेरिकी मिसन समाप्तीपछि तालिबान विरोधी आइएसले आतंकवादी गतिविधि बढाइरहेको बताइन्छ। आइएसविरुद्ध लड्न अमेरिकाले तालिबान सरकारलाई सहयोग गर्ने बताउँदै आएको थियो। तालिबानले आइतबार आइएस समूहका ८ सदस्यलाई पक्राउ गरेको बताएको छ। ००० हामी चीनसामु झुक्ने छैनौँ : ताइवान ताइपेई : ताइवानकी राष्ट्रपति साई इङ वेनले ताइवान सरकार चीन सामु नझुक्ने बताएकी छन्। चीनका राष्ट्रपति सी चिनफिङले ताइवानसँग जसरी पनि शान्तिपूर्ण पुनर्मिलन गर्ने भनेको भोलिपल्ट वेनले ताइवान चीनसामु नझुक्ने बताएकी हुन्। आइतबार ताइवानको राष्ट्रिय दिवसको अवसरमा बोल्दै राष्ट्रपति वेनले चीनको दबाबमा आफूहरु बेइजिङसामु नझुक्ने र आफ्नो प्रजातान्त्रिक जीवनलाई निरन्तरता दिने बताएकी छन्। ताइवान सरकारले हतारमा कुनै कदम चाल्ने छैन, उनले भनेकी छन्, तर चीनको दबाबमा ताइवानका जनता चीनसामु झुक्ने छन् भन्ने भ्रममा नपर्दा हुन्छ। हाम्रो प्रगति देखेर चीनले हामीमाथि दबाब दिँदै जानेछ। हामी हाम्रो देशको रक्षा गर्न पछि हट्ने छैनौँ। चीनले न हामीलाई स्वतन्त्र हुन दिन्छ न त हाम्रा सबै जनताको स्वायत्तताको सम्मान गर्छ। चीनले अक्टोबर पहिलो हप्तामा मात्र करिब १४९ सैन्य विमान ताइवानको वायु रक्षा क्षेत्रमा पठाएको थियो। चीनको सो गतिविधिले ताइवान मात्र नभई सम्बन्धित अन्तर्राष्ट्रिय निकायलाई समेत झस्काएको थियो। शनिबार चिनियाँ राष्ट्रपति सीले ताइवानसँग जसरी पनि शान्तिपूर्ण पुनर्मिलन गर्ने बताएका थिए। ००० विदाइ भ्रमणमा रहेकी एन्जेला मर्केलले भनिन्, इजरायलको सुरक्षा प्राथमिकतामा जेरुसेलम : आफ्नो विदाइ भ्रमणमा रहेकी जर्मनकी चान्स्लर एन्जेला मर्केलले इजरायली सुरक्षा प्राथमिकतामा रहने बताएकी छन्। विदाइ भ्रमणको अवसरमा आइतबार इजरायलको यहुदी राज्य पुगेकी मर्केलले इजरायली सुरक्षा जर्मन सरकारको प्राथमिकतामा रहने बताएकी हुन्। जर्मन र इजरायलबीच सम्बन्ध पुनर्सञ्चालन गर्न सम्भव छ, मर्केलले भनेकी छन्, इजरायलको सुरक्षाको विषय सधैँ प्राथमिकता रहनेछ। हरेक जर्मन सरकारले यस विषयलाई महत्वका साथ लिनेछ। करिब १६ वर्षसम्म जर्मनको सत्ता सम्हालेकी एन्जेला आफ्नो विदाइ भ्रमणको क्रममा इजरायल पुगेकी छन्। राजनीतिबाट अवकास लिनुअघि इजरायल पुगेकी मर्केलले चान्स्लरको रुपमा गरेको सो भ्रमणलाई आफ्नो आठौं र अन्तिम भ्रमण भनेकी छन्। भ्रमणको क्रममा उनले इजरायलका प्रधानमन्त्री नफ्तली बेनेटसँग भेटवार्ता गरेकी छन्। यद्यपि उनले इजरायलका विपक्षी नेतासँग भेट्ने कुनै योजना नबनाएको अरब न्यूजमा समाचार छ। ००० इराकका जनताले पहिलो पटक भोट खसाले बग्दाद : इराकका जनताले आइतबार पहिलो पटक संसदीय चुनावमा भोट खसालेका छन्। भ्रष्टाचार र बेरोजगारीविरुद्ध सन् २०१९ को विशाल आन्दोलनपछि इराकका जनताले सो चुनावमा भोट खसालेका हुन्। इराकको निर्वाचन आयोगका अनुसार जारी चुनावमा करिब १६७ पार्टीबाट ३ हजार २ सय उम्मेदवारले प्रतिस्पर्धा गरिरहेका छन्। अधिकांश मतदाताहरुले सन् २००३ मा अमेरिकी नेतृत्वको लोकतान्त्रिक प्रणालीले आफूहरुको विश्वास गुमाएको भन्दै आफूहरुले त्यसको बहिष्कार गर्ने बताएका छन्। इस्लामिक बाहुल्यता रहेको इराकका जनताले नयाँ प्रणालीको लागि भोट खसालिरहेका हुन्। करिब दुई वर्षअघि सरकारविरुद्धको विशाल आन्दोलनपछि इराकको नयाँ कानुनअनुसार चुनाव गरिएको हो। ००० रुसमा विमान दुर्घटना, १५ को मृत्यु मस्को : रुसको टेटारस्तान क्षेत्रमा विमान दुर्घटना हुँदा कम्तिमा १५ जनाको मृत्यु भएको छ। आइतबार बिहान भएको सो सानो विमान दुर्घटनामा १५ को मृत्यु भएको छ भने ७ जना घाइते भएका छन्। प्यारासुट जम्पर बोकेको सो विमान स्थानीय फ्लाइङ कम्पनीको रहेको बताइएको छ। समाचार एजेन्सी आरआइएका अनुसार राजधानी मस्कोदेखि करिब १ हजार किलोमिटरको दूरीमा रहेको टेटारस्तानमा विमान दुर्घटना भएको थियो। विमान उडेको केही समयमै दुर्घटनामा परेको थियो। दुर्घटनामा कम्तिमा १५ को मृत्यु भएको छ भने ७ जना गम्भीर घाइते भएको स्थानीय अधिकारीले जनाएका छन्। घाइते सबैलाई उपचारका लागि पठाइएको बताइएको छ। ००० कस्मिरमा हिंसा भड्काएको आरोपमा ५ सय बढी पक्राउ श्रीनगर : भारत सरकारको नियन्त्रणमा रहेको कस्मिरमा पछिल्लो समय हिंसा भड्काएको आरोपमा सरकारी फौजले ५ सयभन्दा बढीलाई नियन्त्रणमा लिएको छ। केही दिनअघि लक्षित समूहमाथि आतंकवादी हमला गरेको र लक्षित व्यक्तिलाई मारेको आरोपमा आइतबार उनीहरुलाई नियन्त्रणमा लिइएको हो। नियन्त्रणमा लिइएका सबैलाई हिरासतमा राखिएको अधिकारीले बताएका छन्। नियन्त्रणमा लिइएकामध्ये अधिकांश श्रीनगर सहरका बासिन्दा रहेको कस्मिर प्रहरीले जनाएको छ। यसै हप्ता कस्मिरको श्रीनगरमा भएको हिंसाको क्रममा ३ हिन्दू र एक शिखको हत्या गरिएको थियो। नागरिक समर्थक र भारत कस्मिरविरुद्ध भड्किएको सो हिंसाले उग्र रुप लिएको थियो। ००० चीनमा बाढीपछि १ लाख २० हजारको उद्धार बेइजिङ : चीनको सान्जी प्रान्तमा भीषण बाढीपछि कम्तिमा १ लाख २० हजारभन्दा बढी नागरिकको उद्धार गरिएको छ। केही दिनअघिदेखि आएको निरन्तर बाढीपछि सो संख्यामा नागरिकको उद्धार गरिएको हो। प्रान्तीय सरकारले आइतबार जारी गरेको सूचनाअनुसार बाढीपछि करिब १० लाख ७६ स्थानीय प्रभावित बनेका छन् भने हालसम्म १ लाख २० हजारको उद्धार गरिएको छ। बाढीले १७ हजार घर पूर्ण रुपमा क्षतिग्रस्त बनेका छन्। त्यस्तै १ लाख ९० हजार हेक्टर क्षेत्रफलको बाली नष्ट गरेको छ। ००० पाकिस्तानी परमाणु वैज्ञानिक अब्दुलको निधन इस्लामावाद : पाकिस्तानका परमाणु वैज्ञानिक डा अब्दुल कादिर खानको ८५ वर्षको उमेरमा निधन भएको छ। पाकिस्तानलाई परमाणु शक्ति राष्ट्र बनाउन मुख्य भूमिका खेलेका उनको उपचारका क्रममा आइतबार बिहान निधन भएको हो। फोक्सोका बिरामी उनको इस्लामाबादस्थित अस्पतालमा मृत्यु भएको रेडियो पाकिस्तानले जनाएको छ। डा खानले पाकिस्तानलाई परमाणु राष्ट्र बनाउन विभिन्न कार्यक्रम चलाएका थिए। खानको नेतृत्वमा पाकिस्तानले सन् १९८२ मा परमाणु हतियार परीक्षण गरेको थियो। खान पाकिस्तानको परमाणु कार्यक्रमको पिता भनेर पनि चिनिन्छन्। ००० उत्तर कोरियाले चार वर्षमा ४० हजार घर निर्माण गर्ने सियोल : उत्तर कोरियाले राजधानी प्योङयाङ सहर नजिकै ठूलो क्षेत्रमा नयाँ अपार्टमेन्ट भवन निर्माण गर्ने योजना बनाएको छ। राजधानी नजिकै माङ्योन्डेस्थित करिब १० हजार स्क्वायर मिटर क्षेत्रफलमा ४ वर्षमा ४० हजार घर निर्माण गर्ने गरी सो योजना बनाएको हो। स्थानीय मिडिया योनहापमा आइतबार प्रकाशित समाचारअनुसार उत्तर कोरिया सरकारले सो क्षेत्रमा यस वर्षभित्र १० हजार घर निर्माण गर्ने र सन् २०२५ सम्ममा ४० हजार घर निर्माण गर्ने लक्ष्य बनाएको छ। सो लक्ष्य पुरा गर्न सरकारले निर्माण क्षेत्र खालि गराएको छ। स्थानीय अखबार रोडुङ सिनमुनका अनुसार उत्तर कोरियाले गत जनवरीमा पूर्वी प्योङयाङ इलाकामा ५० हजार अपार्टमेन्ट निर्माण गर्ने घोषणा गरेको थियो। सन् २०२५ सम्ममा सो संख्यामा अपार्टमेन्ट निर्माण सम्पन्न गर्ने लक्ष्य राखेको थियो। माङ्योन्डे नेता किम जोङ उनका दिवंगत हजुरबुवा किम इल सुङको जन्मथलो भएको उत्तर कोरियाको दाबी छ। कोरोना महामारी र अन्तर्राष्ट्रिय सीमामा लगाएको प्रतिबन्धका कारण आर्थिक संकट झेलिरहेको उत्तर कोरियाले सो संख्यामा घर तथा अपार्टमेन्ट बनाउने महत्वकांक्षी लक्ष्य राखेको हो। संयोजन : अस्मिता खड्का"
"वालिङमा जीप दुर्घटना : २ को मृत्यु, १७ घाइते",स्याङ्जा : वालिङ नगरपालिकामा जीप दुर्घटना हुँदा २ जनाको मृत्यु भएको छ। अन्य १७ जना घाइते भएका छन्। दुर्घटनामा परी मृत्यु हुनेमा गल्याङ नगरपालिका १० का ७७ वर्षीय दलबहादुर पल्ली र ३२ वर्षीया गंगा पल्ली रहेका प्रहरी नायब उपरीक्षक राजेन्द्रप्रसाद अधिकारीले जानकारी दिए। घाइते दुईको वालिङको प्राथमिक स्वास्थ्य केन्द्रमा उपचारका क्रममा मृत्यु भएको हो। घाइते मध्ये १४ जना यात्रु र जीप चालकको अवस्था सामान्य रहेको प्रवक्ता अधिकारीले जानकारी दिए। तीमध्ये ६ जनाको थप उपचारका लागि पोखरा रिफर गरिएको छ। अरु ९ जनामध्ये २ गल्याङ अस्पताल र ७ जना वालिङ् प्राथमिक स्वास्थ्य केन्द्रमा उपचाररत छन्। वालिङबाट लाखुडाँडातर्फ जाँदै गरेको ग १ ज ४९१८ नम्बरको जीप आइतबार साँझ ७ बजे वालिङ नगरपालिका १० मदिखोलामा दुर्घटना हुँदा १९ जना घाइते भएका प्रहरीले जनाएको छ। जीप सडकदेखि करिब ५० मिटर तल खसेको र दुर्घटनाका कारण बारे अनुसन्धान सुरु भैसकेको प्रहरीको भनाइ छ।
नबिल बैंककाे दशैं भिडियो सार्वजनिक,"काठमाडौं : नबिल बैंकले 'नयाँ लुगा' नामक दशैंको भिडियो सार्वजनिक गरेको छ। यस नयाँ भिडियो नेपालीहरुको महान चाड दशैं मनाउन सहरमा बसोबास गर्ने र दशैं मनाउन गाँउ फर्कने कथामा आधारित छ, यो कथा आम नेपालीहरुको आत्मकथा पनि हो। यसैगरी दशैंको यस भिडियोले दशैंमा आफ्नो परिवारसँग भेटि सुरक्षित साथखुशी साटासाट गर्ने भन्ने सन्देश सरल ढंगले दिएको छ, जसले सबैको मन जित्नेछ भन्ने अपेक्षा लिएको छ।"
१० हजार घुससहित वडाअध्यक्ष पक्राउ,जनकपुरधाम : महोत्तरीको एक पालिकाबाट वडाअध्यक्ष १० हजार घुससहित पक्राउ परेका छन्। महोत्तरी जिल्लाको मटिहानी नगरपालिका वडा नम्बर ५ का वडाध्यक्ष रामबहादुर महतोलाई १० हजार घुससहित अख्तियारले पक्राउ गरेको हो। वडाध्यक्ष महतोले जन्मदर्ता प्रमाणितको सिफारिस दिए बापत १० हजार रुपैयाँ घुस मागेपछि गोप्य सूचनाको आधारमा अख्तियार दुरुपयोग अनुसन्धान आयोग बर्दिवासबाट खटिएको टोलीले उनलाई घुस रकमसहित पक्राउ गरेको हो। महतोलाई १० हजार रुपैयाँ लिसकेको अवस्थामा रकम सहित उनकै कार्यकक्षबाट नियन्त्रणमा लिएको हो। उनलाई आइतबार नियन्त्रणमा लिएको जनाइएको छ। वडाध्यक्ष महतोलाई अनुसन्धानको लागि अख्तियार दुरुपायोग अनुसन्धान आयोगको कार्यालय बर्दिवासमा लगिएको जनाइएको छ।
"भारतसँग नेपाल १० ले पराजित, फाइनल पुग्ने सम्भावना जिवितै",माले : जारी साफ च्याम्पियनसिपको आफ्नो तेस्रो खेलमा नेपाल भारतसँग १० गोल अन्तरले पराजित भएको छ। माल्दिभ्सको मालेस्थित राष्ट्रिय फुटबल रंगशलामा आइतबार राति भएको खेलमा नेपाल पराजित भएको हो। पराजित भएसँगै लगातार दुई खेल जितेको नेपालको फाइनल यात्रा कठिन भएको छ। पाँच टोली माब सहभागी भएको च्याम्पियनसिप सिङ्ग राउन्डरोबिनमा खेलाइएको छ। राउन्ड रोबिनमा शीर्ष दुई टोली फाइनल भिड्नेछन्। खेलको पहिलो हाफ गोलरहित सकिएको थियो। अन्तिम ८ मिनेट नेपालले रोक्न नसक्दा गोल हुन पुगेको हो। भारतलाई जिताउने कप्तान सुनिल क्षेत्रीले खेलको ८२औँ मिनेटमा गोल गरेका थिए। उनले फरुख चौधरीको हेड पासको सदूपयोग गर्दै गोल गरेका हुन्। यो जितसँगै समान तीन खेल खेलेको भारतको ५ अंक भएको छ भने नेपालले ६ अंक जोडेको छ। फाइनल पुग्न नेपालले अब बुधबार हुने खेलमा बंगलादेशलाई कम्तिमा बराबरीमा रोक्नुपर्नेछ। नेपाल र बंगलादेशको खेल बराबरी भएमा भारत र माल्दिभ्सले बढीमा ११ गोलको बराबरी वा स्पष्ट हारजितको नतिजा निकाले नेपाल फाइनलमा पुग्नेछ।
"५ सय ९६ जनामा कोरोना संक्रमण, १० को मृत्यु",काठमाडौं : १२ हजार ४०४ नमूना परीक्षणमा ५ सय ९६ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ९ हजार २३७ नमूनाको पीसीआर र ३ हजार १६७ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ५६५ र एन्टिजेन विधिबाट १३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा कोरोनाबाट थप १० जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार २३१ पुगेको हो। मन्त्रालयका अनुसार आइतबार थप ८ सय ७१ जना कोरोनामुक्त भएका छन्। कोरोनाका सक्रिय संक्रमितको संख्या १५०२४ पुगेको छ। मन्त्रालयका अनुसार संक्रमित ३२२ जनाको भेन्टिलेटरमा र ११३ जनाको आइसीयूमा उपचार भइरहेको छ। पछिल्लो २४ घन्टामा ७८ हजार ९२७ जनाले कोरोनाविरुद्धको खोप लगाएका छन्।
मोतिपुर औद्योगिक क्षेत्रमा भएको झडपमा चार जनाको मृत्यु,"रुपन्देही : रुपन्देहीको बुटवल उपमहानगरपालिका१७ र १८ स्थित मोतिपुर औद्योगिक क्षेत्रमा जग्गा कब्जा गर्ने समूह र प्रहरीबीच झडप हुँदा चार जनाको मृत्यु भएको छ।  मृत्यु भएकामध्ये तीनको सनाखत हुन नसकेको र एकको सनाखत भएको शिक्षण अस्पताल (युसिएमएस)का जनसम्पर्क अधिकृत सुशील गुरुङले जानकारी दिए। उनका अनुसार मृत्यु हुनेमा करिब ४८ वर्षीय कपिलवस्तुको वाणगङ्गा नगरपालिका४ का रमेश परियार रहेका छन्। उनको अस्पतालमा उपचारका क्रममा मृत्यु भएको थियो। अन्य तीनको अस्पताल लैजाँदै गर्दा बाटोमा मृत्यु भएको गुरुङले बताए। मृत्यु भएका सर्वसाधारण हुन्। अस्पतालमा अन्य पाँच प्रहरी र चार सर्वसाधारणको उपचार भइरहेको छ। घटनाको विस्तृत विवरण आउन बाँकी छ। प्रहरीले अस्थायीरूपमा बनाइएका टहराहरूसमेत भत्काएको छ। झडपमा परी कैयौँ घाइते भएका छन्। सो औद्योगिक क्षेत्रको नदी उकास क्षेत्रमा गत सातादेखि ठूलो सङ्ख्यामा अस्थायी टहरा बनाएर जग्गा अतिक्रमण भएको थियो तर अतिक्रमित जग्गाबाट स्थानीयवासी हट्न नखोजेपछि प्रहरीले बल प्रयोग गरेको बताइएको छ। जग्गामा गत चैतमा औद्योगिक क्षेत्रको शिलान्यास गर्दा स्थानीयवासीले विरोध गरेका थिए। करिब २०० बिघा जग्गा सुकुम्बासीको नाममा कब्जा गर्ने प्रयास भइरहेको थियो। विसं २०७२ चैत १ मा रुपन्देहीको मोतिपुरमा पाँच वर्षभित्र औद्योगिक क्षेत्र निर्माण गर्ने घोषणा भएको थियो। बुटवल उपमहानगरपालिकासहित तिलोत्तमा नगरपालिका, सियारी र शुद्धोधन गाउँपालिकासित जोडिएको तिनाउ नदी उकास क्षेत्रको सार्वजनिक जग्गामा औद्योगिक क्षेत्र बनाउनेमा सबै दलको सहमति थियो ।"
फेवा किनारमा पदयात्रा कार्यक्रम,"पोखरा : वातावरण संरक्षणका लागि महाअभियान कास्कीले पोखराको फेवाताल किनारमा संरक्षण पदयात्रा कार्यक्रम गरेको छ। यसअघि पोखरा उपत्यका वृहत सरसफाई अभियानको नाममा सरसफाई कार्यक्रम गर्दै आएको यस संस्थाले पछिल्लो समयमा वातावरण संरक्षणका लागि सचेतना कार्यक्रमअन्तर्गत स्वच्छ वातावरणका लागि पदयात्रा कार्यक्रम सुरु गरेको हो। वातावरण संरक्षणका लागि महाअभियान कास्कीको आयोजना र खहरे आमा समुहको संयोजनमा भएको कार्यक्रममा हल्लन चोकबाट गैराको चौतारासम्म सरसफाई गर्दै पदयात्रा गरिएको हो। कार्यक्रममा बंगलादी आमा समुह, खहरे आमा समूह, माछापुच्छे महिला क्लब, अभियान आमा समूह, सामुदायिक सेवा केन्द्र, राइजिङ स्टार युवा क्लब लगायतका संघ संस्थाको सहभागीता रहेको थियो। कार्यक्रममा स्थानीयलाई आफ्नो घर, सडक र वरपर सरसफाई गर्न अनुरोध गरिएको थियो। ताल, नदी, खोला र सार्वजनिक क्षेत्रमा जथाभावी फोहोर नफाल्न पनि सुझाइएको वातावरण संरक्षणका लागि महाअभियान कास्की संयोजक रामबहादुर पौडेलले बताए। पोखराको प्राकृतिक सुन्दरतालाई जोगाई राख्न २०५ औं पोखरा वृहत सरसफाई अभियान सुरु गरिएको संयोक पौडेलले बताए।"
"साफ च्याम्पियनसिप : नेपाल र भारत भिड्दै, पहिलो हाफमा गोलरहित बराबरी",माले : माल्दिभ्समा जारी साफ च्याम्पियनसिप २०२१ को आफ्नो तेस्रो खेलमा नेपाल र भारत भिड्दैछन्। मालेस्थित राष्ट्रिय फुटबल रंगशालमा भइरहेको खेलको पहिलो हाफ गोलरहित बराबरीमा सकिएको छ। फाइनलमा पुग्न जित्नै पर्ने दबाबमा रहेको भारतले अधिकांश समय नेपालमाथि दबाब सिर्जना गरेको छ। निरन्तर काउन्टर एट्याक गरे पनि भारतले गोल गर्न भने सकेको छैन। उसका कप्तान सुनिल क्षेत्रीले गोल गर्ने सुनौलो अवसर गुमाए। उनले डिबक्सभित्र नेपालका कप्तानसमेत रहेका गोलकिपर किरण चेम्जोङ झुक्किसकेको अवस्थामा गोल गर्न चुकेका हुन्। नेपालले भने भारतलाई बराबरीमै रोक्ने रणनीतिका साथ रक्षात्मक खेल खेलेको छ। भारतलाई बराबरीमै रोक्न सके नेपालको फाइनल यात्रा सहज हुनेछ। हालसम्म साफ च्याम्पियनसिपको फाइनलमा पुग्न नसकेको नेपालले खेल आफ्नो पक्षमा पार्न सके एक खेल अगावै फाइनलमा पुग्ने। यसअघि नेपालले आयोजक माल्दिभ्स र श्रीलंकालाई पराजित गरिसकेको छ। भारतले भने दुई खेल बराबरी खेलेको छ।
विश्वासको मत लिन मुख्यमन्त्री शाक्यद्वारा प्रस्ताव पेश,"हेटौंडा : बागमती प्रदेशका मुख्यमन्त्री अष्टलक्ष्मी शाक्यले विश्वासको मत लिन प्रस्ताव पेश गरेकी छिन्। आइतबार दिउँसो प्रदेशसभा बैठकमा शाक्यले प्रस्ताव पेश गरेकी हुन्। उनले विश्वासको मत लिने प्रस्ताव पेश गरेसँगै सभामुख सानुकुमार श्रेष्ठले बैठक आगामी कात्तिक ४ गते बस्ने गरी स्थगित गरेका छन्। विश्वासको मत लिने प्रस्ताव पेश गर्दै मुख्यमन्त्री शाक्यले दल विभाजन भएपछि ३० दिनभित्र विश्वासको मत लिनुपर्ने कानूनी प्रावधान अनुसार विश्वासको मत प्राप्त गर्न प्रस्ताव पेश गरेको बताइन्। दल विभाजन भएको परिप्रेक्षमा नेपालको संविधानको धारा १८८ को उपधारा ९२० तथा बागमती प्रदेश सभा नियमावली २०७४ को नियम १४३ उपनियम ९१० बमोजिम प्रदेश सभाबाट विश्वासको मत प्राप्त गर्नेसम्बन्धी प्रस्ताव पेस गरेको छु, उनले भनिन्। भदौ २५ गते नेकपा एमाले विभाजनपछि भदौ २७ गते नेकपा एकीकृत समाजवादीमा आवद्ध १३ जना प्रदेशसभा सदस्यले शाक्यलाई दिएको समर्थन फिर्ता लिएका थिए। विश्वासको मत लिनैपर्ने कानूनी प्रावधान अनुसार अघि बढेकी शाक्यले विश्वासको मत पाउन भने मुश्किल छ। शाक्यले गत भदौ २ गते नेपालकै पहिलो महिला मुख्यमन्त्रीका रूपमा सत्तारोहण गरेकी थिइन् । ५६ सांसदसहित एकल बहुमतबाट मुख्यमन्त्री बनेकी शाक्य अहिले ४३ सांसदमा खुम्चिएकी छन्। प्रदेशमा सरकार टिकाउन ५५ सांसद चाहिन्छ । साना दलसँगको सहकार्यमा शाक्यको पद जोगिने सम्भावना छैन । विपक्षी दलबाट कसले मुख्यमन्त्री पाउने भन्नेबारे टुङ्गो नलाग्दा शाक्यको सरकार अल्पमतमा परेको एक महिना बित्न लाग्दा समेत सरकार परिवर्तनको प्रक्रिया अघि नबढेको हो। बागमती प्रदेशका मुख्यमन्त्री एकीकृत समाजवादीले लिने केन्द्रमा सहमती भएको र सोही अनुसार प्रक्रिया अघि बढेको नेकपा एकीकृत समाजवादीका बागमती प्रदेश संसदीय दलका सचेतक मुनु सिग्देलले बताइन्। गठबन्धनमा मन्त्रालय भागवण्डा लगायत ठोस सहमती हुन बाँकी भएकाले दसैंपछि बैठक बस्न लागिएको हो। समाजवादीकै नेतृत्वमा सरकार बन्नेमा समस्या छैन, उनले भनिन्। तर नेपाली काँग्रेस बागमती प्रदेश संसदीय दलले भने आफ्नै नेतृत्वमा प्रदेश सरकार गठनको पहल गर्ने निर्णय गरेको छ। दलका नेता इन्द्र बानियाँले केन्द्रमा गठबन्धनले गरेको समहति पालना गर्ने बताए। तर हाम्रो पनि दाबी कायमै छ। हामी मुख्यमन्त्री लिन आवश्यक पहल गरिरहेका छौं, उनले भने। नेकपा एमालेले भने वर्तमान सरकारले नै निरन्तरता पाउने सम्भावना बढिरहेको दावी गरेको छ। केही दिनभित्रै विपक्षी गठबन्धनमा फाटो आउने र एमालेकै सरकारले निरन्तरता पाउने नेकपा एमाले बागमती प्रदेश संसदीय दलका प्रमुख सचेतक दिपक निरौलाले दाबी गरे।"
एनआरएनएको निर्वाचन सर्यो,"काठमाडौं : गैर आवासीय नेपाली संघको निर्वाचन सरेको सरेको छ। संघको अन्तर्राष्ट्रिय कार्यकारिणी समितिको आइतबार साँझ सप्पन्न बैठकले परराष्ट्र मन्त्रालयको पत्रले अस्पस्टता सिर्जना गरेकाले तोकिएको समयमा निर्वाचन गर्न नसकिने निर्णय गरेको प्रवक्ता डिबि क्षेत्रीले जानकारी दिए। परराष्ट्रको पत्रका कारण अक्टोबर २३२५ मा १० औं महाधिवेशन तथा विश्व ज्ञान सम्मेलन गर्न नसकिने निर्णय भएको उनले बताए। परराष्ट्र मन्त्रालय, विभिन्न निकाय तथा विज्ञ, कानुनी ज्ञातासँग सहकार्रय गरी अर्को मिति तय गर्ने बैठकले निर्णय गरेको छ। प्रवक्ता क्षेत्रीका अनुसार सरोकार निकायसँग छ्लफल गरी ६ महिनाभित्र निर्रवाचनसहितको महाधिवेशन तथा विश्वज्ञान सम्मेलन हुने छ।"
लुम्बिनीमा बन्यो १७ सदस्यीय जम्बो मन्त्रीपरिषद्,"बुटवल : लुम्बिनी प्रदेशमा नयाँ मुख्यमन्त्री बनेको दुई महिनापछि सरकारले पूर्णता पाएको छ। मुख्यमन्त्री कुलप्रसाद केहीले १७ सदस्यीय जम्बो मन्त्रिमण्डल बनाएका हुन्। यो संख्या यसअघि रहेको शंकर पोखरेल नेतृत्वका सरकारकोभन्दा दोब्बर हो। मुख्यमन्त्री केसीले १३ मन्त्री र चार राज्यमन्त्री बनाएका हुन्। गठबन्धनको सरकारमा कांग्रेसबाट चार मन्त्री र दुई राज्यमन्त्री बनेका छन्। माओवादी केन्द्रबाट मुख्यमन्त्रीसहित तीन मन्त्री र दुई राज्यमन्त्री सरकारमा पुगेका छन्। जनता समाजवादीबाट तीन मन्त्री, एकीकृत समाजवादीका एक, स्वतन्त्र एक जना मन्त्री बनेका छन्। आइतबार प्रदेश प्रमुख अमिक शेरचनले आन्तरिक मामिला तथा कानून मन्त्रीमा तिलकराम शर्मा, स्वास्थ्य, जनसंख्या तथा परिवार कल्याण मन्त्रीमा इन्द्रजित थारु र उर्जा, जलस्रोत तथा सिचाईं मन्त्रीमा बिरबहादुर रानालाई शपथ खुवाएका छन्। त्यस्तै कानून, महिला, बालबालिका तथा जेष्ठ नागरिक मन्त्रीमा रमा घर्ती र शिक्षा, विज्ञान, युवा तथा खेलकुद मन्त्रीमा बसीउद्दीन खाँले शपथ लिएका छन्। नेकपा विभाजनपछि माओवादी रोजेकी विमला खत्री वली, अर्जुनकुमार श्रेष्ठ, सुष्मा यादव र रिना नेपाल विकले राज्यमन्त्रीको शपथ लिएका छन्। संविधानमा सांसद संख्याको २० प्रतिशत सदस्य मन्त्री हुन सक्ने प्रावधान छ।"
बुटवलमा मर्नेको संख्या ३ पुग्यो : ३ जना गम्भीर घाइते,"बुटवल : रुपन्देहीमा रहेको मोतिपुर औद्योगिक क्षेत्रको जग्गा अतिक्रमण गर्नेलाई हटाउन खोज्दा भएको झगडामा घाइते भएका मध्ये तीन जनाको मृत्यु भएको छ। आइतबार दिउसो झडप हुँदा घाइते भएकामध्ये तीन जनाको अवस्था गम्भीर रहेको छ। गैरसुकुम्बासीले औद्योगिक क्षेत्रको जग्गा हडपेर टहरा बनाएपछि प्रशासनले हाटउन थालेको थियो। अतिक्रमणकारी आक्रमणमा उत्रिएपछि दोहोरो झडप भएको हो। प्रहरीले करिव ३ हजार ५ सय जनाको भीड तिरबितर गर्न हवाइ फायर गरेको थियो। सोही क्रममा तीन जनाको मृत्यु् भएको प्रहरीले जनाएको छ। झडपमा कम्तिमा १५ जना सुरक्षाकर्मी घाइते भएका छन्। घाइते अन्य सर्वसाधारण हुन्। समाचार संकलनका लागि पुगेका एक पत्रकारको टाउकोमा गम्भीर चोट लागेको छ। गम्भीर घाइते तीन जनाको युनिभर्सल मेडिकल कलेजमा उपचार भइरहेको छ। अन्यको उपचार लुम्बिनी प्रदेशमा जारी छ। बुटवलको वडा नम्बर १७ स्थित मोतिपुर औद्योगिक क्षेत्रको जग्गा रहेको रानीगञ्जमा सुकुम्बासीको नाममा घरटहरा बनेका थिए। रुपन्देही प्रशासनले सो स्थानमा जग्गा अतिक्रमण हुन नदिन निषेधाज्ञा समेत लगाएको थियो। तर अतिक्रमण २०० विगाहाभन्दा धेरै हुँदै गएपछि प्रशासनले घरटहरा हटाउन थालेको हो। सोही क्रममा अतिक्रमणकारीले प्रहरीमाथि पेट्रोल बम र ढुंगा प्रहार गरेका थिए। तत्कालीन अर्थमन्त्री विष्णु पौडेलले औद्योगिक क्षेत्रको शिलान्यास गर्दा उनीमाथि समेत आक्रमण भएको थियो। तत्कालीन समयमा राजनीतिक रुप दिंदै कांग्रेस र एमालेका माधव नेपाल पक्षीय नेताहरुले शिलान्यास रोक्न अल्टिमेटम दिएका थिए। शिलान्यास नरोकिएपछि भौतिक आक्रमण नै भएको थियो। औद्योगिक क्षेत्रलाई राजनीतिक एजेण्डा बनाइएपछि अहिलेको घटना सिर्जना भएको स्थानीयले बताएका छन्। मोतिपुर क्षेत्रमा स्थायी घर भएका केही नेताहरुले घरटहरा बनाउन प्रेरित गरेका छन्। हामीलाई त शत प्रतिशत जग्गा पाउँछौं, कसैसँग नडराई प्रतिकार गर्नुपर्छ भनेका छन, नयाँ गाउँबाट टहरा बनाउन मोतिपुर पुगेका श्यामबहादुर विकले भने', पुलिस प्रशासन आए ढुंगाले हानेर लखेट्न आदेश दिएका छन्। प्रशासनको प्रतिकारका लागि २५२५ जनाको समूह बनाइएको उनले बताए। जग्गा सुकुम्बासीलाई बाढिने हल्ला चलेपछि बाग्लुङबाट ३ सय जनाको टोली आएर टहरा बनाएको छ। रातीमा बुटवलका होटलमा बस्ने उनीहरु उज्यालो भएपछि साँझसम्म टहरा कुर्न पुग्ने गरेका छन्। जग्गा बाढ्नका लागि समिति नै बनाएर काम गरिएको छ। करिव २५ सय जनाबाट एक सयका दरले रकम समेत संकलन भएको छ। अहिले एक व्यक्तिलाई कम्तिमा ५ धुर जग्गा दिने गरी बाँडफाड भएको टहरा बनाउने मध्येका एक कविर गाहाले बताए। मोतिपुरमा ८ सय २२ विगाहा जमिनमा औद्योगिक क्षेत्र बनाउन लागिएको हो। औद्योगिक क्षेत्र बनाउने सुरुआती चरणमा स्थानीयले विरोध गरेका थिए। सो जग्गा औद्योगिक क्षेत्र विकास लिमिटेडको नाममा रहेको छ। प्रशासन र सर्वसाधारणबीचको झडपले तनावग्रस्त बनेको मोतिपुर क्षेत्रमा प्रशासनले आइतबार दिउँसो ४ बजेदेखि अनिश्चितकालीन कर्फ्यु लगाएको छ। रुपन्देहीका प्रमुख जिल्ला अधिकारी ऋषिराम तिवारीले तनावको अवस्था नियन्त्रणमा आएको र बाक्लो मात्रामा सुरक्षाकर्मी परिचालन भएको बताए।"
"हिरासतभित्र थुनुवा मृत्युप्रकरण : इनरुवामा झडप, दर्जन बढी घाइते","इटहरी : हिरासतभित्रै थुनुवाको मृत्यु भएको विषयमा प्रदर्शनमा उत्रिएका स्थानीय र प्रहरीबीच झडप भएको छ । झडपमा परी एक दर्जन बढी घाइते भएका छन् । प्रेम सम्बन्धको विषयलाई लिएर प्रहरीले पक्राउ गरेका भोक्राहा ५ का हकिम साह आइतबार बिहान मृत फेला परेका थिए । आफन्तहरुले सडक अवरुद्ध गर्दै टायर बालेर प्रदर्शन थालेपछि नियन्त्रणमा लिने क्रममा झडप भएको हो । प्रहरीले केही सेल अश्रुग्यास समेत प्रहार गरेको थियो । सुनसरीको गाउँगाउँबाट आएका मानिसले इनरुवाका सडकहरु अवरुद्ध गराएका छन् । जिल्ला प्रहरी कार्यालयका एसपी सञ्जय सिंह थापाले भने शाहले आत्महत्या गरेको बताएका छन्। तर मृतकका आफन्तहरुले सुनियोजित हत्या भएको भन्दै छानविन र दोषीमाथि कारवाहीको माग गरेका छन् । प्रहरी कार्यालय र इनरुवा बजार क्षेत्रमा ठूलो संख्यामा प्रहरी परिचालन गरिएको छ । प्रहरी हिरासतमा एक जना मृत फेला, स्थानीयले गरे विरोध प्रदर्शन"
लुम्बिनी प्रदेशमा मन्त्रिमण्डल विस्तार : ३ बजे सपथ,"बुटवल : लुम्बिनी प्रदेशमा नयाँ नियुक्त मन्त्रीको शपथ आइतबार दिउँसो ३ बजे हुने भएको छ । यसअघि शुक्रबार मन्त्रिमण्डल विस्तार गर्ने तयारी रोकिएको थियो । कांग्रेस र माओवादीले मन्त्रीको नाम टुंगो लगाएपछि शपथ हुन लागेको हो । सरकारमा माओवादीबाट दाङका इन्द्रजित थारु, बर्दियाका तिलकराम शर्मालाई मन्त्री र विमला वली खत्री राज्यमन्त्री बन्ने टुंगो लागेको छ । आर्थिक मामिला तथा सहकारी मन्त्रीमा यसअघि नै कृष्णध्वज खड्का नियुक्त भएका छन् । नेकपा (एकीकृत समाजवादी) बाट रमा घर्ती मन्त्री बन्ने छिन् । उनले स्वास्थ्य मन्त्रालयमा पाउने चर्चा छ । कांग्रेसले चार मन्त्री र एक राज्यमन्त्री पाउने टुंगो लागेको छ । कांग्रेसले यसअघि नै पर्यटन, ग्रामिण तथा सहरी विकासमन्त्रीमा दाङका डिल्लीबहादुर चौधरीलाई पठाएको छ । वन, वातावरण तथा भूसंरक्षण मन्त्रीमा बर्दियाका सुरेन्द्र हमाल, शिक्षा विज्ञान युवा तथा खेलकुद मन्त्रीमा रूपन्देहीका वसिउद्धिन खाँ र उर्जा, जलस्रोत तथा सिँचाइ मन्त्रीमा पाल्पाका दलबहादुर रानालाई पठाउने निर्णय भएको कांग्रेसका प्रमुख सचेतक फखरुद्दिन खानले बताए । कांग्रेसबाट राज्यमन्त्रीमा रिना नेपाल विक र अर्जुनकुमार श्रेष्ठलाई पठाउने निर्णय भएको छ। लुम्बिनीमा मुख्यमन्त्री कुलप्रसाद केसीले सपथ लिएको असोज २८ गते दुई महिना पुग्दैछ । लुम्बिनी प्रदेशसभाको बैठक फेरि स्थगित लुम्बिनी प्रदेशमा मन्त्रीको शपथ रोकियो"
एक्साइडको क्यास ब्याक अफर,"काठमाडौं : नेपालको लागि एक्साइड ब्याट्रिको आधिकारिक बिक्रेता सिप्रदी ट्रेडिङ्ग प्रालि ले हालै चाडपर्वको अवसरमा एक्साइड क्यास ब्याक अफर ल्याएको छ। यस योजनाअन्तर्गत ग्राहकहरुले एक्साइड ब्याट्रिसँग जुनसुकै ब्राण्डका ब्याट्रिहरु साटेर क्यास ब्याक फिर्ता पाउन सक्नेछन्। हरेक महिना १२ जना भाग्यशाली ग्राहकहरुले २५ प्रतिशतदेखि ५० प्रतिशतसम्म नगद फिर्ता पाउन सक्नेछन्। यो योजना एक्साइडका अटोमोटिभ, इन्भर्टर, सोलार र मोटरसाइकलको ब्याट्रिहरुमा सिमित अवधिको लागि मात्र लागु हुनेछ। यो अफरको लागि ग्राहकहरुले एक्साइड ब्याट्रिको नेपालभर रहेका डिलरहरुमार्फत पुरानो ब्याट्रिको मुल्याङ्कन गराई नयाँ ब्याट्रिसँग एक्सचेन्ज गर्न सकिनेछ। यसको साथै यो अवधिभरि एक्साइड ब्याट्रिहरु एक्सचेन्ज गर्ने सबै ग्राहक हरुले शियोर शट गिफ्ट प्राप्त गर्न सक्नेछन्।"
लुम्बिनी प्रदेशमा नवनियुक्त मन्त्रीले लिए सपथ,बुटवल : लुम्बिनी प्रदेशमा नव नियुक्त मन्त्रीहरुले पद तथा गोपनीयताको सपथ लिएका छन्। आइतबार सात मन्त्री र ३ राज्यमन्त्रीसहित १० जनाले सपथ लिएका हुन् । प्रदेश प्रमुख अमिक शेरचनले नवनियुक्त मन्त्रीहरुलाई पद तथा गोपनीयताको सपथ खुवाएका हुन्। यो सहित लुम्बिनी प्रदेशमा १७ सदस्यीय मन्त्रिमण्डल बनेको हो। लुम्बिनी प्रदेशको १७ सदस्यीय मन्त्रिपरिषद
बन्द उद्योग खुलाउन अर्थमन्त्रीको निर्देशन,"काठमाडौं : बन्द रहेका सरकारी संस्थान खुलाउन सरकारले गृहकार्य सुरु गरेको छ । अर्थमन्त्री जनार्दन शर्माले हाल बन्द रहेका सरकारी स्वामित्वका उद्योगहरु संचालन गर्ने गरी तयारी भइरहेको जानकारी जानकारी दिए । धागो उद्योग, कपडा उद्योग, रबर उद्योग, चुरोट कारखानालगायतका बन्द अवस्थामा छन् । सरकारले ती उद्योगहरु नयाँ मोडालिटी बनाएर संचालन गर्ने तयारी भएको उनको भनाइ छ । राष्ट्रिय योजना आयोगका उपाध्यक्ष डा विश्वनाथ पौडेलले मुलुकको राजश्वमा योगदान गर्न नसक्ने सार्वजनिक संस्थानको औचित्यमा प्रश्न उठाए । अर्थमन्त्री शर्माले पढ्दै कमाउँदै कार्यक्रम प्राविधिक विधाका विद्यालयमा सुरु गर्ने, सहकारीले कम्पनी खोलेर लगानीको ५० प्रतिशत उत्पादनको क्षेत्रमा लगाउने जस्ता कार्यक्रम तत्काल सुरु गर्ने गरी प्रक्रिया अघि बढाउन आवश्यक सहजीकरण गर्न निर्देशन दिएका छन् । श्रम सहकारीमार्फत १० करोडसम्मको सार्वजनिक निर्माणको कार्य गर्न पाउने कार्यविधि चाँडै टुङ्गो लगाएर काम सुरु गरिने उनको भनाइ छ । यसबाट देशमा थप ५ लाख रोजगारी सृजना हुने अर्थमन्त्रीको अनुमान छ। उपभोक्ता समितिबाट गर्नुभन्दा श्रम सहकारीबाट यस्तो काम गर्नु संस्थागत हुने र वास्तविक श्रमिकहरु लाभान्वित हुने उनले बताए । आयोगका उपाध्यक्ष पौडेलले निर्माण व्यवसायीहरुको वास्तविक क्षमता जाँचेर मात्र ठेक्का दिने प्रणाली बसाल्नुपर्नेमा जोड दिए। सीमित निर्माण व्यवसायीहरुको हातमा मात्र ७० प्रतिशत आयोजना सुम्पने प्रचलनको अन्त्य नगरेसम्म विकासले गति नलिने उनको भनाइ छ। भएभरका आयोजना सीमित ठेकेदारको हातमा सुम्पने, उनीहरुले सरकारलाई समेत नटर्ने, वर्षौंसम्म आयोजना नबनाएर बस्ने, अनि कसरी बढ्छ त पुँजीगत खर्च ? उनले प्रश्न गरे । बजेट कार्यान्वयनका विषयमा विभिन्न निकायसँग छलफल गर्ने क्रममा अर्थमन्त्रालयले आइतबार राष्ट्रिय योजना आयोगसँग छलफल गरेको थियो । बैठकमा प्रतिस्थापन बजेटले प्रक्षेपण गरेको ७ प्रतिशत आर्थिक वृद्धिको लक्ष हासिल गर्न पुँजीगत खर्च बढाउने र बजेटमा घोषित कार्यक्रमहरु तत्काल संचालन गर्ने गरी काम अघि बढाउनमा जोड दिएको छ । अर्थमन्त्री शर्माले सार्वजनिक निर्माण कार्यको ठेक्कासम्बन्धी कागजातमा दिउँसो र राति गरी २ सिफ्टमा काम गर्नुपर्ने सर्त थपिने बताए । दिनमा एक सिफ्ट मात्र काम गरेर पुँजीगत खर्च बढाउन सकिदैँन । पुँजीगत खर्च भएन भने आर्थिक वृद्धिको लक्ष हासिल गर्न कठिन हुन्छ,' उनले भने, विकास निर्माणको काम पनि तोकिएको समयमा सम्पन्न हुँदैन। रात्री सिफ्टमा बत्ती बालेर भएपनि काम गर्नुपर्नेमा जोड दिए । हामीले पनि बेला बेला नसुतेरै भएपनि अनुगमन गर्नुपर्यो, 'उनले भने । निर्माण कम्पनीलाई कार्यक्षमताभन्दा बढी संख्यामा ठेक्का दिएर पनि आयोजनाहरु अलपत्र परेको भन्दै कानुन सच्याउने तयारी रहेको जानकारी दिए । मन्त्री शर्माले आयोजना बन्नै नसक्ने गरी न्यून कबोल गरेर ठेक्का हात पार्ने तर काम नगरेर आयोजना लथालिङ पार्ने परिपाटीको समेत अन्त्य गरिने बताए ।"
बुटवलको मोतिपुर क्षेत्रमा कर्फ्यु आदेश (अपडेट),बुटवल : प्रहरीको गोली लागेर एकजनाको मृत्यु भएपछि बुटवलको मोतिपुर औद्योगिक क्षेत्रमा कर्फ्यु जारी गरेको छ। जिल्ला प्रशासन कार्यालय रुपन्देहीले सुरक्षा व्यवस्थालाई मजबुत बनाउन कर्फ्यु लगाएको हो। आइतबार बेलुकी ४ बजेदेखि अर्को सूचना जारी नभएसम्मका लागि कर्फ्यू जारी गरेको जिल्ला प्रशासन कार्यालयले जनाएको छ। औद्योगिक करिडोर क्षेत्रमा अतिक्रमण गर्न बसेका स्थानीय र सुरक्षाकर्मीबीच झडप हुँदा घाइते भएका ६ जनामध्ये एकको मृत्यु भएको हो। झडपमा करिब ३ दर्जन हवाई फायर भएको एक प्रत्यक्षदर्शीले बताए। भीड तितरवितर पार्न प्रहरीले गोली चलाएको थियो। अस्थायी रुपमा बनाइएका टहराहरु भत्काउन खोज्दा स्थानीय र प्रहरीबीच झडप भएको हो। सुरक्षाकर्मीले आइतबार बिहानैदेखि अस्थायी रुपमा बनाइएका घर टहर भत्काउने काम गरेको थियो ।
चार वर्षमा ४० हजार घर बनाउने उत्तर कोरियाको लक्ष्य,सियोल : उत्तर कोरियाले राजधानी प्योङयाङ सहर नजिकै ठुलो क्षेत्रमा नयाँ अपार्टमेन्ट भवन निर्माण गर्ने योजना बनाएको छ। राजधानी नजिकै माङ्योन्डेस्थित करिव १० हजार स्क्वायर मिटर क्षेत्रफलमा ४ वर्षमा ४० हजार घर निर्माण गर्ने गरी सो योजना बनाएको हो। स्थानीय मिडिया योनहापमा आइतबार प्रकाशित समाचारअनुसार उत्तर कोरिया सरकारले सो क्षेत्रमा यस वर्षभित्र १० हजार घर निर्माण गर्ने र सन् २०२५ सम्ममा ४० हजार घर निर्माण गर्ने लक्ष्य बनाएको छ। सो लक्ष्य पुरा गर्न सरकारले निर्माण क्षेत्र खाली गराएको छ। स्थानीय अखबार रोडुङ सिनमुनका अनुसार उत्तर कोरियाले गत जनवरीमा पुर्वी प्योङयाङ इलाकामा ५० हजार अपार्टमेन्ट निर्माण गर्ने घोषणा गरेको थियो। सन् २०२५ सम्ममा सो संख्यामा अपार्टमेन्ट निर्माण सम्पन्न गर्ने लक्ष्य राखेको थियो। माङ्योन्डे नेता किम जोङ उनका दिवंगत हजुरबुबा किम इल सुङको जन्मथलो भएको उत्तर कोरियाको दावी छ। कोरोना महामारी र अन्तर्राष्ट्रिय सीमामा लगाएको प्रतिबन्धका कारण आर्थिक संकट झेलिरहेको उत्तर कोरियाले सो संख्यामा घर तथा अपार्टमेन्ट बनाउने लक्ष्य राखिएको बताइएको छ।
प्रजातन्त्रको विकल्प कसैले नदेखे हुन्छ : प्रधानमन्त्री,"पोखरा : प्रधानमन्त्री शेरबहादुर देउवाले प्रजातन्त्रको विकल्पबारे सपना नदेख्न चेतावनी दिएका छन् । गण्डकीलाई साक्षर प्रदेश घोषणा गरेपछि आइतबार प्रधानमन्त्रीले प्रजातन्त्रको विकल्प नभएको बताएका हुन्। प्रजातन्त्रको विकल्प प्रजातन्त्र नै हो, सबैले सुने हुन्छ । कसैले अरु कुनै सपना नदेखे हुन्छ, उनले भने । अरु प्रदेशका सरकारलाई पनि साक्षर घोषणा गर्न गण्डकीबाट प्रेरणा मिल्ने विश्वास प्रधानमन्त्री देउवाले व्यक्त गरे। निरक्षरहरुको तथ्यांक निकाली कार्यक्रम बनाइने पनि उनले सुनाए । शिक्षालाई अनिवार्य निशुल्क गर्दै लैजाने नीति लिएर आएको समेत उनले प्रस्ट पारे। शिक्षा नागरिकको मौलिक हक भएको उनको अभिव्यक्ति थियो । त्यो हक नागरिकलाई दिलाउने दायित्व सरकारको भएको उनको जिकिर छ।"
मान्छे पासो लागेको डोरी महङ्गोमा बिक्छ भन्ने भ्रममा हत्या,"काठमाडौं : नुवाकोट बेलकोट गढी नपा वडा नं९ बस्ने ४५ वर्षीया कमला तामाङ गत भदौ २५ गते ललितपुरमाा मृत भेटिएकी थिइन्। बिहानै साढे ६ बजे ललितपुर सुनाकोठीमा रहेको आफ्नै टहरोमा डोरीले घाँटी कसी हत्या गरिएको अवस्थामा उनको शव भेटिएको थियो। महानगरीय प्रहरी वृत्त चापागाउँ, ललितपुर तथा महानगरीय अपराध महाशाखा, मीनभवनबाट खटिएको टोलीले घटनाको अनुसन्धान गरिरहेको थियो। अपराध महाशाखाका अनुसार कमलाको हत्या आरोपमा तीन जना पक्राउ परेका छन्। अनुसन्धानको क्रममा मानिस पासो लगाएर मरेको डोरी करौडौं रुपैयाँमा बिक्छ भन्ने अन्धविश्वासका कारण कमलाको हत्या भएको खुलेको छ। प्रक्राउ पर्नेमा मोरङ पथरी शनिस्चरे नगरपालिका८ मंगलबारे घर भइ हाल ललितपुर हरीसिद्धि बस्ने २० वर्षीय सुमन मगर हरीसिद्धिबाट तथा मकवानपुर, रक्सिराङ ५, घर भइ हाल ललितपुर हरिसिद्धि नयाँबस्ती बस्ने २३ वर्षीय सबिन प्रजा र निजकी श्रीमती १८ वर्षीय प्रविना प्रजा माझीलाई मकवानपुर, मनहरीबाट प्रक्राउ गरिएको हो। महानगरीय अपराध महाशाखाका अनुसार सबिन प्रजा र सुमन मगरले मानिस पासो लागी मरेको डोरी, राम लक्ष्मण र हनुमान भएको पुराना सिक्का (पैसा), दाहिने शंख, चट्याङ परेको ढुङ्गा लगायतका वस्तुहरू महत्वपूर्ण हुने र करोडौं रुपैयाँमा बिक्री हुने भन्ने कुराहरू सुनी सोही अन्धविश्वासमा परी त्यस्तो डोरी प्राप्त गरी रकम आर्जन गर्ने उद्देश्यले कमलाको हत्या गरेको खुलेको छ। प्रारम्भिक अनुसन्धानका क्रममा सुमन मगरको पूर्व चिनजान एवम् अवैध सम्बन्ध हुने गरेको, टहरामा एक्लै बस्ने मृतक कमला तामाङलाई मिति २०७८ भदौ २४ गते साँझ अन्दाजी साढे ४ बजे मृतकको टहरामा गइ खानपिन (मापसे) गरी सुत्ने क्रममा मृतकको हात बाँधेर घाँटीमा डोरीले कसी हत्या गरेको र हत्या पश्चात मृतकको कानमा लगाएको गहना र मोबाइल समेत लुटी फरार भएका थिए। घटनामा संलग्न सविन प्रजा, सुमन मगर र प्रविना प्रजा माझीलाई पक्राउ गरी थप अनुसन्धान कार्यको लागि महानगरीय प्रहरी वृत्त चापागाउँ, ललितपुर पठाइएको छ।"
हुन्डाई हाईवे एसुरेन्स (हाईवेमा फ्रि चेकअप क्याम्प) आयोजना,"काठमाडौं : नेपालको लागि हुन्डाई गाडीको एक मात्र अधिकृत बिक्रेता लक्ष्मी इन्टरकटिन्नेनटल प्रालीले 'हुन्डाइ हाईवे एसुरेन्स'हुन्डाई गाडिहरुको लागि फ्रि चेकअप क्याम्प आयोजना गरेको छ। यस कार्यक्रमअन्तर्गत कम्पनीले आफ्ना ग्राहकको लागि राजमार्गका विभिन्न स्थानहरुमा हुन्डाई गाडीको फ्रि चेकअप क्याम्प स्थापना गरेको छ। नेपालीहरुको महान चाड वडा दसैंमा आफ्नो परिवार तथा इस्टमित्रहरुसँग मनाउने हेतुले आफ्नो हुन्डाई गाडीमा घर फर्कदै गरेका ग्राहकहरुलाई लक्षित गरी आयोजना गरिएको यस फ्रि चेकअप क्याम्पमा ग्राहकहरुले आफ्नो हुन्डाई गाडीको फ्रि चेक अप क्याम्प गराउनुको साथै आवश्यक लुब्रिकेन्ट तथा कूलान्टको मात्रा कम भएमा कम्पनीले नि:शुल्क थप गरिदिने व्यवस्थ पनि गरेको छ। यो योजनाअन्तर्गत कम्पनीले राजमार्गका विभिन्न स्थान बिर्तामोड९काँकड्भित्ता रोड), इटहरी (मिलनचोक), कुरिनटार (सीरीनहाईवे), भरतपुर (बालमन्दिर चोक), चौराहा ( बुटवल, नेपालगन्ज(कोहलपुर चोक), धनगढी (अतरियाचोक),वीरगंज(पतलैया चोक) र हेटौंडा (बाईपास मार्ग, कपुर कम्पलेक्स)हरुमाफ्रि चेक अपक्याम्पपोइन्टको स्थापना गरीेएको छ। यो कार्यक्रम असोज २४ देखि २६ गतेसम्म बिहान १० बजे देखि साँझ ६ बजेसम्म सञ्चालन हुनेछ।"
मन्त्रीहरुलाई नेपालको निर्देशन: राजनीतिक नियुक्ति गर्दा जथाभावी नगर्नू,"काठमाडौं : नेकपा (एकीकृत समाजवादी) का अध्यक्ष माधवकुमार नेपालले आफ्नो पार्टीबाट नवनियुक्त मन्त्रीलाई कडा निर्देशन दिएका छन् । उनले आफ्नो पार्टीबाट मन्त्री बनेकाहरुलाई १० वटा निर्देशन दिएका छन् । इमान्दारिता र कर्तव्यनिष्ठ भएर काम गर्नुका साथै देश, जनता र संस्थाप्रति प्रतिबद्ध हुन निर्देशन दिएका हुन्। उनले राजनीतिक नियुक्ति गर्दा जथाभावी नगर्न पनि मन्त्रीहरुलाई निर्देशन दिएका छन् । उनले पार्टीको समन्वयमा सल्लाहकार, पिए नियुक्त गर्न सुझाए । स्वास्थ्य तथा जनसंख्यामन्त्री विरोध खतिवडाले नेपालको भनाइप्रति उद्धृत गर्दै भने, नियुक्तिमा जथाभावी नगर्ने,मन्त्रिपरिषदमा जाँदा एकमत भएर जाने, अनुशासनमा रहेर काम गर्न ,देश र जनताप्रति उत्तरादायी हुन निर्देशन दिनु भएको छ। नेपालले निजी स्वार्थ, अनियमितता र भ्रष्टाचारजन्य प्रवृत्तिहरूबाट मुक्त हुन पनि सचेत गराएका छन्। नेपालले कुनै पनि संस्थामा व्यक्तिको छनौट गर्दा व्यक्तिको योग्यता, क्षमता र कार्यसम्पादनमा गरेको उत्कृष्टताको आधारमा जिम्मेवारी दिन आग्रह गरे । आफू खुसी होइन,योग्यता क्षमता, र कार्यसम्पादनमा उत्कृष्टताको आधारमा व्यक्ति छनौट गर्नु होला,' उनले भने । अध्यक्ष नेपालले मन्त्रीहरूबाट विवादमा आउने र बदनामी कमाउने कुनैपनि काम नगर्न सुझाए । नेपालले भने, बदनामी कमाउने र विवादमा पर्ने कुनैपनि कामहरू तपाईंहरूबाट हुने छैनन् भन्ने कुराको हामीले आशा र अपेक्षा गरेका छौँ । यस्तै नेता नेपालले असल आचरण कायम गर्न समेत निर्देशन दिएका छन्। 'मन्त्रीहरू रक्सी खाएर मात्तिए, बेलुकाबेलुका फाइभस्टार होटलमा गएर रक्सी खाइरहेका छन् र आफ्नो क्लाइन्टहरू सँग बसेर यिनै कुरा गरिरहेका छन् भन्नेकुरा सुन्नु नपरोस्,पहिला चार पेग अहिले १० पेग को खान नथाल्नु होला। सिधा कुरा, रक्सी खाने बानी छ भने पनि बानी त्याग्नुस् । अरु आचरण, महिलासँग जोडिएका त्यस्ता कुनै कुराहरू सुन्नु नपरोस् । त्यस्ता व्यवहारहरू तपाईंहरूबाट नहोस् । यस कुरामा म जोड दिन चाहान्छु,'उनले भने । अध्यक्ष नेपालले मन्त्रिपरिषद् बैठकमा आउने विभिन्न विषयवस्तुहरूमाथि अगाडि नै सामूहिकरूपमा बसेर, छलफल गरेर मात्र गर्न उनले आग्रह गरे । विज्ञहरुसँग परामर्श गरेर कार्यसम्पादन गर्न उनले निर्देशन दिए। उनले स्वार्थ केन्द्रित अनुचित कामको सर्तमा राखेर आउनेहरुप्रति सचेत हुन पनि सम्झाए । उनले पहिला मन्त्री बनिसकेकाको अनुभव लिएर काम गर्न आग्रह गरे। नेकपा एसबाट स्वास्थमन्त्री खतिवडा, शहरी विकासमन्त्री रामकुमार झाक्री, संस्कति पर्यटन तथा नागरिक उड्डयमन्त्री प्रेमबहादुर आले र श्रम, रोजगार तथा सामाजिक सुरक्षामन्त्री कृष्णकुमार श्रेष्ठ मन्त्री बनेका छन्। आलेबाहेक तीनैजना पहिलोपटक मन्त्री बनेका हुन् ।"
साधना लघुवित्तको ९३ औं शाखा काठमाडौंमा,"काठमाडौं : साधना लघुवित्त वित्तीय संस्थाले आफ्नो ९३औं शाखा काठमाडौं उपत्यककाको नागार्जुन नगरपालिका ०१, रानीवन प्लानिङ्गमा सञ्चालनमा ल्याएको छ। नयाँ शाखा शनिबार नेपाल राष्ट्र बैंक सञ्चालक समितिका सदस्य रामजी रेग्मीले सो शाखाको उद्घाटन गरेका हुन्। नयाँ शाखा सञ्चालनमा आएसँगै वित्तीय संस्थाले काठमाडौं उपत्यककाबाट पनि आप्नो वित्तीय सेवा प्रदान गर्ने भएको छ। वित्तीय संस्थाले हाल कायम चुक्ता पूँजीको २५ प्रतिशत बराबरको बोनस शेयर र कर प्रयोजनको लागि १३१५७८९५ प्रतिशत गरी जम्मा २६३१५७८९५ प्रतिशत लाभांश वितरण गर्ने प्रस्ताव पारित गर्न कात्र्तिक १३ गते पाँचौ वार्षिक साधारण सभा समेत डाकेको छ। राष्ट्रिय स्तरको यस साधना लघुवित्तले यसै वर्ष १४ वटा शाखा सञ्चालानमा ल्याएको छ। देशैभर शाखा सञ्जाल, दक्ष वित्तीय व्यवस्थापन समूह दक्ष कर्मचारीहरुमार्फत वित्तीय सेवा प्रदान गरिरहेको छ।"
बुटवलको मोतिपुर औद्योगिक क्षेत्रमा गोली चल्यो,बुटवल : बुटवलको मोतिपुर औद्योगिक क्षेत्रमा गोली चलेको छ । औद्योगिक करिडोर क्षेत्रमा अतिक्रमण गर्न बसेका स्थानीय र सुरक्षाकर्मीबीच झडप हुँदा करिब ३ दर्जन हवाई फायर भएको एक प्रत्यक्षदर्शीले बताए। भीड तितरवितर पार्न प्रहरीले गोली चलाउँदा दुईजना घाइते भएका छन् । अस्थायी रुपमा बनाइएका टहराहरु भत्काउन खोज्दा स्थानीय र प्रहरीबीच झडप भएको बताइएको छ। अवस्था अहिले पनि तनावपूर्ण छ । सुरक्षाकर्मीले आइतबार बिहानैदेखि अस्थायी रुपमा बनाइएका घर टहर भत्काउने काम गरेको थियो । सो क्षेत्रमा नेपाल प्रहरी तथा सशस्त्र प्रहरी परिचालन गरिएको छ भने जग्गा कब्जा गर्न आएका स्थानीयको पनि बाक्लो उपस्थिति छ।
जमिन नटेक्ने चरा,"परेवाजस्तै देखिने यो सुन्दर चरा कति राम्रो छ। हलुका हरियोपहेँलो रंगको हुने भएकाले यसलाई हरियो चरा तथा अंग्रेजीमा ग्रीन पिजन भनिन्छ। नेपालमा पनि पाइने यो चरा भारत, श्रीलंका, बंगलादेश, पाकिस्तान तथा कम्बोडिया र चीनमा पनि देख्न सकिन्छ। यो ट्रेरन फेओनीकोप्टेरा प्रजातिको चरा हो। दुर्लभ प्रजातिमा सूचीकृत यसको मासु नरम हुन्छ। त्यसैले यसको शिकार धेरै हुने गरेको छ। यसको आवाज विस्तारै सिट्ठी बजाउँदा निस्किएको जस्तै मधुर सुनिन्छ। कहिलै पनि यसले जमिनमा टेक्दैन। यदि कुनै बाध्यात्मक कारणले जमिनमा टेक्नुपर्ने भएमा आफ्नो खुट्टामा एउटा काठको टुक्रा वा रुखका साना हाँगाको टुक्रालाई चेपेर मात्रै भुइँमा आउँछ। पानी पिउनका लागि पनि यो जमिनमा आउँदैन। रुखको पातमा जमेको वा शीत परेका ठाउँमा गएर यसले आफ्नो प्यास मेटाउँछ। त्यसैले यो जातका चरा सदावहार जंगलमा बस्न रुचाउँछन्। यो चराको आयु लगभग २६ वर्ष हुन्छ। अग्लाअग्ला पीपल तथा बरका रुखमा गुँड बनाएर बस्न रुचाउने यो चरालाई घनाजंगल मन पर्छ। यो पूर्णतः शाकाहारी चरा हो। यसले फलफूल तथा टुसा उम्रिएका बिउहरू खान्छ। पाकेको फल खान पाउँदा असाध्यै खुसी हुन्छ। त्यस्तो फल भेट्यो भने खुसी भएर विभिन्न कला देखाउँदै खान्छ। यो चरा लजालु स्वभावको हुन्छ। मानिसलाई देख्यो भने लजाएर लुक्न खोज्छ। यदि लुक्न सकेन भने पनि आफ्नो चुच्चो लुकाउन खोज्छ। यसले आफ्नो जीवनकालमा एउटा मात्रै साथी बनाउँछ। र, त्यसैसँग जीवन कटाउँछ। यो सामाजिक चरा हो। समूहमा बस्न रुचाउने यिनीहरूको हुल ५ देखि १० वटाको हुन्छ। यिनीहरू प्रायः समूहमै उड्छन्। यिनीहरूको प्रजनन समय चैत महिनादेखि जेठसम्म हुन्छ। एकपटकमा यसले एक वा दुईवटा अन्डा दिन्छ। अन्डाको भालेपोथी दुवैले स्याहार गर्छन्। (एजेन्सीको सहयोगमा)"
एनआरएनएको विवाद? अब के हुन्छ?,"काठमाडौं : गैरआवासीय नेपाली संघ विवादको भुमरीमा परेको छ। प्रतिनिधि छनोटका विषयमा भएको विवाद अन्त्य हुन सकेको छैन। परराष्ट्र मन्त्रालयले विवादित राष्ट्रिय समन्वय समितिको पुनः निर्वाचन गर्न निर्देशन दिएसँगै अक्टुबर २३२५ मा तय भएको १० औं महाधिवेशन तथा विश्वज्ञान सम्मेलन प्रभावित भएको छ। उक्त सम्मेलन ६ महिना पछि हुनसक्ने बताइएको छ। गैरआवासीय नेपाली संघ राजनीतिको जालोमा झेलिएको छ। जीत र हारको जोडघटाउ गरेर विवाद तन्काउने र खुम्चाउने काम भएको छ। जसले गर्दा जुन उद्देश्यले एनआरएनएको स्थापना भएको थियो, पछिल्लो समयमा त्यो विमुख बन्दै गएको छ। राजनीतिक दलले कुनैपनि क्षेत्रमा आफ्नो प्रभुत्व राख्न चाहन्छन्। त्यो स्वभाविक नै होला तर गैरआवासीयहरुले नै राजनीतिक रंग दिएर संस्था बदनामी बनाइरहेका छन्। विदेशमा बस्ने नेपालीको हितका साथै नेपालको आर्थिक उत्थानमा योगदान पुर्याउने उद्देश्यले एनआरएनएको जन्म भएपनि अहिले दलीय धुर्विकरण भइरहेको छ। अनावश्यक राजनीतिक हस्तक्षेपका कारण दल राजनीतिक भातृसंगठन जस्तै बन्न पुगेको छ। गैरआवासीय नेपाली संघको नेतृत्व सचेत हुन नसक्दा पछिल्लो समयमा रडाको मच्चिएको छ। सर्वसम्मतरुपमा पारित संशोधित विधान मान्दैन भन्नु गलत भएको एनआरएनहरु बताउँछन्। स्वतन्त्र विश्लेषक जुगल भुर्तेलले संशोधित विधान नमान्नु कुनै पनि हिसाबले स्वीकार्य नहुने बताउँछन्। संशोधित विधान नमान्नु २०७२ को संविधान मान्दैन, २०४७ कै संविधान चाहिन्छ भनेजस्तै हो भुर्तेल भन्छन्,पदका लागि राजनीतिक दललाई स्पेस दिनु गलत भयो। राजनीतिक दलले सबै क्षेत्रमा क्याप्चर गर्ने गर्छन्।' कुनै दलले खुलेआम राजनीति गरेका छन् भने कसैले लुकिछिपी गरेका छन्। तर गैरआवासीयहरुले दलिय राजनीति गर्न नहुने भुर्तेलको भनाई छ। 'नेपालको संविधानले गैरआवासीय ऐन आयो। नागरिकताको विषय समावेश भयो। नागरिकता प्रक्रियामा छ। तर यसरी पवित्र संस्थामा राजनीति घुसेर उद्देश्य माथि नै प्रहार भएपछि समस्या हुने देखिएको छ।' धुर्विकरण हुँदा जुनसुकै नेतृत्व आउँदा पनि २ वर्षे कार्यकालमा काम गर्न नसक्ने उनको विश्लेषण छ। बेलायत, अमेरिका, अष्ट्रेलियाको प्रतिनिधि छनोटका विषयमा भएको विवाद सतहमा आएको छ। संघको असन्तुष्ट पक्षले सरकार गुहारिरहेको छ। परराष्ट्र मन्त्रालयमा दर्जनौं उजुरी परेका छन्। मन्त्रालय त्यस विषयमा गम्भीर भएर लागि परेको छ। मन्त्राललयले शुक्रबार संघलाई पत्राचार गर्दै संशोधित विवादमाथि नै प्रश्न उठाएपछि एनआरएनएमा तंरग पैदा भएको हाे। संस्थापन पक्षले बेलायत, अमेरिका र अष्ट्रेलियाको प्रतिनिधि चयनमा धाँधली गरेको भन्दै असन्तुष्ट पक्षले उजुरी गरेपछि परराष्ट्र मन्त्रालयले एक्सन लिएको हो। परराष्ट्रले उजुरी पर्नासाथ अनुगमन नहुँदासम्म निर्वाचन प्रक्रिया रोक्न निर्देशन दिएको हो। चौतर्फी दवाव बढेपछि मन्त्रालयले आन्तरिक विवाद मिलाउन भन्दै संघलाई पत्राचार गरेकाे छ। पछिल्लो समयमा एकाएक ६५ प्रतिशत प्रतिनिधि कसले छान्ने भन्ने विषय नै अस्पष्ट भएकाले पूरानै संरचना अनुसार प्रतिनिधि छान्न उसले भनेको छ। प्रतिनिधि छनोट गर्ने क्रममा ६५ प्रतिशत एनसीसीमा काम गरीसकेका वा एनसिसीको तर्फबाट केन्द्रमा प्रतिनिधित्व गरिसकेकोबाट डेलिगेड्ट निर्वाचन पूर्व नै छानिनु पर्ने नयाँ प्रावधान छ। त्यस्तै २५ प्रतिशत एनसीसीको निर्वाचनमै निर्वाचित हुनुपर्ने, १० प्रतिशत युवा, महिला, दोश्रो पुस्ता, विज्ञपेशागत वा विषेश योगदान दिएकाहरुबाट कार्यसमितिको सिफारिसमा निर्वाचित अध्यक्षले मनोनयन गर्ने व्यवस्था छ। जनवरी अन्तिममा भएको विशेष महाधिवेशनले उक्त प्रस्ताव पारित गरेको थियो। ६५ प्रतिशत प्रतिनिधि कसले छान्ने भन्ने विषय नै विवादमा परेको हो। विधानमा पूरानै कार्यसमितिले छान्ने व्यवस्था भएपनि नयाँ नेतृत्वले छान्न पाउनुपर्ने बताउँदै आएका छन्। संघका प्रवक्ता डिबी क्षेत्रीले संरक्षक समिति, विधान व्याख्या समिति, आइसिसी समन्वय परिषद् समिति तथा निर्वाचन समितिले छिट्टै छलफल गरी नयाँ ढंगबाट अघि बढ्ने बताए। नयाँ नेतृत्वका लागि डा बद्री केसी, रविना थापा र कुल आचार्यको समूह मैदानमा उत्रिएका छन्। परराष्ट्रले संघलाई चुनाव रोक्न पत्राचार गरेसँगै गैरआवासीय नेपाली संघको आज बेलुका बैठक बस्न लागेको छ। सचिव आरके शर्माका अनुसार बेलुका हुने बैठकले चुनावका विषयमा नयाँ मिति गर्ने छ। तोकिएको समयमा निर्वाचन हुन सक्ने स्थिति छैन,उनले भने,परराष्ट्रको पत्र अनुसार कमजोरी सच्चिएर जान्छ।"
बुटवलको मोतिपुरमा प्रहरीको गोलीबाट एकजनाको मृत्यु (अपडेट),बुटवल : बुटवलको मोतिपुर औद्योगिक क्षेत्रमा प्रहरीको गोली लागेर एकजनाको मृत्यु भएको छ । औद्योगिक करिडोर क्षेत्रमा अतिक्रमण गर्न बसेका स्थानीय र सुरक्षाकर्मीबीच झडप हुँदा घाइते भएका ६ जनामध्ये एकको मृत्यु भएको प्रहरीले जनाएको छ। झडपमा करिब ३ दर्जन हवाई फायर भएको एक प्रत्यक्षदर्शीले बताए। भीड तितरवितर पार्न प्रहरीले गोली चलाएको थियो। अस्थायी रुपमा बनाइएका टहराहरु भत्काउन खोज्दा स्थानीय र प्रहरीबीच झडप भएको हो। अवस्था अहिले पनि तनावपूर्ण छ । सुरक्षाकर्मीले आइतबार बिहानैदेखि अस्थायी रुपमा बनाइएका घर टहर भत्काउने काम गरेको थियो । सो क्षेत्रमा नेपाल प्रहरी तथा सशस्त्र प्रहरी परिचालन गरिएको छ भने जग्गा कब्जा गर्न आएका स्थानीयको पनि बाक्लो उपस्थिति छ। बुटवलको मोतिपुरमा प्रहरीको गोलीबाट एकजनाको मृत्यु (अपडेट)
चन्दा नदिँदा प्रशासकीय अधिकृतमाथि आक्रमण,"बेनी : म्याग्दीको बेनी नगरपालिकाका प्रमुख प्रशासकीय अधिकृत छबिलाल सुबेदीमाथि आइतबार एक समूहले दुर्व्यवहार गरेको छ। दिउँसो साढे १२ बजे कार्यकक्षमा प्रवेश गरेका पाँचजनाको समूहले प्रशासकीय अधिकृतलाई कालो पदार्थ प्रहार गरेका थिए। दुर्व्यवहारमा संलग्न मुगुका १८ वर्षीय विजय विकलाई जनप्रतिनिधिहरुले नियन्त्रणमा लिएर प्रहरीलाई बुझाएका छन् । घटनास्थलमा नेत्रविक्रम चन्द नेतृत्वको (नेकपा) निकट राष्ट्रिय युवा संगठनको सहयोग रसिद भेटिएको छ । एक थान मोबाइल सेट, घडीलगायतका कागजात र सामग्री बरामद भएको प्रहरी नायब उपरीक्षक श्यामकुमार राईले बताए । पक्राउ परेका एकजना हाम्रो नियन्त्रणमा छन्,' उनले भने, 'थप अनुसन्धान र संलग्नहरुको खोजीमा प्रहरी परिचालन गरिएको छ। दुर्व्यवहार हुँदा वडा न ७ का अध्यक्ष राजेन्द्र श्रेष्ठ र ९ का अध्यक्ष बेलबहादुर चोखाल कार्यकक्षमै थिए । प्रत्यक्षदर्शी श्रेष्ठले शंकास्पद र छापामार शैलीमा कार्यकक्षमा छिरेका उनीहरुले 'दलाल' शब्द प्रयोग गर्दै आक्रमणमा उत्रिएका बताए । छ्यापेको कालो पदार्थ टेबुल र कार्यकक्ष पछाडिको भाग फोहोर भएको छ। सो पदार्थ सवारी साधनमा प्रयोग हुने मोबिल भएको अनुमान गरिएको छ । प्रमुख प्रशासकीय अधिकृत सुबेदीले आफूलाई मागिएको चन्दा नदिएका कारण आक्रमण र दुर्व्यहार भएको प्रतिक्रिया दिए । उनीहरुले चन्दा मागेका थिए, मैले जनताले तिरेको कर र विकास बजेट काटेर कुनै दललाई चन्दा दिन नमिल्ने बताए,' सुबेदीले भने, 'कार्यकक्षमा प्रवेश गरेर अरु केही कुरै नगरी सिधै आक्रमण गरे। यस विषयमा नेकपाका जिल्ला सेक्रेटरी शुशिला विकले सो घटनामा आफ्नो कार्यकर्ता र संगठनको संलग्नता नभएको बताइन् । उनको विषयमा हामी प्रतिबन्धमा रहँदा पनि केही भ्रष्ट्राचारको गुनासो आएको थियो,'उनले भनिन् आजको घटनामा हाम्रो संलग्नता छैन्।"
भारतमा धुलोविरुद्ध अभियान: ३ दिनमा ३२ निर्माण स्थललाई जरिवाना,नयाँ दिल्ली : भारत सरकारले लागु गरेको धुलोविरुद्ध अभियानअन्र्तगत तीन दिनमा ३२ निर्माण स्थललाई कारबाही गरेको छ । छड्के निरीक्षणका क्रममा शनिबार वातावरणमन्त्री गोपाल राईले धुलो उत्पादन गर्ने ३२ निर्माणधिन साइटलाई कारबाहीस्वरुप जरिवाना सुनाएको हो । धुलो प्रदूषण घटाउन भारत सरकारले यहि अक्टोबर ७ देखि २७ गतेसम्म लागु हुनेगरी धुलोविरुद्ध अभियान सुरु गरेको छ। सो कार्यक्रमअन्र्तगत वातावरण मन्त्रालयले ३ दिनमा १०३ निर्माण स्थलको निरीक्षण गरेको थियो । त्यसमध्ये धुलोविरुद्धको मापदण्ड उल्लंघन गर्ने ३२ निर्माण स्थल कारबाहीमा परेको टाइम्स अफ इन्डियामा समाचार छ । कारबाहीमा परेका प्रत्येक निर्माण स्थललाई भारत सरकारले १५ लाख भारतीय रुपैयाँ जरिवाना सुनाएको बताइएको छ । धुलो प्रदूषण कम गर्न सरकारले बनाएको मापदण्ड पुरा नगरेको पाइएमा अन्य निर्माणस्थललाई समेत कडाकारबाही गरिने वातावरणमन्त्री राइले चेतावनी दिएका छन् । सो अभियानअन्र्तगत दिल्ली सरकारले ३१ वटा टोली बनाएको छ । सो टोलीलाई दिल्लीलगायत मुख्य निर्माण क्षेत्रमा खटाएको छ ।
इनरुवा सबस्टेसनको निर्माण आगामी पुसभित्र सक्ने लक्ष्य,"काठमाडौं : मुलुकभित्रको विद्युत प्रसारण तथा वितरण प्रणाली सुदृढीकरणका लागि सुनसरीमा निर्माणाधीन ग्यास इन्सुलेटेड प्रणालीमा आधारित (जिआईएस) ४०० केभी र २२०१३२३३ केभी इनरुवा सबस्टेसनको काम धमाधम भइरहेको छ। आगामी पुसभित्र (डिसेम्बर २०२१) निर्माण सम्पन्न गरी सञ्चालन गर्ने (चार्ज) लक्ष्यका साथ दुवै सबस्टेसनको काम भइरहेको छ। निर्माण सम्पन्न भएपछि पूर्वपश्चिम विद्युत आपूर्ती गर्ने प्रसारण प्रणालीका लागि इनरुवा सबस्टेसन अर्को ठूलो हब बन्ने छ। सबस्टेसनमार्फत राष्ट्रिय प्रसारण प्रणालीमा विद्युत प्रवाहका अतिरिक्त स्थानीय रुपमा आपूर्ति समेत गरिने छ। यसबाट त्यस क्षेत्रको विद्युत आपूर्ति भरपर्दो र गुणस्तरीय हुने छ। ४०० केभी र २२०१३२३३ केभी सबस्टेसनका अधिकांश सिभिल संरचनाको निर्माण सम्पन्न भइसकेको छ। साथै, ट्रन्सफर्मर, रियाक्टर सर्किट ब्रेकरजस्ता मुख्य उपकरणहरु निर्माणस्थलमा ल्याइएको छ। २२०१३२३३ केभी सबस्टेसनका उपकरणहरु जडान भइसकेको छ। ४०० केभी र २२०१३२३३ केभी सबस्टेसनको समग्र निर्माण प्रगति क्रमश : ६५ र ८५ प्रतिशत छ। नेपाल विद्युत प्राधिकरणका कार्यकारी निर्देशक कुलमान घिसिङले निर्माणस्थलको अवलोकन र निर्माणमा संलग्न आयोजना व्यवस्थापन, ठेकेदार कम्पनी, परामर्शदातासँग छलफल गरी निर्धारित समयमै काम सम्पन्न गर्न आग्रह गरेका छन्। मोरङसुनसरी औद्योगिक करिडोरका उद्योगहरुलाई थप विद्युत दिन र आपूर्तिलाई भरपर्दो तथा गुणस्तरीय बनाउन इनरुवा सबस्टेसनको निर्माण तत्काल सक्नु पर्ने बाध्यता छ, यस्तो मेरुदण्डको रुपमा रहेको सबस्टेसन निर्माणमा आइपर्ने समस्या तत्काल समाधान गर्न तयार छौं, उनले भने, सबस्टेसन तयार भएपछि कोसी करिडोर २२० केभी प्रसारण लाइनलाई २२० केभीमा चार्ज गर्न सकिन्छ, त्यसपछि यस क्षेत्रमा विद्युत आपूर्तिका लागि स्रोत उपलब्ध हुने छ, जसले प्रणालीलाई विश्वसनीय बनाउने छ। अरुण तथा तमोर नदी र त्यसका सहायक खोलामा निर्माण गरिएका जलविद्युत आयोजनाबाट उत्पादित विद्युत कोसी करिडोर २२० केभी प्रसारण लाइनमार्फत इनरुवा सबस्टेसनमा जोडिने छ। कोसी करिडोरको इनरुवाबसन्तपुरतुम्लिङटार खण्ड निर्माण सम्पन्न भइसकेको छ भने वसन्तपुरढुंगेसाँघु खण्ड निर्माणाधीन छ। नेपाल सरकारको लगानीमा निर्माण भइरहेको ४०० केभी सबस्टेसन निर्माणका लागि २०७५ पुसमा ठेक्का सम्झौता भएको थियो। नेपाल सरकारको लगानी र विश्व बैकको सुहलितपूर्ण ऋणमा नेपालभारत विद्युत प्रसारण तथा व्यापार आयोजनाअन्तर्गत २२०१३२३३ केभी सबस्टेसनको निर्माण गरिएको हो। सबस्टेसन निर्माणका लागि भएको पुरानो ठेक्कालाई रद्ध गरी २०७५ पुसमा नयाँ ठेक्का गरिएको थियो। वर्खाको समयमा तराईमा हुने डुवान, विश्वव्यापी रुपमा फैलिएको कोभिड१९ रोकथाम तथा नियन्त्रणका लागि लागू गरेको बन्दाबन्दी र निषेधाज्ञाका कारण उपकरण तथा प्राविधिकहरु आउन नसक्दा सबस्टेसनको निर्माण प्रभावित भएको थियो। अहिले ४०० र २२० केभी सबस्टेसनको निर्माण आगामी पुसभित्र सक्ने लक्ष्य राखिएको छ। उत्पादित विद्युतको आन्तरिक खपत एवं द्धिपक्षीय तथा क्षेत्रीय विद्युत व्यापार प्रवद्र्धन लागि आन्तरिक प्रसारण एवं वितरण र अन्तरदेशीय प्रसारण प्रणालीहरुको विस्तार तथा सदृढीकरण गरिएको हो। नेपालभारतबीच विद्युत व्यापारका लागि कुशाहापूर्णिया अन्तरदेशीय प्रसारण लाइनको प्रस्ताव गरिएको छ। लाइन निर्माण गरिएमा इनरुवा सबस्टेसनबाटै विद्युत प्रवाह गरिने छ।"
मेगा बैंकका कार्ड प्रयोगकर्तालाई विशेष फेस्टिभल अफर,"काठमाडौं : मेगा बैंक नेपाल लिमिटेडले दशैं, तिहार र छठ पर्वलाई लक्षित गरी भिसा डेबिट र क्रेडिट कार्ड प्रयोगकर्तालाई ईकमर्स कारोबारमा विशेष फेस्टिभल अफर ल्याएको छ। मेगा बैंकले डेबिट कार्ड प्रयोगकर्तालाई ईकमर्स कारोबारको १० प्रतिशत वा बढीमा ५ सयसम्म क्यासब्याक र क्रेडिट कार्ड प्रयोगकर्तालाई ईकमर्स कारोबारको १५ प्रतिशत वा १ हजारसम्म क्यासब्याकको अफर ल्याएको हो। यसैगरी, मेगा बैंकमा खाता खोली पहिलो पटक ईकमर्स कारोबार गर्ने डेबिट तथा क्रेडिट कार्ड प्रयोगकर्तालाई ईकमर्स कारोबारको २० प्रतिशतसम्म वा २ हजारसम्म क्यासब्याक सुविधा दिइने भएको छ। असोज २४ बाट कात्तिक २४ गतेसम्म सञ्चालन हुने यस अफर योजनामा सबैभन्दा बढी कारोबार गर्ने ५ जना डेबिट तथा क्रेडिट कार्ड प्रयोगकर्तालाई उपहार कार्डको व्यवस्था गरिएको मेगा बैंकले जनाएको छ। यसैगरी, चाडपर्वभर मेगा बैंकले इकमर्स कारोबारमा कुनै पनि शुल्क नलाग्ने व्यवस्था गरेको छ। चाडपर्वको उपहार स्वरुप यस अफर ल्याइएकाले नजिकको शाखा कार्यालयमा गई खाता खोलेर डेबिट तथा क्रेडिट कार्डमार्फत क्यासब्याकको लाभ लिन मेगा बैंकले आग्रहहरुलाई अनुरोध गरेको छ।"
बैंकको अफरै अफर,"काठमाडौं : हरेक वर्ष दसैं नजिकिएसँगै अधिकांश बैंक तथा वित्तीय संस्थाहरूले छुट तथा विभिन्न योजनाहरू सार्वजनिक गर्ने क्रममा यो वर्ष पनि आकर्षक योजनाहरू ल्याएका छन्।वाणिज्य बैंक, विकास बैंक, वित्त कम्पनीहरू र ईसेवा जस्ता भुक्तानी सेवा प्रदायक संस्थाहरूले आकर्षक ब्याज, छुट तथा स्कीमहरू ल्याएका छन्। आम ग्राहकलाई सेवाप्रति आकर्षण गर्न ल्याईएका यस्ता योजनाहरू लाभदायी नै देखिन्छन्। यसै क्रममा सानिमा बैंकले विशेष दसैं बम्पर योजना सार्वजनिक गरेको छ।बैंकले असोज १ गतेदेखि लागू हुने सो योजना अन्तर्गत व्यक्तिगत मुद्दती खातामा ९५१ प्रतिशतसम्म उच्च ब्याजदर मासिक रूपमा प्रदान गर्ने घोषणा गर्यो।यसले खाता खोल्दा पहिलो वर्षका लागि डेबिट र क्रेडिट कार्ड, मोबाइल बैंकिङ, इन्टरनेट बैंकिङ, मेरो सेयर, डिम्याट खाता निःशुल्क गरेको छ।बैंकले साधारण बचत खातामा ५ प्रतिशतसम्म ब्याजदर प्रदान गर्नुका साथै दुर्घटनामा मृत्यु भएमा वा स्थायी अपांगता भएमा १० लाखसम्मको दुर्घटना बिमा, तीन लाखबराबरको घातक रोगको बिमा, ५० हजार बराबरको मेडिकल बिमा, वार्षिक पाँच हजार बराबरको वार्षिक बहिरंग उपचार खर्च र पाँच हजार बराबरको स्वास्थ्य परीक्षण सेवा प्रदान गर्ने भएको छ। सानिमा बैंकले ग्राहकका लागि बिग डिल एट सस्तो डिल योजना सार्वजनिक गर्यो।बैंकका अनुसार अनलाइन सपिङ पोर्टल सस्तो डिलसँगको सहकार्यमा सञ्चालित यस योजनामा बैंकको डेबिट तथा क्रेडिट कार्ड प्रयोग गरी भुक्तानी गर्दा २५ प्रतिशत छुट वा अधिकतम् रू २ हजार ५ सयसम्म छुट प्राप्त गर्ने योजना १०१५ असोजसम्म लागू भएको थियो। यसैगरी, कुमारी बैंकले डेबिट र क्रेडिट कार्डवाहकलाई विशेष छुट दिने उद्देश्यले दराजसँग सम्झौता गर्यो।ग्राहकले डेबिट र क्रेडिट कार्डबाट दराज अनलाइनमा असोज १० गतेदेखि असोज १८ गतेसम्म सामानको खरिदमा अग्रिम छुट पाएका थिए। यसैगरी, एनआईसी एसिया बैंकले बेलायत, अस्ट्रेलियालगायतका देशमा बसोबास गर्ने नेपालीका लागि वडादसैंलाई लक्षित गरी योजना ल्याएको छ।यस अवसरमा प्रतिष्ठित अन्तर्राष्ट्रिय डिजिटल रेमिट्यान्स कम्पनी वल्र्ड रेमिटमार्फत बैंक खातामा रकम पठाउँदा ४ सय बोनस रकम उपलब्ध गर्ने योजना ल्याएको हो।असोज ११ देखि कात्तिक १० सम्म लागू हुने यो योजनाबाट डिजिटल कारोबारमा सहयोग पुग्नुका साथै विदेशमा बसेर कमाएको रकम सहज रूपमा यस बैंकको खातामा जम्मा गर्न सकिनेछ।यो बोनस रकम योजना अवधिभर पहिलोपटक गरिएको कारोबारमा मात्र लागू हुने व्यवस्था छ। यसैगरी, कामना सेवा विकास बैंकले नयाँ एनआरएन बचत खाता सञ्चालनमा ल्याएको छ।यो वैदेशिक रोजगारीमा रहेका नेपाली नागरिक तथा नेपालस्थित तिनका परिवारका लागि हो।बैंकले ७ प्रतिशतको उच्च ब्याजदर सहितको यस खातामा प्रथम वर्ष निःशुल्क मोबाइल तथा इन्टरनेट बैंकिङ सुविधा पनि उपलब्ध गराउनेछ।विदेशमा रहेका नेपाली नागरिकले रेमिट्यान्स तथा बैंकिङ प्रणालीबाट नेपालमा परिवारलाई पठाएको पैसालाई यो खातामा जम्मा गर्न सक्नेछन्।यसका साथै यस खातामार्फत खोलिने मुद्दती निक्षेपमा ०५ प्रतिशत थप ब्याज उपलब्ध गराइने बैंकले जनाएको छ।यो खाता अनलाइन माध्यमबाट पनि खोल्न सकिनेछ। यससँगै, कामना सेवा विकास बैंकले ग्राहकको हितलाई मध्यनजर गर्दै छिटो कनेक्ट र मनम इन्फोटेकको सहकार्यमा केएस डीजी (डिजिटल वालेट) सेवा सञ्चालनमा ल्याएको छ।डेभलपमेन्ट बैंकहरूमा नै पहिलोपटक सञ्चालनमा ल्याइएको बैंकको दाबी छ। बैंकका अनुसार सेवाको प्रयोग गरी बैंकमा खाता नभएकाले पनि घरमै बसी झन्झटरहित तवरले अपलोड गरी केएस डिजी वालेट खोल्न सकिन्छ।बैंकका प्रमुख कार्यकारी अधिकृत प्रवीण बस्नेतका अनुसार डिजिटल वालेट खोल्न एपमा फेस रिकगनाइज प्रयोग गर्नुपर्छ।यसमा खाता खोल्न, ऋण आवेदन दिनेलगायतका काम गर्न सकिन्छ, उनले भने। यस्तै, मुक्तिनाथ विकास बैंकले भिसा डेबिट कार्डवाहक तथा मोबाइल बैंकिङ ग्राहकहरूलाई धुलिखेलको आगन्तुक रिसोर्टमा छुटको व्यवस्था गरेको छ।बैंकले रिसोर्टसँग बसाइ र खानामा विशेष छुटको व्यवस्था गरेको हो।बैंकले डिजिटल कारोबारलार्ई प्रोत्साहन गर्न एटीएम कार्ड प्रयोग गरी नेपालभरी रहेका भिसा नेटवर्कमा आबद्ध अन्य जुनसुकै बैंकको मेसिनबाट निःशुल्क रकम झिक्न सकिने व्यवस्था गरेको छ।यस्तै, मोबाइल बैंकिङ, क्यूआर कोड, अनलाइन कर्जा आवेदन, अनलाइन खाता खोल्ने, इन्टरनेट बैंकिङ, खातामै रेमिट्यान्स जम्मा, मिस्ड कललगायतका सेवाहरू भौतिक रूपमा उपस्थित नभई घरबाटै उपयोग गर्न सकिने व्यवस्था गरेको बताएको छ। यसबाहेक आईएमईले चाडपर्व लक्षित आठ गुणा अफर ल्यायो।अफरसँगै हप्तैपिच्छे विजेतालाई पुरस्कृत गर्दै आएको छ।उक्त अफर असोज १ देखि कात्तिक २६ गते अर्थात् ५७ दिनका लागि सञ्चालन गरिरहेको छ। यसैगरी, इसेवाले दसैं र तिहारलाई लक्षित गर्दै विभिन्न किसिमका योजना सार्वजनिक गरेको छ।योजनाअनुसार इसेवामार्फत घटस्थापनादेखि १० दिनसम्म कुनै पनि बैंकमा निःशुल्क रकम ट्रान्स्फर गर्न सकिनेछ।यस्तै बम्पर उपहारमा रू १०० मा स्कुटर योजनामा एकजना भाग्यशाली विजेताले स्कुटर जित्न सक्नेछन्।स्कुटर नपाउने व्यक्तिको रकम टपअपद्वारा फिर्ता गरिनेछ।संस्थाका अनुसार साप्ताहिक रूपमा एकजना विजेताले आकर्षक उपहार प्राप्त गर्नेछन्। सेण्ड मनि दसैं क्याम्पेनमा ५ सय जनाले ५०० रूपैयाँ र सेण्ड मनि तिहार योजनामा पनि ५ सय जनाले नै ५ सय रूपैयाँ डिजिटल दक्षिणा प्राप्त गर्नेछन्।यस्तै फ्ल्यास् अफर अन्तर्गत मोबाईल रिचार्जमा १० प्रतिशत अथवा ५० रूपैयाँसम्मको क्यासब्याक पाउन सकिनेछ।"
सरकार ! दसैंमा भोका जनता हेर्ने कि ?,"गरिबीको घरमा कस्तो दसैं आएको छ आज सरकारले त्यो हेर्नुपर्ने होइन ? हिन्दुहरूको महान् चाड बडादसैं सुरु भएसँगै अधिकांश नेपालीमा हर्ष र उल्लास छाएको छ। पढाइ र रोजगारीका लागि सहर छिरेका उनीहरू गाउँ फर्किरहेका छन्। पारिवारिक भेटघाटमा जुटेका छन्। किनकि यो पर्व नै जमघटको हो। वर्ष दिनदेखि टाढा भएका दाजुृभाइ, दिदीबहिनी तथा आफन्तहरू भेटघाट गरेर सुखदुःख साट्दै मिठोमसिनो खाएर मनाउने पर्व हो। तर, विडम्बना यस्तो समयमा पनि कतिपय नेपाली बाध्यताले विदेश पलायन भइरहेका छन्। आँखाभरि आँसु लिँदै खाडीमा बालुवा पेल्न हिँडिरहेका उनीहरू परिवार धान्नकै लागि दसैंको मुखमा विदेश पलायन हुन बाध्य भएका छन्। के उनीहरूलाई दसैं मान्न मन थिएन होला ? दसैंमा परिवारसँग खुसी साट्न मन थिएन होला ? बाबुआमासँग टीका थाप्न मन थिएन होला ? साथीभाइसँग रमाइलो गर्न मन थिएन होला ? अवश्य थियो तर उनीहरू आर्थिक मजबुरीसँग हार खान पुगे। आज नबिदेसिए त्यो बच्चा कसले पालिदिने ? आज नगए अर्को दसैंसम्म कसरी बाँच्ने ? आज नगए परिवारको वर्षभरि पेट कसरी पाल्ने ? हो यो उनीहरूको बाध्यता हो। परिवारप्रतिको मोह र जिम्मेवारी पनि हो। दसैंको मुखमा काखमा नानी च्यापेर भारततर्फ जाँदै गरेकी ती महिलाको अवस्था देखेर हरेक नेपालीलाई भक्कानिन मन लाग्यो। तर, लागेन त केवल यो सरकारलाई। त्यस्तो हृदयविदारक तस्बिर देखेर पनि सरकारको मन भने पग्लिएन। गठबन्धनको मन पग्लिएन। हे सरकार ! के तिमी यति निर्दयी छौं ? आफ्ना नागरिकप्रति यति गैरजिम्मेवार छौं ? जिम्मेवारी बोध हुन्छ भने उनीहरूलाई किन रोक्न सकेनौं। एक पटक सोचौं त। विदेश जाने रहर कसैलाई हुँदैन ? यो उनीहरूको बाध्यता हो। यदि यो कुरा सरकारले बुझेर देशमा उनीहरूका लागि बाँच्ने आधार बनाइदिने हो भने आज कोही पनि खाडीमा गिटी कुट्न जानु पर्दैन। पसिना बगाउन जानु गर्दैन। आज विदेशमा भाँडा माझ्न जाने नागरिकको लर्को देख्दा जोकोही नेपाली आमाहरूको मन कुँडिएको छ। तर, गठबन्धनको सरकारले यो कुरा कहिले बुझ्ने। देशमा रोजगारीको वातावरण कहिले सिर्जना गर्ने ? गठबन्धनको नेतृत्वमा बसेका वामगठकहरू जो समाजवादउन्मुख नाराहरू घन्काउँछन्। जो सबै नेपालीलाई रोजगारी र बिहान बेलुकी मीठो खाना खुवाउने सपना बाँड्छन्। उनीहरू दैनिक बालुवाटारमा बैठक गर्छन्, कसलाई कुन मन्त्रालय दिने भनेर लुछाचुँडी गर्छन्। मन्त्री छान्न सकस भयो भनेर सार्वजनिक कार्यक्रममा रोइकराइ गर्छन्। भागबन्डामा कुरा मिलेन भन्छन् तर दसैंको समयमा पनि त्यो गरिबको चुलोमा आगो बल्यो बलेन भनेर कहिल्यै सोध्दैनन्। त्यसलाई सहयोग गर्नुपर्यो कहिल्यै भनेनन्। हाम्रा देशका नेताहरूलाई सद्बुद्धि कहिले र कसले दिने ? केन्द्रमा बसेर जनताले तिरेको करको दोहन गर्न र राज्य शक्तिको लुछाचुँडी गर्नमै व्यस्त छन्। नागरिकहरूको श्रम बेचेर पेट पाल्ने नाकाम नेताहरूलाई दुर्गा भवानीले कहिले देख्ने ? आमनागरिक र भोकानांगाहरूको घरमा पनि चाड आएको छ। उनीहरूलाई चाड मान्ने वातावरण यो गठबन्धनको सरकारले कहिले बनाउने ? आज कतिको घरमा दसैं मान्ने चामल छैन। खसीको मासु खाने समयमा गुन्द्रुकको झोल खानुपर्ने अवस्था छ। तर, गठबन्धन पद र कुर्चीको हानाथाप गर्दै छ। गरिबीको घरमा कस्तो दसैं आएको छ आज सरकारले त्यो हेर्नुपर्ने होइन ? तर, त्यसतर्फ कसैको पनि ध्यान छैन। सरकार गठन भएको दुई महिनापछि बल्ल मन्त्रालयहरूको टुंगो लाग्दै छ। देश भर्खरै कोरोना महामारीको चपेटाबाट निस्किँदै छ। यस्तोमा नेताहरूले मौकाको फाइदा उठाउँदै देश लुट्नु हुँदैन। नागरिकमाथि शोषण गर्न बन्द गर्नुपर्छ। आमनागरिकको मर्म बुझ्नुपर्छ। गरिब नागरिकहरूको समस्या बुझ्नुपर्छ। सबैले दसैं माने मानेनन् हेर्नुपर्छ। स्थानीय सरकार निर्वाचित छ। निर्वाचित प्रादेशिक सरकार छ। निर्वाचित संघीय सरकार छ। एउटा पालिकाले क्षेत्रभित्र को भोका छन् ? को असहाय छन् ? के समस्या छन् ? त्यसको तथ्यांक दिन सक्छ। केन्द्रीय सरकारले त्यो पालिकालाई निर्देशन दिनुपर्छ। कमसेकम १२ महिनामा तीन दिनको दसैंमा त्यो निमुखा गरिब जनताले पनि खान पेट भर्न पाओस्। १२ महिनामा दुई छाक खान नपाउने भए पनि दसैंमा दुई छाक हातमुख जोड्न पाओस्। त्यसको घरमा पनि दुई छाक खाने चामल र तरकारीको व्यवस्था होस्। उसको घरमा छ भने ठीकै छ अन्यथा पालिकाले गर्ने व्यवस्था गरौं। त्यो निर्देशन दिउँ। जनताको घरदैलोसम्म सरकार पुुगोस्। सरकार हाम्रो पनि हो भन्ने सबै नागरिकलाई महसुस हुनुपर्छ। त्यसको अनुभूति दिलाऊ। आमनागरिक माथि न्याय गरौं। नवदुर्गा भवानीले यो सरकार यो गठबन्धन र यसका नेताहरूलाई यो सद्बुद्धि प्रदान गरून्। ती विदेशमा लुटिएका नागरिकको आँसु पुछ्न सरकार पुग्नुपर्छ। बिहान, बेलुका खान नपाएर रोइरहेका बा(लबच्चाका मुखमा केही खुवाउँछु, भोकै बसेर भए पनि केही खुवाउँछु भनेर बिदेसिनेका घरमा आँखा पुर्याउन सरकार तत्पर हुनुपर्छ। पाँच वर्षमा एक पटक भोट चाहिँदा मात्र ती जनता देख्ने होइन, हरदम हरपल सरकार जनताको साथमा हुनुपर्छ। जनताको घरदैलोसम्म सरकार पुुगोस्। सरकार हाम्रो पनि हो भन्ने सबै नागरिकलाई महसुस हुनुपर्छ। त्यसको अनुभूति दिलाऊ। आफ्नालाई मात्र नहेर आफ्ना लागि मात्र नगर। यही हो मौका जोडौं लुुटौं कमाऔं भन्नेतिर नलाग। आमनागरिक र जनताका लागि न्याय गर। समग्र विश्व नै अहिले कोरोना माहामारीसँग जुधिरहेको छ। विश्वव्यापी महामारी कोभिडले विगतका दसैंहरू त्यति राम्रो भएनन्। राम्रोसँग मनाउन पनि पाइएन। आफन्तहरूको जमघट हुने अवस्था रहेन। तर, अहिले अवस्था सामान्य बन्दै गइरहेको छ। संसारमा कोरोना खोपको उत्पादन भएपछि विस्तारै सबै देशले नागरिकलाई खोप लगाउने काम सुरु गरेका छन्। त्यसले केही हदसम्म विश्वव्यापी महामारीलाई नियन्त्रण गर्ने अर्थात् कम गर्ने काम गरेको छ। त्यसैले पनि होला, अघिल्ला वर्षहरूमा भन्दा यो वर्ष बजारमा पनि चाप बढेको छ। गाउँ जाने मानिसहरूको लर्को पनि लागिरहेको छ। अहिलेको समाजको मानसिकता हेर्दा यसपालिको दसंै सबैले जमघट भेला गरेर नै मानाउने जस्तो देखिन्छ। तर, सांस्कृतिक रूपमा, धार्मिक रूपमा र आफन्तहरूको भेटघाटको विचारको रूपमा दसैंलाई हेर्नुपर्छ। हिन्दुहरूको सबैभन्दा ठुलो महान् पर्व यो दसैं खानपिनको दृष्टिकोण, आफन्तसँगको भेटघाटको दृष्टिकोणले पनि उत्तिकै महत्त्वपूर्ण छ। धार्मिक र सांस्कृतिक दृष्टिकोणले त यो हाम्रो अभिन्न अंग नै हो। विषय उत्सव नै हो। यसमा सरकारले सबै नागरिकलाई समेटेर हर्षोल्लासका साथ दसैं मनाउने वातावरणको सिर्जना गर्नुपर्छ। दसैं हुने खानेहरूलाई मात्र नआओस्, हुँदा खानेहरूका लागि पनि दसैं आउनुपर्छ। बरु सकिन्छ भने हरेक नागरिकले असहाय तथा गरिबको सहयोग गरौं। त्यसमा सरकारको सबैभन्दा ठूलो भूमिका रहन्छ। सबै नागरिकलाई पर्व मान्न पाउने अधिकार छ। यदि कसैले आर्थिक अभावका कारण पर्व मान्न पाउँदैन भने त्यसको जिम्मेवारी सरकारले लिनुपर्छ। गठबन्धनले लिनुपर्छ। त्यो विपक्षी दलले पनि लिनुपर्छ। जनताले आफ्नो संवृद्धिका लागि प्रतिनिधि पात्रको रूपमा संसद्हरूलाई चुनेर पठाएका छन्। अब, यस्तो समयमा सरकारले जनतालाई हेर्दैन भने प्रतिनिधि चुन्नुको हुने विकल्प रहँदैन।"
"दशैं आयो, घर जाने कसरी ? (फोटोफिचर)","काठमाडौं : दसैं नजिकिएसँगै काठमाडौं उपत्यका छोड्ने क्रम सुरु भएको छ । विजयादशमी नजिकिएसँगै बसपार्क आसपास, सडकमा किनारमा भीड लागेको हो। दसैंका लागि लामो दूरीका यातायातहरुमा असोज दोस्रो साताबाट अग्रिम टिकट बुकिङ खुला भएको थियो। कलंकीबाट रातको समयमा घर फर्कनेको लर्को लागेको छ। अन्नपूर्णकर्मी अशोक दुलालले उनीहरुको तस्बिर क्यामरामा कैद गरेका छन्।"
सन्धिखर्कका ग्रामीण सडक पिच हुँदै,"सन्धिखर्क : अर्घाखाँचीको सदरमुकाम सन्धिखर्कका ग्रामीण सडक पिच हुन थालेका छन्। सन्धिखर्क नगरपालिकाका १ र २ मा धमाधम सडक पिच गर्न सुरु भएको छ। अहिले चुत्राबेसीका विभिन्न सडकहरु मसाल बजारदेखि घोचखोला सडक, सन्धिखर्क घोचेखोला किमडाडा सडक, चुत्राबेसी, कुर, नुवाकोट सडक, लदाम, तुमकोट सडक, डिभर्ना सल्लीकोट, चुत्राबेसी ग्रीन बोर्डिंग आसपासको सडक लगायतका विभिन्न सडकहरु धमाधम पिच भैरहेका छन्। सन्धिखर्क गोरुसिंगे सडक र मेन गल्लीहरु मात्र पिच भएको र सन्धिखर्कका भित्री गल्ली तथा बाटाहरु पिच गर्न थालिएको सन्धिखर्क नगरपालिकाका नगर प्रमुख कमल प्रसाद भुसालले जानकारी दिए। अहिले सन्धिखर्कका विभिन्न सडकमा ७ किलो मिटर पिच हुन थालेको छ। सडक पिचसँगै नाली निर्माण तथा सडक स्तरोन्नतीलाई प्राथमिकतामा राखिएको छ। आगामी वर्ष पनि सडक स्तरोन्नतीको कामलाई प्राथमिकतामा राखेर बजेट विनियोजन गरेको सन्धिखर्क नगरपालिकाका प्रमुख कमल प्रसाद भुसालले बताए। गुणस्तरीयताको लागि पिच हुने सडकको समयसमयमा गएर अनुगमन गर्ने उनको भनाई छ। सडकमै गएर अनुगमन गर्ने र कमजोरी देखिएमा ठेकेदारहरुलाइ तुरुन्त सुधार गर्न आग्रह गर्ने उनले बताए। पिच भैरहेको सडकको अनुगमनलाई पनि प्राथमिकतामा राखेर अनुगमन भैरहेको नगरपालिकाका प्रमुख प्रशासकीय अधिकृत नारायण अर्यालले बताए। सबै सडकको अनुगमन प्रभावकारी रुपमा भैरहेको, गुणस्तरमा प्राथमिकतामा राखेर विकास निर्माण योजनाका काम भैहरेका छन्। प्रमुख प्रशासकीय अधिकृत अर्यालको भनाई छ। वर्षौदेखि बर्खामा हिलो र हिउँदमा धुलोबाट ग्रसित र आजित बनेका स्थानीयहरु बाटो पिच हुन थालेपछि हर्षित बनेका छन्। सबै स्थानका स्थानीयले नहेरी बाटो गुणस्तर नहुने भएकाले सबै क्षेत्रका स्थानीय चनाखो बनेर अगाडी बढ्नु पर्ने सन्धिखर्क नगरपालिकाका नगर उप प्रमुख ठाकुर कुमार बिकको भनाई छ। गाँउगाँउका सडकहरु ओटासिल, ग्राभेल र पिच हुँदै गएमा बढ्दो बसाईसराई रोकिने स्थानीयले अपेक्षा गरेका छन्।"
"ठिक्क खाउँ, चिल्लो नखाउँ","काठमाडौं : दसैं आयो! खाउँला पिउँला!! यो बालगीत प्रायःसबैको मुखमा झुण्डिएको हुन्छ। नेपालीको महान् चाड दसैंलाई खानपानको पर्वका रूपमा समेत लिइन्छ। बा(लबालिका मात्र नभई अन्य उमेरका व्यक्ति पनि खानपानमा मस्त रहन्छन्। दसैंमा विभिन्न समुदायले आआफ्नो परम्पराअनुसार मासुका परिकार बनाएर खाने चलन छ। नेवार समुदायले छोइला, कचेला, सेकुवा, भुटन, पक्कुलगायत थुपै्र परिकार बनाउँछन्। अन्य समुदायमा पनि पाहुनालाई मासुका विभिन्न परिकार बनाएर सत्कार गरिन्छ। चाडबाडमा थाहै नपाई दैनिक आवश्यक क्यालोरीभन्दा बढी खाइरहँदा स्वास्थ्य बिग्रने चिकित्सकहरू बताउँछन्। दसैंको लामो बिदामा धेरैजसो मानिस निस्क्रिय रहन्छन्। शारीरिक व्यायाममा पनि ध्यान दिँदैनन्। चिकित्सकहरूका अनुसार, शारीरिक व्यायाम नगर्ने र अस्वस्थ खानपानका कारण पेटजन्य समस्याका साथै हृदयघात, मस्तिष्कघातको जोखिम पनि बढ्छ। कस्तो मासु खाने ? दसैंमा खसी, बोका, राँगो, भेंडा, च्याङग्रा, सुँगुर, बँगुर, कुखुरा, परेवालगायतको मासु खाने चलन छ।मासु खरिद गर्दा नै ध्यान पुर्याउनुपर्छ। बासी, छाम्दा गिलो मासु खरिद गर्नुहुँदैन। मासु पकाउँदा पनि ध्यान दिनुपर्छ। खसी र राँगोको मासुलाई रातो मासुका रूपमा चिनिन्छ। यस खालको मासुमा बोसो हुने भएकाले धेरै खानु हुँदैन। त्यस्तै मासुलाई एकै पटक पकाउने र तताउँदै पटकपटक खाने चलन स्वस्थकर नभएको पोषणविद्हरू बताउँछन्। त्यस्तै सुकुटी बनाउँदा पनि झिंगा भन्कने, धुवाँधुलो टाँसिने जोखिम हुन्छ। वरिष्ठ पेट रोग विशेषज्ञ प्राडा विधाननिधि पौडेल एक व्यक्तिले एक सयदेखि डेढ सय ग्रामसम्म मासु सेवन गर्दा उपयुक्त हुने बताउँछन्। एक दिनमा एक पाउभन्दा थोरै मासु खाए भइहाल्छ। शरीरलाई चाहिने प्रोटिन पुग्छ, उनले भने। मासु एक पटक पकाएको तेलमा पटकपटक पकाउनु हुँदैन। त्यस्तो तेल पोलिस्याचुरेटेड हुन्छ। त्यसले शरीरलाई हानी गर्ने हुनाले एक पटक पकाइ सकेर बाँकी बचेको तेलमा पुनः पकाउन नहुने वरिष्ठ पेट रोग विशेषज्ञ डा पौडेलको सुझाव छ। गंगालाल राष्ट्रिय हृदय केन्द्रका मुटुरोग विशेषज्ञ डा कुन्जाङ शेर्पाका अनुसार, खसीको बोसोयुक्त रातो मासुभन्दा कुखुराको मासु बढी फाइदाजनक छ। कुखुराको छालामा रहेको बोसो फालेर खान सकिन्छ। लिमिट खानु उपयुक्त हुन्छ। मासुभन्दा माछा खाँदा मुटुलाई फाइदा पुग्छ, उनले भने। उपेन्द्र देवकोटा न्युरो अस्पतालका न्युरो सर्जन डा सागर कोइराला अस्वस्थ खानपान र निस्क्रिय जीवनशैलीका कारण मस्तिष्कघात लगायतका रोगहरू लाग्ने बताउँछन्। चाडपर्व मात्र नभएर अन्य बेला पनि खानपानमा ख्याल गर्नुपर्छ। बोसो भएको मासु सेवन नगरौं। सकिन्छ भने सेतो मासु (ह्वाइट मिट) सेवन गरौं। उनले भने। के खाने ? खाना खाँदा हरियो रंगको धेरै र सेतो रंगको थोरै खानुपर्ने मुटुरोग विशेषज्ञको सुझाव छ। हरियो सलाद, तरकारी, फलफूल पचाउन सकिने जति खानुपर्छ। गेडागुडीको दाल दिनहुँ खानुपर्छ। चामल, मैदा, पिठो, आलु कम खानुपर्छ। वरिष्ठ मुटुरोग विशेषज्ञ प्राडा प्रकाशराज रेग्मी भन्छन्, कागती, करेला, साग, हरियो तरकारी, गेडागुडी र फलफूल साथी खाना हुन्। तयारी चाउचाउ, पाकेटको दालमोठ, आलुचिप्स, चिसो पेय पदार्थ आदि शत्रु खाना हुन्। साथी खाना बढाउनु पर्छ। शत्रु खाना घटाउनुपर्छ। मुटुरोग विशेषज्ञ डा शेर्पा ताजा खानेकुरा खान सुझाव दिन्छन्। सेतो चामलभन्दा रातो चामल फाइदाजनक छ। मैदाभन्दा आँटा बढी राम्रो हुन्छ। भातभन्दा सागसब्जी खानमा जोड दिउँ, उनले भने। खानेकुराको मेनुमामा सुजन्य परिकारसँगै हरियो सागसब्जी र फलफूलको मात्रा बढाउनु पर्ने डा शेर्पाको सुझाव छ। खानेकुरामा तेल प्रयोग गर्दा तोरीको तेल सबैभन्दा राम्रो मानिन्छ। सन्फलावर वा ओलिभ ओइल फाइदाजनक हुने डा शेर्पाले बताए । के नखाने ? प्रशोधित खानेकुरा नखान सल्लाह दिन्छन्। रक्तचाप, सुगरका बिरामीले मिठाई, प्रशोधित एवम् बट्टामा प्याक भएका खानेकुरामा मुख मिठ्याउन नहुने डा शेर्पाको सुझाव छ। उनले थपे, उच्च रक्तचाप भएका बिरामीले अचार, पापड, मसला, बट्टामा प्याक भएको खानेकुरा, कम खानुपर्छ। बेकरीको आइटम कम खानु पर्यो । बोसोयुक्त र चिल्लो खाद्य पदार्थ धेरै नखाऊँ। न्युरो सर्जन डा कोइराला धूमपान एवं मदिरापानको अम्मलबाट टाढै रहनुपर्ने बताउँछन्। व्यायाम गरौं बिदा मनाउने निहुँमा निस्क्रिय बस्नु हुँदैन। बिहान आधा घण्टा र बेलुका आधा घण्टा गरी एक घण्टा व्यायाम गर्न चिकित्सकको सुझाव छ। डा शेर्पाका अनुसार, निस्क्रिय जीवनशैली एवं अस्वस्थकर खानपान र व्यायाम नगर्ने प्रवृत्तिले मुटु रोग बढिरहेको छ। विश्व स्वास्थ्य संगठन (डब्लूएचओ) का अनुसार, विश्वभर बर्सेनि १ करोड ८६ लाख मानिस मुटुजन्य रोगबाट ज्यान गुमाउने गर्छन्। सन् २०२० सम्ममा मुटुरोगबाट विश्वभर मर्नेको संख्या २ करोड ५० लाख पुग्ने अनुमान गरिएको छ। हाल ७५ लाख नेपाली कुनै न कुनै प्रकारको मुटु रोगबाट पीडित भएको नेपाल हृदयरोग निवारण प्रतिष्ठानले जनाएको छ। जीवनशैली नै बदलिएको छ। तनाव बढाएको छ। प्रशोधित खानेकुरा खाइरहेका छौं। धूमपान एवं मद्यपानखाने बानीले युवावस्थामै हृदयघात बढाएको छ, डा शेर्पाले भने। नेपालमा कोरोनरी मुटुको रोग (हृदयघात) ज्यान लिने मुख्य रोगका रूपमा देखिएको छ। डा रेग्मीका अनुसार, नेपालमा मुटुरोगीको संख्या २० वर्षयता पाँच गुणाले बढेको छ। चिकित्सकहरूको सुझाव छ, चाडबाडमा रोगबाट जोगिन स्वस्थ खानेकुरा खाऊँ। सक्रिय जीवनशैली अपनाऊँ। स्वस्थ र ताजा खानेकुरा खाउँ शारीरिक व्यायाम गरौं धूमपान एवं मद्यपान त्यागौं शरीरको वजन नियन्त्रण राखौं मानसिक तनाव व्यवस्थापन गरौं आफ्नो कोलेस्ट्रोल, रक्तचाप नियन्त्रणमा राखौं"
सवारी साधनको ठक्करबाट बटुवाको मृत्यु,तानसेन : सिद्धार्थ राजमार्गको तानसेन पोखरा सडकखण्डको पोखराथोकमा सवारी साधन ठक्करबाट आइतबार बिहान बटुवाको मृत्यु भएको छ। सडकमा हिँडिरहेका बटुवाको सवारी साधनको ठक्करबाट बगनासकाली गाउँपालिका२ पोखराथोक छतिवनका ५९ वर्षीय श्यामबहादुर रोकाहा रहेको जिल्ला प्रहरी कार्यालय पाल्पाका सूचना अधिकारी एवं प्रहरी निरीक्षक लक्ष्मण पचभैयाले जानकारी दिए। पैदलयात्रु रोकाहालाई ठक्कर दिई फरार रहेको सवारी साधनको खोजी कार्य भइरहेको छ। दुई वटा शंकास्पद सवारी साधन नियन्त्रणमा लिएर सोधपुछको काम गरिरहेको प्रहरी निरीक्षक पचभैयाले बताए। प्रहरीले अहिले पाल्पाका विभिन्न चोक चोक तथा नाकामा सवारी साधन रोकी खोजीकार्य जारी राखेको छ।
उद्योगमन्त्री हमालको राजीनामा स्वीकृत,"काठमाडौं : उद्योग वाणिज्य तथा आपूर्ति मन्त्री गजेन्द्रबहादुर हमालको राजीनामा स्वीकृत भएको छ। हमालले आइतबार बिहान बालुवाटार पुगेर प्रधानमन्त्री शेरबहादुर देउवासमक्ष राजीनामा बुझाए लगत्तै प्रधानमन्त्रीले राजीनामा स्वीकृत गरेका हुन्। प्रधानन्यायाधीश चोलेन्द्र शमशेर जबराको कोटाबाट कांग्रेसको नाममा मन्त्री बनेको भन्दै चोतर्फि आलोचना भएपछि उनले राजीनामा दिएका थिए। राजीना बुझाउनु अगाडि हमालले अन्नपूर्णसँग भनेका थिए, म राजीनामा दिने पक्षमा गएँ। त्यत्तिकै विवादमा किन पर्ने भनेर मैले मेरो स्वविवेक प्रयोग गरेँ। आज गएर प्रधानमन्त्रीलाई राजीनामा बुझाउँछु। राजनीतिक योगदान भएरपनि प्रधानन्यायाधीशसँग जोडेर विवाद झिकिएपछि राजीनामा दिन बाध्य भएको हमालको गुनासो छ। कांग्रेस सभापति एवम् प्रधानमन्त्री देउवाले उद्योग वाणिज्य तथा आपूर्तिमन्त्रीमा संसद् नै नभएका गजेन्द्र हमाल नियुक्त गरेका थिए। गैह्र सांसद् हमाललाई मन्त्री बनाएपछि कांग्रेसभित्रै असन्तुष्ट बढेको थियो। ८८ दिनमा पूर्ण भएको मन्त्रिपरिषद्मा प्रधानन्यायाधीशलाई पनि कोटा ! उद्योगमन्त्री हमालले भने, राजीनामा तयार छ, आजै प्रधानमन्त्रीलाई बुझाउँछु विवादमा मुछिएपछि उद्योगमन्त्री हमालले प्रधानमन्त्रीलाई बुझाए राजीनामा"
ट्रकको ठक्करबाट पैदलयात्रुको मृत्यु,तानसेन : सिद्धार्थ राजमार्गको तानसेन पोखरा सडकखण्डको पोखरा थोकमा ट्रकको ठक्करबाट आइतबार बिहान पैदल यात्रुको मृत्यु भएको छ । आइतबार बिहान सडकमा हिँडिरहेको अवस्थामा ग २ ख ३३५ नम्बरको ट्रकको ठक्करबाट पैदलयात्रुको मृत्यु भएको हो। मृत्यु हुनेमा बगनासकाली गाउँपालिका २ पोखराथोक छतिवनका ५९ वर्षीय श्यामबहादुर रोकाहा रहेको जिल्ला प्रहरी कार्यालय पाल्पाका सूचना अधिकारी एवं प्रहरी निरीक्षक लक्ष्मण पचभैयाले जानकारी दिए । घाइते अवस्थामा रहेका रोकाहालाई मिसन अस्पताल तानसेनतर्फ ल्याउँदै गर्दा बाटोमा मृत्यु भएको हो ।
बडादसैँको चौँथो दिन : आज कुष्माण्डा देवीको पूजा आराधना गरिँदै,"काठमाडौं : नवरात्रको चौथो दिन दसैं घर वा पूजा कोठामा नौ दुर्गामध्येकी चौथो कुष्माण्डा देवीको विधिपूर्वक पूजा आराधना गरिँदैछ। प्रत्येक वर्ष आश्विन शुक्ल चतुर्थी अर्थात् दुर्गा पक्षको चौथो दिन कुष्माण्डा देवीको विधिपूर्वक पूजा आराधना गरिन्छ। आध्यात्मिक, आधिभौतिक र आधिदैविक यी तीन तापलाई कुष्मा भनिन्छ। नवदुर्गामध्येकी चौथो देवी कुष्माण्डाले शरणमा आएका भक्तको तीनै ताप हरिदिने भएकैले यो नामकरण भएको हो। कुष्माण्डाले सुराले भरिएका घडा तथा रगतयुक्त पात्र धारण गर्ने विभिन्न पुराणमा उल्लेख गरिएको छ। नवरात्रको पहिलो दिन असोज २१ गते बिहीबार दसैं घर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो। त्यसै दिन घटस्थापना गरिएको स्थानमा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो। दोस्रो दिन शुक्रबार पूजास्थलमा दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो भने तेस्रो दिन शनिबार चन्द्रघण्टा देवीको निष्ठाका साथ पूजा आराधना गरिएको थियो। चौँथो दिन आज कुष्माण्डा देवीको विधिपूर्वक पूजा आराधना गरिँदैछ। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवी भागवतलगायत देवी स्तोत्र पाठसमेत गरिन्छ। नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ। यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन्। नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ। यसरी १५ दिनसम्म नेपालीले बडादसैँ पर्व मनाउँछन्। दुर्गा पक्षसमेत भनिने दसैँको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्रि, आठौँ दिन महागौरी र नवौँ दिन सिद्धिदात्रीको पूजा आराधना गर्ने गरिन्छ। यीनै नौ दुर्गाका रुपलाई नवदुर्गा पनि भनिन्छ। नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्ने गर्छ। रासस"
तालिवान र अमेरिकाबीच पहिलो पटक भेटवार्ता,"दोहा : अफगानिस्तान निकासीपछि तालिवानका वरिष्ठ नेता र अमेरिकी प्रतिनिधिबीच पहिलोपटक भेटवार्ता भएको छ । अफगान कुटनीतिज्ञाका अनुसार दुई देशबीचको सम्बन्धको नयाँ अध्याय सुरु गर्न दुवैबीच शनिबार पहिलो पटक कतारमा भेटवार्ता भएको हो । दुवै पक्षबीचको भेटको मुख्य उदेश्य मानवीय सहायता र तालिवानसँग गतवर्ष भएको सम्झौता कार्यान्वयनको लागि रहेको अफगानिस्तानका विदेशमन्त्री मुल्ला अमिर खान मुताकीले बताएका छन् । अमेरिकाले अफगान नागरिकको लागि कोभिड १९ विरुद्धको खोप उपलब्ध गराउने छ,' उनले भनेका छन्, हालै भएको भेटले दुई पक्षीय सम्बन्धमा नयाँ अध्याय सुरु हुने अपेक्षा राखिएको छ । तर अफगानिस्तान सरकारलाई कमजोर भने गर्न पाउने छैन । अफगानिस्तानको आर्थिक सहयोगका लागि तालिवानले अन्य अन्तर्राष्ट्रिय निकायसँग पनि भेट्ने बताइएको छ । करिब २० वर्ष लामो अफगानिस्तान मिसनको अन्त्यको घोषणा गर्दै गत अगष्ट ३१ मा आफ्नो सेना झिकाएपछि अमेरिका र तालिवानबीच भएको यो पहिलो भेट हो। अमेरिकाको सैन्य निकासीपछि तालिवानले सत्ता कब्जामा लिएको थियो।"
नीति कथा : असल व्यवहार,"एउटा देशका राजालाई सपनामा एक साधुले भने महाराज, दरबार छेउको रूखको टोड्कामा बस्ने एउटा सर्पले अघिल्लो जन्मको बदला लिन भोलि राति तपाईंलाई डस्नेछ। सावधान रहनुहोला। बिहान बिउँझिएपछि राजा आफूलाई कसरी बचाउने भन्ने विषयमा सोचमग्न भए। सोच्दासोच्दै उनी मीठो व्यवहारबाट शत्रुको मन जित्ने सोचमा पुगे। रात पर्दा नपर्दै राजाले सन्तले भनेको रूखदेखि आफ्नो बिछ्यौनासम्मको मार्गलाई फूलैफूलले सजाउन लगाए। सुगन्धित जल छर्केर वरिपरिको वातावरणलाई सुवासित गराए। ठाउँठाउँमा मीठो दूधका कचौरा राख्न लगाए। साथै, उनले आफ्ना सेवकलाई रातको समयमा सर्प रूखबाट निस्केर दरबारतिर आउँदा कहीँ पनि कुनै प्रकारको बाधा नपुयाउन आदेश दिए। विपनामै मध्यराति सर्प रूखको टोड्काबाट बाहिर निस्केर राजालाई डस्न दरबारतिर लाग्यो। बाटोमा आफ्नो स्वागतमा गरिएको व्यवस्थाबाट ऊ दंग पर्दै अघि बढ्यो। बाटोमा राखिएको बास्नादार फूलमा घस्सिँदै, मीठो दूध पान गर्दै अघि बढ्दै जाँदा उसको क्रोध क्रमशः कम हुँदै गयो। ऊ निकै प्रसन्न हुँदै अघि बढ्यो। दरबारमा पुग्दा पनि उसलाई कसैले रोकटोक गरेन। ढोकामा द्वारपाल भए पनि तिनले ससम्मान उसलाई भित्र प्रवेश गर्न दिए। कसैले पनि उसलाई अलिकति पनि हानि पुर्याएन। राजाको व्यवहारले सर्पलाई मन्त्रमुग्ध बनायो। सर्पको मनमा राजाप्रति कायम शत्रुताको स्थानमा उनीप्रति असीम स्नेह पैदा भयो। उसमा अब राजालाई डसुँ कि नडसौं भन्ने द्विविधा उत्पन्न भयो। राजा सुतिरहेको पलङसम्म पुग्दा सर्पको मनोभाव पूरै परिवर्तन भइसकेको थियो। सर्पले राजालाई भन्यो महाराज, म तिमीलाई डसेर पूर्वजन्मको बदला लिन आएको हुँ। तर, तिमीले ममाथि देखाएको स्नेहभावले गर्दा अब म तिम्रो शत्रु होइन, मित्र बनेको छु। म मित्रताको चिनोस्वरूप आफ्नो मणि तिमीलाई दिन चाहन्छु। यसलाई स्वीकार गर। यति भनेर सर्प नागमणि राजालाई दिएर आफ्नो बासस्थानतिर फर्कियो। नैतिक शिक्षा : हामीलाई अरूले गर्ने व्यवहार भनेकै हामीले गर्ने व्यवहारको नतिजा हो। जोसँग जस्तो व्यवहार गछौं त्यस्तै फल पाउँछौं। शत्रुलाई पनि राम्रो व्यवहार गर्न सकेको खण्डमा असल साथी बन्न सक्छन्। त्यसैले सबैलाई असल व्यवहार गरौं। नीति कथा : माफी नीति कथा : आँखा खुल्ला पार्नुपर्छ नीति कथा : सत्यको संसार नीति कथा : बुद्धि नीति कथा : लोभ नीति कथा : सुखको सूत्र नीति कथा : विश्वासको भर"
विवादमा मुछिएपछि उद्योगमन्त्री हमालले प्रधानमन्त्रीलाई बुझाए राजीनामा,"काठमाडौं : विवादमा मुछिएपछि उद्योग वाणिज्य तथा आपूर्ति मन्त्री गजेन्द्रबहादुर हमालले राजीनामा दिएका छन्। हमालले आइतबार बिहान बालुवाटार पुगेर प्रधानमन्त्री शेरबहादुर देउवासमक्ष राजीनामा बुझाएका हुन्। प्रधानन्यायाधीश चोलेन्द्र शमशेर जबराको कोटाबाट कांग्रेसको नाममा मन्त्री बनेको भन्दै चोतर्फि आलोचना भएपछि उनले राजीनामा दिएका हुन्। राजीना बुझाउनु अगाडि हमालले अन्नपूर्णसँग भने, म राजीनामा दिने पक्षमा गएँ। त्यत्तिकै विवादमा किन पर्ने भनेर मैले मेरो स्वविवेक प्रयोग गरेँ। आज गएर प्रधानमन्त्रीलाई राजीनामा बुझाउँछु। राजनीतिक योगदान भएरपनि प्रधानन्यायाधीशसँग जोडेर विवाद झिकिएपछि राजीनामा दिन बाध्य भएको हमालको गुनासो छ। कांग्रेस सभापति एवम् प्रधानमन्त्री शेरबहादुर देउवाले उद्योग वाणिज्य तथा आपूर्तिमन्त्रीमा संसद् नै नभएका गजेन्द्र हमाल नियुक्त गरेका थिए। गैह्र सांसद हमाललाई मन्त्री बनाएपछि कांग्रेसभित्रै असन्तुष्ट बढेको छ। प्रधानमन्त्रीले गरे मन्त्रिपरिषद विस्तार : १६ मन्त्री र २ राज्यमन्त्री थपिए ८८ दिनमा पूर्ण भएको मन्त्रिपरिषद्मा प्रधानन्यायाधीशलाई पनि कोटा ! प्रधानन्यायाधीशको बचाउ गर्दै प्रचण्डले भने, हमाल कांग्रेसबाट नियुक्त भएका हुन् उद्योगमन्त्री हमालले भने, राजीनामा तयार छ, आजै प्रधानमन्त्रीलाई बुझाउँछु"
बागमती प्रदेश : मुख्यमन्त्री अष्टलक्ष्मीले विश्वासको मत लिँदै,हेटौंडा : बागमती प्रदेशकी मुख्यमन्त्री अष्टलक्ष्मी शाक्यले आज विश्वासको मत लिँदै छन्। नेकपा एकीकृत समाजवादीका १३ सांसदले समर्थन फिर्ता लिएपछि शाक्य अल्पमतमा परेकी थिइन्। प्रदेश सभाको हिउँदे अधिवेशन आइतबारलाई आह्वान गरिएको छ। शाक्यले विश्वासको मत पाउन भने मुस्किल छ। ५६ सांसदसहित मुख्यमन्त्री बनेकी शाक्यको पक्षमा अहिले ४३ सांसद मात्रै छन्। सरकार टिकाउन ५५ सांसद चाहिन्छ। साना दलले सघाए पनि शाक्यको पद जोगिने सम्भावना छैन। विपक्षी दलहरूले पनि मुख्यमन्त्री टुङ्गो लगाएका छैनन्। कांग्रेसले दाबी छाडेसँगै नेकपा एसका उपाध्यक्ष राजेन्द्र पाण्डेलाई मुख्यमन्त्री बन्न बाटो खुलेको छ। शाक्यले विश्वासको मत प्राप्त नगरेपछि पाण्डेलाई मुख्यमन्त्री बनाउन बहुमतसहित प्रक्रिया अघि बढाउने बिपक्षी गठबन्धनको तयारी छ।
अदालतले राजनीति गर्नु हुँदैन : पोखरेल,"काठमाडौं : नेकपा एमालेका महासचिव ईश्वर पोखरेलले सर्वोच्च अदालतले राजनीति गर्न नहुने बताएका छन् । आइतबार पत्रकारसँगको भेटघाट कार्यक्रममा नेता पोखरेलले सो कुरा बताएका हुन् । सम्मानित सर्वोच्च अदालतले राजनीति गर्ने होइन्, कानुनको हेक्का राखेर चल्नुपर्छ,' महासचिव पोखरेलले भने। नेता पोखरेलले ओली सरकारले ताजा जनादेशमा जानुपर्छ भनेर संसद विघटन गरेको बताए। उनले भने,' अहिले संसदमा तमासा देख्नु भएको छ ? संसदमा हुनेले संसदको भूमिका नै निर्वाह गर्न सकेका छैनन्।' संसद्मा अवरोध कहिलेसम्म गर्नुहुन्छ भन्ने सञ्चारकर्मीको प्रश्नमा उनले सभामुखले अमर्यादित काम गरेको र त्यो नसच्याएसम्म संसद अवरुद्ध गरिरहने बताए । उनले आफ्नो पार्टी राष्ट्रिय राजनीतिको स्थिति कसरी सबल बनाउने भन्नेतिर अर्जुन दृष्टि रहेको बताए । आफ्नो सरकार सत्तामा रहँदा निर्वाचनका लागि गरिएको घोषणापत्रअनुसार नै काम गर्दै आएको उनको दावी छ। 'निर्वाचनमा गरिएका प्रतिबद्धताअनुसार काम गरेका छौं, गरेका काम हेर्न सक्नुहुन्छ, 'उनले भने। नेतृत्व छनोटलाई व्यवस्थित बनाउन प्रथम विधान अधिवेशन गरेको जानकारी दिँदै उनले मंसीरमा हुन लागेको राष्ट्रिय महाअधिवेशनमा परिस्थिति र आवश्यकता अनुसारको पदमा उम्मेदवारी दिने भन्दै तत्काल यो वा त्यो पद भनेर घोषणा गर्न नचाहेको स्पष्ट पारे। केन्द्रीय राजनीति दुईवटा पोलमा चलेको उनको जिकिर छ। उनले भने,' एउटा नेकपा एमाले गरेको लिड, अर्को गठबन्धनकारीहरुले गरेको लिड। एमालेले लिड गरेको पोलमा आर्थिक विकास र समृद्धिका कुरा, राष्ट्रिय स्वाभिमान र विकास निर्माणका सपनाका कुरा यो पोलको राजनीतिक छ,भने अर्को पोलमा गठबन्धनकारी शक्ति छन्। ती सबैका कुरा संविधान र कानुनअनुरुप कति छन्, सत्ताका लागि कति छन्, मूल्यमान्यताका लागि कति छन्, यहाँहरुले देख्नु भाकै छ।'"
"उद्योगमन्त्री हमालले भने, राजीनामा तयार छ, आजै प्रधानमन्त्रीलाई बुझाउँछु","काठमाडौं : नवनियुक्त उद्योग वाणिज्य तथा आपूर्ति मन्त्री गजेन्द्रबहादुर हमालले राजीनामा दिने घोषणा गरेका छन्। हमालले आइतबार दिउँसो प्रधानमन्त्री शेरबहादुर देउवासमक्ष राजीनामा बुझाउने बताएका छन्। प्रधानन्यायाधीश चोलेन्द्र शमशेर जबराको कोटाबाट कांग्रेसको नाममा मन्त्री बनेको भन्दै चोतर्फि आलोचना भएपछि उनले राजीनामा दिने घोषणा गरेका हुन्। हमालले अन्नपूर्णसँग भने, म राजीनामा दिने पक्षमा गएँ। मैले राजीनामाको जानकारी दिइसकेको छु। त्यत्तिकै विवादमा किन पर्ने भनेर मैले मेरो स्वविवेक प्रयोग गरेँ। आज गएर प्रधानमन्त्रीलाई राजीनामा बुझाउँछु। प्रधानमन्त्री शेरबहादुर देउवालाई राजीनामा स्वीकृत गराउन बाध्य पार्न आफूले मिडियामा राजीनामा दिन लागेको जानकारी गराएको उनको स्पष्टोक्ति छ। कांग्रेस सभापति एवम् प्रधानमन्त्री शेरबहादुर देउवाले उद्योग वाणिज्य तथा आपूर्तिमन्त्रीमा संसद् नै नभएका गजेन्द्र हमाल नियुक्त गरेका थिए। गैह्र सांसद हमाललाई मन्त्री बनाएपछि कांग्रेसभित्रै असन्तुष्ट बढेको छ। कांग्रेसका केन्द्रीय सदस्य गगन थापाले कानुनका छिद्रबाट छिराइएको निर्णयले अनन्तकालसम्म लखेट्ने दाबी गरेका छन् । मन्त्रिपरिषद् विस्तारमा गठबन्न सरकारले प्रधानन्यायाधीशनिकट गैह्रसांसद गजेन्द्र हमाललाई उद्योगमन्त्रीमा नियुक्त गरिएकोप्रति संकेत गर्दै उनले लोकतन्त्रमा शासकले निर्णय लिँदा वैधानिकताको कसीमा घोटेरमात्र नपुग्ने बताएका थिए। थापाले निर्णयको प्रतिरक्षा गर्न र जनताबाट अनुमोदित हुन सकेमात्र त्यसले वैधता पाउने उल्लेख गरेका थिए। यता सत्ता गठबन्धनका साझेदारी दलका नेकपा माओवादी केन्द्रका अध्यक्ष पुष्पकमल दाहाल प्रचण्डले मन्त्रिपरिषद् विस्तारमा प्रधानन्यायाधीश चोलेन्द्र शम्सेर जबराको नाम मुछिएको विषयलाई प्रचण्डले हमाल कांग्रेसको कोटामा मन्त्री भएको भन्दै बचाउ गरेका छन्। प्रचण्डलेले कांग्रेसको अध्यक्ष भइसकेको मान्छेलाई अनावश्यक रुपमा उचालिएको दाबी गर्दै होहल्ला गर्नु कुनै आवश्यक नभएको दाबी गरेका थिए। कांग्रेसका असन्तुष्टि बढेपछि देउवाले भने मन्त्रिमण्डल विस्तारमा छुटेका साथीहरुलाई आगामी दिनमा पार्टीमा उचित जिम्मेवारी दिने आश्वसन दिएका छन्। उनले गठबन्धनको सरकार भएकाले कांग्रेसका क्षमतावान र सक्षम नेतालाई मन्त्री बनाउन नसकेको बताएका छन्। कांग्रेसले सरकारमा जानेहरुको नाम टुंग्यायो, कोको बन्ने भए मन्त्री ? प्रधानमन्त्रीले गरे मन्त्रिपरिषद विस्तार : १६ मन्त्री र २ राज्यमन्त्री थपिए नवनियुक्त मन्त्रीहरुले लिए सपथ ८८ दिनमा पूर्ण भएको मन्त्रिपरिषद्मा प्रधानन्यायाधीशलाई पनि कोटा ! प्रधानन्यायाधीशको बचाउ गर्दै प्रचण्डले भने, हमाल कांग्रेसबाट नियुक्त भएका हुन्"
कस्तो हुन्छ साकाहारीको दसैं ?,"काठमाडौं : दसैं र मासुको अन्योन्याश्रित सम्बन्ध छ। अर्थात, मासु विनाको दसैंको सायदै कल्पना गरिएला। तर, मासु नखाने साकाहारीले दसैंमा के खान्छन् होला ? कसरी रमाइलो मान्छन् होला ? कांग्रेस नेता कृष्णप्रसाद सिटौला भन्छन्, हाम्रो परिवार नै सात्विक हो। भेजिटेरियन खानेकुरा खाएर दसैं मनाउँछौं। सिटौला माछा मासु त परै जाओस्, लसुन, प्याज पनि खाँदैनन्। दसैं भन्नेबित्तिकै अधिकांशले मासुका विशेष परिकार पकाएर खाने गर्छन्। राँगा, बोका, कुखुरा, हाँस आदिको बली दिने प्रचलन पनि छ। तर, पछिल्लो समयमा दसैंमा सात्विक भोजन खाएर रमाउनेको संख्या पनि बढ्दैछ। निर्देशक तथा निर्मात दीपाश्री निरौलाले मासु खान छोडेको २३ वर्ष बढी भइसक्यो। उनी कसैलाई हिंसा गरेर रमाइलो गर्न नहुने बताउँछिन। दसैं आयो, तिमीहरूलाई त के रमाइलो हुन्छ, भनेर धेरैले मलाई भन्नुहुन्छ, उनले भनिन्, तर, त्यस्तो हुँदैन। दसैं भनेको मासु खाने मात्र पर्व होइन। यो त आशीर्वाद लिने पर्व पनि हो। अर्का कलाकार दीपकराज गिरि पनि साकाहारी हुन्। पहिला उनलाई मासु नभई खाना रुच्थेन। अहिले भने त्यस्तो छैन, उनले भने, घरमा मैले बनाउने होइन। जे पाक्छ, त्यही खान्छु। दसैंलाई साकाहारी रूपमा मनाउने अर्का नायक हुन्, दिलीप रायमाझी। दिलीपले अहिलेसम्म मासु खाएका छैनन्। सिजन अनुसारकै तरकारी खान उनलाई मन पर्छ। दसैं भनेर मेरो त्यस्तो खास केही हुन्न, उनले भने, अरु समय खाएको जस्तै सिजन अनुसारको तरकारीहरू नै खाइन्छ। दसैंमा मासु खानुको सट्टा हरियो सागपात, फलफूल, गेडागुडी, दूध दही आदि परिकार खाएर दसैं मनाउनेहरूमध्ये पर्छिन्, ललितपुर इमाडोलकी इन्दिरा अधिकारी। उनी विगत एक वर्षदेखि आफू साकाहारी भएको बताउँछिन्। दसैं मनाउने सन्दर्भमा उनले भनिन्, मेरो घरपरिवार सबै साकाहारी छौं। गत वर्ष र यसपालिको दसैंमा बोकाको बली नदिएर त्यसको सट्टामा नरिवलको प्रसाद बाँड्ने बिचार छ। घरमा मिठामिठा सात्विक खानेकुरामा रमाउने हो। यस्तै दसैंमा स्वास्थ्यको दृष्टिले पनि साकाहारी भोजन गर्नु उपयुक्त भएको बताउँछिन्, भरतपुर चितवनकी सुनिता अधिकारी। उनी भन्छिन्, दसैं पवित्र चाड भएकाले यसलाई पवित्र रूपमा नै मनाउनुपर्ने हो, उनले भनिन्, स्वास्थ्यका दृष्टिकोणले पनि उपयुक्त छैन। त्यसैले स्वस्थ फलफूल, तरकारी र अन्न प्रयोग गर्नु नै दसंैका लागि सान्दर्भिक हुने उनको भनाइ छ। दसैंमा मासुको सट्टा केही विशेष खानेकुरा खान सकिन्छ, झापाकी तारा बस्नेत भन्छिन्, दसैंमा सात्विक परिकारमा तरकारी, फलफूलका साथै पनिरका विभिन्न परिकारहरू उपयुक्त हुन्छन्। जसमा मटर पनिर, पालक पनिर, तोफु आदि हुन सक्छन्। दसैंलाई हिंसारहित, सद्भावपूर्ण, स्वस्थकर र उल्लासमय मनाउँदा आनन्दको बेग्लै अनुभूति हुने उनी बताउँछिन्। मासु र मदिराबिना पनि दसैंलाई दसैंजस्तो बनाउन सकिन्छ भन्नेहरू पनि छन्। शुक्ला गण्डकी नगरपालिका तनहुँ वडा नम्बर १ निवासी रमेश गुरुङ २०५५ सालदेखि साकाहारी भएका हुन्। आफू मांशाहारी हुँदा र साकाहारी भएपछिको दसैंमा त्यति फरक छैन, उनले भने, साकाहारी भएपछिको दसैं झन् रमाइलो लाग्न थालेको छ। तनहुँका कृष्ण गुरुङजस्तै पुतलीसडक काठमाडौंकी रिमा भण्डारी पनि साकाहारी हुन्।"
"परराष्ट्रमन्त्रीज्यू, चिनियाँ नाका छिट्टै खुलाइदिनुपर्यो",गोरखा : विगत दुई वर्षदेखि बन्द रहेको चिनियाँ नाका खुलाइदिन छेकम्पारका बासिन्दाले नेपाल सरकारसँग माग गरेका छन् । चुमनुब्री गाउँपालिका ७ का वडाअध्यक्ष पासाङफुञ्जो लामाको नेतृत्वमा गएको प्रतिनिधिमण्डलले परराष्ट्रमन्त्री डा नारायण खड्कालाई ज्ञापनपत्र पेश गरी छेकम्पार र सामागाउँका दुवै नाका खुलाइदिन माग गरेका हुन् । लामो समयदेखि सीमा नाका बन्द भएको र सदरमुकामबाट चुम्चेत र छेकम्पार जाने बाटो ङुयुखोलामा पहिरो गइ बाटो अवरुद्ध हुँदा खाद्यान्न संकट हुनसक्ने अवस्था भएकाले चिनियाँ नाका खुला गरी खाद्यान्न आपूर्ति गर्ने व्यवस्था मिलाइदिन ज्ञापनपत्रमा भनिएको छ । ङुयूखोलाको पहिरो र सर्दीभीरको पहिरो अझै नियन्त्रण गर्न सक्ने अवस्था नरहेकाले सीमा नाका नखुले वडा नं ६ र ७ मा खाद्यान्न संकट हुनसक्ने ज्ञापनपत्रमा उल्लेख छ । ज्ञापनपत्र बुझ्दै परराष्ट्रमन्त्री खड्काले चिनियाँ अधिकारीसित छलफल गरी तीन दिनभित्र स्थानीयबासीलाई खबर गर्ने जनाएका छन् । कोरोनाको कारण देखाउँदै चिनियाँ सरकारले छेकम्पारस्थित ङुइला नाका र सामागाउँस्थित रुइला नाका विगत दुई वर्षदेखि एकातर्फी रुपमा बन्द छ । बाटो अवरुद्ध हुँदा सदरमुकामबाट पनि खाद्यान्न ढुवानी गर्न नपाएको र चिनियाँ नाका बन्द हुँदा चिनियाँ बजारबाट पनि सामान ल्याउन नपाउँदा स्थानीयबासी चर्को समस्यामा छन् । यसअघि केहीदिन पहिले सोही प्रतिनिधिमण्डलले गोरखाका प्रमुख जिल्ला अधिकारी शंकरहरि आचार्यलाई पनि नाका खुलाइदिन माग गर्दै ज्ञापनपत्र पेश गरेका थिए ।
"प्रहरी हिरासतमा एक जना मृत फेला, स्थानीयले गरे विरोध प्रदर्शन",इटहरी : जिल्ला प्रहरी कार्यालय सुनसरीको हिरासतमा एक जना थुनुवा मृत अवस्थामा फेला परेका छन्। इनरुवास्थित कार्यालयमा मृत भेटिने ती व्यक्ति मुस्लिम समुदायको भएको खुलेपनि अन्य जानकारी प्रहरीले दिइसकेको छैन। मृत्युको विरोधमा स्थानीयहरुले भने इनरुवामा विरोध प्रदर्शन थालेका छन्। बिहानैदेखि सडक अवरुद्ध गर्नुका साथै टायर बालेर विरोध प्रदर्शन गरेका हुन्। प्रहरी कार्यालय अगाडि नै टायर बालेका छन्। सुनसरीका भित्रि गाउँहरुबाट समेत मानिसहरु यतिखेर इनरुवा भित्रने क्रम जारी छ। प्रहरीले सुरक्षा सतर्कता बढाएको छ। मृतकका आफन्तहरुले छानविन गरी दोषीलाई कारवाहीको माग गरेका छन्।
पाँच उत्कृष्ट भ्लगर : कोको परे छनोटमा ?,"काठमाडौं : नेपालमा हालसम्मकै ठूलो नगद पुरस्कार रहेको नेपाल भ्लग च्यालेन्जको पाँच उत्कृष्ट प्रतियोगी छनोट भएका छन्। गतसाता निश्चल बस्नेत, सिसन बाँनिया, रोहित शाक्य र मिलन थापा रहेको जुरी मेम्बरले उत्कृष्ट ११ जनाको छनोट गरेका हुन्। झापाका विश्वाश राई, रामेछापका प्रज्वल थापा मगर, गोदावारीका रोशन महर्जन, तनहुँका सुजन गौतम र ललितपुरका आशुतोष बाराहीलाई पब्लिक भोटिङबाट ५ उत्कृष्टमा छनोट भएका छन्। नेपाल भ्लग च्यालेन्ज प्रतियोगिता, नेपाल भरिका भ्लगरहरुलाई एकत्रित गरी राष्ट्रिय तथा अन्तराष्ट्रिय भ्लगरसँग सहकार्य गर्ने अवसर जुटाउने उद्देश्यले आयोजना गरिएको आयोजक संस्था पार्टि नेपालकी डिजिटल चिफ शिवानी प्रधानले जानकारी दिइन्। यो च्यालेन्ज नेपालमा नौलो भएपनी अबको पुस्ताहरुको लागि कन्टेन्ट क्रियटर भ्लगिङ्ग पेसा संसारकै सबैभन्दा आकर्षक बन्दै गएको छ। नाम र दाम दुवै आर्जनका साथै विभिन्न देश विदेश घुम्ने, नौलो परिकार, पहिरन र श्रृङ्गार सामाग्रीको रेभ्यु सरल भाषामा गरिने भएकाले भ्लगिङ पेशाको माग उच्च रहदै आएको छ। विश्वप्रसिद्ध ब्रान्डदेखि सामान्य रेस्टुरेन्टहरुले भ्लगर तथा कन्टेन्ट क्रियटरहरुको प्रयोग गर्ने क्रम नेपालमा पनि बढ्दै गएको आयोजकले बताए। नेपाली युवाहरुमा रहेको प्रतिभालाई हौस्याउन तथा प्रबर्द्धन गर्न हामी लाग्ने र विश्व बजारमा रहेको मागलाई नेपाली युवाहरुले सम्बोधन गर्न सक्ने दक्ष जन शक्ति उत्पादन गर्न पार्टी नेपालले विभिन्न प्रशिक्षण कार्यक्रमहरुको आयोजना पनि गर्ने लक्ष्य रहेको प्रधानले बताइन्। आगामी अक्टोबर १७ सम्ममा नेपालले भोटिङ्गद्वारा १ जना बिजेता चुन्नेछ। विजेताले नगद पुरस्कार १० लाखसहित, विश्व प्रसिद्ध भ्लगरसँग सगरमाथा आधार शिविरमा रहेको ग्लेसियरको बारेमा भ्लग बनाउने कार्यक्रम रहेको आयोजकले जनाएको छ।"
"स्वस्थ मन, स्वस्थ तन","मनोरोगबाट कोही पनि अछुतो हुन सक्दैन। सामाजिक जीवन, परिवेश र वातावरणसँग तादात्म्यता छ। आफूलाई आफ्नो क्षमताको बारेमा ज्ञान छ। समाजलाई क्षमताअनुसार योगदान गर्न सक्ने अवस्था छ भने त्यस्तो अवस्थालाई मानसिकरूपमा स्वस्थ अवस्थाको रूपमा लिइन्छ। दैनिक जीवन सहजरूपमा बितिरहेको छैन। सकारात्मक सोच पनि छैन। मन, सोच, विचार र व्यवहारमा परिवर्तन भई व्यक्तिलाई असहज भइरहेको छ भने मानसिक समस्या सुरुआत भएको हुन सक्छ। मानसिक समस्याको विक्षिप्त अवस्थामा पुग्ने अवस्था सिर्जना हुन नदिन र जनचेतना फैलाउन हरेक वर्ष सेप्टेम्बर १० देखि अक्टुबर १० सम्म मानसिक स्वास्थ्य महिनाका रूपमा मनाउने गरिन्छ। विश्व आत्महत्या दिवस सेप्टेम्बर १० मा पर्छ। त्यही दिनदेखि एक महिनासम्मको अवधिलाई मानसिक स्वास्थ्य अभियानका रूपमा लिने गरिन्छ। अक्टुबर १० मा विश्व मानसिक स्वास्थ्य दिवस पर्छ। विश्व स्वास्थ्य संगठन (डब्लूएचओ) को यस वर्षको नारा मेन्टल हेल्थ केयर फर अल, लेट्स मेक इट अ रियालिटी भन्ने छ। वल्र्ड फेडरेसन फर मेन्टल हेल्थको नारा मेन्टल हेल्थ इन एन अनइक्वेल वल्र्ड भन्ने छ। विश्वमा अहिले पनि ८५ प्रतिशत व्यक्तिहरू मानसिक स्वास्थ्य सेवाबाट वञ्चित छन्। विकासोन्मुख मुलुकमा भन्दा तुलनात्मक रूपमा विकसित मुलुकमा मानसिक समस्या भएका बिरामीको उपचार सेवामा अलि धेरै पहुँच छ। तर, विकासोन्मुख मुलुकमा मानसिक स्वास्थ्यको पहुँच फितलो छ। विश्वका विभिन्न मुलुकमा मानसिक समस्यामा परेका बिरामीको आँकडा यकिन छैन। समग्रमा हेर्दा २० देखि २५ प्रतिशत व्यक्तिलाई उपचार गर्नु पर्ने खालका मनोरोगका लक्षणहरू देखिन्छन्। विश्वकै एक प्रतिशत व्यक्तिलाई त कडा खालको मनोरोग (सिजोफ्रेनिया) छ। नेपालको सन्दर्भमा गत वर्ष एउटा सर्भे गरिएको थियो। नेपाल स्वास्थ्य अनुसन्धान परिषद्ले गरेको सर्भेमा यसले पनि १५ देखि २० प्रतिशतको हाराहारीमा मनोरोगको लक्षण देखिएको तथ्य सार्वजनिक गरेको थियो। यसले नेपालमा पनि मानसिक समस्या प्रचुर मात्रा छ भन्ने देखाएको छ। मनोरोगले कुनै क्षेत्र, वर्ग, समुदाय, लिंग भन्दैन। मनोरोगबाट अछुतो कोही हुन सक्दैन। अस्थिर राजनीति, गिर्दो आर्थिक अवस्था एवं खण्डित सामाजिक परिवेश एवं प्राकृतिक विपत्तिले पनि मनोरोगको समस्या बढाउँछ। भूकम्पको प्रभावबाट उम्किन नपाउँदै कोरोना भाइरस संक्रमणको महामारीले सामाजिक सम्बन्धमा खलल ल्यायो। बेरोजगार बनायो। घरमै बस्ने मद्यपान एवं लागूपदार्थ सेवन गर्ने समस्या पनि बढ्यो। यसले पनि मनोरोगीको संख्या बढेको पाइएको छ। कोरोना संक्रमणको महामारीको बेला सरकारले नै सबै अस्पतालको बहिंरग विभागबाट हुने ओपीडी सेवा बन्द भयो। मानसिक अस्पताल लगनखेलमा बहिरंग सेवा बन्द गर्ने अवस्था भएन। निषेधाज्ञाका कारण बिरामी पनि बिरामी अस्पतालसम्म आउन नसक्ने अवस्था रहँदा पनि गत वर्ष अस्पतालबाट ३५ हजारभन्दा बढी व्यक्तिले सेवा लिए। मनोरोगबाट अछुतो कोही हुन सक्दैन। अस्थिर राजनीति, गिर्दो आर्थिक अवस्था एवं खण्डित सामाजिक परिवेश एवं प्राकृतिक विपत्तिाले पनि मनोरोगको समस्या बढाउँछ। बालबालिका, वयस्क, ज्येष्ठ नागरिक सबैमा मानसिक समस्या हुन्छ। वयस्क, ज्येष्ठ नागरिकमा झैं बालबालिका पनि तनाव एवं चिन्तामा रहन्छन्। यद्यपि किशोरावस्थादेखि बढी मात्रामा मानसिक समस्याहरू देखा पर्छन्। दीर्घकालसम्म पनि रहिरहन सक्ने खालको मानसिक समस्या उत्पन्न हुने किशोरावस्थादेखि हो। किशोरावस्थादेखि युवावस्थासम्म लागू पदार्थको समस्या, व्यक्तित्वको समस्या बढी देखिन्छ। गाउँघरमा छोपुवा वा छारे रोगका रूपमा लिइने कन्भर्सन डिसअर्डर पनि एक खालको मानसिक समस्या हो। विद्यार्थीहरू बेहोस भएको र विद्यालयसमेत बन्द भएका घटनाहरू यदाकदा सुन्ने गरिएको छ। यी सबै समस्या एक खालको मनोरोग हो। यसलाई मास हिस्टेरिया पनि भनिन्छ। समयमै उपचार नगर्ने हो भने जीवनभर दुःख पाइने हुन्छ। ज्येष्ठ नागरिकमा पनि डिप्रेसन, डिमेन्सियालगायतका मनोरोगहरू हुन्छ। प्रसूतिको अवस्थामा महिलामा मानसिक समस्या देखिन सक्छ। सुत्केरी हुने सेरोफेरोमा मानसिक समस्या देखिन सक्ने भएकाले परिवारका सदस्यले विशेष हेरचाह गर्नुपर्छ। कोभिड १९ को संक्रमणले मानसिक स्वास्थ्य क्षेत्रमा पहुँच अझ जरुरी भएको देखाएको छ। शारीरिक समस्या झैं मनोरोग उत्पन्न हुनुको पनि विभिन्न कारण छन्। अन्य रोगको जस्तै यस रोग उत्पन्न हुनुको कारण पनि छ। मानसिक समस्याको उपचार पनि छ। मनोरोग उत्पन्न हुनुमा धेरै पक्षले भूमिका खेलेको हुन्छ। जैविक, सामाजिक मनोवैज्ञानिक पक्षहरू मुख्य पाइएको छ। जैविक पक्षमा वंशाणुगत कुराहरू पर्छन्। बुवाआमामा केही समस्या छ भने सन्तानमा देखिने सम्भावना बढी हुन्छ। बुवा आमा दुवैमा कुनै समस्या छ भने सन्तानमा देखिने सम्भावना झन् बढी हुन्छ। वंशाणुगत रूपमा पनि मनोरोगको समस्या देखा पर्ने पनि हुन सक्छ। तर, यसो भन्दैमा सबै मनोरोग सर्छन् भन्ने होइन। तनाव सहन गर्ने र व्यवस्थापन गर्ने क्षमताले पनि जीवनमा प्रभाव पारिरहेको हुन्छ। व्यक्तिले आफू र अरू व्यक्ति एवं समाजलाई हेर्ने दृष्टिकोण पनि व्यक्तित्वसँग सम्बन्धित छन्। व्यक्तित्वले पनि प्रभाव पार्छ। कस्तो खालको समाज छ ? सामाजिक वनावट कस्तो छ ? त्यसले पनि प्रभाव पारिरहेको छ। मानसिक समस्या गाउँ र सहर जताततै पाइएको छ। सहरमा लागू पदार्थको दुव्र्यसन बढी छ। दुव्र्यसनका कारण देखिन मानसिक समस्या बढी छ। सम्बन्धविच्छेदका घटनाले तनाव बढाउने र मनोरोगी पनि बनाएको होला। गाउँमा पनि मनोरोग पसेको छ। जानकारी वा उपचारमा नआउने गरेको छ। विक्षिप्तताको अवस्थामा पुगेपछि मात्र उपचार गर्न सुरु गर्ने गरेको पाइन्छ। अहिले पनि समाजमा मानसिक समस्याप्रतिको बुझाइ गलत छ। मानसिक रोग भन्नेबित्तिकै पागलपनका रूपमा बुझ्ने गरेको पाइन्छ। अशिक्षा र चेतनाको कमीले गर्दा नै समाज वा व्यक्तिको बुझाइमा गलत भएको हो। डिप्रेसन, एन्जाईटी, निद्रा नपर्ने समस्या हुन्। तर, विक्षिप्त पार्ने खालको बाइपोलार डिसअर्डर, सिजोफ्रेनिया, साइकोसिस समूहका हुन्छ। २१ औं शताब्दीलाई सूचना प्रविधिको युग भनिएको छ। यसले पनि प्रत्यक्ष प्रभाव पारिरहेको छ। प्रविधिसँगै राम्रो र नराम्रो कुराहरू पनि सार्वजनिक भइरहेको छ। प्रविधिको सदुपयोग गर्दा त फाइदा नै हुन्छ। तर, सामाजिक सञ्जालको प्रभावले पनि धेरै मनोरोगहरू देखिएको छ। वातावरणसँगै सामाजिक परिवेशको पनि ठूलो भूमिका हुन्छ। इच्छा, आंकाक्षा र तनावका कुराहरू पनि छन्। यी कुराहरू आकांक्षा र प्राप्तिबीच भेट भएको छैन। पारिवारिक विखण्डन पनि बढ्दो छ।समाज आधुनिकतातर्फ प्रवेश गरिरहँदा मद्यपान, धूमपान, मनोद्विपक औषधिको सेवनले पनि व्यक्तिलाई मनोरोगी बनाउँछ। व्यक्तिको जैविक संरचना, सामाजिक परिवेश, यो सबैको ठूलो भूमिका हुन्छ मनोरोग उत्पन्न हुनुमा। शिक्षाले पनि मनोरोगको व्यवस्थापनमा सहयोग पुर्याउँछ। भ्रम के छ भने धेरै पढ्ने व्यक्तिलाई पनि मनोरोगीको रूपमा लिने गलत सोच छ। आत्महत्याको घटनालाई पनि मानसिक समस्याको रूपमा लिइन्छ। आफूले आफैंलाई समाप्त गर्ने कुरा मानसिक समस्या हो। केही केहीले मात्र आवेगमा आएर आत्महत्या गरेको पाइन्छ। यद्यपि, ८५ प्रतिशतभन्दा बढी आत्महत्याका घटनामा मानसिक समस्या जोडिएको पाइन्छ। लागू पदार्थको दुव्र्यसनीमा पनि आत्महत्याको सम्भावना बढी हुन्छ। समयमै मनोपरामर्श गर्ने वा मनोचिकित्सक समक्ष उपचार गर्न लैजाने हो भने जीवन जोगाउन सकिन्छ। आत्महत्या रोक्न सकिन्छ। मनोरोग हुनै नदिनु नै सबैभन्दा उत्तम उपाय हो। यसका लागि सबैभन्दा पहिले जनचेतना जगाउनु पर्छ। रोकथाममा जोड दिनुपर्छ। जीवनमा नकारात्मक र सकारात्मक दुवै पाटा हुन्छन्। सकारात्मकतातर्फ डोर्याउनु पर्छ। मानसिक समस्या भएको पनि कतिपयलाई थाहा हुँदैन। आफूलाई ठीक महसुस गरिरहेको हुन सक्छ। घर परिवारका सदस्यले निगरानी गर्नुपर्ने हुन्छ।समाजमा गलत धारणा छ। औषधि सेवन गर्दा मात्र ठीक हुन्छ। औषधिले निको हुँदैन। जीवनभर औषधि सेवन गरिरहनुपर्छ आदि गलत धारणा छन्। सरकारले पनि मानसिक स्वास्थ्यलाई ध्यान दिन थालेको छ। सरकारले पहिलो पटक मानसिक स्वास्थ्य नीति, २०५३ बनाएको थियो। त्यसमा पनि स्वास्थ्यमा सहज पहुँच, दक्ष जनशक्ति, मनोरोगिको अधिकारलगायतका पक्षहरू समेटिएको थियो। वार्षिक बजेटमा पनि प्रदेश तहका अस्पतालमा पनि मानसिक स्वास्थ्य युनिट खडा गर्ने कार्यक्रम अघि सारिएको छ। जनस्वास्थ्य सेवा ऐन, २०७५ अनुसार, मानसिक स्वास्थ्यलाई पनि आधारभूत स्वास्थ्य सेवाको सूचीमा समावेश गरिएको छ। त्यस्तै जनस्वास्थ्य नियमावलीले पनि मानसिक स्वास्थ्य समस्यालाई आधारभूत स्वास्थ्य सेवाको सूचीमा समावेश गरेको छ। सरकारले अहिले ११ किसिमका मानसिक समस्यासँग सम्बन्धित औषधि पनि निःशुल्करूपमा वितरण गरिरहेको छ। सरकारले स्वास्थ्य संस्थामा मनोचिकित्सक एवं स्वास्थ्यकर्मीको दरबन्दी सिर्जना गर्नु जरुरी छ। दूरदराजमा पनि सेवाको पहुँच पुर्याउनु पर्छ। सबै जिल्लामा मनोपरामर्शदाताहरूलाई सेवामा परिचालन गर्न सकिन्छ। मानसिक रोगको उपचार तीन किसिमले गरिन्छ। सामान्य अवस्थामा मनोपरामर्शले पनि धेरै सहयोग पुग्छ। औषधि उपचार पनि प्रभावकारी छ। अधिकांश मनोरोग सही समयमा उचित डोजमा औषधि सेवन गर्ने हो भने समस्या नियन्त्रणमा ल्याउन सकिन्छ। लुकाउनु पर्ने छिपाउनु हुँदैन। उपचार गर्न खुलेर आउनु पर्छ। अधिकांश मनोरोगको उपचार पछि निको हुन्छ। लेखक मानसिक अस्पताल लगनखेलका प्रमुख कन्सल्टेन्ट साइक्याट्रिस्ट हुन्।"
तराईमा दुर्गा पूजाको उल्लास,"काठमाडौं : दुर्गा पूजाको रौनकले मधेसलाई छपक्कै छोपेको छ। घटस्थापनासँगै तराईमा देवीका रुपमा दुर्गाको विशेष पूजा गरिन्छ। आफ्नो गाउँ तथा देशमा शान्तिका लागि गाउँलेहरू एकताबद्ध भई पूजा समारोह आयोजना गर्छन्। थरीथरीका झिलिमिली बत्ती र फूलले दुर्गा मन्दिरलाई सजाइएको हुन्छ। वर्षभरि सुनसान देखिने दुर्गा मन्दिरहरू बेहुलीझैं शृंगारिएको हुन्छ। गाउँ प्रवेश गर्ने स्थानमा स्वागतद्वार बनाइएको छ। भक्ति संगीतले थप उल्लास छाएको छ। कलश यात्रामा कन्याकुमारीहरू सहभागी हुन्छन्। लामबद्ध भएर जलासयबाट घैंटामा जल ल्याउँछन्। मन्दिरमा निष्ठापूर्वक जमरा राखिन्छ। विजयादशमीसम्म घरघरबाट कन्याकुमारी तथा महिला दिदीबहिनीहरूले बिहान बेलुका निष्ठापूर्व पूजा गर्छन्। विजयादशमीका दिन मन्दिरबाट गाउँलेहरू प्रसादका रुपमा जमरा घरघरमा लैजान्छन्। वषौंदेखि मन्दिरबाट लगेको जमरासँगै दसैंको टीका लगाउने गरेको महोत्तरीको बर्दिबासका रामचन्द्र महतोले बताए। साँस्कृतिक नगरी मटिहानीमा हजारौंको सहभागितामा दुर्गा पूजाको कलश यात्रा निकालिएको छ। लोक बाजागाजा, झाँखी प्रदर्शन गर्दै दुर्गा मातालाई हामीले नगरमा स्वागत गरेका छौं, मटिहानी नगरपालिकाका मेयर हरिप्रसाद मण्डल भन्छन्, यो चाडले सबै जातजातिलाई एकै ठाउँमा एकत्रित गर्छ र सामाजिक सद्भावलाई पनि बलियो बनाउँछ। दसैंको आगमन अगावै गाउँलेहरूको भेला बस्छ। पूजाको तयारीका लागि समिति गठन हुन्छ। जे सक्छन् पूजाका लागि चन्दा दिन्छन्। प्रदेश २ को अस्थायी राजधानी जनकपुरमा राजा जनककी कुलदेवी राजदेवी माताको मन्दिर विशेष रुपमा झकिझकाउ बनाइएको छ।"
किसानले पाएनन् उखुको भुक्तानी,"काठमाडौं : उखु किसानहरूले अहिलेसम्म पनि भुक्तानी पाएका छैनन् । २०७१ सालदेखिकै करिब १३ करोड रुपैयाँ उद्योगीले अझै पनि किसानलाई दिएका छैनन् । बक्यौता रकम तुरुन्तै नदिए दसैंपछि आन्दोलन चर्काउने उखु किसान संघर्ष समितिका संरक्षक राकेश मिश्रले बताए। हिन्दुको दसैं जस्तो ठूलो चाडपर्वमा पनि किसानलाई भुक्तानी दिइएको छैन, उनले भने। अन्नपूर्ण चिनी मिल सर्लाहीले किसानको ६ करोड तिर्न बाँकी छ। श्रीराम सुगर मिल रौतहटले तीन करोड भुक्तानी अझै गरेको छैन। इन्द्र सुगर मिल नवलपरासी र लुम्बिनी चिनी मिलले किसानको दुईदुई करोड दिएका छैनन्। गत वर्ष किसानलाई ९० करोड भुक्तानी दिन बाँकी थियो। समस्या समाधानका लागि सरकारले उद्योग, कृषि र अर्थ मन्त्रालय सम्मिलित एक कार्यदल बनाएको थियो। ९० करोडमध्ये २५ करोड विवादित भनिएको थियो। ६५ करोड भुक्तानी गर्न उद्योगी सहमत भएका पनि थिए। तर, कैयौं पटकको आन्दोलनपश्चात् उनीहरूले हालसम्म ५२ करोड मात्रै तिरेका छन्। किसानले २५ करोड पाउनेनपाउने अझै अन्योल छ। उखु किसानले आन्दोलन गर्छन्। सरकारले सुने जस्तो गर्छ। उद्योगीले चारो फालेझैं किसानलाई भुक्तानी दिए जस्तो गर्छ, सर्लाहीको सिसौटियाका ६५ वर्षीय उखु किसान रामविलास महतो भन्छन् । महतो बक्यौता उठाउन बस चढेर काठमाडौं आएको धेरै पटक भयो। किसानले नगदमा उब्जाएको उखु उधारोमा बेच्न बाध्य छन्। ऋण काढेर वर्ष दिन लगाएर उब्जाएको उखु क्रसिङ गरेर उद्योगी ७२ घण्टामा चिनी बनाउँछन्। बिक्री गरेर मालामाल बन्छन्। तर उखु उब्जाउने किसानले पाँच वर्षसम्म भुक्तानी पाउँदैनन्। पाँच वर्षयता उखुको बक्यौता रकम नपाउने किसानको संख्या सर्लाहीमा मात्रै १० हजार छ। सरकार उद्योगीसँग मिलेर हाम्रो पसिनाको कमाइ छिपाउँछन्, रामविलासले भने।"
"राष्ट्र बैंकबाट ऋण लिँदै, गर्जो टार्दै बैंकहरू","काठमाडौं : अधिकांश बैंक अहिले ऋण दिने अवस्थामा छैनन्। बरु राष्ट्र बैंकबाट सापटी लिएर गर्जो टारिरहेका छन्। एक बैंकले अर्कोलाई महँगोमा पनि सापटी दिन सकिरहेका छैनन्। तरलता (लगानीयोग्य पुँजी) बढाउन हम्मेहम्मे परिरहेको छ। थप स्रोत जोहो गर्न अधिकांशले ब्याजदर १ देखि साढे १ प्रतिशतसम्म बढाएर दोहोरो अंकसम्म पुर्याए। त्यसबाट पनि लगानी क्षमता बढेन। यो समस्या किन त ? विज्ञका अनुसार दसैं किनमेल गर्न सर्वसाधारण र व्यवसायीले बैंकबाट पैसा निकाले। रेमिट्यान्स सोचेजति आएन। बजेट पनि समयमा कार्यान्वयनमा गएन। बैंकले पाउने जति लगानी गरिसके। ब्याजदर बढाए पनि अपेक्षाअनुसार निक्षेप संकलन भएन। मेगा बैंकका चिफ क्रेडिट अफिसर अमिर श्रेष्ठ केन्द्रीय बैंकले कर्जानिक्षेप अनुपात (सीडी रेसियो)को सीमा तोक्नुअघि नै सोभन्दा बढी भएकाले घटाउनतर्फ लागेको बताउँछन्। अहिले हाम्रो तरलता टाइट छ। पहिलाकै कर्जा हो। अहिले माग धेरै आएको छ। तर, दिन सकेका छैनौं, श्रेष्ठ भन्छन्, हामी सीमासम्म झार्नमा केन्द्रित छौं। मेगाको कर्जानिक्षेप अनुपात ९२१० प्रतिशतसम्म पुगेको छ। केन्द्रीय बैंकले मौद्रिक नीति र त्यसपछिका सर्कुलरमार्फत बैंक तथा वित्तीय संस्थाको अधिकतम सीमा ९० प्रतिशतसम्म कर्जानिक्षेप अनुपात (सीडी रेसियो)को व्यवस्था गर्न निर्देशन दिएको थियो। यो भनेको बैंकले १ सय निक्षेप छ भने त्यसबाट ९० रुपैयाँसम्म लगानी गर्न पाउँछन्। गत आर्थिक वर्ष ८५ प्रतिशतको कर्जापुँजीनिक्षेप अनुपात (सीसीडी रेसियो) थियो। त्यसलाई खारेज गर्यो। हालको व्यवस्थाभन्दा बढी भए क्रमिक रूपमा घटाई २०७९ असारभित्र त्यसलाई सीमासम्म कायम गर्न राष्ट्र बैंकले निर्देशन दिएको छ। उक्त अवधिभित्र सीमा कायम नगरे कारबाहीको भागिदार हुनुपर्नेछ। राष्ट्र बैंकको असोज १४ गतेसम्मको तथ्यांकअनुसार आठ वाणिज्य बैंकको कर्जानिक्षेप अनुपात (सीडी रेसियो) ९० प्रतिशत माथि छ। समग्रमा भने औसत ८८६९ प्रतिशत छ। नेपाल इन्भेस्टमेन्टको सबैभन्दा बढी ९५३५, त्यसपछि नेपाल एसबीआईको ९३०७, कुमारीको ९२५५, लक्ष्मीको ९२२३, बैंक अफ काठमाडौंको ९२१३, मेगाको ९२१०, एनएमबीको ९१८१ र प्राइमको ९०५६ प्रतिशत छ। नेपाल क्रेडिट एन्ड कमर्स, कृषि विकास, ग्लोबल आईएमई, हिमालयन, सिभिल, सेञ्चुरी, नबिलको ८९ प्रतिशत हाराहारी छ। यी बैंकले पनि अधिकतम सीमा भेट्न लागेकाले दबाब देखिएको छ। यसबाहेकका बैंकको ८९ प्रतिशतभन्दा कम ८१६८ प्रतिशतसम्म छ। नेपाल डेभलपमेन्ट बैंकर्स संघका अध्यक्ष प्रद्युम्न पोखरेल विकास बैंकहरूको तरलताको अवस्था सहज रहेको बताउँछन्। मुक्तिनाथ विकास बैंकका प्रमुख कार्यकारी अधिकृतसमेत रहेका पोखरेल भन्छन्, निक्षेप राम्रै संकलन भएको छ। मुक्तिनाथको कर्जानिक्षेप अनुपात ८५ प्रतिशत हाराहारी छ। अझै ५ प्रतिशतको सहज छ। केन्द्रीय बैंकले विदेशी मुद्रामा गएको कर्जालाई पनि गणना गर्नुपर्ने व्यवस्था गरेको छ। जबकी यसअघि ८५ प्रतिशतको सीसीडी हुँदा यसलाई गणना गर्नुपर्दैनथ्यो। तर, अहिले सो गणना गर्नुपरेकै कारण १ खर्ब ५२ अर्ब रुपैयाँ कसिलो भएको बैंक विज्ञ अनतराज भट्टराई बताउँछन्। यसले पनि लगानीयोग्य पुँजीमा दबाब परे पनि अर्थतन्त्र संकटमा नपर्ने भट्टराईको भनाइ छ। बजारमा ५७ अर्ब मात्र तरलता राष्ट्र बैंकका सहायक प्रवक्ता नारायण पोखरेल बजारमा ५७ अर्ब रुपैयाँको अधिक तरलता कायम रहेकोे दाबी गर्छन्। सरकारी खर्च बैंकिङ प्रणालीमा नआइसकेकाले पनि बैंकलाई असहज भएको हुन सक्ने उनको भनाइ छ। संशोधित बजेट संसद्बाट पारित नहुँदा असोज पहिलो साता सरकारी ढुकुटी ठप्प भएको थियो। त्यस बेला सरकारी खर्च रोकिएको थियो। सरकारको पैसा अड्किएकाले पनि असर गर्यो, नेपाल बैंकर्स संघका अध्यक्ष भुवनकुमार दाहाल भन्छन्, बजेट स्वीकृत भएपछि खर्च बढेर बैंकिङ प्रणालीमा आएको छ। सानिमा बैंकका प्रमुख कार्यकारी अधिकृतसमेत रहेका दाहाल सीडी अनुपात ८४९२ प्रतिशतको सहज स्थिति रहेको बताउँछन्। समग्रमा नेपाल भित्रिने विदेशी मुद्राभन्दा बाहिरिने अधिक अर्थात् शोधनान्तर घाटाका कारण पनि बैंकको तरलता कम हुन गएको दाहालको भनाइ छ। उनका अनुसार शोधनान्तर नकारात्मक हुनेवित्तिकै बैंकको निक्षेप वृद्धिमा प्रभाव पर्छ। किनभने कर्जा बढिरहन्छ तर निक्षेप घट्छ। राष्ट्र बैंकले ३ महिनामा पठायो ९ खर्ब राष्ट्र बैंकले तरलता सहज गर्न चालू आर्थिक वर्षको तीन महिनामा पटकपटक गरी ९ खर्ब ७ अर्ब ८९ करोड ३२ लाख रुपैयाँ बजारमा पठाएको छ। यो मौद्रिक उपकरण र स्थायी तरलता सुविधा (एसएलएफ)मार्फत हो। उसले १ हप्तेदेखि २ हप्ते अवधिसम्मका उपकरण १८ पटक जारी गर्यो। यसबाट बजारमा २ खर्ब ३२ अर्ब ६५ करोड ३२ लाख गएको छ। एसएलएफमार्फत् ४४ पटकमा ६ खर्ब ७५ अर्ब २४ करोड रुपैयाँ गएको छ। यसमा बैंकले ३ सय ३४ पटकसम्म कारोबार गरेका छन्। यस्तो कारोबार ५ प्रतिशत ब्याजदरमा भएको छ। खर्बौं रुपैयाँ सापटी लिएपछि ऋण दिन केही राहत पुगेको बैंकरहरू बताउँछन्। बैंकमा तरलताको चरम अभाव भए राष्ट्र बैंकले सापटीका लागि अन्तिम ऋणदाताका रूपमा सुविधा दिन्छ। बैंकले अन्तरबैंक सापटी लिन्छन्। तर, यसबाट पनि नपुगे अन्तिम विकल्प राष्ट्र बैंकले सापटी दिन्छ । यतिबेला अन्तर बैंक सापटीमा असहज भएपछि केन्द्रीय बैंकले बढी सापटी दिएको बताएको छ। यस्तो अवस्था नआउन बैंकहरूले ऋणपत्र (डिवेञ्चर)जस्ता दीर्घकालीन स्रोतको जोहो गर्न जरुरी भएको केन्द्रीय बैंकको भनाइ छ। रिपो, ट्रेजरी बिललगायत जारी गरी तरलता व्यवस्थापन गरिएको राष्ट्र बैंकका सहप्रवक्ता पोखरेल बताउँछन्। चालू आर्थिक वर्ष राष्ट्र बैंकले १ खर्ब ३० अर्बको रिपो जारी गरिसकेको छ। माग भने ३ खर्ब २२ अर्ब ८५ करोड रुपैयाँ परेको थियो। यति हुँदाहँुदै पनि बैंकहरूलाई लगानीयोग्य पुँजीको गुनासो भएको सुनिन्छ, सहप्रवक्ता पोखरेल भन्छन्, यसैले बैंकले लगानीयोग्य पुँजी अभाव भए कर्जा घटाउनुपर्यो वा निक्षेप बढाउनुपर्यो। यसका लागि निक्षेपको ब्याजदर बढाएर आकर्षण गर्नुपर्यो। अहिले गरेका पनि छन्, उनी भन्छन्, २० प्रतिशत ऋणपत्र (डिवेञ्चर) निष्कासन गर्न पनि भनिएकै हो। बैंकहरूले अन्तर्राष्ट्रिय सापटीहरू ल्याउन भनेकै हो। तर, अझै जोड दिनुपर्यो। तरलताको उतारचढाव स्वाभाविक हरेक वर्ष तरलताको उतारचढाव भइरहन्छ। गत वर्ष असोज मध्यसम्म लगानी गर्न नसक्दा बैंकिङ प्रणालीमा २ खर्ब रुपैयाँबराबरको अधिक तरलता थियो। अहिले ५७ अर्ब रुपैयाँ मात्र छ। अध्यक्ष दाहालका अनुसार आयातित वस्तु बढ्नु, कर्जाको माग बढ्नु र सरकारको खर्च ढिलो हुँदा सधैं तरलता अभावको स्थिति भोग्नुपरेको हो। सानाठूला सबै शीर्षकमा कर्जा गएका छन्। घरजग्गा, सवारीसाधन, जलविद्युत् परियोजना, निर्माण, सिमेन्टलाई चाहिने कोइलालगायत शीर्षकमा माग आएअनुसार सानिमाले कर्जा दिएको छ। दसैंमा रेमिट्यान्स बढ्ने अपेक्षा गरिएको अध्यक्ष दाहाल बताउँछन्। केही बैंकमा तरलता संकट देखिए पनि अहिले अर्थतन्त्र संकटमा नपरेको उनको तर्क छ। बैंक तथा वित्तीय संस्थाहरूको कुल निक्षेप संकलन असोज दोस्रो सातासम्म ४७ खर्ब ६० अर्ब र कर्जा ४४ खर्ब २७ अर्ब रुपैयाँ रह्यो। मासिक ५०६० अर्ब रुपैयाँको कर्जा प्रवाह हुनु स्वाभाविक रहेको विज्ञ अनलराज भट्टराई बताउँछन्। करिब ५० प्रतिशत छोटा अवधिका आवधिक (टीआर, डिमान्डजस्ता ओभरड्राफ्ट) कर्जा जाने गरेको उनको अनुमान छ। नयाँ कर्जा नगए पनि साधारणतः अन्य पुराना कर्जा गइरहन्छन्।"
निशाको बिदाइ,"काठमाडौं : इजिप्टको साल्म एल सेखमा आयोजना हुने मिस इन्टरकन्टिनेन्टलमा सहभागी हुन लागेकी निशा पाठकलाई शनिबार बिदाइ गरिएको छ। राजधानीमा आयोजित कार्यक्रममा मिस इन्टरकन्टिनेन्टल नेपालकी विजेता निशालाई सफलताको शुभकामना दिँदै बिदाइ गरिएको हो। निशा मिस इन्टरकन्टिनेन्टलमा सहभागी हुन मंगलबार त्यसतर्फ प्रस्थान गर्ने छिन्। उनलाई मिस इन्टरकन्टिनेन्टल नेपालका आयोजकहरूले बिदाइ गरेका हुन्। उनलाई चर्चित नायक शिव श्रेष्ठ, राजेश रौनियार, मिस इन्टरकन्टिनेन्टलको २०१७ की विजेता वर्षा शर्मालगायतले निशाको बिदाइ गरेका थिए। मिस इन्टरकन्टिनेन्टलमा विश्वका करिब एक सय राष्ट्रका प्रतिस्पर्धी सहभागी हुने जनाइएको छ। मिस इन्टरकन्टिनेन्टल इजिप्टमा यही अक्टोबर २९ मा आयोजना हुँदैछ।"
एनआरएनएको विवाद उत्कर्ष,"काठमाडौं : परराष्ट्र मन्त्रालयले विधानमाथि नै प्रश्न उठाएपछि गैरआवासीय नेपाली संघको चुनाव अन्योलमा परेको छ। प्रतिनिधि विवादका कारण अक्टुबर २३२५ मा तय भएको १०औं महाधिवेशन तथा विश्व ज्ञान सम्मेलन अन्योलमा परेको हो। परराष्ट्र मन्त्रालयका सचिव भरतराज पौड्यालले पठाएको पत्रमा संघका केही राष्ट्रिय समन्वय समिति (एनसीसी) को निर्वाचन तथा महाधिवेशन प्रतिनिधि चयनमा विधानविपरीत भएको जनाइएको छ। विधानविपरीत नियमावली बनाइएको र सो नियमावलीअनुसार गरिएका काम स्वतः अवैधानिक हुने बताएको छ। परराष्ट्रले ६५ प्रतिशत प्रतिनिधि कसले छान्ने भन्ने विषयमा प्रश्न उठाएको छ। तर, संघका महासचिव डा हेमराज शर्माले ६५ प्रतिशत महाधिवेशन प्रतिनिधि नयाँ वा पुरानो कार्यसमिति कसले छान्ने विधानमा उल्लेख नभएको भन्ने परराष्ट्र मन्त्रालयको भनाइमा सत्यता नभएको बताए। मन्त्रालयले संघको राष्ट्रिय समितिको महाधिवेशन अनिवार्य रूपमा जुलाई १ देखि ३१ तारिखसम्म सम्पन्न हुनुपर्ने र महाधिवेशन प्रतिनिधिहरूको विवरण अगस्ट १५ सम्म सचिवालयमा पठाउनुपर्ने व्यवस्था अनुरूप गर्न संघलाई निर्देशन जारी गरेको छ। संघको विधान अनुरूप तोकिएको मितिमा महाधिवेशन नगर्ने अमेरिका, यूके, पोर्चुगल, फ्रान्स, साइप्रस, डेनमार्क तथा ओमानलगायतका देशमा भएका राष्ट्रिय समितिको वैधानिकतामाथि मन्त्रालयले प्रश्न उठाउँदै नयाँ निर्वाचन गर्न निर्देशन दिएको छ। पत्रमा संघको कुनै राष्ट्रिय समितिमा विद्यार्थी सदस्य भएमा पुनरावलोकन गर्न भनिएको छ। डा शर्माले परराष्ट्रको पत्रले विधानको सर्वोच्चता कायम राख्दै निर्मम भएर निर्णय गर्नुपर्ने बताए। एनसीसीको निर्वाचनपूर्व नै प्रतिनिधि चयन गर्ने संघको नियमावली नै त्रुटिपूर्ण रहेको मन्त्रालयले जनाएको छ। नियमावलीमा उल्लेखित प्रतिनिधि चयन गर्ने प्रावधान अमूर्त रहेको भन्दै मन्त्रालयले विगतका प्रावधानअनुसार नवनिर्वाचित एनसीसी कार्य समितिबाट प्रतिनिधि चयन गर्न भनेको छ। संघले गत जनवरीमा संशोधन गरेको विधानका केही प्रावधान प्रचलित ऐनविपरीत रहेको भन्दै तत्काल सुधार गर्न सुझाव दिएको जनाइएको छ। मन्त्रालयले गठन गरेको अनुगमन समितिले झन्डै एक महिना लगाएर गरेको अनुसन्धानपछि परराष्ट्र मन्त्री डा नारायण खड्कालाई प्रतिवेदन बुझाएको थियो। सोही प्रतिवेदनका आधारमा मन्त्रिस्तरीय निर्णय गरी संघलाई पत्र पठाएको परराष्ट्र मन्त्रालयले जनाएको छ। उजुरीपछि मन्त्रालयले सुरुमा अनुगमन नहुँदासम्म चुनाव रोक्न र त्यसपछि आन्तरिक विवाद आफैं मिलाउन संघलाई पत्राचार गरेको थियो।"
राष्ट्रिय सुरक्षाको उपहास,"सरकारका कर्मचारीबाट ठगिएका निरीह जनताले देशको रक्षार्थ मोर्चा बनाउलान् भनेर कल्पना गर्न गाह्रो हुन्छ। प्रविधिले ल्याएको अपार सम्भावनाबीच विकसित देशहरूका आर्थिक उन्नति, वाणिज्य प्रतिस्पर्धा, सैनिक क्षमताको विस्तार र मानवअधिकारका साथै नागरिक स्वतन्त्रता सम्बन्ध जोडिएको छ। जसमा आफ्नो देशको राष्ट्रिय सुरक्षाको अवस्था तुलना गर्नु पर्दा हीनताबोध हुनजान्छ। किनकि, राष्ट्रिय चासो, स्वार्थ र सुरक्षामा धेरै चुनौतीले घेरेको अवस्था छ। इतिहासमा कुनै बेला नेपाल पनि एउटा क्षेत्रीय शक्ति थियो। राष्ट्रिय सुरक्षा यति संवेदनशील भइसकेको छ। यथार्थपरक सत्य विषय उठान गर्दा अन्तर्राष्ट्रिय शक्ति सन्तुलनको चक्रव्यूहमा परिने, फरक तर्क बोकेर हिँड्नेलाई नपच्ने र सरकारका असफलताका कुरा गरेमा आफू कारबाहीमा समेत परिएला कि भन्ने त्रास उत्पन्न हुने अवस्था छ। चाहे मुद्दाहरू जतिसुकै महत्त्वका किन नहुन्। त्योभन्दा पनि बढी उल्लेख गर्नुपर्दा यस देशमा अब कसैले कसैको विश्वास गर्ने अवस्था पनि मर्दै गएको देखिन्छ। राजनीतिकरूपले घरघर बाँडिएका छन्, टोलटोल विभाजित छन्। मानौं, राष्ट्र पूरै विभाजित छ व्यक्तिगत र समूहगत विचार र संलग्नतामा। सबैभन्दा पेचिलो विषयको रूपमा नेपालमा मौलाएको भ्रष्टाचार छ, जसले राष्ट्रिय सुरक्षामा अति डरलाग्दो असर पारिरहेको छ। एक मित्र सैनिक सेवाबाट अवकाशपश्चात् अंशबन्डाको सिलसिलामा मालपोत कार्यालय भक्तपुर पुगेछन्। अत्यन्त सरल र नियमित ठानिएको काममा पनि त्यहाँ तल्लो तहका कर्मचारीले अल्मल्याएर उक्त काम अदालतबाट टुंग्याउनु पर्छ, अदालत जानु भनेछन्। पछि त्यसै मालपोत कार्यालयबाट केही समयअघि अवकाश प्राप्त उनका एक नातेदारको सहयोगमा त्यो काम सरल तरिकाले सुल्झेछ। तत्कालीन अवस्थामा कर्मचारीको पैसा असुल्ने रणनीतिले काम गरेन, किनकि त्यहाँ सेवाग्राहीको कुनै तिकडम थिएन। पंक्तिकारका दाजुले भन्नुभएको सम्झन्छु आफ्नै करबाट पालिएका कर्मचारीसमक्ष आफ्नो कामका लागि निगाह मागिन्छ भने यहाँ कसरी मानवअधिकार सुनिश्चित भयो र ? केही महिनाअघि यस पंक्तिकारँंग बिचौलियामार्फत जग्गा नामसारी गर्ने साधारण कामका लागि धादिङ जिल्ला मालपोत कार्यालयका एक कर्मचारीले आठ हजार रुपैयाँ लिएर काम गरिदिए। काम खासै अप्ठ्यारो थिएन। बीसौं वर्षअघि स्वर्गवास भएकी आमाको मृत्युदर्ता प्रमाणपत्रको छायाकपी धमिलो भएको थियो। केही वर्षअघि श्रम कार्यालयमा वार्षिक आवधिक पत्र लिन जाँदा कर्मचारीले १० हजार रुपैयाँ मागे। उनलाई हाकिमसामु लगी उनले लिएको रकम फिर्ता गराएँ। अब यस्तो कहिले नगर्ने सर्तमा उनलाई माफी दिइएको थियो। त्यसैको कारणले आजसम्म पनि त्यो गरेबापत झमेला भोग्नु परिरहेछ। राष्ट्रनिर्माता पृथ्वीनारायण शाहले दिव्योपदेशमा भनेझै घुस लिन्या र दिन्या दुवैलाई दोषी साबित गर्न साँच्चै चुनौती छ। यी हुन् नेपालमा भ्रष्टाचारका प्रतिनिधिमूलक केही दृष्टान्त। देशको राष्ट्रिय सुरक्षासँग मानवीय सुरक्षा बढी सम्बन्धित हुन्छ । बेलायती अन्तर्राष्ट्रिय सम्बन्ध र सुरक्षाविज्ञ क्यारोलिन थोमसले आफ्नो पुस्तक इन् सर्च अफ सेक्युरिटी (१९८७) मार्फत पारम्परिक सुरक्षा अवधारणामा यो कुरालाई उजागर गरेकी छन्। अब सुरक्षा भन्नाले पारम्परिक सैनिक सामरिक क्षेत्रको विकासबाट मात्र हासिल हुने सुरक्षालाई मानिँदैन। राष्ट्रले निश्चिन्त मानव समाज, खुसी स्वतन्त्र नागरिकहरू र राष्ट्रिय सम्पन्नता अपेक्षा गर्दछ। जनताको कमजोरीको फाइदा उठाई सर्वसाधारण नागरिकमाथि गरिएको नराम्रा व्यवहारले राष्ट्रिय सुरक्षामाथि अत्यन्त ठूलो नकारात्मक प्रभाव पार्छ। जसको उपज माओवादीको सशस्त्र युद्ध पनि थियो भन्दा अत्युक्ति हुने छैन। जुन पक्षलाई हामीले किमार्थ गौण मान्न सक्दैनौं। निराश आमजनतामा राजनीतिक व्यवस्था र नेतृत्वमाथि नै अविश्वास बढ्दै जान्छ र विकल्पको खोजीमा देशले राष्ट्रिय सुरक्षाको मूल्य चुकाउनुपर्ने हुन्छ। नेपालमा राष्ट्रिय सुरक्षाबारे लेख्ने र बोल्ने विषय थुप्रै छन्। कसैले कालापानी भारतका लागि रणनैतिक स्थान हो भनेर सिफारिस गरिदिएका छन्। कसैले नेपाल आतंककारीहरूको अखडा बन्दैछ भनिदिएका छन्। भारतले लगाएको पीडादायी नाकाबन्दीको असर खुल्ला सीमाका कारण क्षीण भएको सन्दर्भलाई लिएर विषय उठाए। भारतीय संस्थापन पक्षहरूलाई नै फाइदा पुग्ने गरी कतिपय नेपाली सञ्चारमाध्यमले नाकाबाहेक अन्यत्रबाट पनि खाद्य सामग्रीहरू निष्फिक्री नेपाल भित्रिएको खबर दिए। खुल्ला सीमाको कारण नेपाल भारतबीचको जनसांखिकीय असन्तुलनबारे कोही बोल्दैनन्। नेपालको जलसम्पदा नेपाल भारत मिलेर व्यवस्थित गर्नुपर्छ भनेर राजनीतिक नेतृत्व प्रचारात्मक छन्। परराष्ट्र मामिलाका विभिन्न विषयमा राजनीतिक नेतृत्वहरू कहीँ कतै अल्मलिएका पनि भेटिन्छन्। राष्ट्रिय सुरक्षामा के के पर्छन् भनेर तर्क गर्नुभन्दा पनि के चाहिँ पर्दैन भनेर मनन् गर्नु उचित हुन्छ। जनताप्रतिको उत्तरदायित्व र जिम्मेवारी बोध नभएका र दलगत गुटमा अल्मलेर राष्ट्रलाई संकटग्रस्त बनाउने, दलभित्रका आफ्ना मतभिन्नतामा रुमल्लिने काम भएका छन्। संविधानमाथि नै प्रहार गर्ने र आन्तरिक राष्ट्रिय राजनीतिक मुठभेड सम्बोधन गर्न विदेशी शक्तिलाई गुहार्नसमेत पछि नपर्ने आदि राजनीतिक नेतृत्वमा थपिँदै जाने हो भने के होला ? यही दलगत वातावरणमा सरकारी कर्मचारीहरूलाई प्रशिक्षित गर्दै जाने हो भने समस्या भयावह बन्दै जान सक्छ। जनताको करबाट पालिएका नै सेवाग्राही जनतालाई हरेक पाइलामा काम गरिदिएबापत घुस लिन्छन्। पक्राउ परे राजनीतिक दलको प्रभावद्वारा उन्मुक्ति पाउँछन् भने यी सब तत्त्वहरू राष्ट्रिय सुरक्षाको सवालमा कहिल्यै निको नहुने घाउ जस्तै हुन्। राष्ट्रिय सुरक्षाका विकृतिभित्र राष्ट्रको सम्पन्नता कदापि उपलब्ध हुन्न। यी विकृतिको एउटा पाटो हो, भ्रष्टाचार। आर्थिक सम्पन्नता हासिल गर्न सबैभन्दा अगाडि आर्थिक अनियमिततालाई जरैदेखि उखेल्नु पर्छ। देशको बृहत् हितसँग असंवेदनशील हुने, हुन सक्ने र भएका तत्वको जरा काट्न सक्नुपर्छ। राष्ट्रिय सुरक्षाका लागि जिम्मेवार सबै अंगलाई समेटेर बृहत् राष्ट्रिय चासो निक्र्याेल गर्नुपर्छ। देश गणतन्त्रतात्मक व्यवस्थामा अग्रगामी भइसकेको अवस्थामा काम गर्नेगराउने निकायहरू थपिएका छन्। तर, त्यही स्वरूपको खुम्चिएको विकास समृद्धिको नक्सा (रोडम्याप), सेवा मानसिकता र वातावरण हुनु राम्रो संकेत हुँदै होइन। जसले जनतामा नैराश्यबाहेक केही दिन सक्ने छैन। नेपालमा भ्रष्टाचार निवारणका लागि यथेष्ट संयन्त्र नभएका होइनन्। सबै सरकार आर्थिक अनियमितताविरुद्ध कटिबद्ध हुन्छन् नै। तर पनि भ्रष्टाचारले देश आक्रान्त छ, किन ? खुलेआम घुस मागिन्छ तर नाराको रूपमा ती कार्यालयका भित्तामा यस कामका लागि भनेर कर्मचारीको नाम र टेलिफोन नम्बर राखिएको पाइन्छ। दुई, यसको असर लागू छैन, किनकि यसको मर्मसम्म सम्बन्धित निकायमा पुग्न सकेको देखिँदैन। तीन, आफ्नो कामलाई झन् झमेलामा पारी जटिल परिस्थितिमा फसिने डरले सेवाग्राही टाढा बस्छन्। हामीसँग अख्तियार दुरुपयोग अनुसन्धान आयोगको कारबाही प्रक्रियालाई बिथोल्ने र यसका कारबाहीको विरोधसमेत गरिएका उदाहरण पनि छन्। यद्यपि, निवारणका औषधि हामीसँगै छ। वफादारी कर्मचारीतन्त्रको निर्माण, जनमैत्री भ्रष्टाचारविहीन कर्मचारी समूह निर्माण गर्नु उत्तम विकल्प हुन सक्छ। तर, यो कसरी हासिल हुन्छ त ? राजनीतिक भाषणबाजीले केही तात्विक परिवर्तन ल्याउन सकेको छैन। अख्तियारलाई सुदृढीकरण गर्नु र नीतिगत भ्रष्टाचार रोक्ने नयाँ कार्यालयहरू जस्तै ः अनुशासन अनुगमन गर्ने कानुनी महाशाखाहरू, असरदार लेखापरीक्षण तथा आर्थिक अनियमिततालाई निर्मूल पार्ने काममा विशेष विभागहरू, मन्त्रालय स्तरमा पनि असरदार ढंगले परिचालन गर्न हतार भइसकेको आभास हुन्छ। राष्ट्रिय हितलाई संवर्धन गर्ने एक खम्बा जनमैत्री आन्तरिक सुव्यवस्था हो। कुनै पनि देशले जबसम्म आफ्ना आन्तरिक राजनीतिक, आर्थिक, सामाजिकलगायत विविध समस्याबाट मुक्त हुने सही बाटो पहिल्याउँदैन तबसम्म उसका बाह्य समस्या पनि एक पछि अर्को विकराल बन्दै जाने निश्चित छ। नीतिगत भ्रष्टाचारले परनिर्भरता बढाउने र आर्थिक हैसियत गिराउने काम गर्दछ। अस्थिर राजनीतिक व्यबस्थाको फाइदा उठाएर कर्मचारीहरू आफ्नो व्यक्तिगत आर्थिक सम्पन्नताका लागि प्रतिस्पर्धा गर्न थाल्छन्। राज्यले यसलाई रोकथाम गर्न सकिरहेको हुँदैन भने त्यो राष्ट्रिय सुरक्षाका लागि निकै घातक साबित हुन्छ। सरकारी गोप्य नीतिगत कागजातहरू विदेशीको हातमा पुगेको समेत पाउने छौं। हाम्रा राष्ट्रिय स्वार्थलाई विदेशीले सक्रिय रूपमा (प्रोएक्टिभ) सम्बोधन गरिसकेका हुन्छन्। राष्ट्रिय नीतिहरू छिमेकीका लागि सुहाउने बन्न थाल्छन्। घरआँगनका बेथितिमा छिमेकीले खेल्न थाल्छन्। किनकि त्यहाँ छिमेकी मुलुकको स्वार्थ जोडिन पुग्छ। ऊर्जावान् युवा पुस्तालाई मानसिक रोगले गाल्नेछ। यसरी उनीहरूको हौसला तल्लोस्तरमा पुर्याएपछि युवा पिँढी केही उपाय नपाएर विदेश जाने सपना मात्र बुन्छन्। इजरायलीले पंक्तिकारलाई भनेथे, अरबीहरूसँग तेल छ, उनीहरू त्यो ड्रिल गरेर निकाल्छन्। हामीसँग त्यो छैन, त्यसैले हामीले त दिमाग ड्रिल गर्नुपर्छ। हामीले उक्त राष्ट्रको समग्र राजनीतिक, आर्थिक, सामाजिक तथा सेना रणनीतिबाट केही पाठ सिक्न सक्दछौं। हामी छिमेकीलाई नेपालको विकासका साझेदार भन्छौं। नेपालको राष्ट्रिय स्वार्थका लागि उनीहरूबाट हामीले के के प्राप्त गर्न सक्छौं भनी सधैं बहस हुने गर्छ। तर हामीसंँग भएका स्रोतसाधनको उच्चतम प्रयोगबिना अरूको मुखमात्र ताक्ने बानी हामीले त्याग्नु पर्छ। सरकारका कर्मचारीबाट हेपिएका, तिरस्कृत र ठगिएका निरीह जनताले देशको रक्षार्थ मोर्चा बनाउँलान् भनेर कल्पना गर्न गाह्रो हुन्छ। नेपाली सैनिक रणनीतिमा यस्ता दीर्घकालीन लडाइँका सिद्धान्त कल्पना गर्नु व्यर्थ हुन्छ जबसम्म युवा पुस्तामा हुनुपर्ने राष्ट्रिय हौसला नै न्यून छ। विकासको बाधकको रूपमा क्यान्सरझैं रहेको तर गौण बनाइएको राष्ट्रिय सुरक्षाको विषयलाई उपहास नगरौं। लोककल्याणकारी राज्यको एक अहम् सर्त भ्रष्ट कर्मचारी र राजनीतिक नेतृत्वबाट मुक्त बनौं। (लेखक नेपाली सेनाका अवकाश प्राप्त सहायक रथी सुरक्षाविद् हुन्।)"
यो मन त मेरो नेपाली हो,"पोखरा : एलेक्स नौ वर्ष अघि नेपाल आएका हुन्। बेलायतबाट घुमफिर गर्दै आइपुगेका उनलाई नेपाल यति मन पर्यो कि यतै बस्न थाले। यहाँका संस्कृति मन पर्यो, मान्छे पनि मन पर्यो, उनलाई। अझ पोखराको मोहनीमा त उनी भुतुक्कै भए। गीतसंगीत उनको रुचिको विषय हो। संगीतका लागि यहाँका वातावरण प्रेरक ठानेका एलेक्स आफूलाई नेपाली भन्न रुचाउँछन्। मेरो नाम एलेक्सबहादुर नेपाली हो, उनी भन्छन्। गितार बजाउनु, धुन भर्नु र गुन्गुनाउनु एलेक्सको दिनचर्या नै हो। उनले नेपाली गीत पनि रचेका छन् साथै गाएका पनि छन्। अब उनको धोको छ, एल्बम निकाल्ने। एल्बमको अन्तिम तयारी गरिरहँदा एलेक्सले गायन रियालिटी सो नेपाल आइडलको अडिसन सुरु भएको थाहा पाए। त्यसपछि गत बिहीबार पोखरा लेकसाइडको हेरिटेज होटलमा अडिसनका लागि गितार बोकेर त्यहाँ पुगे। दौरासुरुवाल र ढाकाटोपीमा सजिएका उनी पालो पर्खिरहँदा अन्नपूर्ण पोस्ट्सँग भेट भयो। नेपाल आइडलको प्रतियोगीका रुपमा अगाडि बढ्नेभन्दा पनि आफ्नो प्रतिभा प्रदर्शन गर्नु उनको उद्देश्य हो। जर्जहरूले के भन्नुहुन्छ खै ?, उनले अंग्रेजी लवजमै भने। नेपाल आइडल सिजन४ का लागि गत बिहीबार पोखरामा अडिसन थियो। त्यहाँ एलेक्सभन्दा अगाडिको पालोमा थिइन्, वर्षा श्रेष्ठ। जो भारतदेखि यही अडिसनका लागि आइपुगेकी हुन्। उनको घर त नवलपरासी हो। तर, भारतको पटनामा बसेर पढ्छिन्। आफ्नै गुरुको साथ लागेर उनी पोखरा आइपुगेकी हुन्। वर्षालाई सानैदेखि गीतसंगीतमा रुचि छ। आमाले उनको रुचिमा हौसला थपिन्। संगीत नै पढ्ने धोको पूरा गर्न पटनाको क्याम्पसमा भर्ना गरिदिइन्। जहाँ अहिले उनी स्नातक तह पहिलो वर्षमा अध्ययन गर्दैछिन्। संगीत नै उनको मुख्य विषय हो। शास्त्रीय संगीतको अध्ययन गरिरहेकी उनी सुगम संगीतमा रुचि राख्छिन्। नेपाल आइडलको अडिसनमा कुन्ती मोक्तानको गीत म त हिँड्छु, मेरै बाटो, खुट्टा तान्दै गर गाउने उनले बताइन्। हेटौंडाकी शान्ति प्रसाईं अडिसनको पालो कुर्नेहरूकै माझमा थिइन्। आफै भने गाउन आएकी रहेनछिन्। उनले साथमा ल्याएकी थिइन्, छोरी। छोरीको गायन धोको पूरा गर्न हेटौंडादेखि पोखरा आएको उनले बताइन्। नेपाल आइडलको अडिसन यसअघि नेपालगन्जमा भएको थियो। अब काठमाडौंमा खुला अडिसन हुने नेपाल आइडल प्रोजेक्ट हेड तथा निर्देशक सुरेश पौडेलले जानकारी दिए। एपीवान टेलिभिजनकै कार्यक्रम हो, नेपाल आइडल। नेपाल आइडल अडिसनका लागि टेलिभिजनले डिजिटल माध्यमबाट फर्म खुला गरेको थियो। पाँच हजार जनाले फर्म भरेको जानकारी पौडेलले दिए। देशका प्रमुख सहरहरूका अडिसनबाट ७०८० जनाका दरले छनोट गर्ने योजना छ। पौडेलले मंसिरमा नेपाल आइडलको प्रसारण एपीवान टेलिभिजनबाट हुने जानकारी पनि दिए। नेपाल आइडल सिजन४ को निर्णायमा शम्भुजित बाँस्कोटा, सुगम पोखरेल र सुवानी मोक्तान छन्।"
"पोहोर बुवालाई दागबत्ती, यसपालि आमालाई","राजविराज : गत वर्ष कात्तिक २१ गते अन्नपूर्ण पोस्ट्ले प्रथम पृष्ठमा एउटा मार्मिक दुखान्त समाचार छापेको थियो, दागबत्तीले मनै पोल्यो। सप्तरी राजविराज२ का २ वर्षीय दिव्यंश साफीले काकाको काखमा बसेर बुवाको पार्थिव शरीरमा दागबत्ती दिएका थिए। गएको सोमबार घरमा बुवा राजन साफीको वार्षिक श्राद्ध चलिरहेको थियो। आमा रुबी साफीको अचानक शंकास्पद मृत्यु भयो। ३ वर्षीय दिव्यंशले उही घाटमा पुगेर हजुरबुवाको काखमा बसी आमालाई पनि बिदा गरे। यस्तो कारुणिक दुखान्त अरू कसैलाई नहोस् सप्तरीको हनुमाननगर कंकालिनी नगरपालिकास्थित सप्तकोसी नदी किनारमा सोमबार मध्यरात चकमन्न अन्धकार छ। हजुरबुवाको काखमा लुपुक्क परेर बसेका दिव्यंश मलामीहरूको गतिविधि नियालिरहेका छन्। शास्त्रअनुसार १६ संस्कारमध्ये अन्तिम संस्कारको तयारी भइरहेको छ। श्मशान घाटमा दाउराको चाङ लगाएर मलामीहरूले चिता बनाए। परिवारका सदस्यबाट चिता बनाउने जमिन किन्ने काम भयो। परिवारका सदस्यहरूले अर्थीबाट डोरी फुकाएर शवलाई चितामा सुताए। खरले छोपेर शवका कपडाहरू हटाइयो। मृतकका एक आफन्तले पाँचवटा कौडी र दाम राखे। मृतकलाई स्वर्गमा समेत शीतलता प्राप्त होस् भनेर मुखमा चन्दनको टुक्रा राखियो। राजन र रुबी दिव्यंशलाई यो सबै के भइरहेको छ भन्ने थाहा छैन। एक वर्षकै अवधिमा बुवा र आमाको निधनपछि टुहुरो भएका उनी घुरेर हेरिरहेका छन्। परिवारका सदस्य र मावली घरका आफन्तहरूले उनलाई सहारा दिने प्रयास गरिरहेका छन्। दिव्यंश भने आमाको साथ खोजिरहेका छन्। ममी उठनुस् न भनेर उठाउने असफल प्रयास गरिरहेका छन्। राजविराज२ स्थित घरमा ७ वर्षीया छोरी दीक्षा आमालाई कहाँ लगेको भनेर खोजिरहेकी छिन्। यता श्मशान घाटमा ३ वर्षीय दिव्यंश आमालाई उठाउन खोज्दैछन्। चिता जलाउनु अघि नै अबोध बालकको निर्दोषपन हेरेर मलामी जानेहरूको मन भतभती पोलेको हनुमाननगर कंकालिनी नगरपालिका७ का सदानन्द रजकले बताए। चिताको तयारीपछि सेतो कपडा बेरेका साजनले भतिजा दिव्यंशलाई बोके। दुलो पारिएको माटोको घडामा जल लिएर चितामा राखिएको पार्थिव शरीरको परिक्रमा गरे। कोसी नदी किनारमा चलिरहेको चिसो हावामा काम्दै तीन वर्ष टेकेका दिव्यंशले आमाको मुखमा दागबत्ती दिए। घिउ, खर, धुपीको साथ पाएर आगो हुरहुरी सल्कन थाल्यो। दिव्यंश भने ममी, ममी भनेर रुन थाले। कोभिड१९ को कहरबीच नियमित फार्मेसी सञ्चालनमा खटिएका राजविराजस्थित गजेन्द्रनारायण सिंह अस्पतालका फार्मेसी सहायक २८ वर्षीय राजन साफीको गत वर्ष कात्तिक १९ गते कोभिडका कारण मृत्यु भएको थियो। सोमबार उनको वार्षिक तिथिका दिन श्राद्धको कर्मका लागि घरमा तयारी भइरहेका बेला झुण्डिएको अवस्थामा राजनकी श्रीमती २४ वर्षीया रुबीसमेत मृत फेला परिन्। राजनको वार्षिक श्राद्धका लागि आफन्त, पाहुनाहरू काठमाडौं, विराटनगर, धरानबाट आइपुगेका थिए। पाहुनाहरू रुँदै रुबीको मलामी बने। आमाको शववाहन अघि ७ वर्षीया छोरी दीक्षा र ३ वर्षका छोरा दिव्यंश। बुवा राजनलाई गुमाएको एक वर्ष नबित्दै उनीहरूले आमा रुबीलाई पनि बिदा गर्नुपर्यो। तस्बिर : मनोहर पोखरेल उतिबेला बुवालाई मुखाग्नि दिएर आएको रातैभरि दिव्यंश र दीक्षाले बुवा खोजे। निद्राबाट ब्युँझिँदा पनि बुवा बोलाए हजुरबुवा राजकुमार साफीले भने, बुवाको अभाव खटकिँदा आमाले अंगालोमा छोप्थिन र सम्झाउँथिन, अब सम्झाउने आमाले पनि सधैंका लागि छाडेर गइन्। कालगतिले नभई रुबीले आत्महत्या गरेकाले थप पीडामा परेको राजकुमारले बताए। उनका अनुसार सानैमा बुवाआमा गुमाएपछि लालाबाला समस्यामा परेका छन्। मृतकका माइती पक्ष भने घरपरिवारकै दुरुत्साहनका कारण रुबीले आत्महत्या गर्न बाध्य भएको दाबी गर्छन्। घरेलु हिंसा, शारीरिक र मानसिक यातनाकै कारण पटकपटक प्रताडित छोरीको मृत्युले विक्षिप्त बनेका रुबीका बुवा सप्तकोसी नगरपालिका८ का ५७ वर्षीय रामकृष्ण साफी नातिनी दीक्षा र नाति दिव्यंशको जीवनसमेत जोखिममा रहेको बताउँछन्। साथीहरूका अनुसार राजन जीवित छँदै परिवारमा घरायसी विवाद थियो। घरायसी विवादका कारण राजन र रुबी दुई छोराछोरीसहित राजविराजमै डेरा गरी अलग्गै बस्दै आएका थिए। कान्छा छोरा साजन भने काठमाडौंमा निजी कम्पनीमा कार्यरत छन्। बुवा राजकुमार धोबीको काम गर्छन्। राजविराजस्थित गजेन्द्रनारायण सिंह अस्पतालको नियमित फार्मेसी सञ्चालनमा दिनरात खटेकै कारण गत वर्ष २८ वर्षीय राजन कोभिड१९ बाट संक्रमित भए। नियमित फार्मेसी सञ्चालनमा खटिएका फार्मेसी सहायक राजनको उपचारका क्रममा मृत्युपछि अस्पतालले उनकी श्रीमती रुबीलाई कम्प्युटर अपरेटर पदमा नियुक्त गर्यो। सरकारबाट क्षतिपूर्तिबापत प्राप्त २५ लाख रुपैयाँसमेत रुबीले पाउने भइन्। तर, सासू मोहिनी साफीले विवाद गरेपछि उक्त रकम नाबालक छोराछोरीका नाममा राखिएको र संरक्षकमा आमा रुबीको नाम राखिएको अस्पतालले जनाएको छ। रुबीकी सासू मोहिनीले संरक्षकमा आफ्नो नाम हुनुपर्ने भन्दै अस्पतालमा दबाब दिन थालेपछि विवाद चर्कंदै गएको अस्पतालका निमित्त मेडिकल सुपरिटेन्डेन्ट डा रणजितकुमार झाले बताए। मोहिनीले वडा कार्यालयमा समेत संरक्षकका लागि सिफारिस गर्न निवेदन दिइन्। अन्ततः सरकारबाट प्राप्त रकमको संरक्षकमा रुबीकै नाम कायम रह्यो। बिमाबाट प्राप्त रकममा भने मोहिनीले झगडा गरेर आफ्नो नामसमेत राख्न लगाएको रुबीका भिनाजु अशोक रजकले बताए। बिहे गर्ने उमेरमा एकल भएकी रुबीले अर्को बिहे गर्लिन भन्ने आंशका र अविश्वासले गर्दा सासूले दिनरात यातना दिएको रुबीकी दिदी मनीषाको भनाइ छ। पैसा र छोराछोरी लिएर बुहारी रुबी फरार भएको भन्दै मोहिनीले एक पटक प्रहरीमा समेत उजुरी गरेकी थिइन्। जेठ १७ गते उनीहरूबीच सहमति भई रुबी घर बस्न थालेकी थिइन्। रुबीमाथि भएको हिंसाका सम्बन्धमा २ पटक आफूले छलफल गरेर मिलापत्र गराएको इन्स्पेक्टर रामसागर सिंहले बताए। घरेलु हिंसाबाट असार ३१ गते पुनः कुटपिट भई रुबी अस्पतालमा भर्ना भएको रेकर्डबाट देखिन्छ। घरमा असुरक्षित महसुस गरेकी रुबीले साउन २ गतेदेखि हनुमाननगरस्थित मामाघरमा आश्रय लिएको हनुमाननगरका रामदेव रजकले बताए। उनी १२ किलोमिटर दूरीमा रहेको हनुमाननगरबाटै राजविराजस्थित अस्पताल आउने गर्थिन्। चाडपर्व नजिकिए पछि अबदेखि कुटपिट नगर्ने प्रतिबद्धता गर्दै सासूससुराले भदौ १ गते रुबीलाई हनुमाननगरबाट घर लगेको रुबीका मामा सदानन्दले बताए। रुबी आइतबार पनि अस्पतालस्थित फार्मेसीमा आएर काम गरेर घर गएको उनका सहकर्मीहरू बताउँछन्। सोमबार श्रीमान्को वार्षिक तिथि रहेकाले ३ दिन फामेर्सीमा आउन नपाउने भन्दै रुबीले बिदा मागेको फार्मेसीमा कार्यरत दिनेश यादवले बताए। बुवाको मृत्युको १ वर्ष नबित्दै आमाको मृत्युले बच्चाहरूमाथि अर्को बज्रपात परेको राजविराज नगरपालिका२ का वडा अध्यक्ष अरुण यादव बताउँछन्। उनी भन्छन्, घटनाले बच्चाहरूको भविष्यलाई पूरै अनिश्चित बनाइदिएको छ। दिव्यंशले पढ्नसमेत सुरु गरेका छैनन्। कक्षा २ मा अध्ययनरत दीक्षाको पढाइ पनि अलपत्र परेको छ। यिनीहरूलाई कसले पढाउँछ र हुर्काउँछ भन्दै छिमेकीहरू चिन्ता गर्छन्। दैनिक दुःख गरेर छोराछोरी हुर्काइरहेकी आमाको मृत्युपश्चात् छोराछोरीको भविष्य अन्धकार भएको छिमेकी मुकेश पाण्डेले भने। कुन तत्वले रुबीको मनलाई यस्तो अप्रिय निर्णय लिन उक्सायो वा अरू केही रहस्य छ ? यी प्रश्नहरूले मलामीहरूलाई झस्काइरहेको छ। बुवाको मृत्युपछि दीक्षा र दिव्यंशलाई आमाको एकमात्र सहारा थियो। त्यो सहारा पनि चुडियो। कोसी नदी किनारमा रूबीको चिता जलिरहेको थियो। चितालाई एकटक हेरिरहेका छोरा दिव्यंशको हृदयविदारक अनुहारले मलामीहरूको मन पोलिरहेको थियो।"
"हाम्रा भाषा, हाम्रा गौरव","नेपाल बहुभाषिक देश हो। २०६८ सालको जनगणनाअनुसार नेपालमा १ सय २३ भाषाहरू मातृभाषाको रूपमा बोल्ने गरिन्छ। नेपालको सरकारी कामकाजको भाषा नेपाली भए पनि भाषाका हिसाबले धेरै विविधता छ। यहाँ धेरै जातजाति, समुदाय र धर्मका मानिसहरू बसोबास गर्छन्। सबै समुदायको आआफ्ना भाषा छन्। नेपालमा धेरै मातृभाषा भए पनि ती लोपोन्मुख अवस्थामा छन्। विद्वान् मायर र बेन्डेले प्रत्येक दुई हप्तामा विश्वबाट एउटा भाषा लोप हुन्छ भन्ने तर्क अघि सारेका छन्। यसको मतलव विश्वमै भाषा लोप हुने क्रममा छन्। भाषा लोप हुनु भनेको अलिखित साहित्यभित्रको जातीय गौरव, परम्परा, अस्तित्व र सांस्कृतिक गरिमा पनि लोप हुनु हो। नेपालको संविधानले देशमा बोलिने भाषाहरूलाई राष्ट्रभाषा हुन् भन्दै सम्पूर्ण भाषालाई समान महत्त्व दिएको छ। संविधानको धारा ७ (२) मा प्रदेश स्तरमा राष्ट्रभाषालाई सरकारी काम काजमा राख्न सकिने व्यवस्था गरेको छ। तसर्थ सबै भाषा समान होउन र सबै भाषा महान् बनुन् भन्ने उद्देश्य राखिएको छ। सबै भाषाको संरक्षण, सवद्र्धन र विस्तारको योजना बनाएर भाषाभाषीमा आत्मसम्मान जागृत बनाउन जरुरी छ। बहुभाषिक देशमा भाषालाई सामाजिक सम्पदाको रूपमा जीवित राख्न सरकारी तहबाट पहलकदमी लिन आवश्यक छ। केही स्थानीय तहले स्थानीय भाषाको संरक्षण गर्न कामकाजको भाषाको रूपमा पनि मान्यता दिएका छन्। विद्यालयमा पठनपाठनका लागि अनुमति दिएका छन्। यस्ता उदाहरणीय कामले भाषाको संरक्षणमा महत्त्वपूर्ण टेवा पुगेको छ। नेपालका विकट गाउँहरूमा केही भाषाहरू आजसम्म उचित किसिमले सूचीकरण नभएको स्थिति कायमै छ। नेपालमा के कति मातृभाषाहरू छन्, तिनीहरूको उचित किसिमले सूचीकरण गर्नुपर्ने र मातृभाषाहरूको पहिचान गर्नुपर्ने आवश्यकता अझै पनि छ। भाषालाई पहिचानसँग पनि जोडिन्छ। त्यसकारण आफ्ना पुर्खाको भाषालाई समेत मातृभाषा भनेको पाइन्छ। बालबालिकालाई उनीहरूले बुझ्ने भाषामा पढाउँदा सजिलैसँग सिक्न सक्ने विभिन्न अध्ययनले देखाएका छन्। त्यसैले मातृभाषाको बेग्लै महत्त्व छ। युनेस्कोले १९५३ मा बालबालिकालाई सिकाउने उत्तम उपाय उनीहरूको मातृभाषामा पढाउनु हो भनेको छ। मातृभाषामा शिक्षा दिँदा बालबालिकाले राम्रोसँग सोच्न सक्ने क्षमतामा वृद्धि गर्न सक्छ। नेपालका भाषाहरूका बारेमा विभिन्न स्वदेशी तथा विदेशी अनुसन्धानकर्ता तथा संस्थाबाट अध्ययनअनुसन्धान भएका छन्। नेपाल प्रज्ञा प्रतिष्ठानले पनि केही भाषामा अध्ययनअनुसन्धान गराउँदै त्यसको प्रकाशनसमेत गर्दै आएको छ। त्यसका अतिरिक्त आदिवासी जनजाति उत्थान राष्ट्रिय प्रतिष्ठानले समेत यसतर्फ सक्रियता देखाएर केही भाषाका व्याकरण र शब्दकोश निर्माणको काम गरिरहेको छ। नेपालमा बोलिने भाषाका तथ्यांकहरू विदेशका केही स्थानमा अभिलेख राखिएको छ। मदन पुरस्कार पुस्तकालयले राउटे भाषाका केही पाठहरूको अभिलेख राखे पनि नेपालभित्र डिजिटल अभिलेख राख्ने केन्द्र छैनन्। युनिभर्सिटी अफ लन्डनको लोपोन्मुख भाषाहरूको अभिलेखमा नेपालका थुप्रै भाषाका तथ्यांक संग्रृहीत छन्। यसरी नै नेपालमा पनि भाषालाई संग्रृहीत गर्दै भाषा शिक्षा दिनुपर्छ। नेपालमा बोलचाल र प्रयोगमा जति भाषाहरू छन्, ती सबै भाषाहरूको जगेर्ना, उत्थान र विकास गर्न राज्यको तहबाट पहलकदमी लिन जरुरी छ। किनकि भाषा जातिको परिचायक हो, पहिचानको मूल आधार हो। भाषा र भूमिको अन्त्य भयो भने पहिचानको पनि लगभग अन्त्य हुन्छ। आफ्नो भाव अभिव्यक्त गर्न भाषाको सहारा लिन पाउने प्रत्येक नागरिकको अधिकार छ। आधुनिक नेपालको निर्माणसँगै नेपाली भाषाले साझा सम्पर्क र सरकारी कामकाजको भाषाको रूपमा मान्यता पाए पनि अन्य भाषाको आफ्नै महत्त्व र मौलिकता छ। भाषा नीति, मातृभाषामा शिक्षा, भाषा संरक्षण र भाषाका अध्ययनअनुसन्धानलाई समन्वयात्मक र एकीकृत किसिमले अध्ययनअनुसन्धान नै अहिलेको आवश्यकता हो।"
