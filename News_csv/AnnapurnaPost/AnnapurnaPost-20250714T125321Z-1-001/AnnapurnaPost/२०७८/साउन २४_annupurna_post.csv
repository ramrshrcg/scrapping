शीर्षक,विवरण
वालिङले दियो ६ परिवारलाई जग्गाधनी पूर्जा,"स्याङजा: बाढी पहिरोका कारण विस्थापित यहाँका ६ घरपरिवारलाई वालिङ नगरपालिकाले जग्गाधनी पूर्जा उपलब्ध गराएको छ। गत वर्षको वर्षासँगै बस्ती जोखिममा परी उनीहरुलाई सुरक्षित ठाउँमा बस्ती स्थानान्तरण गरिएको थियो। उनीहरुलाई वालिङ ८ दमैडाँडामै जग्गा खरिद गरी घर निर्माणका लागि जग्गा हस्तान्तरण गरिएको हो। टीकामाया दर्जी, डोलमाया दर्जी, कृष्णबहादुर दर्जी, सूर्यबहादुर दर्जी, प्रदीप दर्जी र हरिबहादुर नेपालीलाई नगरप्रमुख दिलिपप्रताप खाँणले आइतबार जग्गाधनी पूर्जा हस्तान्तरण गरेका हुन्। पहिलेदेखि बस्दैआएको घर बस्तीमा गत वर्षको वर्षायामसँगै जमिन भासिनुका साथै जमिन चिरिएएपछि नगरपालिकाले सुरक्षित स्थानमा सारेको नगर प्रमुख खाँणको भनाइ छ। स्थानीय दलबहादुर बस्नेतको नाममा रहेको जग्गा एकमुष्ट खरीद गरी उनीहरुलाई जग्गाधनी प्रमाण पूर्जा दिएको बताउँछन् प्रमुख खाँण। उनले भने, जग्गा प्राप्तिसँगै अब केही दिनमै आवास निर्माणको प्रक्रिया थाल्छौँ र बस्ती स्थानान्तरण गर्छौं । जग्गा खरिददेखि आवास निर्माणका लागि केन्द्र, प्रदेश र वालिङ नगरपालिकाको संयुक्त लागत साझेदारी रहने प्रमुख खाँणले जनाए। प्रति परिवार ५ आनाका दरले जग्गाधनी प्रमाण पूर्जा हस्तान्तरण गरिएको वडाध्यक्ष कमलप्रसाद सुवेदीले बताए। उनका अनुसार जग्गा खरीद र रजिष्ट्रेशन पास गर्दा १४ लाख ४० हजार खर्च भएको छ। सुरक्षित स्थानमा बस्न पाउने भएकोमा खुसी व्यक्त गर्छिन् डोलमाया दर्जी। ज्याला मजदुरी गरेर जीविकोपार्जन गर्दैआएका ती परिवार गत वर्षको वर्षामा बासस्थान भासिएपछि ३५ जना विस्थापित भएका थिए। गत वर्षसम्मको मनसुनजन्य विपदका कारण प्रभावित हुने घरपरिवार वालिङमा ४० भन्दा बढी रहेको र तिनीहरुलाई क्रमशः व्यवस्थापन गर्दै जाने नगरपालिकाले जनाएको छ। जग्गाधनी पूर्जा हस्तान्तरण गर्दे नगरप्रमुख दिलिपप्रताप खाँण।"
महेन्द्रनगरमा बालमैत्री कोभिड अस्पताल शिलान्यास,"कञ्चनपुरको महेन्द्रनगरमा बालमैत्री कोभिड अस्पतालको शिलान्यास गरिएको छ । सुदूरपश्चिम प्रदेश सरकारको लगानीमा कोरोनाको तेस्रो लहरलाई मध्यनजर गर्दै त्यहाँस्थित महाकाली प्रादेशिक अस्पतालमा सुदूरपश्चिम प्रदेश सामाजिक विकासमन्त्री लालबहादुर खड्काले आइतबार अस्पतालको शिलान्यास गरे । सो अवसरमा उनले महाकाली, सेती र टीकापुर अस्पतालमा स्वास्थ्य सुविधा थप गर्नुका साथै संरचना निर्माण र उपकरणका निम्ति प्रदेश सरकार अग्रसर रहेको जानकारी दिए । 'सात पहाडी जिल्लामा पनि अस्पतालको उपकरण थप गर्नेदेखि महामारीलाई लक्षित गरी सेवासुविधा थप गर्ने काम अघि बढेको छ', उनले भने, 'सघन उपचार कक्ष, भेन्टिलेटरलगायतका सुविधा पनि थपिँदैछन् ।' कोरोनामा तेस्रो लहरमा बालबालिका बढी प्रभावित हुनसक्ने आँकलन गरिएका बेला प्रदेश सरकारले भने यहाँका नौ वटै जिल्लामा बालमैत्री श्यया बनाउने र सबै जिल्लामा अक्सिजन प्लान्ट स्थापनाको तयारी अघि बढाएको छ । मन्त्रालयकाअनुसार प्रत्येक पहाडी जिल्लामा अस्पतालमा १० श्यया र तराईको धनगढी, महेन्द्रनगर र टीकापुरमा ४० देखि ५० श्ययाको बालमैत्री श्यया थप गर्न लागिएको हो । अस्पतालमा रु ९१ लाखका ठेक्का सम्झौता भई निर्माणको थालनी भएको महाकाली प्रादेशिक अस्पतालका मेडिकल सुपरिटेन्डेन्ट डा हरिकुमार श्रेष्ठले जानकारी दिए । 'यहाँ ४० देखि ५० श्याको अस्पताल बन्नेछ', उनले भने, 'उक्त अस्पताल निर्माणका लागि ४५ दिनको समय निर्माण कम्पनीलाई दिइएको छ ।' यसअघि पनि प्रदेश सरकारको सहयोगमा अस्पतालमा ५० श्याको कोभिड अस्पताल बनेको थियो । त्यसैगरी पछिल्लो केही दिनयता यहाँ अस्पतालमा कोरोना संक्रमित बढ्न थालेका छन् । महाकाली अस्पतालमा हाल आठ जना संक्रमितको उपचार भइरहेको छ ।"
यस्ता छन् सरकार सञ्चालनको न्यूनतम साझा नीति तथा कार्यक्रमका प्राथमिकताहरु (पूर्णपाठ),"काठमाडौं : सत्तारुढ गठबन्धनको कार्यदलले सरकार सञ्चालनका लागि तयार गरेको न्यूनतम साझा कार्यक्रम र कार्यविधि सार्वजनिक गरेको छ। प्रधानमन्त्री निवास बालुवाटारमा गठबन्धनका शीर्ष नेताको उपस्थितिमा न्यूनतम साझा कार्यक्रम र कार्यविधि सार्वजनिक गरिएको हो। गठबन्धन कार्यदलका संयोजक तथा नेपाली कांग्रेसका महामन्त्री पूर्णबहादुर खड्काले साझा नीति तथा कार्यक्रम सार्वजनिक गरेका हुन्। पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र) बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो। साझा कार्यक्रमसहित कार्यदलको प्रतिवेदन प्राप्त भएपछि गठबन्धनका शीर्ष नेतृत्वले भावी रणनीति निर्धारण गर्दै मन्त्रिपरिषद्लाई पूर्णता दिइने बताइएको छ। शीर्ष नेतृत्वले पारित गरेको साझा कार्यक्रमका आधारमा सरकार सञ्चालन गरिने गठबन्धनले जनाएको छ।"
सरकारको न्यूनतम साझा कार्यक्रम : लाल आयोगको प्रतिवेदन सार्वजनिक गर्ने,"काठमाडौं : सत्तारुढ गठबन्धनको कार्यदलले सरकार सञ्चालनका लागि तयार गरेको न्यूनतम साझा कार्यक्रम र कार्यविधि सार्वजनिक गरेको छ। प्रधानमन्त्री निवास बालुवाटारमा गठबन्धनका शीर्ष नेताको उपस्थितिमा न्यूनतम साझा कार्यक्रम र कार्यविधि सार्वजनिक गरिएको हो। लाल आयोगको प्रतिवेदन सार्वजनिक गर्ने न्यूनतम साझा कार्यक्रममा उल्लेख छ । तराई मधेशमा भएका विभिन्न आन्दोलनको बेला लगाइएका मुद्दाहरुको पुनरावलोकन गरी अन्यायपूर्ण बन्दी बनाइएका व्यक्तिको रिहाइ गर्नै न्यूनतम साझा कार्यक्रममा उल्लेख छ। यस्तै न्यूनतम साझा कार्यक्रममा तराई मधेश लगायत विभिन्न क्षेत्रमा संघर्ष गरेका समूहहरुसँग सरकारले गरेका सहमतिलाई तदारुकताका साथ कार्यान्वयन गर्ने उल्लेख छ पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो। साझा कार्यक्रमसहित कार्यदलको प्रतिवेदन प्राप्त भएपछि गठबन्धनका शीर्ष नेतृत्वले भावी रणनीति निर्धारण गर्दै मन्त्रिपरिषद्लाई पूर्णता दिइने बताइएको छ। शीर्ष नेतृत्वले पारित गरेको साझा कार्यक्रमका आधारमा सरकार सञ्चालन गरिने गठबन्धनले जनाएको छ।"
"महामारीमा मौलाएको सेयर बजार: कसरी बढे लगानीकर्ता, कस्तो छ चाडपर्वको असर ?","काठमाडौँ: विश्वव्यापी रुपमा फैलिएको कोरोना भाइरसले मानवीय क्षतिसँगै देशको अर्थतन्त्रलाई पनि गम्भीर असर पुर्यायो । कोरोना संक्रमण फैलिएसँगै व्यापार व्यवसाय ठप्प हुन थाल्यो । विशेषगरी महामारीको दौरान व्यापार व्यवसायमा नयाँ लगानीकर्ताहरु आउने क्रम नगन्य नै भयो । विश्यव्यापी रुपमा यसको असर झन् ठूलो संकटको रुपमा देखियो । यतिसम्म कि दैनिक करोडौँको कारोवार गर्ने कतिपय ठूला व्यवसाय पनि महामारीको अवधिमा बन्द नै भए । नेपालको सन्दर्भमा महामारीको चौतर्फी असरका बावजुद सेयर बजारमा केही आशामुलक अवस्था देखियो । विज्ञहरुका अनुसार यसबीचमा सेयर बजारमा नयाँ लगानीकर्ताहरु बढिरहेका छन् । संक्रमण नियन्त्रणका लागि सरकारले लामो समयसम्म निषेधाज्ञा जारी गर्यो । जसले गर्दा आम नागरिक घरभित्रै बस्न बाध्य भए । यही अवस्थाको लाभ लिँदै कतिपय मानिसले कोठाभित्रै बसेर सेयरमा लगानी गर्न थाले । सेयर विश्लेषक सन्तोष मैनालीका अनुसार विद्युतीय माध्यमबाट अनलाईन मार्फत भुक्तानी र कारोबार गर्ने अवसरले पनि सेयर बजारमा लगानीकर्ता बढेका छन् । व्यापार व्यवसायमा लगानी नगर्नेहरुको संख्या वृद्धि भएकोले पनि पछिल्लो समय सेयर बजारमा कारोबार र भुक्तानीमा राम्रो प्रभाव परेको बताउँछन् मैनाली । गत आर्थिक वर्षमा निषेधाज्ञाको कारण दुई महिना सेयर बजार बन्द गरिएको थियो । तर असार १५ गतेबाट सेयर बजार खुल्दा दोब्बरले कारोबार वृद्धि भएको मैनालीले बताए । पुँजी बजार लगानी संघका अध्यक्ष राधा पोखरेलका अनुसार पछिल्लो समय सेयर बजारको अवसथा पछिल्लो समय सुधार हुँदैआएको छ । सहरी क्षेत्रका बासिन्दाहरु बढी मात्रामा सेयर बजारतिर आर्कषित हुन थालेको पोखरेल बताउँछिन् । कोरोनाको कारण व्यापार व्यवसाय ठप्प भएपछि लगानीकर्ताहरुको ध्यान सेयर बजारतिर गएकाले पनि सेयर बजारमा राम्रो सुधार आएको अनुभव पौडेलको छ । यद्यपि सहरको तुलनामा गाम्रीण क्षेत्रमा भने सेयर लगानीकर्ताको संख्या कम नै छ । बढ्दैछन् लगानीकर्ता अघिल्लो आर्थिक वर्षमा १८ लाख सेयर लगानीकर्ता थिए भने अहिले बढेर २० लाख पुगे । अर्थात् एक वर्षको अवधिमा दुई लाख नयाँ लगानीकर्ता थपिएका छन् । अन्य व्यापार व्यवसाय धरासयी हुनु पनि यसको प्रमुख कारणमध्ये एक मानिन्छ । महामारीको अवधिमा अन्य क्षेत्रमा लगानी गर्नु जोखिमयुक्त भएकैले मानिसहरु थोरै रकम भए पनि सेयरमा लगानी गर्ने क्रम बढेको विश्लेषकहरुको अनुभव छ । ूअन्य धेरैजसो क्षेत्र धराशायी बनेको अवस्थामा आफूसँग भएको पैसा घरमै थन्क्याएर राख्नु भन्दा लगानी गर्दा केही लाभ मिल्ला भन्ने आशाले पनि मानिसहरुले सेयरमा लगानी गर्न थाले,ू पौडेल बताउँछिन् । यसवाहेक लकडाउनको अवधिमा फुर्सद भएकाले पनि कतिपय मानिसले सेयरमा लगानी गर्न थालेको विश्लेषकहरुको बुझाइ छ । उनका अनुसार सकारात्मक बजारमा सेयरको कुरा सुन्ने बित्तिकै नाक खुम्च्याउने र सेयरबारे जानकार नै नभएकाहरुले समेत निरन्तरको बढ्दो बजारसँग चासो देखाउने गरेको पाइन्छ । घट्दो ब्याजदर र अन्यत्र लगानीको उचित वातावरण नहुँदा सबै क्षेत्रको रकम बजारमै खनिएको उनको भनाइ छ । कुन क्षेत्र सुरक्षित ? सेयर लगानीको क्षेत्रमा अहिले बैंकिङ प्रणालीलाई तुलनात्मक रुपमा बढी सुरक्षित मानिन्छ । पौडेलका अनुसार बैंकिङ क्षेत्रको सेयर 'अन्डर भ्यालु' हुन्छ । जसले गर्दा पनि यसलाई सुरक्षित मानिन्छ । बैंकिङ क्षेत्रको प्रचार बढी हुने भएकोले पनि मानिसहरुको ध्यान यस क्षेत्रमा आकर्षित हुने पौडेल बताउँछिन् । तर पछिल्लो समय असुरक्षित मानिएका कम्पनीहरुमा पनि सेयर लगानीकर्ताको संख्या बढिरहेको विश्लेषकहरु बताउँछन् । यसअघिका अध्ययनले के देखाउँछन् भने विशेषगरी पुनारा पुँजीपतिहरुले बैंकिङ क्षेत्रमा लगानी बढाउने गर्छन् । बैंकीङ क्षेत्रको विश्वसनीयता र दिगोपनले गर्दा नै यस क्षेत्रलाई बढी विश्वसनीय मानिने विश्लेषकहरुको भनाइ छ। सेयर बजारमा लगानी गर्न आउनेहरुसँग आआफ्नै रणनीति हुने गर्छ । तर कम्तिमा पुँजी बजारको जानकारी लिएर मात्रै लगानी गर्नुपर्ने विश्लेषकहरुको सुझाव छ । चार्डपवमा सेयर बजारमा कस्तो प्रभाव ? सामान्यतस् चाडपर्वमा किनमेल बढी नै हुनेगर्छ । कोरोना महामारीका बावजुद चाडवाड नजिकिँदै गर्दा बजारमा चहलपहल बढ्न थालेको छ । यद्यपि कोरोना महामारीअघिका वर्षमा जस्तो छैन । तैपनि विज्ञहरुका अनुसार दशैँ, तिहार, तीज लगायत चाडवाडका बेला सेयर बजार केही सुस्त हुने गरेको छ । मानिसहरु यस्ता अवसरमा नयाँ लगानी गर्ने भन्दा पनि धेरै खर्च गर्छन् । जसले गर्दा चाडवाडका बेला सेयर बजार सुस्त हुने गरेको बताइन्छ । सेयर विश्लेषक सन्तोष मैनाली भने यस्ता चाडवाडमा हुने किनमेल र अन्य खर्चले सेयर बजारमा कुनै प्रभाव नपार्ने दावी गर्छन् । बरु चार्डपवले कारोबारमा केही प्रभाव पार्ने गरेको हुन्छ । चार्डपर्वमा मानिसहरुले बढी खर्च गर्ने भएकाले पनि सेयर बजारमा केही असर नपार्ने मैनाली बताउँछन् ।"
गृहमन्त्री खाँडसँग चिनियाँ राजदूतको भेटवार्ता,काठमाडौँ: चिनियाँ राजदूत होउ यान्छीले गर्हमन्त्री बालकृष्ण खाँणसँग भेटवार्ता गरेकी छन् । आइतबार दिउँसो सिंहदरबार पुगेर गृहमन्त्री खाँणसँग राजदूत यान्छीले भेटवार्ता गरेकी हुन् । नेपाली भूमिलाई चीन विरुद्ध प्रयोग नहोस् भन्ने चाहेको अपेक्षा व्यक्त गरेकी थिइन् । जवाफको रुपमा गृहमन्त्री खाँडले आफूहरु एक चीन नीतिको पक्षमा रहेको प्रतिक्रिया दिएका थिए । यस्तै कोरोना नियन्त्रणका लागि चिनियाँ सहयोग तथा द्विपक्षीय सम्बन्ध लगायत विषयमा छलफल भएको थियो । यसवाहेक राजदूत यान्छीले गृहमन्त्री खाँणलाई बधाइ तथा शुभकामना समेत दिएकी थिइन् । यसअघि आइतबार बिहान माओवादी अध्यक्ष तथा पूर्वप्रधानमन्त्री पुष्पकमल दाहाल प्रचण्डसँग पनि राजदूत यान्छीले भेटवार्ता गरेकी थिइन् । नयाँ सरकार गठनपछि चिनियाँ राजदूत यान्छीले नेपाललस्थित उच्च अधिकारीहरुसँग भेटघाट तिब्र बनाएकी छन् ।
बेइजिङले आन्तरिक यात्रामा प्रतिबन्ध लगाउने,"बेइजिङ : कोभिड१९ को संक्रमण भएका क्षेत्रहरूबाट चीन आएका यात्रीहरूमाथि प्रतिबन्ध लगाएर कोभिड१९ महामारी फैलिन नदिन चीनको राजधानी बेइजिङले विभिन्न उपायहरू तय गरेको छ । ग्लोबल टाइम्सका अनुसार बेइजिङमा फर्कने योजना बनाएका मध्यम वा उच्च जोखिम भएका क्षेत्रका वासिन्दाहरूलाई हवाई तथा रेल सेवाका लागि टिकट बिक्री तत्कालका लागि रोकिनेछ । बेइजिङका अधिकारीहरुले मध्यम र उच्च जोखिमयुक्त क्षेत्रमा रहेका मानिसहरुका लागि स्वास्थ्य कोडलाई अझै जोखिमको क्षेत्र सङ्केत गर्ने 'पहेँलो रङ' मा राखिनेछ । स्वास्थ्य सङ्केत हरियो भएका स्थानका मानिसहरूले भने कुनै अवरोध बिना बेइजिङतर्फ जाने विमान वा रेलमा चढ्न दिइने छ । चीनका विभिन्न प्रान्त वा सहरबाट नै राजधानी बेइजिङ जान हरियो सङ्केत हुनुु जरुरी हुनेछ। चीनका थुप्रै शहरहरूमा पुनः कोभिड१९ सङ्क्रमित भेटिन थालेपछि र उनीहरूमा समुदायबाटै सङ्क्रमण सरेको पुष्टि भएपछि चीनको राजधानीमा उच्च सतर्कताका लागि यो कदम चालिएको हो । चीनका १५ प्रान्त तथा नगरपालिकाहरूमा ५०० भन्दा बढी व्यक्तिमा डेल्टा भेरियन्ट को प्रभाब देखिएको छ । बेइजिङको ड्याक्सिङ अन्तर्राष्ट्रिय विमानस्थलले नान्जिङ, याङजाउ र झाङजियाजी जस्ता संक्रमित भेटिएका र संक्रमित रहेको १५ शहरबाट उडान भर्न रोक लगाएको घोषणा गरेको छ । विमानस्थलका उप महाप्रबन्धक वेन वुले भने, 'बेइजिङ ड्याक्सिङ अन्तर्राष्ट्रिय विमानस्थलले नान्जिङ, याङजाउ र झाङजियाजी जस्ता १५ सहरबाट उडान मार्गलाई अर्को सूचना जारी नहुँदासम्मका लागि निलम्बन गरेको छ । वुले उडानमा लगाइएको प्रतिबन्ध सङ्क्रमण बिस्तार नहोस भनेर गरिएको बताए । यसैबीच, नयाँ कोभिड१९ सङ्क्रमितको सङ्ख्या बढ्न थालेपछि बेइजिङ अन्तर्राष्ट्रिय फिल्म मेला स्थगित गरिएको स्पुतनिकले गत बिहीबारको घटनाको आधिकारिक बयान उद्धृत गर्दै रिपोर्ट गरेको छ। 'देशका धेरै क्षेत्रहरूमा हालै महामारीको प्रकोपका कारण, सुरुमा अगस्त १४२१ का लागि तय गरिएको ११ औं बेइजिङ इन्टरनेशनल फिल्म फेस्टिभल सामान्य सुरक्षा र स्वास्थ्यका कारण स्थगित गरिनेछ,' मेला आयोजक समितिले जानकारी गराएको छ ।"
अवैध ढंगबाट चीन छिर्नखोज्दा पक्राउ परेका तिब्बतीलाई शरणार्थी क्याम्पको जिम्मा,"जोमसोम: अवैध ढंगबाट चीन प्रवेश गर्न खोज्ने क्रममा पक्राउ परेका तिब्बती नागरिकलाई प्रहरीले स्थानीय तिब्बती शरणार्थी शिविरको जिम्मा लगाइएको छ । मुस्ताङको उत्तरी कोरलानाकाको ३१ नम्बर सीमाक्षेत्रबाट बिहीबार पक्राउ परेका तिब्बती न्वाङ चोएयुनलाई घरपझोङ१ छैरो तीब्बती शरणार्थी क्याम्पस्थित तिब्बती क्याम्पका मुखिया छिरिङ वाङ्डुको जिम्मा लगाइएको छ । ४८ वर्षीय न्वाङ चोएयुनलाई क्याम्पका नोर्बु फिन्छोक सहित नेपाल मानव अधिकार संगठन मुस्ताङ, पत्रकार महासंघ मुस्ताङको रोहवरमा क्याम्पको जिम्मा लगाइएको हो । जिल्ला प्रहरी कार्यालय मुस्ताङका अनुसार चोएयुनलाई क्याम्पका मुखिया वाङ्डुले सोमबार पोखरास्थित तिब्बती शरणार्थी क्याम्पमा लगेर बुझाउनेछन् । तिब्बत घर भइ झन्डै २३ वर्षदेखि भारतको कर्नाटक बस्दैआएका ४८ वर्षीय न्वाङ चोएयुनलाई अवैध ढंगले मुस्ताङको लोमान्थाङ२ सियावाल भञ्जाङस्थित नेपालचीन सिमानामा रहेको ३१ नब्बर पिल्लरबाट तिब्बत छिर्ने क्रममा कोरलानाकामा खटिएका चिनियाँ सुरक्षाकर्मीले पक्राउ गरेका थिए । चिनियाँ सुरक्षाकर्मीले पक्राउ गरेपछि उनलाई नेपाललाई जिम्मा लगाइदिएका हुन् । चोएयुन केही महिनाअघि मात्र भारतबाट काठमाडौँ आएका थिए । काठमाडौँबाट उनी एक्लै मुस्ताङ हुँदै तिब्बत पस्ने तयारी गरेको प्रहरीको अनुसन्धानमा खुलेको छ। नेपालको जिम्मा लगाएपछि उनको साथबाट बरामद गरिएका सामान चिनियाँ सुरक्षाकर्मीले फिर्ता गरिदिएको छ । उनी एक साताअघि मात्र जोमसोमबाट गाडी चढेर उपल्लो मुस्ताङ पुगेका थिए । अवैध ढंगले चीन प्रवेश गर्न खोज्ने तिब्बती पक्राउ"
२१ वर्षपछि क्लब छोड्दा रोए मेस्सी: बिदा हुनुपर्ला जस्तो कहिल्यै सोचेको थिइन !,"काठमाडौँ: आफ्नो फुटबल करिअरको पूरा समय बार्सिलोनाका लागि बिताएका अर्जेन्टिनी प्रभावशाली फुटबलर लियोनल मेस्सीले आइतबार बार्सिलोना छोड्नुपर्दाको क्षण आँशु बगाए । ६ पटकसम्म डी'अर विजेता ३४ वर्षीय सुपरस्टार मेस्सी गत जुन महिनादेखि क्लबसँगको सम्झौता बाहिर थिए । र यस क्रममा बार्साले उनलाई अब नियमित गर्न नसक्ने समेत जनाइसकेको छ । आइतबार पत्रकारहरुसँग मेस्सी निकै भावुक देखिएका थिए । उनले भने, ""यस वर्ष मेरो परिवार र म आफ्नै घरमा बस्न गइरहेका थियौँ । जुन हामीले एकदम चाहन्थ्यौँ तर दुर्भाग्यवश आज म धेरै वर्षपछि गुडबाइ भन्न यहाँ छु । मेरो पूरा जीवन । म जब यहाँ आएको थिएँ जम्मा १३ वर्षको थिएँ ।"" मेस्सीले अघि भनेका छन् ""२१ वर्षपछि म आफ्ना तीन क्याटलान अर्जेन्टिनी बालबालिकासँगै छाड्दैछु ।"" मेस्सी त्यस्तो इतिहास रच्ने फुटबलर हुन् जसले आफ्नो क्लबलाई १० वटा लीग जिताए । मेस्सीले आफूले पहिलो दिनदेखि नै क्लबका लागि हरेक चिज दिएको र अन्त्यसम्म आइपुगेको सुनाए । तर यसबाट बिदा हुनुपर्ला भन्ने कहिल्यै पनि नसोचेको बताए । मेस्सीले हाल क्लबसँग कुनै सम्झौता नगरेको तर जब क्लबबाट छुटिने कुरा आउँदा आफूले अत्याधिक टेलिफोन रिसिभ गर्नु परेको बताए । यद्यपि यसबारे अझै निधो भइसकेको भने छैन ।"
मुस्ताङमा विदेशी सैनिकसहित नेपाली सेनाको तालिम,"जोमसोम : मुस्ताङमा विदेशी सेना सम्मिलित संयुक्त हाईअल्टिच्युड तथा माउन्टेन वारफायर सम्बन्धी तालिम सुरु भएको छ । सैनिक उच्चशिखर शिक्षालय कैसाङका महासेनानी सुरेश हमालले आइतबार तालिमको उद्घाटन गरे । समुन्द्री सतहदेखि २५ सय मिटर देखि ५५ सय मिटरको अग्लो उचाइमा नेपाली सेनाले हाईअल्टिच्युड तथा माउन्टेन वारफायर तालिम दिएको हो । हिमाली तथा उच्चपहाडी युद्ध कला साथै चट्टान कला र हिमकला सम्बन्धी सीप सिकाइनेछ । तालिममा ४ देशका ५ विदेशी र ८१ जना नेपाली सैनिक सहभागी छन् । तालिममा अमेरिकाबाट २ जना, पाकिस्तान, बंगलादेश र दक्षिण कोरियाबाट ११ जना गरी ५ जना विदेशी सेनाको सहभागी छन् । सैनिक जनसम्पर्क तथा सूचना निर्देशनालयका अनुसार अगामी असोज १ गतेसम्म तालिम सञ्चालन हुनेछ । यस्तै, नेपाली सेनाका अधिकृत तहका १६ जना र अन्य दर्जाका ६५ जना गरी ८१ जना नेपाली सेनाले सहभागी छन् । हरेक वर्ष मुस्ताङको जोमसोम क्षेत्र र सैनिक उच्चशिखर शिक्षालय कैसाङको ड्रम क्याम्प र याकखर्क लगायत स्थानमा नेपाली सेनाले यस्तै नियमित हाईअल्टिच्युड तथा माउन्टेन वारफायर तालिम आयोजना गर्ने गरेको छ । जसअन्तर्गत मुस्ताङको जोमसोममा ३ हप्तासम्म चट्टान कला सम्बन्धी र्याप्लिङ र क्लाइमिङ सञ्चालन हुनेछ भने त्यसपछि मुस्ताङको कैसाङमा पुगेपछि ड्रम क्याम्प र याकखर्कमा हिम कला सम्बन्धी सैन्य अभ्यास गराइने बताइएको छ । हरेक वर्ष चैतदेखि असारसम्म दुई पटक सेनाले हाईअल्टिच्युड तथा माउन्टेन वारफायर बेसिक तालिम दिने गरेको छ । उक्त तालिमबाट छानिएका उत्कृष्ट प्रशिक्षार्थी सेनाका जवानलाई यसप्रकारको एडभान्स तालिम दिने गरिएको छ । सेनाले मुस्ताङको जोमसोम र कैसाङको ड्रम क्याम्पमा तालिम सकेपछि मुस्ताङ र मनाङबीचको कुनै एक हिमाल ओरोहण गर्नेछ । सम्भवतः नेपाली तथा विदेशी सेनाको टोलीले मनाङको चुलवईस्ट हिमाल आरोहण गर्न सक्नेछ। नेपाली सेनाले १० वर्षअघि नै मनाङको चुलवईस्ट हिमाल आरोहरण गर्ने अनुमति पाएको थियो । चुलवईस्ट आरोहण तथा आरोहरण सम्भावनाको अध्ययनका लागि जोमसोमबाट महासेनानीको टोली केही दिनमा त्यहाँ पुगेर फर्किनेछ । आरोहण सहज भएमा त्यहाँ नेपाली तथा विदेशी सेनालाई आरोहण अभ्यास गराइने तालिका छ। २०३१ सालमा मुस्ताङको कैसाङमा तिब्बती खम्पा बिद्रोहीहरुको सैन्य हेडक्वाटर थियो । नेपाली सेनाले तिब्बती खम्पा सैनिकहरुलाई विस्थापित गराएपछि २०३२ सालमा त्यहाँ नेपाली सैनाको तालिम केन्द्र स्थापना भएको थियो। मुस्ताङको कैसाङमा सन् १९९० देखि सेनाले हाईअल्टिच्युड तथा माउन्टेन वारफायर तालिम दिन सुरु गरेको हो । नेपाली सेनासँग मिलेर २०७५ सालसम्म ४६ जना अमेरिकी सैनिकले हिमाली युद्धकला सम्बन्धी तालिम लिइसकेका छन् । अमेरिकाको ईन्डोप्यासिफिक कमाण्डका ७ जना अमेरिकी सैनिकले २०७५ माघमा संयुक्त उच्चहिमाली युद्धकला अभ्यास गरेका थिए ।"
जापानले दिएको तीन लाख खोप काठमाडौँ आइपुग्यो,काठमाडौँ: जापान सरकारले नेपाललाई दिएको कोरोनाविरुद्धको करिब तीन लाख एस्ट्राजेनेका खोप काठमाडौँ आइपुगेको छ । कोभ्याक्स सुविधाअन्तर्गत जापानले दिएको १६ लाख खोपलाई चरणवद्ध रुपमा नेपाल पठाएको हो । पहिलो चरणको आठ लाख खोप अन्तर्गत यसअघि शनिबार पाँच लाख खोप काठमाडौँ ल्याइएको थियो । थप तीन लाख खोप आइतबार काठमाडौँ ल्याइएको हो । स्वास्थ्य तथा जनसङ्ख्या मन्त्रालयका सचिव डा रोशन पोखरेलका अनुसार जापानले दिएको १६ लाख अन्तर्गतको बाँकी खोप एक सातामा आउनेछ । जापानले दिएको एस्ट्राजेनेका खोप पहिलो मात्रा लगाएका नागरिकलाई लगाइनेछ । यसअघि शुक्रबार भुटान सरकारले पनि नेपाललाई दुई लाख ३० हजार डोज कोभिशील्ड खोप पठाएको थियो । नेपालले हालसम्म अनुदान र खरिद गरी करिब एक करोड डोज खोप प्राप्त गरिसकेको छ ।
"एकैदिन कोरोनाबाट ५५ जनाको मृत्यु, २५ सय ४८ संक्रमित थपिए",काठमाडौं : पछिल्लो २४ घण्टामा २ हजार ५४८ जनामा कोरोना भाइरस (कोभिड१९) संक्रमण पुष्टि भएको छ । विभिन्न प्रयोगशालामा परीक्षण ९ हजार ३३ पीसीआर परीक्षणमा २ हजार १३७ जना र ३ हजार ३४५ एन्टिजेन परीक्षणमा ४११ गरी २ हजार ५४८ जनामा कोरोना भाइरस संक्रमण देखिएको स्वास्थ्य तथा जनसंख्या मन्त्रालयले जनाएको छ । यस्तै पछिल्लो २४ घण्टामा कोरोना संक्रमणबाट ५५ जनाको मृत्यु भएको छ। योसहित कोरोनाबाट मृत्यु हुनेको संख्या १० हजार ९३ पुगेको छ। यस्तै आइतबार २ हजार ३९६ जना निको भएका छन् । शनिबार मात्रै कोरोनाबाट १९ जनाले ज्यान गुमाएका थिए भने ३२ सय १८ जनामा संक्रमण पुष्टि भएको थियो। मन्त्रालयका अनुसार हालसम्म कोरोनाका सक्रिय संक्रमितको संख्या ३५ हजार ४८५ पुगेको छ। ८०२ जनाको सघन उपचार कक्षामा उपचार भइरहेको छ भने १८१ जनाको भेन्टिलेटरमा उपचार भइरहेको मन्त्रालयले जनाएको छ।
तीन करोडको लागतमा शित भण्डार निर्माण,"उदयपुर : कृषि उत्पादनको पकेट क्षेत्र मानिएको उदयपुरको बेलका नगरपालिकामा तीन करोडको लागतमा चिस्यान केन्द्र (शित भण्डार) निर्माण गरिने भएको छ । वडा नं १ आमबासीको खयरघारीमा शित भण्डारको अभावमा किसानले उत्पादन गरेका कृषिउपज वस्तु त्यसै खेर जान थालेपछि प्रदेश सरकार र बेलका नगरपालिको संयुक्त लगानीमा निर्माण कार्य सुरु गरिएको हो । चालु आर्थिक बर्षमा खर्च गर्ने गरी नगरपालिकाको १ करोड र प्रदेश सरकारको २ करोड गरी कुल ३ करोड रुपैँयाको लागतमा सुरु गरिएको शित भण्डार आगामी असोज मसान्त सम्ममा सम्पन्न गर्ने लक्ष्य लिइएको नगर प्रमुख दुर्गाकुमार थापाले जानकारी दिए । ६ वटा च्याम्बर निर्माण हुने भण्डारमा ४ वटा च्याम्बर तरकारी तथा फलफुल र २ वटा च्याम्बरमा मासु तथा दूध स्टोर गरिने उनको भनाई छ। करिब ५ सय टन क्षमता भएको शित भण्डार निर्माणको जिम्मा काभ्रेको बिजि कन्ट्रक्सन र काठमाडौं कोल्ड सेन्टरले लिएका छन् । मासुसहित तरकारी तथा फलफूल राख्न मिल्ने बहुउद्धेश्यीय शित भण्डार बनाइने प्रमुख थापाले बताए । मेयर थापाले भने, 'बेलका क्षेत्र कृषिका लागि उर्वर रहेकाले आफु निर्वाचित भएर आएकै समयमा शित भण्डार स्थापना गर्ने सोच बनाएको र गतवर्ष कोरोनाका कारण ठेक्का लगाउन नसक्दा १ करोड बजेड फ्रिज भयो ।' उनले नगरको गौरबको योजना भएकाले समयमै काम सम्पन्न गर्ने गरि कामलाई अघि बढाईने बताए । मेयर थापाले शितभण्डार स्थापनाले बेलका नगर लगायत छिमेकी चौदण्डिगढी र सप्तरीको सप्तकोसी नगरपालिकाका किसानले उत्पादन गरेको मौसमी तथा बेमौसमी तरकारी तथा फलफुल नष्ट नहुने बताए । उनले भने, 'हामले किसानलाई फाइदा हुने गरि कृषिमा आधुनिकीकरण गर्ने उदेश्यले यन्त्र उपकरण बितरण, कस्टम हायरिङ्गमार्फत सस्तो मुल्यमा किसानको खेत जोत्न ट्रायाक्टर बितरण,बीउ भन्डारण गर्न भवन निर्माण, कृषकलाई अनुदान लगायतको काम गरेका छौ ।' नगरपालिकाकी उपप्रमुख राजकुमारी चौधरीले शितभण्डार स्थापनाले नगरमा रहेका कृषलाई आर्थिकरुपमा बलियो बनाउन सकिने बताईन् । शित भण्डारमा कृषि उपज राखे वापत किसानले केही शुल्क तिर्नु पर्ने र त्यहाँबाट भएको आम्दानी किसानले पाउने नगरपालिकाले जनाएको छ । शित भण्डार स्थापनाका लागि नेपाल सरकारका पूर्वसचिव विश्वप्रकाश पण्डितले १ विगाहा जग्गा प्रदान गरेको मेयर थापाले जानकारी दिए ।"
भूमिहीनलाई जग्गाको स्वामित्व दिन गृहकार्य गरिरहेका छौँ: गृहमन्त्री खाँण,"काठमाडौँ: सरकारले विघटित भूमिसम्बन्धी आयोगमा देखिएको प्रक्रियागत, कानूनी र प्राविधिक कमीकमजोरी हटाई सबैलाई समेट्ने गरी आयोग गठन गरी भूमिहीनलाई जग्गाको स्वामित्व प्रदान गर्न गम्भीरतापूर्वक गृहकार्य गरिरहेको जनाएको छ । गृहमन्त्री बालकृष्ण खाँणले भने, अघिल्लो सरकारले गरेको आयोग गठनमा केही प्रक्रियागत, कानूनी र प्राविधिकरुपमा कमीकमजोरी रह्यो, यसलाई परिमार्जन र परिस्कृत गरी हामी प्रक्रिया अघि बढाउन र भूमिहीनलाई जग्गाको स्वामित्व दिन चाहन्छौँ । सरकारले यसलाई गम्भीरतापूर्वक लिएको छ । यसबाट कोही पनि नछुटुन । सबैलाई सम्बोधन गर्न सकियोस् भन्ने सरकारको सदासयता र चाहना हो । उनले संविधानको मौलिक अधिकारमै भूमिहीन र दलितलाई यी कुराको सुनिश्चिता गरेकाले सरकारले संविधान र प्रक्रियागतरुपमा नागरिकका सरोकारका विषयलाई सम्बोधन गर्ने प्रतिबद्धता जनाए । गृहमन्त्री खाँणले भने, भूमिहीनसँग सम्बन्धित समस्या समाधानसँग सम्बन्धित सबै सरोकारवाला सबैलाई हामी आग्रह गर्न चाहन्छौँ यो विषयमा आत्तिहाल्ने र राजनीतिकरण गर्नुपर्ने अवस्था छैन । उनले संविधानले भूमिहीन र दलितलाई एकपटकका लागि जग्गा दिने र बसोबासको व्यवस्था गर्ने तथा अन्यलाई पनि उचित बसोबासको व्यवस्था र जग्गा प्रदान गर्ने कार्यमा आधारशीला तयार गरेको उल्लेख गरे। उनले भने, भूमिहीनलाई उचित समयमा लालपूर्जा दिन चाहान्छौँ, त्यसका लागि सरकार कटिबद्ध छ, छुटेका विषयलाई पनि संशोधन गरेर आयोग चाँडै बन्नेछ, आयोगले अविलम्ब काम प्रारम्भ गर्नेछ । यो विषयमा सरकार अत्यन्तै संवेदनशील र गम्भीर छ । नागरिकलाई मालिक बनाउने हकमा कुनै दुविधा नभएकाले हामी प्रक्रिया पूरा गरेर उनीहरुलाई पूर्जा वितरण गर्न चाहन्छौँ ।आयोग गठनका सन्दर्भमा देखिएका कमीकमजोरीलाई सुधार गर्न सरकारले आयोग विघटन गर्नुपरेको जनाएको छ । रासस"
सरकारको न्यूनतम साझा कार्यक्रम : लाल आयोगको प्रतिवेदन सार्वजनिक गर्ने,"काठमाडौं : सत्तारुढ गठबन्धनको कार्यदलले सरकार सञ्चालनका लागि तयार गरेको न्यूनतम साझा कार्यक्रम र कार्यविधि सार्वजनिक गरेको छ। प्रधानमन्त्री निवास बालुवाटारमा गठबन्धनका शीर्ष नेताको उपस्थितिमा न्यूनतम साझा कार्यक्रम र कार्यविधि सार्वजनिक गरिएको हो। लाल आयोगको प्रतिवेदन सार्वजनिक गर्ने न्यूनतम साझा कार्यक्रममा उल्लेख छ । तराई मधेशमा भएका विभिन्न आन्दोलनको बेला लगाइएका मुद्दाहरुको पुनरावलोकन गरी अन्यायपूर्ण बन्दी बनाइएका व्यक्तिको रिहाइ गर्नै न्यूनतम साझा कार्यक्रममा उल्लेख छ। यस्तै न्यूनतम साझा कार्यक्रममा तराई मधेश लगायत विभिन्न क्षेत्रमा संघर्ष गरेका समूहहरुसँग सरकारले गरेका सहमतिलाई तदारुकताका साथ कार्यान्वयन गर्ने उल्लेख छ पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो। साझा कार्यक्रमसहित कार्यदलको प्रतिवेदन प्राप्त भएपछि गठबन्धनका शीर्ष नेतृत्वले भावी रणनीति निर्धारण गर्दै मन्त्रिपरिषद्लाई पूर्णता दिइने बताइएको छ। शीर्ष नेतृत्वले पारित गरेको साझा कार्यक्रमका आधारमा सरकार सञ्चालन गरिने गठबन्धनले जनाएको छ।"
भिभोको भी २१ ई आजदेखि नेपाली बजारमा,"काठमाडौं : भिभोको भी २१ ई प्रोफेसनल स्मार्ट फोन अब सबै प्रयोगकर्ताको लागि आजदेखि नेपाली बजारमा ल्याएको छ । भी भर्जन सबैमा परिचित स्मार्ट फोन हो र त्यसैको परम्परामा उत्पादनमा ल्याइएको यो स्मार्ट फोन प्रतिस्पर्धी मूल्यमा उपलब्ध छ । भी २१ ई ४४ एम्पीको आई अटोफोकस फ्रन्ट क्यामरा जडान गरिएकोे छ भने यसमो नाइट पोट्रेट समेत समावेश गरिएको छ । यसले राम्रो फोटोग्राफी र भिडियोग्राफी गर्न मदत गर्दछ । भी २१ ई स्मार्ट फोन अगष्ट ८ देखि १० तारिखसम्म खरिद गर्नेले लन्च अफरको रुपमा निशुल्क इयरबड जित्ने अवसर पाउने छन् । विभिन्न विशेषतायुक्त भी २१ ई मा जडित फ्रन्ट क्यामेरा विशेष अवसरहरुको फोटो लिन सक्षम छ । यो वर्तमान पुस्ताका युवाहरुका लागि परफेक्ट सहयोगी ठहरिने छ । भी भो को नयाँ उत्पादन भी २१ इ मा उत्कृष्ट फ्रन्ट क्यामेरा र विशेष सफ्टवेयर जस्तै अटो फोकस फिचरका कारण सफा इमेज, बेटर नाइट सट, ४के गुणस्तरको स्टेबल भिडियो प्राप्त हुन्छ । शक्तिशाली ४४ एम्पी को एफ२० आपेर्चरले गर्दा प्रकाश कम भएको ठाउँमा पनि रिजल्ट राम्रो दिन्छ । अनावश्यक नोइज नियन्त्रणका साथै नाइट फोटो क्याप्चर गर्नु यसको विशेषता हो, जसको हाई क्वालिटी सफ्टवेयर र हार्डवेयरले राम्रो फोटो निकाल्न मदत गर्दछ । यसमा रहेको डुवल भ्यू भिडियो, स्लो मोशन सेल्फी भिडियो, ४के सेल्फी भिडियो ८ स्टेडीफेश सेल्फी भिडियाले प्रयोगकर्ताले चाहे जस्तो परिणाम दिनेछन् । प्रभावशाली ६४ एम्पी नाइट क्यामेराले उत्कृष्ट इमेज क्वालिटी दिन सक्छ र माइक्रोफोटोग्राफीमा अरु क्यामेरा भन्दा राम्रो परिणाम दिन्छ । वाइड एङ्गल र विशेष कम्प्लेक्स् सट्को कम्बीनेसनले सबै प्रकारको वातावरणमा गुणस्तरिय फोटोग्राफीको अनुभव प्रदान गर्दछ । यी सबै गुणहरुले गर्दा प्रयोगकर्ताले आफ्ना मित्रहरु, परिवारका सदस्यहरुको महत्वपूर्ण अवसरको फोटो सुरक्षित गर्न सघाउँछ । ४ के गुणस्तरको इमेज, भिडियो र इलेक्ट्रोनिक इमेज स्टेबीलाइजेसनले उत्पादनलाई सानो साइजमा राख्न मदत गर्दछ । भी २१ इ लाई क्वालकम स्न्यापड्रागन ७२० जी प्रोसेसर, ८ जीवी र्याम र १२८ जीवी रोम रहेको छ र यसमा ३ जीवी एक्सटेन्डेबल र्यामको बिशेषता रहेको छ । ३३ वाट फ्ल्यास चार्जले उपभोक्तालाई आवश्यक पर्दा क्षमता बढाउन सक्ने बनाइएको छ । यो स्मार्ट फोनले प्रत्येक क्षणलाई स्मरणीय बनाउँछ । यो स्मार्ट फोनको मूल्य रु ३९,९९९ निर्धारण गरिएको छ ।"
सरकारको न्यूनतम साझा कार्यक्रम : खोप उत्पादनका लागि नेपालमै भ्याक्सिन ल्याब स्थापनाको पहल गर्ने,"काठमाडौं : सत्तारुढ गठबन्धनको कार्यदलले सरकार सञ्चालनका लागि तयार गरेको न्यूनतम साझा कार्यक्रम र कार्यविधि सार्वजनिक गरेको छ। प्रधानमन्त्री निवास बालुवाटारमा गठबन्धनका शीर्ष नेताको उपस्थितिमा न्यूनतम साझा कार्यक्रम र कार्यविधि सार्वजनिक गरिएको हो। न्यूनतम साझा कार्यक्रम र कार्यविधि सार्वजनिक गर्दै नेपाली कांग्रेसका महामन्त्री पूर्णबहादुर खड्काले खोप उत्पादनका लागि नेपालमै भ्याक्सिन ल्याव स्थापना गर्ने पहल गर्ने बताए। आगामी असोजसम्म एकतिहाइ नागरिकलाई निशुल्कको व्यवस्थाग गर्ने र चैत्र मसान्तसम्म खोप लगाउन योग्य नागरिकलाई निशुल्क खोपको व्यवस्था गर्ने। यस्तै साझा न्यूनतम कार्यक्रममा कोरोना भाइरस संक्रमण नियन्त्रणका लागि खरिद गरिएको स्वास्थ्य सामग्रीमा अनियमितता गर्नेहरूमाथि कारबाही गर्ने कार्यक्रममा उल्लेख छ । यसअघि २२ साउनमा सत्तारुढ गठबन्धनको कार्यदलले सरकारका साझा कार्यक्रमको प्रतिवेदन प्रधानमन्त्री देउवा र शीर्षनेताहरुलाई बुझाएको थियो । पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो। गठबन्धनको कार्यदलले बिहीबार सरकार सञ्चालनका लागि न्यूनतम साझा कार्यक्रम र कार्यविधि तयार गरेको थियो। साझा कार्यक्रमसहित कार्यदलको प्रतिवेदन प्राप्त भएपछि गठबन्धनका शीर्ष नेतृत्वले भावी रणनीति निर्धारण गर्दै मन्त्रिपरिषद्लाई पूर्णता दिइने बताइएको छ। शीर्ष नेतृत्वले पारित गरेको साझा कार्यक्रमका आधारमा सरकार सञ्चालन गरिने गठबन्धनले जनाएको छ।"
टोकियो ओलम्पिक्स २०२० आज समापन,"टोकियो ओलम्पिक्सको ताजा पदक तालिकामा संयुक्त राज्य अमेरिकाले अग्रता कायम गरेको छ । अमेरिका र चीनको समान ३८ स्वर्ण पदक रहेको छ। तर रजत र कास्य पदकमा चीनभन्दा अमेरिका अघि छ । पदक तालिकाको तेस्रो स्थानमा आयोजक जापान र चौथो स्थानमा ब्रिटेन रहेका छन्। भारतले एक स्वर्ण, दुई रजत र चार कास्य पदक जितेको छ। ओलम्पिक्सअन्तर्गत जापानका ४२ खेल स्थलमा ३३ खेलका ३३९ प्रतिस्पर्धा तय भएका थिए। एशियाली मुलुकहरूमा चीन र जापानबाहेकका मुलुक पदक तालिकाको निकै पछाडि देखिएका छन् । नेपालको दक्षिणी छिमेकी भारतले एक स्वर्ण, दुई रजत र चार कास्य पदकसहित कूल ७ पदक जितेको छ । टोक्यो ओलिम्पिक्स गत जुलाई २३ बाट सुरु भएको थियो । विश्व प्रसिद्ध फुटबलमा पुरुषतर्फ ब्राजिलले स्पेनलाई हराउँदै स्वर्ण पदक जितेको छ भने बास्केटबलमा अमेरिकाले फ्रान्सलाई हराएको छ ।"
मास्क नलगाउने एक हजारभन्दा बढी प्रहरीकाे कारवाहीमा,काठमाडौं : जिल्ला ट्राफिक प्रहरी कार्यालय र जिल्ला प्रहरी कार्यालयले संयुक्त रूपमा आयोजित सप्ताहव्यापी 'स्वास्थ्य मापदण्ड स्वास्थ्य मार ट्राफिक सचेतना अभियान'का क्रममा मास्क नलगाई हिँड्ने एक हजार ३३७ जनालाई कारवाही गरिएको छ । यही साउन १७ गतेदेखि शनिबारसम्म आयोजित अभियानमा सात हजार ७१४ सवारीसाधन धनीलाई बाटैमा रोकेर स्वास्थ्य मापदण्ड र ट्राफिक नियमबारे जानकारी गराइएको ट्राफिक प्रहरी प्रमुख अमृतबहादुर बस्नेतले जानकारी दिए । उनकाअनुसार सो अवधिमा स्वास्थ्य मापदण्ड एवं ट्राफिक नियमसँग सम्बन्धित नौ हजार पर्चा र दुई हजार २०० मास्क वितरण गरिनाका साथै विभिन्न स्थानमा सचेतनामूलक फ्लेक्स प्रिन्ट पनि टाँसिएको थियो । मास्क नलगाई हिँड्नेहरूबाट जरिवानास्वरूप रू एक लाख ३७ हजारसङ्कलन गरिएको उनले बताए ।
राउटेहरुलाई राहत वितरण,"दैलेखः लोपोन्मुख राउटे समुदायलाई राहत वितरण गरिएको छ । हाल कर्णालीको कालिमाटी गाउँपालिका५ सल्यानमा बसोबास गरिहेका उनीहरुलाई कर्णाली प्रदेश सरकार, सामाजिक विकास मन्त्रालय, गुराँस गाउँपालिका, सोसेक नेपाल र राकेश इन्टरप्राइजेज काठमाडौंको सहयोग र समन्वयमा राहत सामग्री उपलब्ध गराइएको हो । उनीहरु बसोबास गरिरहेको बस्तीमै पुगेर शनिबार खाद्यान्न र पाल सहयोग गरिएको हो । कर्णाली प्रदेशसभाका उपसभामुख पुष्पा घर्ती (बिष्ट), आन्तरिक मामिला तथा कानून मन्त्री सीता कुमारी नेपाली, सोसेक नेपालका संस्थापक अध्यक्ष हीरासिंह थापा, पूर्वअध्यक्ष सीता राना सहितको टोलीले राउटे बस्तीमै पुगेर खाद्यान्न र पाल सहयोग गरेको हो । राकेश इन्टरप्राइजेज काठमाडौंको सहयोग र सोसेक नेपालको समन्वयमा १ लाख २ हजार बराबरको खाद्यान्नहरु चामल, नुन, दाल, खुर्सानी तथा तरकारीमा मुला उनीहरुलाई वितरण गरिएको थियो । ४४ घरपरिवार रहेको राउटे बस्तीमा प्रतिपरिवार एक बोरो चामल दिइएको थियो । जंगलमा फिरन्ते जीवन बिताउँदै आएका राउटे नागरिकलाई खाद्यान्न सहयोग गरेको राकेश इन्टरप्राइजेज काठमाडौंका राकेश जैनले बताए । सोसेक नेपालको पहलमा जंगलहरुमा कठिनाइपूर्ण जीवन बिताउँदै आएको राउटेलाई खाद्यान्न उपलब्ध गराएका हौँ, जैनले भने लोपोन्मुख नागरिकलाई सहयोग गर्न पाउँदा खुसी लागेको छ । यसैबीच कर्णाली प्रदेश सरकार, सामाजिक विकास मन्त्रालयले पाल सहयोग गरेको छ । राउटे समुदायका ४४ घरपरिवारलाई प्रतिपरिवार एक वटा पाल सहयोग गरिएको हो । राउटे समुदायले आफ्नो परम्परा अनुसार बनाउने घरमा प्रयोग हुने कपडाको पाल प्रदान गरिएको हो । सोही अवसरमा कर्णाली प्रदेश सरकारकार आन्तरिक मामिला तथा कानून मन्त्री सीता कुमारी नेपालीले कर्णाली प्रदेशभित्र फिरन्ते जीवनयापन गर्दै आएको राउटे समुदायको संरक्षण सम्बर्द्धनमा प्रदेश सरकार लागि परेको बताइन् । उनले राउटे समुदायको संरक्षण र सुरक्षाका लागि नीति निर्माणको क्रममा रहेको मन्त्री नेपालीको भनाइ छ । मदिरा सेवनले राउटेको स्वास्थ्यमा गम्भीर असर गरिरहेको बताउँदै मन्त्री नेपालीले भनिन् राउटे समुदायमा अत्याधिक मदिरा सेवनलाई नरोक्ने हो भने राउटे समुदाय नै लोप हुने खतरा छ । राउटे समुदायमा सोसेक नेपालले अहेव र जोडी शिक्षक परिचालन गरिरहेको छ । राउटे परियोजना अन्तर्गत राउटे नागरिकहरुको उपचारका लागि अहेव र राउटे नागरिकहरुको स्वास्थ्य तथा सरसफाई, बालबालिकाको शिक्षामा जोड दिन जोडी शिक्षकलाई बस्तीमै परिचालन गरेको संस्थापक अध्यक्ष हीरासिंह थापाले बताए । कर्णाली प्रदेशका विभिन्न जिल्लामा घुमन्ते जीवनयापन गरिरहेका राउटे नागरिक गुराँस गाउँपालिकाको स्थायी बासिन्दा हुन् । समुदायको ४४ परिवारमा १ सय ४२ जनसंख्या छ । राउटे समुदायका नागरिकहरुलाई खाद्यान्न सहयोग गरिँदै ।"
"सबै जमिन सरकारले किन्नुपर्छ, सुकुम्बासीलाई दिने होइन : बामदेव गौतम","काठमाडौं : नेकपा एमालेका नेता तथा राष्ट्रियसभा सदस्य वामदेव गौतमले भूमिसुधार लागू गरेर भूमिहीन र सुकुम्बासीको समस्या समाधान गर्नुपर्नेमा जोड दिएका छन्। आइतबारको राष्ट्रियसभाको बैठकमा बोल्दै नेता गौतमले भूमिहीन र सुकुम्बासी समस्याको समाधान विकल्पमा जानुपर्ने समेत बताए। नेता नेपालले व्यक्तिगत जमिन सरकारले खरिद गरेर भूमि उपयोगको नीति बनाउनुपर्ने बताए । उनले भने,' जमिन राज्यले किन्नुपर्छ। अब नेपालको कृषिभूमि त्यो एक टुक्रा जमिनदारी भूमि छैन। त्यो सबै अनेक अनेक हिसाबले कमाएर रगत पसिनाले कमाएको पैसाबाट खरिद गरेको जमिन छ। त्यो जमिनलाई चलन चल्तीको भाउमा सरकारले खरिद गर्ने र अनि त्यसलाई लिजमा दिने। कहानिर कसरी उपयोग गर्ने हो भन्ने ठाउँमा हामी नजाँदासम्म हामीले जमिनको सदुपयोग गर्न पनि सक्दैनौं। ' जग्गामा व्यक्तिगत स्वामित्व कायम रहेसम्म भूमिहीन बन्ने प्रक्रिया जारी रहने उनको भनाइ छ। उनले भने, ' जबसम्म जमिनमाथिको व्यक्तिगत स्वामित्व कायम हुन्छ। सुकुम्बासी बन्ने प्रक्रिया त्यहीबाट हुन्छ। त्यसैले सामाजिक न्यायको सिद्धान्त अवलम्बन गरेर पहिले भूमिसुधार लागौं गरौं।' भूमि उपयोगको लागि कानुन बने पनि कार्यान्वयन नभएको भन्दै उनले आपत्ति जनाए । 'हाम्रो देशमा कृषिभूमि जम्मा २६ लाख हेक्टर छ। तर, त्यो कृषि भूमिको ४ करोड टुक्रा भइसकेको छ। त्यो चार करोड टुक्रामा तपाईले कसरी कृषि उत्पदान गर्नुहुन्छ। जबसम्म अत्यधुनिक प्रविधि प्रयोग गरेर त्यसलाई उत्पादनमा लैजान सकिदैन। तबसम्म हामी कृषिमा आत्मनिभर हुँदैनौं, बाहिर पठाउने त कुरै छैन,'उनले भने। २०५१ सालमा तत्कालीन सरकारले सुकुम्बासी आयोग बनाएको तर त्यतिबेलाका २० लाख घरबारविहीन भएकामध्ये दुई लाखलाई मात्रै जमिन वितरण गरेको गौतमले बताए । '५१ सालदेखि आजसम्मको अवधिमा आयोगहरूले समस्या समाधान गर्न सकेनन् । यो बाटो अवैज्ञानिक छ । भूमि आयोग विघटन भएकोमा आन्दोलन गर्दैछौं । नयाँ भूमि आयोग बनाउने तयारी गर्दैछौं । त्यो भूमि आयोगले कति काम गरेको छ त्यसको समीक्षा गर्नुपर्छ,' उनले भने । उनले भूमिहीनका लागि बनेका आयोगले काम गर्न नसकेको भन्दै आपत्ती जनाए।"
गृहमन्त्री खाँण र चिनियाँ राजदूत यान्छीबीच सिंहदरबारमा भेटवार्ता,काठमाडौँ: नेपालका लागि चिनियाँ राजदूत होउ यान्छी र गृहमन्त्री बालकृष्ण खाँणबीच अहिले भेटवार्ता भइरहेको छ। गृहमन्त्री बालकृष्ण खाँणसँग भेटवार्ताका लागि राजदूत यान्छी आइतबार दिउँसो सिंहदरबार पुगेकी हुन्। भेटको क्रममा राजदूत यान्छीले द्विपक्षीय सम्बन्ध तथा चिनियाँ सहयोगबारे छलफल भएको बुझिएको छ । साथै कोरोना नियन्त्रणका लागि चिनियाँ सहयोगबारे पनि उनीहरुको छलफलको विषय रहेको बताइएको छ । यसवाहेक गृहमन्त्रीलाई उनले बधाइ तथा शुभकामना समेत दिएकी छन् । यसअघि यान्छीले आइतबार बिहान माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहाल प्रचण्डसँग भेटवार्ता गरेकी थिइन् । नयाँ सरकार गठन भएपछि राजदूत यान्छीले नेपालस्थित उच्च पदस्थ अधिकारीहरुसँग भेटघाट तिब्र बनाएकी छन् ।
"आजको सेयरबजार : ६ समूहले कमायो,७ ले गुमायो, १४ अर्ब ३० करोड बढीको कारोबार","काठमाडौं : सेयर कारोबार मापक नेप्से परिसूच आइतबार ०६७ अंकले बढेर ३१०८१२ अंकमा पुगेर रोकिएको छ। सेन्सिटिभ इन्डेक्स ०११ अंकले वृद्धि भएर हरियो देखिएको छ। आइतबार २२७ कम्पनीको सेयर १४ अर्ब ३० करोड ८१ लाख ३६ हजार ८८७ रुपैयाँमा किनबेच भएको छ। आज २ करोड ६९ लाख ९६ हजार ३१३ कित्ता सेयर खरिदबिक्री भएको नेपाल स्टक एक्सचेन्जले जनाएको छ। आज विभिन्न १३ उपसमूहमध्ये ७ उपसमूहको सेयर कारोबार घटेको छ भने ६ उपसमूहको कारोबारमा भने वृद्धि भएको छ। बैंक, होटल एन्ड टुरिजम,डेभलपमेन्ट बैंक,हाइड्रोपावर ,फाइनान्स म्युचुअल फन्डको कारोबारमा वृद्धि भएको हो। यस्तै आइतबार एपी पावर,कर्पोरेट डेभलपमेन्ट बैंक, युनिभर्सल पावर कम्पनी, जीवन विकास वित्तीय संस्थाको सेयर १० प्रतिशतले बढेको छ। एपी पावर सबैभन्दा बढी कारोबार गर्ने कम्पनीमा परेको छ। यो कम्पनीको ८१ करोड ५ लाख ८७ हजार बराबरको सेयर किनबेच भएको छ। आज यो कम्पनीको प्रति सेयर ६०७२० रुपैयाँमा बन्द भएको थियो। यस्तै दोस्रो कमाउने कम्पनीमा अरुण हाइड्रोपावर डेभलपमेन्ट बैंक रहेको छ। यसले आज यस कम्पनीको ६० करोडभन्दा बढी रुपैयाँको सेयर किनबेच भएको छ।"
सरकारको न्यूनतम साझा कार्यक्रम सार्वजनिक (भिडियो लाइभ),काठमाडौँ: सरकारले न्यूनतम साझा कार्यक्रम सार्वजनिक गरेको छ । सत्ता गठबन्धनमा आवद्ध शीर्ष नेताहरुको उपस्थितिमा आइतबार सिंहदरबारस्थित प्रधानमन्त्री तथा मन्त्रिपरिषद् कार्यालयमा आयोजित पत्रकार सम्मेलनमा न्यूनतम साझा कार्यक्रम सार्वजनिक गरिएको हो।
म्याराथुन धावक गोपीचन्द्र पार्कीलाई आर्थिक सहयोग,"धनगढी : यसपालीको ओलम्पिकमा सहभागी नगराइएका सुदूरपश्चिमका म्याराथुन धावक गोपीचन्द्र पार्कीलाई दिनेश फाउन्डेशनले आर्थिक सहयोग र सम्मान गरेको छ । फाउन्डेशनले पार्कीलाई पेरिसमा हुने ३३ औं ओलम्पिकको तयारीका लागि तीन लाख ६० हजार रकम आर्थिक सहयोग गरेको हो । फाउन्डेशनले आफ्नो वार्षिकोत्सवका अवसरमा पार्कीलाई दोसल्ला ओढाएर प्रमाणपत्रसहित सम्मानित गरेको छ । पार्कीले नेपाल ओलम्पिक कमिटिले आफूलाई चीनमा भएको ३२ औं ओलम्पिक खेलकुदमा सहभागी हुनबाट बञ्चित पारेको गुनासो गर्दै आएका थिए । सुदूरपश्चिमको धनगढी उपमहानरपालिका ९ घर भएका पार्कीले १३ औं दक्षिण एशीयाली खेलकुदमा ८ हजार मिटर र ५ हजार मिटर दौडमा दोहोरो स्वर्ण जितेका थिए । समयमै ओलम्पिकमा जानका लागि आवेदन हालेका उनलाई म्याराथुनमा स्ट्यान्डर्ड समय नपुगेको बहाना बनाएर सहभागी हुनबाट बञ्चित गरिएको थियो । मेरो इन्ट्री समयमा नगरी दिएका कारण म ओलम्पिकमा सहभागी हुन पाएन, म्याराथुनमा केही स्टेन्डर्ड हुँदैन, त्यो बहाना मात्रै हो, 'उनले भने । उनले म्याराथुन र स्वीमिङमा भाग नदिने देशलाई ओलम्पिक कमिटिले जरिवाना गर्ने गरेपनि आफूलाई सहभागी हुनबाट बञ्चित गरेको बताए । उनले आफ्नो ठाउँमा सय मिटर दौडका लागि सरस्वती चौधरीलाई पठाएको गुनासो गरे । साख खेलकुदमा दोहोरो स्वर्ण जिते, अरुले ट्रेनिङका लागि दैनिक ५ सय डलरका हिसाबले भत्ता पाउँछन्, तर मैले आफ्नै रकमले ओलम्पिकमा सहभागिताका लागि तालिम लिएँ, तर अन्तमा मलाई डिस्ट्रोय गर्न खोजियो पार्कीले गुनासो गरे । उनले दिनेश फाउन्डेशनले गरेको आर्थिक सहयोगले आफूले तालिम गर्ने र अबको ३३ औं ओलम्पिकमा नेपालका लागि पदक जितेर ल्याउने दाबी गरे । गोपी चन्द्र पार्की अहिले एपीएफमा छन् । उनी नेपालका हरेक म्याराथुनमा पहिलो हुँदै आएका छन् । सामान्य परिवारमा जन्मेका पार्की, ४२ किलोमिटरको म्याराथुनको रेकर्ड ब्रेक गर्ने दाबी गर्छन् । सुदूरपश्चिमको पनि दलित परिवारमा जन्मिएका पार्कीलाई ओलम्पिकमा सहभागी नगराएको थाहा पाएपछि आफूले उनलाई ट्रेनिङमा सहज होस भनेर सहयोग गरेको दिनेश फाउन्डेशनका अध्यक्ष श्याम हमालले बताए । बीबीसीमा गोपीको अन्तवार्ता सुने, उनले तालिमका लागि पनि धेरै रकम खर्च गरेको तर अन्तमा ओलम्पीकमा सहभागी हुन नपाएको गुनासो गरेका थिएँ, त्यही सुनेर सानो सहयोग गरेको हुँ,' हमालले भने । उनले खेलाडीका लागि पदक जित्नु पछिको कुरा भएपनि ओलम्पिकमा प्रदेश वा देशको प्रतिनिधित्व गर्न पाउनु पनि ठूलो कुरा रहेको बताए । कुनै प्रतिभालाई ओलम्पिकमा सहभागी मात्र हुनु पनि देश र उसका लागि महत्वपूर्ण हुन्छ, गोपीलाई सहभागी हुनबाट बञ्चित गराएको सुन्दा दु:ख लागेको छ, 'हमालले भने । एकसय एक पिन्ट रक्तदान दिनेश फाउन्डेशनले आफ्नो नवौं वार्षिकोत्सवको अवसरमा रक्तदान गरेको छ । हरेक वर्ष फाउन्डेशनले आफ्नो वार्षिकोत्सवका अवसरमा साताव्यापी रक्तदान कार्यक्रमको आयोजना गर्दै आएको छ । 'दाताहरुले एक सय एक पिन्ट रगत दिएका छन्, रक्तदान जीवन दान हो, 'फाउन्डेशनका अध्यक्ष श्याम हमालले भने।"
भारतमा कोरोना संक्रमितको संख्या तीन करोड २० लाख नजिक,कोभिड१९ बाट अति प्रभावित मुलुकमध्ये एशियाली मुलुक भारतमा कोभिड संक्रमितको संख्या तीन करोड २० लाखको नजिक पुगेको सरकारी तथ्यांकले देखाएको छ । आइतबार संघीय स्वास्थ्य मन्त्रालयले दिएको जानकारी अनुसार भारतमा विगत २४ घण्टामा कोभिड१९ संक्रमण पुष्टि भएका व्यक्तिको संख्या ३९ हजार ७० रहेको र योसँगै अहिलेसम्म कोभिड संक्रमण पुष्टि भएका व्यक्तिको संख्या तीन करोड १९ लाख ३४ हजार ४५५ पुगेको छ । भारतमा पछिल्लो २४ घण्टामा ४९१ कोभिड संक्रमितको मृत्यु भएको छ । महामारी सुरू भएपछि अहिलेसम्म भारतमा मृत्यु भएका कोभिड संक्रमित विरामीको संख्या चार लाख २७ हजार ८६२ पुगेको छ । पछिल्लो २४ घण्टामा पाँच हजार ३३१ व्यक्ति कोरोना संक्रमणमुक्त बनेका छन् । योसँगै भारतभर कोभिड१९ का सक्रिय संक्रमितको संख्या चार लाख छ हजार ८२२ रहेको छ । भारतमा कोभिड१९ संक्रमितमध्ये तीन करोड १० लाख ९९ हजार ७७१ व्यक्तिमा कोरोना संक्रमण भई निको भइसकेका छन् । पछिल्लो २४ घण्टामा कोभिडको उपचार गराइरहेका ४३ हजार ९१० जना निको भई अस्पतालबाट घर फर्किएका छन् । रासस
नुहाउने क्रममा पोखरीमा डुबेर मृत्यु,विराटनगर : मोरङको सुनवर्षी नगरपालिका९ स्थित पोखरीमा नुहाउने क्रममा डुबेर एक जनाको मृत्यु भएको छ। पोखरीमा डुबेर मृत्यु भएको अवस्थामा सुनवर्षी९ का ४५ वर्षीय पतला सहनीको शव भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार सहनी शनिबार दिउँसो १२ बजेतिर नुहाउनका लागि घरबाट निस्किएका थिए। घरबाट निस्किएर धनकुमार सिंहको पोखरीमा नुहाउन पुगेका सहनीलाई डुबेर मृत्यु भएको अवस्थामा साँझ फेला पारिएको प्रहरीले जनाएको छ। घटनाका बारेमा थप अनुसन्धान भइरहेको प्रहरीले बताए ।
जापानमा आँधी:चिबा क्षेत्रबाट हजारौँलाई सुरक्षित स्थलतर्फ जान आग्रह,"टोकियो : देशको पूर्वी तट नजिकै आएको मिरिना आँधीका कारण टोकियो नजिकैको चिबाबाट हजारौँ मानिसलाई सुरक्षित स्थलमा जान आग्रह गरिएको छ । चिबाको सामुद्रिक क्षेत्रबाट झण्डै २९ हजार मानिसहरू सुरक्षित स्थलतर्फ गईसकेका आइतबार जापानको राष्ट्रिय सञ्चार माध्यमले जनाएका छन् । जापानको मौसम विज्ञान विभागलाई उद्धृत गर्दै एनएचके प्रसारकले भनेको छ, 'आइतबारको सुरुसम्ममा उष्ण कटिबन्धीय आँधी प्रान्तको दक्षिणपूर्वी भागमा सक्रिय रहनेछ भने यो क्रमश लगभग २५ किलोमिटर प्रति घण्टाका दरले उत्तरपूर्वमा सर्नेछ ।' यस आँधीको मध्य वायुमण्डलीय चाप ९८० हेक्टोपास्कल रहेको बताइएको छ । आँधी प्रभावित क्षेत्रमा प्रति घण्टा ८३ किलोमिटर र आँधीको केन्द्र नजिकै १२६ किलोमिटर प्रति घण्टाको अधिकतम चापले हुरी चल्ने पूर्वानुमान मौसमविद्ले गरेका छन् । उनीहरूले आँधीपछि जापानको तटीय क्षेत्रमा मेघ गर्जनसहित बर्षा हुने र यसका कारण पहिरो र बाढी आउन सक्ने चेतावनी दिएका एनएचकेले बताएको छ ।"
बैंकिङ कसूर मुद्दाका फरार प्रतिवादी पक्राउ,काठमाडौं : प्रहरीको केन्द्रीय अनुसन्धान ब्युरोले बैंकिङ कसूर मुद्दाका फरार प्रतिवादीलाई पक्राउ गरेको छ। पक्राउ पर्नेमा टोखा निवासी ४२ वर्षीय चिरायू खालिङ रहेका छन्। उनलाई शनिबार महालक्ष्मीस्थान काठमाडौंबाट पक्राउ गरेको हो। 'चेक बाउन्स' मुद्दामा उच्च अदालत पाटनको २०७७ साल चैत्र १० गतेको फैसलाले खालिङलाई १५ लाख ५० हजार जरिवानासहित बैंकिङ तथा सजाय एेन २०६४ अनुसार सजाय तोकेको थियो। पक्राउ परेका खालिङले आफ्नो खातामा पर्याप्त मौज्दात रकम नभएको भन्ने जानी जानी झुक्याएर सेन्चुरी बैंकको रकमका चेक पीडितलाई दिएका थिए।
सिम्बोल नम्बर नहुँदा एसइइको परीक्षाफल हेर्न पाएनन् कालीकोटका विद्यार्थीले,"मान्म : राष्ट्रिय परीक्षा बोर्डले २०७७ को एसइइ परीक्षाको नतिजा प्रकाशित गरेको छ। तर, कालीकोट जिल्लाबाट एसइइ दिएका विद्यार्थीले भने आफ्नो नतिजा थाहा पाउन सकेका छैनन् । विद्यालयले गरेको आन्तरिक मूल्याङ्कनलाई आधार बनाएर बोर्डले शनिबार नतिजा सार्वजनिक गरेको छ । यहाँका विद्यार्थीले भने सिम्बोल नम्बर नभएका कारण परीक्षाको प्रतिफल थाहा पाउन नसकेका हुन्। एसइइको नतिजा वेबसाइट, एसएमएस र आइभीआरबाट हेर्न सकिने भए पनि सिम्बोल नम्बर थाहा नहुँदा आफूले प्रतिफल थाहा पाउन नसकेको कालीकोटको खाँडाचक्र नगरपालिका१ पञ्चदेवल माध्यमिक विद्यालय मान्मबाट इसइइ दिएका विकास शाहीले बताए । 'इसइइ परीक्षाको फार्म भर्ने बेला कोभिड१९ कारणले विद्यालय बन्द भयो । हाम्रो सिम्बोल नम्बर कति हो,' त्यो थाहा भएन उनले भने, 'आन्तरिक मूल्याङ्कनबाट परीक्षाको प्रतिफल आएको होला तर हाम्रो सिम्बोल नम्बर कति हो भन्ने थाहा नहुँदा परीक्षा प्रतिफल हेर्न पाएका छैनौँ ।' सिम्बोल नम्बर नभएका कारण आफूले परीक्षाको प्रतिफल हेर्न नपाएको रास्कोट नगरपालिका५ स्युनामा रहेको बडिमालिका माध्यमिक विद्यालयबाट इसइई परीक्षामा सामेल विद्यार्थी रजबहादुर फर्सालले बताए । 'परीक्षा के भएको हेर्न पाएका छैनौं । हाम्रो सिम्बोल नम्बर कति हो त्यो पनि थाहा छैन, 'उनले भने, 'परीक्षाको प्रतिफल हेर्न नपाउँदा उकुसमुकुस भएको छ ।' विद्यालयले आन्तरिक मूल्याङ्कनका आधारमा इसइई दिने विद्यार्थीको नतिजा परीक्षा बोर्डमा पठाइएको र सबै विद्यार्थीको सिम्बोल नम्बर आफूहरुलाई जानकारी नहुने र विद्यालयमा गएमात्र थाहा हुने पञ्चदेवल माध्यमिक विद्यालयका सहायक प्रधानाध्यपक चन्द्रप्रसाद कोइरालाको भनाइ छ । 'विद्यालय कोभिड१९ का कारणले बन्द भएकाले हामीले आन्तरिक मूल्याङ्कन गरेर विद्यार्थीको परीक्षाफल र सिम्बोल नम्बर दिएका हौँ, उनले भने, 'त्यसबेला विद्यार्थीले चासो पनि देखाउनु भएन । हामीले सबैलाई सिम्बोल नम्बर थाहा दिन पनि भ्याएनौँ ।' इसइइ परीक्षाको प्रतिफलको जानकारी आजै जिल्लामा आइपुग्ने र त्यसपछि विद्यार्थी को कति पास भए भन्ने जानकारी हुने जिल्ला शिक्षा समन्वय इकाईका प्रमुख महेश देवकोटाले जानकारी दिए । उनले विद्यार्थीको परीक्षाफल आजै आउने बताए।रासस"
अन्तर्राष्ट्रिय विमानस्थल संचालनसँगै पोखरामा प्याराग्लाइडिङको निरन्तरताको खोजी,"पोखरा : पोखरा आउने स्वदेशी तथा विदेशी पर्यटकको मुख्य आकर्षण साहसिक खेल प्याराग्लाइडिङ हुँदै आएको छ । यहाँ आउने विदेशी पर्यटकको रोजाइ अन्नपूर्ण, धौलागिरी हिमाल क्षेत्रको पदयात्रासँगै प्याराग्लाइडिङमा रमाउने पनि रहेको छ । पोखरामा प्याराग्लाइडिङकै लागि स्वदेशी तथा विदेशी पर्यटक आउने गरेको व्यवसायी बताउँछन् । पहिलो कोरोना संक्रमण नियन्त्रण गर्न सरकारले चैत ११ गते देखि लकडाउन लगाएको थियो । लकडाउन खुलेसँगै करिब ६ महिनापछि असोज १ गते देखि पोखरामा व्यवसायिक प्याराग्लाइडिङ सुरु भएको थियो । पहिलो लकडान खुलेपछि पोखराको पर्यटन क्षेत्रमा सबैभन्दा धेरै चलेको व्यवसाय नै प्याराग्लाइडिङ बन्यो । लकडाउन खुले पनि विश्वभर फैलिएको कोरोना संक्रमणका कारण विदेशी पर्यटक आएका थिएनन् । आन्तरिक पर्यटक प्याराग्लाइडिङमा निकै रमाए । प्याराग्लाइडिङ उडान दैनिक १ हजार भन्दा बढी सम्म भएको नेपाल हवाइ खेलकुद संस्था (ना) का अध्यक्ष कृष्ण भण्डारीले सुनाए । प्याराग्लाइडिङमा आन्तरिक पर्यटकलाई आकर्षण गर्न हवाई खेलकुद संस्थाले प्रति उडान ५० देखि ६० प्रतिशतसम्म छुट गरेको थियो । सामान्य अवस्थामा प्रति उडान ५ हजार देखि ८ हजार सम्म शुल्क लिदै आएका व्यवसायीले पहिलो लकडाउन खुलेसँगै प्रति उडान छुट दिएर २५ सयमा झारे । लामो समय लकडाउनको कारण घरमै कैद भएका आन्तरिक पर्यटक लकडान खुलेसँगै चरा झै आकाशमा उड्न थाले । हवाइ खेलकुद संस्थाको छुटको सदुपयोग गर्दै धेरै पोखरेली पनि लकडाउन खुलेसँगै प्याराग्लाइडिङमा चरा झै आकाशमा उडान भरे । दोस्रो लकडान खुकुलो भएपनि प्याराग्लाइडिङ भने अझै खुलेको छैन् । राष्ट्रिय गौरवको आयोजना पोखरा क्षेत्रीय अन्तर्राष्ट्रिय विमानस्थलको निमार्ण काम सकियर संचालनमा आएसँगै पर्यटकको प्रमुख आकर्षण मध्येका एक प्याराग्लाइडिङको भविश्य के हुने हो भन्ने चिन्ता पर्यटन व्यवासायीमा छ । अन्तर्राष्ट्रिय विमानस्थल निर्माणको काम ८१ प्रतिशत सकिसकेको छ । कोरोना संक्रमण नभएको भए यसै महिना विमानस्थलको टेष्ट फ्लाइट भएर नियमित उडान सुरु हुने थियो । सन् २०१७ को नोभोम्बर महिना देखि विमानस्थलको निर्माण सुरु भएको थियो । सन् २०२१ को जुलाई १० मा निर्माण सक्नु पर्ने सम्झौता थियो । चिनियाँ ठेकेदार कम्पनी सीएएमसीइले तोकिएको समय सिमा भन्दा ६ महिना अघि निर्माण सम्पन गरेर हस्तान्तरण गर्ने बताउँदै आएको थियो । कोरोन संक्रमण भए संगै निर्माण कम्पनीको ६ महिनाअघि सक्ने लक्ष्य मात्र होइन सम्झौता भएको समय सिमामा समेत निर्माणका काम नसकिएपछि अहिले १ वर्ष समय थप गरेर १० जुलाई २०२२ सम्ममा निर्माण सम्पन गर्ने समय दिइएको छ । पोखरा क्षेत्रीय अन्तराष्ट्रिय विमानस्थल संचालनमा आएसँगै पोखराको सराङ्कोट, तोरी पानी क्षेत्रबाट अहिले हुँदै आएको प्याराग्लाइडिङ उडान हुने नहुने विषय यकिन नभएकोले एक अरव बढीको लगानी रहेको प्याराग्लाइडिङ कम्पनीहरु चिन्तामा छन् ।' अन्तर्राष्ट्रिय विमानस्थल पोखरामा बन्नुपर्छ भन्ने हाम्रो पनि माग थियो । पोखरेलीको माग र चाहनाअनुसार पोखरा क्षेत्रीय अन्तर्राष्ट्रिय विमानस्थल निर्माण भएकोमा हामी धेरै खुशी छौं, नाका अध्यक्ष भण्डारीले भने । अन्तराष्ट्रिय विमानस्थलको नियमित उडानलाई असर नगर्ने गरी साविक क्षेत्रमै एउटा बक्स छट्टाएर त्यहीभित्र प्याराग्लाइडिङ उडान भर्ने व्यवस्था मिलाउन व्यवसायीको माग छ । यस विषयमा प्याराग्लाइडिङ्ग संचालन तथा व्यवस्थापनसम्बन्धी अध्ययन प्रतिवेदन २०७६ मा पनि यसको सम्भावना रहेको बताइसकेको छ । विकल्प एकमा साविकको क्षेत्रबाट सेवा संचालन गर्ने अवस्थामा शर्तहरुसहित प्याराग्लाइडिङ सेवा संचालन गर्न सकिने यसमा आधुनिक प्रविधि प्रयोग गरी वा अन्य कुनै व्यवस्थापकीय माध्यम प्रक्रियालाई यस्तै प्रकृतिका अन्तर्राष्ट्रिय विमानस्थल आसपासमा प्याराग्लाइडि संचालन गरिरहेका स्वीजरल्याण्ड, इटाली, फ्रान्स लगायतका युरोपका देशहरुले अवलम्बन गरेको मोडल अनुसार गर्न सकिने अध्ययन प्रतिवेदन २०७६ मा उल्लेख छ । पोखरा क्षेत्रमा समेत प्याराग्लाईडिङ संचालनका विषयमा गठित अध्ययन कार्यदलका सदस्यहरुबाट ति देशहरुको अध्ययन भ्रमण गरि सोको आधारमा उपयुक्त मोड्यालिटी निर्धारण हुनुपर्ने रहेको छ । यसैगरी विकल्व दुईमा साविकको क्षेत्रभन्दा बाहेकका क्षेत्रबाट सेवा संचालन गर्ने साविकको सराङ्कोट, तोरीपानी र मान्द्रेढुंगा क्षेत्र भन्दा वाहेकका क्षेत्रहरुबाट प्याराग्लाईडिङ सेवा संचालन गराउनु पर्दा पोखरा अन्तर्राष्ट्रिय विमानस्थलको एयरस्पेस भन्दा बाहिर पर्ने तर पोखरा उपत्याका आसपासका क्षेत्रहरु पञ्चासे, माछापुच्र्छे गाउँपालिका लगायत क्षेत्रहरुबाट संचालन गराउन सकिने प्याराग्लाईडिङ्ग संचालन तथा व्यवस्थापनसम्बन्धी अध्ययन प्रतिवेदन २०७६ मा उल्लेख रहेको छ । अध्ययन टोलीमा नागरिक उड्यान प्राधिकरण प्रधान कार्यालयका तत्कालीन एयर ट्राफिक डिपार्टमेण्टका उपनिर्देशक सुभाष झा संयोजक रहेका थिए । उनीसहित अन्य सम्बन्धित सरकारी कार्यालय तथा प्याराग्लाइडिङका व्यवसायिक संस्थाका प्रतिनिधि सदस्य रहेका थियो । कार्यदललाई प्याराग्लाईडिङ सेवाको भाडादर सम्बन्धि अध्ययन, मनोरञ्जनात्मक उड्डयन नियमावली २०६९ संसोधनसम्बन्धी, पोखरा अन्तर्राष्ट्रिय बिमानस्थलको निर्माण सम्पन्नपछि आउने अवस्थाको अध्ययन अवलोकनलगायत तोकिएको थियो । पोखरा क्षेत्रीय अन्तराष्ट्रिय विमानस्थल आयोजना प्रमुख विनेश मुनंकर्मीले हाल प्याराग्लाइडिङ भइरहेको स्थानमा विमानस्थल संचालनमा आएसँगै अहिले जस्तै गरेर प्याराग्लाईडिङ नियमीत हुन सक्ने अवस्था नदेखिए पनि स्वीजरल्याण्ड, इटाली, फ्रान्स लगायतका युरोपका देशहरुले अवलम्बन गरेको मोडल अनुसार गर्न सकिने विषयमा अध्ययन गरेर उपाय खोज्नु पर्ने बताए । यसबारेमा विज्ञ समूहले थप अध्ययन भएपछि मात्र भन्न सकिनले उनले बताए । पोखरामा ६० कम्पनीले प्याराग्लाइडिङ सेवा दिइरहेका छन् । पोखरामा ३ सय ४२ जना नेपाली प्यारापाइलोटले व्यवसायीक उडान भरिरहेका छन् । विदेशी प्यारापाईलोट करिब १५ जना रहेका छन् । एक पटकमा ३ सय ५० जनाले पोखराको आकाशमा उडान भर्ने गर्दछन् । २५ जना प्यारापाइलोट अध्ययन सकेर व्यवसायिक उडान गर्ने तयारीमा रहेका छन् । प्याराग्लाइडिङ क्षेत्रमा १ हजार भन्दा बढीले प्रत्यक्ष रोजगारी पाएको नेपाल हवाई खेलकुद संस्थाका महासचिव बलराम आचार्यले बताए । सन् २००१ देखि पोखरामा व्यवसायिक रुपमा प्याराग्लाइडिङ सेवा सुरु भएको हो ।"
नागरिकता पाएपछि एक घण्टा नाचे नुर्बु छिरिङ,"गोरखा : सीमा प्रशासनका हाकिम घरघरमा नागरिकता बाँड्दै ल्हो आइपुगेका छन् भन्ने खबर पाएपछि बिहीकी छिरिङ साङ्मो एक दिनको बाटो हिंडेर ल्हो पुगिन्। बुढेसकालसम्म पनि नागरिकता नपाएका कारण वृद्धभत्ता पाउनबाट वञ्चित चुमनुब्री गाउँपालिका २ (साविक ल्हो गाविस)का वृद्धवृद्धाले धमाधम नागरिकता प्रमाणपत्र पाएको देखेर साङ्मो हर्षले गद्गद भइन्। दिनभर ल्होका स्थानीयहरुसित मिलेर रमाइलो साँटासाँट गरिन्। पोल्टामा लिएर गएको चकलेट बाँडेर अपार खुशी मनाइन्। भोलिपल्ट हाकिमको टोली घरदैलो गर्दै वडा नं ४ (साविक प्रोक गाविस) जाँदै थियो। उनी पनि सोही टोलीमा मिलेर प्रोक पुगिन्। गाउँलेको खुशी बोकेर आएका नागरिकता टोलीको झोला बोकेर सहयोग गरिन्। वृद्धवृद्धालाई नागरिकता पाउन गर्नुपर्ने कामहरु सिकाइन्। त्यसदिन पनि चकलेट बाँडेर रमाइलो गर्दै बिताइन्। तेस्रोदिन बल्ल सो टोली नागरिकता बाँड्दै उनको गाउँ वडा नं ५(साविक बिही गाविस) जाँदै थियो। टोलीलाई बाटो देखाउँदै, झोला बोकेर सघाउँदै उनी पनि आफ्नो गाउँ पुगिन्। जब उहाँले नागरिकता पाउनु भो, यति खुशी हुनुभयो कि, सयचोटी मलाई नमस्कार गर्दै नागरिकतालाई ढोक्दै गर्नुभयो, सीमा प्रशासन कार्यालय सिर्दिबासका प्रमुख रामप्रसाद शर्माले भने, ल्हो, प्रोकमा जस्तै बिहीमा पनि चकलेट बाँडेर रमाइलो गर्नुभयो। नागरिकता नहुँदा यसअघि विभिन्न काम रोकिएकाले अहिले नागरिकता पाउँदा खुशी भएको उनले बताए। बिहीमा स्वास्थ्यचौकी बनाउँदा उहाँको जग्गा पनि किन्ने तयारी रहेछ, तर नागरिकता नहुँदा उहाँको जग्गा किनबेच गर्न नमिलेको रहेछ, शर्माले भने, नागरिकता त धेरै काम लाग्ने कुरा रहेछ भनेर उहाँ यतिबिधि खुशी हुनुभएको रहेछ। साथै बुढेसकालसम्म पनि नागरिकता नपाएर समस्यामा परेका बिहीका बासिन्दा नागरिकता पाउँदा नाचगान गरेर रमाएका उनले बताए। आफ्नी श्रीमती सोनाम छोटेनले नागरिकता पाएको खुशीले स्थानीय नुर्बु छिरिङ यति खुशी भए कि हातमा नागरिकता लिएर धन्नै एकघण्टा जति नाचे होलान्, सीमा प्रशासन कार्यालयका प्रमुख शर्माले भने, नुर्बु आफै पनि पूर्व प्रधानपञ्च हुनुहुँदो रहेछ। तैपनि श्रीमतीको नागरिकता रहेनछ। नागरिकता नभएका कारण वृद्धभत्ता नपाएर धेरैजना समस्यामा रहेछन्। उनीहरुले पनि नागरिकता पाउँदा धेरै खुशी व्यक्त गरे। टोलीले घरदैलो गरेर ८४ जनालाई नयाँ नागरिकता दिएको र ३६ जनाको प्रतिलिपि बनाएको उनले बताए। चुमनुब्री गाउँपालिका वडा नं १ सामागाउँ गोरखा सदरमुकामबाट ५२ कोश टाढा छ। सदरमुकामबाट यहाँ पुग्न पाँच दिन पैदल हिंड्नुपर्छ। गाउँपालिकाको केन्द्र तथा सीमा प्रशासन कार्यालय फिलिमबाट पनि यहाँ पुग्न दुई दिन हिंड्नुपर्छ। वडा नं १ (साविक सामागाउँ)मा २० जनालाई नयाँ र नौ जनालाई प्रतिलिपि वितरण गरेका थिए। त्यस्तै वृद्धभत्ता पाउनबाट वञ्चित दुई जना पुरुष र एक महिलालाई नागरिकता दिएको उनले बताए। त्यस्तै टोलीले वडा नं २ मा ३० जनालाई नयाँ र १४ जनालाई नागरिकताको प्रतिलिपि प्रदान गरेको छ। यहाँ ७० वर्ष कटेका ६ जना महिला र ५ जना पुरुषलाई नागरिकता दिई भत्ता पाउने व्यवस्था गरेको शर्माले जानकारी दिए। वडा नं ४ मा टोलीले २३ जनालाई नयाँ र ११ जनालाई प्रतिलिपि प्रदान गरेको छ। यहाँ ७० वर्ष कटेका एकजनालाई नागरिकता दिइएको छ। त्यस्तै वडा नं ५ मा नयाँ ११ जनालाई र २ जनालाई प्रतिलिपि दिइएको छ। वृद्धभत्ता पाउने उमेरका दुई जनालाई नागरिकता दिइएको शर्माले बताए। आजीवन गोठमा बस्ने तथा विविध कारणले सीमा प्रशासन कार्यालय जान नसकेर नागरिकता बनाउन छुटेकाहरुलाई नागरिकता दिन वडा कार्यालयको व्यवस्थापनमा हेलिकोप्टर चार्टर गरेर नागरिकता टोली गाउँमा पुगेको हो। विभिन्न कारणले नागरिकता बनाउन नपाएका वृद्धवृद्धाहरु धेरै थिए। त्यसैले हामी वडा नं १, २, ४ र ५ मिलेर हेलिकोप्टर चार्टर गरेर नागरिकता बनाउने टोलीलाई गाउँमा ल्याएका हौँ, वडा नं ४ का अध्यक्ष पेमाडुण्डुप लामाले भने, नागरिकता पाउनबाट बञ्चित धेरैजनालाई नागरिकता दिन सफल भइयो। नागरिकता पाएपछि वृद्धभत्ता पाउने भइयो भनेर धेरै जना खुशी भएको वडा नं २ का अध्यक्ष पेम्बारेता लामाले बताए।"
नवलपरासी भित्राउन लागिएको २ करोड बढीको लागुऔषध भारतमा बरामद,"परासी : नवलपरासीहुँदै नेपालका विभिन्न सहरमा पठाउनका लागि गोदाममा राखिएको ठूलो मात्राको लागुऔषध भारतीय प्रहरीले बरामद गरेको छ । पश्चिम नवलपरासीको सीमावर्ती बजार महेशपुरदेखि करिब ५ किमिको दुरीमा रहेको भारतीय बजार ठूठीबारी नजिकको जमुईकला गाउँबाट भारतीय सुरक्षा टोलीले ४ दिनअघि छापा मारेर लागुऔषध बरामद गरेको हो । बरामद भएको लागुऔषधको मूल्य भारतीय अधिकारीहरुले ६ अर्ब ६८ करोड रहेको दाबी गरेका छन् । भारतबाट प्रकाशित हुने सबैजसो दैनिक पत्रिकाहरुले अधिकारीहरुलाई उदृत गर्दै ६ सय ६८ करोड भारतीय रुपैयाँ बराबरको लागुऔषध बरामद भएको जनाएका छन् । अन्तराष्ट्रिय बजारको तुलना गरेर लागुऔषधको मूल्य राखेको भारतिय अधिकारीहरुलाई उद्दृत गर्दै हिन्दुस्तान दैनिकका पत्रकार मनोज कुमार जोशीले अन्नपूर्णलाई बताए । बरामद भएको परिणामअनुसार भारतीय बजारमा २ करोड बढी नेपाली रुपैयाँ पर्ने लागुऔषध रहेको अनुमान गरिएको छ । लागुऔषध करिब १ ट्रक बढी छ । भारतीय बजारमा पर्ने लागुऔषधको मूल्य नवलपरासी पुर्याउँदा दोब्बर हुने र चितवन, पोखरा, हेटौडाहुँदै काठमाडौंसम्म पुर्याउँदा पाँचगुना बढी मूल्य पर्ने गरेको नेपालबाट लागुऔषध सेवन गर्न भारत जाने दुव्र्यसनी र कारोबार गर्ने व्यक्तिहरुले बताएका छन् । एक दुव्र्यसनीका अनुसार भारतमा १ सय ५० रुपैयाँमा पाइने एक फाइल लागुऔषध काठमाडौं बिक्री हुँदा ३ हजारसम्म पर्छ । ३ सय रुपैयाँ पर्ने सिरफ चितवन, हेटौडा र काठमाण्डौं पुर्याउँदा ३ हजारदेखि ४ हजारसम्म पर्ने गरेको बताइएको छ । बरामद भएका सबै लागुऔषध नेपाल पठाउनका लागि गोदाममा राखिएको अधिकारीहरुले पत्रकार सम्मेलन गरेर जानकारी दिएका हुन् । नवलपरासीको सीमावर्ती नाका नजिकबाट बरामद भएका कारण लागुऔषध सोही जिल्लाको नाका भएर नेपाल पठाउन राखिएको अधिकारीहरुले दाबी गरेका छन् । केही लागुऔषध सीमावर्ती भारतीय बजार ठूठीबारी, बर्गदवा, लक्ष्मीपुर खुर्द बजारका मेडिकलहरुमा पनि पठाउने अवस्थामा रहेको बताइएको छ । जिल्लाका नाकाहुँदै नेपाली दुव्र्यसनीहरु दैनिकरुपमा उक्त बजार क्षेत्रमा लागुऔषध सेवन गर्न जाने गरेका छन् । जसका कारण ति बजारमा लागुऔषधको खपत बढी हुने गरेको छ । सोही नाकाहरुबाट कारोबारीहरुले लागुऔषध नेपालका विभिन्न शहरमा पुर्याउने भारतीय अधिकारीहरुले बताएका छन् । लागुऔषध बरामद गर्न डिएम (सिडिओ) डा उज्ज्वल कुमार, एसडिएम (सहायक प्रमुख जिल्ला अधिकारी) प्रमोद कुमार, एसपी प्रदिप गुप्ता, एसएसबी (भारतीय सीमा सुरक्षा बल) प्रमुख मनोज कुमारको टोली पुगेको थियो । जमुईकला गाउँका लागुऔषध कारोबारी गोबिन्द गुप्ता (रौनियार)को गोदाममा छापा मारेर लागुऔषध बरामद भएको हो कारोबारी गोबिन्द फरार छन् । सुरक्षाकर्मीले गोबिन्दका भाई रमेशलाई पक्राउ गरेर कारबाही प्रक्रिया अघि बढाएको छ । लागुऔषध कारोबारी गोबिन्दको गडौरा बजारमा मेडिकल सञ्चालनमा छ । उनले गोरखपुरका विभिन्न थोक बिक्रेताहरुबाट उक्त लागुऔषध ल्याएको प्रारम्भिक अनुसन्धानमा खुलेको छ । गोबिन्दको उक्त गोदाममा लाम लागेरै नेपाली युवाहरु दैनिक रुपमा लागुऔषध लिन जाने गरेको बताइएको छ । त्यहाँबाट युवाहरुले लुकाएर लागुऔषध भित्राउने गरेको अधिकारीहरुले जनाएका छन् । बरामद भएका लागुऔषध विभिन्न नाम गरेका सिरप, ट्याब्लेट, क्याप्सुल, इन्जेक्सन र एप्पुल छन् । पत्रकार सम्मेलनमा सार्वजनिक गरेअनुसार २८ हजार २ सय २० इन्जेक्सन, १८ हजार ७ सय ८२ सिसी सिरप, ३ लाख १३ हजार ३ सय ८४ क्याप्सुल, १ लाख २४ हजार ८ सय ७५ ट्याब्लेट बरामद गरिएको छ । त्यस्तै नयाँ मूल्य टाँस्नका लागि राखिएको १ लाख ३४ हजार ४ सय ६० वटा स्टिकरसमेत बरामद भएको छ । लागुऔषध सेवन गर्ने एक दुव्यर्सनीले बरामद भएका औषधिको सीमावर्ती भारतीय बजारमा पाइने नेपाली मूल्य तोक्दै भने सिरपको प्रति बोत्तल ( १ सय एमएल) २ सय ८० देखि ३ सय छ । प्रति ट्याब्लेट र क्याप्सुलको १५ देखि २५ रुपैयाँ छ । त्यस्तै इन्जेक्सन १ सय ९० रुपैयाँ (एक वटामा ३ वटा ) छ । भारतीय अधिकारीले तोकेको अन्तराष्ट्रिय मूल्य बरामद भएका लागुऔषधलाई भने भारतीय अधिकारीहरुले औषधिमा हुने कोडिनको मात्रालाई परिणत गर्दै डलरको भाउ लगाएका छन् । जसअनुसार बुप्रेनार्फिन ३३ हजार ५ सय ६० ग्रामको ७ सय ५० डलर तोकेर २ अर्ब ५२ करोड पुयाएका छन् । त्यस्तै १ करोड ८७ लाख ८ हजार २ सय ग्राम कोडिन फोस्फेटको ५६ रुपैयाँ डलरको भाउँ तोकेर ३ अर्ब तोकिएको छ । ड्रामाडोल ९७ हजार ३ सय ११ ग्रामको ८० डलर तोकेर २५ करोड ९४ लाख पुयाएका छन् । अल्प्राजोम ४ हजार ७ सय ७५ ग्रामको १५ लाख २२ हजार तोकेका छन् । त्यस्तै निट्राज्पाम ४५ हजार २ सय ४० ग्रामको २८ डलर तोकेर २५ करोड ३३ लाख पुयाएका छन् । यसरी उनीहरुले अन्राष्ट्रिय मूल्य अनुसार ६ सय ६८ करोड भारतीय रुपैयाँ बराबरको लागुऔषध बरामद भएको जनाएका हुन् । फरारमाथि २५ हजारको इनाम फरार रहेका लागुऔषध कारोबारी गोबिन्द गुप्ता (रौनियार)लाई पक्राउ गर्ने वा जानकारी गराउनेलाई २५ हजार इनामको घोषणा गरिएको एसपी प्रदिप गुप्ताले पत्रकार सम्मेलनमा बताए । यसअघि पनि उनीमाथि लागुऔषधमा प्रहरीले मुद्दा चलाएको थियो । प्रहरीको आँखा छल्दै आएका उनले लागुऔषधको कारोबारलाई निरन्तरता दिदैं आएको सञ्चारमाध्यमहरुले जनाएका छन् । के भन्छ नेपाल प्रहरी भारतमा ठूलो परिणाममा लागुऔषध बरामद भएपनि नवलपरासी प्रहरीले भने एक वर्षको अवधिमा करिब ७ लाखको मात्र बराबरको बरामद गरेको छ । भारतमा बरामद भएको लागुऔषध त्यहाँ समेत पूर्ण रुपमा प्रतिबन्द छ । भारतमा बरामद भएको ठूलो परिणामको लागुऔषध नेपाल भित्राउनकै उद्देश्यले ल्याउन लागेको नवलपरासी प्रहरीले पनि स्वीकार गरेको छ । यसले नवलपरासी जिल्लाका केही सीमा क्षेत्रलाई लागुऔषध कारोबारीले ट्रान्जिट प्वाइण्टका रुपमा प्रयोग गर्न थालेको जिल्ला प्रहरी कार्यालयका सूचना अधिकारी डिएसपी राजु लामाले बताए । नेपाल आउनु अघि नै भारतीय सुरक्षा अधिकारीहरुले ठूलो मात्रामा लागुऔषध बरामद गरेको जानकारी पाएकोले त्यसबाट नेपाललाई पनि फाइदा पुगेको लामाको भनाई छ । यो बरामदले नेपालमा लागुऔषधको अवस्था भयावह पनि देखाउँछ । खुला सीमा भएकाले केही समस्या छ । तर पनि प्रहरीले लागुऔषध नियन्त्रणमा कुनै कसर बाँकी राखेको छैन । लामाले भने । एक वर्षको अवधिमा प्रहरीले ४९ जनालाई पक्राउ गरी कारबाही प्रकृया अघि बढाएको छ । गत साउनदेखि असारसम्म भएका ३४ वटा लागुऔषधका घटनामा संलग्नमध्ये ४ जना फरार छन् । यो अवधिमा प्रहरीले डाइजेपाम, नुर्फिन र फेनारगन गरी कुल ६ हजार ६ सय ८२ एप्पुल बरामद गरेको छ । त्यस्तै नाइट्रोसन, नाइट्रोभेटसहित ३ हजार ४ सय ३४ ट्याब्लेट बरामद गरेको छ । स्मास्मोभ, प्रोक्सिमन ३ हजार २ सय ९८ क्याप्सुल बरामद गरेको छ । बरामद भएका अन्य लागुऔषधमा फेन्सिडिल र ओनेरेक्स २ सय ४७ बोत्तल, ब्राउन सुगर ४ सय ८२ मिलिग्राम र गाँवा २ केजी ९० ग्राम बरामद भएको डिएसपी लामाले जानकारी दिए । ब्राउन सुगर र गाँजा बाहेक बरामद भएका लागुऔषधको मूल्य करिब ७ लाख बराबरको रहेको छ । प्रहरीले लागुऔषधको रकम नतोके पनि भारतीय बजारमा खरिद हुने मूल्यका आधारमा अनुमान गरिएको हो । जिल्लाबाट पक्राउ परेका व्यक्तिहरुले मोटरसाइकल, साइकल र शरिर तथा पोकाहरुमा लुकाएर लैजाने गरेको प्रहरीले जनाएको छ । चारपाङ्ग्रे गाडीबाट भने ठूलो परिमाणमा लागुऔषध लैजाने गरेको नपाइएको डिएसपी लामाको भनाइ छ ।"
उपचार खर्च तिर्न नसक्दा चार महिने शिशु बन्धक,"उपचार खर्च तिर्न नसक्दा भारतको पश्चिम बङ्गाल सिलिगुडीस्थित पारामाउन्ट हस्पिटल (नर्सिङ होम)ले मेचीनगर नगरपालिका१० खयरडाँगीका चार महिनाका शिशु सुहान चौधरीलाई बन्धक बनाएको छ । आन्द्रा दोब्रिएर बिरामी भएका चार महिनाका सुहान हाल अस्पतालमा छन् भने उनलाई कुरेर बसेकी आमा शर्मिला चौधरी र बुबा सनम चौधरीलाई अस्पताल प्रशासनले पैसा खोज्न दबाब दिएर घर फर्काइदिएको छ । शिशुलाई उपचारका लागि यही साउन १५ गते सिलिगुडीस्थित अस्पताल लगिएको बुबा सनमले बताए । अस्पतालले उपचारमा भारु एक लाख लागेको बताएपछि चार दिनअघि शुल्क बुझाउन दबाब दिएको थियो । खोलामा ढुङ्गागिटी चालेर जसोतसो हातमुख जोड्दै आएका चौधरी परिवारसँग आर्थिक स्रोत नभएपछि स्थानीयवासीले चन्दा उठाएर दिएको रु ५४ हजार लगेर बुझाएको उनले जानकारी दिए । अरु रकम बुझाउन नसकेको भन्दै शिशुकी आमालाई अस्पतालमा राखेर परिवारका अरु सदस्यलाई पैसा खोज्न पठाइएको थियो । ऋण खोजेर थप रु एक लाख १५ हजार शनिबार लगेर बुझाउँदा अस्पताल प्रशासनले बिल बढेको भन्दै अरु भारु ५० हजार नल्याएसम्म बच्चा लैजान नदिने भनेको शिशुकी आमा शर्मिलाले बताए । अस्पतालले शनिबार शिशुलाई मात्र अस्पतालमा राखेर आमालाईसमेत पैसा खोज्न नेपाल फर्काइदिएको छ । हाल शिशु अस्पतालमा एक्लै छन् । 'अहिले अस्पतालमा चार महिनाको छोरा कसरी एक्लै आमाबेगर बसिरहेको होला ? शुरुमा एक लाख भारु ल्याउनु भन्यो, दुईपटक गरेर बुझाएकै थियौँं', आमा शर्मिला रुँदै भन्छिन्, 'फेरि भारु ५० हजार ल्याउनु भन्छ, कहाँबाट ल्याउनु, मेरो छोरालाई ल्याउन सहयोग गरिदिनुहोस्।' कोरोना महामारीले झापामा निषेधाज्ञा जारी भएका कारण चन्दा उठाउने अभियान सञ्चालन गर्न नसकिएको जनाउँदै चौधरी परिवारका छिमेकी युवा विपी भट्टराईले छरछिमेकीसँग हारगुहार गरेर रु ५४ हजार चन्दा सङ्कलन गरिएको बताए । 'स्थानीय निन्दा खोलामा ढुङ्गागिटी चालेर परिवार पाल्दै आएको चौधरी परिवारसँग अस्पतालको बिल भुक्तानी गर्ने आर्थिक क्षमता छैन', उनले भने, 'बच्चा नै बन्धक राखेर आमाबुबालाई घर पठाइदिएर हस्पिटलले गरेको अमानवीय हर्कतले चिन्तित तुल्याएको छ ।' चार महिनाको शिशुलाई पेट फुल्ने समस्या देखा परेपछि शुरुमा मेचीनगरकै शिखर हस्पिटलमा लगिएको थियो। त्यहाँबाट थप उपचारका लागि विर्तामोडको अञ्जली अस्पताल पुर्याइएको थियो । त्यहाँ पनि उपचार सम्भव नभएपछि धरानस्थित बिपी कोइराला स्वास्थ्य विज्ञान प्रतिष्ठान लगिएको थियो । प्रतिष्ठानका चिकित्सकले आन्द्रा दोब्रिएर पेट फुलेको जनाउँदै तुरुन्त शल्यक्रिया गर्नुपर्ने बताएका थिए । त्यसबेला धरानमा चिकित्सकको आन्दोलन चर्किरहेको हुँदा त्यहाँबाट अन्यत्र लैजान भनिएको शिशुकी आमा शर्मिलाले बताए । नेपालका अस्पताल डुलाउँदा डुलाउँदै बच्चाको स्वास्थ्य अवस्था नाजुक भएपछि बाध्य भएर भारतको सिलिगुडी पुर्याउनु परेको उनले जानकारी दिए । 'नेपालका अस्पताल डुलाउँदा डुलाउँदै घरको र ऋण खोेजेको पैसा सिद्धियो', शर्मिलाले भने, 'सिलिगुडीको अस्पतालमा भारु एक लाख तिरिसकेका छौं, अझै भारु ५० हजार ल्याऊ भन्छ, मेरो बच्चा अस्पतालमै बन्धक राखेर मलाई घर पठाइदियो, अब म के गरुँ ?' चन्द्रकला भण्डारीरासस"
"प्रदेश १ मा कोरोना नियन्त्रण बाहिर, अस्पतालमा बिरामीको संख्या बढ्यो, आइसीयू अभाव","विराटनगर : प्रदेश १ को राजधानी विराटनगरमा प्रदेश सरकारले ९६ बेडको कोसी अस्पताल कोभिड१९ उपचार केन्द्र सञ्चालन गरेको छ । २१ बेडको आईसीयू र १५ वटा भेन्टिलेटर भरिभराउ छन् । दोस्रो भेरियन्ट उत्कर्षमा पुग्दा बेड अभावमा गम्भीर अवस्थाका अधिकांशले उपचारै पाउन सकेनन् । तर संक्रमण कम हुँदै गएपछि बेडहरु पनि खाली हुँदै गए । दैनिक बिरामी घट्दै जाँदा उपचाररत संक्रमितको संख्या ३५ भन्दा तल झर्यो । तर दुई सातायता उपचारका लागि आउनेको संख्या बढिरहेको अस्पतालका प्रमुख वैजनाथ साहले जानकारी दिए । उनका अनुसार अहिले गम्भीर एवं जटिल अवस्थाका संक्रमितले आइसीयू पाउन छाडे । संक्रमण कम हुँदा दैनिक तीन जनाभन्दा कम बिरामी आउँथे । बेडहरु खाली भएकाले भर्ना सहज थियो, उनले भने, तर अहिले दैनिक १० जनाभन्दा बढी आउँछन् । दिनप्रतिदिन गम्भीर अवस्थाका बिरामीको संख्या बढेर आइसीयूको माग धेरै भएकाले उपलब्ध गराउन सक्न छाडियो । आइसीयू खाली नभएकाले धेरैजसोलाई फर्काउनु परिरहँदा अवस्था तनावपूर्ण बन्न थालेको उनको भनाइ छ । मोरङको बूढीगंगामा रहेको विराट शिक्षण अस्पतालको अवस्था पनि उस्तै छ । महामारी चरमविन्दुमा पुग्दा विराटले दुई सय बेडसम्मको कोभिड अस्पताल सञ्चालन गर्यो । संक्रमण नियन्त्रण उन्मुख हुँदै जाँदा बेड संख्या ६० मा झारियो । २५ बेडको आइसीयू भरिएको छ । विराटका कोभिड अस्पताल इन्चार्ज सुनील देवका अनुसार केही दिनयता आईसीयू आवश्यक पर्ने गम्भीर एवं जटिल अवस्थाका संक्रमित धेरै आउन थालेका छन् । दैनिक १०१५ जनाभन्दा बढी बिरामी आइसीयू खोज्दै आउँछन्, उनी भन्छन्, आइसीयू पूरै प्याक भएकाले भर्ना लिन सकिएको छैन । आइसीयूमा भर्ना भएकामध्ये तीनजनाको मृत्यु भएपछि गत बुधबार दिउँसो अरू जटिल अवस्थाका संक्रमितलाई भर्ना लिइएको जानकारी देवले दिए । संक्रमण पुष्टि भएपछि पर्याप्त चिकित्सकीय परामर्श एवं सहयोग बिनै होम आइसोलेसनमा बस्ने र अवस्था गम्भीर बनेपछि आइसीयू खोज्दै आउने बिरामीको संख्या धेरै छ, उनले भने, छटपटाउँदै बिरामीको अवस्था अन्तिम भइसक्दा पनि आइसीयू उपलब्ध गराउन नसक्दा साह्रै विरक्त लाग्छ । उनका अनुसार जटिल अवस्थाका कतिपय संक्रमित आईसीयूकै पर्खाइमा छन् । तर यसअघि भर्ना भएकाको डिस्चार्ज वा मृत्यु पर्खिएर बस्नुपर्ने बाध्यता आइसकेको देवले बताए । आईसीयूको माग अत्याधिक बढ्दा अवस्था निक्कै असामान्य र सोचेभन्दा गम्भीर भइसकेको छ, उनले भने, अस्पतालमा यस्तो अवस्था आउनूले संक्रमण बढेको पुष्टि हुन्छ । पछिल्लो समय प्रदेश १ मा संक्रमण अनियन्त्रित बन्दै गएको छ । एक दिनमा सात सयदेखि एक हजार दुईभन्दा बढी संक्रमित थपिँदैछन् । परीक्षण गरिएकामध्ये ४० प्रतिशतसम्ममा संक्रमण यकिन भइरहेको सामाजिक विकास मन्त्रालयले जनाएको छ । अस्पतालहरुमा गम्भीर बिरामीको चाप बढ्न थालेको छ । जसका कारण आइसीयूको अभाव खड्किएको हो । अक्सिजनको सहारामा आइसीयूको पालो पर्खिएर बस्ने संक्रमितको संख्या बढ्दै गएको अस्पतालहरुले जनाएका छन् । संक्रमणको पछिल्लो अवस्थाले दोस्रो लहरको झल्को दिन थालेको जनस्वास्थ्य विज्ञहरुको भनाइ छ । जनस्वास्थ्य विज्ञ डा नवराज सुब्बा बढ्दो नागरिक बेवास्ता, कमजोर नियन्त्रण कार्यशैली, जनस्वास्थ्य मापदण्डको उल्लंघन र अत्याधिक चहलपहल संक्रमण बढ्नुको मुख्य कारण ठान्छन् । दोस्रो भेरियन्ट उत्कर्षको झल्को आउँदा तेस्रो भेरियन्टको संकेत मिलिरहेको उनको भनाइ छ । यसअघि निषेधाज्ञाले संक्रमण फैलावटको अवस्था कमजोर बनेको थियो, सुब्बाले भने, जनजीविकामै असर परेपछि हटाइँदा भीडभाड एवं मानवीय गतिविधी बढेर समुदायस्तरसम्म संक्रमण पुगिसकेको छ । उनका अनुसार सरकारले निषेधाज्ञा हटाउँदै गर्दा रोगको प्रकोप हटेको थिएन । तर निषेधाज्ञा हटेपछि मास्क नलगाउने, सरसफाईमा ध्यान नदिने, सामाजिक दूरीको पालना नगर्ने, भेला, बैठक, सभा, जुलुस, भीडभाड गर्नेजस्ता गतिविधीले संक्रमण ह्वात्तै बढाएको उनको विश्लेषण छ । तेस्रो भेरियन्टनजिक छौँ भनेर पुष्टि भइसकेको र निकट भविष्यमा यसअघिकै खराब अवस्था दोहोरिनसक्ने सुब्बाको चेतावनी छ । अझै संक्रमण बढेर ठूलो क्षति बेहोर्नुपर्ने अवस्था आउनसक्ने बताउँदै उनले जनस्वास्थ्यको मापदण्ड पालना र सावधानीमा कुनै कन्जुस्याइँ नगर्न सबैमा आग्रह गरे । मुलुकको स्वास्थ्य प्रणालीलाई चुस्त र सक्रिय बनाउँदै तयारी अवस्थामा राख्ने बेला भइसक्यो । यसअघिको गल्तीबाट पाठ सिकेर बेलैमा ध्यान दिन सकिएमा ठूलै संकट टर्ला, उनले भने, नत्र यसअघिकै नियति भोग्नुपर्ने दिन अब धेरै टाढा छैन । परीक्षणको दायरा बढाउँदै खोप अभियानलाई व्यापक बनाएर लैजानुपर्छ । मानवीय क्षति रोक्न खोपको व्यवस्थापन, संक्रमण फैलन नदिन कडाइ एवं जनस्तरबाट उच्च सावधानीको विकल्प नभएको जनस्वास्थ्य विज्ञ डा सुब्बाको भनाइ छ । हामी ठूलै जोखिमको नजिक छौँ । विगतमा लापरबाहीको परिणाम पनि भोगेर आयौँ, उनी भन्छन्, सरकार र जनस्तरबाट भइरहेका गल्तीले नै पछिल्लो समय संक्रमण दर बढेर अवस्था भयावह बन्न लाग्यो । सरकारले अनुमान गरेभन्दा बढी क्षति हुनसक्छ । सुब्बाले यसअघिजस्तो अस्पतालमा बेड र अक्सिजनको अभाव हुन नहुने बताए । तेस्रो भेरियन्ट झन् खतरनाक हुनसक्छ, उनले भने, सबैभन्दा धेरै बालबालिकालाई असर गर्नसक्ने भएकाले त्यसतर्फ ध्यान दिन जरुरी छ । सम्भावित क्षति रोक्न सम्बन्धित निकायको समन्वयमा जनचेतनालाई प्राथमिकतमा राखेर कडाइ गर्दै नियन्त्रण एवं रोकथामको तयारी थालेर खोपको प्रभावकारी एवं व्यवस्थित वितरणलाई जोड दिइनुपर्ने उनको भनाइ छ । हामी अर्को ठूलो मानवीय क्षतिको नजिक छौँभन्ने पुष्टि भइसकेको छ, कोसी अस्पताल विराटनगरका मेडिकल सुपरिटेन्डेन्ट डा चुमनलाल दासले भने, केही दिनभित्रै अस्पतालहरुमा बेडको हाहाकार हुनसक्छ । उनले अवस्था डेढ महिनाअघिको जस्तो भइसकेको जानकारी दिए । दासका अनुसार स्वास्थ्य मन्त्रालयले नै असोजसम्ममा तेस्रो लहर आउनसक्ने अनुमान गरेकाले पनि परीक्षणको दायरा बढाएर उपचार प्रणालीलाई प्रभावकारी बनाउँदै संक्रमणलाई निस्तोज पार्नतर्फ लाग्नुको विकल्प छैन । हाम्रो गलत शैली, गतिविधी र दिनचर्याका कारण संक्रमण फैलिनु स्वभाविक हो, डा दासले भने, नयाँनयाँ रूप फेर्दै सल्किरहने भाइरसलाई निस्तोज पार्नेतर्फ सबैको ध्यान केन्द्रित हुन आवश्यक छ । सामाजिक विकास मन्त्रालयका सूचना अधिकारी सदानन्द भट्टराईका अनुसार प्रदेश १ मा साउन १ गतेयता २० हजारभन्दा बढी नयाँ संक्रमित थपिएका छन् । थपिएका नयाँ बिरामीको तुलनामा निको भएर डिस्चार्ज हुनेको संख्या अत्यन्तै न्यून छ । यो अवधिमा उपचारपछि निको हुँदै आठ हजार जना मात्रै डिस्चार्ज भएर सामान्य जीवनमा फर्किएको भट्टराईले बताए । उनका अनुसार प्रदेशमा हालसम्म एक लाख २० हजारभन्दा बढीलाई संक्रमण पुष्टि भइसकेको छ । पीसीआर र एन्टिजेन विधिबाट पाँच लाखभन्दा बढीको परीक्षण भइसकेको भट्टराईले बताए ।"
दुई दिनमा तालिबानद्वारा दोस्रो क्षेत्रीय राजधानी कब्जा,तालिबानहरूले उत्तरी शहर सेबेरगानमा आफ्नो नियन्त्रण कायम भएको बताइरहँदा संयुक्त राज्य अमेरिकाले हालैका दिनमा अफगान सरकारको समर्थनमा हवाई हमलाहरूलाई तीव्र बनाएको बताएको छ। यसअघि अफगान अधिकारीहरूले लामो दूरीमा बम प्रहार गर्न सक्ने बमवर्षक प्रयोग गरिएको र त्यसले लडाकुहरूतर्फ ठूलो क्षति पुर्याएको बताएका थिए। रक्षा मन्त्रालयका प्रवक्ता फवाद अमनले अमेरिकी बीफाइभटू हवाईजहाजले गरेको आक्रमणमा २०० भन्दा बढी विद्रोही मारिएको बताए। यसअघि तालिबानले उनीहरूले सेबेरगान शहरमा नियन्त्रण कायम गरेको जनाएका थिए। दुई दिनमा लडाकुहरूको नियन्त्रणमा पुगेको त्यो दोस्रो प्रान्तीय राजधानी हो। शुक्रवार दक्षिण पश्चिममा अवस्थित निम्रोज प्रान्तको राजधानी जारन्जमाथि लडाकुहरूले नियन्त्रण कायम गरेका थिए। तर अमनले सरकारी फौज अझै त्यस क्षेत्रमा रहेको उनीहरूले उक्त शहरलाई चाँडै पुनः नियन्त्रणमा लिने बताएका छन्। २० वर्षको सैनिक कारबाहीपछि विदेशी फौजहरू फिर्ता हुन लाग्दा तालिबानहरूले अफगानिस्तानमा आफ्नो पकड मजबुत बनाउँदै लगेका छन्। उत्तरमा कुन्दुज र दक्षिणमा लस्कर गामा पनि भीषण लडाइँ भइरहेका खबर छन्।देशका ग्रामीण इलाकाहरूमा कब्जा जमाउन सफल भएपछि हालैका हप्ताहरूमा तालिबानहरूले प्रमुख नगर र शहरहरूलाई निशाना बनाइरहेका छन्। सेबेरगान पूर्व अफगान उपराष्ट्रपति तथा युद्ध सर्दार अब्दुल रासिद दोस्तुमको गढ हो र उनका समर्थकहरूले उग्रवादी विरूद्धको लडाइँको नेतृत्व गरिरहेका छन्। स्थानीय सञ्चारमाध्यमले अफगान फौजहरूलाई सहयोग गर्न १ सय ५० जना मानिसहरू उक्त शहरमा गएको जनाएका छन्। तालिबानहरूले भीषण भिडन्तपश्चात् शुक्रवार गभर्नरको परिसरमा नियन्त्रण कायम गरेका थिए तर पछि अफगान फौजले त्यसलाई फर्काउन सफल भएको थियो। तर क्षेत्रीय परिषद्का प्रमुख बबुर इस्चीले उग्रवादीहरूले अहिले पनि लडाँइ चलिरहेको एउटा सैनिक शिविर बाहेक शहरका सम्पूर्ण क्षेत्र कब्जामा लिएको बताए। अफगान रक्षा मन्त्रालयका प्रवक्ता अमनले विमानस्थलसहित अझै पनि सरकारी फौजहरूको बहुमत रहेको र सेबेरगान निकट भविष्यमा आतङ्कवादीहरूबाट अलग हुने बताएका छन्। तालिबान अधिकारीहरूले उनीहरूले सेबेरगानस्थित एउटा कारागारलाई नियन्त्रणमा लिएको जनाएका छन्।सामाजिक सञ्जालमा राखिएको भिडिओमा सयौँ बन्दीहरू शहरको कारागारबाट बाहिर निस्किरहेको देख्न सकिन्छ। हालैका हप्ताहरूमा तालिबानहरूले छिमेकी देशहरूसँगका महत्त्वपूर्ण सीमा नाका पनि कब्जा गरेका छन्। उक्त समूहले पाकिस्तानसँगको सीमा बन्द गरेको छ र तस्बिरमा दर्जनौँ अफगान नागरिक पाकिस्तानी क्षेत्रमा फसेको देख्न सकिन्छ। खराब सुरक्षा अवस्थालाई ध्यान दिँदै संयुक्त राज्य अमेरिका र यूके सरकारले आफ्ना नागरिकलाई तुरुन्तै अफगानिस्तान छाड्न भनेका छन्।
"गठबन्धनका नेता र कार्यदलबीच छलफल जारी, सरकारको न्यूनतम साझा कार्यक्रम आजै सार्वजनिक गरिने","काठमाडौं : सत्तारुढ गठबन्धनको कार्यदलले सरकार सञ्चालनका लागि तयार गरेको न्यूनतम साझा कार्यक्रम र कार्यविधि आज सार्वजनिक गर्दै छ । प्रधानमन्त्री निवास बालुवाटारमा आइतबार अपराह्न चार बजेतिर गठबन्धनका शीर्ष नेताको उपस्थितिमा न्यूनतम साझा कार्यक्रम र कार्यविधि सार्वजनिक गरिने जनाइएको छ। यसअघि २२ साउनमा सत्तारुढ गठबन्धनको कार्यदलले सरकारका साझा कार्यक्रमको प्रतिवेदन प्रधानमन्त्री देउवा र शीर्षनेताहरुलाई बुझाएको थियो । नेताहरुले अध्ययन गरेर छिट्टै सार्वजनिक गर्ने बताएका थिए। सोही विषयमा छलफल गर्न अहिले सत्ता गठबन्धनका शीर्ष नेताहरूबीच प्रधानमन्त्रीको सरकारी निवास बालुवाटारमा छलफल भइरहेको छ ।नेपाली कांग्रेसका सभापति तथा प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड' र जनता समाजवादी पार्टीका अध्यक्ष उपेन्द्र यादव छलफलमा जुटेका छन्। पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो। गठबन्धनको कार्यदलले बिहीबार सरकार सञ्चालनका लागि न्यूनतम साझा कार्यक्रम र कार्यविधि तयार गरेको थियो। साझा कार्यक्रमसहित कार्यदलको प्रतिवेदन प्राप्त भएपछि गठबन्धनका शीर्ष नेतृत्वले भावी रणनीति निर्धारण गर्दै मन्त्रिपरिषद्लाई पूर्णता दिइने बताइएको छ। शीर्ष नेतृत्वले पारित गरेको साझा कार्यक्रमका आधारमा सरकार सञ्चालन गरिने गठबन्धनले जनाएको छ।"
"सोमबारदेखि पहिलो डोज कोभिशिल्ड खोप लगाएकालाई एस्ट्राजेनेका खोप लगाइँदै , यी हुन् खोप केन्द्र","काठमाडौं : सरकारले सोमबारदेखि पहिलो डोज कोभिशिल्ड खोपको मात्रा लगाएकाहरुलाई दोस्रो डोजको रुपमा एस्ट्राजेनेकाको खोप दिने भएको छ। यो खोप सोमबार र मंगलबार लगाइनेछ। त्यसका लागि काठमाडौंमा १४४ खोप केन्द्र तोकेको स्वास्थ्य कार्यालय काठमाडौंले जनाएको छ। यसअघि भेरोसेल खोपको दोस्रो मात्रा लगाउँदा कायम रहेका खोप केन्द्रहरुमा नै एस्ट्राजेनेका खोप लगाइनेछ। कोभिडविरुद्धको एस्ट्राजेनेकाको खोप तोकिएको लक्षित समूहलाई दोस्रो मात्रा जनस्वास्थ्यका मापदण्ड पूर्ण पालना हुनेगरी लगाउन अनुरोध गरिएको छ। यस्तै, स्वास्थ्य मन्त्रालयको अनलाइन प्रणालीमा विवरण इन्ट्री गराएकाहरुलाई मात्र खोप प्रदान गरिनेछ। सोहीअनुसार खोप अन्यथा भएमा खोप प्रदान गर्ने संस्थाका प्रमुख, कोअर्डिनेटर, स्वयंसेवक र संलग्न अन्य कर्मचारीहरुलाई कानुनबमोजिम कारबाही गर्ने चेतावनी समेत स्वास्थ्य कार्यालयले दिएको छ । खोप लगाउन जाँदा पहिलो डोज खोप लगाएको प्रमाणपत्र र अन्य परिचय खुल्ने कागजपत्र साथमा लानुपर्नेछ।"
"सुनको मूल्य घट्यो, तोलाको कति पुग्यो ?",काठमाडौं : नेपाली बजारमा सुनको मुल्य एक हजार ५ सयले घटेको छ। शुक्रबार सुन तोलामा ९१ हजार ५ सय रुपैयाँमा कारोबार भएको सुन आइतबार एक हजार ५ सयले घटेर ९० हजार रुपैयाँमा कारोबार भइरहेको नेपाली सुन चाँदी व्यवसायी महासंघले जनाएको छ। चाँदीको भाउ पनि घटेको छ । आज चाँदी तोलाको एक हजार २४० रुपैयाँमा किचबेच भइरहेको छ।
कर्णाली गाउँ पस्ने खतराः शाहीपुरको तटबन्ध भत्कियो,"टीकापुर : वर्षायामसँगै कर्णाली नदीले कटान गर्न थालेपछि नदी गाउँ पस्ने खतरा बढेको छ । टीकापुर नगरपालिका ५ को शाहीपुर क्षेत्रमा निर्माण गरिएको तटबन्ध समेत कटान गरेपछि कर्णाली नदी गाउँ पस्ने खतरा बढेको हो । नदीमा पानीको सतह बढ्दै जाँदा कटान समेत बढ्दै गइरहेको छ । कर्णाली नदीको शाहीपुर वन क्षेत्रमा नदीले गत वर्ष निर्माण गरिएको १ सय ५० मिटर बढी तटबन्ध भत्काएको छ । दैनिकरुपमा कटान हुन थालेपछि टीकापुर नगरपालिका वडा नं ५, ६, ७ र ८ का स्थानीय त्रसित छन् । नदीले सो क्षेत्रमा कटान गर्दा शाहीपुर हुँदै नारायणपुर र सत्ती क्षेत्रमा नदी पस्ने खतरा छ । केही दिन अघिदेखि नै नदीले कटान गर्न थालेपछि यतिबेला स्थानीय किसान, नेपाली सेना, सशस्त्र प्रहरी लगायतले जैविक तटबन्ध निर्माण गरेर रोकथामको प्रयास गरिरहेका छन् । राष्टिय गौरबको रानी, जमरा, कुलरिया सिँचाइ आयोजनाले गत वर्ष निर्माण गरेको तटबन्ध र लञ्चर बगाइसकेको छ । टीकापुर नगरपालिकाका नगर प्रमुख तपेन्द्र रावलले गत वर्ष निर्माण गरिएको तटबन्ध र लञ्चर बगाएपछि नदीले कटान तीब्र पारेको बताए । गत वर्ष कटान गरेको क्षेत्रबाट केही तलदेखि कटान सुरु भएको हो,' नगर प्रमुख रावलले भने, गत वर्ष निर्माण गरेको झण्डै डेढ सय मिटर तटबन्ध र लञ्चर समेत बगाएर १ मिटर जति मात्रै बाँकी रहेको छ । रावलले नदी नियन्त्रणका लागि सुरक्षाकर्मी, किसान र नगरपालिकाले पहल गरिरहेको बताए । टीकापुर नगरपालिकाका प्रमुख प्रशासकीय अधिकृत मोहन प्रसाद अर्यालले नदीले कैलालीतर्फ धार फेरेको र नदी साँघुरिएका कारण वर्षेनी कटानको समस्या हुने गरेको बताए । उनले भने, 'नदी आफ्नो धारमा बग्ने गरेको छ, उता बर्दियाले तटबन्ध गरेपछि यता कैलालीतिर धार बढेको छ, जसले गर्दा नदी साँघुरो भएर वर्षेनी कटान भइरहेको छ । उनले नदी नियन्त्रणका लागि जालीको तटबन्धको बदलामा नयाँ प्रविधिले निर्माण गर्नुपर्ने बताए । रानी, जमरा, कुलरिया सिँचाइ आयोजनाका सिनियर डिभिजनल इञ्जिनियर अनुभव चौधरीले कर्णाली नदीले कटान गर्न थालेपछि किसान, सुरक्षाकर्मी र आयोजनाको सहकार्यमा स्थानीय कच्चा पदार्थ प्रयोग गरेर जैविक तटबन्ध निर्माण भइरहेको बताए । बाँस, डोरी, झारपातहरु राखेर जैविक तटबन्धले नियन्त्रण गर्ने प्रयास भइरहेको छ इञ्जिनियर चौधरीले भने यस वर्ष आयोजनाले कटान नियन्त्रणका लागि ठूला बोल्डरहरु खसालेर प्रयास गरिरहेको भए पनि बोल्डरको अभावमा फेरि कटान भएपछि जैविक तटबन्ध गरेर प्रयास गरिरहेका छौं । कर्णाली नदीको चिसापानीबाट दक्षिणी क्षेत्रमा नदीको बीचमा थुप्रै टापुहरु रहेका छन् । वर्षेनि ती टापुहरुमा बालुवा थुप्रिने गर्दा नदीले धार परिवर्तन गरेर निर्माण गरेको तटबन्ध समेत भत्काउँदै आएको छ । राष्टिय गौरबको रानी, जमरा, कुलरिया सिँचाइ आयोजना सुरु भएसँगै कर्णाली नदीले कटान गर्दै आएको कमाण्ड क्षेत्रभित्रका जमिन सुरक्षाका लागि तटबन्ध गर्दै आएको भए पनि बर्षेनि कटानको समस्या भने कम हुन सकेको छैन ।"
प्रचण्डसहित मनाङ पुगेको निरीक्षण टोलीको निष्कर्ष : दीर्घकालीन समाधानको खाँचो,"मनाङ : मनसुन सुरु भएसँगै भारी वर्षा हुँदा देशका विभिन्न भागमा प्राकृतिक प्रकोपले ठूलो जनधनको क्षति गराइरहेको छ। भूक्षय र नदी कटानका कारण तटीय क्षेत्रका बस्ती बग्दा कयौँ मानिस घरबारविहीन भएका छन्। वर्षाका कारण यसपटक सबैभन्दा बढी क्षति सिन्धुपाल्चोक र हिमालपारिको जिल्ला मनाङमा भएको छ। बाढीपहिराका कारण भएका क्षतिको स्थलगत निरीक्षणका लागि नेकपा (माओवादी केन्द्र)का अध्यक्ष एवं पूर्वप्रधानमन्त्री पुष्पकमल दाहाल प्रचण्ड को नेतृत्वमा ऊर्जा, जलस्रोत तथा सिँचाइमन्त्री पम्फा भुसालसहितको प्राविधिक टोली शनिबार मनाङ पुग्यो। मनाङको सबैभन्दा धेरै बाढी प्रभावित क्षेत्र ङिस्याङ गापा१ को ङिस्याङमा जेठ र खोला तथा नदीले ठूलो क्षति पुर्याएको छ। मर्स्याङ्दी नदीले बस्ती उजाड बनाएको छ भने कयौँ घर नदी कटानमापरेका छन्। मोटरबाटो मात्र होइन गोरेटोबाटो पनि बाँकी छैन। विद्युत् र टेलिफोन लाइन अवरुद्ध छन्। डिस्याङमा भएको क्षतिबारे जानकारी गराउँदै गाउँपालिका अध्यक्ष कान्छा घलेले भौतिक संरचनाका साथै बालीसमेत नष्ट भएको बताए। त्यहाँ पुगेको टोलीसँगको कुराकानीमा घलेले भने, 'सदरमुकाम चामेसम्मको बाटो बगाएको छ र विद्युत्लगायत सञ्चारमा समेत समस्या छ।' अध्यक्ष कान्छाले मन्त्री भुसाललाई ज्ञापनपत्र प्रदान गर्दै पुनःनिर्माण र तत्कालका लागि राहतको प्रबन्ध गरिदिन अनुरोध गरे। अध्यक्ष कान्छाको ज्ञापनपत्र बुझेपछि मन्त्री भुसालले मनाङ र सिन्धुपाल्चोकलाई सङ्कटग्रस्त क्षेत्र घोषणा गरेको जानकारी गराउँदै क्षतिको पुनःनिर्माण र नियन्त्रणमा सरकारले विशेष ध्यान दिने बताए। 'भूक्षय र त्यसबाट हुने नदी कटान रोक्ने विषय चुनौतीपूर्ण छ, त्यसलाई हामीले सम्बोधन गर्नैपर्छ', भुसालले भने। मनाङमा भएको क्षतिप्रति सरकार संवेदनशील रहेको बताउँदै उनले दीर्घकालीन समाधानका लागि चाँडै सम्बोधन गर्ने बताए। राज्य मनाङवासीको साथमा छअध्यक्ष प्रचण्ड पिसाङपछि मनाङको सदरमुकाम चामे पुगेको टीलीले त्यहाँ भएको क्षतिको विवरण सङ्कलन गर्नुका साथै स्थलगत निरीक्षण गरेको छ। मर्स्याङ्दी नदी किनारका घरहरू कटानमा परेका छन्। त्यहाँ पुग्ने सडक विच्छेद भएको छ। विद्युत् र टेलिफोन सम्पर्क टुटेका छन्। चामे क्षेत्रमा बाढीले पुर्याएको क्षति अवलोकनपछि जिल्ला प्रशासन कार्यालयमा सो टोलीले स्थानीय जनप्रतिनिधिसँग जानकारी लिएको थियो। सो अवसरमा मनाङका प्रमुख जिल्ला अधिकारी विष्णु लामिछानेले चार दिनसम्म भीषण बाढी आएको सुनाउँदै भने, 'यहाँका १०० वर्ष पुगेका ज्येष्ठ नागरिकको अनुभवमा हिमालपारि यस्तो बाढी आएको थाहा छैन।' उनका अनुसार त्यस क्षेत्रका ७५ घर मा क्षति पुगेको छ। बिजुलीको मुख्य स्रोत पाँचवटा मिनीहाइड्रोमा क्षति पुगेको छ। सातवटा गाडी गुड्ने पक्की पुल र १३ वटा अन्य पुल पूर्णरूपमा क्षतिग्रस्त छन्। त्यसैगरी यहाँका जनताका पशुचौपाया पनि बाढीले बगाएको उनले जानकारी गराए। प्रमुख जिल्ला अधिकारी लामिछानेले खाद्यान्न मौज्दात गरेको भए पनि पर्याप्त नभएको र ढुवानीका लागि समस्या भएको बताए। उनले नदी कटान रोक्न मर्स्याङ्दी नदी किनारमा तटबन्ध बनाउन आवश्यक स्रोत उपलब्ध गराइदिन सरकारसँग आग्रह गरे। जनप्रतिनिधिका कुरा सुनेपछि अध्यक्ष प्रचण्डले मनाङमा बाढीपहिरोका कारण भएको क्षति हृदयविदारक भएको उल्लेख गर्दै भौगर्भिक अध्ययन आवश्यक रहेको बताए। 'भूक्षय नियन्त्रण गर्न भौगर्भिक अध्ययनका लागि नयाँ शिराबाट सोच्नुपर्ने अवस्थाको सङ्केत गरेको छ', प्रचण्डले भने। विश्वमा नै जलवायु परिवर्तनको मुद्दा जटिल बन्दै गएको उल्लेख गर्दै उनले भने, 'जलवायु प्रभावित गर्ने काम धनी राष्ट्रका उद्योगधन्दामार्फत निस्कने रसायनका कारण साना देशमा मार पर्ने गरेको छ। यो नेपालको मात्र होइन, विश्वव्यापी समस्या हो।' पूर्वप्रधानमन्त्री प्रचण्डले विश्व मञ्चहरूमा यस्ता विषयलाई अझ बढी उठाउनुपर्ने बताउँदै भने, 'हिमाल पग्लने क्रम जुन गतिमा बढेको छ, त्यो कारणले यहाँ मात्र भएको होइन, विश्वव्यापी विकासको मोडेल नै नयाँ तवरले अपनाउनुपर्ने देखिएको छ।' मानव जातिको सुरक्षालाई प्राथमिकता दिएर मात्र विकासका मोडेल ल्याउनुपर्ने आवश्यकता खट्किएको उनको भनाइ छ। अध्यक्ष प्रचण्डले भने, 'राज्य तपाईँहरूको साथमा छ, राहत र पुनःनिर्माणमा हामी गम्भीर छौँ।' त्यसैगरी मन्त्री भुसालले प्रजिअ र पालिका प्रमुखले दिएका तथ्याङ्कका आधारमा नदीमा तटबन्ध र करिडोर मार्ग बनाउन पहल गर्ने बताए। उनले भने, 'तत्कालका लागि राहत दीर्घकालका लागि पुनःनिर्माण गर्न गठबन्धन सरकार प्रतिबद्ध छ।' चामेपछि बाढीले बढी क्षति पुर्याएको नासो गाउँपालिकाको वडा नं ९ दानाक्यूका जनताले पनि तत्कालका लागि राहत र दीर्घकालका लागि पुनःनिर्माण गर्न सरकारसँग आग्रह गरे। स्थानीयवासीले दैनिक जीवन जटिल भएको सुनाए। नासो गापाका अध्यक्ष चन्द्र घलेले अवरुद्ध विद्युत् सञ्चालन गर्न र सञ्चार सेवा सञ्चालन गर्न आग्रह गरे। त्यसैगरी सो वडाका विपद् व्यवस्थापन समितिका संयोजक विष्णु घलेले मर्स्याङ्दी नदीले निरन्तर कटान गरिरहेको भन्दै त्यसलाई नियन्त्रणको पहल आवश्यक रहेको औँल्याए। दाहाल र मन्त्री भुसालसहित प्रतिनिधिसभा सदस्य माओवादी केन्द्रका नेता देवप्रसाद गुरुङ, संविधानसभा सदस्य यशोदा सुवेदी, पूर्वराज्यमन्त्री टेकबहादुर गुरुङ, ऊर्जा सचिव देवेन्द्र कार्की, राष्ट्रिय जोखिम न्यूनीकरण तथा व्यवस्थापन प्राधिकरणका प्रमुख कार्यकारी अधिकृत अनिल पोखरेल, सडक विभागका महानिर्देशक अर्जुन थापा, नेपाल विद्युत् प्राधिकरणका प्रमुख कार्यकारी अधिकृत हितेन्द्र शाक्यलगायतको टोली निरीक्षणका लागि शनिबार मनाङ पुगेको थियो। यहाँको मर्स्याङ्दी जलविद्युत् आयोजना बाढीले क्षति पुर्याएको छ। सो आयोजना चिनियाँ साझेदार र नेपाल ज्वाइन्ट डेभलपमेन्ट प्रालिको संयुक्त लगानीमा निर्माण प्रक्रियामा रहेको छ। यस आयोजनामा ८० प्रतिशत चिनियाँ र २० प्रतिशत बुटवल हाइड्रोपावर कम्पनीको शेयर छ। बाढी प्रभावित क्षेत्रको निरीक्षणकै क्रममा अध्यक्ष प्रचण्ड र ऊर्जामन्त्री भुसालले आयोजनाको अवस्थाबारे जानकारी लिए। आयोजनाबारे माओवादी केन्द्रका नेता देवप्रसाद गुरुङले आयोजना विकास सम्झौता (पिडिए) र हेजिङ फण्डका विषयमा समस्या रहेको जानकारी गराए। अध्यक्ष प्रचण्डले आयोजना आगाडि बढाउने विषयमा गठबन्धन सरकारले आवश्यक पहल गर्ने बताए।"
२१ ग्राम ब्राउन सुगरसहित भारतीय नागरिक पक्राउ,झापा : झापाको भद्रपुरबाट प्रहरीले लागुऔषध ब्राउन सुगरसहित भारतीय नागरिकलाई पक्राउ गरेको छ । भद्रपुर३ स्थित किच्चकबधबाट भारत पश्चिम बङ्गाल तोतापाडाका २८ वर्षीय श्रवण रायलाई शनिबार २१ दशमलव २६० ग्राम ब्राउनसुगरसहित पक्राउ गरिएको जिल्ला प्रहरी कार्यालय झापाका प्रवक्ता प्रहरी नायब उपरीक्षक राकेश थापाले जानकारी दिए । भारतबाट नेपालतर्फ शङ्कास्पद अवस्थामा आउँदै गरेका रायलाई जिल्ला प्रहरी कार्यालय झापा र सीमा प्रहरी चौकी पृथ्वीनगरको संयुक्त प्रहरी टोलीले जाँच गर्दा उनको साथबाट ब्राउनसुगर बरामद भएको उनले बताए । यसैबीच भद्रपुर३ स्थित हातिमाराबाट प्रहरीले सोही वडाका २४ वर्षीय खेमराज कुँवरलाई शनिबार लागुऔषधसहित पक्राउ गरेको छ । प्रहरीले उनको साथबाट स्कुफ३ बोतल र निट्रोसन ट्याबलेट एक पत्ता (१० पिस) बरामद गरेको प्रनाउ थापाले जानकारी दिए । पक्राउ परेका दुवै जनालाई जिल्ला प्रहरी कार्यालय झापामा राखेर अनुसन्धान भइरहेको र जिल्ला अदालत झापाबाट आज म्याद थपको अनुमति लिएर थप कानूनी प्रक्रिया अगाडि बढाइने कार्यालयले जनाएको छ ।
प्रचण्ड र चिनियाँ राजदूत यान्छीबीच भेटवार्ता,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेपालका लागि चिनियाँ राजदूत होउ यान्छीबीच भेटवार्ता भएको छ । राजदूत यान्छी आइतबार प्रचण्ड भेट्न उनको निवास खुमलटार पुगेकी थिइन्। प्रचण्डसँग राजदूत यान्छीको समसामयिक विषयमा छलफल भएको जनाइएको छ ।। यसअघि पनि नेपालको राजनीतिप्रति चिनियाँ राजदूतको सक्रियता देखिने गरेको थियो।
झापामा २२ करोड लगानीमा एक हजार क्षमताको होल्डिङ सेन्टर,"झापा : सरकारले सीमावर्ती भारतीय क्षेत्रबाट भित्रिने नागरिकलाई लक्षित गरी झापामा ठूलो लगानीमा होल्डिङ सेन्टरको निर्माण सुरु गरेको छ। कोरोना भाइरसको बढ्दो सङ्क्रमण र यसबाट उत्पन्न जटिल परिस्थितिपछि सरकारले सीमा नाकामा एकहजार क्षमताको होल्डिङ सेन्टरको निर्माण थालेको हो। पूर्ववर्ती सरकारको निर्णयका आधारमा झापाको मेचीनगर१४ दुहागढीस्थित हडिया खोला किनारमा नेपाली सेनाको प्रत्यक्ष रेखदेख र संरक्षणमा होल्डिङ सेन्टर निर्माण भइरहेको छ। सरकारले कोरोना सङ्क्रमणको तेस्रो लहर आउनुपूर्व २२ करोड रुपैयाँको लगानीमा होल्डिङ सेन्टर बनाउन थालेको हो। सुरुमा काँकडभिट्टा नाकामा होल्डिङ सेन्टर बनाउने भनिएको थियो। उपयुक्त जग्गा नभेटिएपछि त्यसलाई २० किलोमिटर वर सारिएको झापाका प्रमुख जिल्ला अधिकारी श्रवणकुमार तिम्सिना बताउँछन्। सरकारले एउटा महत्वकांक्षी योजनाका रुपमा होल्डिङ सेन्टरको निर्माणलाई प्राथमिकतामा राखेको छ, प्रजिअ तिम्सिनाले भने, सातै प्रदेशमा एकै प्रकृतिका होल्डिङ सेन्टर निर्माणाधीन अवस्थामा छन्। वडा कार्यालयले संरक्षण गरेको ११ विघा जग्गामध्ये चार विघा जग्गा होल्डिङ सेन्टरलाई उपलब्ध गराइएको मेचीनगर१४ का अध्यक्ष शङ्कर पोखरेलले बताए। वडा कार्यालयले संरक्षित जग्गामा रंगशालादेखि कृषि अनुसन्धान केन्द्र र बाल उद्यान निर्माणको योजना अघि सारेको थियो। निर्माण भएका सबै संरचना वडाकै सम्पत्ति हुने भएकाले होल्डिङ सेन्टरलाई जग्गा उपलब्ध गराएका हौँ, वडाध्यक्ष पोखरेलले भने। तेस्रो लहरको सङ्क्रमणको सामना गर्न पूर्व तयारीस्वरुप होल्डिङ सेन्टर बनाउनै पर्ने बाध्यता रहेको नेपाल रेडक्रस सोसाइटी झापाका सभापति लोकराज ढकाल बताउँछन्। भारतबाट भित्रिएकालाई कहाँ राख्ने भन्ने चिन्ता भइरहेका बेला पूर्वाधारयुक्त होल्डिङ सेन्टरको निर्माण थालिएको छ, सभापति ढकालले भने। यसअघि कोरोना सङ्क्रमणको दोस्रो लहर चलिरहँदा पूर्वीनाका काँकडभिट्टा हुँदै हुलका हुल भारतीय क्षेत्रबाट भित्रिएका नागरिकलाई राख्न स्थानीय प्रशासनलाई ठूलै सकस परेको थियो। होल्डिङ सेन्टरका रुपमा प्रयोग भएका विद्यालय वरपरका बासिन्दाले सङ्क्रमित राखिएको भन्दै विरोध पनि जनाएका थिए। भारतमा सङ्क्रमण भएर फर्किएका नेपाली व्यवस्थित होल्डिङ सेन्टरको अभावमा घरघर पुगेपछि समुदायमा कोरोना सङ्क्रमण बढेको विश्लेषण हुँदै आएको छ, कोरोना सङ्कट व्यवस्थापन केन्द्रका संयोजक समेत रहेका प्रजिअ तिम्सिनाले भने, होल्डिङ सेन्टर बनेपछि धेरै समस्याको समाधान हुन्छ। सरकारले होल्डिङ सेन्टर निर्माणको जिम्मा नेपाली सेनालाई दिएको छ । सेनाले हनुमान कन्स्ट्रक्सनमार्फत निर्माणको काम अघि बढाइरहेको हो। होल्डिङ सेन्टर निर्माणमा दैनिक दुई सय कामदार खटिएका छन्। निर्माणस्थलमा नेपाली सेनाका प्राविधिक नियमित खटिने गरेका छन्। गुणस्तरीय सामग्री प्रयोग भएनभएको विषयमा सेनाका प्राविधिकले नियमित अनुगमन गर्ने गरेको वडाध्यक्ष पोखरेलले बताए। असार तेस्रो साताबाट निर्माण सुरु भएको होल्डिड सेन्टर भदौभित्र सम्पन्न गर्ने निर्माण कम्पनीको लक्ष्य छ। होल्डिङ सेन्टरमा २२ वटा पक्की भवन बनाइँदैछ। सङ्क्रमितको चाहिने चिकित्सकीय उपकरणसहितको होल्डिङ सेन्टरमा अक्सिजनसहितको बेड उपलब्ध हुने रेडक्रस सभापति ढकालले बताए। भारतबाट आएका नेपाली, भारतीय नागरिक र आफन्तविहीन सङ्क्रमितलाई उपचारका लागि होल्डिङ सेन्टरमा राखिनेछ। होल्डिङ सेन्टरमा उनीहरुको स्वास्थ्य जाँच, खानपान र नियमित शारीरिक अभ्यास हुनेछ।"
दुर्घटनामा दर्शनार्थी महिलाको मृत्यु,राजविराज : सुनसरीको चतराबाट दर्शन गरी फर्कंदै गरेकी बारा जिल्लाकी एक महिलाको सप्तरीमा ट्याङ्करको ठक्करले मृत्यु भएको छ। सप्तरीको शम्भुनाथ नगरपालिका६ कठौनास्थित पूर्वपश्चिम राजमार्गमा शनिबार राति भएको दुर्घटनामा घाइते बाराको आदर्श कोतवाल गाउँपालिका३ बस्ने ६५ वर्षीया मलादेवी गिरीको मृत्यु भएको सप्तरी प्रहरीले जनाएको छ। घाइते गिरीलाई उपचारको लागि रुपनी गाउँपालिकास्थित युनिक अस्पताल पुर्याएकोमा चिकित्सकले मृत घोषणा गरेको डिएसपी माधवप्रसाद काफ्लेले बताए। चतराबाट दर्शन गरी फर्कंदै गरेको ना ४ ख २८०० नम्बरको बसबाट ओर्लेर बाटो काट्ने क्रममा राति ९ बजे ना ४ ख २४४१ नम्बरको ट्याङ्करले गिरीलाई ठक्कर दिएको थियो। डिएसपी काफ्लेका अनुसार खाजा खानको लागि रोकेको बसबाट ओर्लेर बाटो काटिरहेकी महिलालाई पूर्वबाट पश्चिम जाँदै गरेको ट्याङ्करले ठक्कर दिएको हो। ठक्कर दिने ट्याङ्कर र ट्याङ्कर चालक मोरङ्गको विराटनगर महानगरपालिका४ खाडीकोबरा बस्ने ४५ वर्षीय गणेश मंडललाई रुपनी प्रहरीले नियन्त्रणमा लिएको छ। शवलाई पोष्टमार्टमका लागि राजविराजस्थित गजेन्द्रनारायण सिंह अस्पतालमा राखिएको छ।
चलचित्रमा सीमान्तकृतका सपना,"चलचित्र सिद्धान्तत: बहुसृजनात्मक विधा हो। यसले मानव समाजका विभिन्न विषयलाई दृश्यांकन गरेर पारखीहरूका समक्ष ल्याइदिने काम गर्दछ। चलचित्रले विगतका विभिन्न प्राकृतिक तथा भौतिक विश्वको विकासलाई र मानवीय अनुभूतिको ऐतिहासिक विकासका विषयलाई वर्तमानमा ल्याएर राखिदिन्छ। त्यस्ता विषयको अनुभव गर्नु परेमा चलचित्रले वर्तमानका निम्ति अनुकूलित गरेर भाषा, भाव र चरित्रसमेतको समायोजन गरी दर्शकसमक्ष प्रस्तुत गर्ने काम गर्दछ। त्यसरी नै भविष्यमा हुन सक्ने सम्भावनाका विभिन्न परिस्थिति र अनुमानित समयको दूरी आँकलन गरेर समेटिएका र भविष्यमा हुन सक्ने सन्दर्भलाई पनि चलचित्रले वर्तमानका मानवले आत्मसात् गर्ने पक्षमा ल्याएर पारखीहरूको ज्ञान तथा मनोरञ्जनको तहमा प्रस्तुत गरिदिन्छ। त्यसकारण चलचित्र विगतलाई आगतमा र अनागतलाई पनि आगतमा ल्याएर पारखीसमक्ष राखिदिने माध्यम साहित्यजस्तै चलचित्र पनि हो। सिनेमाको निर्माण बहुप्रतिभाको लगानीबाट मात्र सम्भव हुन्छ। व्यावहारिक आधारमा चलचित्र एक कला हो र साहित्य पनि। यसमा कलाका अनेक उपविधाहरू समायोजन भएका हुन्छन्। चलचित्र समाहित हुने विधाको मूल पक्ष कला हो र यसले आफूमा समायोजित कलाका माध्यमबाट दर्शक या पारखकर्ताको मनमा गहिरो प्रभाव पार्ने काम गर्दछ। त्यसकारण जीवन र जगत्का तथा मानवीय जीवनका भौतिक तथा मानसिक यथार्थका भावगत तथा वस्तुगत संवेदनालाई सार्वजनिकीकरण गर्ने काम आजका चलचित्रले गरेको हुन्छ। प्रयोगशिल्पका आधारमा चलचित्र अनेक प्रतिभाको योगदानबाट तयार भएर बाहिर आउने विधा हो। चलचित्र निर्माण एउटा विशिष्ट रचना निर्माणको कारखाना हो। यस कारखानाका विभिन्न प्रक्रिया पार गरेर मात्र चलचित्रले सार्वजनिक हुन आउने क्षमता प्राप्त गर्दछ। यसलाई निम्नलिखित आधारमा विभाजित गरेर अध्ययन गरिनु सान्दर्भिक हुन्छ : चलचित्र कलाका आन्तरिक तथा बाह्य दुई पक्ष हुन्छन्। पहिलो आन्तरिक पक्ष हो र दोस्रो बाह्य पक्ष। पहिलो पक्षमा भाषामा गरिने काम हुन्छ : यसमा कथा वा विषयवस्तुको चयन र त्यसलाई भाषामा लेखन गर्ने काम। अझ यसलाई व्यावहारिक बनाउन, विषयगत पटकथाको लेखन, संवाद लेखन र गीतिरचना। यहाँसम्म आइपुग्दा भाषाकै सन्दर्भमा पनि चार तहका प्रतिभाको उपयोग भइसकेको हुन्छ। यी सबै आन्तरिक पक्ष चलचित्र बनेर आउँदा बाह्य पक्षका विषय बनेर प्रकटमा आउँछन्। यस्तै चलचित्रको छायांकनका निम्ति आवश्यक पर्ने र अनुकूल हुने दृश्यको स्थानको चयन पनि लेखनभित्रै समावेश भएर रहने आन्तरिक पक्ष हो। लेखकबाट तयार भएको यस प्रकारको विषय निर्देशकको हातमा पुग्दछ। लेखकपछिको अर्को सर्जक प्रतिभा निर्देशक हो। उसका प्रतिभाले लेखनका विषयलाई सामाजिक तथा सांस्कृतिक मर्यादामा आँच आउने न आउने विषयमा ध्यान दिन्छ। चरित्रको आचार, व्यवहार र विभिन्न दर्शकका रुचिको सम्मान गर्ने ध्येयले आलेखमा व्यवस्था भएका पात्र, संवाद, कथनशैली, अभिनय कला, दृश्यानुकूलित गर्ने कार्य पनि निर्देशकको विवेकबाट निर्धारण हुने गर्दछ। यी सबै चलचित्रकलाका आन्तरिक पक्षहरू हुन् र यी पक्षहरू चलचित्र प्रदर्शन कक्षमा आइपुग्दा बाह्य पक्ष बनेर प्रकटमा आउँछन्। राज्यभित्रै राज्यविहीनताको स्थिति भोेगिरहेका आजको मान्छेका समस्या पनि कम जटिल र कम दर्दनाक छैनन्। चलचित्रको आन्तरिक पक्षमा अभिनयकर्ता अर्थात् पात्रको चयन पनि पर्दछ। विषयको अपेक्षाअनुसार जाति, वर्ग, लिंग, बौद्धिकस्तर तथा शारीरिक संरचना, भेषभूषा आदिको चयन पनि निर्देशकको क्षमतामा निहित आन्तरिक विषय हो। यो पनि निर्देशकको प्रतिभाका आधारमा समायोजित बनेर यहाँ प्रकट हुन आउँछ। यसपछिका विषय चलचित्रका कलाकारको प्रतिभा र अभिनयको विशिष्ट क्षमताले चलचित्रलाई जिउँदो र जाग्दो बनाउँछ। विषयको अन्तरंग आशयलाई बुझेर अभिनयकर्ताका प्रतिभाको अभिनयबाट चलचित्रले थप ज्यान पाउँछ। चलचित्रको दृश्यांकनमा क्यामेरा सञ्चालन अर्को विशिष्ट प्रतिभा हो। उसको चित्रांकन कलामा रहेको सृजनात्मक चेतनाको प्रभावबाट पनि चलचित्रले ज्यान प्राप्त गर्दछ। यी सबै प्रकारका प्रतिभाका आधारमा एउटा चलचित्रले सफलता प्राप्त गरेको देखिन्छ। यस्ता प्रतिभाहरूको सामूहिक सृजनाको परिणामका रूपमा तयार भएको कच्चा सामग्रीलाई परिपक्व बनाउनमा सम्पादकको अझ गहन भूमिका रहन्छ। सम्पादनको क्रममा कथालेखक, पटकथालेखक र निर्देशकको आशयअनुसार कथाको मर्म र यसमा प्रयोग भएका अभिनय, संवादजस्ता भाषिक कार्य तथा परिधान र साजश्रृंगार, द्वन्द्व आदिको व्यवस्थापनमा पनि ध्यान पुर्याइन्छ। यसरी एउटा सिनेमाको निर्माण बहुप्रतिभाको लगानीबाट मात्र सम्भव हुन्छ भन्ने कुरा यहाँनिर आउँदा सिद्ध हुन्छ। यो त भयो चलचित्रको निर्माणमा उपयोग हुने सैद्धान्तिक पक्ष तर आज चलचित्र परम्परित धारबाट नयाँ धारतिर मोडिने दिशामा उन्मुख भएको छ। यसको तात्पर्य के हो भने आजको मानवसमाज अधिकारका अनेक कोणहरूको उपयोग गर्ने दिशातर्फ उन्मुख भएको छ। यहाँनेर ध्यान दिनु पर्ने पक्ष के छ भने आज विश्वसमाजका जाति, क्षेत्र, वर्ग, लिंग, क्षमता, परिचय, पृथक्ता, आप्रवासन, राज्यान्तरण लगायतका विशिष्ट विषयहरू पनि पछिल्लो चरणका चलचित्रका विषय बन्नुपर्ने अवस्था आएको देखिन्छ। भिन्न अस्तित्व प्राप्तिका निम्ति युगौंदेखि लड्दै आएको मान्छे आज पनि त्यस लडाइँमा विजय पाउन सकिरहेको छैन। समय समयमा विश्वका विभिन्न देशमा चलचित्र महोत्सवहरू आयोजना हुने गर्छन्। तिनमा नयाँ नयाँ कोणबाट निर्मित चलचित्रको विशेषता केलाउने गरिन्छ। परम्परित धारबाट पृथक् धारतर्फ उन्मुख भएका विषयलाई प्रोत्साहन र प्रशंसित गरिने प्रचलन पनि बढ्दै गएको देखिन्छ। विषयवस्तुको चयनमा अझै पनि यस पृृथक् तथा सीमान्तीकृत धारका मान्छेले परम्परादेखि भोगिरहेका जटिलताका पक्षहरूले प्राथमिकता पाउन सकेका छैनन्। आज पनि त्यस्ता समस्या ज्यूँका त्यूँ छन्। आफ्नै समाजभित्र मान्छेको पहिचान गुम्दै गएको र आफ्नै पहिचान खोज्नु परिेरहेको छ। यस्ता अनेक समस्या आजका मान्छेले भोग्नुपर्दा पिरोलिइरहेछ। तिनको समस्याबाट केही हदसमय छुट्कारा पाउन सक्ने सन्देश आजका चलचित्रले दिनु अनिवार्य बन्दै आएको छ। आफैंभित्र आफू हुनुको परिचय गुम्न लागेको आजको मान्छेले गरेका संघर्षहरू चलचित्रका विषय बन्नु अनिवार्य बनेको छ। आफ्नै समाजका जातिभित्र गुम्दै गएका जातिगत समस्या, आफ्नै क्षेत्रमा पनि गुम्दै गएका क्षेत्रगत समस्या त्यत्तिकै जटिल बनेका छन्। युगौंदेखि आफ्नै वर्गभित्र पीडित बन्दै आएका अनागरिकका वर्गीय समस्या पनि त्यत्तिकै विकराल छन्। लिंगका विषमताबाट मात्र होइन, आजको मान्छे आफ्नै लिंगबाट पनि त्यत्तिकै पीडित बनिरहेको छ। क्षमता र परिचयको स्थपनाका निम्ति युगौंदेखि लडिरहेको मान्छे आज पनि यी समस्याबाट मुक्त हुन सकिरहेको छैन। पृथक्ता अर्थात् भिन्न अस्तित्व प्राप्तिका निम्ति युगौंदेखि लड्दै आएको मान्छे आज पनि त्यस लडाइँमा विजय पाउन सकिरहेको छैन। आप्रवासनबाट पनि समस्या विकराल स्थितिमा देखिन्छ। अधिकारबाट वञ्चित बनेको स्थिति बोध गरेर पनि सत्ता तथा सामाजिक संरचनामा मीठामीठा नारा गुन्जिए पनि वञ्चित हुनुको पीडाबाट मान्छेले मुक्ति पाएको छैन। राज्यभित्रै राज्यविहीनताको स्थिति भोेगिरहेका आजको मान्छेका समस्या पनि कम जटिल र कम दर्दनाक छैन। यस्ता विषयहरू आजका साहित्यले आफ्नो सृजनाको उद्देश्य बनाइरहेका छन्। यस्ता विषयलाई चलचित्रले आत्मसात् गर्नुपर्ने स्थिति आएको छ। एकातर्फ परम्परित सोचको यथास्थितिवादी सत्ता र शक्ति, अर्कातर्फ परम्परागत धारबाट मुक्त हुनका निम्ति गरिँदै आएको संघर्ष आजको अवस्थामा संकटपूर्ण विषय बनेर उभिएको छ। परम्परागत तथा यथास्थितिवादी चेतना र नयाँ तथा उन्मुक्ति तथा जागरणका द्वन्द्वमा अल्झेका नेपालजस्ता संसारका अन्य अल्पविकसित राष्ट्ररूमा त माथि उल्लेख भएका समस्याहरू झन् धेरै बल्झिँदै गएका छन्। जहाँसम्म नेपाली समाजको विषयक्षेत्रलाई समेटर चलचित्र निर्माण हुनुपर्ने हो, त्यसतर्फ दृष्टि भर्खरै मात्र मोडिन थालेको छ। सयभन्दा पनि बढी जाति र भाषा र संस्कृति भएका यस मुलुकमा समस्या पनि त्यत्तिकै व्यापक छन्। ती भाषाभाषीका गौरवमय संस्कृति, सभ्यता र परम्पराका संवेदनाहरू पनि त्यत्तिकै व्यापक छन्। तिनको संरक्षण र सम्वद्र्धनका निम्ति पनि त्यत्तिकै जटिलताहरू आइपरेका छन्। सरकारका तर्फबाट यी सबै विचार, संस्कृति र सभ्यताको समुत्थानका निम्ति सहिष्णुताको समान व्यवहार हुन सकिरहेको छैन। यसकारण विविध जाति, धर्म, संस्कृति, लिंग र वर्गका मान्छेले सरकारसमक्ष आफ्नो समस्या राख्न खोज्दा पनि विद्रोह र आन्दोलनको माध्यमबाट सम्बोधन गर्नुपर्ने स्थिति बढ्दै गएको छ। यस किसिमको परिस्थितिको अन्त भएपछि मात्र अपेक्षित संस्कृतिले आफू सुरक्षित भएको महसुस गर्नेछ। नेपाल वैदिक तथा पौराणिक कालदेखि नै मौलिक र पृथक् किसिमका बहुल संस्कृृति, जाति, धर्म र दर्शनमा बाँचेको धर्ती हो। आजका विश्वले नेपाललाई सांस्कृतिक, भौगोलिक तथा धार्मिक महत्वका दृष्टिले हेर्ने गरेको छ। यहाँको मौलिकतालाई निकै लोभले नियाल्ने गरेको छ। यसलाई पनि ध्यानमा राखेर आफ्नो मौलिकता पराइहरूका प्रभावबाट जोगाई आजको चलचित्र निर्माण हुनुुपर्ने स्थिति आएको छ। चलचित्र निर्माण गर्दा एकातर्फ प्राज्ञिकता र अर्कातर्फ मनोरञ्जनकै आधारमा शिक्षा र चेतना प्रदान गर्ने काम हुन आवश्यक छ। नेपालजस्तो समृद्ध संस्कृति र सम्पन्न भौगोलिक परिवेश भएका मुलुकमा अरूहरूका अनुकरणबाट मुक्त भई मौलिकतायुक्त चलचित्र निर्माण गर्न सके आजको चलचित्रले आफ्नो पृथक् मौलिकता कायम राख्न सक्ने सुनिश्चित छ। स्वर्गीय लेखकको यो अप्रकाशित लेख उहाँका पुत्र कमल सुवेदीबाट प्राप्त भएको हो"
म्याग्दीको मंगला गाउँपालिका४ बरंजाका वडा अध्यक्षको निधन,"बेनी : म्याग्दीको मंगला गाउँपालिका४ बरंजाका वडा अध्यक्ष ओमबहादुर रोका (रवि)को आज शनिबार निधन भएको छ। बिरामी परेपछि बेनी अस्पताल लैजाने क्रममा ४३ वर्षीय रोकाको बाटोमै निधन भएको हो। विस २०७४ मा भएको स्थानीय तह निर्वाचनमा रोका नेकपा माओवादी केन्द्रबाट उमेद्वार बनेर वडा अध्यक्षमा निर्वाचित भएका थिए। माओवादी केन्द्रका गण्डकी प्रदेश कमिटी टेकबहादुर बिकका अनुसार रोका केही समयदेखि कलेजा, मृगौला, उच्च रत्तचापको समस्याबाट बिरामी परेका थिए। मणीपाल शिक्षण अस्पताल पोखरामा उपचार गरेर केही समय अघि उनी घर फर्किएका थिए। रोकाको घरमा बुवा, आमा, श्रीमती र एक छोरा छन्। जेठा छोराको गत वर्ष निधन भएको थियो। दश वर्षे जनयुद्धमा सहभागी भएका रोका माओवादी सम्बद्ध कलाकार संगठन शिखर सांस्कृतिक परिवारको अध्यक्ष थिए। नेकपा माओवादी केन्द्रका जिल्ला कमिटी सदस्य समेत रहेका रोकाले जनयुद्धकालमा जनवादी गीत रचना र गाएका थिए। रोकाको निधनप्रति मंगला गाउँपालिका र नेकपा माओवादी केन्द्र जिल्ला कमिटी म्याग्दीले शोक व्यक्त गरेका छन्। मंगला गाउँपालिकाका अध्यक्ष सतप्रसाद रोका, उपाध्यक्ष सिर्जना केसी, माओवादी केन्द्रका जिल्ला कमिटी अध्यक्ष गोबिन्द पौडेलले रोकाको निधनले अपुरणीय क्षति पुगेको भन्दै श्रद्धाञ्जली र शोकसन्तप्त परिवारजनप्रति समवेदना व्यक्त गरेका छन्। बेनी अस्पतालको शव गृहमा राखिएको रोकाको शव आइतबार धार्मिक विधि अनुसार दाहसंस्कार गरिने परिवारले जनाएका छन्।"
८८ वर्षमा नागरिकता पाउने शुभद्रा भन्छिन् : डुब्नेबेलामा नेपाली भएँ,"भोजपुर : उमेरले ८८ वर्ष लागेकी शुभद्रा खड्काको आँखा आँशुले भरिएको छ। उनको नेपाली हुने सपना बुढेसकालमा पूरा भएको छ। हुन त उनको हातखुट्टा राम्रो चल्दैनन्। आँखाले पनि राम्रोसँग कसैलाई ठम्याउँदैन। बाहिरभित्र गर्न पनि दुईजनाको सहारा चाहिन्छ। प्रायजसो ओछ्यानमै हुन्छिन्। शारीरिक अवस्था एकदमै कमजोर छ उनको। यो उमेरसम्म पनि नेपाली नागरिकता लिने सपना अधुरै थियो। नागरिकता बनाउन सदरमुकाम पुग्नै २ दिन लाग्छ। नागरिकता नहुँदा वर्षौंदेखि सरकारी सेवासुविधाबाट वञ्चित थिइन्। तर घरमै सपना पूरा भएपछि मलिन स्वरमै उनले भनिन्, मर्नेबेला नेपाली भएर मर्न पाउने भएँ, मेरो जीवनको यहि एउटा मनोकामना पनि पूरा भयो। पश्चिमी रामप्रसादराई गाउँपालिका १, ओखेरको बान्ताङकी शुभद्राको गाउँमा अझै सडकको सहज पहुँच छैन। कच्ची सडकदेखि पनि झण्डै २ घण्टा पैदल लाग्छ गाउँ पुग्न। भौगोलिक विकटताकै कारण नागरिकताबाट वञ्चित थिइन् उनी। तर जनप्रतिनिधि, प्रमुख जिल्ला अधिकारी र सामाजिक अभियन्ताको पहलमा घरमै पुगेर नागरिकता दिएपछि अन्ततः उनको नेपाली हुने सपना पूरा भएको छ। आमालाई सामान्य उठबस गर्न गाह्रो छ, सदरमुकाम पुग्नलाई दुईदिन लाग्छ, गाउँमा बाटो आएको छैन, सरहरुको कृपाले यो सबै सम्भव भयो, शुभद्राकी बुहारी राधा खड्काले भनिन्। आर्थिक अवस्थाले कमजोर भएको शुभद्राको औषधिउपचार गर्न पनि समस्या हुने गरेको उनले सुनाइन्। शुभद्रा जस्ता सरकारी सेवासुविधाबाट वर्षौंदेखि वञ्चित बृद्धबृद्धा, एकल महिला तथा अपाङ्गता भएका व्यक्तिहरुलाई घरमै पुगेर नागरिकता दिन थालिएको छ। राज्यले प्रदान गर्ने सेवासुविधाबाट वञ्चित व्यक्तिलाई स्थानीय सरकार र सामाजिक अभियन्ताको पहलमा जिल्ला प्रशासनले घरघरैमा नागरिकता दिन थालेको हो। मतदाता नामावली संकलनका बेला मतदाता सूचीमा नअटेका वृद्ध, अशक्त, एकल महिलाहरुलाई नागरिकता वितरण सुरु गरिएको हो। सम्बन्धित स्थानीय तहको क्षेत्रभित्र बसोबास गर्ने नागरिकताबाट वञ्चित व्यक्तिहरुलाई राज्यको सेवासुविधा प्रदान गर्न स्थानीय तहहरुको दायित्व भएकाले पहल कदमी बढाउनुपर्ने सामाजिक अभियन्ता शुशिला तामाङ जोड दिन्छन्। भन्छिन्, गरिब अशक्त नागरिको दायित्व सम्बन्धित स्थानीय सरकारको हो, तर उनीहरुलाई वास्ता छैन, राज्यको सुविधाबाट वञ्चित उनीहरुलाई आफ्नै पहलमा नागरिकता दिलाउने प्रयास गरेका छौँ। विभिन्न दुर्गम क्षेत्रका अशक्त, असहाय, अपांग, वृद्धवृद्धा नागरिकलाई सरोकारवालाको समन्वयमा घरमै पुगेर सेवा प्रदान गर्ने अभियान सुरु गरेको प्रमुख जिल्ला अधिकारी कृष्णप्रसाद भण्डारीले बताए। नेपाल सरकारले दिने सेवा सुविधाबाट वञ्चित नहोस् भन्ने लक्ष्यले नागरिकता थालिएको उनले बताए। साथै ९ वटै स्थानीय तहसँग सहकार्य गरेर राज्यको सुविधाबाट वञ्चित व्यक्तिहरुको पहिचान गर्दै लगिने उनले बताए।"
बैतडीमा मृत भेटिएकी युवतीको भेजाइनल स्वाब र भिसेरा काठमाडौं पठाइयो,"बैतडी : बैतडीको मेलौलीमा मृत फेला परेकी महिलाको भेजाइनल स्वाब परीक्षणका लागि प्रयोगशाला पठाइएको छ । डडेल्धुराको भागेश्वर गाउँपालिका३ लामीकाँडे घर भएकी ३६ वर्षीया खेट्टी मल्ल यही साउन ८ गते बैतडीको मेलौली नगरपालिका७ ल्वाथलीमा मृतावस्थामा फेला परेकी थिइन् । महिलाको मृत्यु कसरी भयो भन्ने पुष्टि गर्नका लागि भेजाइनल स्वाब र भिसेरा केन्द्रीय प्रहरी विधिविज्ञान प्रयोगशाला काठमाडौं पठाइएको इलाका प्रहरी कार्यालय पाटनका इञ्चार्ज प्रहरी निरीक्षक राजेश शाहीले जानकारी दिए। भेजाइनल स्वाब, मुटु, कलेजो, फोक्सोको टुक्रा तथा भिसेरा परीक्षणका लागि पठाइएको हो । उहाँले भने, 'स्वाब र भिसेरा पठाएको १० दिन भइसकेको छ, रिपोर्ट आउन बाँकी छ ।' ती महिलाको केशरपुर प्राथमिक स्वास्थ्य केन्द्रमा गरिएको शव परीक्षण रिपोर्टमा भने हृदयाघातका कारण मृत्यु भएको देखाएको जनाइएको छ । महिलाको शरीरमा बाहिर देखिने कुनै घाउ तथा चोट केही पनि थिएन । प्रहरी निरीक्षक शाहीले भने, 'हृदयाघातका कारण मृत्यु भएको रिपोर्ट आए पनि हामीले कलडिटेल, उक्त दिन उनी ककसको सम्पर्कमा थिइन् लगायतका विषयमा थप अनुसन्धान गर्दैछौँ ।' साउन ७ गते घरबाट माइतीघर बैतडीको मेलौली५ सेरी आउन लागेको थिइन् उनी माइतीघर नपुग्दै बीच बाटोमै मृतावस्थामा फेला परेकी हुन् । मृतक महिलाको घरपरिवार तथा आफन्तले दाहसंस्कार गरिसकेका छन् । रासस"
मन्त्री छनोटमा सरकारको परीक्षा,"यदि देश व्यापारीको हातमा गयो भने गरिब जनताको शोषण हुन्छ, सुविधा कटौती हुन्छन् पछिल्लो समय नेपाली राज्य सत्ता राजनीतिबाट फुत्किँदै गएको देखिन्छ। वास्तवमा राज्य सत्ता र संयन्त्र राजनीतिबाट नियन्त्रित र निर्देशित हुनुपर्ने हो। तर, पछिल्लो समय राज्यसत्ता अर्थतन्त्र र व्यावसायिक वर्गबाट नियन्त्रित र निर्देशित हुन थालेको छ। यो स्वाभाविक वा अस्वाभाविक के हो, अन्य देशमा कस्तो चलन छ, यसै भन्न त सकिएन। आज समग्र मुलुकको वस्तुस्थिति र राजनीतिक दलका नेतृत्व अनि सरकारको कार्यशैली हेर्दा यसलाई व्यवसायीले निर्देशित गरेको प्रष्ट हुन्छ। उदाहरणका लागि दसकौंसम्म राजनीतिमा जीवन बिताएका नेतालाई पाखा लगाएर व्यापारी र व्यवसायीहरू मन्त्री हुन थालेका छन्। यो एउटा गलत प्रवृत्तिको सुरुआत भएको देख्न सकिन्छ। पछिल्ला केही प्रधानमन्त्रीले पालैपालो धनाढ्य व्यापारीलाई मन्त्री बनाउन थालेका छन्। राजनीतिक अनुभव र दक्षता प्राप्त गरेको नेतालाई अवमूल्यन गर्ने गरेका छन्। अहिलेसम्म यो प्रवृत्ति प्रचलन मात्र बनेको थियो। यस्तै अवस्था रहने हो भने संस्कार हुँदै अपरिहार्य आवश्यकतामा बदलिन सक्छ। त्यसैले यसलाई बेलैमा नियन्त्रण गर्नुपर्छ। जीवनभर निष्ठाको राजनीति गरेका इमान्दार नेता तथा कार्यकर्ताले कहिल्यै अवसर नै नपाउने अवस्था देखिएको छ। नेतृत्वलाई आर्थिक सहयोग गरेकै भरमा उनीहरू राज्यको कार्यकारी पदमा पुग्ने परम्पराले लोकतन्त्रलाई झनै फितलो र कमजोर बनाउँछ। लोकतन्त्रप्रति आमजनताको वितृष्णा पैदा हुन्छ, जुन लोकतान्त्रिक शासन व्यवस्थाका लागि राम्रो कुरा होइन। यसले दुर्भाग्य निम्तिन सक्छ। अर्कोतर्फ, यो समयसापेक्ष फलदायी बन्न पनि सक्छ। यसरी गरिने नियुक्तिलाई कसरी उपयोग गर्ने र त्यसबाट कसरी लाभ लिने भन्ने कुराले पनि यसको फल निर्धारण गर्छ। तर जे होस्, अहिले सत्ताको नेतृत्व गरेका कांग्रेससभापति प्रधानमन्त्री शेरबहादुर देउवाले सबैतिरको आग्रह, अनुरोध र विरोधका बावजुद स्वास्थ्य राज्यमन्त्री नियुक्त गर्नु भयो। नियुक्तिको यो विषयलाई लिएर धेरै प्रतिक्रिया पढ्न र सुन्न पाइएको छ। जुन सकारात्मकभन्दा बढी नकारात्मक पाइएका छन्। नेपाली कांग्रेसबाटै र त्यसमा पनि व्यवसायीकै प्रतिनिधित्व गर्ने सांसदहरूले समेत यस विषयमा नकारात्मक टिप्पणी गर्न थाले। त्यसपछि भने यो निर्णय सही भएन कि भनेर समीक्षा गर्नुपर्ने अवस्था आएको छ। कांग्रेसका व्यवसायी क्षेत्रबाट प्रतिनिधित्व गराएका सांसद माधवराज भण्डारीले संसद्मा दिएको अभिव्यक्ति होस् वा कांग्रेसका महामन्त्री पूर्णबहादुर खड्काले पार्टीपंक्ति र मिडियामा दिएको अभिव्यक्ति होस्, सबैले देउवाको कदमलाई गलत भने। यी त केवल उदाहरण मात्रै हुन्। नेपाली कांग्रेसका संस्थापक नेता बीपी कोइरालाले त्यसै बेला भनेका थिए, समकक्षी र युवानेताका बीचमा कांग्रेस हुने खाने र सुकिला मुकिलाको राजनीतिक पार्टी नबनोस्। कांग्रेसको तल्लो तहदेखि माथिल्लो तहका नेता, कार्यकर्ता र जनता यो नियुक्ति देखेर झस्किएका छन्, जुर्मुराएका र सशंकित भएका छन्। उनीहरूलाई पार्टी नेतृत्वको यो निर्णयले दुःखित पनि बनाएको छ। स्वर्गीय जननायक विपी कोइरालाले जुन कुरा नहोस् भनेका थिए, त्यो कुरा हुन लागेको जस्तो देखिएको छ। त्यसैले पनि होला, सिंगो पार्टीपंक्ति यसबाट सशंकित भएको पाइन्छ। नाफा कमाउनकै लागि स्वास्थ्यमा लगानी गरेका व्यक्तिलाई स्वास्थ्य क्षेत्रको नियमनको समेत जिम्मेवारी दिइएको छ। त्यस्ता व्यक्तिले स्वास्थ्य क्षेत्रमा गुणस्तरीयता, पारदर्शीता ल्याउला वा आफूले नाफा कमाउने गरी अधिकारको दुरुपयोग गर्ला भन्ने प्रश्न उठ्नु स्वाभाविक छ। विवादित र स्वार्थ बाझिने व्यक्तिलाई यसरी मन्त्रीको जिम्मेवारी दिएर उल्टै उसलाई अकूत नाफा कमाउन सजिलो बनाइदिने यो शैलीले कस्तो नजीर स्थापित गर्छ ? प्रश्न गम्भीर छ। यसअघि पनि यसैगरी स्वार्थ बाझिने व्यक्तिलाई मन्त्री बनाएर उल्टै अधिकार दिइएको थियो, त्यसैले यो नौलो घटना भने होइन। विगतमा भएका विभिन्न गल्तीकमजोरीबाट सिकेर सही फैसला लिनुपर्ने ठाउँमा त्यसलाई पुनः दोहोर्याउनु गलत कुरा हो। नेपाली कांग्रेसका संस्थापक नेता बीपी कोइरालाले त्यसै बेला समकक्षी र युवा नेताहरूका बीचमा कांग्रेस हुनेखाने र सुकिलामुकिलाको राजनीतिक पार्टी नबनोस् भनेका थिए। त्यसले फेरि राज्य सत्ता र पद्धतिमा नकारात्मक असर पार्न सक्छ भनेका थिए। दुर्भाग्य, अहिले त्यही मेसो चल्दैछ। उनले हुनेखानेको हालीमुहाली हुने अवस्था आएमा कांग्रेस जुन उद्देश्यले स्थापना गरिएको हो, त्यस्तो पार्टी नरहन सक्छ। यसको औचित्य गुम्न सक्छ। त्यसैले यो पार्टी हुनेखाने सुकिलामुकिला र सामन्तीहरूको वर्गबाट जोगाउन आवश्यक छ भनेका थिए। बीपीले उतिबेलै आमनेपालीको साझा राजनीतिक शक्ति कांग्रेसले मध्यम वर्गीय जनतालाई आधार बनाएर उच्च वर्गलाई सुरक्षा र निम्न वर्गलाई संरक्षण र राहत पुर्याउँदै अगाडि बढ्नुपर्छ भनेका थिए। कांग्रेसको भविष्यबारे कुरा गर्दै बीपीले सबै नेपालीको एउटा बास बस्ने घर, खेतबारी जोत्ने एक हल गोरु, एउटा दुहुनो गाईभैंसी र बालबच्चाको शिक्षा दीक्षा र भरस पोषणको व्यवस्था सबै नेपालीको होस् भन्ने आधारभूत मापदण्ड तय गरेका थिए। यसका लागि नेपाली कांग्रेसले प्रजातान्त्रिक समाजवादी सिद्धान्तका आधारमा नेपाली जनताको राजनीति र नेपाली जनताको नेतृत्व गर्दै मुलुकलाई अगाडि बढाउन र संसारसामु उभ्याउनुपर्ने उनको धारणा थियो। विश्वका सबै मुलुकसँग मैत्रीभाव र सरसहयोगको हात अगाडि बढाउन र जनताद्वारा निर्वाचित सांसदहरूले छानेको सरकार हो यो। उसैले देश चलाउन कांग्रेस सफल होस् भन्ने बीपी कोइरालाको आधारभूत आदर्श र सिद्धान्त अहिले आएर कतै भत्किन त लागेन ? कांग्रेस कार्यकर्ता र मतदाता जनताका लागि चिन्ताको विषय बनेको छ। राज्यसत्ता राजनीतिबाट निर्देशित हुनुपर्छ। अर्थतन्त्रबाट निर्देशत हुनुहुँदैन। यसले राज्यसत्ता धनाढ्यको कब्जामा पुग्छ र धनाढ्यहरूले मध्यम र निम्नवर्गीय जनतामाथि शासन गर्छन्। यसले धनी झन् धनी बन्दै जाने र गरिब झनै गरिब बन्दै जाने अवस्थाको सृजना हुन सक्छ। जुन मुलुक र जनताका लागि राम्रो कुरा होइन। राज्यले त सधैं गरिब र विपन्नलाई गरिबीको रेखाबाट माथि उठाउनेतर्फ सोच्नुपर्छ। यदि देश व्यापारीको हातमा गयो भने गरिब जनताको शोषण हुन्छ। उनीहरूले पाउँदै आएका सुविधा कटौती हुन्छन्। किनकि व्यवसायीको ध्यान सधैं कमाउनेतर्फ मात्र जान्छ। तिनले आफ्नो हितका लागि नीति बनाउँछन्। तर, हामीलाई जनताको हित चाहने सरकारको आवश्यकता छ। जो राजनीतिक नेतृत्व जनताबाट निर्वाचित भएर गएको छ ऊ नै राज्य सत्तामा हुनुपर्छ। राजनीतिले अर्थतन्त्रको आधारस्तम्भ निर्माण गर्ने, मुलुक र जनतालाई आर्थिक रूपमा सम्पन्न गराउन सक्नुपर्छ। राज्यसत्ता राजनीतिबाट निर्देशित हुनुपर्छ न कि व्यवसायीमार्फत। समाजका सबै क्षेत्र, वर्ग र व्यवसायसँग परामर्श गरेर राज्यको नीति निर्माण गर्नु र कानुन बनाउनु आवश्यक छ। तर, राज्यको कार्यकारी अधिकारमा राजनीतिक माहोलबाट नआएका, संगठनको राजनीति नगरेका, व्यवस्था र पद्धतिका लागि राजनीति नगरेका, व्यापार व्यावसाय गरेर नाफा आर्जन गर्ने लक्ष्य राखेका व्यापारी सांसदहरूलाई मुलुकको कार्यकारी शक्तिमा संलग्न गराइनु कदाचित उचित मान्न सकिँदैन। आज जुन सामाजिक सञ्जाल, मिडिया, बुद्धिजीवी वर्ग र कार्यकर्ताबाट जस्तो प्रतिक्रिया आएको छ, त्यसलाई पनि नाजायज भन्न सकिँदैन। यस विषयमा नेपाली कांग्रेस र यसको नेतृत्वले बेलैमा सच्चिनु जरुरी छ। होइन भने आगामी संसद्को निर्वाचनमा जनताले दण्डित गर्न सक्छन्, बेलैमा विचार पुर्याउनु पर्छ। हो, अहिले कांग्रेसको हातमा सत्ता र शक्ति आएको छ, तर यसको अर्थ, जस्तो काम गरे पनि जनताले रुचाउँछन् भन्ने अवश्य होइन। जनविरोधी र राष्ट्रघाती काम गर्नु कांग्रेसको प्रकृति होइन, त्यसैले यस्तो गल्ती पुनः नदोहोरियोस् भनेर नेतृत्व सजग हुनुपर्छ। हो, नेतृत्वलाई दबाब छ। कसलाई मन्त्री बनाउने कसलाई नबनाउने दुविधा पनि छ। तर, सुझबुझ र दिमाग लगाएर यसको समाधान खोज्नुपर्छ। यदि भावनामा बग्न थालियो भने त्यसले राम्रो नतिजा दिँदैन। नेपालमा अहिलेको समयसम्म आइपुग्दा कयौं राज्य सत्ता फेरिए, नेतृत्व फेरिए तर, जनताले चाहेको नेतृत्व अझै पाउन सकेका छैनन्। अब पुनः नेपाली जनतालाई निराश नबनाइयोस्। कांग्रेसले अहिले राज्य शक्तिको दुरुपयोग होइन सदुपयोग गर्न सक्नुपर्छ। जनताको हित केमा छ, त्यसै अनुसारको निर्णय गर्नुपर्छ। अन्यथा नेपाली जनता पुन अर्को शासकको पर्खाइमा बस्नुपर्ने अवस्था आउन सक्छ।"
स्क्यान्डलमा फस्छु भन्ने सोचेकै थिइनँ,"मुम्बई : बलिउड अभिनेत्री सर्लिन चोपडाले राज कुन्द्राको पोर्नोग्राफी र्याकेट केसको स्क्यान्डलमा फस्छु भन्ने कहिल्यै नसोचेको बताएकी छन्। शुक्रबार राति मुम्बई पुलिसको क्राइम ब्रान्चले लिएको आठ घण्टा लामो बयानका क्रममा सर्लिनले सो कुरा बताएकी हुन्। राज कुन्द्रा मेरो मेन्टर थिए। उनले ग्लामर फोटोग्राफी भन्दै झुक्काएर फोटो तथा भिडियो सुट गर्थे, सर्लिनले मुम्बई प्रहरीको लामो बयानपछि भारतीय मिडियासँग कुरा गर्दै भनेकी छन्, शिल्पा सेट्टीले मेरो भिडियो र फोटो निकै मन पराएको भन्दै पोर्न भिडियो बनाउँथे। न्युड फोटो सुट र पोर्न भिडियो सामान्य भएको भन्दै नयाँ नयाँ काम गर्न उक्साउँथे। क्राइम ब्रान्चले आठ घण्टा लामो बयान रेकर्ड गरेपछि सर्लिन निकै भावुक बनेकी थिइन्। उनले बयान कहाँबाट कसरी दिने भन्ने थाहा नभए पनि आफूले भोगेका सबै कुरा प्रहरीसँग गरेको बताएकी छन्। बयान कहाँबाट सुरु गर्ने र कहाँ अन्त्य गर्ने भन्ने मलाई केही थाहा छैन। मैले कहिले पनि सोचेकी थिइनँ कि यस्तो स्क्यान्डलमा फस्छु र क्राइम ब्रान्चसँग बयान दिन्छु भनेर, सर्लिन भनेकी छन्, मलाई लागेको थियो मेरो जिन्दगी बदलिन्छ र मैले चलचित्रमा ठूलो ब्रेक पाउने छु। शिल्पा सेट्टीका पतिले मलाई गलत काम गराइरहेका छन् भन्ने कुरा मैले सपनामा पनि सोचेको थिइनँ। उनले राज कुन्द्राको कम्पनीसँग सम्झौता नै गरेर काम गरेको दाबी गरिन्। सुरुमा बोल्ड फोटो र भिडियोबाट काम सुरु भएको थियो। त्यसपछि सेमी न्युड हुँदै न्युड भिडियो बनाइयो, उनले भनिन्, मलाई संधै यो काम गलत होइन भनेर भन्ने गरिन्थ्यो। मलाई विश्वास दिलाइएको थियो कि त्यो सबै नर्मल काम थियो।"
खोई त मास्क ?,"सरकारले नागरिकलाई आगामी चैत्र मसान्तसम्ममा कोभिड खोप लगाइसक्ने योजना बनाएको छ। खोपले संक्रमण हुनबाट रोक्नेभन्दा पनि मृत्युबाट जोगाउने स्वास्थ्यविज्ञ बताउँछन्। अहिले पनि खोपको दुवै मात्रा लगाएकालाई संक्रमण भइरहेको छ। तर, उनीहरूको स्वास्थ्यमा लक्षणसहितका गम्भीर असर कमै देखिएका छन्। त्यसैले खोप लगाए पनि नलगाएसरह स्वास्थ्य मापदण्ड भने सधैं अपनाउनै पर्ने चिकित्सकको सुझाव छ। दैनिक साबुनपानीले हात धुने, पानी नभएको स्थानमा धेरै समय रहनु परे स्यानीटाइटरको प्रयोग गर्नुपर्ने त नियमित प्रकृया नै हो। अझै घर बाहिर निस्कनु परे नाक, मुख छोप्ने गरी मास्कको प्रयोग पनि अनिवार्य नै भएको छ। तर, अहिले पनि घर बाहिर निस्कँदा मास्कको प्रयोग सबैले गरेको पाइँदैन। सुन्दा सामान्य लाग्ने कुरा हो, मास्कको प्रयोग। कोरोना संक्रमण मात्रै नभइ अन्य रोगको संक्रमणबाट पनि मास्कले रोक्छछेक्छ। श्वासप्रश्वासको माध्यमबाट सर्ने र लाग्ने रोग नियन्त्रणमा मास्कको प्रयोग र सामाजिक दूरी कामय गर्नु नै सुरक्षित रहने उत्तम विकल्प हो। कोरोना संक्रमण फैलनुअघि पनि श्वासप्रश्वासका समस्या भएकाले मास्कको प्रयोग गरेकै थिए। यसको प्रयोग अस्पतालमा स्वास्थ्यकर्मीका लागि अनिवार्य जस्तै थियो। अहिले आएर प्रत्येक नागरिकका लागि यो अनिवार्य हो। किनकि अब मानव स्वास्थ्यलाई असर गर्ने रोगको सूचीमा कोरोना थपिएको छ। यो जुनै समय जसलाई पनि लाग्ने भएकाले अब आफैं सुरक्षित हुनुको विकल्प छैन। सरकारले खोपको व्यवस्थापनसँगै हिजोबाट नेपाल मास्क सप्ताह सुरु गरेको छ। यो अभियानमा सबै नागरिकलाई स्वास्थ्य सामग्री उपलब्ध गराउने र मास्क प्रयोगलाई अनिवार्य गराउने सरकारको लक्ष्य हो। कोरोनाको तेस्रो लहर फैलन सक्ने भएकाले समयमै सचेत हुँदै यस्तो अभियान नै सुरु गर्नु सरकारको सकारात्मक प्रयास हो। यो अभियानमा सबै तह र नागरिकको पनि साथ भए तेस्रो लहरबाट संक्रमण र मृत्युदरलाई केही हदसम्म रोक्न सकिन्छ। यसअघि पनि स्वास्थ्य मापदण्ड प्रयोग नगर्दा नै कोरोनाले महामारीको रूप लिएको हो। अब मास्कको अनिवार्य प्रयोग र अन्य स्वास्थ्य मापदण्ड अपनाए पहिले जस्तो मानवीय र आर्थिक क्षति नेपालले भोग्नु पर्दैन। अहिले धेरै नेपाली नागरिकले कोरोनाको खोप लगाएका छन्। धेरै संक्रमित भएर निको पनि भए। खोप लगाएका र एक पटक संक्रमित भएर निको भएकाहरूमा अब संक्रमित भइँदैन भन्ने आशंका पनि छ। कतिले त खोप लगाएपछि स्वास्थ्य मापदण्ड नअपनाएको पनि भेटिन्छ। खोपले संक्रमण हुनबाट रोक्ने होइन र एक पटक लागेपछि पुन संक्रमित भइन्नँ भन्ने पनि तथ्य होइन। त्यसकारण अब मास्कको प्रयोग र यस अघि अपनाउँदै आएका सबै नियम अब सधैं नियमित अपनाउनै पर्छ। संक्रमण फैलिएर चरम अवस्था पुग्दा, निषेधाज्ञा र लकडाउन गर्दा मात्रै सचेत बन्ने र अन्य समय बेवास्ता गर्दा कोरोना महामारीको चरण चरण आइरहेको छ। मानिसले कुरा गर्दा, गाउँदा, खाँदा वा खोक्दा बन्ने श्वासप्रश्वासका थोप्लामार्फत कोरोना संक्रमण फैलिन्छ। व्यक्तिहरूको शरीरभित्र कुनै पनि लक्षणबिना पनि भाइरस रहेको हुनसक्छ। मास्कले कोरोनाका छिटाहरू फैलिन नदिइ अन्य व्यक्तिमा सर्नबाट रोक्ने काम गर्दछ। त्यसैले मास्क एक भए पनि यसको फाइदा अनेक छन्। बाहिरी वातावरणमा रहेका सूक्ष्म जैविक कणहरूबाट मास्क लगाउने व्यक्तिलाई सुरक्षा प्रदान गर्छ। हेर्दा सामान्य भए पनि यसको गूण धेरै छन्। अहिले मास्क सबै स्थानमा सर्वसुलभ रूपमा पाइन्छ। यसको गुणस्तर हेरी दुई रुपैयाँदेखि माथि किन्न पाइन्छ। विभिन्न स्थानमा मास्क वितरण अभियान पनि भइरहेका छन्। अब मास्कलाई हामीले लगाउने लुगासरह आफैं अनिवार्य गर्नुपर्छ। सरकारले पनि सप्ताहव्यापी अभियान नै चलाएको छ। प्रहरीले तपाईको मास्क खोई ? जस्ता अभियान जारी राखेको छ। यसले सीमित समय प्रचार र चेतना बढाए पनि अब आफ्नो स्वास्थ्यका लागि नागरिक आफै सचेत बनौं।"
ओलम्पिकमा यौनलाई रोक्न सकिँदैन,"टोकियो : संसारभरका ११ हजारभन्दा बढी खेलाडीले प्रतिस्पर्धा गरेको ३२औं गृष्मकालिन टोकियो ओलम्पिक आइतबार सम्पन्न हुँदैछ। विश्वका दुई सय पाँच देशका ११ हजारभन्दा बढी खेलाडीले ३३ खेलमा तीन सय ३९ स्वर्ण पदकका लागि प्रतिस्पर्धा गरेका थिए। दुई साताभन्दा बढीको समयमा जापान खेलकुद महाकुम्भमा मात्र झुमेन, खेलाडीबीचको प्रेम र सम्बन्धका कारण पनि चर्चामा रह्यो। जापानले टोकियो ओलम्पिकमा सहभागी खेलाडी, प्रशिक्षक र अफिसियलका लागि छुट्टै प्रकारको बेड निर्माण गरेपछि त्यसले भिन्न किसिमले चर्चा पायो। पुनः प्रयोग गर्न मिल्ने सामग्रीबाट खेलाडी, प्रशिक्षक र अफिसियलका लागि बेड निर्माण गरिएको थियो। कार्डबोर्डबाट बनेको बेडमा प्लास्टिकबाट बनेको गद्दा बिछ्याइएको छ। ओलम्पिक र पारा ओलम्पिक सम्पन्न भएपछि बेड र गद्दालाई अन्य विभिन्न काममा पुनः प्रयोग गरिने छ। आयोजकले टोकियो ओलम्पिकका लागि १८ हजार र पारा ओलम्पिकका लागि आठ हजार बेड आवश्यक पर्ने जनाएका छन्। हेर्दा आकर्षक र आरामदायी सिंगल बेड नौ बर्गमिटर र डबल्स बेड १२ बर्गमिटरको छ। सिंगल र डबल्स दुवै बेडमा यौन सम्पर्क गर्न भने मिल्ने छैन। ओलम्पिक भिलेजका बेडहरू एन्टी सेक्स रहेकाले यौन सम्पर्क गर्न नमिल्ने आयोजकले जनाएका छन्। कार्डबोर्डबाट बनेको बेडमा बढी हलचल गर्न नमिल्ने र एक जनाको मात्र भार थेग्न सक्ने खालको रहेको जनाइएको छ। यसले खेलाडीहरूबीचको निकटतालाई रोक्ने आयोजकको दाबी छ। तर, विगत तीन दशकदेखि ओलम्पिक खेलकुदमा खेलाडीको प्रदर्शन र सफलता मात्र होइन, यौनका विषयले पनि उक्तिकै चर्चा बटुल्दै आएको छ। सन् १९८८ को सोल ओलम्पिकमा एचआईभी एड्स रोकथामका लागि भन्दै पहिलो पटक कन्डम बाँडिएको थियो। त्यतिबेला एड्स रोग उत्कर्षमा रहेकाले सचेतनाका लागि आठ हजार पाँच सय थान कन्डम बाँडिएको थियो। त्यसपछिका ओलम्पिकमा पनि कन्डम बाँड्ने प्रचलनले निरन्तरता पायो। अहिले जापानमा जारी टोकियो ओलम्पिकमा पनि डेढ लाखभन्दा बढी कन्डम वितरण गरिएको थियो। सन् २०१६ को रियो ओलम्पिकमा त झन् साढे चार लाख कन्डम वितरण गरिएको थियो। आयोजकले एचआईभी एड्सका बारेमा जागरुकता बढाउन र ओलम्पिकको चिनोका रुपमा डेढ लाख बढी कन्डम बाँडिएको दाबी गरेको छ। टोकियो ओलम्पिक आयोजकले खेल अवधिभर संयमता अपनाउन पनि खेलाडीलाई आग्रह गरेको छ। तर, ओलम्पिकमा सहभागी केही पूर्व खेलाडीहरूले भने जस्तोसुकै तरिका अवलम्वन गरे पनि ओलम्पिक भिलेजमा सेक्सलाई रोक्न नसकिने जनाएका छन्। उनीहरूले जस्तोसुकै तरिका अपनाए पनि वा जतिसुकै प्रतिबन्ध लगाए पनि ओलम्पिकमा सेक्स र सोसल डिस्ट्यान्सिङ ओपन सेक्रेटजस्तै रहेको दाबी गरेका छन्। उनीहरूले केही समय पहिले ओलम्पिक भिलेजको छत, बाथरुम र बाहिरी झाँडीमा समेत प्रयोग गरिएको सयौं कन्डमहरू फेला परेको घटनाले ओलम्पिकलगायतका ठूला पर्वमा सेक्सलाई बन्देज गर्न नसकिने निष्कर्ष निकालेका हुन्। जर्मनीकी पूर्व एथलेटिक्स खेलाडी सुसान टाइडटेकले ओलम्पिक भिलेजमा यौन क्रियाकलाप नहुने भन्ने हुनै नसक्ने बताएकी छन्। उनले जर्मनीको अखबार वाइल्डसँग कुरा गर्दै भनेकी छन्, जापानले यौन क्रियाकलापमा गरेको प्रतिबन्ध सुन्दा हाँसो उठ्छ। यस्तो प्रतिबन्धले कहिले पनि काम गर्दैन। उनले सेक्स ओलम्पिक भिलेजको संधै मुद्दा बन्दै आएको पनि बताइन्। हरेक खेलाडी ओलम्पिकमा आफ्नो उच्च फर्ममा हुन्छन्। उनीहरूले विश्वस्तरीय प्रतियोगिताका लागि ठूलो मेहनत र परिश्रम पनि गरेका हुन्छन्, उनी भन्छिन्, यस्तोमा खेलपछि इनजर्धी रिलिज गर्नुपर्ने हुन्छ। ओलम्पिककै दौरान धेरै पार्टी चलिरहेका हुन्छन्। यस्तो पार्टीमा मदिराको खपत पनि धेरै नै हुन्छ। यसैगरी टेबुलटेनिसका पूर्व स्टार म्याथु सइदले पनि ओलम्पिक भिलेजमा यौन क्रियाकलापलाई रोक्न नसकिने बताए।"
एसईईमा ९३६४ प्रतिशतको ग्रेडिङ,"भक्तपुर : राष्ट्रिय परीक्षा बोर्डले शनिबार एसईईको नतिजा सार्वजनिक गरेको छ। रजिस्ट्रेसन फारम भरेकामध्ये ९३६४ प्रतिशत विद्यार्थीको ग्रेडिङ गरी परीक्षाफल प्रकाशन गरिएको हो। ४ लाख ८४ हजार २ सय ७८ जनाको परीक्षाफल प्रमाणीकरण गरिएको बोर्डको परीक्षा नियन्त्रण कार्यालय कक्षा १० का उपनियन्त्रक चेतनाथ शर्माले बताए। रजिस्ट्रेसन फारम भरेकाको संख्या ५ लाख १७ हजार १ सय २२ थियो। कोरोना महामारीका कारण वैकल्पिक विधिबाट विद्यार्थीको मूल्यांकन गरिएको हो। शर्माले माध्यमिक शिक्षा परीक्षा कक्षा १० को विद्यार्थी मूल्यांकन, नतिजा प्रकाशन तथा प्रमाणीकरण कार्यविधि २०७८ अनुसार परीक्षाफल सार्वजनिक गरिएको बताए। विद्यालयबाट गरिएको अन्तिम मूल्यांकनपछि जिल्लामा रहेको शिक्षा विकास तथा समन्वय एकाइबाट प्रमाणित भई आएको परीक्षाफललाई कार्यविधिअनुसार प्रमाणीकरण गरिएको शर्माले बताए। भने, विद्यालयबाट मूल्यांकन र स्थानीय शिक्षा विकास तथा समन्वय एकाइबाट प्रमाणित भएर आएकाले यस वर्ष बोर्डबाट ग्रेडिङ विश्लेषण गरिएन । त्यसैले यस वर्ष नतिजा प्रमाणीकरणपश्चात् पुनर्योग तथा पूरक ग्रेड वृद्धि परीक्षासम्बन्धी कार्य हुँदैन। उनले परीक्षाफल प्रमाणीकरणमा सकभर त्रुटि हुन नदिन अधिकतम प्रयास गरिएको बताए। तर, कुनै कारणले त्रुटि भए सम्बन्धित विद्यालयको सिफारिससहित सम्बन्धित शिक्षा विकास तथा समन्वय इकाइमा ३५ दिनभित्र निवेदन दिन सकिने उनले बताए। कुन प्रदेशमा कति उत्तीर्ण ? एसईई २०७७ मा सबैभन्दा बढी बागमती प्रदेशका विद्यार्थी उत्तीर्ण भएका छन्। यहाँका १ लाख ५ हजार ६ सय २९ जना विद्यार्थी उत्तीर्ण भएका छन्। यसपछिको स्थान प्रदेश १ ले ओगटेको छ। कायममुकायम परीक्षा नियन्त्रक रुद्रप्रसाद अधिकारीका अनुसार प्रदेश १ का ८२ हजार ७ सय ६० विद्यार्थी उत्तीर्ण भएका छन्। लुम्बिनी प्रदेशका ८२ हजार १ सय ७० जना र प्रदेश नम्बर २ का ७५ हजार ८३६ जना विद्यार्थी एसईई पास भएका छन्, उनले भने, गण्डकी प्रदेशका ४६ हजार २ सय ४३ जना र सुदूरपश्चिमका ५५ हजार २ सय ९८ जना विद्यार्थी एसईई उत्तीर्ण भए। उनका अनुसार सबैभन्दा कम कर्णाली प्रदेशका ३६ हजार ३ सय ४२ जना विद्यार्थी एसईई उत्तीर्ण भए। नदिएको परीक्षामै ग्रेडिङ ! परीक्षा नदिएको विषयमा पनि ग्रेडिङ गरिएको पाइएको छ। अनिवार्य गणितमा प्रयोगात्मक परीक्षा हुँदैन। तर, बोर्डले शनिबार सार्वजनिक गरेको परीक्षाफलमा अनिवार्य गणितको प्रयोगात्मकमै ग्रेडिङ गरेको पाइएको हो। परीक्षाफलको ग्रेड सिटमा अनिवार्य गणितको प्रयोगात्मकमा ग्रेडिङ नम्बर पाएका रमण सापकोटाले आफू अन्योलमा परेको सुनाए। उनले सुरुमा परीक्षाफल आफ्नो नभएको हो कि भनी झुक्किएको समेत सुनाए। सिम्बोल नम्बर र जन्ममिति सबै मिल्छ। विद्यालयको नामसमेत मिल्छ, उनले अन्नपूर्ण पोस्ट्सँग भने, तर ग्रेडिङ सिटमा परीक्षामै नदिएको अनिवार्य गणितको प्रयोगात्मकमा पनि ग्रेडिङ गरिएको देखेर झुक्किएँ, दोहोर्याई तेहेराई परीक्षाफल हेरेँ केही फरक भएन। अन्योल बढ्यो। उनले विद्यालयले पो त्रुटिपूर्ण ग्रेडिङ गरेको हो कि भनी विद्यालय र विषय शिक्षकसँग बुझ्दा बोर्डबाटै त्रुटि भएको जानकारी दिएको सुनाए। उनका पिता रेवती सापकोटाले बोर्डको त्रुटिपूर्ण परीक्षाफलबाट आफू अचम्मित भएको प्रतिक्रिया दिए। परीक्षाफल सोचेजस्तै आए पनि अनिवार्य गणितमा प्रयोगात्मकमा ग्रेडिङ गर्दा मन अमिलो बनाएको रमणले बताए। सोचेअनुसारको परीक्षाफल आएर छोरो खुसी र उत्साहित भएका थिए, सापकोटाले भने, तर परीक्षा नै नदिएको अनिवार्य गणितको प्रयोगात्मकमा ग्रेडिङ भएर आएको देखेर मन नै अमिलो बनाए। अनिवार्य गणितको प्रयोगात्मकमा ग्रेडिङ भएर आएको देखेर प्रधानाध्यापक तथा विषय शिक्षकहरूसमेत अचम्मित भएका छन्। एसईईमा अनिवार्य गणितसँगै ऐच्छिक विषयतर्फ ऐच्छिक गणित र अर्थशास्त्रमा प्रयोगात्मक परीक्षाको व्यवस्था छैन। तर, अनिवार्य गणितको प्रयोगात्मकमा ग्रेडिङ भएर परीक्षाफल आउनु बोर्डको कमजोरी रहेको उनीहरू बताउँछन्। एसईईमा अनिवार्य गणितमा प्रयोगात्मक परीक्षा छैन, भक्तपुरको वागीश्वरी माविका प्रधानाध्यापक कृष्णप्रसाद धन्छाले भने, नभएको परीक्षामा कसरी ग्रेडिङ भयो त्यो त राष्ट्रिय परीक्षा बोर्डले भन्ने कुरा हो। उनले विद्यालयबाटै नजाने ग्रेडिङ बोर्डले कसरी हाल्यो भन्दै उल्टै प्रश्न गरे। भक्तपुरकै मध्यपुर थिमिस्थित विनायक शिक्षा निकेतनका प्रिन्सिपल सुरेन्द्रविक्रम प्रजापतिले बोर्डबाट कमजोरी भएको हुनुपर्ने बताए। बोर्डबाटै एसईईको मूल्यांकन गर्ने फम्र्याट आएकाले विषय शिक्षक वा विद्यालयबाट त्रुटि हुने सम्भावना नभएको उनले सुनाए। विषय शिक्षक वा विद्यालयबाट त्रुटि भए पनि अन्तिम निर्णय दिने त बोर्ड नै हो, उनले भने, तर यहाँ बोर्डबाटै त्रुटि भएको देखियो। यसप्रति अभिभावक र परीक्षार्थीले सामाजिक सञ्जालमा आपत्ति जनाएपछि बोर्डले वेबसाइटमा नतिजा सच्याएको स्रोतले बतायो। बोर्ड अध्यक्ष चन्द्रमणि पौडेलले भने आफूहरूको वेबसाइटमा कुनै त्रुटि नभएको र उक्त त्रुटिबारे अहिलेसम्म कुनै जानकारी नआएको प्रतिक्रिया दिए। उनले त्यस्तो त्रुटि नहुनुपर्ने समेत बताए। अध्यक्ष पौडेलले अरू सेवाप्रदायक संस्थालाई दिएको परीक्षाफलमा गल्ती गरेको हुन सक्ने भन्दै बोर्डको आधिकारिक वेबसाइटमा हेर्न सुझाए। खोई त्यस्तो त्रुटिबारे हामीलाई थाहा छैन, त्यस्तो त नहुनुपर्ने हो, उनले अन्नपूर्ण पोस्ट्सँग भने, अरू कसैलाई दिएकोमा उसले रिजल्ट हाल्ने बेला गल्ती गर्यो होला। हाम्रो आधिकारिक वेबसाइटमा हेर्नुहोला।"
शैक्षिक क्षेत्र डामाडोल,"काठमाडौं : कोरोना महामारीका कारण विद्यालय डेढ वर्षदेखि बन्द छन्। विद्यालय कहिले खुल्ने हुन्, अझै टुंगो छैन। साढे ३५ हजार विद्यालयमा भौतिक रूपमा उपस्थित भएर पठनपाठन ठप्पप्राय: छ। कतिपयले अनलाइन कक्षा सञ्चालन गरिरहेका छन्। विद्यालय र विश्वविद्यालय बन्द हुँदा ८६ लाखभन्दा बढी विद्यार्थीको भविष्य अन्योलग्रस्त छ। विद्यालय स्तरमा ८१ लाख र विश्वविद्यालयमा ५ लाखभन्दा बढी अध्ययनरत छन्। कोरोना महामारीका कारण शिक्षा क्षेत्र सबैभन्दा बढी प्रभावित भएको विज्ञहरू बताउँछन्। २०७६ चैत ११ गते लकडाउन सुरु हुनुभन्दा केही अघिदेखि नै शैक्षिक क्षेत्र बन्द गरिएका थिए। पहिलो लहरको संक्रमण कम भएपछि खुल्न थालेका विद्यालय, कलेज दोस्रो लहरसँगै पुन: बन्द भए। पहिलो र दोस्रो लहरको बीचमा करिब ३ महिना शैक्षिक क्षेत्र खुलेको शिक्षा, विज्ञान तथा प्रविधि मन्त्रालले जनाएको छ। तेस्रो लहरले ढोका ढकढक्याउँदै छ। यसले अब शैक्षिक संस्था कहिले खुल्ने भन्ने अन्योल कायमै छ। कोरोना संक्रमण नभेटिएका पहाडी जिल्लाका केही स्थानमा फाटफुट मात्रै विद्यालय सञ्चालनमा रहेको शिक्षा तथा मानव विकास स्रोत केन्द्रका सूचना अधिकारी माधवप्रसाद दाहाल बताउँछन्। मुलुकभर ३५ हजार ५ सय २० विद्यालय छन्। तीमध्ये २८ हजार ८ सय ३३ सामुदायिक र ६ हजार ६ सय ८७ संस्थागत छन्। सामुदायिकमा ५५ लाख ८७ हजार ८ सय ८४ र २५ लाख ४४ हजार ५ सय ५१ गरी ८१ लाख ३२ हजार ४ सय ३५ विद्यार्थी छन्। विकल्पका रूपमा अनलाइनमार्फत पठनपाठन गरिए पनि प्रभावकारी बन्न नसकेको शिक्षाविद्, अभिभावक र सरोकारवाला बताउँछन्। १५ प्रतिशत विद्यार्थीले मात्रै अनलाइनमार्फत पठनपाठनको सुविधा पाएका जनाइएको छ। अर्कोतर्फ अनलाइन कक्षाका नाममा बालबालिका कम्प्युटर, मोबाइलजस्ता विद्युतीय उपकरणको लतमा पर्न थालेको अभिभावकको गुनासो छ। स्रोत केन्द्रका सूचना अधिकारी दाहाल धेरै वैकल्पिक विधि अपनाइएको बताउँछन्। रेडियोबाट, टेलिभिजनबाट, स्कुल घुम्ती केन्द्र सञ्चालन गरेर, सार्वजनिक स्थलमा भौतिक दुरी कायम गरेर पठनपाठन गराउनेलगायत बैकल्पिक विधि अपनाइएको उनको भनाइ छ। नेपाल शिक्षक महासंघका अध्यक्ष बाबुराम थापा सबैभन्दा उच्च प्राथमिकतामा राख्नुपर्ने शिक्षा क्षेत्रप्रति राज्य नै उदासीन रहेको बताउँछन्। शिक्षा क्षेत्र अस्तव्यस्त छ, अध्यक्ष थापा भन्छन्, तर त्यसप्रति राज्य नै उदासीन छ। दूरी कायम गरी थोरै विद्यार्थीलाई विद्यालयमा राखेर पठनपाठन सञ्चालन गर्न सकिने उनको भनाइ छ। निजी तथा संस्थागत विद्यालय पनि महामारीबाट प्रताडित छन्। विद्यालय बन्द हुँदा खर्बौंको क्षति बेहोर्नुपरेको निजी तथा आवासीय विद्यालय अर्गनाइजेसनका अध्यक्ष टीकाराम पुरी बताउँछन्। अनलाइन कक्षामार्फत ७० प्रतिशत विद्यार्थी विद्यालयसँग जोडिएको उनको भनाइ छ। पढाइको हिसाबले निजी क्षेत्र अगाडि छ। ७० प्रतिशत विद्यार्थी जोडिएका छन्, उनी भन्छन्, विद्यार्थीको क्षमता बिग्रन दिएका छैनौं।  रोकियो १२ को परीक्षा राष्ट्रिय परीक्षा बोर्डले कक्षा १२ को परीक्षा स्थगन गरेको छ। बोर्डको शनिबार बसेको बैठकले कोरोना संक्रमणदर बढेको भन्दै पूर्वनिर्धारित परीक्षा स्थगनको निर्णय गरेको होे। उक्त परीक्षा साउन ३१ देखि हुने तय भएको थियो। अब परीक्षा हुनुभन्दा १५ दिनअघि सूचना दिइने बोर्डले जनाएको छ। स्वास्थ्य तथा जनसंख्या मन्त्रालयले शुक्रबार कक्षा १२ सहित सबै परीक्षा तत्काल रोक्न कोभिड१९ संकट व्यवस्थापन केन्द्र (सीसीएमसी) र शिक्षा मन्त्रालयलाई सिफारिस गरेको थियो। कक्षा १२ को परीक्षाका लागि ३ लाख ७२ हजार ३ सय ४८ विद्यार्थीले फारम भरेका थिए।"
हिरासतभित्र शंकास्पद मृत्यु,"जनकपुरधाम : साउन १५ गते शुक्रबार जिल्ला प्रहरी कार्यालय धनुषा हिरासतको शौचालयमा ४० वर्षीय पल्टु रविदास मृत फेला परे। शौचालयको भेन्टिलेसनमा गन्जीको पासो लगाई झुन्डिएको अवस्थामा रविदास भेटिएका थिए। २८ जना कैदीबन्दीको बीचबाट उठेर पल्टु झुन्डिएको भेटिनु र उनले लगाएको भनिएको पासो राम्रोसँग भेन्टिलेसनमा नबाँधिएका कारण रविदासको मृत्यु शंकास्पद भएको परिवारको भनाइ छ। परिवारले छानबिनको माग गरेको छ। तर, रविदासले आत्महत्या गरेको प्रहरीको दाबी छ। शरीर अंगभंग मुद्दामा अदालतले तोकेको सजाय तिर्न नसकेपछि रविदास प्रहरी हिरासतमा पुगेका थिए। कारागार लैजानुअघि उनलाई प्रहरीले हिरासतमा राखेको थियो। २०७७ जेठमा इलाका प्रहरी कार्यालय सबैलाको हिरासतको शौचालयमा पनि झुन्डिएकै अवस्थामा शम्भु सदाको शव भेटियो। सबैला नगरपालिका१२ बरकुवाका सदा सवारी ज्यान मुद्दामा अनुसन्धानका लागि प्रहरी हिरासतमा राखिएका थिए। १२ जेठमा माटो लोड गरेर गाउँतर्फ ल्याउने क्रममा एक महिलालाई उनको ट्र्याक्टरले ठक्कर दिएको थियो। उपचारका लागि धरान लैजाने क्रममा उनको मृत्यु भयो। सदाको मृत्युलाई प्रहरीले आत्महत्या भन्यो। तर, परिवारका सदस्य र स्थानीयले आत्महत्या नभई शंकास्पद मृत्यु भएको भन्दै छानबिनको माग गरे। त्यस्तै, २०७७ भदौ १० गते रौतहटको गरुडा नगरपालिकाका १९ वर्षीय विजयराम महराको प्रहरी हिरासतमा चरम यातनाका कारण मृत्यु भयो। स्थानीय निरञ्जन रामको हत्यामा संलग्न आरोपमा पक्राउ परेका महरालाई इलाका प्रहरी कार्यालय गरुडास्थित महिला तथा बालबालिका सेवा केन्द्रमा राखिएको थियो। प्रहरीको निर्मम यातना सहन नसकेर अस्पतालमा उपचार गर्दागर्दै रामको मृत्यु भएको अनुसन्धानका क्रममा खुलेको थियो। शंकास्पद मृत्युका यी घटनाले प्रहरी हिरासत नै थुनुवाका लागि असुरक्षित बन्दै गएको स्थानीयवासी बताउँछन्। मृत्यु हुनेमध्ये अधिकांश दलित २०७२ देखि २०७८ सालसम्म देशैभरी २२ जना थुनुवाहरूको प्रहरी हिरासतमा मृत्यु भएको तथ्यांक प्रहरीसँग छ। जसमध्ये १६ जना मधेसी, दलित, आदिवासी र पछाडि पारिएका समुदायका छन्। हिरासतभित्र थुनुवाको मृत्यु हुँदा अधिकांशलाई आत्महत्या भनी प्रहरीले सार्वजनिक गर्ने र विस्तृत अनुसन्धान नै नगरी फाइल क्लोज गर्ने गरेको छ। प्रहरी आरोपित भएका अधिकांश केसमा अनुसन्धान नै हुँदैनन्, अधिवक्ता राजकुमार महासेठ भन्छन्, हिरासतमै मृत्यु भएका रौतहटका विजयराम र शम्भु सदाको केसमा हामीले सरकारी वकिल कार्यालयमार्फत बाइफोर्स जाहेरी दर्ता गरायौं तर, प्रहरीले अनुसन्धान नै गरिदिएनन्। अनुसन्धान प्रकृया अगाडि बढाउन भन्दै शम्भु सदाको केसमा उच्च अदालत धनुषाले परमादेश जारी गरे पनि पनि सुनवाइ छैन। प्रहरीले अनुसन्धान नै नगरिदिएपछि अधिकांश मुद्दा अगाडि बढ्न नसकेको उनको भनाइ छ। रौतहटको केसमा सरकारी वकिल कार्यालयबाट जाहेरी दर्ता गरायौं तर, त्यो अगाडि नै बढेन, महासेठले भने, शम्भुरामको पनि जाहेरी पर्यो तर, अनुसन्धान भएन। प्रहरी आरोपित भए त्यस्ता घटनाको प्रकृया नै अघि बढ्दैन। धनुषाका प्रहरी उपरीक्षक प्रकाश रानाभाट हिरासतभित्र अधिकांश दलितकै मृत्यु हुनु संयोग मात्रै रहेको बताउँछन्। हामी थुनुवाको सुरक्षाको सवालमा विशेष संवेदनशील हुन्छौं, उनले भने, चरम गरिबी र सामाजिक अपहेलनाको डरले पनि आत्महत्या गर्ने गरेको देखिन्छ। मृत्युका कारण साझा हिरासतभित्र मृत्युको कारणहरू साझा नै रहेको दलित अधिकारकर्मी विनोद महरा बताउँछन्। गरिबी, अशिक्षा र सामाजिक अपहेलना आत्महत्याका कारणहरू हुन सक्छन् भने अर्को तर्फ प्रहरीको थुनुवासँग गरिने व्यवहार, थुनाभित्र सुरक्षा र निगरानीको अभाव र अनुसन्धानको क्रममा दिइने दबावहरू पनि मृत्युको कारण हुन्, महराले भने। महराका अनुसार थुनुवा कक्षभित्र सीसीटीभी नराख्दा थुनुवाहरूको क्रियाकलापलाई निगरानी गर्ने चलन छैन। दर्जनौं थुनुवाको बीचबाट एक जना निस्केर मृत्यु हुँदा पनि कसैले थाहा नपाउनु जस्ता कुराहरूले थुनाभित्रको असुरक्षालाई उदांगो गर्छ। कारबाही नाम मात्रैको हिरासतभित्र भएका मृत्युको घटनामा संलग्न प्रहरीमाथि विभागीय कारबाही र पीडित पक्षसँग सम्झौता गरेर मिलापत्र गर्ने गरिन्छ। पल्टु रविदासको हत्या वा आत्महत्या भन्ने निष्पक्ष छानबिनका लागि पीडित परिवारले ३ दिनसम्म आन्दोलन गरे। जिल्ला प्रशासन कार्यालयमा भएको वार्तामा दुई बुँदे सहमतिपछि परिवारले शव बुझे। घटनाको बखत थुनुवा कक्षमा सेन्ट्री बसेका प्रहरी जवानलाई ६ महिनाको लागि निलम्बन गरियो। तर, घटनाको ठोस अनुसन्धान भने हुन सकेको छैन। रौतहटको प्रहरी हिरासतमा मृत्यु भएका विजयराम चमारमाथि सोधपुछ गर्ने तीनजना प्रहरी निलम्बनमा परे। निकै विरोध र आन्दोलनपछि घटनामा उपसचिवको संयोजकत्वमा तीन सदस्यीय छानबिन समितिसमेत गठन भयो। तर, हालसम्म समितिको रिपोर्ट सार्वजनिक भएको छैन। यस्तो छ कानुनी व्यवस्था मुलुकी अपराध संहिताले अनुसन्धानका क्रममा यातना दिने, शारीरिक र अमानवीय व्यवहार गर्ने अनुसन्धान अधिकारीमाथि पनि दण्ड सजायको व्यवस्था गरेको छ। प्रचलित कानुनबमोजिम कसूरको अनुसन्धान गर्ने, अभियोजन गर्ने, कानूनको कार्यान्वय गर्ने वा कानून बमोजिम नियन्त्रण, हिरासत वा थुनामा राख्ने अधिकार प्राप्त अधिकारीले कसैलाई शारीरिक वा मानसिक यातना दिन वा दिन लगाउन वा क्रुर, निर्मम, अमानवीय वा अपमानजनक व्यवहार गर्न गराउन हुँदैन भनी फौजदारी संहितामा उल्लेख छ। संहितामा कुनै विषयमा जानकारी हासिल गर्ने, कुनै कसूरमा साबित गराउने, कुनै कार्यको लागि दण्ड दिने, जोर जुलुम वा त्रास देखाउने वा कानुनविपरीतका अन्य कुनै कार्य गर्नेलाई कसूर मानिएको छ। यस्तो कसूर गर्ने व्यक्तिलाई कसूरको गम्भीरता हेरी ५ वर्षसम्म कैद वा ५० हजार जरिवाना वा दुवै सजाय हुने उल्लेख छ।"
मनोरोगीलाई श्रीकृष्णवाक्य,"आत्मा नै आत्माको मित्र हो अनि आत्मा नै आत्माको शत्रु हो गत महिना एकै प्रकारका दुई समाचारले मनमा हलचल पैदा गर्यो। एउटा मनोचिकित्सककै मन खल्बलाउने खबर निश्चय नै अति विशेष नै हुनुपर्छ भन्ने ठान्नुहोला। मनोचिकित्सा पेशामा भनौं या मनोरोगहरूमा आपत्कालीन अवस्था मानिएको विषय करिब करिब एउटै नै छ: आत्महत्या। हामीले जुनसुकै मनोरोगको पनि यथाशक्य शीघ्र उपचार गर्नुपर्ने त्यही आपत्कालीन अवस्थामा बिरामी नपुगुन् भनेर नै हो। फेरि त्यो अवस्थामा पुगिसकेपछि त ती बिरामी फर्केर नै नआउन सक्छ। हो, बितेको महिना अर्थात् असार (२०७८) मा सामाजिक सञ्जालमा छाएका दुई तस्वीरले अझै पनि मन अस्थिर बनाइदिएको छ। विस्तारित नातासम्बन्धीमा पर्ने १५१६ वर्षकी एक किशोरी अनि आफ्नै पेशा व्यवसायसँग सम्बन्धित एक होनहार युवक दुवैले अप्रत्याशित रूपमा आफैंलाई मार्ने कठोर निर्णय कसरी लिन सके होलान् ? अनि, किन लिन पुगे होलान् ? प्रश्न अनुत्तरित नै छ, अझै पनि। हुन त, दुवै व्यक्तिगत रूपमा मसँग एकदमै चिनिएका या हेलमेल नै भएका पात्रहरू पनि होइनन् तर पनि तिनको आत्महत्याको खबर एकदमै पीडादायी, असोचनीय अनि अकल्पनीय रूपमा अकस्मात आइपुगेको थियो। कता कता, त्यो दु:खदायी मृत्युलाई रोक्न या टार्न पो सकिने थियो कि ? भन्ने पनि मनमा लागिरहन्छ अझै। तर अध्यात्ममा अलि अलि रस लिने मजस्तो व्यक्ति मृत्युलाई पनि टार्न सकिन्छ र ? भनी आएको मनको त्यो तर्कनालाई तुरुन्त नै निस्तेज नै गरी पनि हाल्छु : आयो टप्प टिप्यो लग्यो, मिति पुग्यो टारेर टर्दैन त्यो। अत्यन्तै बिडम्वनामय कुरा, त्यसरी आत्महत्या गर्ने भाइ पेशाले मनोचिकित्सक नै थियो। त्यो खबर थाहा पाएपछि परिवारका सदस्य अनि मित्रगणले भनी पनि हाले, ओहो ! अरूलाई आत्महत्याबाट बचाउनुपर्ने, सम्झाइबुझाइ गर्नुपर्ने मान्छे, आफैंले नै पो त्यस्तो गरेछ। म हतप्रभ भएँ त्यस्तो प्रतिक्रियाले। भन्न त भनें, आफू कलेजो विशेषज्ञ भएको चिकित्सकलाई जण्डीस हुँदैन र ? हाडजोर्नी विशेषज्ञको दुर्घटनामा परेर हड्डी भाँच्चियो भने तिनको शल्यक्रिया गर्नुपर्दैन होला त ? पेटरोग विशेषज्ञलाई अल्सर हुँदैन र ? क्यान्सर विशेषज्ञलाई क्यान्सर नै नहुने हुन्छ त ? त्यसरी नै मनोचिकित्सकहरूमा पनि मनोरोगको लक्षण नदेखिने भनौं या तिनीहरू आपत्कालीन अवस्थामा नपुग्ने भन्ने हुन्छ र ? तर पनि मनमा नमीठो रित्तोपनको भाव भने आइरहन्छ। अत्यन्तै बिडम्वनामय कुरा, त्यसरी आत्महत्या गर्ने भाइ पेशाले मनोचिकित्सक नै थियो। ओहो ! अरूलाई आत्महत्याबाट बचाउनुपर्ने, सम्झाइबुझाइ गर्नुपर्ने मान्छे आफैंले त्यस्तो गरेछ। हतप्रभ भएँ प्रतिक्रियाले। हुन त, अन्तर्राष्ट्रिय अध्ययनहरूको तथ्यांकगत विश्लेषण गर्दा पेशागत रूपमा आत्महत्याको अनुपात चिकित्सकगणमा, तिनमा पनि एनेस्थेसियोलोजिष्ट अनि मनोचिकित्सकहरूमा नै ज्यादा भएको देखिन्छ। तर पनि जीवनको कठोर वास्तविकतालाई तथ्यांकगणितसित यो मनले सजिलै कसरी दाँजोस् र ? आत्महत्या अर्थात् आफैंले आफंैलाई मार्ने विषय नै यस्तै नै छ। केही समयअघि श्रीमती र छोरीको हत्या गरी आत्महत्या गर्ने प्रयास गरेका एक व्यक्तिलाई प्रहरीले मनोचिकित्साका लागि लिएर आए। ओहो ! हामीले ठान्ने मानसिक रोगी प्रहरीको भनौं या कानुनको नजरमा त अपराधी पो मानिने ! मन सकुशल भएको भए त्यस्तो जघन्य अपराध, श्रीमती र छोरीको हत्या गर्ने दानवीय कृत्य ती व्यक्तिले किन पो गर्थे होला र ? अहिले त पीडा र पश्चात्तापको अग्निमा झन् डढिरहेको होला उनको मन। त्यही पश्चात्तापले उनको उदासीनता अझै बढाउँदो छ। कुनै दिन फेरि उनले आफैंलाई मार्ने चेष्टा पुन: नगर्लान् भन्न सकिन्न। हाम्रो मनोविमर्श अनि हाम्रा ओखतीमूलोले कहिलेसम्म अनि कहाँसम्म थेग्ला ? भन्न सक्दिनँ। केही वर्षअघिको अर्को एक बिरामीलाई कहिल्यै बिर्सन्नँ। आत्महत्याको प्रयास गरेका कारण ल्याइएका ती वयस्क व्यक्तिलाई करिब १५२० दिन भर्ना गरेर राखेका थियौं। रोगको निदान गरेर आवश्यक औषधोपचार अनि मनोविमर्श पश्चात् परिवारजनको सल्लाहमै घर पठाएका थियौं। आत्महत्याको प्रयास एक पटक गर्नेले फेरि दोहोर्याउने सम्भावना ५० प्रतिशतभन्दा बढी हुन्छ। तिनलाई एक्लै नछोड्ने सल्लाह पनि दिएका थियौं तिनका छोरालाई। सबै कुरा ठीकठाक नै चलिरहेको थियो रे। केही दिनपछि पानी खान भनी बुइँगलको भान्सामा एक्लै पुगेका तिनले पासो लगाएर मृत्युवरण गर्न पुगेछन्। यस्तोमा हाम्रो उपचारपद्धतिलाई सफल मान्ने कि असफल ? आफैं असमञ्जस्यपूर्ण अवस्थामा पुग्छु। मलाई त आफू यो संसारमा बोझ भइयो कि जस्तो लाग्छ। म असहाय प्राणीलाई कसले पो सहायता गर्ला र ? यो संसारमा अब बाँचेरै पो के प्रयोजन ? बेला बेलामा मरुँ मरुँ जस्तो लागिरहन्छ। कहिलेकाँहीं त पासो लगाउने प्रयास पनि गरेको हो। यसरी सिधा सिधा मृत्युको इच्छा अभिव्यक्त गर्ने रोगीहरू अनि तपाईंलाई मरुँ मरुँ जस्तो लाग्छ ? भनेर हामीले सोध्ने सिधा प्रश्नको सरल उत्तर दिनेहरूलाई हामी विशेष निगरानीमा राख्दछौं। आवश्यक परे भर्ना नै पनि गर्दछौं। भर्ना अवधि पूरा गरेको या मनस्थितिमा सुधार आएकाहरूलाई घर पठाउने बेलामा फेरि कुनै पनि बेलामा मरुँ मरुँ लाग्ने या आत्महत्याको विचार आएमा हामीसँग सम्पर्क गर्न भनेर फोन नं या हटलाइन पनि उपलब्ध गराउँछौं। त्यसरी फोन गर्दा हामीसँग हुने ५१० मिनेटको कुराकानीमै तिनको मर्ने चाहनामा कमी ल्याई तिनको जीजीविषामा वृद्धि गराउने हाम्रो कोशिषले धेरैजसो अवस्थामा सार्थकता पनि पाउँछ। तर बिडम्बना ! साँच्चै नै आत्महत्या नै गर्न पुगेकाहरूले त्यसरी फोन गर्न भ्याउँदैनन् पो कि त ? नत्र त, किन यसरी आत्महत्याको तथ्यांकहरूमा दिनानुदिन वृद्धि हुँदै गइरहेको छ ? पेशाको दौरान अनि आत्महत्या विषयमा विशेषज्ञता हासिल गर्न पढाइ गरेको तीन वर्षको समय जोड्दा करिब डेढ दशकको अवधिमा आत्महत्यालाई धेरै नजिकबाट बुझ्न पाएको छु। आत्महत्याको प्रयास गर्नेहरूलाई बाँचेर आएपछि तिनको मनोभावको अध्ययन गरेर उपचार पनि गरेको छु। तर पनि यो विषय जत्तिको अस्पष्ट, निराशाजनक, अपजसी अनि मनमा उद्वेग पैदा गर्ने अरू कुनै विषय नै छैनन् मेरा लागि। आत्महत्या गरिसकेपछि त सकिगो नि ? फर्काउन सकिने होइन। मनोरोगीहरूलाई त्यस्तो कृत्य गरिहाल्नबाट जोगाउने पो त हाम्रो काम त ! आत्महत्या गरेपछि त गइहाल्यो नि ! आत्महत्याको खबर मात्रले नै पनि आफू मनोचिकित्सकको जिम्मेवारीबाट नै च्यूत भइयो कि भन्ने पश्चात्तापको पीडा ममा किन आउँछ किन ? प्रारब्धको खेल या विधिको विधानलाई नै मान्ने हो भने पनि हे सृष्टिकर्ता ! किन यस्तो कृत्यबाट कसैको जीवनलीला समाप्त हुन्छ ? तिनको अरू नै कारण रोग, भोक, दुर्घटना आदि किन नभएको ? यस्ता थुप्रै प्रश्न अनुत्तरित नै छन्। होइन, हाम्रो जैविक सिद्धान्तले मानेझैं तिनको आनुवंशिकतामै आत्महत्याप्रतिको चाहना प्रतिविम्बत नै हुने भए किन त्यस्तो हुने हो ? सेरोटोनिन रसायनको कमीले तिनलाई त्यस्तो कृत्यका लागि दुरुत्साहित गर्ने हो भने पनि किन त्यसलाई उल्टाउन नसकेको हामीले ? सबैलाई सेरोटोनिन टनिक को सिफारिस गर्नुपर्ने हो मनोचिकित्सकहरूले ? वा खाद्यवस्तुमा सेरोटोनिन राख्ने सामुदायिक स्वास्थ्यको प्रावधान लागू गर्नुपर्ने हो ? कुन मनोवैज्ञानिक सूत्र अथवा कुन मनोसामाजिक उपचार पद्धतिले समाजलाई आत्महत्याउन्मुख नभई जीवनतर्फ लालायित बनाउन सक्ला ? पलायनवादी बन्नुभन्दा जीजीविषा जगाएर कर्मयोगी बन्न प्रेरणा दिने श्रीकृष्णको नै खाँचो भएको त होइन समाजमा ? किशोरकिशोरी, युवा अनि प्रौढको मनस्थिति कसरी उँचो राख्ने ? चिन्तनपछि आशाको झिनो त्यान्द्रो भेटें, श्रीमद्भगवद्गीतामा श्रीकृष्णोपचार पद्धति। मानिसले आफ्नो उद्धार आफैंले नै गर्नुपर्छ किनकि आत्मा नै आत्माको मित्र हो। अनि आत्मा नै आत्माको शत्रु हो। अर्थात्, आफू नै आफ्नो मित्र या शत्रु भएकाले मानवले आफ्नो उद्धार आफैंले गर्नुपर्छ। अध्यात्मको यो गूढ सूत्र हाम्रो उपचारकर्म या मनोविमर्शमा यथोचित संयोजन गरी कसैको उपचार गर्ने प्रयास गरेमा अत्यन्त ठूलो लाभ हुनसक्छ कि ? हाम्रो ओखतीमूलो, सल्लाह आदिसँगै आत्मोद्धार आफैंले गर्नुपर्ने यो कृष्णवाक्यलाई मनोरोगीको चेतना, शैक्षिक या प्राज्ञिक स्तरमा उदाहरण दिएर बुझाउन सके जीवन जिउने प्रेरणा मिल्थ्यो कि ? युद्धमैदान छाडेर पलायन हुने या शत्रुको हातबाट मर्ने जस्तो विचार बोकेका युद्धनायक अर्जुनको विषाद् त यस्तै कृष्णवाक्यले परिवर्तन गरायो भने आत्महत्या जस्तो गम्भीर निर्णय लिन खोज्ने सामान्य मानवमा यसले कसो सकारात्मक प्रभाव नल्याउला त ? त्यसैले आजैबाट वैज्ञानिक आधुनिक उपचारपद्धतिमा अध्यात्मको यो सानो सूत्र (श्रीकृष्णवाक्य) मिश्रण गर्ने प्रयास थालनी गर्नुपर्छ। आशा छ, यसले राम्रो प्रभाव नै पार्नेछ। कालो बादलमा चाँदीको घेरासरि श्रीमद्भगवद्गीताको यो सुन्दर उद्धरणले मेरो जलिरहेको मनमा अलिकति भए पनि शान्ति ल्याइदिएको छ। त्यसैले जीवनबाट पलायन चाहने सबैलाई कवि भूपिको शब्द सापटी लिएर मेरो डायरीमा कोरिएका यी शब्द पुन:उद्धृत गरी आह्वान गर्न चाहन्छु : हे ! आत्महत्या गरी जीवन गुमाउन चाहनेहरू हो ! आफैंलाई माया गरी जिएर त हेर, जीवन कति न्यानो छ ? जीवन कति प्यारो छ ?? आफ्नो उद्धार आफैंले गर्ने प्रयास गरेर त हेर, संसार कति उज्यालो छ ? संसार कति रमाइलो छ ?? (लेखक धुलिखेल अस्पतालका मनोचिकित्सक हुन्।)"
कसले खायो फार्मेसीको १ करोड २१ लाख ?,"वीरगन्ज : अचेल कोरोनाको नयाँ भेरियन्ट भनेको सुनिन्छ। कोरोना प्रभावमा केही शान्त रहेर व्यस्तता घटेकै बेला नारायणी अस्पतालमा भने बरु आर्थिक दुरुपयोगको नयाँ भेरियन्ट फेला परेको छ। सरकारले चार वर्षअघि सरकारी अस्पतालमा आफ्नै फार्मेसी सञ्चालन गर्ने नीति ल्यायो। त्यहीअनुरूप वीरगन्जस्थित नारायणी अस्पतालले करारमा ६ कर्मचारी राखेर फार्मेसी सुरु गर्यो। त्यसका लागि अस्पताल व्यवस्थापनले सिड मनी (बीउ पुँजी) २० लाख रुपैयाँ उपलब्ध गरायो। यति बेला आएर त्यो २० लाखको त हिसाब छैनछैन, अरू करिब १ करोड २१ लाख रुपैयाँ अनौठो तालले गायब पारिएको छ। यसको पोल तब खुल्यो, जब आपूर्तिकर्ताको लामो समयदेखि बाँकी तिर्नुपर्ने भयो। आलटाल गरिरहेको फार्मेसीमा अन्त्यमा पैसै नभएको फेला पर्यो। अस्पतालका निमित्त मेडिकल सुपरिटेन्डेन्ट डा वीरेन्द्र प्रधानले यसबारे सोधीखोजी गर्दै फार्मेसी इन्चार्ज हरेन्द्र यादवलाई पत्र काटेका छन्। म छक्क परेको छु। आखिर यति रकम कहाँ गयो त ? यसको जिम्मा फार्मेसी इन्चार्जले लिनुपर्छ, डा प्रधान भन्छन्, त्यसैले फार्मेसी इन्चार्ज हरेन्द्र यादवलाई पत्र काटिसकेको छु। जवाफ आएपछि म तपाईंलाई पनि जवाफ दिन्छु। यही कारण अस्पतालले गत कात्तिकदेखि त औषधिसमेत खरिद गर्न सकेको छैन। यो तथ्यमा पुग्न अन्नपूर्ण पोस्ट्ले सूचनाको हक प्रयोग गर्नुपर्यो। त्यसपछि लेखा शाखाबाट प्राप्त विवरणमा १ करोड ५४ लाख ९७ हजार ८८ रुपैयाँ भुक्तानी बाँकी देखिएको छ। यसमा ४ लाख २ हजार ४ सय ३९ रुपैयाँ कर्मचारीको तलब, लुगा भत्ताको देखाइएको छ। यस हिसाबले औषधिकै मात्र १ करोड ५० लाख ९४ हजार ६ सय ४९ रुपैयाँ भुक्तानी दिन बाँकी छ। जब कि फार्मेसीमा आर्थिक मौज्दात शून्य छ। जगेडा औषधिको मूल्यांकन गर्दा जम्मा ३० लाख रुपैयाँको छ। यो रकम घटाउँदा फार्मेसीले आपूर्तिकर्तालाई १ करोड २० लाख ९४ हजार रुपैयाँ तिर्ने कुनै स्रोत छैन। फार्मेसी घाटामा जाँदैन। त्यसको आधार पनि केही छैन। हाताहाती कारोबार हुने औषधीको मुनाफा त कुरै नगरौं। किनेको पैसासम्म तिर्न नसकेपछि अस्पताल प्रशासन रनभुल्लमा परेको छ। वीरगन्जस्थित नारायणी अस्पतालको फार्मेसीमा काम गर्दै कर्मचारी । अझ उदेकलाग्दो कुरा त तिर्नुपर्ने रकम २०७६७७ को हो। उक्त विवरणमा १२ कम्पनीसँग फार्मेसीले कारोबार गरेको देखिन्छ। भुक्तानी बाँकी रहनुको कारणमा बजेट नपुग भएको देखाइएको छ। सरकारी अस्पतालमा बिरामीलाई बजारभन्दा सुलभ मूल्यमा औषधि उपलब्ध गराउन आफ्नै फार्मेसी सञ्चालन गरिएको हो। तर, नारायणीको यो घटनाले अन्य अस्पतालका फार्मेसी सञ्चालनप्रति प्रश्न उब्जाइदिएको छ। अस्पतालका लेखापाल सुदीप माझी आपूर्तिकर्तालाई तिर्न बाँकी करिब १ करोड २१ लाख रुपैयाँ फार्मेसीले तिर्न नसके अस्पतालले नै व्यहोर्नुपर्ने बाध्यता रहेको बताउँछन्। भन्छन्, सप्लायर्सका फोन दिनदिनै आएर म हैरान छु। फार्मेसी इन्चार्जलाई पटकपटक भनिसकेँ, उनी पन्छिँदै आएका छन्। हरेन्द्रले २०७६ वैशाख १७ देखि फार्मेसीको जिम्मेवारी सम्हालेका हुन्। त्यसअघि सुरुदेखि विजय यादव फार्मेसी इन्चार्ज थिए। हरेन्द्रले आर्थिक अनियमितता गरेका कारण फार्मेसी धराशायी अवस्थामा पुगेको अस्पतालका कर्मचारी र चिकित्सक बताउँछन्। अस्पतालमाथि सवा करोडको आर्थिक भार पनि थपिएको उनीहरूको भनाइ छ। यो विषयमा अस्पताल प्रशासनले छानबिन गरेर दोषीलाई दण्डित गर्नै पर्छ, डा उदयनारायण सिंह भन्छन्। औषधि नहुँदा बिरामी रित्तै हात फर्किंदै अस्पतालको फार्मेसीमा सरकारले तोकेअनुसारका औषधिसमेत उपलब्ध छैन। फार्मेसीका कर्मचारीले पहिलेकै औषधिबाट काम चलाइरहेका छन्। त्यही कारण बिरामी र सेवाग्राही निजी फार्मेसीबाट महँगोमा औषधि खरिद गर्न बाध्य छन्। सरकारी अस्पतालको फार्मेसीले बजारभन्दा झन्डै ३० देखि ४० प्रतिशत सस्तोमा औषधि बिक्री गर्ने गरेका छन्। गत बुधबार फार्मेसीमा जाँदा औषधि नपाएपछि रित्तै फर्किने क्रममा भेटिएका वीरगन्ज बगहीका ७० वर्षीय वीरबहादुर पटेलले भने, डाक्टरले ५ वटा औषधि लेखेका छन्। तर, यहाँ एउटा मात्र औषधि छ भने अब बाँकी औषधि बाहिरको पसलबाट किन्छु। फार्मेसी इन्चार्ज हरेन्द्रले आर्थिक फछ्र्योट नगरेको, आपूर्तिकर्तालाई झन्डै डेढ करोड रकम तिर्न बाँकी रहेका कारण गत कात्तिकयता औषधि खरिद गरिएको छैन। अस्पतालको जिन्सी तथा खरिद शाखा प्रमुख सुशील यादव भन्छन्, म अस्पतालमा कात्तिकदेखि आएको हुँ। त्यसयता फार्मेसीले कुनै पनि औषधी खरिद गरेको छैन। उनी फार्मेसी सञ्चालन समिति सदस्यसमेत हुन्। निर्देशिकाअनुसार फार्मेसीमा १ हजार ३ सय प्रकारका औषधि उपलब्ध हुनुपर्ने हो। तर, डेढ सयदेखि २ सय प्रकारका मात्र औषधि उपलब्ध रहेको फार्मेसी इन्चार्ज हरेन्द्र स्वीकार गर्छन्। सिड मनी कम भएकाले तोकिएका प्रकारका जति औषधि राख्न नसकिएको उनको जिकिर छ। कोरोनाले लामो समय फार्मेसी बन्द रहन पुगेकाले औषधि खरिद गर्न नसकिएको उनी बताउँछन्। भन्छन्, अब छिट्टै औषधि खरिद हुँदै छ, त्यसपछि यो समस्या रहँदैन। व्यवस्थापनले आर्थिक अनियमितताको टुंगो नलगाई हालै औषधि खरिदका लागि १० लाख फार्मेसीलाई उपलब्ध गराएको छ। यसले अस्पताल व्यवस्थापन अनियमितता ढाकछोप गर्न लागेको हो त होइन भन्ने प्रश्न उब्जाएको छ। तर, अस्पतालका निमित्त मेडिकल सुपरिटेन्डेन्ट प्रधान बिरामीलाई मर्का परेकाले औषधि खरिदका लागि १० लाख दिइएको बताउँछन्। औषधि नहुँदा थुप्रै बिरामी मर्कामा परेका छन्। बिरामीको मर्का देखेर औषधि किन्न फार्मेसीलाई १० लाख दिइएको हो, उनी भन्छन्। यसरी पाइयो सूचना फार्मेसीमा आर्थिक अनियमितताको प्रारम्भिक सूचना पाएपछि अन्नपूर्ण पोस्ट्ले आयव्यय विवरण माग्दा अस्पताल प्रशासनले आनाकानी गर्यो। सुरुमा लेखा शाखामा मौखिक रूपमा आयव्यय विवरण मागियो। तर, लेखापाल सुदीप माझीले टार्न खोजे। त्यसपछि निमित्त मेडिकल सुपरिटेन्डेन्ट डा वीरेन्द्र प्रधानलाई अनुरोध गरियो। प्रधानले लेखापाल माझीलाई बोलाएर अन्नपूर्ण पोस्ट्को मागअनुसार सूचना उपलब्ध गराउनन निर्देशन दिए। तर, माझीले पूर्ण सूचना दिएनन्। त्यसपछि साउन ९ गते सूचनाको हक प्रयोग गरी निवेदन दिइयो। निवेदनमा फार्मेसी सञ्चालनमा आएको २०७४ वैशाखदेखि २०७८ असार मसान्तसम्मको औषधि खरिद, औषधि बिक्री, कर्मचारीको तलब खर्च, हाल मौज्दात औषधि, आपूर्तिकर्तालाई भुक्तानी गर्न बाँकी रकम र फार्मेसीले अस्पतालको खातामा दाखिला गरेको रकमको पूर्ण विवरण उपलब्ध गराउन अनुरोध गरिएको थियो। अस्पताल प्रशासनमा निवेदन दर्ता गराएको १० दिनपछि साउन २० मा अस्पतालले सूचना उपलब्ध गरायो।  आय र व्ययमा पनि कैफियत ! फार्मेसीमा औषधिको खरिदबिक्री र आम्दानी खर्चमा पनि आर्थिक अनियमितता देखिएको छ। २०७४ वैशाखदेखि २०७८ जेठसम्म फार्मेसीले ७ करोड ३० लाख रुपैयाँ मूल्यको औषधि खरिद गरेको जनाइएको छ। उक्त अवधिमा ७ करोड ५० लाख रुपैयाँको औषधि बिक्री भएको छ। अस्पताल फार्मेसी सेवा निर्देशिका २०७२ अनुसार खरिद मूल्यमा २० प्रतिशत मुनाफा थपेर फार्मेसीले औषधि बिक्री गर्नुपर्ने हुन्छ। यसअनुसार खरिद गरिएको ७ करोड ३० लाखको औषधिमा २० प्रतिशत रकम थपेर बिक्री गर्दा मुनाफा १ करोड ५६ लाख रुपैयाँ हुनुपर्ने हो। तर, लेखा शाखाकाअनुसार फार्मेसीले मुनाफा १ करोड १२ लाख ५० हजार मात्र भएको विवरण देखाएको छ। लेखा शाखाले उपलब्ध गराएको विवरणमा उल्लेख मुनाफा रकम पनि वास्तविक मुनाफा रकमभन्दा ४४ लाख रुपैयाँ कम छ। फार्मेसीका कर्मचारीको तलबभत्तालगायतमा १ करोड ६ लाख रुपैयाँ खर्च भएको लेखा शाखाले जनाएको छ। जबकि लेखा शाखाले नै उपलब्ध गराएको विवरणअनुसार फार्मेसीमा कार्यरत ६ कर्मचारीको मासिक तलबभत्ता खर्च १ लाख ४८ हजार ७ सय ९० रुपैयाँ भइरहेको छ। यसअनुसार फार्मेसी सुरु भएदेखि गत जेठसम्म ४८ महिना अवधिमा कर्मचारीको मासिक तलब भत्तामा ७१ लाख ४१ हजार ९ सय रुपैयाँ मात्रै खर्च हुनुपर्ने हो। तर, लेखा शाखाले उपलब्ध गराएको कर्मचारीको तलबभत्ता खर्चको विवरणमा वास्तविक खर्चभन्दा ४१ लाख रुपैयाँ बढी खर्च देखिएकाले यसमा पनि अनियमितता भएको देखिन्छ। निर्देशीकाअनुसार फार्मेसीले आम्दानीबाट कर्मचारीको तलबभत्तालगायत खर्च कटाएर बाँकी रहेको खुद मुनाफाको ९० प्रतिशत रकम अस्पतालको मुल खातामा जम्मा गर्नुपर्ने हुन्छ। तर, लेखा शाखाकाअनुसार फार्मेसीले अहिलेसम्म अस्पताल विकास समितिको बैंक खातामा एक रुपैयाँ पनि दाखिला गरेको छैन। यस्तै निर्देशिकामा फार्मेसी इन्चार्जले प्रत्येक दिनको औषधि बिक्री भएको रकम त्यही दिन अथवा त्यसको भोलिपल्ट मध्याह्नसम्म बैंकमा दाखिला गर्नुपर्ने हुन्छ। तर, फार्मेसी इन्चार्ज हरेन्द्रले अहिलेसम्म त्यो प्रक्रिया पनि पूरा नगरेको लेखा शाखाले जनाएको छ। लेखापाल माझी भन्छन्, फार्मेसीले अहिलेसम्म अस्पतालको खातामा एक रुपैयाँ पनि जम्मा गरेको रेकर्ड छैन। सबै हिसाबकिताब फार्मेसी इन्चार्ज आफैं राख्छन्। फार्मेसी इन्चार्ज हरेन्द्र भने आफूले कुनै अनियमितता नगरेको दाबी गर्छन्। कोरोना महामारीका कारण दुई वर्षयता फार्मेसीबाट औषधिको बिक्री घटेकाले समस्या देखिएको उनको जिकिर छ। कोभिडको पहिलो लहरका बेला अस्पतालमा कोभिड उपचारबाहेक अरू सबै सेवा ६ महिनासम्म बन्द थियो, उनी भन्छन्, दोस्रो लहरमा पनि तीन महिना ठप्प रह्यो। त्यसैले बिक्री कम भएर समस्या भएको हो।"
छ दिनपछि खुल्यो बेनीजोमसोम सडक,"म्याग्दी : म्याग्दीको उत्तरी क्षेत्र हुँदै हिमाली जिल्ला मुस्ताङलाई राष्ट्रिय राजमार्गसँग जोड्ने बेनीजोमसोम सडक छ दिनपछि सञ्चालनमा आएको छ। जिल्लाको अन्नपूर्ण गाउँपालिका३ काभ्रेमा खसेको पहिरो र स्थानीयवासीको अवरोधका कारण साउन १८ गतेदेखि ७६ किलोमिटर दूरीको बेनीजोमसोम सडकमा सिधा यातायात बन्द भएको थियो। मुस्ताङका जनप्रतिनिधि, दुवै जिल्लाका प्रशासन, सुरक्षा निकाय र बेनीजोमसोमकोरला सडक आयोजनाको पहलमा स्थानीयवासीसँग सहमति गरेर सडक मर्मत गरी शनिबार साँझदेखि यातायात सञ्चालन गरिएको जिल्ला प्रहरी कार्यालय म्याग्दीले जानकारी दिएको छ। सडक विस्तारका क्रममा पहिराले क्षति पुर्याएको जग्गा जमिनको क्षतिपूर्ति र जोखिममा परेका बस्ती संरक्षण माग गर्दै काभ्रेका बासिन्दाले सडक मर्मत र निर्माणमा अवरोध गरेका थिए। म्याग्दीका प्रहरी नायब उपरीक्षक श्यामकुमार राईले आयोजनाले सडक विस्तारका क्रममा क्षति पुगेको जग्गाको मूल्याङ्कन गरी क्षतिपूर्ति उपलब्ध गराउने र जोखिममा परेका बस्ती संरक्षण गर्ने प्रतिबद्धता जनाएपछि सहमति जुटेको बताए। मुस्ताङका प्रदेशसभा सदस्य महेन्द्रबहादुर थकाली, चन्द्रमोहन गौचन, प्रजिअ श्रीनाथ पौडेल, म्याग्दीका प्रजिअ गणेशबहादुर अधिकारी, सेनानी केशव सिलवाल, प्रनाउ राई, सशस्त्र प्रहरी नायब उपरीक्षक हरिबहादुर गुरुङ, राष्ट्रिय अनुसन्धानका अनुसन्धान अधिकृत महेश गुरुङसहितको उपस्थितिमा शुक्रबार काभ्रेमा छलफल भएको थियो। पहिराले काभ्रेमा करिब १५ मिटर सडक भासिएको, स्थानीयवासीको खेतीयोग्य जमिन बगेको र १५ घर जोखिममा परेका स्थानीयवासी खड्क खत्रीले बताउनुभयो। जग्गाको क्षतिपूर्तिका लागि तत्कालै प्रक्रिया अघि बढाउने र बर्खालगत्तै संरक्षणको काम गर्ने सडक आयोजनाले प्रतिबद्धता जनाएको छ। बेनीजोमसोम सडक अवरुद्ध हुँदै म्याग्दीको रघुगङ्गा, अन्नपूर्ण गाउँपालिका र मुस्ताङ जिल्लाका स्थानीयवासी समस्यामा परेका थिए। आवतजावतका लागि गाडी परिवर्तन गर्नुपर्ने झन्झट थियो। ढुवानी र निकासी ठप्प बनेको थियो। बिरामीलाई अस्पताल लैजान समस्या भएको थियो। मर्मतपछि सडकमा रोकिएका सवारी साधन गन्तव्यतर्फ लागेका छन्। स्तरोन्नतिका क्रममा रहेको बेनीजोमसोम सडक पहिराका कारण पटकपटक अवरुद्ध हुँदा सास्ती भएको छ। म्याग्दीको राहुघाट, बेगखोला, रुप्सेखोला र काभ्रेभिरमा सडक अवरुद्ध हुने गरेको छ।"
मनोरोगीलाई श्रीकृष्णवाक्य,"आत्मा नै आत्माको मित्र हो अनि आत्मा नै आत्माको शत्रु हो गत महिना एकै प्रकारका दुई समाचारले मनमा हलचल पैदा गर्यो। एउटा मनोचिकित्सककै मन खल्बलाउने खबर निश्चय नै अति विशेष नै हुनुपर्छ भन्ने ठान्नुहोला। मनोचिकित्सा पेशामा भनौं या मनोरोगहरूमा आपत्कालीन अवस्था मानिएको विषय करिब करिब एउटै नै छ: आत्महत्या। हामीले जुनसुकै मनोरोगको पनि यथाशक्य शीघ्र उपचार गर्नुपर्ने त्यही आपत्कालीन अवस्थामा बिरामी नपुगुन् भनेर नै हो। फेरि त्यो अवस्थामा पुगिसकेपछि त ती बिरामी फर्केर नै नआउन सक्छ। हो, बितेको महिना अर्थात् असार (२०७८) मा सामाजिक सञ्जालमा छाएका दुई तस्वीरले अझै पनि मन अस्थिर बनाइदिएको छ। विस्तारित नातासम्बन्धीमा पर्ने १५१६ वर्षकी एक किशोरी अनि आफ्नै पेशा व्यवसायसँग सम्बन्धित एक होनहार युवक दुवैले अप्रत्याशित रूपमा आफैंलाई मार्ने कठोर निर्णय कसरी लिन सके होलान् ? अनि, किन लिन पुगे होलान् ? प्रश्न अनुत्तरित नै छ, अझै पनि। हुन त, दुवै व्यक्तिगत रूपमा मसँग एकदमै चिनिएका या हेलमेल नै भएका पात्रहरू पनि होइनन् तर पनि तिनको आत्महत्याको खबर एकदमै पीडादायी, असोचनीय अनि अकल्पनीय रूपमा अकस्मात आइपुगेको थियो। कता कता, त्यो दु:खदायी मृत्युलाई रोक्न या टार्न पो सकिने थियो कि ? भन्ने पनि मनमा लागिरहन्छ अझै। तर अध्यात्ममा अलि अलि रस लिने मजस्तो व्यक्ति मृत्युलाई पनि टार्न सकिन्छ र ? भनी आएको मनको त्यो तर्कनालाई तुरुन्त नै निस्तेज नै गरी पनि हाल्छु : आयो टप्प टिप्यो लग्यो, मिति पुग्यो टारेर टर्दैन त्यो। अत्यन्तै बिडम्वनामय कुरा, त्यसरी आत्महत्या गर्ने भाइ पेशाले मनोचिकित्सक नै थियो। त्यो खबर थाहा पाएपछि परिवारका सदस्य अनि मित्रगणले भनी पनि हाले, ओहो ! अरूलाई आत्महत्याबाट बचाउनुपर्ने, सम्झाइबुझाइ गर्नुपर्ने मान्छे, आफैंले नै पो त्यस्तो गरेछ। म हतप्रभ भएँ त्यस्तो प्रतिक्रियाले। भन्न त भनें, आफू कलेजो विशेषज्ञ भएको चिकित्सकलाई जण्डीस हुँदैन र ? हाडजोर्नी विशेषज्ञको दुर्घटनामा परेर हड्डी भाँच्चियो भने तिनको शल्यक्रिया गर्नुपर्दैन होला त ? पेटरोग विशेषज्ञलाई अल्सर हुँदैन र ? क्यान्सर विशेषज्ञलाई क्यान्सर नै नहुने हुन्छ त ? त्यसरी नै मनोचिकित्सकहरूमा पनि मनोरोगको लक्षण नदेखिने भनौं या तिनीहरू आपत्कालीन अवस्थामा नपुग्ने भन्ने हुन्छ र ? तर पनि मनमा नमीठो रित्तोपनको भाव भने आइरहन्छ। अत्यन्तै बिडम्वनामय कुरा, त्यसरी आत्महत्या गर्ने भाइ पेशाले मनोचिकित्सक नै थियो। ओहो ! अरूलाई आत्महत्याबाट बचाउनुपर्ने, सम्झाइबुझाइ गर्नुपर्ने मान्छे आफैंले त्यस्तो गरेछ। हतप्रभ भएँ प्रतिक्रियाले। हुन त, अन्तर्राष्ट्रिय अध्ययनहरूको तथ्यांकगत विश्लेषण गर्दा पेशागत रूपमा आत्महत्याको अनुपात चिकित्सकगणमा, तिनमा पनि एनेस्थेसियोलोजिष्ट अनि मनोचिकित्सकहरूमा नै ज्यादा भएको देखिन्छ। तर पनि जीवनको कठोर वास्तविकतालाई तथ्यांकगणितसित यो मनले सजिलै कसरी दाँजोस् र ? आत्महत्या अर्थात् आफैंले आफंैलाई मार्ने विषय नै यस्तै नै छ। केही समयअघि श्रीमती र छोरीको हत्या गरी आत्महत्या गर्ने प्रयास गरेका एक व्यक्तिलाई प्रहरीले मनोचिकित्साका लागि लिएर आए। ओहो ! हामीले ठान्ने मानसिक रोगी प्रहरीको भनौं या कानुनको नजरमा त अपराधी पो मानिने ! मन सकुशल भएको भए त्यस्तो जघन्य अपराध, श्रीमती र छोरीको हत्या गर्ने दानवीय कृत्य ती व्यक्तिले किन पो गर्थे होला र ? अहिले त पीडा र पश्चात्तापको अग्निमा झन् डढिरहेको होला उनको मन। त्यही पश्चात्तापले उनको उदासीनता अझै बढाउँदो छ। कुनै दिन फेरि उनले आफैंलाई मार्ने चेष्टा पुन: नगर्लान् भन्न सकिन्न। हाम्रो मनोविमर्श अनि हाम्रा ओखतीमूलोले कहिलेसम्म अनि कहाँसम्म थेग्ला ? भन्न सक्दिनँ। केही वर्षअघिको अर्को एक बिरामीलाई कहिल्यै बिर्सन्नँ। आत्महत्याको प्रयास गरेका कारण ल्याइएका ती वयस्क व्यक्तिलाई करिब १५२० दिन भर्ना गरेर राखेका थियौं। रोगको निदान गरेर आवश्यक औषधोपचार अनि मनोविमर्श पश्चात् परिवारजनको सल्लाहमै घर पठाएका थियौं। आत्महत्याको प्रयास एक पटक गर्नेले फेरि दोहोर्याउने सम्भावना ५० प्रतिशतभन्दा बढी हुन्छ। तिनलाई एक्लै नछोड्ने सल्लाह पनि दिएका थियौं तिनका छोरालाई। सबै कुरा ठीकठाक नै चलिरहेको थियो रे। केही दिनपछि पानी खान भनी बुइँगलको भान्सामा एक्लै पुगेका तिनले पासो लगाएर मृत्युवरण गर्न पुगेछन्। यस्तोमा हाम्रो उपचारपद्धतिलाई सफल मान्ने कि असफल ? आफैं असमञ्जस्यपूर्ण अवस्थामा पुग्छु। मलाई त आफू यो संसारमा बोझ भइयो कि जस्तो लाग्छ। म असहाय प्राणीलाई कसले पो सहायता गर्ला र ? यो संसारमा अब बाँचेरै पो के प्रयोजन ? बेला बेलामा मरुँ मरुँ जस्तो लागिरहन्छ। कहिलेकाँहीं त पासो लगाउने प्रयास पनि गरेको हो। यसरी सिधा सिधा मृत्युको इच्छा अभिव्यक्त गर्ने रोगीहरू अनि तपाईंलाई मरुँ मरुँ जस्तो लाग्छ ? भनेर हामीले सोध्ने सिधा प्रश्नको सरल उत्तर दिनेहरूलाई हामी विशेष निगरानीमा राख्दछौं। आवश्यक परे भर्ना नै पनि गर्दछौं। भर्ना अवधि पूरा गरेको या मनस्थितिमा सुधार आएकाहरूलाई घर पठाउने बेलामा फेरि कुनै पनि बेलामा मरुँ मरुँ लाग्ने या आत्महत्याको विचार आएमा हामीसँग सम्पर्क गर्न भनेर फोन नं या हटलाइन पनि उपलब्ध गराउँछौं। त्यसरी फोन गर्दा हामीसँग हुने ५१० मिनेटको कुराकानीमै तिनको मर्ने चाहनामा कमी ल्याई तिनको जीजीविषामा वृद्धि गराउने हाम्रो कोशिषले धेरैजसो अवस्थामा सार्थकता पनि पाउँछ। तर बिडम्बना ! साँच्चै नै आत्महत्या नै गर्न पुगेकाहरूले त्यसरी फोन गर्न भ्याउँदैनन् पो कि त ? नत्र त, किन यसरी आत्महत्याको तथ्यांकहरूमा दिनानुदिन वृद्धि हुँदै गइरहेको छ ? पेशाको दौरान अनि आत्महत्या विषयमा विशेषज्ञता हासिल गर्न पढाइ गरेको तीन वर्षको समय जोड्दा करिब डेढ दशकको अवधिमा आत्महत्यालाई धेरै नजिकबाट बुझ्न पाएको छु। आत्महत्याको प्रयास गर्नेहरूलाई बाँचेर आएपछि तिनको मनोभावको अध्ययन गरेर उपचार पनि गरेको छु। तर पनि यो विषय जत्तिको अस्पष्ट, निराशाजनक, अपजसी अनि मनमा उद्वेग पैदा गर्ने अरू कुनै विषय नै छैनन् मेरा लागि। आत्महत्या गरिसकेपछि त सकिगो नि ? फर्काउन सकिने होइन। मनोरोगीहरूलाई त्यस्तो कृत्य गरिहाल्नबाट जोगाउने पो त हाम्रो काम त ! आत्महत्या गरेपछि त गइहाल्यो नि ! आत्महत्याको खबर मात्रले नै पनि आफू मनोचिकित्सकको जिम्मेवारीबाट नै च्यूत भइयो कि भन्ने पश्चात्तापको पीडा ममा किन आउँछ किन ? प्रारब्धको खेल या विधिको विधानलाई नै मान्ने हो भने पनि हे सृष्टिकर्ता ! किन यस्तो कृत्यबाट कसैको जीवनलीला समाप्त हुन्छ ? तिनको अरू नै कारण रोग, भोक, दुर्घटना आदि किन नभएको ? यस्ता थुप्रै प्रश्न अनुत्तरित नै छन्। होइन, हाम्रो जैविक सिद्धान्तले मानेझैं तिनको आनुवंशिकतामै आत्महत्याप्रतिको चाहना प्रतिविम्बत नै हुने भए किन त्यस्तो हुने हो ? सेरोटोनिन रसायनको कमीले तिनलाई त्यस्तो कृत्यका लागि दुरुत्साहित गर्ने हो भने पनि किन त्यसलाई उल्टाउन नसकेको हामीले ? सबैलाई सेरोटोनिन टनिक को सिफारिस गर्नुपर्ने हो मनोचिकित्सकहरूले ? वा खाद्यवस्तुमा सेरोटोनिन राख्ने सामुदायिक स्वास्थ्यको प्रावधान लागू गर्नुपर्ने हो ? कुन मनोवैज्ञानिक सूत्र अथवा कुन मनोसामाजिक उपचार पद्धतिले समाजलाई आत्महत्याउन्मुख नभई जीवनतर्फ लालायित बनाउन सक्ला ? पलायनवादी बन्नुभन्दा जीजीविषा जगाएर कर्मयोगी बन्न प्रेरणा दिने श्रीकृष्णको नै खाँचो भएको त होइन समाजमा ? किशोरकिशोरी, युवा अनि प्रौढको मनस्थिति कसरी उँचो राख्ने ? चिन्तनपछि आशाको झिनो त्यान्द्रो भेटें, श्रीमद्भगवद्गीतामा श्रीकृष्णोपचार पद्धति। मानिसले आफ्नो उद्धार आफैंले नै गर्नुपर्छ किनकि आत्मा नै आत्माको मित्र हो। अनि आत्मा नै आत्माको शत्रु हो। अर्थात्, आफू नै आफ्नो मित्र या शत्रु भएकाले मानवले आफ्नो उद्धार आफैंले गर्नुपर्छ। अध्यात्मको यो गूढ सूत्र हाम्रो उपचारकर्म या मनोविमर्शमा यथोचित संयोजन गरी कसैको उपचार गर्ने प्रयास गरेमा अत्यन्त ठूलो लाभ हुनसक्छ कि ? हाम्रो ओखतीमूलो, सल्लाह आदिसँगै आत्मोद्धार आफैंले गर्नुपर्ने यो कृष्णवाक्यलाई मनोरोगीको चेतना, शैक्षिक या प्राज्ञिक स्तरमा उदाहरण दिएर बुझाउन सके जीवन जिउने प्रेरणा मिल्थ्यो कि ? युद्धमैदान छाडेर पलायन हुने या शत्रुको हातबाट मर्ने जस्तो विचार बोकेका युद्धनायक अर्जुनको विषाद् त यस्तै कृष्णवाक्यले परिवर्तन गरायो भने आत्महत्या जस्तो गम्भीर निर्णय लिन खोज्ने सामान्य मानवमा यसले कसो सकारात्मक प्रभाव नल्याउला त ? त्यसैले आजैबाट वैज्ञानिक आधुनिक उपचारपद्धतिमा अध्यात्मको यो सानो सूत्र (श्रीकृष्णवाक्य) मिश्रण गर्ने प्रयास थालनी गर्नुपर्छ। आशा छ, यसले राम्रो प्रभाव नै पार्नेछ। कालो बादलमा चाँदीको घेरासरि श्रीमद्भगवद्गीताको यो सुन्दर उद्धरणले मेरो जलिरहेको मनमा अलिकति भए पनि शान्ति ल्याइदिएको छ। त्यसैले जीवनबाट पलायन चाहने सबैलाई कवि भूपिको शब्द सापटी लिएर मेरो डायरीमा कोरिएका यी शब्द पुन:उद्धृत गरी आह्वान गर्न चाहन्छु : हे ! आत्महत्या गरी जीवन गुमाउन चाहनेहरू हो ! आफैंलाई माया गरी जिएर त हेर, जीवन कति न्यानो छ ? जीवन कति प्यारो छ ?? आफ्नो उद्धार आफैंले गर्ने प्रयास गरेर त हेर, संसार कति उज्यालो छ ? संसार कति रमाइलो छ ?? (लेखक धुलिखेल अस्पतालका मनोचिकित्सक हुन्।)"
चलचित्रमा सीमान्तकृतका सपना,"चलचित्र सिद्धान्तत: बहुसृजनात्मक विधा हो। यसले मानव समाजका विभिन्न विषयलाई दृश्यांकन गरेर पारखीहरूका समक्ष ल्याइदिने काम गर्दछ। चलचित्रले विगतका विभिन्न प्राकृतिक तथा भौतिक विश्वको विकासलाई र मानवीय अनुभूतिको ऐतिहासिक विकासका विषयलाई वर्तमानमा ल्याएर राखिदिन्छ। त्यस्ता विषयको अनुभव गर्नु परेमा चलचित्रले वर्तमानका निम्ति अनुकूलित गरेर भाषा, भाव र चरित्रसमेतको समायोजन गरी दर्शकसमक्ष प्रस्तुत गर्ने काम गर्दछ। त्यसरी नै भविष्यमा हुन सक्ने सम्भावनाका विभिन्न परिस्थिति र अनुमानित समयको दूरी आँकलन गरेर समेटिएका र भविष्यमा हुन सक्ने सन्दर्भलाई पनि चलचित्रले वर्तमानका मानवले आत्मसात् गर्ने पक्षमा ल्याएर पारखीहरूको ज्ञान तथा मनोरञ्जनको तहमा प्रस्तुत गरिदिन्छ। त्यसकारण चलचित्र विगतलाई आगतमा र अनागतलाई पनि आगतमा ल्याएर पारखीसमक्ष राखिदिने माध्यम साहित्यजस्तै चलचित्र पनि हो। सिनेमाको निर्माण बहुप्रतिभाको लगानीबाट मात्र सम्भव हुन्छ। व्यावहारिक आधारमा चलचित्र एक कला हो र साहित्य पनि। यसमा कलाका अनेक उपविधाहरू समायोजन भएका हुन्छन्। चलचित्र समाहित हुने विधाको मूल पक्ष कला हो र यसले आफूमा समायोजित कलाका माध्यमबाट दर्शक या पारखकर्ताको मनमा गहिरो प्रभाव पार्ने काम गर्दछ। त्यसकारण जीवन र जगत्का तथा मानवीय जीवनका भौतिक तथा मानसिक यथार्थका भावगत तथा वस्तुगत संवेदनालाई सार्वजनिकीकरण गर्ने काम आजका चलचित्रले गरेको हुन्छ। प्रयोगशिल्पका आधारमा चलचित्र अनेक प्रतिभाको योगदानबाट तयार भएर बाहिर आउने विधा हो। चलचित्र निर्माण एउटा विशिष्ट रचना निर्माणको कारखाना हो। यस कारखानाका विभिन्न प्रक्रिया पार गरेर मात्र चलचित्रले सार्वजनिक हुन आउने क्षमता प्राप्त गर्दछ। यसलाई निम्नलिखित आधारमा विभाजित गरेर अध्ययन गरिनु सान्दर्भिक हुन्छ : चलचित्र कलाका आन्तरिक तथा बाह्य दुई पक्ष हुन्छन्। पहिलो आन्तरिक पक्ष हो र दोस्रो बाह्य पक्ष। पहिलो पक्षमा भाषामा गरिने काम हुन्छ : यसमा कथा वा विषयवस्तुको चयन र त्यसलाई भाषामा लेखन गर्ने काम। अझ यसलाई व्यावहारिक बनाउन, विषयगत पटकथाको लेखन, संवाद लेखन र गीतिरचना। यहाँसम्म आइपुग्दा भाषाकै सन्दर्भमा पनि चार तहका प्रतिभाको उपयोग भइसकेको हुन्छ। यी सबै आन्तरिक पक्ष चलचित्र बनेर आउँदा बाह्य पक्षका विषय बनेर प्रकटमा आउँछन्। यस्तै चलचित्रको छायांकनका निम्ति आवश्यक पर्ने र अनुकूल हुने दृश्यको स्थानको चयन पनि लेखनभित्रै समावेश भएर रहने आन्तरिक पक्ष हो। लेखकबाट तयार भएको यस प्रकारको विषय निर्देशकको हातमा पुग्दछ। लेखकपछिको अर्को सर्जक प्रतिभा निर्देशक हो। उसका प्रतिभाले लेखनका विषयलाई सामाजिक तथा सांस्कृतिक मर्यादामा आँच आउने न आउने विषयमा ध्यान दिन्छ। चरित्रको आचार, व्यवहार र विभिन्न दर्शकका रुचिको सम्मान गर्ने ध्येयले आलेखमा व्यवस्था भएका पात्र, संवाद, कथनशैली, अभिनय कला, दृश्यानुकूलित गर्ने कार्य पनि निर्देशकको विवेकबाट निर्धारण हुने गर्दछ। यी सबै चलचित्रकलाका आन्तरिक पक्षहरू हुन् र यी पक्षहरू चलचित्र प्रदर्शन कक्षमा आइपुग्दा बाह्य पक्ष बनेर प्रकटमा आउँछन्। राज्यभित्रै राज्यविहीनताको स्थिति भोेगिरहेका आजको मान्छेका समस्या पनि कम जटिल र कम दर्दनाक छैनन्। चलचित्रको आन्तरिक पक्षमा अभिनयकर्ता अर्थात् पात्रको चयन पनि पर्दछ। विषयको अपेक्षाअनुसार जाति, वर्ग, लिंग, बौद्धिकस्तर तथा शारीरिक संरचना, भेषभूषा आदिको चयन पनि निर्देशकको क्षमतामा निहित आन्तरिक विषय हो। यो पनि निर्देशकको प्रतिभाका आधारमा समायोजित बनेर यहाँ प्रकट हुन आउँछ। यसपछिका विषय चलचित्रका कलाकारको प्रतिभा र अभिनयको विशिष्ट क्षमताले चलचित्रलाई जिउँदो र जाग्दो बनाउँछ। विषयको अन्तरंग आशयलाई बुझेर अभिनयकर्ताका प्रतिभाको अभिनयबाट चलचित्रले थप ज्यान पाउँछ। चलचित्रको दृश्यांकनमा क्यामेरा सञ्चालन अर्को विशिष्ट प्रतिभा हो। उसको चित्रांकन कलामा रहेको सृजनात्मक चेतनाको प्रभावबाट पनि चलचित्रले ज्यान प्राप्त गर्दछ। यी सबै प्रकारका प्रतिभाका आधारमा एउटा चलचित्रले सफलता प्राप्त गरेको देखिन्छ। यस्ता प्रतिभाहरूको सामूहिक सृजनाको परिणामका रूपमा तयार भएको कच्चा सामग्रीलाई परिपक्व बनाउनमा सम्पादकको अझ गहन भूमिका रहन्छ। सम्पादनको क्रममा कथालेखक, पटकथालेखक र निर्देशकको आशयअनुसार कथाको मर्म र यसमा प्रयोग भएका अभिनय, संवादजस्ता भाषिक कार्य तथा परिधान र साजश्रृंगार, द्वन्द्व आदिको व्यवस्थापनमा पनि ध्यान पुर्याइन्छ। यसरी एउटा सिनेमाको निर्माण बहुप्रतिभाको लगानीबाट मात्र सम्भव हुन्छ भन्ने कुरा यहाँनिर आउँदा सिद्ध हुन्छ। यो त भयो चलचित्रको निर्माणमा उपयोग हुने सैद्धान्तिक पक्ष तर आज चलचित्र परम्परित धारबाट नयाँ धारतिर मोडिने दिशामा उन्मुख भएको छ। यसको तात्पर्य के हो भने आजको मानवसमाज अधिकारका अनेक कोणहरूको उपयोग गर्ने दिशातर्फ उन्मुख भएको छ। यहाँनेर ध्यान दिनु पर्ने पक्ष के छ भने आज विश्वसमाजका जाति, क्षेत्र, वर्ग, लिंग, क्षमता, परिचय, पृथक्ता, आप्रवासन, राज्यान्तरण लगायतका विशिष्ट विषयहरू पनि पछिल्लो चरणका चलचित्रका विषय बन्नुपर्ने अवस्था आएको देखिन्छ। भिन्न अस्तित्व प्राप्तिका निम्ति युगौंदेखि लड्दै आएको मान्छे आज पनि त्यस लडाइँमा विजय पाउन सकिरहेको छैन। समय समयमा विश्वका विभिन्न देशमा चलचित्र महोत्सवहरू आयोजना हुने गर्छन्। तिनमा नयाँ नयाँ कोणबाट निर्मित चलचित्रको विशेषता केलाउने गरिन्छ। परम्परित धारबाट पृथक् धारतर्फ उन्मुख भएका विषयलाई प्रोत्साहन र प्रशंसित गरिने प्रचलन पनि बढ्दै गएको देखिन्छ। विषयवस्तुको चयनमा अझै पनि यस पृृथक् तथा सीमान्तीकृत धारका मान्छेले परम्परादेखि भोगिरहेका जटिलताका पक्षहरूले प्राथमिकता पाउन सकेका छैनन्। आज पनि त्यस्ता समस्या ज्यूँका त्यूँ छन्। आफ्नै समाजभित्र मान्छेको पहिचान गुम्दै गएको र आफ्नै पहिचान खोज्नु परिेरहेको छ। यस्ता अनेक समस्या आजका मान्छेले भोग्नुपर्दा पिरोलिइरहेछ। तिनको समस्याबाट केही हदसमय छुट्कारा पाउन सक्ने सन्देश आजका चलचित्रले दिनु अनिवार्य बन्दै आएको छ। आफैंभित्र आफू हुनुको परिचय गुम्न लागेको आजको मान्छेले गरेका संघर्षहरू चलचित्रका विषय बन्नु अनिवार्य बनेको छ। आफ्नै समाजका जातिभित्र गुम्दै गएका जातिगत समस्या, आफ्नै क्षेत्रमा पनि गुम्दै गएका क्षेत्रगत समस्या त्यत्तिकै जटिल बनेका छन्। युगौंदेखि आफ्नै वर्गभित्र पीडित बन्दै आएका अनागरिकका वर्गीय समस्या पनि त्यत्तिकै विकराल छन्। लिंगका विषमताबाट मात्र होइन, आजको मान्छे आफ्नै लिंगबाट पनि त्यत्तिकै पीडित बनिरहेको छ। क्षमता र परिचयको स्थपनाका निम्ति युगौंदेखि लडिरहेको मान्छे आज पनि यी समस्याबाट मुक्त हुन सकिरहेको छैन। पृथक्ता अर्थात् भिन्न अस्तित्व प्राप्तिका निम्ति युगौंदेखि लड्दै आएको मान्छे आज पनि त्यस लडाइँमा विजय पाउन सकिरहेको छैन। आप्रवासनबाट पनि समस्या विकराल स्थितिमा देखिन्छ। अधिकारबाट वञ्चित बनेको स्थिति बोध गरेर पनि सत्ता तथा सामाजिक संरचनामा मीठामीठा नारा गुन्जिए पनि वञ्चित हुनुको पीडाबाट मान्छेले मुक्ति पाएको छैन। राज्यभित्रै राज्यविहीनताको स्थिति भोेगिरहेका आजको मान्छेका समस्या पनि कम जटिल र कम दर्दनाक छैन। यस्ता विषयहरू आजका साहित्यले आफ्नो सृजनाको उद्देश्य बनाइरहेका छन्। यस्ता विषयलाई चलचित्रले आत्मसात् गर्नुपर्ने स्थिति आएको छ। एकातर्फ परम्परित सोचको यथास्थितिवादी सत्ता र शक्ति, अर्कातर्फ परम्परागत धारबाट मुक्त हुनका निम्ति गरिँदै आएको संघर्ष आजको अवस्थामा संकटपूर्ण विषय बनेर उभिएको छ। परम्परागत तथा यथास्थितिवादी चेतना र नयाँ तथा उन्मुक्ति तथा जागरणका द्वन्द्वमा अल्झेका नेपालजस्ता संसारका अन्य अल्पविकसित राष्ट्ररूमा त माथि उल्लेख भएका समस्याहरू झन् धेरै बल्झिँदै गएका छन्। जहाँसम्म नेपाली समाजको विषयक्षेत्रलाई समेटर चलचित्र निर्माण हुनुपर्ने हो, त्यसतर्फ दृष्टि भर्खरै मात्र मोडिन थालेको छ। सयभन्दा पनि बढी जाति र भाषा र संस्कृति भएका यस मुलुकमा समस्या पनि त्यत्तिकै व्यापक छन्। ती भाषाभाषीका गौरवमय संस्कृति, सभ्यता र परम्पराका संवेदनाहरू पनि त्यत्तिकै व्यापक छन्। तिनको संरक्षण र सम्वद्र्धनका निम्ति पनि त्यत्तिकै जटिलताहरू आइपरेका छन्। सरकारका तर्फबाट यी सबै विचार, संस्कृति र सभ्यताको समुत्थानका निम्ति सहिष्णुताको समान व्यवहार हुन सकिरहेको छैन। यसकारण विविध जाति, धर्म, संस्कृति, लिंग र वर्गका मान्छेले सरकारसमक्ष आफ्नो समस्या राख्न खोज्दा पनि विद्रोह र आन्दोलनको माध्यमबाट सम्बोधन गर्नुपर्ने स्थिति बढ्दै गएको छ। यस किसिमको परिस्थितिको अन्त भएपछि मात्र अपेक्षित संस्कृतिले आफू सुरक्षित भएको महसुस गर्नेछ। नेपाल वैदिक तथा पौराणिक कालदेखि नै मौलिक र पृथक् किसिमका बहुल संस्कृृति, जाति, धर्म र दर्शनमा बाँचेको धर्ती हो। आजका विश्वले नेपाललाई सांस्कृतिक, भौगोलिक तथा धार्मिक महत्वका दृष्टिले हेर्ने गरेको छ। यहाँको मौलिकतालाई निकै लोभले नियाल्ने गरेको छ। यसलाई पनि ध्यानमा राखेर आफ्नो मौलिकता पराइहरूका प्रभावबाट जोगाई आजको चलचित्र निर्माण हुनुुपर्ने स्थिति आएको छ। चलचित्र निर्माण गर्दा एकातर्फ प्राज्ञिकता र अर्कातर्फ मनोरञ्जनकै आधारमा शिक्षा र चेतना प्रदान गर्ने काम हुन आवश्यक छ। नेपालजस्तो समृद्ध संस्कृति र सम्पन्न भौगोलिक परिवेश भएका मुलुकमा अरूहरूका अनुकरणबाट मुक्त भई मौलिकतायुक्त चलचित्र निर्माण गर्न सके आजको चलचित्रले आफ्नो पृथक् मौलिकता कायम राख्न सक्ने सुनिश्चित छ। स्वर्गीय लेखकको यो अप्रकाशित लेख उहाँका पुत्र कमल सुवेदीबाट प्राप्त भएको हो"
मन्त्री छनोटमा सरकारको परीक्षा,"यदि देश व्यापारीको हातमा गयो भने गरिब जनताको शोषण हुन्छ, सुविधा कटौती हुन्छन् पछिल्लो समय नेपाली राज्य सत्ता राजनीतिबाट फुत्किँदै गएको देखिन्छ। वास्तवमा राज्य सत्ता र संयन्त्र राजनीतिबाट नियन्त्रित र निर्देशित हुनुपर्ने हो। तर, पछिल्लो समय राज्यसत्ता अर्थतन्त्र र व्यावसायिक वर्गबाट नियन्त्रित र निर्देशित हुन थालेको छ। यो स्वाभाविक वा अस्वाभाविक के हो, अन्य देशमा कस्तो चलन छ, यसै भन्न त सकिएन। आज समग्र मुलुकको वस्तुस्थिति र राजनीतिक दलका नेतृत्व अनि सरकारको कार्यशैली हेर्दा यसलाई व्यवसायीले निर्देशित गरेको प्रष्ट हुन्छ। उदाहरणका लागि दसकौंसम्म राजनीतिमा जीवन बिताएका नेतालाई पाखा लगाएर व्यापारी र व्यवसायीहरू मन्त्री हुन थालेका छन्। यो एउटा गलत प्रवृत्तिको सुरुआत भएको देख्न सकिन्छ। पछिल्ला केही प्रधानमन्त्रीले पालैपालो धनाढ्य व्यापारीलाई मन्त्री बनाउन थालेका छन्। राजनीतिक अनुभव र दक्षता प्राप्त गरेको नेतालाई अवमूल्यन गर्ने गरेका छन्। अहिलेसम्म यो प्रवृत्ति प्रचलन मात्र बनेको थियो। यस्तै अवस्था रहने हो भने संस्कार हुँदै अपरिहार्य आवश्यकतामा बदलिन सक्छ। त्यसैले यसलाई बेलैमा नियन्त्रण गर्नुपर्छ। जीवनभर निष्ठाको राजनीति गरेका इमान्दार नेता तथा कार्यकर्ताले कहिल्यै अवसर नै नपाउने अवस्था देखिएको छ। नेतृत्वलाई आर्थिक सहयोग गरेकै भरमा उनीहरू राज्यको कार्यकारी पदमा पुग्ने परम्पराले लोकतन्त्रलाई झनै फितलो र कमजोर बनाउँछ। लोकतन्त्रप्रति आमजनताको वितृष्णा पैदा हुन्छ, जुन लोकतान्त्रिक शासन व्यवस्थाका लागि राम्रो कुरा होइन। यसले दुर्भाग्य निम्तिन सक्छ। अर्कोतर्फ, यो समयसापेक्ष फलदायी बन्न पनि सक्छ। यसरी गरिने नियुक्तिलाई कसरी उपयोग गर्ने र त्यसबाट कसरी लाभ लिने भन्ने कुराले पनि यसको फल निर्धारण गर्छ। तर जे होस्, अहिले सत्ताको नेतृत्व गरेका कांग्रेससभापति प्रधानमन्त्री शेरबहादुर देउवाले सबैतिरको आग्रह, अनुरोध र विरोधका बावजुद स्वास्थ्य राज्यमन्त्री नियुक्त गर्नु भयो। नियुक्तिको यो विषयलाई लिएर धेरै प्रतिक्रिया पढ्न र सुन्न पाइएको छ। जुन सकारात्मकभन्दा बढी नकारात्मक पाइएका छन्। नेपाली कांग्रेसबाटै र त्यसमा पनि व्यवसायीकै प्रतिनिधित्व गर्ने सांसदहरूले समेत यस विषयमा नकारात्मक टिप्पणी गर्न थाले। त्यसपछि भने यो निर्णय सही भएन कि भनेर समीक्षा गर्नुपर्ने अवस्था आएको छ। कांग्रेसका व्यवसायी क्षेत्रबाट प्रतिनिधित्व गराएका सांसद माधवराज भण्डारीले संसद्मा दिएको अभिव्यक्ति होस् वा कांग्रेसका महामन्त्री पूर्णबहादुर खड्काले पार्टीपंक्ति र मिडियामा दिएको अभिव्यक्ति होस्, सबैले देउवाको कदमलाई गलत भने। यी त केवल उदाहरण मात्रै हुन्। नेपाली कांग्रेसका संस्थापक नेता बीपी कोइरालाले त्यसै बेला भनेका थिए, समकक्षी र युवानेताका बीचमा कांग्रेस हुने खाने र सुकिला मुकिलाको राजनीतिक पार्टी नबनोस्। कांग्रेसको तल्लो तहदेखि माथिल्लो तहका नेता, कार्यकर्ता र जनता यो नियुक्ति देखेर झस्किएका छन्, जुर्मुराएका र सशंकित भएका छन्। उनीहरूलाई पार्टी नेतृत्वको यो निर्णयले दुःखित पनि बनाएको छ। स्वर्गीय जननायक विपी कोइरालाले जुन कुरा नहोस् भनेका थिए, त्यो कुरा हुन लागेको जस्तो देखिएको छ। त्यसैले पनि होला, सिंगो पार्टीपंक्ति यसबाट सशंकित भएको पाइन्छ। नाफा कमाउनकै लागि स्वास्थ्यमा लगानी गरेका व्यक्तिलाई स्वास्थ्य क्षेत्रको नियमनको समेत जिम्मेवारी दिइएको छ। त्यस्ता व्यक्तिले स्वास्थ्य क्षेत्रमा गुणस्तरीयता, पारदर्शीता ल्याउला वा आफूले नाफा कमाउने गरी अधिकारको दुरुपयोग गर्ला भन्ने प्रश्न उठ्नु स्वाभाविक छ। विवादित र स्वार्थ बाझिने व्यक्तिलाई यसरी मन्त्रीको जिम्मेवारी दिएर उल्टै उसलाई अकूत नाफा कमाउन सजिलो बनाइदिने यो शैलीले कस्तो नजीर स्थापित गर्छ ? प्रश्न गम्भीर छ। यसअघि पनि यसैगरी स्वार्थ बाझिने व्यक्तिलाई मन्त्री बनाएर उल्टै अधिकार दिइएको थियो, त्यसैले यो नौलो घटना भने होइन। विगतमा भएका विभिन्न गल्तीकमजोरीबाट सिकेर सही फैसला लिनुपर्ने ठाउँमा त्यसलाई पुनः दोहोर्याउनु गलत कुरा हो। नेपाली कांग्रेसका संस्थापक नेता बीपी कोइरालाले त्यसै बेला समकक्षी र युवा नेताहरूका बीचमा कांग्रेस हुनेखाने र सुकिलामुकिलाको राजनीतिक पार्टी नबनोस् भनेका थिए। त्यसले फेरि राज्य सत्ता र पद्धतिमा नकारात्मक असर पार्न सक्छ भनेका थिए। दुर्भाग्य, अहिले त्यही मेसो चल्दैछ। उनले हुनेखानेको हालीमुहाली हुने अवस्था आएमा कांग्रेस जुन उद्देश्यले स्थापना गरिएको हो, त्यस्तो पार्टी नरहन सक्छ। यसको औचित्य गुम्न सक्छ। त्यसैले यो पार्टी हुनेखाने सुकिलामुकिला र सामन्तीहरूको वर्गबाट जोगाउन आवश्यक छ भनेका थिए। बीपीले उतिबेलै आमनेपालीको साझा राजनीतिक शक्ति कांग्रेसले मध्यम वर्गीय जनतालाई आधार बनाएर उच्च वर्गलाई सुरक्षा र निम्न वर्गलाई संरक्षण र राहत पुर्याउँदै अगाडि बढ्नुपर्छ भनेका थिए। कांग्रेसको भविष्यबारे कुरा गर्दै बीपीले सबै नेपालीको एउटा बास बस्ने घर, खेतबारी जोत्ने एक हल गोरु, एउटा दुहुनो गाईभैंसी र बालबच्चाको शिक्षा दीक्षा र भरस पोषणको व्यवस्था सबै नेपालीको होस् भन्ने आधारभूत मापदण्ड तय गरेका थिए। यसका लागि नेपाली कांग्रेसले प्रजातान्त्रिक समाजवादी सिद्धान्तका आधारमा नेपाली जनताको राजनीति र नेपाली जनताको नेतृत्व गर्दै मुलुकलाई अगाडि बढाउन र संसारसामु उभ्याउनुपर्ने उनको धारणा थियो। विश्वका सबै मुलुकसँग मैत्रीभाव र सरसहयोगको हात अगाडि बढाउन र जनताद्वारा निर्वाचित सांसदहरूले छानेको सरकार हो यो। उसैले देश चलाउन कांग्रेस सफल होस् भन्ने बीपी कोइरालाको आधारभूत आदर्श र सिद्धान्त अहिले आएर कतै भत्किन त लागेन ? कांग्रेस कार्यकर्ता र मतदाता जनताका लागि चिन्ताको विषय बनेको छ। राज्यसत्ता राजनीतिबाट निर्देशित हुनुपर्छ। अर्थतन्त्रबाट निर्देशत हुनुहुँदैन। यसले राज्यसत्ता धनाढ्यको कब्जामा पुग्छ र धनाढ्यहरूले मध्यम र निम्नवर्गीय जनतामाथि शासन गर्छन्। यसले धनी झन् धनी बन्दै जाने र गरिब झनै गरिब बन्दै जाने अवस्थाको सृजना हुन सक्छ। जुन मुलुक र जनताका लागि राम्रो कुरा होइन। राज्यले त सधैं गरिब र विपन्नलाई गरिबीको रेखाबाट माथि उठाउनेतर्फ सोच्नुपर्छ। यदि देश व्यापारीको हातमा गयो भने गरिब जनताको शोषण हुन्छ। उनीहरूले पाउँदै आएका सुविधा कटौती हुन्छन्। किनकि व्यवसायीको ध्यान सधैं कमाउनेतर्फ मात्र जान्छ। तिनले आफ्नो हितका लागि नीति बनाउँछन्। तर, हामीलाई जनताको हित चाहने सरकारको आवश्यकता छ। जो राजनीतिक नेतृत्व जनताबाट निर्वाचित भएर गएको छ ऊ नै राज्य सत्तामा हुनुपर्छ। राजनीतिले अर्थतन्त्रको आधारस्तम्भ निर्माण गर्ने, मुलुक र जनतालाई आर्थिक रूपमा सम्पन्न गराउन सक्नुपर्छ। राज्यसत्ता राजनीतिबाट निर्देशित हुनुपर्छ न कि व्यवसायीमार्फत। समाजका सबै क्षेत्र, वर्ग र व्यवसायसँग परामर्श गरेर राज्यको नीति निर्माण गर्नु र कानुन बनाउनु आवश्यक छ। तर, राज्यको कार्यकारी अधिकारमा राजनीतिक माहोलबाट नआएका, संगठनको राजनीति नगरेका, व्यवस्था र पद्धतिका लागि राजनीति नगरेका, व्यापार व्यावसाय गरेर नाफा आर्जन गर्ने लक्ष्य राखेका व्यापारी सांसदहरूलाई मुलुकको कार्यकारी शक्तिमा संलग्न गराइनु कदाचित उचित मान्न सकिँदैन। आज जुन सामाजिक सञ्जाल, मिडिया, बुद्धिजीवी वर्ग र कार्यकर्ताबाट जस्तो प्रतिक्रिया आएको छ, त्यसलाई पनि नाजायज भन्न सकिँदैन। यस विषयमा नेपाली कांग्रेस र यसको नेतृत्वले बेलैमा सच्चिनु जरुरी छ। होइन भने आगामी संसद्को निर्वाचनमा जनताले दण्डित गर्न सक्छन्, बेलैमा विचार पुर्याउनु पर्छ। हो, अहिले कांग्रेसको हातमा सत्ता र शक्ति आएको छ, तर यसको अर्थ, जस्तो काम गरे पनि जनताले रुचाउँछन् भन्ने अवश्य होइन। जनविरोधी र राष्ट्रघाती काम गर्नु कांग्रेसको प्रकृति होइन, त्यसैले यस्तो गल्ती पुनः नदोहोरियोस् भनेर नेतृत्व सजग हुनुपर्छ। हो, नेतृत्वलाई दबाब छ। कसलाई मन्त्री बनाउने कसलाई नबनाउने दुविधा पनि छ। तर, सुझबुझ र दिमाग लगाएर यसको समाधान खोज्नुपर्छ। यदि भावनामा बग्न थालियो भने त्यसले राम्रो नतिजा दिँदैन। नेपालमा अहिलेको समयसम्म आइपुग्दा कयौं राज्य सत्ता फेरिए, नेतृत्व फेरिए तर, जनताले चाहेको नेतृत्व अझै पाउन सकेका छैनन्। अब पुनः नेपाली जनतालाई निराश नबनाइयोस्। कांग्रेसले अहिले राज्य शक्तिको दुरुपयोग होइन सदुपयोग गर्न सक्नुपर्छ। जनताको हित केमा छ, त्यसै अनुसारको निर्णय गर्नुपर्छ। अन्यथा नेपाली जनता पुन अर्को शासकको पर्खाइमा बस्नुपर्ने अवस्था आउन सक्छ।"
टोकियो ओलम्पिक्स २०२० आज समापन,"टोकियो ओलम्पिक्सको ताजा पदक तालिकामा संयुक्त राज्य अमेरिकाले अग्रता कायम गरेको छ । अमेरिका र चीनको समान ३८ स्वर्ण पदक रहेको छ। तर रजत र कास्य पदकमा चीनभन्दा अमेरिका अघि छ । पदक तालिकाको तेस्रो स्थानमा आयोजक जापान र चौथो स्थानमा ब्रिटेन रहेका छन्। भारतले एक स्वर्ण, दुई रजत र चार कास्य पदक जितेको छ। ओलम्पिक्सअन्तर्गत जापानका ४२ खेल स्थलमा ३३ खेलका ३३९ प्रतिस्पर्धा तय भएका थिए। एशियाली मुलुकहरूमा चीन र जापानबाहेकका मुलुक पदक तालिकाको निकै पछाडि देखिएका छन् । नेपालको दक्षिणी छिमेकी भारतले एक स्वर्ण, दुई रजत र चार कास्य पदकसहित कूल ७ पदक जितेको छ । टोक्यो ओलिम्पिक्स गत जुलाई २३ बाट सुरु भएको थियो । विश्व प्रसिद्ध फुटबलमा पुरुषतर्फ ब्राजिलले स्पेनलाई हराउँदै स्वर्ण पदक जितेको छ भने बास्केटबलमा अमेरिकाले फ्रान्सलाई हराएको छ ।"
२१ वर्षपछि क्लब छोड्दा रोए मेस्सी: बिदा हुनुपर्ला जस्तो कहिल्यै सोचेको थिइन !,"काठमाडौँ: आफ्नो फुटबल करिअरको पूरा समय बार्सिलोनाका लागि बिताएका अर्जेन्टिनी प्रभावशाली फुटबलर लियोनल मेस्सीले आइतबार बार्सिलोना छोड्नुपर्दाको क्षण आँशु बगाए । ६ पटकसम्म डी'अर विजेता ३४ वर्षीय सुपरस्टार मेस्सी गत जुन महिनादेखि क्लबसँगको सम्झौता बाहिर थिए । र यस क्रममा बार्साले उनलाई अब नियमित गर्न नसक्ने समेत जनाइसकेको छ । आइतबार पत्रकारहरुसँग मेस्सी निकै भावुक देखिएका थिए । उनले भने, ""यस वर्ष मेरो परिवार र म आफ्नै घरमा बस्न गइरहेका थियौँ । जुन हामीले एकदम चाहन्थ्यौँ तर दुर्भाग्यवश आज म धेरै वर्षपछि गुडबाइ भन्न यहाँ छु । मेरो पूरा जीवन । म जब यहाँ आएको थिएँ जम्मा १३ वर्षको थिएँ ।"" मेस्सीले अघि भनेका छन् ""२१ वर्षपछि म आफ्ना तीन क्याटलान अर्जेन्टिनी बालबालिकासँगै छाड्दैछु ।"" मेस्सी त्यस्तो इतिहास रच्ने फुटबलर हुन् जसले आफ्नो क्लबलाई १० वटा लीग जिताए । मेस्सीले आफूले पहिलो दिनदेखि नै क्लबका लागि हरेक चिज दिएको र अन्त्यसम्म आइपुगेको सुनाए । तर यसबाट बिदा हुनुपर्ला भन्ने कहिल्यै पनि नसोचेको बताए । मेस्सीले हाल क्लबसँग कुनै सम्झौता नगरेको तर जब क्लबबाट छुटिने कुरा आउँदा आफूले अत्याधिक टेलिफोन रिसिभ गर्नु परेको बताए । यद्यपि यसबारे अझै निधो भइसकेको भने छैन ।"
ओलम्पिकमा यौनलाई रोक्न सकिँदैन,"टोकियो : संसारभरका ११ हजारभन्दा बढी खेलाडीले प्रतिस्पर्धा गरेको ३२औं गृष्मकालिन टोकियो ओलम्पिक आइतबार सम्पन्न हुँदैछ। विश्वका दुई सय पाँच देशका ११ हजारभन्दा बढी खेलाडीले ३३ खेलमा तीन सय ३९ स्वर्ण पदकका लागि प्रतिस्पर्धा गरेका थिए। दुई साताभन्दा बढीको समयमा जापान खेलकुद महाकुम्भमा मात्र झुमेन, खेलाडीबीचको प्रेम र सम्बन्धका कारण पनि चर्चामा रह्यो। जापानले टोकियो ओलम्पिकमा सहभागी खेलाडी, प्रशिक्षक र अफिसियलका लागि छुट्टै प्रकारको बेड निर्माण गरेपछि त्यसले भिन्न किसिमले चर्चा पायो। पुनः प्रयोग गर्न मिल्ने सामग्रीबाट खेलाडी, प्रशिक्षक र अफिसियलका लागि बेड निर्माण गरिएको थियो। कार्डबोर्डबाट बनेको बेडमा प्लास्टिकबाट बनेको गद्दा बिछ्याइएको छ। ओलम्पिक र पारा ओलम्पिक सम्पन्न भएपछि बेड र गद्दालाई अन्य विभिन्न काममा पुनः प्रयोग गरिने छ। आयोजकले टोकियो ओलम्पिकका लागि १८ हजार र पारा ओलम्पिकका लागि आठ हजार बेड आवश्यक पर्ने जनाएका छन्। हेर्दा आकर्षक र आरामदायी सिंगल बेड नौ बर्गमिटर र डबल्स बेड १२ बर्गमिटरको छ। सिंगल र डबल्स दुवै बेडमा यौन सम्पर्क गर्न भने मिल्ने छैन। ओलम्पिक भिलेजका बेडहरू एन्टी सेक्स रहेकाले यौन सम्पर्क गर्न नमिल्ने आयोजकले जनाएका छन्। कार्डबोर्डबाट बनेको बेडमा बढी हलचल गर्न नमिल्ने र एक जनाको मात्र भार थेग्न सक्ने खालको रहेको जनाइएको छ। यसले खेलाडीहरूबीचको निकटतालाई रोक्ने आयोजकको दाबी छ। तर, विगत तीन दशकदेखि ओलम्पिक खेलकुदमा खेलाडीको प्रदर्शन र सफलता मात्र होइन, यौनका विषयले पनि उक्तिकै चर्चा बटुल्दै आएको छ। सन् १९८८ को सोल ओलम्पिकमा एचआईभी एड्स रोकथामका लागि भन्दै पहिलो पटक कन्डम बाँडिएको थियो। त्यतिबेला एड्स रोग उत्कर्षमा रहेकाले सचेतनाका लागि आठ हजार पाँच सय थान कन्डम बाँडिएको थियो। त्यसपछिका ओलम्पिकमा पनि कन्डम बाँड्ने प्रचलनले निरन्तरता पायो। अहिले जापानमा जारी टोकियो ओलम्पिकमा पनि डेढ लाखभन्दा बढी कन्डम वितरण गरिएको थियो। सन् २०१६ को रियो ओलम्पिकमा त झन् साढे चार लाख कन्डम वितरण गरिएको थियो। आयोजकले एचआईभी एड्सका बारेमा जागरुकता बढाउन र ओलम्पिकको चिनोका रुपमा डेढ लाख बढी कन्डम बाँडिएको दाबी गरेको छ। टोकियो ओलम्पिक आयोजकले खेल अवधिभर संयमता अपनाउन पनि खेलाडीलाई आग्रह गरेको छ। तर, ओलम्पिकमा सहभागी केही पूर्व खेलाडीहरूले भने जस्तोसुकै तरिका अवलम्वन गरे पनि ओलम्पिक भिलेजमा सेक्सलाई रोक्न नसकिने जनाएका छन्। उनीहरूले जस्तोसुकै तरिका अपनाए पनि वा जतिसुकै प्रतिबन्ध लगाए पनि ओलम्पिकमा सेक्स र सोसल डिस्ट्यान्सिङ ओपन सेक्रेटजस्तै रहेको दाबी गरेका छन्। उनीहरूले केही समय पहिले ओलम्पिक भिलेजको छत, बाथरुम र बाहिरी झाँडीमा समेत प्रयोग गरिएको सयौं कन्डमहरू फेला परेको घटनाले ओलम्पिकलगायतका ठूला पर्वमा सेक्सलाई बन्देज गर्न नसकिने निष्कर्ष निकालेका हुन्। जर्मनीकी पूर्व एथलेटिक्स खेलाडी सुसान टाइडटेकले ओलम्पिक भिलेजमा यौन क्रियाकलाप नहुने भन्ने हुनै नसक्ने बताएकी छन्। उनले जर्मनीको अखबार वाइल्डसँग कुरा गर्दै भनेकी छन्, जापानले यौन क्रियाकलापमा गरेको प्रतिबन्ध सुन्दा हाँसो उठ्छ। यस्तो प्रतिबन्धले कहिले पनि काम गर्दैन। उनले सेक्स ओलम्पिक भिलेजको संधै मुद्दा बन्दै आएको पनि बताइन्। हरेक खेलाडी ओलम्पिकमा आफ्नो उच्च फर्ममा हुन्छन्। उनीहरूले विश्वस्तरीय प्रतियोगिताका लागि ठूलो मेहनत र परिश्रम पनि गरेका हुन्छन्, उनी भन्छिन्, यस्तोमा खेलपछि इनजर्धी रिलिज गर्नुपर्ने हुन्छ। ओलम्पिककै दौरान धेरै पार्टी चलिरहेका हुन्छन्। यस्तो पार्टीमा मदिराको खपत पनि धेरै नै हुन्छ। यसैगरी टेबुलटेनिसका पूर्व स्टार म्याथु सइदले पनि ओलम्पिक भिलेजमा यौन क्रियाकलापलाई रोक्न नसकिने बताए।"
