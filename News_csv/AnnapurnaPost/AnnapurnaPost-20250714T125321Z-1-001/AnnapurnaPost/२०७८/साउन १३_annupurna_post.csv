शीर्षक,विवरण
अत्याधुनिक हतियार बोकेर आतंक मच्चाउँदै पूर्वसैनिक र माओवादी लडाकु,"विराटनगर: गैरकानुनी एवं संगठित रूपमा अत्याधुनिक तथा स्वचालित हतियारको प्रयोग गर्दै पूर्वका जिल्लामा लुटपाट तथा आतंक मच्चाउने गिरोह सक्रिय रहेको पुष्टि भएको छ । माओवादीका पूर्वलडाकु र पूर्वसैनिक सम्मिलित गिरोहलाई प्रहरीले पक्राउ गरेको छ । सुरक्षाकर्मीको विशेष टोलीले मात्रै प्रयोग गर्न पाउने अत्याधुनिक हतियार एसएमजी (मेसिनगन) र पेस्तोल तथा ठूलो परिणामको गोली एवं म्यागजिनसहित ६ जनालाई पक्राउ गरिएको मोरङ प्रहरी प्रमुख एसपी जनार्दन जिसीले बताए । उनका अनुसार पक्राउ पर्नेमा संखुवासभाको सभापोखरी गाउँपालिका४ घर भइ सुनसरीको इटहरी उपमहानगरपालिका२० तरहरामा डेरा गरी बस्दैआएका ३९ वर्षीय चन्द्रबहादुर राई, सुनसरीको गढी गाउँपालिका१ का ४५ वर्षीय डाइमण्ड भनिने प्रमोद चौधरी र संखुवासभाको बाह्रबिसे घर भइ तरहरामा बस्दैआएका ३० वर्षीय चिरञ्जिवी राई छन् । त्यस्तै मोरङको सुन्दरहरैँचा नगरपालिका५ का २२ वर्षीय मिसन राई, सुन्दरहरैँचा७ का ३१ वर्षीय सन्तोष राई र भोजपुरको पैवादुम्मा गाउँपालिका३ घर भइ तरहरामा बस्दैआएका ३० वर्षीय नगेन्द्र राई पनि पक्राउ परेका छन् । मोरङ र सुनसरीका विभिन्न स्थानबाट पक्राउ गरिएकाहरुलाई मोरङ प्रहरीले बुधबार पत्रकार सम्मेलनको आयोजना गरेर सार्वजनिक गरेको छ । प्रमोद बुधबार दिउँसो र अरुलाई मंगलबार राति पक्राउ गरिएको प्रहरीले जनाएको छ । सुनसरीमा योजना बनाएर यो गिरोहले पछिल्लो पटक गत साउन १ गते दिउँसो मोरङको सुन्दरहरैँचा नगरपालिका१० विराट चोकस्थित त्रिवेणी टोलको एउटा सुनचाँदी पसलमा दिनदहाडै लुटपाटको असफल प्रयास गरेको एसपी जिसीले बताए । उनका अनुसार हतियार देखाएर सर्वसाधारणलाई आतंकित एवं त्रसित बनाउँदै खगेन्द्र थापाले सञ्चालन गरेको शिव पञ्चायन ज्वेलर्समा लुटपाटको प्रयास गरिएको थियो । उक्त दृष्य सुनचाँदी पसलमा रहेको सीसी क्यामेरा फुटेजमा पनि कैद छ । एसपी जिसीका अनुसार सुनचाँदी पसलमा अघिल्लै दिनको लुटपाटको योजना सफल नभएपछि दोस्रो दिन पनि प्रयास गरिएको पाइएको छ । घटनामा सात जना संलग्न रहे पनि एक जना फरार रहेको उनले बताए । खोजी जारी राखिएको भन्दै लुटपाट प्रयासमा प्रत्यक्ष संलग्न रहेका ति व्यक्तिका बारेमा प्रहरीले केही खुलाएन । लुटपाट प्रयास सफल नभएपछि राति उनीहरु इटहरीमा आएर बसेको खुलेको छ । घटनामा संलग्नलाई पक्राउ गर्नका लागि प्रदेश १ प्रहरी प्रमुख डीआईजी अरुणकुमार बीसीले मोरङ प्रहरीका डीएसपी मञ्जील मुकारुङको नेतृत्वमा प्रदेश १ प्रहरी कार्यालय विराटनगर, जिल्ला प्रहरी कार्यालय मोरङ, इलाका प्रहरी कार्यालय बेलबारी र प्रहरी चौकी गछियाको संयुक्त टोली परिचालन गरेका थिए । ठूलो मिहिनेत एवं मजवुत अनुसन्धानपछि घटना भएको १२ औँ दिनभित्रमा हतियारधारी समूहलाई पक्राउ गर्न डीएसपी मुकारुङ नेतृत्वको टोली सफल भएको जानकारी जिसीले दिए । घटनामा संलग्नमध्ये चन्द्रबहादुर नेपाली सेनाको शेरजंग गणमा कार्यरत पूर्वजवान हुन् । तीन वर्षअघि उनले खोटाङदेखि जागिरबाट राजीनामा दिएको प्रहरीले जनाएको छ । घटनामा प्रयोग गरिएको हतियार ल्याउने, व्यवस्थापन गर्ने र लुकाउने कामको नेतृत्व उनले गरेको जिसीको भनाइ छ । उनका अनुसार राईले हतियार ५६ महिनाअघि ल्याएको खुले पनि कहाँबाट ल्याएका हुन्भन्ने बारेमा यकिन हुन बाँकी छ । त्यस्तै डायमण्ड भनिने प्रमोद चौधरी माओवादीका पूर्वलडाकु रहेको खुलेको छ । व्यक्ति हत्यामा संलग्न उनी सुनसरीबाट चलाइएको कर्तव्य ज्यान मुद्दामा कैद सजाय भुक्तान गरेर डेढ वर्षअघि मात्रै छुटेको प्रहरीको भनाइ छ । प्रहरीका अनुसार पूर्वलडाकु प्रमोद पूर्वाञ्चल सातौँ ब्रिगेडमा आवद्ध थिए । २०५७ सालदेखि २०६३ सालसम्म उनले तत्कालीन विद्रोही माओवादीको लडाकु बनेर सक्रिय रूपमा काम गरेको प्रहरीको भनाइ छ । त्यस क्रममा सुरक्षाकर्मीसँगको दोहोरो भिडन्तमा २०६० सालमा उनलाई गर्धनमा गोली लागेको खुलेको छ । त्यतिबेला भारतको फारवेसगञ्जमा गएर उपचार गराएका थिए । प्रहरीका अनुसार प्रमोदको उपचारमा भएको पाँच लाख रूपैयाँ खर्च पार्टीले बेहोरेको पाइएको छ । पक्राउ परेका अन्यको विगत खोतल्ने काम भइरहेको प्रहरीको भनाइ छ । लुटपाट प्रयासका क्रममा चन्द्रबहादुर र प्रमोद हतियारसहित सुनचाँदी पसलमा छिरेको र अरुले बाहिरैबाट घटनास्थलको रेकी गर्दै वरपरको अवस्था विचार गरेर बसेको पाइएको एसपी जिसीले बताए । उनका अनुसार त्यस क्रममा चन्द्रबहादुर एसएमजी र प्रमोद पेस्तोल बोकेर पसलभित्र छिरेका थिए । पेस्तोल तेस्र्याएर सर्वसाधारणलाई आतंकित पार्दै पसल बाहिर बसेका एक जनाको पहिचान खुल्न र पक्राउ पर्न बाँकी रहेको प्रहरीको भनाइ छ । माओवादीका पूर्वलडाकु र सेना एउटै समूहमा रहेर संगठित गिरोह खडा गर्दै अपराधिक गतिविधीमा संलग्न रहेको पुष्टि भएको प्रहरी अधिकारीले बताए । अपराधिक पृष्ठभूमि रहेका पूर्वसेना र लडाकुको संयुक्त गिरोह अत्याधुनिक हतियारको बलमा अपराधमा संलग्न रहेको पाइयो, प्रहरी स्रोतले भन्यो, प्रारम्भिक अनुसन्धानबाट विगतमा कुनै न कुनै अपराधिक घटनामा उनीहरु जोडिएको देखिन्छ । पक्राउ परेकाहरुको साथबाट एउटा एसएमजी, त्यसको म्याग्जीन, ६२ राउण्ड गोली, कटुवा र अटोमेटिक गरेर दुईवटा पेस्तोल, पेस्तोलको एउटा म्याग्जीन, पेस्तोलको दुई र थ्री नट थ्री राइफलको चार राउण्ड गोली तथा दुईवटा सञ्चार सेट बरामद भएको एसपी जिसीले बताए । उनका अनुसार को २ ह २७३६ नम्बरको अटो टेम्पो, प्रदेश १०२०४४ प ५९९५, को २० प १८६, को ८ प ६५८३ र को २१ प ६७०३ नम्बरका चारवटा मोटरसाइकल तथा विभिन्न आठवटा मोबाइल एवं १६ हजार एक सय रूपैयाँ नगद बरामद भएको छ । घटनामा प्रयोग गरिएको हतियार सुन्दरहरैँचा५ स्थित नमुना सामुदायिक वनमा रहेको करमको रुखको टोड्काभित्र कार्टुनमा लुकाएर राखेको अवस्थामा बरामद भएको जिसीको भनाइ छ । उनका अनुसार मोटरसाइकल प्रयोग गर्दा प्रहरीले पक्राउ गर्ने डरले लुटपाट प्रयासपछि घटनास्थल वरपरको अवस्था बुझ्नलाई यो गिरोहले अटोको प्रयोग गरेको पाइएको छ । पक्राउ परेकाविरुद्ध प्रहरीले हातहतियार खरखजना, डाँका, ज्यान मार्ने उद्योग र संगठित अपराधसहित चारवटा कसूरमा मुद्दा चलाउन बुधबार म्याद थप गरेर घटनाका बारेमा थप अनुसन्धान अघि बढाएको छ । यसैबीच सुनचाँदी पसलमा लुटपाट प्रयास गरेको भोलिपल्ट अर्थात साउन २ गते राति मोरङको केराबारी गाउँपालिका१० मा एक व्यक्तिमाथि लुटपाट र कुटपिट भएको थियो । केराबारी१ का ४३ वर्षीय भीमबहादुर लिम्बूमाथि तीनचार जनाको समूहले कुटपिट गरेर उनको साथमा भएको २६ हजार पाँच सय र मोबाइल लुटेको प्रहरीले जनाएको छ । तर घटनामा यो समूहको संलग्नता भएनभएको यकिन हुन बाँकी रहेको एसपी जिसीले बताए । त्यस्तै केराबारी१० मा पूर्णबहादुर मगरले सञ्चालन गरेको बीबी किरान पसल फुटाएर साउन ६ गते राति चोरी भएको थियो । पसलबाट नगद र विभिन्न सामान गरेर ४५ हजार रूपैयाँभन्दा बढीको चोरी भए पनि त्यसमा संलग्न अहिलेसम्म पक्राउ परेका छैनन् । लुटपाट र चोरीको पछिल्ला दुवै घटनामा यही गिरोहको संलग्नता रहेको हुनसक्ने प्रहरीको आशंका छ । अत्याधुनिक हतियारको गैरकानुनी प्रयोग गर्दै अरु पनि ठूला अपराधिक घटना गराउने योजना रहेछ, एसपी जिसीले भने, तर प्रहरी सक्रियताले संगठित रूपमा मजवुत बनेको अपराधिक गिरोह पक्राउ पर्यो । यो गिरोहको कनेक्सन र अरु सम्पर्क खोतल्ने काम भइरहेको जानकारी उनले दिए ।"
रेशम चौधरीले कारागारबाटै भने: म जसपाको आधिकारिक पक्षमा,"काठमाडौँ: जनता समाजवादी पार्टी (जसपा)को आधिकारिकता विवाद समाधान भएसँगै कारागारमा रहेका नेता रेशम चौधरीले आफू आधिकारिक पार्टीमै रहेको प्रतिक्रिया दिएका छन् । जसपाका प्रचार विभाग प्रमुख डम्बर खतिवडाले ट्वीटरमार्फत चौधरी आफूहरुको पक्षमा रहेको खुलासा गरेका छन् । दुई दिनअघि निर्वाचन आयोगमा सनाखत प्रक्रियामा तटस्थ बसेका चौधरीले टेलिफोन मार्फत आफू आधिकारिक पक्षमा रहेको बताएका हुन् । नेता खतिवडाले भनेका छन्, ""माननीय रेशम चौधरीले फोनवार्तामार्फत व्यक्त गर्नु भएको इच्छा र तुल्सीलाल स्मृति भवनमा जारी जसपा बैठकको अनुमोदन मुताबिक चौधरी जसपा आधिकारिक पार्टीमा र पार्टी केन्द्रीय कार्यकारिणी समिति सदस्य कायमै रहनु भएको प्रष्ट गर्न चाहन्छु ।"" यसअघि खतिवडाले चौधरीमाथि कारवाही गरेको हल्ला निराधार भएको प्रतिक्रिया दिएका थिए । जसपामा कार्यविधाजनको प्रक्रिया चलिरहँदा चौधरीबारे खतिवडाले पार्टीको धारणा सार्वजनिक गरेका हुन् । चौधरी भने कैलालीको टीकापुर घटनामा दोषी ठहर भइ डिल्लीबजार कारागारमा सजाय भुक्तान गरिरहेका छन् । र जसपाको नयाँ संरचना अनुसार चौधरी ३५ औं सदस्यको रुपमा केन्द्रीय कार्यकारिणी समितिमा सदस्य छन् ।"
चर्को गर्मीमा ओलम्पिक भिडिरहेका खेलाडीले सोधे: यदी मैदानमै म मरेँ भने को जिम्मेवार हुन्छ ?,"टोकियो: जापानको राजधानी टोकियोमा जारी ओलम्पिकमा चर्को गर्मीका बावजुद यतिबेला विश्वभरका खेलाडीहरु कडा प्रतिस्पर्धा गरिरहेका छन् । टेनिस खेलाडी डानिल मेदभेदेबले बुधबार दिएको अभिव्यक्तिले भने नयाँ तरंक पैदा गरिदिएको छ । मेदभेदेबले हालै यदी खेल मैदानमै आफ्नो मृत्यु भएमा को जिम्मेवार हुन्छ भनेर सोधेका छन् । इटालीका खेलाडी फाबियो फोग्निनी विरुद्ध तेस्रो चरणको पुरुष प्रतिस्पर्धामा भिडिरहेका मेदभेदेबले बुधबार सोधेका छन् 'यदी चर्को गर्मीले मेरो खेल मैदानमै मृत्यु भयो भने को जिम्मेवार हुन्छ?' उनको यस्तो प्रश्नले प्रमुख अम्पायर कार्लोस रामोसले मेदभेदेबलाई उनले खेल निरन्तर गर्न सक्छन् कि सक्दैनन् भनेर सोधेका थिए । तर मेदभेदेबले जवाफ दिए ""म लडाकु हुँ । म म्याच सक्नेछु । तर म मर्न पनि सक्छु,"" उनले भने ""यदी म मरेँ भने अन्तर्राष्ट्रिय टेनिस महासंघ जवाफदेही हुन्छ ?"" बुधबार नै स्पेनिस खेलाडी पउला बादोसाले अत्याधिक गर्मीका कारण ह्वीलचियरमै बसेर क्वार्टर फाइनल छाड्नुपर्यो । चेक रिपब्लिककी खेलाडी मार्केटा बोन्द्रोसोबाविरुद्धको महिला एकल खेल गर्मीकै कारण त्याग्नुपरेको हो । पहिलो सेट हारेकी उनले दोस्रो सेट सुरु हुनुअघि नै मैदान छाडिन् । लामो उपचारपछि बादोसाले खेल निरन्तर गर्न पनि सकिनन् । ""तपाइँहरु सबैले देखे झैँ मैले अत्याधिक गर्मी सामना गर्नुपरेको छ । र म प्रतिस्पर्धालाई निरन्तर गर्न फिट छैन,"" बादोसाले भनिन् । बादोसाले ओलम्पिकमा आफ्नो सहभागिताप्रति लज्जास्पद कुरा भएको समेत प्रतिक्रिया दिएकी छन् । तैपनि आफूले सम्भव भएसम्म गर्मीको सामना गर्दै खेल्न कोसिस गरेको बताइन् । तर बुधबार शरीरले गर्मी थेग्नै नसकेको उनको भनाइ थियो । टोकियोको तापक्रम बुधबार ८० फरेनहाइटसम्म पुगेको थियो । अन्तर्राष्ट्रिय मिडियाका अनुसार टोकियोमा अत्याधिक गर्मीले गर्दा ओलम्पिकमा प्रतिस्पर्धा गरिरहेका खेलाडीहरुलाई जटिल बनाइरहेको छ । २५ वर्षीय मेदभेदेबले भने पहिलो सेटदेखि नै सहज महसुश गर्न नसकेको प्रतिक्रिया दिएका छन् । उनले स्वास फेर्न समेत गाह्रो भएको बताएका थिए। जसले गर्दा मृत्यु हुनसक्ने प्रतिक्रिया दिए । ""मैले त राम्ररी स्वास फेर्न समेत सकिनँ । मैले सोचेँ कि आज सबैभन्दा गर्मी दिन थियो,"" उनले भने । र दोस्रो सेटमा त मेदभेदेबले आफ्नो आँखामा अँध्यारो छाएको बताए । र मैदानमै ढल्ने अवस्थामा पुगेको उनको भनाइ थियो । यति धेरै गर्मीमा बिहान ११ बजेको समयमा मैदानमा खेल्नु जटिल भएको मेदभेदेबले बताए । शनिबार विश्व नं १ खेलाडी नोभाक जोकोभिकले समेत यहाँको अवस्था डरलाग्दो भएको बताएका थिए ।"
प्रधानमन्त्री देउवालाई चिनियाँ समकक्षीको शुभकामना सन्देश,काठमाडौँ: प्रधानमन्त्री शेरबहादुर देउवालाई चिनियाँ समकक्षी लि खछ्याङले बधाई तथा शुभकामना दिएका छन् । काठमाडौंस्थित चिनियाँ दूतावासले बुधबार विज्ञप्ति जारी गर्दै यसबारे जानकारी दिएको हो । नेपालका लागि चिनियाँ राजदूत होउ याङछीले पनि ट्वीटरमार्फत यस्तो जानकारी दिएकी छन् । चिनियाँ प्रधानमन्त्री लि खछ्याङले प्रधानमन्त्री देउवालाई बधाइ सन्देश पठाउनुभएको छ । सन्देशमा प्रधानमन्त्री लि खछ्याङले प्रधानमन्त्री देउवाको कार्यकालमा दुई मुलुकबीचको रणनीतिक साझेदारीले नयाँ उचाइ प्राप्त गर्ने विश्वास व्यक्त गर्नुभएको छ । साथै उहाँसँग मिलेर काम गर्न चीन इच्छुक रहेको बताउनुभएको छराजदूत होउले लेखेकी छन् । अमेरिकी विदेशमन्त्री एन्टोनी ब्लिंकनले प्रधानमन्त्री देउवासँग टेलिफोन संवाद गरेको भोलिपल्ट चिनियाँ प्रधानमन्त्रीको शुभकामना सन्देश आएको हो ।
भारतमा एकैदिन ४० हजार भन्दा बढी कोरोना संक्रमित थपिए,भारतमा पछिल्लो २४ घण्टामा थप ४३ हजार ६५४ जनामा कोरोना संक्रमण भएको केन्द्रीय स्वास्थ्य मन्त्रालयले बुधबार जनाएको छ । दैनिक कोरोना भाइरस संक्रमितको संख्या सोमबारको तुलनामा मङ्गलबार बढेको मन्त्रालयले जनाएको छ । हाल भारतमा तीन लाख ९९ हजार ४३६ जना सक्रिय सङ्क्रमित रहेका छन् । गत २४ घण्टाको अवधीमा भारतमा कोरोना संक्रमणको कारण ६४० जनाको मृत्यु भएको छ । यसैसँगै भारतमा कोरोना शुरुभएदेखि हालसम्म कोरोनाबाट मृत्यु हुने व्यक्तिको संख्या चार लाख २२ हजार २२ पुगेको पनि स्वास्थ्य मन्त्रालयले बुधबार जनाएको छ । गत २४ घण्टामा यहाँ ४१ हजार ६७८ जना व्यक्ति कोरोना मुक्त भएपछि कुल तीन करोड ६ लाख ६३ हजार १४७ व्यक्ति कोरोना भाइरस मुक्त भएका छन् । सङ्क्रमण मुक्त भएकाहरुको यो सङ्ख्या ९७३९ प्रतिशत हो । स्वास्थ्य मन्त्रालयका अनुसार भारतमा अहिलेसम्म कोरोना भाइरसविरुद्ध ४४ करोड ६१ लाख ५६ हजार भन्दा बढी डोज खोप लगाइएको छ । त्यसैगरी देशभरी अहिलेसम्म ४६ करोड ९ लाख व्यक्तिको कोभिड१९ परीक्षण गरिएको पनि स्वास्थ्य मन्त्रालयले जनाएको छ ।
"थप ३ हजार ८४० जनामा कोरोना संक्रमण, ३३ को मृत्यु","काठमाडौं : पछिल्लो २४ घन्टामा थप ३ हजार ८४० जनामा कोरोना भाइरस (कोभिड१९) संक्रमण पुष्टि भएको छ। परीक्षण गराएका १५ हजार ८०८ नमूनामा ३ हजार ८४० जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। १० हजार ८८६ नमूनाको पीसीआर र ४ हजार ९२२ नमूनाको एन्टिजेन विधिबाट परीक्षण गराएको थियो। जसमध्ये पीसीआरबाट २६ सय ३४ जना र एन्टिजेन विधिबाट १२ सय ६ जनामा संक्रमण पुष्टि भएको हो। यस्तै पछिल्लो २४ घन्टामा कोरोनाबाट थप ३३ जनाको मृत्यु भएको छ। यो सहित नेपालमा कोरोनाबाट मृत्यु हुनेको संख्या ९ हजार ७९१ पुगेको छ। मन्त्रालयका अनुसार बुधबार १९ सय ९३ जना कोरोनाबाट मुक्त भएका छन्। कोरोनाबाट निको हुनेको संख्या ६ लाख ४९ हजार ७२ पुगेको छ। मन्त्रालयका अनुसार काठमाडौं उपत्यकामा भने ८५९ जनामा कोरोना संक्रमण देखिएको छ । जसमा काठमाडौंमा ५५९, ललितपुरमा २०६ र भक्तपुरमा ९४ जना संक्रमण देखिएको हो। पछिल्ला दिनमा कोरोना संक्रमण बढ्दै गएकाले अनिवार्य स्वास्थ्य मापदण्ड पालना गर्न विज्ञहरुले औंल्याएका छन्। बुधबार मात्रै ३८ सय ९९ जनामा संक्रमण देखिएको थियो भने २० जनाको मृत्यु भएको थियो।"
ओलम्पिकमा गौरिका सिंहको राष्ट्रिय कीर्तिमान,टोकियो: जापानको राजधानी टोकियोमा जारी ओलम्पिकमा नेपालकी पौडी खेलाडी गौरिका सिंहले राष्ट्रिय कीर्तिमान बनाएकी छन् । बुधबार गौरिकाले एक्वेटिक सेन्टरमा महिलाको १ सय मिटर फ्रिस्टाइलमा राष्ट्रिय कीर्तिमान बनाएकी हुन् । हिट चरणमा १:००११ सेकेन्डको समय निकाल्दै राष्ट्रिय कीर्तिमान बनाएकी गौरिका हिट १ मा तेस्रो स्थानमा रहिन् । यस्तै यसअघि ५० मिटरको लङ कोर्समा १:००६२ सेकेन्डको राष्ट्रिय कीर्तिमान बनाएकी उनले आफ्नै नामको कीर्तिमान ब्रेक गरेकी हुन्।
जनस्वास्थ्यका मापदण्ड लागू गरेर परीक्षा सञ्चालन गर्न निर्देशन,"काठमाडौं : प्रतिनिधिसभा, शिक्षा तथा स्वास्थ्य समितिले कक्षा १२ को परीक्षा जनस्वास्थ्यका मापदण्ड प्रयोग गरेर मात्र सञ्चालन गर्न निर्देशन दिएको छ। समितिको बुधबार बसेको बैठकले कोभिड१९ को सङ्क्रमणका बीचमा कक्षा १२ लगायत अन्य परीक्षा सञ्चालन र स्वास्थ्य मापदण्ड विषयक छलफलमा जनस्वास्थ्यका मापदण्ड पूरा गरेर मात्र परीक्षा सञ्चालन गर्न निर्देशन दिएको हो। समिति सभापति जयपुरी घर्तीले परीक्षा केन्द्रमा चिकित्सक, नर्स र औषधिको व्यवस्था गरेर मात्र परीक्षा सञ्चालन गर्नुपर्छ भने। 'परीक्षार्थीलाई महामारीबाट जोगाउन जनस्वास्थ्य सम्बन्धी मापदण्ड लागू गरी परीक्षा सञ्चालन गर्नुपर्दछ', उनले भने, 'सङ्क्रमितलाई छुट्टै कक्षा कोठा व्यवस्था गरिनुपर्दछ।' राष्ट्रिय परीक्षा बोर्डले यही साउन ३१ गतेदेखि कक्षा १२ को परीक्षा भौतिक उपस्थितिमा सञ्चालन गर्ने भएको छ। चार लाख परीक्षार्थीले चार हजार ३३५ परीक्षा केन्द्रबाट करीब ९० विषयको परीक्षा दिँदैछन्। समिति सदस्य गिरिराजमणि पोखरेलले भौतिक उपस्थितिमा परीक्षा सञ्चालनका लागि शिक्षक र विद्यार्थीलाई खोप उपलब्ध गराउनुपर्नेमा जोड दिए। उनले माध्यमिक शिक्षा परीक्षा (एसइई) मा विद्यालयले आफैँ आन्तरिक मूल्याङ्कन गरेर पठाउने क्रममा अनियमितता गरेकाले कार्यविधि परिवर्तन गरिनुपर्नेमा सु्झाव दिए। सदस्य विद्या भट्टराईले विद्यार्थीलाई भीडभाड नगरीकन परीक्षा दिनपाउने वातावरण बनाउनुपर्ने आवश्यकता औल्याए। उनले परीक्षा केन्द्रित पढाइ भएकाले पठनपाठन शैलीमा परिवर्तन गर्नुपर्ने धारणा पनि व्यक्त गरे।सदस्य मानबहादुर विकले एकै दिन एउटा मात्र परीक्षा गर्ने गरी तालिका बनाउन आग्रह गरे। अर्का सदस्य मनकुमारी जिसी, अन्जना विशङ्खेलगायतले पनि विद्यार्थीलाई सङ्क्रमणबाट बचाउन सकिने गरी परीक्षा सञ्चालन गर्न सुझाव दिए। बैठकमा शिक्षा, विज्ञान तथा प्रविधि मन्त्रालयका सचिव रामप्रसाद थपलियाले समितिले दिएको सुझावअनुसार परीक्षा सञ्चालन गरिने बताए। उनले भर्चुअल विधिबाट पढाइ भए पनि दुर्गम क्षेत्रमा इन्टरनेटको समस्याका कारण प्रभावकारी हुन नसकेको बताए। सङ्क्रमित विद्यार्थीले पछि परीक्षा दिन पाउने बोर्डका सदस्यसचिव दुर्गाप्रसाद अर्यालले विद्यार्थीलाई सङ्क्रमणबाट जोगाउन छुट्टै होमसेन्टरको व्यवस्था गरिएको र अहिलेको परीक्षामा सहभागी हुन नसकेका सङ्क्रमित विद्यार्थीले पछि पनि परीक्षा दिने पाउने जानकारी दिए। 'सङ्क्रमित भएर पनि परीक्षामा सहभागी हुनसक्ने परीक्षार्थीलाई अलग्गै कक्षा कोठाको व्यवस्था गरेका छौं', उनले भने, 'ती विद्यार्थी परीक्षा सुरु भएको आधा घण्टापछि परीक्षा केन्द्रमा प्रवेश गर्नेछन्। अन्य विद्यार्थीको सकिएको आधा घण्टाको समयसम्म परीक्षा दिन पाउनेछन्।'बोर्डले २०० भन्दा बढी विद्यार्थी भएका विद्यालयको परीक्षा केन्द्र दुईवटा हुने जनाएको छ। सदस्यसचिव अर्यालका अनुसार करीब चार लाख विद्यार्थी कक्षा १२ को परीक्षामा सहभागी हुँदैछ। पच्चिस विद्यार्थी भएका विद्यालय एक हजार १००, २६ देखि ५० परीक्षार्थी भएका विद्यालय दुई हजार ३००, ५१ देखि १०० सम्म परीक्षार्थी भएका विद्यालय दुई हजार ४०० छन् भने ५०० परीक्षार्थी भएका विद्यालय कमै मात्र छन्। प्रश्नपत्र अनलाइन र हातेप्रश्नपत्र बोर्डले परीक्षाका लागि अनलाइनबाट पनि प्रश्नपत्र पठाउने भएको छ। नब्बे प्रतिशत विद्यालयमा अनलाइनबाट र अन्य विद्यालयमा हाते प्रश्नपत्र पठाइने भएको छ। हाते प्रश्नपत्र र अनलाइनबाट पठाइएका प्रश्नपत्र भने फरकफरक हुनेछन्। गत वर्ष ४० पूर्णाङ्कको मात्र परीक्षा भएकामा यसपटक १०० हुने भएको छ।"
स्याङजामा स्कुल खुलाउने ८ प्रअलाई प्रहरीले कार्यालयमै बोलाएर सम्झायो,"स्याङजा: निषेधाज्ञाका समयमा भौतिक रुपमा पठनपाठन गराउने स्याङजाका ८ स्कुलका प्रधानाध्यापकलाई प्रहरीले स्कुल नखुलाउन सचेत गराएको छ । पुतलीबजार, भीरकोट र चापाकोट नगरपालिकाका ७ वटा सामुदायिक र एउटा संस्थागत विद्यालयका प्रधानाध्यापकलाई प्रहरी कार्यालयमै उपस्थित गराइ पुनः यस्ता कार्य नदोहोर्याउन सचेत गराउँदै सुझाव समेत दिएको प्रहरी नायब उपरीक्षक राजेन्द्रप्रसाद अधिकारीले जानकारी दिए। कार्यालयका प्रवक्ता समेत रहेका अधिकारीले भने प्रशासनको आदेश बेगर विद्यालय संचालन नगर्ने शर्तमा घर पठाएका छौँ। निषेधाज्ञा अवधीमा भौतिक रुपमा विद्यालय संचालन गरी पठनपाठन गरेको भन्ने खबरका आधारमा प्रहरीले उनीहरुलाई कार्यालयमा बोलाएर कोरोना भाइरस संक्रमणलाई सामान्य अवस्थामा नलिनका लागि सुझाव दिएको हो। कोरोना संक्रमण नियन्त्रण गर्ने उदेश्यले जिल्ला प्रशासन कार्यालयले जिल्लाभर लागुहुनेगरी निषेधाज्ञा गरेको छ। बैशाख २१ गतेदेखिको जारी निषेधाज्ञामा भौतिकरुपमा उपस्थित नगराइ अनलाइन मार्फत कक्षा सुचारु गर्न विद्यालय, क्याम्पस र शैक्षिक संस्थालाई स्याङजा प्रशासनको आदेश छ। विद्यालयमा कक्षा संचालनको सूचना पाएपछि पुगेको प्रहरीले ती विद्यालयमा भौतिक उपस्थितिमा अध्यापन गराएको थाहा पाएपछि सम्बन्धित विद्यालयका प्रधानाध्यापकलाई प्रहरी कार्यालयमा बोलाइएको हो। पहिलो पटक उनीहरुलाई सम्झाएर छाडिएको भन्दै फेरि पनि विद्यालय संचालन गरेको पाइएमा संक्रामक रोग ऐन २०२० र स्थानीय प्रशासन ऐन २०२८ तथा कोभिड १९ संकट व्यवस्थापन अध्यादेश वमोजिम कारवाही गरिने प्रवक्ता अधिकारीले बताए। स्याङजामा संक्रमण दर पछिल्लो समय बढेको छ। यहाँ कोरोना भाइरस डेल्टाबाट समेत संक्रमण पुष्टि भएको बताइएको छ। दोश्रो लहरको संक्रमण देखिएसँगै जिल्लामा अहिलेसम्म ५ हजार ४५ जनामा संक्रमण पुष्टि भएको छ। ती मध्ये ४ हजार ६ सय ३१ जना निको भएर घर फर्किएका छन् भने १ सय २५ जनाको मृत्यु भएको स्वास्थ्य प्रादेशिक कार्यालय पोखराले जनाएको छ। प्रादेशिक कार्यालय आपतकालीन कार्य संचालन केन्द्रका संयोजक नवराज शर्माका अनुसार २ सय ८९ जना सक्रिय संक्रमित छन्।"
मुस्ताङको सीमाक्षेत्रका बासिन्दालाई चीनले दियो लाखौँको राहत सामाग्री,"जोमसोम: उपल्लो मुस्ताङको सीमावर्ती क्षेत्रका बासिन्दालाई उत्तरी छिमेकी देश चीनले सोमबार लाखौँ मुल्यको खाद्यान्न लगायत राहत सामाग्री पठाएको छ । लोमान्थाङ गाउँपालिकाको समन्वयमा चीनले राहत सामाग्री कोरला नाका पठाएको हो । चीनसँग सिमाना जोडिएको लोमान्थाङ गापाका बासिन्दालाई सहयोग स्वरुप उपलब्ध गराइएको राहत सामाग्री चीन पक्षले कोरला नाकाको दशगजा क्षेत्रयता त्रिपालले ढाकेर राखेको थियो । कोरला नाकाका सुरक्षाकर्मीले राहत बुझ्न खबर गरेपछि बुधबार लोमान्थाङ गापाको जनप्रतिनिधि टोली कोरला नाका पुगेको थियो । चीनले बर्सेनी सीमावर्ती क्षेत्रका जनप्रतिनिधि तथा स्थानीय बासिन्दासँग समन्वय गरी राहत सामाग्री पठाउने गरेको छ । चीनले उपल्लो मुस्ताङको सीमावर्ती पालिका लोमान्थाङ र लोघेकर दामोदरकुण्ड गापालाई बर्सेनी विभिन्न राहत सामाग्री उपलब्ध गराउँदै आइरहेको भए पनि यसपटक भने उपल्लो मुस्ताङको लोघेकर दामोदरकुण्ड गापालाई छोडेर लोमान्थाङ गापालाई मात्र राहत सामाग्री पठाएको बताइएको छ। विश्वव्यापी माहामारीको रुपमा फैलिएको कोरोना भाइरसका कारण आयआर्जन गुमाउन बाध्य सीमावर्ती क्षेत्रका करिव ५ सय ६१ घरधुरीलाई चीनले खाद्यान्न लगायत राहत सामाग्री पठाएको लोमान्थाङ२ का वडाध्यक्ष नवाङ छेटु गुरुङले जानकारी दिए । उनका अनुसार चीनले उत्तरी सीमावर्ती क्षेत्र लोमान्थाङका बासिन्दालाई चामल १० केजीको २ हजार बोरा, आटाको पिठो ५ केजीको ३ सय बोरा, मैदाको मिठो २५ केजीको ५ सय बोरा, खाने तेल साढे ४ लिटरको २ सय पोका र फाइबरको सिरक ५ सय थान उपलब्ध गराएको हो । राहत सामाग्री लिन लोमान्थाङका अध्यक्ष सुवर्णकुमार बिष्ट, उपाध्यक्ष पेमाडोल्मा बिष्टसहित ५ वटै वडाका जनप्रतिनिधिको टोली ढुवानीका साधन लिएर कोरलानाका पुगेका थिए । चीनले दिएको राहत पालिकालाई हस्तान्तरण गरिएको र पालिकाकै रोहवरमा समान रुपले वितरण गरिने वडाध्यक्ष गुरुङले बताए । चिनियाँ राहत स्थानीय घरधुरीका साथै पालिका भित्रका ५ वटै गुम्बाहरुमा समेत वितरण गरिने उनले उल्लेख गरे । यस्तै, चीनले सीमावर्ती क्षेत्रमा खटिने नेपाल पक्षका सुरक्षा निकायलाई ९६ थान क्लोथिङ र ७५ थान जुत्ता पठाएको बताइएको छ । उत्तरी छिमेकी देश चीनले उपल्लो मुस्ताङका सीमावर्ती क्षेत्रका बासिन्दालाई कोरोना कहरको अवधिमा तेश्रो पटक खाद्यान्न लगायत सामाग्री पठाएको हो । कोरोनाको पहिलो लहरको चरणमा चीनले पठाएको खाद्यान्न लगायत राहत सामाग्री एक साता सीमा नाकामै थन्किएको थियो । सीमावर्ती क्षेत्रका बासिन्दामा कारोना संक्रमण सर्ने डरका कारण पालिका र स्थानीयले राहत सामाग्री लिन इन्कार गरेका थिए । सीमावर्ती क्षेत्रको पालिकाले राहत सामाग्री नलिने र फर्काएर लैजान अनुरोध गरे पनि चीन पक्षले कोरला नाकामा छोडेको राहत फर्काउन मानेको थिएन । कोरलामा थन्किएको राहत पालिका र स्थानीयको सहमतिमा त्यसपछि स्वीकार गरिएको थियो । कोरोना कहरकै अवधिमा चीनले दोश्रो पटक लाखौँ मुल्यको खाद्यान्न तथा कृषि औजार उपकरण र कोरोना रोकथाम तथा नियन्त्रणका लागि आवश्यक स्वास्थ्य सामाग्री उपलब्ध गराएको थियो । कोरोना कहरका कारण मुस्ताङको सीमावर्ती क्षेत्रका बासिन्दालाई लक्षित गरी चीनले पटक पटक राहत दिँदैआएको छ । बर्सेनी दुई पटक लाग्ने ब्यापार मेला नियमित नहुँदा समस्यामा पर्दैआएका उनीहरुलाई चिनियाँ राहतले राहत प्रदान गरेको छ । सीमावर्ती क्षेत्रका बासिन्दाले चीनको स्वशासित क्षेत्र तिब्बती भूमिमा लाग्ने ब्यापार मेलामा खाद्यान्न, लत्ता कपडा , किराना सामान, निर्माण सामाग्री, कृषि तथा घरेलु उपकरण आदि खरिद गर्ने गर्थे । यस्तै, सीमावर्ती क्षेत्रका बासिन्दाले पस्मिना, यार्सा गुम्बा र नेपाली उत्पादन चीनतर्फ निर्यात गर्थे । उत्तरी कोरलानाकाको सीमावर्तीक्षेत्रको घार्फु, डाक्या, नियुक, सेखाङ, गोम, ऐचेन, ढुक, बार्चा, आर्का, नामास्युङ, न्यानोल, चुङजुङ, किम्लिङ, पुयु , ठिङ्गर, फुवा, नाम्ग्याल, छोराक र लोमान्थाङका बासिन्दाले बर्सेनी एक बाली मात्र खेतीपाती गर्ने र हिउँदयामको जाडो मौसममा हिउँदे ब्यापारमा बेसी झर्ने परम्परा छ । कोरोना कहरका कारण ब्यापार मेला नहुँदा आन्तरिक ब्यापार गुमेको छ भने हिउँदयाममा बेसी झरेर घुम्ती ब्यापार व्यवसाय समेत गर्न पाएका छैनन् ।"
माधव नेपालको प्रस्ताव: अधिवेशनसम्म दोस्रो पुस्ताका नेतालाई दोस्रो अध्यक्ष बनाऊँ,"काठमाडौँ: नेकपा एमालेका बरिष्ठ नेता माधवकुमार नेपालले दोस्रो अध्यक्षको रुपमा झलनाथ खनाल, अष्टलक्ष्मी शाक्य वा युवराज ज्ञवालीलाई अध्यक्ष बनाउन सकिने प्रस्ताव गरेका छन् । यसअघि अध्यक्ष केपी ओलीले महाधिवेशनसम्म दुई अध्यक्ष बनाउने प्रस्तावप्रति सहमति जनाउँदै यस्तो प्रस्ताव अघि सारेका हुन् । तर नेता नेपालले आफू दोस्रो अध्यक्ष बन्न तयार नभएको बताए । नेपाल पक्षको स्थायी कमिटी बैठकमा नेता नेपालले नयाँ प्रस्ताव राखेका हुन्। यस क्रममा उनले ओलीले भने झैँ महाधिवेशनसम्म दुई अध्यक्षको रुपमा पार्टी संरचना बनाउन सकिने संकेत दिएका हुन् । यसवाहेक दोस्रो पुस्ताका अरु नेताहरुलाई पनि दोस्रो अध्यक्ष बनाएर पनि आफू सहमतिका लागि तयार रहने नेपालको प्रतिक्रिया थियो । यसका लागि उनले भीम रावल, घनश्याम भुसाल, सुरेन्द्र पाण्डेलाई समेत दोस्रो अध्यक्षका लागि प्रस्ताव राखेका थिए । तपाईँहरु अध्यक्ष बन्नोस्, यसमा मेरो सहयोग रहन्छ, तर दोस्रो अध्यक्ष बन्ने मेरो रुची छैननेपालको भनाइ उद्धृत गर्दै नेपाल पक्षका एक नेताले बताए । तर एकल अध्यक्षको संरचनामा जानुपर्ने भए आफू तयार रहेको उनको भनाइ थियो । यससँगै उनले आगामी महाधिवेशनमा फेरि अध्यक्षको उम्मेदवार बन्ने संकेत समेत दिएका छन् । बैठकमा नेता नेपालले आफू एकताको बाधक नरहेको समेत दोहोर्याएका थिए । र ओलीबाट आएको आममाफीको प्रस्ताव नियोजित रहेको उनले बताएका छन् । उक्त प्रस्तावमा अहंकार झल्किएको नेपालको भनाइ थियो ।"
केन्द्रीय सदस्यको नामावली अध्यावधिक गर्न जसपाले बनायो ५ सदस्यीय कार्यदल,"काठमाडौँ: जसपाले केन्द्रीय कार्यसमिति सदस्यहरुको नामावली अध्यावधिक गर्न पाँच सदस्यीय कार्यदल बनाएको छ। कार्यदलमा मृगेन्द्रसिंह यादव, रेणु यादव, गंगा श्रेष्ठ, गजाधर यादव र रमेश यादव छन् । उक्त कार्यदलले १७ साउनसम्म नामावली अध्यावधिक गरिसक्नुपर्ने छ । बुधबारको बैठकले केही समयअघि पार्टी एकीकरण गरेका नेपाल लोकतान्त्रिक पार्टी (शिवलाल समूह) का अध्यक्ष शिवलाल थापालाई पनि कार्यकारिणी समितिमा थप्ने निर्णय गरेको छ । तुलसीलाल अमात्य भवन ललितपुरमा मंगलबार सुरु भएको केन्द्रीय कार्यकारिणी समितिको पूर्ण बैठक बुधबार सम्पन्न भएको हो । निर्वाचन आयोगले केन्द्रीय सदस्यहरुको सनाखत गर्दै आधिकारिकता निर्कौल गरिदिएपछि जसपाको पहिलो बैठक बसेको हो । बैठकपछि रेशम चौधरी पनि जसपाको आधिकारिक पार्टीमै रहेको जसपाका नेताहरुले बताएका छन् । कारागारमा रहेका नेता चौधरी यसअघि सनाखतमा तटस्थ बसेका थिए ।"
परिवारबाटै हत्या भएको भन्दै प्रहरी कार्यालय अगाडि शवसहित प्रदर्शन,"लहान: सिरहा धनगढीमाइ नगरपालिकास्थित दुई दिनअघि मृत्यु भएकी ज्ञानकुमारी महतोको शव बोकेर माइती तथा आफन्तहरुले इलाका प्रहरी कार्यालय अगाडि प्रदर्शन गरेका छन् । २९ वर्षीया महतो सोमबार आफ्नै घरमा झुण्डिएको अवस्थामा भेटिएकी थिइन् । तर श्रीमानको परिवारले हत्या गरेको आरोप लगाउँदै माइती पक्षले प्रहरी कार्यालय अगाडि शव बोकेर प्रदर्शन गरेको हो । धनगढीमाइ नगरपालिका ६ स्थित सिमराका सुनील महतोकी २९ वर्षीया श्रीमती ज्ञानकुमारी महतो सोमबार राति पौने १२ बजेतिर आफ्नै घरमा झुण्डिएको अवस्थामा मृत फेला परेकी थिइन् । घटनाबारे जानकारी पाएपछि घटनास्थल पुगेको प्रहरीले मंगलबार बिहान मृतकको शव पोष्टमार्टमका लागि धरान पठाएको थियो । धरानबाट पोष्टमार्टमपछि मृतक महिलाको शव माइती पक्षले ल्याएर प्रहरी कार्यालय अगाडि प्रदर्शन गरेका हुन् । ज्ञानकुमारीको मृत्यु वा आत्महत्या नभएर हत्या भएको माइती पक्षको आरोप छ । मृतककी आमा महेश्वरी महतोका अनुसार आफ्नो छोरीका पति सुनीलको मानसिक अवस्था कमजोर छ । आठ वर्षअघि बिहे भएका उनीहरूको एक सन्तान छ । बिहे भएदेखि नै छोरीलाई ससूरा र देवरले विभिन्न किसिमका यातना दिने गरेको माइती पक्षको गुनासो छ । सोही यातना बढ्दै गएर हत्या नै गरेको उनीहरुको आरोप छ । पटकपटक प्रहरीलाई बताए पनि प्रहरीले बेवास्ता गरेको र जाहेरी पनि नलिएपछि शव लिएर प्रदर्शन गरेको माइतीहरुको भनाइ छ । प्रहरीले भने शव झुण्डिएको अवस्थामा भेटिएकाले जाहेरी नलिएको बताएको छ । शव पोष्टमार्टम रिपोर्ट आएपछि मात्रै त्यसको आधारमा प्रक्रिया अघि बढ्ने सिरहाका प्रहरी प्रवक्ता सुवास बुढाथोकीले बताए । आरोपकै भरमा जाहेरी लिन मिल्दैन,उनले भने, पोष्टमार्टम रिपोर्टको प्रतिक्षामा छौँ । रिपोर्टको आधारमा हामी आफैँ कानुनी प्रक्रिया अगाडि बढाइहाल्छौँ ।"
पर्सामा कोरोना खोप वितरणमा व्यापक अनियमितता: उमेर ढाँटेर खोप लगाउँदै,"वीरगन्जः पर्साको सुखवा प्रसौनी गापा ५ का नरेश जयसवालको उमेर ३६ वर्ष मात्र छ । उनले मङगलवार पटेर्वासुगौली २ गादीस्थित स्वास्थ्य चौकीमा पुगेर जोन्सन एण्ड जोन्सन कम्पनिको खोप लगाए । खोप लगाएको कार्डमा भने उनको उमेर ५० वर्ष लेखिएको छ । खोप कार्डमा उमेर ढाटेर ५० वर्ष लेखिनुको कारण, उक्त कम्पनीको खोप ५० देखि ५४ वर्षको उमेर समुहलाई मात्र दिने सरकारको निर्देशन छ । साना किसान सहकारी संस्थामा कार्यरत जयसवाल भने,कामको शीलशीलामा गादी गएको थिएँ , स्वास्थ्यचौकीमा भ्याक्सिन लगाउने कार्यक्रम चलिरहेको थिो, मैले पनि लगाइहालेँ ।' आफनो जन्म २०४२ सालमा भएको आफैँले बताएका उनले भने,कार्डमा भने उमेर गल्तीले ५० वर्ष लेखिएछ ।' जयसवालले आफुसँगै अरु तीन युवकले पनि मङगलवार गादी स्वास्थ्य चौकीमा खोप लगाएका तस्वीर सामाजिक सन्जाल फेसबुकमा राखेका छन् । ती तीन जनाको उमेर पनि २५ देखि ३० वर्षको हाराहारी मात्रै छ । सरकारले तोकेको ५० देखि ५४ वर्ष उमेर समुहले मात्रै लगाउन पाउने जोन्सन एण्ड जोन्सन खोप जयसवाल र उनका तीन जना साथीले उमेर ढाटेर लगाएका हुन् । जयसवाल र उनका तीन जना साथी जस्तै पर्सामा अन्य थुप्रै व्याक्तिले आफ्नो पहुँचको आधारमा नियम मिचेर खोप लगाउने क्रम व्यापक छ । अमेरीकाबाट ल्याइएको जोन्सन एण्ड जोन्सन कम्पनीको खोप पर्सा जिल्लामा सोमबार र मङगलवार गरी दुई दिन लगाइएको थियो । सरकारले एक डोज मात्रै लगाए पुग्ने जोनसन एण्ड जोन्सन खोप ५० देखि ५४ वर्ष उमेर समुहका नागरिक तथा अपाङगता र अशक्त व्याक्तिहरुलाई मात्र लगाउने निर्देशन दिएको छ । तर पर्सा जिल्लामा भने उक्त खोप सरकारले तोकेको लक्षित उमेर र समुह भन्दा बाहेकका अन्य थुप्रै व्याक्तिहरुले आफ्नो पहुँचका आधारमा नियम मिचेर लगाएका हुन् । स्वास्थ्य कार्यालय पर्साका अनुसार स्वास्थ्य मन्त्रालयले पर्सा जिल्लामा जोन्सन एण्ड जोन्सन खोप ३६ हजार ५ सय डोज पठाएको छ । उक्त खोप लगाउने लक्षित समुहको जनसंख्या पर्सा जिल्लामा ३० हजार ६ सय ६८ जना छ । तर सोमबार र मङगलवार जिल्लाका १४ वटै पालिकामा सञ्चालन गरिएको खोप कार्यक्रममा लक्षित उमेर समुह भन्दा बाहेकका थुप्रै व्याक्तिहरुले पहुँचको आधारमा नियम विपरित खोप लगाएका हुन् । पालिकाका विभिन्न वडाका आधारभुत स्वास्थ्य केन्द्र, स्वास्थ्य चौकी र खोप केन्द्रहरुमा वडा अध्यक्षहरुले नै स्वास्थ्यकर्मीलाई दबाब दिएर आफ्ना चिनजान र निकटका व्याक्तिहरुलाई नियम विपरित खोप लगाएको भन्दै केही वडामा विवाद समेत भएको थियो । सरकारले तोकेको लक्षित उमेर समुह भन्दा बाहेकका व्याक्ति आफैँले पनि खोप लगाएको तस्वीर सामाजिक सन्जालमा पोष्ट गरेकाले खोप वितरणमा अनियमितता भएको पुष्टि हुन्छ । सरकारले ५० देखि ५४ वर्ष उमेर समुह तोकेको भए पनि ५० भन्दा कम उमेरका व्याक्तिले खोप कार्डमा ५० वर्ष उमेर लेख्न लगाएर खोप लगाएको तस्वीरहरु सामाजिक सन्जाल फेसबुकमा भाइरल नै भएको छ । खोप वितरण कार्यक्रममा सोमबार विवाद भएको वीरगन्ज महानगरपालिका ९ का वडाध्यक्ष मनोज कलवारले भने आफनो स्वार्थ पूरा नभएका व्याक्तिहरुले अनावश्यक विवाद गरेको बताए । आफ्नो वडामा १७२ डोज खोप आएकोमा लक्षित उमेर समुहका १३८ जनाले मात्र लगाएको भन्दै उनले भने,उब्रिएको खोप, जो पहिले आयो उसैलाई लगायौँ ।' खोप वितरणका क्रममा आफनो वडामा मात्रै नभइ अन्य वडाहरुमा पनि समस्या देखिएको भन्दै उनले भने,आफ्नो स्वार्थ पूरा नभएका केही व्याक्तिहरुले अनावश्यक विवाद गरेका थिए ।' स्वास्थ्य कार्यालय पर्साका निमित्त प्रमुख नवलकिशोर साहले भने मन्त्रालयबाट आएको खोप, पालिकाको कुल जनसंख्याको ४ दशमलव १ प्रतिशतका दरले १४ वटै पालिकामा पठाएको बताए । खोप केन्द्रमा स्वास्थ्यकर्मी खटाउने, सरकारले तोकेको लक्षित उमेर समुहका नागरिकलाई खोप लगाउने लगायत सबै जिम्मा सम्बन्धित पालिकाको हो, त्यसमा हाम्रो कुनै भूमिका हुँदैन' उनले भने । खोप केन्द्रहरुमा खोप वितरणको अनुगमन गर्ने जिम्मा स्वास्थ्य कार्यालयलाई दिइएको छ । तर कार्यालयमा पर्याप्त जनशक्ति नभएका कारणले सबै केन्द्रहरुमा अनुगमन गर्न नभ्याएको साहले बताए । सोमबार र मङगलवार गरी दुई दिन सन्चालित खोप कार्यक्रममा केही हजारले मात्रै जोन्सन एण्ड जोन्सन खोप लगाएको स्वास्थ्य कार्यालय पर्साका निमित्त प्रमुख साहले बताए ।"
बाराको निजगढमा गाजा सहित एक जना पक्राउ,वीरगन्जः बाराको निजगढमा प्रतिबन्धित गाजा सहित एक पक्राउ परेका छन् । प्रहरीले निजगढ नगरपालिका वडा नम्बर १२ रामथलीका ६२ वर्षीय शेरबहादुर जिम्बालाई ५ किलोग्राम गाजा सहित पक्राउ गरेको हो । विशेष सूचनाको आधारमा बुधबार अस्थायी प्रहरी पोष्ट रतनपुरबाट खटिएको प्रहरी टोलीले निजगढ नगरपालिका ११ रतनपुर तामागढी सडकखण्डस्थित जङगलबाट जिम्बालाई गाजा सहित पक्राउ गरेको हो । जिम्बाले पिठ्युमा बोकेको कालो रङको झोला खानतलाशी गर्दा ५ किलो गाजा बरामद भएको बाराका प्रहरी प्रवक्ता प्रहरी नायव उपरीक्षक गौतम मिश्रले जानकारी दिए । गाजा सहित पक्राउ परेका जिम्बालाई प्रहरी हिारतमा राखेर लागूऔषध मुद्दामा बारा जिल्ला अदालतबाट म्याद अनुमति लिइ थप अनुसन्धान भइरहेको मिश्रले बताए ।
मिथिलामा सुरु भयो नवविवाहिताको मधुश्रावणी पर्व,"राजविराज: मिथिलामा नवविवाहिताको लागि धार्मिक अनुष्ठानको रूपमा लिइने मधु श्रावणी पर्व सुरु भएको छ । श्रावण कृष्णपक्ष (मौना) पञ्चमी तिथिदेखि शुक्ल तृतीयासम्म मनाइने यो पर्वको आज बुधबार मधुश्रावणी पर्व सुरु गरिँदैछ । यस पर्वमा बेहुलीले ससूरालीबाट आएको लुगा लगाएर १५ दिनसम्म पूजा गर्ने परम्परा छ । यस पर्वको अवधिभर नवविवाहिताले बिहान नुहाइधुवाइ गरी मैना नामको रूखको पातमा नाग, नागिनको चित्र कोरी सोको विशेष विधिले पूजा गरेपछि चोखो खाने गर्दछन् । त्यस्तै प्रतिदिन साँझको बेला श्रृंगार गरेर साथी सहेँलीसँग बगैंचा र मन्दिरमा गएर फूललोरी (फूल टिप्ने) गर्छन् । साँझ टिपेको फूलबाट अर्को बिहानी नागनागिनको पूजा गर्ने गरिन्छ । मैथिली अभियन्ता समेत रहेका आमसञ्चार प्राधिकरणका अध्यक्ष श्यामसुन्दर यादव मधुश्रावणीको विशेष महत्त्व रहेको बताउँछन् । साउनमा जताततै हरियाली हुन्छ, उनले भने, यसबेला आफ्नो दाम्पत्य जीवनलाई पनि वातावरणजस्तै सुन्दर बनाउने कामना साथ मधुश्रावणी मनाइन्छ । उनका अनुसार महिला मधुश्रावणीको कथा सुन्ने र नाचगान गरेर मधुश्रावणी मनाउँछन् । नवविवाहिताले भने १३ दिन व्रत बस्ने चलन छ । मिथिला इतिहास अनुसार मुगल शासकबाट मिथिलाञ्चलका महिलाको अस्तित्व र अस्मिता बचाउन मधुश्रावणी सुरु गरिएको हो । मैथिली संस्कृतिमा व्रत र कथाप्रधान पर्व हो, मधुश्रावणी, यादव भन्छन्, यसमा १३ किसिमका कथा वाचन गरिन्छ, त्यहीअनुसार देवीदेवता पुजिन्छ । उनका अनुसार मधुश्रावणीमा हरेक दिनको महत्त्व रहन्छ । यसबेला मैथिली लोकगीत समेत गाउने चलन छ । मधुश्रावणीमा नवदुलहीको जाँघमा तातो दियो वा मैनबत्तीले डाम्ने चलन पनि छ । यो विवादको विषय बनेपछि अहिले भने चिसो दियोले मात्र डाम्ने चलन सुरु भएको यादवले बताए । मैथिल ब्राह्मण, कायस्थ र देव जातिले मधुश्रावणी पर्व मनाउँछन् ।"
कांग्रेस क्रियाशील सदस्यता विवाद मिलाउन समय थपियो,"काठमाडौँ: नेपाली कांग्रेसले पार्टीको क्रियाशील सदस्यता विवरणमा नमिलेका विषयमा सहमति कायम गर्न क्रियाशील सदस्यता छानबिन समितिलाई एक दिनको समय थप गरेको छ । कांग्रेस सभापति एवं प्रधानमन्त्री शेरबहादुर देउवाको बूढानीलकण्ठस्थित निजी निवासमा बुधबार बसेको पार्टी पदाधिकारी र पूर्वपदाधिकारी बैठकले समितिलाई विवाद निरुपणका लागि एक दिनको समय प्रदान गरेको प्रवक्ता विश्वप्रकाश शर्माले जानकारी दिए । बैठक बिहीबार फेरि बस्ने भएको छ। समितिले बुधबार मात्रै पार्टी पदाधिकारी र पूर्वपदाधिकारी बैठकमा क्रियाशील सदस्यता विवरणसम्बन्धी प्रतिवेदन बुझाएको थियो । विसं २०७७ फागुन ६ गते कांग्रेस केन्द्रीय कार्यसमिति बैठकले आसन्न १४ औँ महाधिवेशनको प्रयोजनका लागि देशभरका सम्पूर्ण क्रियाशील सदस्यको नामावलीको विवरणलाई अद्यावधिक गरी अन्तिम नामावली तयार गर्न समिति गठन गरेको थियो । पार्टीका केन्द्रीय सदस्य रमेश लेखकको संयोजकत्वमा गठित समितिमा केन्द्रीय सदस्य आनन्द ढुङ्गाना, जीवन परियार, श्यामकुमार घिमिरे, प्रदीप पौडेल, कल्याण गुरुङ र योगेन्द्र चौधरी सदस्य छन् । कांग्रेसमा १४ औँ महाधिवेशनका लागि पार्टीको क्रियाशील सदस्यता सङ्ख्या आठ लाख ५२ हजार ७११ पुगेको छ । बारा र सप्तरी जिल्ला कार्यसमितिको क्रियाशील सदस्यता विवरण ढिला विवरण प्राप्त भएकाले पूरै बाँकी रहेको र पार्टीको समायोजनका कारण सिन्धुपाल्चोक, रसुवा, काभ्रेपलाञ्चोक, धनुषा, सर्लाही, कैलालीका केही क्षेत्रको क्रियाशील सदस्यता विवाद टुंगिन बाँकी रहेको समितिले जनाएको छ । कांग्रेसले पार्टीको १४ औँ महाधिवेशन आगामी भदौ १६ देखि १९ गतेसम्म काठमाडौँमा गर्ने कार्यतालिका तय गरेको छ ।"
कछुवा बेच्न लाग्दा तीनजना पक्राउ,"काठमाडौं : संरक्षित वन्यजन्तु (कछुवा) बिक्री गर्न लागेको अवस्थामा प्रहरीको केन्द्रीय अनुसन्धान ब्यूरो (सिआइबी) ले काठमाडौंबाट तीन जनालाई पक्राउ गरेको छ। पक्राउ पर्नेमा मकवानपुरको इन्द्रसरोवर गाउँपालिका२ का विशाल सुनार, सोही ठाउँका ४१ वर्षीय विक्रम सुनार र मोरङ उर्लाबारीका भुवन राई रहेका ब्यूरोका प्रवक्ता प्रहरी उपरीक्षक श्यामकुमार महत्तोले जानकारी दिए। वन्यजन्तु तथा वनस्पतिसँग सम्बन्धित अपराध अनुसन्धान तथा नियन्त्रणका लागि परिचालित प्रहरी टोलीले उनीहरुलाई काठमाडौँको दक्षिणकाली नगरपालिका६ फर्पिङबाट पक्राउ गरेको जनाइएको छ। संरक्षित वन्यजन्तु अवैध रुपमा ओसारपसार तथा बेचबिखन गर्न लागेको भन्ने विशेष सूचनाका आधारमा खटिएको टोलीले उनीहरुका साथबाट जिउँदो कछुवासमेत बरामद गरेको छ। उनीहरुलाई आवश्यक कारबाहीका लागि डिभिजन वन कार्यालय हात्तीसारमा बुझाइएको ब्यूरेले आज एक सूचना जारी गरी जनाएको छ। उनीहरुमाथि राष्ट्रिय निकुञ्ज तथा वन्यजन्तु संरक्षण ऐन, २०२९ अनुसार कारबाही प्रक्रिया अघि बढेको छ।"
७ लाखसहित ११ जुवाडे प्रहरी फन्दामा,"काभ्रे : काभ्रेको बनेपा नगरपालिका खाल्चोकबाट प्रहरीले ११ जना जुवाडे पक्राउ गरिएको छ । उनीहरुको साथबाट सात लाख नगदसहित मंगलबार राति पक्राउ गरिएको जिल्ला प्रहरी प्रमुख एसपी भुपेन्द्र खत्रीले जानकारी दिए । उनीहरूलाई जिल्लाको बनेपा नगरपालिका वडा नम्बर १४ को खालचौरस्थित थोप्चेन तामाङको घरबाट पक्राउ गरिएको र उनीहरुको साथबाट ७ लाख १५ हजार ३५ रुपैयाँ नगद बरामद गरिएको एसपी खत्रीले बताए। घरको अण्डर ग्राउण्डको कोठामा तास खेलिरहेको अवस्थामा मंगलबार राति प्रहरीले उनीहरूलाई पक्राउ गरेको हो। पक्राउ परेकाहरूलाई मुलुकी फौजदारी संहिता,२०७४ को दफा १२५ को उपदफा १ बमोजिमको कसुरमा जिल्ला प्रशासन कार्यालय काभ्रेबाट म्याद थप अनुमती लिइ आवश्यक अनुसन्धान भइरहेको जिल्ला प्रहरी कार्यालय काभ्रेले जनाएको छ ।"
गोरखा अस्पतालमा कोभिडका बिरामी बढ्दै,"गोरखा : गोरखा अस्पतालमा दिनानुदिन कोरोनाका बिरामी बढ्दै छन्। कोभिड १९ का बिरामी कुनै दिन भर्ना दर शुन्य भएकोमा अहिले दैनिक पाँच जनाभन्दा धेरै हुने गरेको अस्पतालले जानकारी दिएको छ। बिगत एक सातायता दैनिक फिभरका बिरामी दोब्बर बढेको अस्पतालका सूचना अधिकारी कृष्ण ढकालले जानकारी दिए। गत सात गतेदेखि आजसम्म फिभर क्लिनिकमा उपचार गराएका बिरामीको तथ्यांक हेर्दा दोब्बर बढिरहेको देखिन्छ, उनी भन्छन्, सात गते १३ जना बिरामीले उपचार गराएका थिए। आठ गते १४ जना, १० गते १५ जना ११ गते ११ जना, १२ जना ३१ जना र १३ गते मध्यान्नसम्म २० जना फिभरका बिरामीले उपचार गराएका छन्। 'उनीहरुमध्ये कोरोना पोजिटिभ देखिने, अस्पताल भर्ना भएर उपचार गराउनेको संख्या पनि बढिरहेका छन्, उनले भने, बिगत दुई दिन यता शुन्यबाट पाँचजना, छ जनासम्म कोरोनाका बिरामी उपचार गराउन आउने गरेका छन्। बुधबार अस्पतालमा पाँचजना कोभिडका बिरामी उपचाररत रहेको उनले बताए।"
कोरोना भाइरस : दक्षिण कोरियामा संक्रमितकाे संख्या बढ्दै,कोरोना भाइरसको चौथो वेभ आइरहेको भनिएको दक्षिण कोरियामा कोभिड १९ का सङ्क्रमितहरु दिन प्रतिदिन बढ्दै गएको पाइएको छ । त्यहाँ सङ्क्रमितहरुको संख्या बढेर हरेक दिन नयाँ नयाँ रेकर्डमा पुगेको देखिएको छ । यहाँ गएको २४ घन्टामा पनि अहिलेसम्मकै सबैभन्दा धेरै सङ्क्रमित भेटिएका बताइएको छ । दक्षिण कोरियाका अधिकारीहरुले मंगलबार १ हजार ८९६ जना कोरोना भाइरसका सङ्क्रमितहरु पाइएको बताइएको छ । यो संख्या कोरियामा एकै दिनमा देखिएको अहिलेसम्मकै सबैभन्दा धेरै हो । दक्षिण कोरियाका अधिकारीहरुले दिएको जानकारीअनुसार त्यहाँ गएको २४ घन्टायताको तथ्यांक हेर्दा कोभिड(१९ का सङ्क्रमितहरु एकै दिनमा अहिलेसम्मकै सबैभन्दा धेरै संख्यामा भेटिएका छन्। दक्षिण कोरियामा पछिल्लो थपिएका यी संख्यासँगै सङ्क्रमितको संख्या १ लाख ९३ हजारभन्दा बढी पुगेको छ । त्यहाँका स्वास्थ्य क्षेत्रका अधिकारीहरुले दिएको जानकारीअनुसार गएको २४ घन्टा यतामात्र यतिधेरै सङ्क्रमित थपिएका हुन् । दक्षिण कोरियाका अधिकारीहरुले दिएको जानकारीअनुसार गएको छ महिनापछि एकै पटक यतिधेरै संख्याका सङ्क्रमित पहिलो पटक देखिएका हुन् । दक्षिण कोरियाका अधिकारीहरुले दक्षिण कोरिया कोभिड सङ्क्रमणको चौथो वेभमा प्रवेश गरेको दुई हप्ता अघि नै बताएका थिए । जसका कारण त्यहाँको सरकारले स्वास्थ्य मापदण्डहरु अपनाउने काममा कडाई गरेको छ । अधिकारीहरुले यही जुलाई १ देखि देशैभर देखिएको सङ्क्रमितको संख्या देशव्यापी तथ्यांकको हिसाब गर्दा अघिल्ला महिनाको तुलनामा हाल त्यहाँ सङ्क्रमितहरु कम्तीमा पनि ५८ प्रतिशत बढेका छन् । कोरिया सरकारले यहाँ कोरोना विरुद्धको खोपको अभियानलाई ब्यापक बनाइएको जनाएको छ । पछिल्लो समयमा सङ्क्रमितको संख्या बढ्दै गएपछि खोप अभियानलाई झन् तीव्र बनाइएको छ । रासस
तत्काल मन्त्रिपरिषद् विस्तार गर्ने सत्ता गठबन्धनको निर्णय,"काठमाडौं : सत्ता गठबन्धनको बैठकले शेरबहादुर देउवा नेतृत्वको मन्त्रिपरिषद् तत्काल विस्तार गर्ने निर्णय गरेको छ। बुधबार बिहान प्रधानमन्त्रीको सरकारी निवास बालुवाटारमा बसेको सत्तापक्षका नेताबीच भएको बैठकले मन्त्रिपरिषद् विस्तार गर्ने निर्णय भएको कांग्रेस महामन्त्री पूर्णबहादुर खड्काले बताए। आजको बैठकले तत्काल मन्त्रिपरिषद् विस्तार गर्ने सहमति गरेको छ, उनले भने, गठबन्धनका शीर्ष नेताहरुबीच छलफल पश्चात ठोस निर्णय हुन्छ। उनले राजनीतिक नियुक्तिका लागि मापदण्ड बनाएर सहमतिमा अघि बढ्ने छलफल भएको जनाए। बैठकले शीर्ष नेताहरूले मन्त्रीको नाम दिएपछि प्रधानमन्त्री देउवाले मन्त्रिपरिषद् विस्तार गर्ने सहमति भएको बताइएको छ। मंगलबारको मन्त्रिपरिषद् बैठकले दुई वटा प्रदेश प्रमुख परिवर्तन गरेको थियो। आजको गठबन्धनको बैठकमा अन्य प्रदेशका प्रदेश प्रमुख पनि हटाउने सहमति भएको छ। सत्ता गठबन्धनमा नेपाली कांग्रेस, नेकपा माओवादी केन्द्र, जनता समाजवादी, राष्ट्रिय जनमोर्चा र नेकपा एमालेका माधवकुमार नेपाल पक्ष सहभागी छ। बुधबारको बैठकमा कांग्रेस सभापति देउवा, वरिष्ठ नेता रामचन्द्र पौडेल, कृष्णप्रसाद सिटौला, महामन्त्री पूर्णबहादुर खड्का, नेकपा माओवादी केन्द्रबाट अध्यक्ष पुष्पकमल दाहाल 'प्रचण्ड', नारायणकाजी श्रेष्ठ, जनता समाजवादी पार्टीबाट अध्यक्ष उपेन्द्र यादव, संघीय परिषद्का अध्यक्ष डा बाबुराम भट्टराई, अशोक राई, राष्ट्रिय जनमोर्चाका अध्यक्ष चित्रबहादुर केसी, उपाध्यक्ष दुर्गा पौडेल, एमालेको माधव नेपाल पक्षबाट डा विजय पौडेल बैठकमा सहभागी भएका थिए। बालुवाटारमा सत्ता गठबन्धनको बैठक : मन्त्रिपरिषद् विस्तारबारे छलफल सत्ता गठबन्धनको बैठक : कोको छन् सहभागी ? जसपा नेता खतिवडा भन्छन्, रेशम चौधरीलाई कारबाही गर्यो भन्ने हल्ला सत्य हैन"
"सप्तरीको एक मात्र पीसीआर मेसिन बन्द, रोकियो कोरोना परीक्षण","राजविराज: सप्तरीको एक मात्र हस्पतालमा रहेको पीसीआर मेसिन बन्द भएको छ । गजेन्द्रनारायण सिंह अस्पतालमा रहेको पीसीआर मेसिन मंगलबारदेखि बन्द भएको हो । हिजोदेखि मेसिनमा प्राविधिक समस्याआएको छ अस्पतालका निमत्ति मेडिकल सुपरिन्टेन्डेन्ट डारणजीत कुमार झाले भने हामीले सम्बन्धित ठाउँमा जानकारी गराइसकेका छौँ, समस्या समाधान भएसँगै पुनः परीक्षण कार्य सुचारु हुन्छ । स्वास्थ्य निर्देशनालय प्रदेश २ का निर्देशक विजयकुमार झाले मेसिनमै गडबडी आएको कुरा आफूलाई जानकारी नभएको बताए । केमिकलहरु अभाव भएको कुरा चाहिँ हामीलाई जानकारीमा आएको छ, यद्यपी के कस्तो समस्या आएको हो यस विषयमा बुझ्ने काम भइरहेको छ र चाँडै परीक्षण कार्य पनि सुचारु हुन्छ, उनले भने ।"
"गुल्मीमा जीप दुर्घटना, तीनजनाको मृत्यु",गुल्मी : मुसीकोट नगरपालिका४ स्थित दोभानमा जीप दुर्घटना हुँदा ३ जनाको घटनास्थलमै मृत्यु भएको छ। लु १ ज ४५५९ नम्बरको जीप दुर्घटना भएको जिल्ला प्रहरी कार्यालय गुल्मीका प्रहरी निरीक्षक सन्तोष चन्दले जानकारी दिए। प्रहरीका अनुसार जीप गुल्मीको शान्तिपुरबाट तम्घास आउँदै गरेको थियो । अहिले उद्धारका लागि प्रहरी टोली घटनास्थल पुगेको छ। थप विवरण आउन बाँकी रहेको प्रहरीले जनाएको छ।
रोकिएन कालीगण्डकी दोहोन,"बेनी : म्याग्दीको बेनी १ मा कालीगण्डकी नदीमा अवैध दोहन र बालुवा चोरी रोकिएको छैन। आनन्दबगर, सारेमारे र ढोडेनीखोलामा स्थानीय तहसँग ठेक्का सम्झौताबिनै एक्साभेटर प्रयोग गरेर बालुवा उत्खनन भएको हो । सर्वोच्च अदालतले हालै गरेको फैसला र सरकारको निर्णय विपरित अवैधरुपमा कालीगण्डकीबाट बालुवा उत्खनन् भएको प्रमुख जिल्ला अधिकारी गणेशबहादुर अधिकारीले बताए । प्रजिअ अधिकारीको नेतृत्वमा प्रहरी नायब उपरीक्षक श्यामकुमार राई, शसस्त्र प्रहरीका प्रहरी नायब उपरीक्षक हरिबहादुर गुरुङ र राष्ट्रिय अनुसन्धानका प्रमुख अधिकृत महेश गुरुङको टोलीले मंगलबार उत्खनन् भइरहेको बगरको अनुगमन भएको थियो । अवैध नदी दोहनले नगरपालिकाको लाखौं आयस्रोत गुमेको छ । तटीय क्षेत्रमा कटानको जोखिम बढेको छ । सरकारले असारदेखि भदौसम्म नदी उत्खनन् गर्न रोक लगाएको छ । हालै सर्वोच्च अदालतले कालीगण्डकीमा डोजर प्रयोग गरेर उत्खनन गर्न नपाउने फैसला गरेको छ । ठेक्का सम्झौता बिनै डोजर लगाएर खोलामा स्पर बनाएर बालुवा उत्खनन् गरेको भेटियो, प्रजिअ अधिकारीले भने, 'कारबाहीका लागि सिफारिस गर्छौ ।' प्रहरी नायब उपरीक्षक श्यामकुमार राईले बगरबाट बालुवा उत्खनन्मा प्रयोग भएका चारवटा एक्साभेटरका धनी र उत्खननमा संलग्नलाई प्रहरी कार्यालयमा उपस्थित हुन निर्देशन दिएको बताए । एक्साभेटर र थुपारेको बालुवा जफत गरेर कारबाहीका लागि जिल्ला समन्वय समितिमार्फत नगरपालिकामा पठाउँछौ, उनले भने । ढोडेनी खोला र कालीगण्डकीको दोभानस्थित म्याग्दीको भूगोलमा पर्ने ढोडेनी खोला भन्ने ठाउँमा बागलुङतर्फबाट डोजर ल्याएर करिब १०० टिप्पर बालुवा निकालेका छन् । ढाडेनीखोलाभन्दा करिब ८०० मिटरमाथि सारेमारेको झोलुङ्ग नजिकै पनि करिब दश दिनदेखि डोजर प्रयोग गरेर बालुवा निकालिरहेका छन् । त्यहाँ करिब ३० टिपर बालुवा थुपारिएको छ । दिउँसो नजिकैको जंगलभित्र लुकाएर राख्ने डोजर बिहान र साँझमा बगरमा लगेर बालुवा निकाल्ने गरेका स्थानीयले बताए । आनन्दबगरमा दुईवटा डोजर प्रयोग गरेर दुई सय टिपरभन्दा बढी बालुवा निकालेर थुपारेका छन् । ठेक्का प्रतिस्पर्धा र नगरपालिकाले तोकेको ठाउँभन्दा अन्यत्र मेसिन प्रयोग गरेर बगर उत्खनन् गर्न नपाउने कानुनी व्यवस्था छ । आनन्दबगरका हर्कबहादुर क्षेत्रीले सडक र खेलमैदान निर्माण गर्न व्यक्तिगत जग्गाभित्र पर्ने बगरमा कालीगण्डकीले बगाएर ल्याएको बालुवा निकालेको बताए । बेनी नगरपालिकाका प्रमुख प्रशासकीय अधिकृत छबीलाल सुबेदीले असार १ गतेदेखिनै बगर उत्खनन् गर्न रोकिएको बताए । प्रहरीले नियन्त्रणमा लिएर बुझाएमा कारबाही प्रक्रिया अघि बढाउने उनले बताए । ढाडेनीखोलामा कालीगण्डकीले सयौं रोपनी खेतीयोग्य जमिन कटान गरेको छ । कालीगण्डकीमा भएको अनियन्त्रित र अव्यवस्थित नदी दोहनका कारण सारेमारे र ढोडेनीको बीचमा रहेको जंगल पहिरो गएर सखाप भएको छ । ढोडेनीखोलामा एक्साभेटर प्रयोग गरेर गरिएको उत्खनन्ले कालीगण्डकी पारी पर्वतको जलजला गाउँपालिकाको फर्सेमा कटानको जोखिम बढाएको नाग्लीबाङका वडा अध्यक्ष हरिविकास जिसीले बताए ।"
बिरालाको हातमा सुनको सिक्का,"राजनीति त्यस्तो घोडादौड हो, जहाँ अरूले भन्दा कम चोट खाएर घोडाबाट खस्ने घोडचढी सफल मानिन्छ यो एक जापानी उखान हो। जसलाई सुनको महत्व र मूल्य नै थाहा छैन, त्यसको हातमा सुन पुग्यो भने के होला ? जुनसुकै कुराको सदुपयोग हुन त्यसको जगेर्ना गर्न सक्ने प्रज्ञा र पात्रताको दरकार पर्दछ। पात्रता शब्दको अर्थ कुनै कुरा या वस्तु पाउन योग्यता पुगेको र मूल्य बुझेको व्यक्ति हो। मूल्यवान वस्तु पात्रता पुगेको व्यक्तिको जिम्मामा पुग्यो भने मात्र त्यसको फाइदा सम्बन्धित सबैलाई हुन्छ। बिरालाको हातमा सुनको सिक्का पुग्नु मात्र त्यति साह्रै खतरनाक हुँदैन। खतरा त तब उत्पन्न हुन थाल्छ, जब उसले सिक्का सदुपयोग गर्ने कुरा नभई बलिया बलिया बिरालाले आपसमा बाँडिचुडी गर्ने चिज हो भन्ने बुझ्दछ। दुर्भाग्यवश हाम्रो देशको राज्यसत्ता पनि बिरालाको हातमा सुनको सिक्का जस्तै हुनपुग्यो। बिरालो बाठो हुन्छ। ऊ जुनसुकै काम पनि कसैले थाहा नपाउने गरी सुटुक्क गर्न खोज्दछ। किन्तु उसलाई कहाँनेर पञ्जा मार्दा खत्र्याङ आवाज आउँछ भन्ने ज्ञान हुँदैन। बिरालाले जति खान्छ, त्योभन्दा धेरै पोखिदिन्छ। उसले पोखेको कुरा केही मुसाले खान्छन् र बाँकी साङ्ला र किराले चाटचुट पार्छन्। यो सबै कुरा हुन बेइमान बिरालो नै हुनुपर्छ भन्ने छैन। इमान्दार बिरालाका साथी बिराला बेइमान हुन सक्छन्। लोभी मुसा, साङ्ला र किरा फट्यांग्र्राहरू पनि पोखिएला र चाटचुट गर्न पाइएला भनी ढुकेर बसेका हुन सक्छन्। बिरालोलाई बच्चा जोगाउन पनि गाह्रो हुन्छ। बल्लतल्ल जन्माएका बच्चा कुन बेला कसको पोल्टामा पुग्ने हुन् थाहा पत्तो हुँदैन। रोमनहरूले सिराक्यूज कब्जा गरी मार्न भनेर आउँदा आर्कमिडिज गणितका सूत्रहरू हल गर्न यति निमग्न थिए कि उनलाई आफूलाई मार्न आउँदैछन् भन्ने पनि आभास भएन। हाम्रो राजनीतिका अत्यन्तै चलाख र वाचाल कहलिएका शीर्षस्थलाई आफ्नो उपलब्धि र लोकप्रियताको आत्ममुग्धतामा रम्दै गर्दा जहाजमा ठूलाठूला भ्वाङ परेको पत्तै भएन। एउटै अवगुणले अन्य समस्त गुणहरूलाई बेमाख पार्दछ। निन्दा गर्नै मन लागे तापनि उचित समयमा, उचित व्यक्तिलाई, उचित उद्देश्यले र उचित तरिकाले गर्ने कला नजान्नु खतरापूर्ण हुन्छ। आफूले आफंैलाई सर्वज्ञ ठान्नु आफैंलाई छकाउनु हो भन्ने पत्तो पाउन पनि उत्तिकै मुस्किल हुँदोरहेछ। वृद्धहरू तीन प्रकारका हुन्छन्, ज्ञानवृद्ध, चरित्रवृद्ध र वयोवृद्ध। हाम्रो लोकतान्त्रिक प्रणालीका क्याप्टेनहरू चरित्रवृद्ध हुन सकेनन् भन्ने कुरा जगजाहेर छ। खेलमैदानमा अविरल डटिरहेका वयोवृद्धहरूले मैदानमा उमेर अवस्थाले युवा या अधबैंसे रहेका कोही ज्ञानवृद्ध छ कि भनेर पहिचान गर्नेतर्फ चासो दिएनन्। परीक्षण नै हुन नपाई वयोवृद्ध हुन अभिशप्तहरू खेलाडी पदमा दरखास्त नै हाल्न पाउँदैनन्। उनीहरूको काम फगत हुटिङ गर्ने र खेलाडीलाई बोकेर मैदानसम्म ल्याउनेमा सीमित भयो। साह्रै नै मन दुख्यो भने एक वयोवृद्धको त्याग गरेर अर्कोलाई बोक्न जानेमा सीमित छन् उनीहरू। विचार गरेर ल्याउँदा युवा नेतृत्वको उपयोग आफ्ना नेताका अविवेकपूर्ण गतिविधिको बचाउ गर्नमा सीमित छ। हो भनेर स्वीकार गर्दा आफ्नै हुर्मत जाने हुँदा ती पात्रहरू पीडालाई छतीभित्र लुकाएर बसेका मात्र हुन्। अनैतिक सत्ताराजनीतिका गुरु मेकियावेलीको भनाइमा राजनीतिको नैतिकतासँग कुनै साइनो छैन। जनताको नजरमा सत्ताको गुलियो चाखिसकेका नेपालका प्रत्येक राजनीतिक दल एकभन्दा अर्को अनैतिक छन्। राजनीतिमा प्रेम, घृणा, निन्दा, गालीगलोज र पानी बाराबार सबै अस्थायी क्रियाकलाप हुन्। अहिले त झन् राजनीतिले राजनीतिलाई राजनीतिको भरोसामा छाड्न नसक्ने अवस्था उत्पन्न भयो। भनिन्छ, राजनीति त्यस्तो घोडादौड हो, जहाँ अरूले भन्दा कम चोट खाएर घोडाबाट खस्ने घोडचढी सफल मानिन्छ। केही परिघटनाबाट अन्य घोडचढीहरू धेरै उत्साहित हुनु आवश्यक छैन। नेपालमा राजनीतिक असफलताको धुलो झार्न जति सजिलो अर्को कुनै कुरा छैन। राजनीतिक बिरालबाँटको यो क्रम अझै धेरै समयसम्म निरन्तर चल्ने लक्षण देखिन्छ। जब डर र लाज हराउँछ र त्यसको निगरानी गर्ने हैसियत राख्ने कोही हुँदैन भने स्वाभाविक रूपमा मनोमानी हुन्छ। सत्ताबाहिर पर्दा लोकतन्त्रको चिन्ता र सत्तामा बस्दा उपहास हुने हो भने सुनको सिक्का फगत माटोको डल्लो मात्र रहन्छ। अहिले नेपाली राजनीतिको स्वर्णपदक विजेता दलभित्र बीभत्स युद्ध चलिरहेको छ। युद्धको ऐतिहासिक कारणको रूपमा त कम्युनिस्टहरू मिलेर बस्न सक्दैनन् भन्ने प्रमाणित तथ्यको रूपमा स्थापित नै छ। तत्कालीन कारण चाहिँ मुख्य रूपमा पुराना खग्गु प्रतिद्वन्द्वीहरू एउटै कक्षमा अटाउन नसक्नु नै हो। चालीस पचास वर्षदेखि अविरल राजनीति खेलिरहेका एकसेएक चतुर खेलाडीहरूले अर्कोलाई देखिसहनु अत्यन्तै मुस्किल कुरा हो। त्यसमाथि हालवालाबाट समकक्षी र साबिकवालालाई गर्ने गरिएको चोटिलो कटाक्ष र उपहास। कलहको जगमा केही रचनात्मक क्रियाशीलता पनि छ कि अभिमानसृजित अपमान मात्र हो भन्ने कुरा प्रकट हुँदै जाला। यो युद्धको कारण वास्तविक नैतिकतावादमा आधारित हो कि इष्र्यालु गतिविधि हो भन्ने कुरा भने सम्बन्धित पक्षहरूलाई नै राम्रोसँग थाहा होला। राजनीतिक नेता एउटा अध्यापक पनि हो। राजनीति शक्तिका लागि संघर्ष हो तापनि यसले शिष्टता खोज्दछ र राजनीतिमा शिष्टता र शालीनता सर्वोपरि हुन्छ। एउटा उच्च तहको राजनीतिक नेताको बोलीवचन र चरित्रलाई उसका अनुयायी मात्र होइन, सर्वसाधारणले समेत यही नै असल होला भनेर सिको गर्दछन्। राजनीतिमा कटाक्ष र उपहास गर्नुपर्ने स्थिति पनि नआउने होइन, तर यसको प्रयोग अत्यन्तै आवश्यक पर्दा मात्र गर्नु उचित हुन्छ। जब डर र लाज हराउँछ र त्यसको निगरानी गर्ने हैसियत राख्ने कोही हुँदैन भने स्वाभाविक रूपमा मनोमानी हुन्छ। सत्ताबाहिर पर्दा लोकतन्त्रको चिन्ता र सत्तामा बस्दा उपहास हुने हो भने सुनको सिक्का फगत माटोको डल्लो मात्र रहन्छ। स्थापित राजनीतिक दलको जगमा गाडिएको कीलो हल्लिनु भनेको लोकतन्त्रको कीलो हल्लिनु हो। नेपाली राजनीतिमा आफ्नो कीलो आफैं हल्लाउने र अर्कोलाई उखेलेर फाल्ने मौका दिने प्रवृत्ति पुरानो हो। उखेलिएको कीलो फेरि गाड्न फेरि आन्दोलन, फेरि उही प्रवृत्ति र उनै पात्रहरू र अनि फेरि सुनको सिक्का ग्रहण एवं फेरि दुरूपयोग। लामो अनुभव हासिल गरेका नेताहरू एकै ठाउँ बसेर सल्लाह गरी मुलुकको मूल कानुन निर्माण गर्दा सर्पले सर्पको खुट्टा देख्छ भन्ने लोकोक्तिलाई चरितार्थ गर्दै आपसी अविश्वासकै कारण ७६(५) घुसाउने काम भयो। यसबाट उहाँहरू कति अविश्वसनीय र बेभरको हुनुहुँदोरहेछ भन्ने प्रष्ट हुन्छ। आन्दोलनको उपजको रूपमा बनेको संविधानमा त्यस्तो प्रवन्ध राख्नु आन्दोलनको सम्मान थियो कि अपमान ? बारम्बार सुनको सिक्कालाई पित्तलसरी बनाउने हाम्रा राजनीतिक नेताहरू सदाकाल अनुत्तीर्ण हुने पात्रहरू हुन्, तैपनि यिनीहरू नै निर्विकल्प छन्। नजागेका जनताको देश हो नेपाल। प्रतिनिधि सभाबाट विश्वासको मत प्राप्त गरेका नवनियुक्त प्रधानमन्त्रीको काँधमा ठूलो जिम्मेवारी आएको छ। उहाँ सारथी रहेको रथमा धेरैजसो कलहजनित कारणले घर छाडेर आएका चिर प्रतिद्वन्द्वीहरू सवार छन्। अनपेक्षित समयमा अचम्मसँग भएको यो सत्तारोहण उहाँका लागि काँडा उम्रेको कुर्सीमा बस्नुसरह हो। परन्तु यो अवसरको सदुपयोग गर्न सक्नुभयो भने हालसम्मका समस्त असफलता र आरोप धोएर उज्ज्वल बनाउने सुनौलो मौका पनि हो यो। सत्तासुखमा लीन हुन पुग्नुभयो भने प्राप्त गरेका सुनौला सिक्काहरू क्रमशः झर्दै जानेछन् र उहाँको तौल पनि घट्दै जानेछ। प्रत्येक साँझको समयमा आफूले दिनभरि गरेका कार्यको तौल लिने गर्नुभयो भने मात्र उहाँको छवि उज्जर हुनेछ। उहाँले सदनमा देखाएको शालीनताको आमरूपमा प्रशंसा भएको छ। त्यो शालीनता र सहनशीलतालाई अविचल कायम राख्दै संयम र धैर्यसाथ अघि बढ्नु अत्यन्तै जरुरी छ। सत्ताले स्वार्थीहरूको नजिक पुर्याउने सम्भावना नितान्त प्रवल हुन्छ। उहाँले राजनीतिक जीवनको यो मुकाममा अकस्मात प्राप्त भएको आश्चर्यजनक उपलब्धिको कति मान राख्नुहुने हो, त्यो हेर्न देशदेशावर नै उत्सुक छ। नेपाली जनताले उहाँबाट ठूलो अपेक्षा गरेका छैनन्। उहाँले ठूलो सपना देख्न र अपत्यारिला तिलस्म खडा गर्नु जरुरी छैन। आफ्नो कार्यकालभन्दा परसम्म लक्ष्यित हुने आयोजना ल्याउनु पनि पर्दैन। नेतृत्व प्रयत्न र संयोग गरी दुई तरिकाले प्राप्त हुन्छ। राजनीतिको खेलमा प्रयत्नबिना नेतृत्वको अवसर प्राप्त हुनु दुर्लभ हो। परन्तु शेरबहादुर देउवालाई संयोगवश यो प्राप्त भएको छ। कसैलाई आश्वासन नबाँडीकन र दौडधूप नगरीकन प्राप्त भएको यो मौकामा उहाँले गुमाउनु पर्ने केही छैन र हुलहालमा आएको त हो भनेर निस्फिक्री हुने सुविधा पनि छैन। उहाँको अहिलेको मुख्य अभिभारा महामारीबाट पीडित जनतालाई त्राण दिनु हो। निवर्तमान सरकारले सुरु गरेका असल अभ्यासको सम्मान गर्नुभयो भने उहाँकै सम्मान बढ्नेछ। राष्ट्रिय स्वाभिमानलाई उच्च राख्दै मित्रराष्ट्रहरूसँग सुमधुर सम्बन्ध कायम गर्नुभयो भने व्यक्त हुने गरेका आशंकाहरू स्वतः निराकरण हुनेछन्। उहाँको उमेर पनि धेरै भइसकेको छ। पार्टीभित्रका भरोसायोग्य युवानेतालाई विश्वासमा लिएर काम गर्ने बेला हो यो। अन्त्यमा, आश्वासनले मात्र महामारी रोकिनेवाला छैन। कुराले भात पाक्दैन। छ छ र हो हो भन्दैमा प्रज्ज्वल छवि कायम हुँदैन। सत्ता र शक्तिले भ्रष्ट बन्न प्रेरित गर्ने हुँदा अपूर्व रूपमा होसियार हुनु जरुरी छ। सबै आफ्ना मान्छे असल र हितकारी नहुन सक्छन्। फुस्लाउने, स्तुतिगान गर्ने, फकाउने र प्रशंसा गर्नेहरू प्रायः स्वार्थी हुन्छन्। राष्ट्रिय स्वाभिमान, सदाचार, लोकतन्त्रको जगेर्ना एवं महामारीपीडित जनतालाई परित्राण समेत यति चार कुरामा सम्झौता नगरी काम गर्नुभयो भने मात्र उहाँ यो परीक्षामा उत्तीर्ण हुनुहुनेछ।"
बझाङमा एमाले एकताको छलफल अन्तिम चरणमा,"बझाङ : नेकपा (एमाले) भित्रको आन्तिरिक किचलो बढ्दै गएका बेला बझाङमा भने एमाले एकै ठाउँमा हुने भएको छ। पार्टी भित्रको आन्तरिक विवाद समाधानका लागि गठित कार्यदलको सुझावलाई आत्मासात् गर्दै एकताका लागि छलफल भइरहेको पार्टीका जिल्ला अध्यक्ष अफिलाल ओखेडाले बताए। उनले भने, 'पार्टी एकताका लागि भइरहेको अनौपचारिक छलफल अन्तिम चरणमा पुगेको छ। समन्वय तथा छलफल प्रभावकारी बन्दै गएको छ। जिल्लाभित्र र जिल्लाबाहिर रहेका नेताहरुसँग फोन तथा भेटेरै पनि छलफल भइरहेको छ।' जिल्लाका शीर्ष नेताहरुबाट केही दिनभित्रै औपचारिक रुपमा पार्टी एकताको सन्देश आउने उनको भनाइ थियो। पूर्ववनमन्त्री तथा एमाले नेता भानुभक्त जोशीले कार्यदलको सुझावअनुसार आफूहरु २०७५ साल जेठ २ गतेको अवस्थामा फर्किने भएपछि सोही कमिटीलाई आधार मानेर एकताको पक्षमा उभिएको जानकारी दिए। उनले भने, 'एमाले अध्यक्ष तथा निर्वतमान प्रधानमन्त्री केपी शर्मा ओली कार्यदलको सुझावअनुसार अगाडि बढ्न सहमत भएकाले हामीहरु पनि एकताको पक्षमा उभिएका हौं। जिल्लामा पार्टी एकताका लागि छलफल भइरहेको छ। सम्भव भएसम्म हामी चाँडै नै निष्कर्षमा पुग्नेछौँ।' जिल्लास्थित अन्य नेता तथा कार्यकर्ताहरुसँग पनि छलफल भइरहेकाले बझाङबाट चाँडै एकताको सन्देश आउने उनले भने। जिल्लामा एमालेलाई एकताबद्ध बनाएर लैजान युवा नेताहरु पनि लागिपरेका छन्। हालसम्म एकताका पक्षमा सबै नेताहरु सकरात्मक भएकाले एकताको छलफल करीब अन्तिम चरणमा पुगेको अखिल नेपाल महिला सङ्घकी केन्द्रीय सदस्य तथा जिल्ला इन्चार्ज आशाकुमारी विकले बताए।"
आत्मविश्वास,"एउटा गाउँमा दुईजना मिल्ने साथी थिए। एउटा छ र अर्को दश वर्षको। ज्यादै मिल्थे, सँगै खान्थे, सँगै बस्थे। दुवैजना मिलेर टाढाको स्कुल पनि जान्थे। छुट्टीको दिन उनीहरू गाउँबाट टाढाको चौरमा खेल्न निस्किए। उनीहरू खेल्दै थिए। खेल्ने क्रममा दस वर्षको साथी कुवामा पस्यो। ऊ जोरजोरले चिच्याउन थाल्यो। कराउन थाल्यो। उसलाई पौडिन आउँदैन थियो। साथी आत्तियो। उसले आफ्नो वरिपरि हेर्यो। टाढाटाढासम्म कोही थिएनन्। ऊ सहयोगका लागि केही खोजिरहेको थियो। उसको आँखा एउटा बाल्टीमा पर्यो। जहाँ डोरी बाँधिएको थियो। उसले हत्तार नगरी बाल्टी कुवामा फाल्यो। पौडिन नजान्ने साथीले बाल्टी पक्रियो। उसले जोडजोडले डोेरी तानिरह्यो। जबसम्म उसको साथी बाहिर निस्किएन तबसम्म तानिरह्यो। अन्तिममा बाहिर निकाल्यो। दुवैजनाले खुसीका आँसु झारेर रोए। अंकमाल गरे। उनीहरूलाई डर लाग्यो, अब गाउँमा गएर के भन्ने ? भनिहाले पिटाइ खाने डर पनि थियो। तर गाउँ गएर सबै वृतान्त गाउँघरका सबैलाई सुनाए। कसैले पत्याएनन्। पत्याउन् पनि कसरी ? त्यति साना मान्छेका कुरा। त्यो बच्चामा त्यति पनि तागत थिएन, जसले एक बाल्टी पानी उठाउन सकोस्। कुवाबाट दस वर्षको साथीलाई निकाल्न सक्ने त परको कुरा भइहाल्यो। उनीहरूको गाउँमा कृष्ण काका नाम गरेका एक व्यक्ति थिए। जो गन्नेमान्नेमा पर्थे। उनले मात्र पत्याए यो कुरा। सबै गाउँलेले भने, कहिल्यै झुट नबोल्ने व्यक्तिले पक्कै पनि झुट बोलेका छैनन्। केही न केही त कारण होला। सबै जम्मा भएर कृष्ण काकाकोमा गए। गएका मध्येको एउटाले बोल्यो, हामीले त केही बुझ्न सकेका छैनौं। तपाईं नै बताइदिनोस् न। कृष्णकाका हाँस्दै बोले, म के बोलौं ? सबै नानीहरू बोली त रहेका छन्। सबै गाउँलेले मुखामुख गरे तर उत्तर पाएनन्। एकछिन वातावरण मौन रह्यो। र, कृष्णकाका बोले, प्रश्न यो होइन कि त्यो सानो बच्चाले यो कसरी गर्यो भनेर। उभित्र यत्रो तागत कहाँबाट आयो भनेर। यसको एउटै मात्र जवाफ छ। जुनबेला यो बच्चाले त्यो काम गर्यो त्यो समय परपरसम्म कोही थिएनन्। जसले भन्न सकोस् कि तैले यो काम गर्नै सक्दैनस् भनेर। कृष्णकाका केही बेर रोकिए। चुपचाप उनका कुरा सुनिरहेका गाउँलेतिर नियालेर फेरि बोले, उसमा त्यति बेला आत्मविश्वास थियो तर उसको आत्मविश्वास घटाउन भूमिका खेल्ने कोही थिएनन्। त्यसकारण उसले गर्न सक्छु कि सक्दिनँ भन्ने कुरामा आफ्नो समय र शक्ति खर्च गर्न परेन। र, उसले पत्याउनै नसक्ने गरी आफ्नो साथीलाई बचायो। कृष्णकाकाका कुराले गाउँलेहरू प्रभावित भए। मानिसको आत्मविश्वासले के सम्म गर्न सक्ने रहेछ भन्ने भाव यो कथाले बोकेको छ।"
"कर्णाली सरकारको प्रगति : वर्षमा २१ किमि कालोपत्रे, ७५८ किमि नयाँ सडक","सुर्खेत : कर्णाली प्रदेश सरकारले एक वर्षको अवधिमा प्रदेशभर जम्मा २१ किलोमिटर सडक कालोपत्रे गरेको छ। यस्तै सो अवधिमा प्रदेशभर सातसय ५८ किलोमिटर नयाँ सडक निर्माण गरिएको छ। प्रदेश सरकारले यसलाई ठूलो भौतिक उपलब्धि भनेको छ। बितेको आर्थिक वर्ष ०७७०७८ को समिक्षा गर्दै प्रदेश सरकारले अघिल्ला वर्षको तुलनामा प्रगति भएको निस्कर्ष निकालेको हो। मंगलबार मुख्यमन्त्री महेन्द्रबहादुर शाहीको अध्यक्षतामा भएको समिक्षामा सडक पूर्वाधारमा उल्लेख्य प्रगति भएको निस्कर्ष प्रदेश सरकारले निकालेको हो। प्रदेशमा एक वर्षको अवधिमा नयाँ सडक निर्माण, कालोपत्रेको काम र ट्रयाक खोल्ने काममा प्रगति भएको सरकारी निस्कर्ष छ। प्रदेश सरकारले बितेको आर्थिक वर्ष २०७७०७८ मा प्रदेशभर कुल २१ किलोमिटर सडक कालोपत्रे गरिएको जनाएको छ। यद्यपि सुर्खेत र सल्यान बाहेक अन्य जिल्लामा प्रदेश सरकारले सडक कालोपत्रे गरेको छैन। यसअघिका दुई वटा आर्थिक वर्षमा प्रदेश सरकारले जम्मा आठ किलोमिटर मात्र सडक कालोपत्रे गरेको थियो। बिगतको तुलनामा गएको आर्थिक वर्षमा २१ किलोमिटर सडक कालोपत्रे हुनुलाई प्रदेश सरकारले ठूलो उपलब्धिका रुपमा लिएको हो। कालोपत्रे गरिएका अधिकांश सडक वीरेन्द्रनगरका हुन्। वीरेन्द्रनगरमा १९ किलोमिटर मात्रै सडक कालोपत्रे गरेको छ। बाँकी दुई किलोमिटर सडक सल्यानमा कालापत्रे गरिएको हो। यस्तै उक्त अवधिमा प्रदेश सरकारले प्रदेशभर कुल सातसय ५८ दशमलव दुई किलोमिटर नयाँ सडक निर्माण गरेको छ। गएको आर्थिक वर्षमा ग्राभेल सडक निर्माणको प्रगतिसमेत बढेको सरकारले जनाएको छ। आर्थिक वर्ष ०७७०७८ मा प्रदेशभर कुल एकसय १३ किलोमिटर सडक ग्राभेल गरिएको मुख्यमन्त्री तथा मन्त्रिपरिषद्को कार्यालयले जनाएको छ। आर्थिक वर्ष ०७६०७७ मा भने प्रदेशभर ४९ किलोमिटर मात्रै सडक ग्राभेल गरिएको थियो। सडक पूर्वाधार बिना कर्णालीको समृद्धि सम्भव नभएको निष्कर्ष निकाल्दै प्रदेश सरकारले सडक पूर्वाधारमा विशेष जोड दिँदै आएको छ। तर कोरोना महामारी र कर्मचारी अभावका कारण अपेक्षाअनुसार काम हुन नसकेको सरकारी भनाइ छ। सडकको पहुँच विस्तारका लागि प्रदेश सरकारले एक निर्वाचन क्षेत्र, एक सडक कार्यक्रम, जनता सडक कार्यक्रम, प्रदेश राजधानीबाट जिल्ला सदरमुकामहरु जोड्ने रणनीतिक सडकको निर्माण र स्तरोन्नति जस्ता योजनाहरु अघि सारेको छ। तर बजेट कार्यान्वयन हुन नसक्दा अपेक्षा अनुसार काम भने सरकारले गर्न सकेको छैन। बितेको आर्थिक वर्षको समिक्षा गर्दै प्रदेश सरकारले कोरोना महामारीको प्रतिकुल अवस्थामा पनि साढे ६५ प्रतिशत बजेट कार्यान्वयन भएको र यो सरकारको उपलब्धि भनेको छ। आर्थिक वर्ष २०७६७७ को तुलनामा वितेको आर्थिक वर्षमा ३३३३ प्रतिशत बढी बजेट खर्च भएको सरकारको भनाइ छ। त्यस्तै लक्ष्यभन्दा बढी राजश्व संकलन भएको, कर्णालीको दूध काठमाडौं निर्यात गर्नु, प्रदेशका ४० वटा स्थानीय तहमा प्राङ्गारिक खेतीको नक्साङ्कन तयार पार्नु, फलफुल खेतीको क्षेत्रफल विस्तार, आईसियु र भेन्टिलेटर, अक्सिजन प्लान्ट, एम्बुलेन्स, होल्डिङ सेन्टर एवं रणनीतिक अस्पताल निर्माण लगायत स्वास्थ्य पूर्वाधारको विकास र लघु औद्योगिक ग्राम स्थापना लगायतलाई पनि प्रदेश सरकारले प्रगतिका रुपमा समेटेको छ।"
टाटा नेक्सनइभी नेपाली बजारमा,"काठमाडौं : टाटा मोटर्सको बहुप्रतिक्षित इलेक्ट्रिक कार नेक्सनईभी नेपाली बजारमा आएको छ । एकपछि अर्को इलेक्ट्रिक गाडी बजार प्रवेश गराउने होडकाबीच टाटा मोटर्सका लागि नेपालको आधिकारिक विक्रेता सिप्रदी ट्रेडिङ्गले नेक्सनईभी नेपाली बजारमा भित्र्याएको हो । कम्पनीले मंगलबार एक भर्चुअल कार्यक्रमको आयोजना गर्र्दै नेक्सनईभीको विविध सस्करण सार्वजनिक गरेको छ । २०५ एमएमको उच्च ग्राउन्ड क्लियरेन्समा कम्प्याक्ट एसयूभीमा उपलब्ध नेक्सनईभीको सबैभन्दा सस्तो भेरिएन्टको मूल्य ३५ लाख ९९ हजारमै उपलब्ध रहेको छ भने, मिडियम भेरिएन्टको एक्सजेड प्लसको मूल्य ३७ लाख ९९ हजार र सबैभन्दा महंगो भेरिएन्ट एक्सजेड प्लस लक्जरीको मूल्य ३९ लाख ९९ हजार रुपैयाँ तोकिएको कम्पनीले जनाएको छ । टाटाको जिपट्रोन प्लेटफर्ममा बनेको ३०२ किलोवाट आवर क्षमताको लिथियम आयोन ब्याट्री जडान भएको नेक्सनईभीमा ९५ किलोवाट क्षमताको इलेक्ट्रिक मोटर दिइएको छ भने एक पटकको फुल चार्जमा ३ सय किलोमिटर हाराहारी यात्रा गर्न सकिने कम्पनीको दाबी छ । सिग्नेचर टिल ब्लु, ग्लेसियर ह्वाइट र मुनलिट सिल्भर गरी तीन कलरमा तीनवटै भेरिएन्टमा उपलब्ध नेक्सनईभी अत्याधुनिक जिपट्रोन प्रविधिमा आधारित भई आकर्षक र सुरक्षित फिचर्सहरुमा निर्माण गरिएको कम्पनीको भनाई छ । सन् २०२० को जनवरीबाट भारतमा विक्री वितरण सुरु भएको नेक्सन ईभीले छोटो अवधिमा नै भारतीय इलेक्ट्रिक गाडीको बजारको ६५ प्रतिशत हिस्सा ओगटेको छ । भारतमा करिब ४ हजार ५ सय भन्दा धेरै परिवारहरुले रुचाएको यस गाडीले हाल सम्म १८ वटा पुरस्कार जितिसकेको छ । त्यसैले नेक्सन ईभीे सबैभन्दा बढी पुरस्कारहरुबाट सम्मानित भई अत्याधिक लोकप्रियता हासिल गर्न सफल ईभी पनि हो ।"
"जसपा नेता खतिवडा भन्छन्, रेशम चौधरीलाई कारबाही गर्यो भन्ने हल्ला सत्य हैन","काठमाडौं : जनता समाजवादी पार्टी नेपालका कार्यकारिणी समिति सदस्य डम्बर खतिवडाले नेता रेशम चौधरीलाई पार्टीले कारबाही नगरेको बताएका छन्। जसपाको आधिकारिकता विवादमा सनाखत गर्न डिल्लीबजार कारागारबाट निर्वाचन आयोग पुगेका नेता चौधरी पार्टी विवादमा तटस्थ बसेका थिए। निर्वाचन आयोगले जनता समाजवादी पार्टीको आधिकारिकता उपेन्द्र यादव पक्षलाई दिएको छ। माननीय रेशम चौधरीलाई जसपाले निष्कासन कारबाही गर्यो भन्ने हल्ला सत्य हैन। खतिवडाले भने, जसपाको कार्यकारिणी ५३ सदस्यीय छ। कायम ५१ जनामध्ये आधिकारिकताको पक्षमा ३४ ले हस्ताक्षर गर्नुभयो। रेशमजी तटस्थ रहनुभयो। उहाँले अब कानुनी रुपमा आफ्नो इच्छा र पक्षधरता प्रष्ट गर्नु पर्ने हुन्छ। कुरा यति हो। आयोग पुगेर जसपा कार्यकारिणी समिति सदस्य रहेका चौधरीले आफू कुनै पक्षमा नभएर जसपाको पक्षमा रहेको प्रतिक्रिया दिएका थिए । जनता समाजवादी पार्टी नेपालको मंगलबार केन्द्रीय कार्यकारिणी समिति बैठक बसेको थियो। बैठकले लुम्बिनी प्रदेशका तीन जना सांसदलाई अनुशासनको कारबाही गर्ने निर्णय गरेको थियो। सोमबार आयोगले हेड काउन्टका आधारमा उपेन्द्र यादव पक्षलाई वैधानिकता घोषणा गरिदिएपछि अल्पमतमा परेका ठाकुर पक्षधर स्वत निश्कासनमा परेका हुन्।"
१ बजे नै बन्द हुन्छ मालारानी ४ को वडा कार्यालय,सन्धिखर्क : अर्घाखाँचीको मालारानी गाउँपालिका वडा नम्बर ४ खनमा रहेको वडा कार्यालय बिना जानकारी बन्द रहेको छ। हिजो मंगलबार बिना जानकारी दिउसो साढे १ बजे नै वडा कार्यालय बन्द भएपछि सेवाग्राही मर्कामा परेका छन्। वडा कार्यालय बन्दको सुचना तथा जानकारी बिना नै बन्द देखिएको थियो। कार्यालयको सुचनापाटी तथा भित्ताहरुमा समेत सुचना टास गरेको देखिंदैन। कार्यालय खोलेर केही काम गरेर आफू बाहिररिएको वडा सचिव सपना आचार्यले बताइन्। छिमेकी वडाहरुमा कोरोनाका बिरामी देखिएपछि वडा कार्यलय बन्द गरेको वडा अध्यक्ष विष्णु पोख्रेलले बताए। अत्यावश्यक बाहेकका सेवाहरु बन्द गरे पनि कार्यालय समयमा कार्यालय खोल्नु पर्ने गाउँपालिकाका प्रमुख प्रशासकीय अधिकृत रमेश पन्थीले बताए। उनले कार्यालय बन्द नै गर्न भनेर कही कतै सूचना प्रकाशित नभएको बताए। कार्यालय खोल्नु पर्ने समयमा गाउँपालिकाको सुचना बिना कार्यालय बन्द गर्न नहुने प्रमुख प्रशासकीय अधिकृत पन्थीले बताए। यसका बारेमा आफूले बुझेर अगाडी बढ्ने बताएका छन्। गाउँपालिका भित्र रहेको वडा नम्बर ३ को कार्यालयमा भने नियमित काम काज भैरहेको थियो। अन्य वडामा नियमित कामकाज भए पनि वडा नम्बर ४ मा दिउँसै वडा कार्यालय बन्द हुँदा पनि सम्बन्धित निकायको ध्यान पुग्न सकेको छैन।
माधव नेपाल पक्ष सरकारमा नजाने,"काठमाडौँ: एमालेका वरिष्ठ नेता माधव कुमार नेपाल पक्ष सरकारमा सहभागी नहुने भएको छ । बुधबार बालुवाटारस्थित प्रधानमन्त्री निवासमा बसेको सत्तापक्षीय बैठकमा नेता नेपालले आफूहरु सरकारमा सहभागी नहुने सन्देश पठाएका हुन् । बुधबार बालुवाटारमा कांग्रेससहित शेरबहादुर देउवा नेतृत्वको सरकारलाई समर्थन गर्ने विभिन्न ५ दलका नेताहरु छलफलमा थिए । सोही बैठकमा नेता नेपालले आफ्नो समूहका नेता विजय पौडेल मार्फत सरकारमा सहभागी नहुने सन्देश पठाएका हुन् । तर नेपालखनाल समूहका नेताले सरकारलाई कोभिड नियन्त्रणबारे केही सुझाव दिएको बताएका छन् । बुधबारको बैठकमा जनमोर्चाका अध्यक्ष चित्रबहादुर केसीले भने व्यवसायी उमेश श्रेष्ठलाई स्वास्थ्य राज्यमन्त्री बनाएकोमा प्रधानमन्त्रीसँग असन्तुष्टि पोखेका थिए । उनले श्रेष्ठको सट्टा अन्य नेतालाई बनाउनुपर्ने सुझाव दिएका थिए । बैठकमा प्रधानमन्त्री शेरबहादुर देउवाले समर्थनमा रहेका सबै दलका नेताहरुलाई मन्त्री हुने नेताहरुको नाम छिट्टै पठाउन आग्रह गरेका थिए । जनता समाजवादी पार्टी (जसपा)का अध्यक्ष उपेन्द्र यादवले भने यसअघि नै सरकारमा छिट्टै सहभागी हुने बताएका थिए । पार्टीको आधिकारिकता विवाद समाधान सँगै यादवले सरकारमा छिट्टै सहभागी हुने बताएका हुन् । हाल कांग्रेस नेतृत्वको सरकारलाई माओवादी केन्द्र, जसपा, राष्ट्रिय जनमोर्चा र एमालेको माधव नेपाल पक्षले समर्थन दिएका छन् ।"
पुनर्बहालीको माग गर्दै माओवादीले हटाएका चार नेता सर्वोच्चमा,"काठमाडौं : नेकपा माओवादी केन्द्रबाट एमाले प्रवेश गरेका चारनेताले सांसद पद पुनर्बहालीको माग गर्दै सर्वोच्च अदालतमा रिट दायर गरेका छन् । सर्वोच्च पुगेर उनीहरुले रिट दायर गरेका हुन्। टोपबहादुर रायमाझी, लेखराज भट्ट, प्रभु साह र गौरीशंकर चौधरीले आफूहरुलाई सांसद पदमा पुनर्बहालीको माग गर्दै बुधबार सर्वोच्चमा रिट दर्ता गरेका हुन् । फागुन २३ गतेको सर्वोच्च अदालतको फैसलापछि उनीहरु माओवादी छाडेर एमाले प्रवेश गरेका थिए । त्यसपछि माओवादीले पार्टीको विधान विपरित अन्य दलको राजनीतिमा सहभागी भएको देखिएको भन्दै उनीहरुलाई पार्टीको साधारण सदस्यसमेत नरहने गरी कारवाही गरेको थियो। प्रधानमन्त्री केपी ओली नेतृत्वको सरकारमा रायमाझी ऊर्जा, भट्ट उद्योग, साह सहरी विकास र चौधरी श्रम तथा रोजगार मन्त्री थिए।"
"चीनकाे हेनान प्रान्तमा बाढी, ७३ जनाको मृत्यु","मध्य चीनको हेनान प्रान्तमा व्यापक वर्षापछिको बाढीले डुबानमा परेकाे छ । बुधबार मध्याह्नसम्म कम्तीमा ७३ व्यक्तिको मृत्यु भएको प्रान्तीय सङ्टकालीन व्यवस्थापन विभागले जनाएको छ । गत जुलाई १६ बाट शुरु भएको यस व्यापक वर्षाको कारण १५० ओटा जिल्लाको एक करोड ३६ लाख व्यक्ति प्रभावित भएकाे छ। व्यापक वर्षापछिको बाढीको कारण १४ लाख ७० हजार व्यक्तिलाई बाढी प्रभावित क्षेत्रबाट सुरक्षित स्थानमा सारिएको हाे । पिपुल्स लिबरेशन आर्मी (पीएलए) केन्द्रीय थिएटर कमान्डले हजारौंको संख्यामा सैनिक, सशस्त्र प्रहरीलाई बाढीमा फसेको मानिसहरुलाई सुरक्षित रुपमा उद्धारको गर्नको पठाएको छ । झेङझाओको मौसम विभागले यस वर्षाको स्तरलाई एक हजार वर्षपछि आएको विपत्ति भनी वर्णन गरेको छ। हेनान प्रान्तभरी राहत वितरण र पुनः निर्माणको प्रयासहरु भइरहेको जनाइएको छ।"
हेलिकोप्टर चार्टर गरेर विद्यालय भवन उद्घाटन,"जाजरकोट : दुर्गममा बनेको एक विद्यालय भवन उद्घाटन गर्न राउन्ड टेबल नेपालको टोली हेलिकोप्टर चार्टर गरेर दुर्गम जिल्ला जाजरकोट पुगेको छ । आफ्नो आर्थिक सहयोगमा जिल्लाको नलगाड नगरपालिका २ डाँडागाँउ रिजामा रहेको जनक आधारभूत विद्यालयको नवनिर्मित भवनको मंगलबार उद्घाटन गरिएको छ । राउड टेबल नेपालले निर्माण गरेको उक्त भवनको उद्घाटन राउन्ड टेबल संस्थाका अन्तराष्ट्रिय अध्यक्ष डिके सिंहले गरेका हुन्। नलगाडका युवा समाजसेवी लवकुश ओलीको पहलमा उक्त भवन निर्माण भएको हो । उक्त भवन निर्माण गर्न डाँडागाउँबासीले सक्दो सहयोग गरेका थिए । झण्डै डेढ करोड रुपैयाँको लागतमा निर्माण भएको उक्त विद्यालय भवन जाजरकोटकै नमूना विद्यालय भवनको रुपमा रहेको छ । नवनिर्मित विद्यालय भवन उदघाटन गर्न दाताहरु डिके सिंहसहित पाँच्जनाको टोली हेलिकोप्टेर चार्टर गरेर काठमाडौबाट सिधै नवनिर्मित विद्यालय भवन रहेको डाँडागाउँ पुगेको थियो । उक्त टोलीलाई गाउँलेले स्वागत गरेको युवा समाजसेवी लवकुश ओलीले बताए। विद्यालयले दाताहरुलाई सम्मान पत्र, खादा र मालाले सम्मान गरेको थियो । स्थानीयबासीले भवन बनाउन सहयोग गरेकोमा राउन्ड नेपाललाई धन्यवाद दिएका थिए। भवन बने सँगै पानी चुहिने र जीर्ण भवनमा पढ्नुपर्ने बाध्यता हट्ने भएको छ । आगामी दिनमा पनि अरु ठाउँका विद्यालय भवनलाई सक्दो सहयोग गर्ने प्रतिवद्धता डिके सिंहले गरेका छन् । प्रतिकुल मौसम, समयको चाप आदि कारणले हेलिकोप्टर चार्टर गर्नु परेको अध्यक्ष सिंहले बताए ।"
एकै परिवारका तीन जनाको पोखरीमा डुबेर मृत्यु,मलंगवा: सर्लाहीको ब्रह्मपुरी गाउँपालिका ३ भेल्हीस्थित पोखरीमा डुबेर एकै परिवारका तीन जनाको मृत्यु भएको छ । गाउँ भन्दा पूर्वपट्टी रहेको पोखरीमा डुबेर स्थानीय संजीव कापरकी पत्नी २५ वर्षीया रितेबा देवी कापर र उनका २ वर्षीया छोरी रोमा कुमारी कापर र ९ दिने नवजात छोराको मृत्यु भएको जिल्ला प्रहरी कार्यालय सर्लाहीले जनाएको छ । घटनाबारे प्रहरीलाई बिहान ८ बजे जानकारी भएको जिल्ला प्रहरी कार्यालय सर्लाहीका प्रहरी नायब उपरीक्षक माधव प्रसाद बुढाथोकीले बताएका छन् । घटनाको प्रकृति हेर्दा राति नै डुबेको प्रहरीको भनाइ छ । अहिले घटनाको अनुसन्धान भइरहेको प्रहरीले जनाएको छ । के कारणले डुबेको हो भन्ने यकिन भएको छैन । तीनवटै शवलाई पोष्टमार्टमका लागि जिल्ला अस्पताल मलंगवामा ल्याइएको प्रहरीले जनाएको छ ।
"मापसे गरेर ट्रक चलाउँदा दुर्घटना, मोटरसाइकलमा सवार श्रीमानश्रीमतीको मृत्यु",विराटनगर : झापाको दमकमा चालकले मापसे (मादक पदार्थ सेवन) गरेर कुदाएको ट्रक दुर्घटना हुँदा मंगलबार राति श्रीमानश्रीमतीको मृत्यु भएको छ। सुनसरीको इटहरीबाट झापाको सुरुंगातर्फ जाँदै गरेको प्र २०३०१३ प ४७८७ नम्बरको मोटरसाइकललाई विपरीत दिशाबाट आउँदै गरेको ना ४ ख ८७३० नम्बरको ट्रकले ठक्कर दिँदा दुर्घटना भएको हो। इलाका प्रहरी कार्यालय दमकका डीएसपी नवराज कार्कीका अनुसार दुर्घटनामा मोटरसाइकल चालक झापाको कनकाई नगरपालिका३ का ४३ वर्षीय पूर्णबहादुर विष्ट र उनकी श्रीमती ३६ वर्षीया भीमा विष्टको मृत्यु भएको छ। दुर्घटनामा परेर गम्भीर घाइते भएका दुवै जनालाई उपचारका लागि लाइफलाइन अस्पताल दमक पुर्याउनसाथ चिकित्सकले मृत घोषित गरेको प्रहरीले जनाएको छ। तीव्र गतिमा रहेको ट्रकले पूर्वपश्चिम लोकमार्गअन्तर्गत दमक नगरपालिका४ मा राति १०:१० बजेतिर मोटरसाइकललाई ठक्कर दिएको कार्कीले बताए। ठक्कर दिने ट्रक र चालक विराटनगर महानगरपालिका४ का ४८ वर्षीय सुजन थापालाई नियन्त्रणमा लिएर घटनाको अनुसन्धान थालिएको उनको भनाइ छ। चालकले मापसे गरेर तीव्र गतिमा ट्रक कुदाएका कारण दुर्घटना भएको प्रारम्भिक अनुसन्धानबाट खुलेको जानकारी डीएसपी कार्कीले दिए।
नौ दिनको शिशुसहित तीन जनाको पोखरीमा डुबेर मृत्यु,"मलङ्गवा : सर्लाहीको ब्रह्मपुरी गाउँपालिका३ भेल्हीस्थित निजी पोखरीमा डुबेर मृत्यु भएको अवस्थामा नौ दिनको शिशुसहित तीन जनाको शव फेला परेको छ। स्थानीयवासी सञ्जीव कापडकी २६ वर्षीया श्रीमती रिकेवादेवी कापड, १८ महिनाकी छोरी रामा र नौ दिनको छोराको स्थानीयवासी सूर्यवंश चौधरीको पोखरीमा डुबेर मृत्यु भएको अवस्थामा शव फेला परेको ब्रम्ह्पुरी३ भेल्हीका वडाध्यक्ष श्याम साहले जानकारी दिए। गए राति करिब १२ बजे घरबाट निस्किेकी रिकेवादेवीको शव बुधबार बिहान स्थानीयवासीले पोखरीमा देखेपछि घटना सार्वजनिक भएको वडाध्यक्ष साहले जानकारी दिए। महिलाको मानसिक सन्तुलन ठिक नभएको उनले बताए। राति घरबाट बच्चासहित श्रीमती निस्केपछि खोजीमा निस्केका श्रीमान् सञ्जीव कापड अहिलेसम्म घर आइनपुगेको प्रहरीले जनाएको छ। उनको साथमा मोबाइल नभएका कारण सम्पर्क पनि हुन नसकेको सर्लाहीका प्रहरी नायब उपरीक्षक माधवप्रसाद बुढाथोकीले जानकारी दिए। तीनै जनाको शव पोखरीबाट निकालेर परीक्षणका लागि जिल्ला अस्पताल मलङ्गवामा ल्याउने काम भइरहेको सर्लाहीका प्रहरी उपरीक्षक सन्तोषसिंह राठौरले जानकारी दिए। आत्महत्या हो वा हत्या भन्ने विषयमा आवश्यक अनुसन्धान भइरहेको उनले बताए।"
उपप्रमुख कि चुपप्रमुख ?,"जनकपुरधाम : अधिकार प्रत्यायोजन गर्न नचाहने प्रवृत्तिले गर्दा प्रदेश २ का १ सय ३६ स्थानीय तहमध्ये अधिकांशमा प्रमुख र उपप्रमुखबीच विवाद उत्कर्समा छ। यसले सर्वसाधारणले पाउनुपर्ने सुविधाहरूमा समस्या खडासमेत गरेको छ। स्थानीय सरकार सञ्चालन ऐन, २०७४ ले उपाध्यक्ष वा उपप्रमुखको काम, कर्तव्य र अधिकारलाई मुख्यतया ८ वटा बुँदामा उल्लेख गरेको छ। जसअनुसार न्यायिक समितिको संयोजक भई काम गर्ने। अध्यक्ष वा प्रमुखको अनुपस्थितिमा निजको कार्यभार सम्हाल्ने, गैरसरकारी संघसंस्थाका क्रियाकलापको समन्वय गर्ने। उपभोक्ता हित संरक्षणसम्बन्धी कार्यको समन्वय गर्ने। योजना तथा कार्यक्रमको अनुगमन तथा सुपरिवेक्षण गरी प्रतिवेदन बैठकमा पेस गर्ने। सभा र कार्यपालिकाद्वारा गठित समितिहरूको काममा सहजीकरण र समन्वय गर्नेलगायत। तर, अधिकांश उपप्रमुखलाई तोकिएको काम, कर्तव्य र अधिकारबाट बञ्चित गराई प्रमुख र प्रशासकीय अधिकृतले पूर्ण हस्तक्षेप गर्ने परिपाटी बढेको छ। उप्रमुखमा अधिकांश महिला हुन्छन्। अधिकार प्राप्तिमा उनीहरूलाई निरीह बनाइँदै आएको छ। रौतहटको राजदेवी नगरपालिकाकी उपप्रमुख अंसु सिंहले मंगलबार प्रमुख प्रशासकीय अधिकृत सुबोध साहलाई हालै कार्यकक्षमै थुनिन्। कार्यपालिका बैठक र नगरसभाको माइनटको फोटोकपि उपलब्ध गराइदिन पटकपटक नगर प्रमुख र प्रशासकीय अधिकृतलाई मौखिक र लिखित आग्रह गर्दासमेत दिन नमानेपछि आवेशमा आएर उपप्रमुख सिंहले अधिकृतलाई साहलाई थुनेको बताउँछिन्। म उपप्रमुख छु तर, मलाई नगरसभाको माइनटको फोटोकपि माग्दा दिएनन्। मेयरसाहबलाई भन्दा उनले प्रशासकीय अधिकृतसँग माग्नुस् भन्छन्। अधिकृतसँग माग्दा मेयरसाहबले नदिन भनेको छ भन्छन्। यस्तोमा रिस उठेर उनलाई कार्यकक्षमै थुनें, उपप्रमुख सिंहले भनिन्, म संयोजक भएको कुनै पनि समितिको बैठक समेत बस्दैन। मेरा सबै कामहरूमा अवरोध गरिन्छ। यतिसम्मकी मैले योजनाहरूको अनुगमन गरेर दिएको फाइलसमेत नहेरेरै फालिन्छ। म किन यो पदमा निर्वाचित भएको हँु, आफैंलाई थाहा छैन। सप्तरीको बोदे बरसाइन नगरपालिकाकी उपप्रमुख रञ्जुकुमारी साह तेलीले आफ्नो पदको अधिकार दिलाई दिन भन्दै जिल्ला समन्वय समिति, जिल्ला प्रशासनदेखि लिएर प्रदेश २ का मुख्यमन्त्री सम्मलाई गुहारिन्। मलाई न त कुनै बजेटको जानकारी गराइन्छ, न कुनै योजनाबारे नै, उपप्रमुख साह भन्छिन्, कुनै पनि फाइलमा सही गर्नु छ भने बिना कुनै जानकारी बिना कुनै सोधपुछकै सही गर्न दबाब दिइन्छ। बढी सोधियो भने बाइपास गरेर सबै काम नगरप्रमुखज्यूले आफैं गर्नुहुन्छ। यो पदमा पुगेर तनाव र अपमान बाहेक केही नपाएको दुखेसो साहको छ। धनुषाको धनौजी गाउँपालिकाकी उपाध्यक्ष रामवती मण्डल भ्रष्टाचारमा सहयात्री नबनेकै कारण उपप्रमुखहरूलाई अधिकारविहीन बनाउन खोजिएको आरोप लगाउँछिन्। हाम्रो गाउँपालिकामा लुटतन्त्र छ। अध्यक्षज्यूले मनोमानी योजना बनाउने र आफ्ना आसेपासेलाई बजेट दिने काम गर्नुहुन्छ। यसको विरोध गर्दा वा योजनाहरूको सोधखोज गर्दा मलाई काम, कर्तव्यबाट वण्चीत गराइएको छ, मण्डल भन्छिन्, निर्वाचित भएर हामी पनि आएका छौं। तर, हामीसँग यतिधेरै विभेद र अपमानित व्यवहार गरिन्छ जुन सहन निकै गाह्रो छ। आफ्नो गुनासो कहाँ सुनाउने र कसरी अधिकार पाउने कुनै बाटो देख्दिनँ। उपप्रमुखसँग अधिकांश स्थानीय तहमा विवाद र कुरा नसुनिदिने समस्या छ, पर्साको पोखरीया नगरपालिकाकी उपप्रमुख सलमा खातुन भन्छिन्, हामीले सकेसम्म आफ्नो कुरा राख्ने प्रयास गर्छौं तर, ठूला योजनाहरू बनाउँदा बजेट छुट्ट्याउँदा वा अन्य महत्वपूर्ण कामहरू हामीलाई खोजिँदैन। समावेशी समानुपातिक सिद्धान्तका आधारमा संविधानले स्थानीय तहहरूमा जनप्रतिनिधि निर्वाचित गर्दा प्रमुख र उपप्रमुखमध्ये एउटा महिला र अर्को पुरुष गरी समावेश गराउने व्यवस्था गर्यो। राजनीतिक दलले यस व्यवस्थालाई आफू अनुकूल व्याख्या गरे र अधिकांश स्थानीय तहमा प्रमुख पुरुष र उपप्रमुख महिलालाई निर्वाचित गराइयो। तर, एकअर्काको सहयात्री बनेर जनतालाई गुणस्तरीय सेवा दिनुको साटो कतै कमिसनको विवाद त कतै एकले अर्कालाई महत्व नदिने परिपाटीका कारण स्थानीय तहहरू लथालिंग भएको जिल्ला समन्वय समिति धनुषाका उपसभापति दीपक झाको बुझाइ छ। हामीकहाँ पनि उपप्रमुखज्यूहरूको गुनासो निकै बढी आउँछ। हामीले सक्दो मिलाउने प्रयास गर्छौं, उनले भने, तर, अधिकार प्रत्यायोजन गर्न नचाह्ने प्रवृत्तिले गर्दा यी समस्याहरू अझ बढ्दै गएको हो।"
बढ्दै रेमिट्यान्स,"काठमाडौं : कोभिडका कारण वैदेशिक रोजगार क्षेत्र प्रभावित भए पनि त्यस क्षेत्रबाट प्राप्त हुने रेमिट्यान्स(विप्रेषण) मा भने कुनै प्रभाव परेको छैन। ०७६ चैतपछि वैदेशिक रोजगारीको क्षेत्र प्रभावित बनेको छ। छिटफुट संख्यामा केही युवा वैदेशिक रोजगारीमा जान सफल भए पनि अधिकांश गन्तव्य मुलुकले रोजगारीका लागि श्रमिकलाई बोलाएको छैन। कोभिड अघिसम्म बर्सेनि ५ लाख युवा वैदेशिक रोजगारीको क्रममा विभिन्न मुलुक पुग्ने गरेका थिए। कोभिडपछि वैदेशिक रोजगारमा जानेको संख्या घटेर १ लाखमा झरेको छ। नेपाल राष्ट्र बैंकका प्रवक्ता देवकुमार ढकालले औपचारिक क्षेत्रबाट आउन थालेकाले रेमिट्यान्सको परिमाण बढेको बताए। पहिला हुन्डीबाट आउँथ्यो, अहिले बैंकिङ तथा रेमिट कम्पनीबाट आउन थालेको छ, उनले भने,यसले गर्दा परिमाण बढेको हो। गन्तव्य देशमा अझै धेरै नेपाली कार्यरत छन्। उनीहरूले थप परिश्रम गरी घरमा पैसा पठाएकाले रेमिट्यान्सको परिमाण बढ्दो देखिएको प्रवक्ता ढकालले बताए। वैदेशिक रोजगार विभागका अनुसार विश्वव्यापी रुपमा फैलिएको कोभिड भाइरसबाट वैदेशिक रोजगार प्रभावित हुँदा वैदेशिक रोजगारीमा जानेको संख्या औसतमा ७० प्रतिशतले कमी आएको छ। तर, घट्दो कामदारको संख्याको अनुपातमा रेमिट्यान्स नघट्नुको खास कारण भने खुलेको छैन। केही वर्षअघि रेमिट्यान्सले ३० प्रतिशतसम्म हिस्सा ओगटेको थियो। अहिले पनि रेमिट्यान्सले कुल गार्हस्थ्य उत्पादनमा २५ प्रतिशतभन्दा बढी नै हिस्सा ओगटेको छ। विश्व बैंकले समेत रेमिट्यान्स घट्ने अनुमान गरेको थियो। तर नेपालमा कोभिडपछि रेमिट्यान्स घट्नुको साटो बढ्दो छ। विभागका अनुसार ५५ लाखभन्दा बढीले श्रम स्वीकृति लिएर नेपाली कामदार वैदेशिक रोजगारीमा विभिन्न मुलुक पुगेका छन्। तीमध्ये फर्किनेको संख्या यकिन नभए पनि ठूलो हिस्सा अझै वैदेशिक रोजगारी मै रहेको बिभागको भनाइ छ। अर्थविद् ज्ञानेन्द्र अधिकारीले कोभिडका कारण अनौपचारिक क्षेत्र सल्बलाउन मौका नपाएकाले रेमिट्यान्स बढेको हुन सक्ने जानकारी दिए। हुण्डीको कारोबार अझै नघटेको उनको भनाइ छ। नेपालजस्तो विकासोन्मुख मुलुकमा विप्रेषणबाट प्राप्त आम्दानीले वैदेशिक मुद्रा आर्जनको स्रोत वृद्धि गर्छ। विप्रेषण आम्दानी वृद्धि हुँदा राज्यको चालु खातामा वैदेशिक मुद्राको सञ्चिति बढ्छ। यसले गरिबी घटाउन सहयोग गर्छ। जानकारहरूका अनुसार कोभिडको अवधिमा हुन्डीको कारोबार रोकिनु, आफन्तलाई आर्थिक समस्या नहोस् भनेर विदेशमा रहेका युवाले थप मेहनत गर्नु, घुमफिरमा अवरोध तथा विभिन्न सामानको खरिदमा कमी, अमेरिकी डलरको मूल्य वृद्धिलगायतका कारण रेमिट्यान्सको परिमाण क्रमिक रुपमा बढ्दै गएको हो। केन्द्रीय तथ्यांक विभागका अनुसार वैदेशिक रोजगारीबाट प्राप्त रकम ५६ प्रतिशत घरधुरीमा पुग्ने गर्छ। रेमिट्यान्सले उपभोग्य वस्तुका साथै बैंक, विद्यालयलगायतका क्षेत्रलाई सञ्चालनमा सहज बनाएर अर्थतन्त्रलाई चलायमान बनाउन सहयोग गर्दै आएको छ। रेमिट्यान्सको ठूलो रकम दैनिक उपभोग्य क्षेत्रमै खर्च भइरहेको छ। सीसीएमसीका अनुसार कोभिड महामारीपछि करिब ५ लाख श्रमिक वैदेशिक रोजगारी गुमाएर स्वदेश फर्केका छन्। हालसम्म ४ लाख ९३ हजार ३ सय ४९ जना श्रमिक स्वदेश फर्केका छन्। सीसीएमसीको रेकर्डमा नरहेका श्रमिक पनि स्वदेश फर्किएका छन्। कोभिडको दोस्रो लहरको क्रममा फर्किनेको संख्या निकै कम छ। विश्व बैंकले सार्वजनिक गरेको माइग्रेसन एन्ड डेभलपमेन्ट ब्रिफ प्रतिवेदनका अनुसार न्यून र मध्यम आय भएका मुलुकमा सन् २०२० मा भित्रिएको विप्रेषण अघिल्लो वर्षको तुलनामा १६ प्रतिशत मात्रै कम हो। राष्ट्र बैंकका अनुसार आर्थिक वर्ष २०७७७८ को ११ महिनामा ८ खर्ब ७० अर्ब रेमिट्यान्स भित्रिएको छ। अघिल्लो आर्थिक वर्ष २०७६७७ मा ८ खर्ब ७५ अर्ब रेमिट्यान्स भित्रिएको थियो। राष्ट्र बैंकले गत आर्थिक वर्षको असार महिनाको तथ्यांक सार्वजनिक गर्न बाँकी रहेकाले अघिल्लो वर्षको तुलनामा रेमिट्यान्स बढ्ने निश्चित देखिएको छ। नेपाली कामदारका प्रमुख गन्तव्य खाडी र मलेसियाबाट प्रतिव्यक्ति औसत मासिक २२ हजार रुपैयाँ रेमिट्यान्स आउने गर्छ। उनीहरूलाई सीप सिकाएर औसतमा ६० हजार आम्दानी गर्न सक्ने वातावरण बनाउन सरकारले ध्यान दिनुपर्ने विज्ञको सुझाव छ।"
पहरीमा विपन्नता बाधक,"पहरी समुदायलाई आदिवासी जनजाति उत्थान राष्ट्रिय प्रतिष्ठान ऐन, २००२ द्वारा सीमान्तकृत आदिवासी समुदायको रूपमा दर्ता गरिएको छ। पहरी जातिको आफ्नै भाषा पहरी (पीही), संस्कृति, परम्परा, मान्यता छन्। पहरी जातिको आफ्नै भाषा, संस्कृति र परम्पराले नेपालको राष्ट्रिय गानको सयौं थुँगा फूलका हामीवाक्यांशलाई सार्थक बनाएको छ। पहरी समुदायमा प्राकृतिक स्रोतहरूसँग विशेष सम्बन्ध रहिआएको छ। प्राकृतिक स्रोतहरू पहरी समुदायको जीविकाका आधार हुन्। तिनीहरू आफू बाँच्नका लागि बाँस उद्यमहरूमा निर्भर छन्। यो तिनीहरूको परम्परागत पेशा हो र परम्परागत रूपमा बाँसका डालो, नाङ्लो, टोकरी बनाउँछन् भने केही सरकारी कर्मचारी र केही सामान्य व्यापार व्यवसाय गरेको देखिन्छ। पहरी समुदायको परम्परागत पेशाको उचित बजार नभएकाले जसका कारणले पहरी समुदाय सामाजिक, आर्थिक र शिक्षा क्षेत्रमा पिछडिएका समुदायमा पर्छन्। पहरी समुदायका मानिस देशका विभिन्न जिल्लाहरूमा थोरै थोरै संख्यामा छरिएर बसेका छन्। तर ललितपुरको दक्षिण पूर्वमा अवस्थित गोदावरी नगरपालिका वडा नम्बर ४ बडिखेलमा अन्य क्षेत्रको तुलनामा पहरीको ठूलो जनसंख्या बसोबास गर्दछन्। जनगणनाअनुसार नेपालमा पहरीहरूको कुल जनसंख्या १३ हजार ६ सय १५ (०१ प्रतिशत भन्दा कम) छ र त्यसमध्ये गोदावरी नगरपालिका वडा नम्बर ४ बडिखेलमा पहाडी समुदायको करिब ७ सय ९१ घरधुरीमा ५७४३ जनसंख्या बसोबास गर्दछन्। यसमा करिब ४५ प्रतिशत युवा वर्ग रहेको छ। यो अनुमान गरिएको छ कि पहाडी युवामध्ये करिब ३० प्रतिशत युवाहरूले मात्र विश्वविद्यालय तह पूरा गरेका छन् जबकि केहीले आफ्नो पढाइ जारी राखेका छन्। केही विभिन्न कारणहरूले अध्ययन गर्न बन्द गरेका छन्। विगतका दशकको तुलनामा पहरी युवाहरूमा परिवर्तन त नभएको हैन,यो एक दशकमा, शिक्षा क्षेत्रमा धेरै परिवर्तनहरू भएका छन्। केही पहरी युवाहरू आजकल शिक्षाको महŒवबारे सचेत हुँदै उनीहरूका पढाइ पूरा गर्न लागिपरेका छन्। आफ्नो भविष्य शिक्षामार्फतनै परिवर्तन गर्न चाहन्छन्। तर समग्रमा पहरी समुदायमा प्रायः पहरी युवाहरूले १२ कक्षासम्म मात्र पढाइ पूरा गरेका छन्। धेरै बालबालिकाले विद्यालय शिक्षाको सुरुआत गरेता पनि आर्थिक विपन्नताले पढाइ नै पूरा नभएको पाइएको छ। शिक्षामा पहरी समुदायको मुख्य समस्या भनेको आर्थिक विपन्नता नै हो। त्यसका साथै विशेष आरक्षण कोटा, उच्च शिक्षामा छात्रवृत्ति र अध्ययनमा निरन्तरताका लागि प्रेरणा कमी देखिन्छ। अवसरहरूको अभावका कारण विश्वविद्यालय शिक्षा हासिल गरेका व्यक्ति बेरोजगार छन्। यो पनि शिक्षा पूरा गर्न लागि परेका विद्यार्थीमा नकारात्मक प्रभाव पार्ने विषय बनेको छ। त्यसैले पहरी समुदायको उठानका लागि सरकारी पक्षबाट विशेष पहल हुनुपर्ने देखिन्छ। शिक्षाबाट भएको परिवर्तन, शिक्षाबाट भएको मानव जीवनको विकास, जीविकोपार्जनमा शिक्षाबाट भएको उपलब्धिको जनचेतनामूलक कार्यक्रमहरू सञ्चालन गर्नुपर्ने देखिन्छ। यसकासाथै राज्यका हरेक तह, तप्का र क्षेत्रमा समानुपातिक र न्यायोचित प्रतिनिधित्व गराउनु पर्दछ। शिक्षामा विश्वविद्यालय तहसम्म नै सहज र सुलभ छात्रवृतिको उपलब्धता गराई शिक्षामा पहुँच हुने गरी विकास गर्नुपर्ने देखिन्छ।  लेखिका काठमाडौं विश्वविद्यालयमा एमफिल स्कलर हुन्।"
पोखरा विश्वविद्यालयले दीक्षित नगर्दा हजारौं विद्यार्थी मर्कामा,"पोखरा : यमुना क्षेत्रीले पोखरा विश्वविद्यालयको स्वास्थ्य विज्ञान संकायबाट स्नातक सकेको ३ वर्ष पुग्यो। उनले उत्तीर्णको लब्धांकपत्र पनि पाइसकिन्। तर, दीक्षित हुन पाएकी छैनन्। उनी उत्तीर्ण भएयता विश्वविद्यालयले दीक्षान्त समारोह नै गरेको छैन। उनका सबै साथीहरूको हालत पनि उही छ। अझ स्नातक सकेर विदेश जान खोजेका साथीहरूको बिजोग भएको उनी बताउँछिन्। विदेशको विश्वविद्यालयमा छात्रवृत्ति आवेदन दिएको छु, क्षेत्रीले भनिन्, त्यहाँ त दीक्षान्त भएको प्रमाणपत्र पनि चाहिँदो रहेछ। त्यत्तिका कारण आफ्ना थुप्रै साथीहरू थप अध्ययनका लागि विदेश जान नपाएको उनले सुनाइन्। पढेर त सकियो तर कन्भोकेसन (दीक्षान्त) नहुँदा खुसी हुन नसकिँदो रहेछ, उनले भनिन्, के नपुगे जस्तो र पूर्ण नभएको जस्तो भएको छ। दीक्षान्त नभएकै कारण हजारौं विद्यार्थी मर्कामा परेका क्षेत्रीले सुनाइन्। सुनील तिमिल्सिनाले पनि पोविविबाटै एमबीए सकेका हुन्। उनले पनि दीक्षान्त समारोहमा भाग लिन पाएका छैनन्। दीक्षान्त नहुनु भनेको त विद्यार्थीले पहिचान नपाउनु हो, उनले भने। धेरै विद्यार्थीले दीक्षान्त नभएकै कारण थप अध्ययनका लागि विदेश जान नपाएको गुनासो आफूहरूलाई आइरहेको पोविवि स्ववियुका संस्थापक सभापतिसमेत रहेका तिमिल्सिना बताउँछन्। कोभिड भएकैले कतिपय देशमा जान नमिलेर मात्रै हो, नत्र धेरै विद्यार्थीको ठूलो दबाब छ दीक्षान्त गर्नुपर्छ भनेर, उनले भने। प्रतीक्षा गैरे पनि जनसंख्या, लैंगिक तथा विकासमा स्नातकोत्तर गरेर दीक्षान्तबिनै बसिरहेकी छन्। उनले भाइबहिनीहरूको दीक्षान्त हुने बेलासम्म पनि आफूहरूलाई अवसर नआएको भन्दै दुखेसो पोखिन्। विश्वविद्यालयका उपकुलपति प्राडा प्रेमनारायण अर्याल भने आफ्नो ध्यान दीक्षान्त गर्नमै रहेको बताउँछन्। दसैंपछि वा फागुनसम्ममा दीक्षान्त गछौं, उनले भने। विश्वविद्यालयले दीक्षान्त नगरेको २ वर्ष पूरा भइसकेको छ। अर्यालले २ वटा दीक्षान्त एकैचोटी २ दिन भए पनि गर्ने योजनामा आफूहरू रहेको बताएका छन्। कोभिड१९ को कारण पनि दीक्षान्त समारोह गर्न कठिन भएको उनको भनाइ छ। तर, त्रिभुवन र काठमाडौं विश्वविद्यालयले भने भर्चुअल्ली भए पनि दीक्षान्त समारोह गरिसकेका छन्। दीक्षान्त समारोहका लागि धेरै तयारी गर्नुपर्ने हुँदा पनि ढिला हुन गएको उपकुलपति प्राडा अर्यालले बताए। तर उनी स्वयं उपकुलपति भएर आएको पनि १ वर्ष हुन लागेको छ। उनी २०७७ असोज १४ गते पोविविमा उपकुलपति नियुक्त भएका हुन्। २०७६ अघिसम्म भने पोविविको दीक्षान्त समारोह निरन्तर भइरहेको थियो। तत्कालीन उपकुलपति प्राडा चिरञ्जीवी शर्माको कार्यकाल सकिएको झन्डै १ वर्षपछि मात्रै पोविविले उपकुलपति अर्याल पाएको थियो। अर्यालले २०७८ वैशाख ६ गतेमात्रै डा दीपक भण्डारीलाई रजिस्टार नियुक्त गरेका थिए। पोविविमा उपकुलपति र रजिस्ट्रार नियुक्तिका लागि विद्यार्थीले आन्दोलनै समेत गर्नुपरेको थियो। तत्कालीन कुलपति तथा प्रधानमन्त्री केपी ओलीका पालामा उनकै पार्टी र सत्ता साझेदार माओवादीबीच भागबन्डामा कुरा नमिल्दा पोविविले लामो समय उपकुलपति लगायत पदाधिकारी पाएको थिएन। पछि ओलीले माओवादीको सट्टा कांग्रेसको भागमा पोविवि पारेर अर्यालको नियुक्ति गरेका थिए।"
"गरिबको सहारा, धनीको उपेक्षा","सरकारी अस्पताल वीर अन्तर्राष्ट्रिय मापदण्डमा रहेर पाँच सय शैय्याको सर्जिकल भवनका रूपमा सञ्चालन हुँदैछ। मुलुकको जेठो अस्पताल। एक शताब्दी बढी उमेर जनताकोे सेवामा समर्पित अस्पताल। राणा शासक वीर शम्शेरले जनताको दुःखपीडामा मलम लगाउन स्थापना गरेका थिए,१९४७ सालमा वीर अस्पताल। मुलुकमा आधुनिक चिकित्सा क्षेत्रको औपचारिक सुरुआत वीर अस्पतालबाटै भएको थियो। कुनै जमाना यस्तो पनि थियो, सर्वसाधारण अस्पताल भनेपछि चार कोश पर भाग्ने। रुढीवादी समाजमा अस्पताल र डाक्टरप्रति विश्वास जगाउन कम्ति चुनौती थिएन। धामीझाँक्रीको विश्वासमा अडेको समाजलाई आधुनिक चिकित्सातर्फ डोहोर्याउन त्यतिबेलाका लागि सहज थिएन। त्यही भएर वीर अस्पतालले बिरामीलाई आकर्षित गर्न निःशुल्क उपचारसहित निःशुल्क मासुभातको पनि व्यवस्था गथ्र्यो। कुनै बेला विरामीलाई अस्पतालसम्म आइदिन हारगुहार गर्ने वीरमा अहिले थामिनसक्नुको भीड हुन्छ। हुने खानेले महँगा र निजी अस्पतालमा उपचार गराई रहेपनि हुँदा खाने गरिब, असहाय र निमुखा वर्गको रोजाइमा भने वीर नै पर्ने गर्छ। मुलुकको जेठो वीरले १ सय ३२औंवर्षगाँठ मनारहँदा यसको भूमिकामा बदलाव आएको छ। विश्वव्यापी कोभिड १९ को महामारीपछि यसलेकोभिड १९ युनिफाइड केन्द्रिय अस्पतालको भूमिका निर्वाह गर्र्दै आएको छ। कोभिड १९ का विरामीहरूको व्यवस्थापनका लागि नेतृत्वदायी भूमिकामा रहेर अहिले अस्पतालले आफ्ना सेवा दिँदै आइरहेको छ। पहिला चिकित्सा विज्ञान राष्ट्रिय प्रतिष्ठानअन्तर्गत सञ्चालनमा रहेको यो अस्पताल कोभिड १९ युनिफाइड केन्द्रीय अस्पतालअन्तर्गत सञ्चालनमा रहेको छ। गरिब, असहाय सर्वसाधरणका लागि सस्तो र आवश्यक परेमा निःशुल्क उपचार दिँदै आइरहेको वीर अस्पतालमा हाल आधुनिक सुविधा सम्पन्नएक हजार शैय्या र दुई हजारभन्दा बढीदक्ष कर्मचारीहरूले स्वास्थ्य सेवा प्रदान गर्दै आइरहेका छन्।उपचारका लागि धाँमी, झाँक्री र वैद्यका भरमा रहेको नेपाली समाजलाई आधुनिक चिकित्सा सेवाको सुरुआत गराएको जेठो अस्पताल हो, वीर। तत्कालीन राणाप्रधानमन्त्री वीर शमशेर जंगबहादुर राणाले१९४७ साउन १२ गते जनताको उपचारका लागि भन्दै वीर अस्पतालको स्थापना गरिएको इतिहास छ। वीर अस्पतालले बिरामीलाई आकर्षित गर्न निःशुल्क उपचारसहित निःशुल्क मासुभातको पनि व्यवस्था गर्थ्यो। कुनै बेला विरामीलाई अस्पतालसम्म आइदिन हारगुहार गर्ने वीरमा अहिले थामिनसक्नुको भीड हुन्छ। स्थापनाकालमा ७ वटा शैया र ५ जना कर्मचारीबाट सेवा सुरु गरिएको थियोे। स्थापनाको समयदेखि नै वीर अस्पतालमा निःशुल्क उपचारसँगै मासुभातको पनि व्यवस्था गरिएको थियो। पछि राजा महेन्द्रलेवीर अस्पतालमा पहिलो पटक आईसीयूको सुरुआत गरेका थिए। अस्पतालको शैय्या संख्या बढाएर ५० शैय्याको अस्पतालको रूपमा स्तरोन्नती भएको थियो। श्री ३ वीरशम्शेरले अस्पतालका लागि कलात्मक भवन निर्माण गराएका थिए, जुन१९९० सालको भूकम्पले उक्त भवन ध्वस्त पारेको थियो। भूकम्पपछि ओपीडी भवन सर्जिकल ब्लकको निर्माण गरिएको थियो। २०७२ सालमाजापानी संस्था जाइकाले वीर अस्पतालको सुविधासम्पन्न नयाँ भवन निर्माण गरेको थियो। वीरको सबैभन्दा पुरानो भवन ६० वर्ष पुरानो हो। वीरको भावी योजना पूर्ण सरकारी स्वामित्वमा सञ्चालनमा रहेको यो सरकारी अस्पतालअन्तर्राष्ट्रिय मापदण्डमा रहेर पाँच सय शैय्याको सर्जिकल भवन औपचारिक रूपमा सञ्चालनको तयारीमा रहेको छ। अहिले सर्जिकल भवनमा कोभिड १९ का बिरामीहरूलाई उपचार दिइरहेको छ। आजको दिनमा पनि १०२ जना कोभिड बिरामीको उपचार भइरहेको छ भने एक हजारसम्म कोभिड बिरामी राख्न सक्ने क्षमतामा अस्पताल रहेको छ। कोभिड बिरामीका लागि एक सय शैय्या आईसीयू तयारी अवस्थामा रहेको र २ सय आईसीयूशैय्यासम्म सञ्चालन गर्न सकिनेवीर अस्पतालका प्रमुख प्रशासकीय अधिकारी प्राडाजागेश्वर गौतम बताउँछन्। सर्जिकल वार्डमा नै १६ वटा अपरेशन थिएटर सञ्चालनमा ल्याउने तयारी रहेको छ। यस्तै, भक्तपुरको दुवाकोटमा रहेको ५७० रोपनी जग्गामा एक हजार शैय्याको अस्पताल निर्माणका लागि प्रक्रिया अगाडि बढेको छ। विशिष्टीकृत कक्ष महिनौं बन्द रहने वीर अस्पतालमा उपचारका लागि जनरल वार्डदेखि विशिष्टकृत पाहुनाहरूको कक्ष पनि रहेको छ। तर, त्यहाँअहिले खासै चहलपहल भने देखिँदैन। मुलुकका विशिष्टीकृत दर्जामा रहेका व्यक्तिहरू उपचारका लागि कि त विदेश जाने गर्दछन् भने कि त निजी अस्पतालहरूमा भर्ना हुने गर्छन्। सर्वसाधारणका लागि उक्त कक्षको पहुँच छैन। राजतन्त्र हुँदासम्म उपचारका लागि पहिलो रोजाइ नै वीर अस्पताल हुने गरेको थियो। पछिल्लो समयमा डा बाबुराम भट्टराईले उपचार गराएका थिए। त्यसपछि उक्त कक्ष खाली नै रहेको अस्पतालको भनाइ रहेको छ। वीरका सबै सेवा डिजिटलाइज गर्दैछौं  प्राडा जागेश्वर गौतम, प्रमुख प्रशासकीय अधिकारी, वीर अस्पताल वीर अस्पताल कसरी अघि बढिरहेको छ? सबैभन्दा पुरानो अस्पतालको रूपमा स्थापित यो अस्पताल पूर्व मेचीदेखि पश्चिम महाकालीसम्मका सर्वसाधारणको सेवा समर्पित हुँदै आइरहेको छ। देशैभरिबाट आउने बिरामीहरू गरी दैनिक २५ सयभन्दा बढीलाई हामीले सेवा दिँदै आइरहेका छौं। सरकारले छुट गरेका १२ थरिका रोगदेखि अन्य सबै रोगको उपचार दक्ष चिकित्सकबाट गर्दै आइरहेका छौं। चिकित्सा क्षेत्रमा भएका आधुनिक प्रविधिको प्रयोग गरी सस्तो उपचार दिने एकमात्र अस्पतालको रूपमा वीर अस्पतालछ। यहाँ स्थापना भएको सामाजिक सुरक्षा इकाइले निःशुल्क उपचारका लागि आवश्यक प्रक्रिया अघि बढाउने र उनीहरूलाई उपचार दिने काम पनि गर्दै आइरहेको छ। कोही नभएकावेवारिसे विरामीहरूको पनि निःशुल्क नै उपचार हुँदै आइरहेको छ। दैनिक ५ देखि ६ जनाको वेवारिसे विरामीहरूको उपचार हुँदै पनि आइरहेको छ।स्थापनाको लामो इतिहास बोकेको अस्पतालको विकासक्रम कछुवा गतिमा भइरहेको भएपनि अहिले केही गति लिएको छ। बिरामीले उपचारका लागि महिनौं कुर्नुपर्ने विषयलाई के भन्नुहुन्छ? शुल्क महंगो भएरभन्दा पनि पूर्वाधारको अभावका कारण बिरामीहरूले कुर्नुपरेको गुनासो आउने गरेको छ। यही कुरालाई ध्यानमा राख्दै हामीले सर्जिकल बिल्डिङमा अपरेसन थिएटरलाई स्थानान्तरण गर्दैंछौं। अहिले सातवटा शल्यक्रिया कक्ष रहेकोमा त्यहाँ १६ वटासञ्चालनमा ल्याउने तयारी भइरहेको छ। यो सञ्चालनपछि वीर अस्पतालको सेवा केही चुस्त हुने विश्वास हाम्रो छ। भीडभाड पनि केही कम हुने अपेक्षा गरिएको छ। अस्पतालको आन्तरिक व्यवस्थापन सुधारमा के भन्नुहुन्छ? सरकारी अस्पताल भन्नेबित्तिकै ट्वाइलेट गनाउने, रुखो बोल्ने कर्मचारी, अस्तव्यस्त कार्यप्रणाली पर्यायी नै बनेको छ। सरकारी सिस्टमले यहाँको व्यवस्था बिग्रिएको हो भने प्रशासन तन्त्र धेरै नै पोलिटिकलाइज भएको छ। यसबाट वीर अस्पताल पनि अछुतो रहन सकेको छैन। तर, यो भन्दै अस्पताल प्रशासनले यसलाई नियति नै हो भनेर चुप लागेर भने बसेको छैन। कर्मचारीहरूलाई अनुशासनमा बसेर दिएको काम पूरा गर्न खबरदारी नै गरिएको छ। उनीहरूलाई बानी सुधार्ने मौका पनि दिएका छौं। यदि नभए कारबाही गर्ने पनि हाम्रो तयारी रहेको छ। बिरामीको सहज पहुँचका लागि पनि अस्पताल प्रशासन सतर्क रहेको छ। अस्पतालको आगामी कार्यक्रम के के छन् ? चाँडै नै सर्जिकल भवनलाई औपचारिक रूपमा सञ्चालनमा ल्याउने तयारीमा छौं। योसँगै केहीमृगौला प्रत्यारोपण सेवा सुरु गर्ने तयारी पनि भइरहेको छ। दुवाकोटमा एक हजार शैय्याको भवन निर्माणको प्रक्रियालाई पनि अगाडि बढाइने छ। यस्तै, यहाँका सेवाहरूलाई डिजिटलाइज गर्ने तयारीमा पनि अस्पताल प्रशासन रहेको छ। उपचार चाहने बिरामीहरूले घरबाट नै टिकट काट्न सक्ने, डाक्टर छान्न पाउनेजस्ता विषयलाई अहिले प्रतिस्पर्धी बजारमा आवश्यकछ। वीर अस्पताललाई आधुनिक सुविधासम्पन्न, व्यवस्थापनका हिसाबले संस्थालाई बलियो बनाउन, राम्रो सेवा दिनका लागि सधै तत्पर छौं।"
नयाँ अवतारमा नोकिया ६३१०,"काठमाडौं : नोकिया ब्राण्ड खरिद गरेको एचएमडी ग्लोबलले नोकिया सिरिजको पुराना चर्चित फिचर फोन नयाँ रुपमा सार्वजनिक गर्ने क्रममा ६३१० मोडेललाई परिस्कृत रुपमा बजारमा ल्याएको छ। २० वर्ष अघि निक्कै चल्ति र लोकप्रिय मानिएको नोकिया ६३१० फिचर फोनलाई परिस्कृत गरी नवीनतम सुविधाका साथ बजारमा ल्याइएको छ। यो मोडेलको फोनमा कम्पनीले विभिन्न प्रकारका सुधार गरी नयाँ सुविधाका साथ ल्याएको छ। सन् २००१ मा सार्वजनिक भएको नोकियाको सक्कली क्यान्डी बार डिजाइनलाई पनि यथावतै राखिएको छ। परिस्कृत नयाँ फोनमा फोनको स्पिकरलाई नयाँ रुप दिइएको छ। नयाँ फोनमा इयरपिसका लागि सामान्य तेस्रो स्लिटको साथै नोकिया ५३१० को नयाँ भर्सनमा कभ्र्ड कलर डिस्प्लेको सुविधा दिइएको छ। पुरानो फोनको तुलनामा यो डिस्प्ले ठूलो छ। यो फोनको पछाडि क्यामेरासमेत जडान गरिएको छ। यसमा ०३ मेगापिक्सेलको रियर क्यामेराका साथै एलईडी फ्ल्याश समेत दिइएको छ। हाल यो फोन युरोपियन बजारका लागि उपलब्ध गराइएको छ। नोकिया मोबाइलको आधिकारिक वेब पोर्टलमा यसको मूल्य ५९९० युरो (आठ हजार ३ सय ९२ रुपैयाँ) राखिएको छ। नोकिया ६३१० मा २८ इन्चको डिस्प्ले छ। यूएनआईएसओसी ६५३१ एफ प्रोसेसर, आठ एमबी र्याम र १६ एमबी इनब्युल्ट स्टोरेजको सुविधा यसमा छ। सिरिज ३० प्लस (एस ३० प्लस) अपरेटिङ सिस्टममा चल्ने यो फोनमा संकेत पहिलेभन्दा ठूलो राखिएको छ। यसमा मेनु जुम गर्ने सुविधा पनि उपलब्ध गराइएको छ। फोनमा एक्सेसिबिलिटी मोड दिनुका साथै माइक्रो एसडी स्लट, ३२ जीबीको मेमोरी कार्ड राख्न मिल्ने सुविधा छ। यस्तै वाईफाई, डुअल सिम सपोर्ट, ब्लुटुथ ५० र एफएम रेडियोको सुविधा पनि छ। फोनमा १ हजार १ सय ५० एमएएच क्षमताको ब्याट्री जडान गरिएको छ। यो ब्याट्री फोनबाट झिक्न पनि मिल्छ। यो ब्याट्रीले ७ घण्टाभन्दा बढी कुरा गर्न मिल्ने र केही सातासम्म स्ट्याण्डबाई राख्न सकिने कम्पनीले दाबी गरेको छ। फोन सेटसँगै चार्जर र माइक्रो यूएसबी केबल उपलब्ध गराइएको छ। नोकिया ६३१० को नयाँ मोडललाई गाढा हरियो र र कालो रंगमा अहिले उपलब्ध गराइएको छ। सी ३० को घोषणा एचएमडी ग्लोबलले यसबाहेक सी ३० को घोषणा पनि गरेको छ। सी ३० मोडेलको फोन सस्तो तर उच्च क्षमताको ब्याट्री युक्त एन्ड्रोइड फोन हो। सी ३० नोकिया सी सिरिजको इन्ट्री लेभल फोन हो। मूल्य सस्तो राखिए पनि यसमा बिशेषता भने लोभलाग्दो छ। ६८२ इन्चको ठूलो स्क्रीन, ६ हजार एमएएचको ब्याट्री, मोवाइल पछाडि१३ मेगापिक्सेलको मुख्यसहित डुअल क्यामरा, सेल्फीका लागि ५ मेगापिक्सेलको पन्चहोल क्यामरा जडान गरिएको छ। यसमा युनिसोक एससी ९८६३ ए चिपसेट, २ जीबीको र्याम, ३ जीबी र्याम र ३२ जीबी आन्तरिक स्टोरेज तथा ३ जीबी र्याम र ६४ जीबी आन्तरिक स्टोरेजमा यो सेट उपलब्ध गराइने छ।"
भाइरल ज्वरोको बिरामी बढे,"महोत्तरी : महोत्तरीको जिल्ला अस्पताल जलेश्वरमा अहिले भाइरल ज्वरोका बिरामीको सङ्ख्या ह्वात्तै बढेको छ। अस्पतालका मेडिकल सुपरिटेण्डेन्ट एवं निमित्त कार्यालय प्रमुख डा सतिश साहका अनुसार विगत पाँचसात दिनदेखि जिल्ला अस्पतालमा भाइरल ज्वरोका बिरामीको संङ्ख्या ह्वात्तै बढेको हो। उनले अहिले जिल्ला अस्पतालमा उपचार गराउन आएका बिरामीमध्ये ६०७० प्रतिशत बिरामी भाइरल ज्वरोका नै हुने गरेको बताए। उनका अनुसार अहिले अस्पतालमा दैनिक औसतमा ५० जना भाइरल ज्वरोका बिरामी उपचारका लागि आउने गरेका छन्। केही दिनदेखि तराई मधेशमा अत्यधिक गर्मी बढेको र समयसमयमा वर्षा पनि भइरहेका कारण वातावरणमा आएको परिवर्तनले मानिसमा भाइरल ज्वरोको प्रकोप देखिएको डा साहले बताए। उनले मौसम परिवर्तनका कारण मानिसको शरीरमा अत्यधिक गर्मी भएको र शरीर तातो नै रहेको बेला अचानक पानीमा भिज्नु वा चिसो पदार्थ पिउनाले शरीरले तापक्रम अनुकूलरूपमा मिलाउन नसक्दा इन्फेक्सन भएर भाइरल ज्वरो हुने गरेको बताए। यस्तो अवस्थामा नआत्तिन, झोल पदार्थ बढी खान, पानी बढी पिउन, खानपिन र सरसफाइलगायतका जनस्वास्थ्यको मापदण्डमा ध्यान दिन डा साहले आग्रह गरे।"
राष्ट्रपति भण्डारीद्वारा सिन्धुलीगढी युद्ध सङ्ग्रहालयको उद्घाटन,"काठमाडौं : सिन्धुलीगढीमा नेपाली सेनाले निर्माण गरेको युद्ध सङ्ग्रहालयको राष्ट्रपति विद्यादेवी भण्डारीले उद्घाटन गरेकी छन्। भण्डारीले बुधबार सिन्धुलीस्थित कमलामाई नगरपालिकाको आर्थिक सहयोगमा सिन्धुलीगढीमा नेपाली सेनाद्वारा निर्मित सिन्धुलीगढी युद्ध सङ्ग्रहालयको उद्घाटन गरेकी हुन्। सङ्ग्रहालयमा युद्धकालीन अवस्थाका पात्र, सिन्धुलीगढी युद्धका घटनाक्रम, सैनिकका आँखामा युद्धको परिदृश्य, सिन्धुलीगढी युद्धका वृत्तचित्र, चरणबद्ध युद्धका चित्र, तत्कालीन युद्धमा प्रयोग भएका घरेलु हतियार, युद्धकालीन हातहतियार, अङ्ग्रेजहरुले प्रयोग गरेका तोप, नेपाली योद्धा, बेलायती योद्धा, नेपाली योद्धाका कलाचित्र, मिथिला कला, बेलायतीहरुको नाममा बनाइएका स्तम्भ, युद्धकालीन शिलालेख, ऐतिहासिक दस्तावेज तथा इतिहासका पुस्तकालय राखिएको छ। सिन्धुलीगढी युद्ध सङ्ग्रहालयको विसं २०७३ कात्तिक २४ गते पूर्वउपप्रधानमन्त्री तथा रक्षामन्त्री ईश्वर पोखरेलले शिलान्यास गरेका थिए। नेपाल एकीकरणका क्रममा विसं १८२४ असोजमा सिन्धुलीगढीको युद्धमा काठमाडौं कब्जा गर्न इष्टइन्डिया कम्पनीका कप्तान किनलोकको नेतृत्वमा आएको आधुनिक हतियारले सुसज्जित अङ्ग्रेज सेनालाई बंसु गुरुङको नेतृत्वमा गोर्खाली सेनाले हराएको जानकारहरु बताउँछन्। नेपाली सेनाले करिब रु सात करोड लगानीमा बनाएको युद्ध सङ्ग्रहालय भवन र सजावटको गरिएको छ। सिन्धुलीगढी युद्ध सङ्ग्रहालय भवनको निर्माण काम न्यू ड्रागनसिद्धगढी जेभी कोटेश्वरले गरेको थियो। राष्ट्रपति विद्यादेवी भण्डारी सिन्धुलीगढीमा नेपाली सेनाद्वारा निर्मित सिन्धुलीगढी युद्ध सङ्ग्रहालयको उद्घाटन गर्दै। तस्बिर : रासस"
"मौसम पूर्वानुमान : प्रदेश १, बागमती, कर्णाली र सुदूरपश्चिम प्रदेशमा भारी वर्षा","काठमाडौं : जल तथा मौसम विज्ञान विभागले मनसुनी न्युन चापिय रेखा नेपालको पश्चिमी तराई भूभाग नजिक रहेको जनाएको छ। विभागको मौसम पूर्वानुमान महाशाखाबाट जारी बुलेटिन अनुसार कर्णाली र सुदूरपश्चिम प्रदेशका थोरै स्थानहरुमा हल्कादेखि मध्यम वर्षा भइरहेको छ। बुधबार दिउँसो देशभर सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, बागमती, कर्णाली र सुदूरपश्चिम प्रदेशका थोरै स्थानमा भारी वर्षाको सम्भावना रहेको छ। राती प्रदेश १, प्रदेश २ र कर्णाली प्रदेशका थोरै स्थानमा भारी वर्षाको सम्भावना रहेको महाशाखाले जनाएको छ। बिहीबार प्रदेश १ र सुदूरपश्चिम प्रदेशका एक वा दुई स्थानमा भारी वर्षाको सम्भावना रहेको छ। राती गण्डकी, लुम्बिनी तथा सुदुरपश्चिम प्रदेशका एक वा दुई स्थानमा भारी वर्षाको सम्भावना रहेको महाशाखाको पूर्वानुमान छ। शुक्रबार प्रदेश १, बागमती, कर्णाली र सुदूरपश्चिम प्रदेशका थोरै स्थानमा भारी वर्षाको सम्भावना रहेको छ।"
भत्ताको सास्ती,"कृष्ण सारू मगरमकवानपुर, राजेन्द्र कार्कीजाजरकोट, जीवन सेजुवालमुगु, शिवराज भट्टधनगढी, महादेव अवस्थीकञ्चनपुर, सीताराम गुरागाईंताप्लेजुङ, प्रदीपचन्द्र राईभोजपुर, हरिबहादुर लम्जेलधनकुटा, गोपाल शर्मादाङ : सरकारले वृद्धवृद्धाको सामाजिक सुरक्षाका लागि भत्ता दिँदै आएको छ। समयानुकूल बढाउँदै पनि लगेको छ। तर, त्यही भत्ता लिन बैंक पुग्दा कतिपय बुवाआमाले भोग्ने सास्ती भने देखेको छैन। गाउँतिर बैंक टाढा हुन्छ। हिँडेर जानुपर्छ। सबैको लिने याम एउटै हुन्छ। बैंक गयो, भीड हुन्छ। कोरोनाको यस्तो महामारीमा ठेलमठेल चल्छ। कसरी जोगिने, त्राहिमाम हुन्छ। यस्तो कष्ट दिएर पनि सामाजिक सुरक्षा हुन्छ र ? मकवानपुरको राक्सिराङ७ काँकडाकी पातलीमाया चेपाङले गत कात्तिक पहिलो साता तीन दिन बैंकमा लाम लागेर भत्ता बुझिन्। उनी त्यसपछि भत्ता लिन गाउँपालिका केन्द्र चैनपुरस्थित बैंकमा गएकी छैनन्। काँकडास्थित गाईबाङबाट चितवनको भण्डारा हुँदै मकवानपुरकै मनहरी बजारबाट चैनपुर पुग्नुपर्छ। तत्कालीन गाविस सचिवले घरघरमा गएर भत्ता वितरण गर्दै आएका थिए। तर, नगद वितरण गर्दा सम्बन्धित व्यक्तिको हातमा नपरेको गुनासो बढेको भन्दै सरकारले बैंकमार्फत मात्र भत्ता दिने निर्णय गरेको हो। पहिला नै सजिलो थियो। अहिले गाउँपालिका भएसी हामीले धेरै दुःख पायौं, राक्सिराङ१ भाबरकी ७७ वर्षीया ठूलीमाया मोक्तान भन्छिन्, मर्ने बेला सरकारले दुःख दियो। गाउँपालिकाले बैंकलाई गाउँगाउँमा गएर भत्ता वितरण गर्न प्रस्ताव गरे पनि सम्भव नभएपछि यस्तो समस्या आएको अध्यक्ष राजकुमार मल्ल बताउँछन्। मुगुको खत्याड गाउँपालिका१ की ८५ वर्षीया बाँचु बुढा भत्ता लिन हालै छोरीको सहारामा वडा नम्बर ४ माथिचौरस्थित बैंक जाँदै । अरूलाई तीनचार घण्टा लाग्ने बाटोमा उनीहरूलाई एक दिन लाग्यो। बास बसेर भोलिपल्ट फर्किए। तस्बिर : जीवन सेजुवाल कैलाश२ की ८२ वर्षीया सीता थिङ हिँड्डुल गर्न सक्दिनन्। उनको जीवन निर्वाह वृद्धभत्ताबाटै भइरहेको छ। भत्ता लिन भने उनलाई बोकेर लैजानुपर्छ। भत्ता लिँदाको दुःख सम्झिँदा त नजाऊँजस्तो लाग्छ, कैलाश१ स्थित खोलाखर्क झरेकी थिङले भनिन्, पैलाभन्दा धेरै दुःख पायो। पैसा लिन आफैं जानुपर्ने तर हिँडेर जान सक्दिनँ। मकवानपुरका १० स्थानीय तहमध्ये कैलाश गाउँपालिकाले मात्रै सामाजिक सुरक्षा भत्ता वितरण गर्न घुम्ती शिविर सञ्चालन गर्र्छ। घुम्ती शिविर केन्द्रमा पुग्न पनि कतिपय गाउँबाट एक दिनसम्म हिँड्नुपर्छ। हाम्रो गाउँपालिकामा सामाजिक सुरक्षा भत्ता लिने करिब १८ सय जना छन्। तर, बैंकमा आएर भत्ता लिने १० प्रतिशतजति पनि पुगेन, गाउँपालिका अध्यक्ष टंक मोक्तान भन्छन्। जाजरकोटको छेडागाड३ दशेराकी ८१ वर्षीया पानसरी थापालाई हिँड्डुल गर्न गाह्रो हुन्छ। आँखाले ठिम्याउन सकस पर्छ। त्यसमाथि हस्ताक्षर गर्न जान्दिनन्। तर, वृद्धभत्ता लिन बैंकमै जानुपर्छ। बैंक गाउँमा छैन। आफन्तले उनलाई सात घण्टाको बाटो बोकेरै थलह बजार पुर्याए। बैंकमा भीड हुँदा उनले भत्ता लिन हैरानी भोग्नुपर्यो। सरकारले हामीलाई भत्ता दिएर बुढेसकालमा राम्रो गरेको छ। तर, पैसा बुझ्न निकै कष्ट बेहोर्नुपर्छ, उनी भन्छिन्, यो हालतमा भत्ता बुझ्न कसरी बैंकमा आउने होला ? सरकार ! अब भत्ता घरमै दिने व्यवस्था मिलाइदेऊ। मुगुको खत्याड गाउँपालिका१ निगालीबोटकी ८५ वर्षीया बाँचु बुढाको दुःख पनि उस्तै छ। शरीर कमजोर बन्दै गएको छ। जाँगर चल्दैन। उनी भत्ता लिन भने छोरीको सहारामा एक दिन लगाएर बैंकसम्म पुगिन्। बैंकमा दिनभर लाम लाग्नुपर्यो। बैंकका कर्मचारीले इन्टरनेटले काम नगरेको भन्दै दिनभर कुराए। सरकारले यो सुविधा दियो कि बुढेसकालमा दुःख दियो खै ?, उनी भन्छिन्, भत्ता बुझ्न ज्यानै फाल्नुपर्ने अवस्था छ। घरमै बुझ्ने सुविधा भएको भए केही राहत हुन्थ्यो। पहिलो पटक बैंकमा खाता खोल्न, केवाईसी अपडेट गर्न र हस्ताक्षर गर्न नसक्नेले ल्याप्चे लगाउनुपर्ने भएका कारण बंैकमा स्वयम् उपस्थित हुनुपर्ने प्रावधान रहेको नेपाल बैक लिमिटेड जाजरकोट शाखाका प्रबन्धक राजीव कार्की बताउँछन्। कैलालीको गोदावरी१० की ८० वर्षीया पानादेवी महरा मंगलबार बिहान ६ बजे नै अत्तरियास्थित एक बैंकमा पुगिन्। ढिलो आए भीड हुने भएकाले उनी एकाबिहानै गएकी हुन्। सरकारले वृद्धभत्ता त दियो तर बुझ्न साह्रै झन्झट हुने भयो। टाढाबाट बैंकसम्म आउन पनि सकस अनि बैंकमा लाम लाग्न पनि उत्तिकै अप्ठेरो, महराले भनिन्, अझै बैंक खुलेको छैन, पालो कुरेर बसिरहेको। कञ्चनपुरको बेदकोट७ की मञ्जु मल्ल मंगलबार वृद्धभत्ता बुझ्न वडा कार्यालय पुगिन्। वृद्धभत्ता लिन लामो समय लाम लागिन् तर भत्ताबिनै घर फर्किइन्। आज पालो आएन भनेर फर्कायो, उनले भनिन्, कोरोनाको डर छ भीडभाड धेरै हुन्छ। वडा कार्यालयमा सामाजिक दूरी बेवास्ता गरी सामाजिक सुरक्षा भत्ता वितरण भइरहेको छ। भत्ता हातमै पर्दैन ताप्लेजुङको फुङलिङ११ फावाखोलाका ७२ वर्षीय रामबहादुर विष्टले वडाध्यक्ष योगेश भट्टराईलाई आफूले भत्ता नपाएको गुनासो गरे। अध्यक्षज्यू मैले त भत्ता पाइनँ। छोराले बैंकबाट झिकेर ल्यायो तर मलाई दिएन। माग्दा किन चाहियो भन्छ, मागिदिनुपर्यो, विष्टको भनाइ थियो, अर्को पटकचाहिँ बैंकमा नलगाई तपाईंले नै ल्याइदिनुपर्छ। वडाध्यक्ष भट्टराईले यस विषयमा विष्टको घरमै गएर बुझ्ने तयारी भइरहेको बताए। वर्षदिनअघि वडासचिवसहित घरमै गएर लाभग्राहीकै हातमा पैसा राखिदिन्थ्यौं, भट्टराईले भने, बैंकिङ सिस्टम आएपछि वृद्धवृद्धालाई सास्ती भयो। १५ जनाले वडा कार्यालयमा निवेदन दिएका छन्। पैसा नपाएको, कतिले पूरै नपाएको भन्दै पूरै पैसा उपलब्ध गराइदिन माग गरेर निवेदन परेको वडा कार्यालयले जनाएको छ। फावाखोलाबाट सामाजिक सुरक्षा भत्ता निकाल्न जिल्ल सदरमुकामस्थित बैंक पुग्नुपर्छ। एकतर्फी गाडी भाडा ४ सय ५० रुपैयाँ छ। सदरमुकाममा एक दिन बास बस्नै पर्छ। यसले गर्दा वृद्धवृद्धालाई निकै समस्या परेको ७ नम्बरका वडाध्यक्ष राजन गुरुङ बताउँछन्। यसको दोष जनप्रतिनिधिले पाउन थालेको उनको भनाइ छ। मकवानपुरकै राक्सिराङ गाउँपालिका केन्द्र चैनपुरस्थित एक बैंकमा भत्ता लिन लाम लागेका वृद्धवृद्धा। यहाँ तीन दिनसम्म लाम लागेर भत्ता लिनुपर्ने अवस्था छ। तस्बिर : कृष्ण सारू मगर भोजपुरको टेम्केमैयुङ१ रिमचिमका ७१ वर्षीय चक्रप्रसाद राईले वृृद्ध भत्ताबाट जेनतेन घरमा गर्जो टार्छन्। भत्ता लिन आइतबार बिहानै श्रीमतीसित सदरमुकाम आए। बैंकमा अन्य वृद्धवृद्धाको लाम थियो। दिउँसो १ बजेतिर पालो आयो। कोरोना सर्ला भन्ने चिन्ता लिँदै भोको पेट र चर्को घाम सहेर बस्दा पालो कुर्नै मुस्किल भएको राईले बताए। यस्तो महामारीमा घरघरमै भत्ता पुर्याइदिएको भए कति जाति हुन्थ्यो। दिनभर निसास्सिने मास्क लगाएर चर्को घाममा भोकभोकै पालो कुर्दा ढाड र घुँडा बेस्सरी दुख्छ, उनले भने, भत्ता लिन एक्लै आउन पनि सम्भव छैन। नातिनातिनालाई दिन माया मारेर ल्याउनुपर्छ। स्थानीय सरकारले सजिलो बनाइदिन जानेन। धनकुटा२ भीरगाउँ वैरेकी असारमाया राई शारीरिक रूपले अशक्त छिन्। दमको रोगी उनी गाडी चढ्नेबित्तिकै वान्ता गर्छिन्। बैंकले स्वयम् उपस्थित नभएसम्म सामाजिक सुरक्षा भत्ताबापतको पैसा दिँदैन। ज्वाइँ प्रेमबहादुर राईले गत आर्थिक वर्षको दोस्रो चौमासिकमा बैंकसम्म पुर्याए। तर, अन्तिम चौमासिकमा बैंक पुर्याउन सकेनन्। आमा दमको रोगी हुनुहुन्छ। गाडी चढ्ने बित्तिकै उल्टी भइहाल्छ, उनी भन्छन्, आमालाई लैजान नसकेर र कोरोना पनि बढेकाले वडा सदस्यलाई भत्ता ल्याइदिन भनेको छु। ज्येष्ठ नागरिकको भत्ता खातामा जम्मा हुने सिद्धार्थ बैंकका धनकुटा शाखा प्रमुख सुरेश कार्की बताउँछन्। तर, ज्येष्ठ नागरिकमा पैसा ननिकाल्दा फिर्ता जान्छ भन्ने भ्रम छ। त्यो हुँदैन एक वर्षभरि जहिले निकाले पनि हुन्छ, कार्की भन्छन्, भत्ता निकाल्न एकै पटक आउँदा बैंकमा भीड देखिन्छ। यसले कोरोना संक्रमणको जोखिम बढाएको छ। दाङको तुलसीपुर उपमहानगरपालिका१२ की सरुनी थारूले एक सातामा पनि भत्ता बुझन् पाएकी छैनन्। बैंकले कागज पुगेन भनेर वडामा पठाइदिन्छन्, वडाले कागज पूरा दिँदैन। भत्ता कसरी बुझ्ने हो मेसो पाइनँ, थारू भन्छिन्। उनले फागुनमा सहज रूपमा भत्ता बुझे पनि आर्थिक वर्ष २०७७७८ को अन्तिम भत्ता बुझ्न नपाएकी हुन्। फागुनमा दुई जनाले सँगै भत्ता लिएका थियौं, उनी भन्छिन्, अहिले उहाँ बित्नुभयो, मेरो भत्ता मात्रै लिन जाँदा सास्ती भोगिरहेको छु। बैंकले नयाँ सिफारिस खोज्छ, वडाले सिफारिस दिँदैन। कसरी भत्ता पाउनु ? साउन १२ भइसक्यो अघिल्लो वर्षको असारसम्मको भत्ता पाइएको छैन। घरमा नुनतेल जोहो गर्ने त्यही भत्ता थियो, त्यही नभएपछि कसरी चुलो बाल्नु ? तुलसीपुर १३ फूलबारीकी केवली नेपालीले चार दिन बैंकमा लाम लागेर भत्ता बुझिन्। गाउँबाट भत्ता बुझ्न बजार आउनुपर्छ। आएकै दिन भत्ता पाइँदैन। यो पटक त लाइन लागेको चार दिनपछि मात्रै पालो आयो। अरु बेलाभन्दा यस पटक अलि बढी सास्ती पाएँ, उनी भन्छिन्, कम्तिमा हामीजस्ता वृद्धवृद्धालाई त घरमै आएर दिए पनि हुनी हो, लाइन लगाएर सास्ती दिनु भन्दा।  जो बैंकमा जानै सक्दैनन् धनकुटा९ मूलघाटस्थित विश्रान्ति मन्दिर वृद्धाश्रममा ४३ जना आश्रित छन्। त्यहाँ आश्रित १३ जनाले ज्येष्ठ नागरिक, एकल महिला तथा अपांगता भत्ता बुझ्छन्। १०५ वर्षकी गंगामाया काफ्ले अशक्त छिन्। थला परेको वर्षौं भइसक्यो। मानसिक समस्या भएका अरू ३४ जना छन्। शारीरिक रुपमा अशक्त भएका कारण वृद्धाभत्ता लिन जान सक्ने अवस्थामा नरहेकी १०५ वर्षीया गंगामाया काफ्ले। उनीसहित ४३ जना धनकुटा९ मुलघाटस्थित विश्रान्ति मन्दिर वृद्धाश्रममा आश्रित छन्। तस्बिर : हरिबहादुर लम्जेल उनीहरूको खाता धनकुटामा छ। बैंकका कर्मचारी गत वर्ष भत्ता लिएर आश्रममै पुगेका थिए। चार ज्येष्ठ नागरिकले नागरिकता राखेको ठाउँ बिर्सिएर तत्काल देखाउन नसक्दा उनीहरूले पाएनन्। त्यसपछि पनि दुई किस्ता भत्ता आइसक्यो। तर, लिन गएका छैनन्। ज्येष्ठ नागरिकलाई बैंकसम्म लैजान सक्ने अवस्था छैन, विश्रान्ति मन्दिर व्यवस्थापन समितिका महासचिव जनार्दन घिमिरे भन्छन्, बैंकले सहज सुविधा नदिएका कारण ज्येष्ठ नागरिक दुःख पाइरहेका छन्। बैंकको शाखा रहेको स्थानबाट आश्रम १७ किलोमिटर दूरीमा छ। सो दूरी छिचोलेर अहिलेको कठिन परिस्थितिमा बैंकसम्म पुगेर भत्ता बुझ्न सक्ने सम्भावना नै नभएको उनी बताउँछन्।"
विवशताभित्रको वैदेशिक रोजगार,"नेपालीहरूको वैदेशिक रोजगार रहर नभई बाध्यता हो। स्वदेशमै रोजगारी नपाउँदा परिवार पाल्ने सुन्दर सपना बोकेर खाडी मुलुक जानुको विकल्प हुँदैन। सयौं युवा एउटै गाउँबाट खाडी राष्ट्रका विभिन्न गन्तव्यमा पुगेका छन्। भड्कलो जीवनशैली र महँगो स्वास्थ्य, शिक्षाजस्ता कारणले दैनिकी टार्न युवा विदेशिन बाध्य भएका हुन्। आफन्त, परिवार, छिमेकीले पार्ने मानसिक दबाबले पनि युवामा वैदेशिक रोजगारी बाध्यता भएको विभिन्न समयमा सार्वजनिक गरिने सर्वेक्षणले देखाएको छ। नेपाली समाजले विदेश जानुलाई सामाजिक तथा आर्थिक हैसियतसँग जोडेर हेर्ने भएकाले युवामा दबाब थपिँदो छ। वर्तमान समाजिक संरचनाले पनि विदेशिनुमा महत्वपूर्ण भूमिका खेलेको छ। नेपालमा सामान्य काम गर्न लाज मान्ने तर विदेशमा जस्तोसुकै काम गर्न तयार हुने प्रवृत्ति छ। नेपालमा कामका आधारमा मानिसलाई हेर्ने दृष्टिकोणमा नै खोट भएकाले पनि यो समस्याले जरो गाडेको हो। वैदेशिक रोजगारीमा जाने प्रायः युवा (१८ देखि ४० वर्ष) छन्। यसमा पनि २५ देखि ३५ वर्ष उमेर समूहका अधिक जान्छन्। विभिन्न संघसंस्थाले संकलन गरेको तथ्यांकले नेपाली युवाहरू सय बढी मुलुकमा रोजगारीका लागि जान्छन्। मुलुकमा रोजगारीको अवसर कम हुँदै गएको तर महँगी बढेर जीवन कष्टकर बन्दै गएको अवस्थामा वैदेशिक रोजगारीले धेरैलाई राहत दिएको तर्क उनीहरूको छ। केही समयअघिसम्म युवकहरू मात्र रोजगारीका लागि विदेश जान्थे। तर, हिजोआज युवतीहरूको संख्या पनि उस्तै छ। यहाँसम्म कि नेपाल सरकारले महिलालाई रोजगारीमा जान प्रतिबन्ध लगाएको खाडी मुलुकहरूमा समेत ठूलो संख्यामा युवती रोजगारीका लागि गएको अवस्था छ। केही गरौैं भन्ने उमेरका जनशक्ति यसरी विभिन्न कारणले विदेशिनु देशका लागि दुःखद् कुरा हो। उनीहरूले ज्यानै जोखिममा राखेर पठाएको रकमले नेपालमा रहेका परिवार पालिनु र देशको अर्थतन्त्रमा योगदान पुयाउनुलाई हामी गौरवको विषय ठान्दै आएका छौं। विदेशबाट रेमिट्यान्स भित्रने र नागरिक आर्थिक रूपमा सबल हुने पक्ष सकारात्मक पनि हो। तर, अव्यवस्थित र असुरक्षित रूपमा युवा जनशक्ति खाडी मुलुकमा पुग्ने क्रमले उनीहरूमा शारीरिक र मानसिक समस्या थपिँदै छ। त्यति मात्रै होइन, जाँदा जहाजमा गएकाहरू बाकसमा फर्किएको तीतो यथार्थ पनि थुप्रै छन्। स्वास्थ्य परीक्षण गरी निरोगी पुष्टि भएपछि मात्र विदेशको ढोका खुल्छ। श्रम गन्तव्य मुलुकमा पुगेर पनि स्वास्थ्य परीक्षण गराउँछन्। तर, वैदेशिक रोजगारीमा हुने मृत्यु घटेको छैन। पछिल्लो एक वर्ष अवधिमा अघिल्लो वर्षको तुलनामा मृतकको संख्या दोब्बरले बढेको छ। मलेसियाबाट गत शनिबार मात्रै एकै दिन तीन अस्तु र २४ वटा शव बाकसमा ल्याइएको छ। वैदेशिक रोजगार बोर्डको तथ्यांक अनुसार आर्थिक वर्ष २०७७७८ मा १ हजार २ सय ४२ जनाले ज्यान गुमाएका छन्। यस हिसाबले दैनिक मृत्यु हुनेको संख्या औसत तीन जना हुन्छ। जब कि अघिल्लो आवमा ६ सय ७४ जनाले ज्यान गुमाएको बोर्डको तथ्यांक छ। बोर्डका अनुसार पछिल्लो १३ वर्षमा ९ हजार ४ सय २४ जनाको निधन भएको छ। श्रमस्वीकृति लिई गएका र सो समयभित्रै निधन भएका श्रमिकको मात्रै तथ्यांक हो यो। अझै यो परिधि बाहिर रहेका धेरै नेपालीले पनि ज्यान गुमाएका छन्। सर्वोच्च अदालतले २०७४ कात्तिकमा वैदेशिक रोजगारीमा हुने मृत्युको कारण खोज्न आदेश दिएको थियो। तर, अहिलेसम्म पनि सरकारले त्यसतर्फ चासो देखाएको छैन। विदेश होस् वा स्वदेशमा, नेपाली नागरिकलाई समस्या परेको बेला सरकारले सहयोग गर्नुपर्छ। तर, नेपाली युवा वैदेशिक रोजगारीमा जाँदादेखि ठगिन्छन् भने मृत्यु भएमा पनि सरकारले गर्ने सहयोग चित्तबुझ्दो छैन। मृतकका परिवारले क्षतिपूर्ति पाउने सहज वातावरणसमेत बनाइदिन सरकार अघि सर्दैन। सरकार उर्जाशील युवालाई स्वदेशमा काममा लगाएर उत्पादनमा बढाउनुको साटो वैदेशिक रोजगारीमा जान आकर्षित गर्ने कार्यक्रम ल्याउँछ। श्रम गर्ने उचित वातावरण, श्रमको उचित मूल्य पाउने र जेजस्तो प्रकारको श्रम गरेको भए पनि आफ्नो श्रमको सम्मान प्राप्त गर्नु हरेक व्यक्तिको अधिकार हो। तर अधिकार प्राप्त गर्न सक्ने वातावरण भने नेपालमा बन्न सकेको छैन। समाजमा धेरै प्रकारका विभेदपूर्ण मूल्य र मान्यताहरू स्थापित छन्। सरोकारवाला मन्त्रालयले नेपालीलाई विदेश पठाउन नभई नेपालमै उद्यम गर्ने वातावरण बनाउनु पर्छ। नेपालमै युवालाई रोजगारी दिन सके विदेशी भूमिमा गएर ज्यान गुमाउने अवस्था आउँदैन। विदेशबाट बाकसमा"
अर्थतन्त्र चलायमान गराइने,"विराटनगर : उद्योग संगठन मोरङले अर्थतन्त्र चलायमान बनाउन सरकारसँग सहकार्य गर्ने भएको छ। संघले प्रदेश सरकारको सामाजिक विकास मन्त्री, उद्योग, पर्यटन वन तथा वातावरण राज्यमन्त्री र प्रदेश योजना आयोगका उपाध्यक्षसँग छलफल सुरु गरेको छ। संगठनका अध्यक्ष सुयश प्याकुरेलले संगठनले प्रारम्भ गरेको स्टार्टअप एण्ड इनोभेशन कार्यक्रम, सीप विकास कार्यक्रम, ईन्टरप्राईजिङ ईस्ट र सीप विकास इकाईको स्थापना गर्न सरकारको सहयोग आवश्यक भएको बताए। लगानीमैत्री क्षेत्रका रुपमा विकास गर्ने भएकाले यस प्रकारका वहुआयामिक कार्यक्रममा प्रदेश सरकारलाई सहकार्य गर्न संघले अनुरोध गरेको छ। सरकार, नीजि क्षेत्रबीच समन्वय गरि अर्थतन्त्र सञ्चालन गरिए प्रदेशको आर्थिक एवं औद्योगिक विकासका साथै उद्यमशीलता बढ्ने संघको भनाइ छ। उद्योग संगठन मोरङ, मोरंङ व्यापार संघले संयूक्त रुपमा संचालन गरेको मेरो देश, मेरै उत्पादनका साथै संगठन, संघ, प्रदेश सरकार र विराटनगर महानगरपालिकाको संयुक्त परियोजनाका रुपमा रहेको अन्तर्राष्ट्रिय स्तरको प्रदर्शनी केन्द्र निर्माणको प्रकृयालाई तिव्रता दिनुपर्ने अध्यक्ष प्याकुरेलले बताए। प्रदेश नं १ का सामाजिक विकास मन्त्री उषाकला राईले प्रदेशकै समग्र आर्थिक विकासलाई दृष्टिकोण गरी संगठनबाट प्रस्तुत भएको अवधारणामा मन्त्रालय सहकार्य गर्न तयार भएको बताइन्। मन्त्री राईले समाजका हरेक तप्काका युवाहरू वैदेशिक रोजगारीको लालायित भएकाले त्यस्ता युवाहरूलाई स्वदेशमै स्वरोजगारीको माध्यमबाट आर्थिक विकासमा संलग्न गराउने वातावरण तयार गर्नु सरकार र नीजि क्षेत्रको दायित्व भएको रोजगारी सिर्जन ागर्न र उद्यमशीलता बढाउन सहकार्य गरिने बताइन्। उद्योग, पर्यटन वन तथा वातावरण राज्यमन्त्री राजकुमार ओझाले सरकारले तीन खम्वे अर्थतन्त्रलाई महत्व दिएको बताउदै संगठनबाट प्रस्तुत योजनाले प्रदेशकै पहिचानलाई स्थापित गर्न मद्धत पुग्ने विश्वास व्यक्त गरे। प्रदेश योजना आयोगका उपाध्यक्ष सुवोधराज प्याकुरेलले समग्र उद्यमशीलताको ईको सिस्टम विकास गर्न संगठनबाट प्रस्तुत रणनीतिक योजनाले महत्वपूर्ण भूमिका निर्वाह विश्वास व्यक्त गरे।"
सत्ता गठबन्धनको बैठक : कोको छन् सहभागी ?,"काठमाडौं : प्रधानमन्त्री निवास बालुवाटारमा जारी सत्ता गठबन्धनको बैठकमा शीर्ष नेताको सहभागिता रहेको छ। बुधबार बिहान सुरु भएको बैठकमा गठबन्धनका शीर्ष नेताहरुको सहभागीता छ। बैठकमा कांग्रेस सभापति शेरबहादुर देउवा, वरिष्ठ नेता रामचन्द्र पौडेल, कृष्णप्रसाद सिटौला, महामन्त्री पूर्णबहादुर खड्का सहभागी भएका छन्। नेकपा माओवादी केन्द्रबाट अध्यक्ष पुष्पकमल दाहाल 'प्रचण्ड', नारायणकाजी श्रेष्ठ, जनता समाजवादी पार्टीबाट अध्यक्ष उपेन्द्र यादव, संघीय परिषद्का अध्यक्ष डा बाबुराम भट्टराई, अशोक राई सहभागी छन्। राष्ट्रिय जनमोर्चाका अध्यक्ष चित्रबहादुर केसी, उपाध्यक्ष दुर्गा पौडेल, एमालेको माधव नेपाल पक्षबाट डा विजय पौडेल बैठकमा सहभागी छन्। बैठकमा मन्त्रिपरिषद् विस्तार, समसामयिक राजनीतिक परिस्थिति, महामारी नियन्त्रणको प्रयासलगायत विषयमा शीर्ष नेताहरूबीच छलफल चलिरहेको बालुवाटार स्रोतले जनाएको छ। बैठकमा एमालेका वरिष्ठ नेता माधवकुमार नेपाल सहभागी नभएपनि आफ्नो पक्षको प्रतिनिधि पठाएका हुन्। असार २९ गते नेपाली कांग्रेस सभापति शेरबहादुर देउवा प्रधानमन्त्री नियुक्त भएपनि आजसम्म मन्त्रिपरिषदले पूर्णता पाएको छैन। जनता समाजवादी पार्टीको विवाद सल्टिएसँगै उक्त पार्टी पनि सरकारमा सहभागी हुने तयारीमा छ। पछिल्लो समय पुष्पकमल दाहाल 'प्रचण्ड' र देउवाको मन्त्रिमण्डल विस्तार गर्न र आन्तरिक गृहकार्यमा दौडधुप जारी छ। देउवाप्रचण्डले माधव पक्षलाई समावेश गरेर मन्त्रिमण्डललाई पूर्णता दिन जोड गरेपनि माधव पक्षले अझै कुनै निर्णय दिन सकेको छैन। बालुवाटारमा सत्ता गठबन्धनको बैठक : मन्त्रिपरिषद् विस्तारबारे छलफल"
अत्याधुनिक हतियारसहित मोरङबाट पाँच जना पक्राउ,"विराटनगर : मोरङको सुन्दरहरैँचा नगरपालिका१० विराट चोकस्थित त्रिवेणी टोलको सुनचाँदी पसलमा दिनदहाडै लुटपाटको प्रयास गर्ने समूहलाई हतियारसहित प्रहरीले पक्राउ गरेको छ। अत्याधुनिक एवं स्वचालित हतियार एसएमजी (मेसिनगन), एउटा कटुवा पेस्तोल र एउटा चाइनिज पेस्तोलसहित पाँच जनालाई मंगलबार राति पक्राउ गरिएको प्रहरीले जनाएको छ। प्रहरीका अनुसार पक्राउ परेकाहरुको साथबाट विभिन्न हतियारमा प्रयोग हुने ७० राउण्डजति गोली पनि बरामद भएको छ। मास्क लगाएर आएको हतियारधारी समूहले खगेन्द्र थापाले घरमै सञ्चालन गरेको शिव पञ्चायन ज्वेलर्समा गत साउन १ गते दिउँसो लुटपाटको असफल प्रयास गरेको थियो। पक्राउ परेको समूह त्यही घटनामा संलग्न रहेको प्रारम्भिक अनुसन्धानबाट पुष्टि भएको प्रहरीले जनाएको छ। लुटपाटको प्रयास सफल हुन नसकेपछि स्थानीय बासिन्दालाई हतियार देखाएर आतंकित एवं त्रसित बनाउँदै उक्त समूह उत्तरपश्चिमतर्फ लागेको थियो। इलाका प्रहरी कार्यालय बेलबारीका प्रहरी निरीक्षक सरोज खनाल नेतृत्वको टोलीले पिछा गरेको भएपनि त्यतिबेला लुटपाट प्रयास गर्ने हतियारधारी समूह भाग्न सफल भएको थियो। उक्त समूहको खोजीका लागि प्रदेश १ प्रहरी प्रमुख डीआईजी अरुणकुमार बिसीले मोरङ प्रहरीका डीएसपी मञ्जील मुकारुङको नेतृत्वमा इन्सपेक्टर खनालसहितको विशेष टोली परिचालन गरेका थिए। घटना भएको १२ औँ दिनपछि उक्त गिरोहलाई पक्राउ गर्न प्रहरी सफल भएको हो। त्यतिबेला गरिएको लुटपाट प्रयास घटनाको दृष्य थापाले पसलमा राखेको सिसी क्यामेरा फुटेजमा पनि कैद भएको थियो। सिसी क्यामेरा फुटेजसहित घटनाको अनुसन्धान थालेको प्रहरी अन्नतः हतियारधारी गिरोहसम्म पुग्न सफल भएको हो। पक्राउ परेकाको साथबाट बरामद भएको एसएमजी सुरक्षाकर्मीको विशेष टोलीसँग मात्रै हुन्छ। त्यो समूहले अत्याधुनिक हतियार कहाँबाट ल्याएको होभन्ने बारेमा अनुसन्धान थालिएको प्रहरीले जनाएको छ। घटना भएका बेला पसल सञ्चालक थापा, उनकी श्रीमती टीकादेवी र ६ वर्षका नाति पसलभित्र थिए। टीकदेवी बाहिर निस्किएर होहल्ला गर्न थालेपछि स्थानीयको जमघट बढेसँगै पसलभित्रबाट निस्किएर लुटेरा समूह फरार बनेको हो। घटनामा अरु पनि संलग्न भएको हुनसक्ने आशंका प्रहरीको छ।"
सेवामा लापरवाही : आठ महिनादेखि सामाजिक सुरक्षा भत्ता पाएनन्,"बेनी : म्याग्दीको धवलागरी गाउँपालिकाका लक्षित समुदायले गत आर्थिक वर्ष २०७७७८ को सामाजिक सुरक्षा भत्ता पाउन सकेका छैनन्। बैंकको कमजोरीले जेष्ठ नागरिक, दलित जेष्ठ नागरिक, एकल महिला र अपाङ्गता भएका व्यक्तिहरुले गत आर्थिक वर्षको आठ महिनाको सामाजिक सुरक्षा भत्ता नपाएका हुन्। बैंकको शाखाले तोकिएको समयमा सामाजिक सुरक्षा भत्ता वितरण गर्न नसक्दा करिब तीन हजार जना लक्षित समुदाय मर्कामा परेका छन्। गाउँपालिकाले २०७८ असार मसान्त अघिनै सामाजिक सुरक्षा भत्ता वितरणका लागि बजेट पठाएपनि ताकमस्थित प्रभु बैंक लिमिटेडको शाखाले आर्थिक वर्ष सकिएको १० दिनसम्म पनि बाड्न सकेको छैन्। आर्थिक वर्ष २०७७७८ देखि धवलागिरीका सबै वडाका लक्षित व्यक्तिहरुलाई बैंकमार्फत सामाजिक सुरक्षा भत्ता वितरण गर्न खाता खोलिएको थियो। यसअघि वडाका जनप्रतिनीधि र सचिवले वितरण गर्दै आएका थिए। पारदर्शी बनाउन र दुरुपयोग रोक्न बैंकमार्फत बितरण गर्ने नीति लिएको हो। बैंकले वडामै पुगेर सामाजिक सुरक्षा भत्ता वितरण गर्न सम्झौता गरेको थियो। दुई तीन पटक सम्म बैंकमा पुगेपनि भत्ता नपाएको भन्दै ताकम र धारापानीका लक्षित समुदायका व्यक्तिहरुले वडा अध्यक्ष कलानिधी सुवेदीको ध्यानाकर्षण गराएका थिए। समयमै सामाजिक सुरक्षा भत्ता वितरण नहुँदा लक्षित समुदायको जिविकोपार्जनमा समस्या भएको गुनासो गरेका छन्। एक जना लक्षित समुदायले आठ महिनाको रु २४ हजारका दरले भत्ता बुझ्न बाँकी छ। कतिपय जेष्ठ नागरिक, दलित जेष्ठ नागरिक र एकल महिलाले सामाजिक सुरक्षा भत्ताको रकमले घरखर्च चलाउँछन्। चाडपर्वमा दान दक्षिणा दिन सामाजिक सुरक्षा भत्तामै निर्भर छन्। गाउँपालिकाको पञ्जिकरण शाखाकी कर्मचारी यामकुमारी पुनका अनुसार दुई हजार ९२६ जना लाभग्राहीमध्ये दुई हजार ६२५ जनाले बैंकमा खाता खोलेका छन्। उनीहरुलाई सामाजिक सुरक्षा भत्ता वितरण गर्न एक चौमासिकमा दुई करोड २९ लाख ६६ हजार ८०१ रुपैयाँका दरले बजेट पठाइएको थियो। दुई चौमासिकको चार करोड ५० लाख भन्दा बढी बैंकले पालिकाबाट भुक्तानी लगिसकेको छ। प्रभु बैंक लिमिटेडको धवलागिरी शाखाका प्रबन्धक जितेन्द्र शेरचनले कर्मचारीलाई कोरोना संक्रमण भएको, आर्थिक मसान्तको अन्तिममा नियमित काममा व्यक्त हुनुपरेको र ताकमका केही लक्षित समुदायको बैंक खाताको विवरण नमिलेकाले भत्ता वितरण गर्न ढिलाई भएको बताए। हकदार, नागरिकता र परिचयपत्रको बिबरण फरक देखिएका केही लक्षित व्यक्तिहरुको समस्याले वडा नम्बर ७ को खातामा भत्ता पठाउन पाएका छैनौ। रुजु गरेर एकदुई दिनमा पोष्टिङ गर्न लागेका छौ, उनले भने अन्य ६ वटा वडाको खातामा पैसा पठाइसकेका छौ। यसै हप्ताभित्र वडामै पुगेर बितरण गर्न तयारीमा छौ। बैंकको जुनसुकै शाखाबाट भुक्तानी लिन सक्नुहुन्छ। धवलागिरी गाउँपालिकाका अध्यक्ष थमसरा पुनले व्यापक जनगुनासो आएकाले सुरक्षाकर्मी, जनप्रतिनिधी र कर्मचारीहरुसँग समन्वय गरेर जति सक्दो छिटो वडा वडामा पुगेर सामाजिक सुरक्षा भत्ता वितरण गर्न बैंकलाई ताकेता गरेको बताए। भत्ताको सास्ती"
बालुवाटारमा सत्ता गठबन्धनको बैठक : मन्त्रिपरिषद् विस्तारबारे छलफल,"काठमाडौं : प्रधानमन्त्री निवास बालुवाटारमा सत्ता गठबन्धनको बैठक जारी रहेको छ। बालुवाटार स्रोतका अनुसार बुधबार बिहान ९ बजेबाट सुरु भएको बैठकमा गठबन्धनका शीर्ष नेताहरुको सहभागिता छ। बैठकमा मन्त्रिपरिषद् विस्तार, समसामयिक राजनीतिक परिस्थिति, महामारी नियन्त्रणको प्रयासलगायत विषयमा शीर्ष नेताहरूबीच छलफल चलिरहेको बालुवाटार स्रोतले जनाएको छ। बैठकमा एमालेका वरिष्ठ नेता माधवकुमार नेपालले आफ्नो पक्षको प्रतिनिधि पठाएका छन्। असार २९ गते नेपाली कांग्रेस सभापति शेरबहादुर देउवा प्रधानमन्त्री नियुक्त भएपनि आजसम्म मन्त्रिपरिषदले पूर्णता पाएको छैन। देउवा नेतृत्वको सरकारलाई विश्वासको मत दिएको माओवादी केन्द्र सरकारमा सहभागी छ। जनार्दन शर्माको नेतृत्वमा माओवादी सरकारमा सहभागी बनेको हो। गठबन्धनको अर्को दल जनता समाजवादी पार्टीको विवाद सल्टिएसँगै उक्त पार्टी पनि सरकारमा सहभागी हुने तयारीमा छ। पछिल्लो समय पुष्पकमल दाहाल 'प्रचण्ड' र देउवाको मन्त्रिमण्डल विस्तार गर्न र आन्तरिक गृहकार्यमा दौडधुप जारी छ। देउवाप्रचण्डले माधव पक्षलाई समावेश गरेर मन्त्रिमण्डललाई पूर्णता दिन जोड गरेपनि माधव पक्षले अझै कुनै निर्णय दिन सकेको छैन। सत्ता गठबन्धनको बैठक : कोको छन् सहभागी ?"
भरुवा बन्दुकसहित वडा सदस्य पक्राउ,"खोटाङ : भरुवा बन्दुकसहित दिक्तेल रुपाकोट मझुवागढी नगरपालिका१० पाथेकाका वडा सदस्यसहित तीन जनालाई प्रहरीले पक्राउ गरेको छ। घरमा अवैधरूपमा हातहतियार (भरुवा बन्दुक)सहित खरखजना लुकाएर राखेको भनी स्थानीय बासिन्दाले दिएको गोप्य सूचनाका आधारमा वडा सदस्य परशुराम बानियाँसहित तीन जनालाई प्रहरीले सोमबार राति उनीहरुको घरैबाट पक्राउ गरेको हो। पक्राउ पर्ने अन्यमा वडा सदस्य परशुरामका छिमेकी ६९ वर्षीय मदनबहादुर बानियाँ तथा ३३ वर्षीय मिलन बानियाँ रहेका प्रहरीले जनाएको छ। पक्राउ परेका वडा सदस्यसहित तीनै जनाविरुद्ध अवैध हातहतियार तथा खरखजनासम्बन्धी मुद्दा दर्ता गरी हिरासतमा राखेर कारवाहीको प्रक्रिया शुरु गरिएको जिल्ला प्रहरी कार्यालय खोटाङका प्रवक्ता प्रहरी निरीक्षक सागर साहले जानकारी दिए। पक्राउ परेका वडा सदस्य परशुरामको घरबाट लोड नगरेको एक थान भरुवा बन्दुक तथा मदनबहादुरको घरबाट छर्रा र बारुदसमेत लोड गरेको एक थान भरुवा बन्दुक र त्यसमा प्रयोग हुने १५० ग्राम बारुद, ४०० ग्राम धातुका छर्रा र सलाई तथा मिलनको घरबाट छर्रा, बारुद लोड गरेको एक थान भरुवा बन्दुक बरामद गरिएको प्रहरीले जनाएको छ। एउटै गाउँका तीन जनाको घरबाट अवैधरुपमा राखिएको भरुवा बन्दुकसहित खरखजना बरामद गरिएपछि उक्त घटनाका बारेमा थप अनुसन्धान गर्न जिल्ला अदालत खोटाङबाट सात दिनको म्याद थप अनुसन्धान शुरु गरिएको जिल्ला प्रहरी कार्यालय खोटाङका प्रमुख प्रहरी प्रहरी नायब उपरीक्षक उमेश लम्सालले जानकारी दिए। वडा सदस्य परशुरामको घरबाट बरामद गरिएको भरुवा बन्दुकको जिल्ला प्रशासन कार्यालय खोटाङले प्रदान गरेको अनुमतिपत्र रहेको जनाइएको छ। अन्य दुई जनाको भरुवा बन्दुकको भने अनुमतिपत्रसमेत नरहेको स्थानीय बासिन्दाले जनाएका छन्। वडा सदस्यको भरुवा बन्दुकको अनुमति पत्र विसं २०७२ सालसम्म नवीकरण गरेको स्रोतले जनाएको छ। जिल्लामा अधिकांश स्थानीय बासिन्दाले प्रयोग गर्ने भरुवा बन्दुक बिना अनुमतिका रहेको स्रोतको दाबी छ। यसअघि गत जेठ १ गते भरुवा बन्दुक र वन्यजन्तुको अङ्गसहित खोटाङका चार जनालाई प्रहरीले पक्राउ गरेको थियो। हलेसी तुवाचुङ नगरपालिका११ राजापानीका ४२ वर्षीय डम्बरबहादुर कार्की, ३५ वर्षीय द्रोण कार्की, २६ वर्षीय रवीन्द्र कार्की र ७४ वर्षीय कृष्ण विश्वकर्मालाई भरुवा बन्दुक, वन्यजन्तुको अङ्ग र बन्दुकमा प्रयोग हुने विष्फोटक पदार्थसहित उनीहरुको घरबाटै पक्राउ गरेको हो। दश स्थानीय तह रहेको जिल्लामा पछिल्लो समय भरुवा बन्दुक प्रयोग गरी चोरी शिकारी गर्नेको सङ्ख्या बढेको प्रहरीले जनाएको छ। पर्याप्त वन्यजन्तु पाइने यस जिल्लामा अधिकांश स्थानीय बासिन्दाले मनोरञ्जनका लागि मृग, थार, घोरल, खरायो, कालिजलगायतको शिकार गर्ने गरेका छन्। जिल्लाका अधिकांश लेकाली क्षेत्रमा पर्ने जङ्गलमा शिकारी बास बस्दै शिकार गर्ने गरेको जनाइएको छ। पछिल्लो समय जिल्लामा अवैधरूपमा चोरी शिकारी गर्ने क्रम बढेपछि लोपोन्मुख जीवजन्तु भने सङ्कटमा पर्दै गएको छ। चोरी शिकारीको गतिविधि बढ्दै गएपछि नियन्त्रण गर्न प्रहरीले अवैध भरुवा बन्दुक नियन्त्रण अभियान शुरु गरेको जिल्ला सुरक्षा समितिका प्रमुख एवं प्रमुख जिल्ला अधिकारी मित्रलाल शर्माले बताए। अवैध भरुवा बन्दुक नियन्त्रण गर्न जिल्लाका हरेक प्रहरी एकाइलाई निर्देशन दिइएको प्रजिअ शर्माले जानकारी दिए।"
"सुनको मूल्य बढ्यो, कति पुग्यो तोलाको ?","काठमाडौं : नेपाली बजारमा सुनको मूल्य ३ सयले बढेको छ। बुधबार सुन तोलामा ३ सयले बढेर ९२ हजार एक सय रुपैयाँमा कारोबार भइरहेको नेपाल सुनचाँदी महासंघले जनाएको छ। तेजावी सुनको मूल्य ९१ हजार ६ सय कायम गरिएको छ । यस्तै, चाँदीको मूल्यमा सामान्य गिरावट भएको छ। आज चाँदी तोलाको १२ सय ५५ रुपैयाँमा कारोबार भइरहेको महासंघले जनाएको छ। मंगलबार चाँदी तोलाको १२ सय ७० रुपैयाँमा कारोबार भएको थियो।"
"पुष्पलाल लोकमार्गमा भ्रष्टाचार, ५ जनाविरुद्ध मुद्दा","काठमाडौं : पुष्पलाल(मध्यपहाडी) लोकमार्ग आयोजनाको खोटाङ खण्डमा अनियमितता भएको छ । निर्माण कम्पनी र आयोजनाका कर्मचारीको मिलोमतोमा खोटाङ खण्डको ठेक्कामा अनियमितता भएको तथ्य बाहिर आएको हो । अख्तियार दुरुपयोग अनुसन्धान आयोगले भ्रष्टाचारको आरोपमा निर्माण व्यवसायी महासंघका अध्यक्ष रवि सिंह तथा तत्कालिन आयोजना प्रमुख विजय चापागाईसहित ५ जनाविरुद्ध विशेष अदालतमा मुद्दा चलाएको छ । तत्कालिन इन्जिनियर दीपककुमार खड्का, तत्कालिन सब इन्जिनियर गजेन्द्रप्रसाद राउत र तत्कालिन लेखा अधिकृत दुर्णप्रसाद फुयाँललाई पनि अख्तियारले प्रतिवादी बनाएको छ । खोटाङ खण्ड निर्माण कार्य ठेक्का सम्झौताअनुसार नगरेको भन्ने उजुरीका सम्बन्धमा अख्तियारले अनुसन्धान गरेको थियो । यो ठेक्का निर्माणस्थलमा भएको कामको वास्तविक अवस्था उल्लेख नगरी भेरियसन हुनुपर्ने भन्दा फरक बेहोराको भेरियसन पेश गरिएको पाइएको अख्तियारले जनाएको छ । एउटै योजना कार्यालयबाट एउटै चेनेजमा दुईवटा ठेक्काबाट एउटै प्रकृतिको काम ओभरल्याप गरिएको अख्तियारको आरोप पत्रमा उल्लेख छ । एउटा ठेक्काबाट डीपीआर अनुसारको इष्टिमेट तयार भई गरिएको कामको भुक्तानी भइसकेपछि फेरि सोही चेनेजमा सोही प्रकृतिको आइटमको अर्को ठेक्काबाट काम गराई विल तयार पारी भुक्तानी लिने र दिने काम गरी ६८ लाख ९३ हजार ७७८ रुपैयाँ ५ पैसा हिनामिना गरिएको अनुसन्धानमा पाइएको अख्तियारका प्रवक्ता एवं सहसचिव नारायणप्रसाद रिसालले जानकारी दिए । अख्तियारले योजना प्रमुख चापागाईं, तत्कालिन इन्जिनियर खड्का, तत्कालीन सब इन्जिनियर राउत, निर्माण कम्पनी महादेव खिम्ती निर्माण सेवा प्रालिका प्रबन्ध निर्देशक रवि सिंहसँग ६८ लाख ९३ हजार सात सय ७८ रुपैयाँ पाँच पैसा विगो माग दावी गरेको छ । त्यस्तै तत्कालिन लेखा अधिकृत फुयाँलसँग २१ लाख ४९ हजार आठ सय १८ रुपैयाँ विगो माग गरिएको छ । सरकारी कर्मचारीको हकमा तीन वर्षसम्म कैद र बिगोबमोजिम जरिबानाको माग दाबी गरिएको छ । ठेकेदार सिंहविरुद्ध दुई वर्षसम्म कैद वा बिगोबमोजिम जरिबाना गरी बिगो समेत जफतको माग दाबी छ ।"
पहरीमा विपन्नता बाधक,"पहरी समुदायलाई आदिवासी जनजाति उत्थान राष्ट्रिय प्रतिष्ठान ऐन, २००२ द्वारा सीमान्तकृत आदिवासी समुदायको रूपमा दर्ता गरिएको छ। पहरी जातिको आफ्नै भाषा पहरी (पीही), संस्कृति, परम्परा, मान्यता छन्। पहरी जातिको आफ्नै भाषा, संस्कृति र परम्पराले नेपालको राष्ट्रिय गानको सयौं थुँगा फूलका हामीवाक्यांशलाई सार्थक बनाएको छ। पहरी समुदायमा प्राकृतिक स्रोतहरूसँग विशेष सम्बन्ध रहिआएको छ। प्राकृतिक स्रोतहरू पहरी समुदायको जीविकाका आधार हुन्। तिनीहरू आफू बाँच्नका लागि बाँस उद्यमहरूमा निर्भर छन्। यो तिनीहरूको परम्परागत पेशा हो र परम्परागत रूपमा बाँसका डालो, नाङ्लो, टोकरी बनाउँछन् भने केही सरकारी कर्मचारी र केही सामान्य व्यापार व्यवसाय गरेको देखिन्छ। पहरी समुदायको परम्परागत पेशाको उचित बजार नभएकाले जसका कारणले पहरी समुदाय सामाजिक, आर्थिक र शिक्षा क्षेत्रमा पिछडिएका समुदायमा पर्छन्। पहरी समुदायका मानिस देशका विभिन्न जिल्लाहरूमा थोरै थोरै संख्यामा छरिएर बसेका छन्। तर ललितपुरको दक्षिण पूर्वमा अवस्थित गोदावरी नगरपालिका वडा नम्बर ४ बडिखेलमा अन्य क्षेत्रको तुलनामा पहरीको ठूलो जनसंख्या बसोबास गर्दछन्। जनगणनाअनुसार नेपालमा पहरीहरूको कुल जनसंख्या १३ हजार ६ सय १५ (०१ प्रतिशत भन्दा कम) छ र त्यसमध्ये गोदावरी नगरपालिका वडा नम्बर ४ बडिखेलमा पहाडी समुदायको करिब ७ सय ९१ घरधुरीमा ५७४३ जनसंख्या बसोबास गर्दछन्। यसमा करिब ४५ प्रतिशत युवा वर्ग रहेको छ। यो अनुमान गरिएको छ कि पहाडी युवामध्ये करिब ३० प्रतिशत युवाहरूले मात्र विश्वविद्यालय तह पूरा गरेका छन् जबकि केहीले आफ्नो पढाइ जारी राखेका छन्। केही विभिन्न कारणहरूले अध्ययन गर्न बन्द गरेका छन्। विगतका दशकको तुलनामा पहरी युवाहरूमा परिवर्तन त नभएको हैन,यो एक दशकमा, शिक्षा क्षेत्रमा धेरै परिवर्तनहरू भएका छन्। केही पहरी युवाहरू आजकल शिक्षाको महŒवबारे सचेत हुँदै उनीहरूका पढाइ पूरा गर्न लागिपरेका छन्। आफ्नो भविष्य शिक्षामार्फतनै परिवर्तन गर्न चाहन्छन्। तर समग्रमा पहरी समुदायमा प्रायः पहरी युवाहरूले १२ कक्षासम्म मात्र पढाइ पूरा गरेका छन्। धेरै बालबालिकाले विद्यालय शिक्षाको सुरुआत गरेता पनि आर्थिक विपन्नताले पढाइ नै पूरा नभएको पाइएको छ। शिक्षामा पहरी समुदायको मुख्य समस्या भनेको आर्थिक विपन्नता नै हो। त्यसका साथै विशेष आरक्षण कोटा, उच्च शिक्षामा छात्रवृत्ति र अध्ययनमा निरन्तरताका लागि प्रेरणा कमी देखिन्छ। अवसरहरूको अभावका कारण विश्वविद्यालय शिक्षा हासिल गरेका व्यक्ति बेरोजगार छन्। यो पनि शिक्षा पूरा गर्न लागि परेका विद्यार्थीमा नकारात्मक प्रभाव पार्ने विषय बनेको छ। त्यसैले पहरी समुदायको उठानका लागि सरकारी पक्षबाट विशेष पहल हुनुपर्ने देखिन्छ। शिक्षाबाट भएको परिवर्तन, शिक्षाबाट भएको मानव जीवनको विकास, जीविकोपार्जनमा शिक्षाबाट भएको उपलब्धिको जनचेतनामूलक कार्यक्रमहरू सञ्चालन गर्नुपर्ने देखिन्छ। यसकासाथै राज्यका हरेक तह, तप्का र क्षेत्रमा समानुपातिक र न्यायोचित प्रतिनिधित्व गराउनु पर्दछ। शिक्षामा विश्वविद्यालय तहसम्म नै सहज र सुलभ छात्रवृतिको उपलब्धता गराई शिक्षामा पहुँच हुने गरी विकास गर्नुपर्ने देखिन्छ।  लेखिका काठमाडौं विश्वविद्यालयमा एमफिल स्कलर हुन्।"
बिरालाको हातमा सुनको सिक्का,"राजनीति त्यस्तो घोडादौड हो, जहाँ अरूले भन्दा कम चोट खाएर घोडाबाट खस्ने घोडचढी सफल मानिन्छ यो एक जापानी उखान हो। जसलाई सुनको महत्व र मूल्य नै थाहा छैन, त्यसको हातमा सुन पुग्यो भने के होला ? जुनसुकै कुराको सदुपयोग हुन त्यसको जगेर्ना गर्न सक्ने प्रज्ञा र पात्रताको दरकार पर्दछ। पात्रता शब्दको अर्थ कुनै कुरा या वस्तु पाउन योग्यता पुगेको र मूल्य बुझेको व्यक्ति हो। मूल्यवान वस्तु पात्रता पुगेको व्यक्तिको जिम्मामा पुग्यो भने मात्र त्यसको फाइदा सम्बन्धित सबैलाई हुन्छ। बिरालाको हातमा सुनको सिक्का पुग्नु मात्र त्यति साह्रै खतरनाक हुँदैन। खतरा त तब उत्पन्न हुन थाल्छ, जब उसले सिक्का सदुपयोग गर्ने कुरा नभई बलिया बलिया बिरालाले आपसमा बाँडिचुडी गर्ने चिज हो भन्ने बुझ्दछ। दुर्भाग्यवश हाम्रो देशको राज्यसत्ता पनि बिरालाको हातमा सुनको सिक्का जस्तै हुनपुग्यो। बिरालो बाठो हुन्छ। ऊ जुनसुकै काम पनि कसैले थाहा नपाउने गरी सुटुक्क गर्न खोज्दछ। किन्तु उसलाई कहाँनेर पञ्जा मार्दा खत्र्याङ आवाज आउँछ भन्ने ज्ञान हुँदैन। बिरालाले जति खान्छ, त्योभन्दा धेरै पोखिदिन्छ। उसले पोखेको कुरा केही मुसाले खान्छन् र बाँकी साङ्ला र किराले चाटचुट पार्छन्। यो सबै कुरा हुन बेइमान बिरालो नै हुनुपर्छ भन्ने छैन। इमान्दार बिरालाका साथी बिराला बेइमान हुन सक्छन्। लोभी मुसा, साङ्ला र किरा फट्यांग्र्राहरू पनि पोखिएला र चाटचुट गर्न पाइएला भनी ढुकेर बसेका हुन सक्छन्। बिरालोलाई बच्चा जोगाउन पनि गाह्रो हुन्छ। बल्लतल्ल जन्माएका बच्चा कुन बेला कसको पोल्टामा पुग्ने हुन् थाहा पत्तो हुँदैन। रोमनहरूले सिराक्यूज कब्जा गरी मार्न भनेर आउँदा आर्कमिडिज गणितका सूत्रहरू हल गर्न यति निमग्न थिए कि उनलाई आफूलाई मार्न आउँदैछन् भन्ने पनि आभास भएन। हाम्रो राजनीतिका अत्यन्तै चलाख र वाचाल कहलिएका शीर्षस्थलाई आफ्नो उपलब्धि र लोकप्रियताको आत्ममुग्धतामा रम्दै गर्दा जहाजमा ठूलाठूला भ्वाङ परेको पत्तै भएन। एउटै अवगुणले अन्य समस्त गुणहरूलाई बेमाख पार्दछ। निन्दा गर्नै मन लागे तापनि उचित समयमा, उचित व्यक्तिलाई, उचित उद्देश्यले र उचित तरिकाले गर्ने कला नजान्नु खतरापूर्ण हुन्छ। आफूले आफंैलाई सर्वज्ञ ठान्नु आफैंलाई छकाउनु हो भन्ने पत्तो पाउन पनि उत्तिकै मुस्किल हुँदोरहेछ। वृद्धहरू तीन प्रकारका हुन्छन्, ज्ञानवृद्ध, चरित्रवृद्ध र वयोवृद्ध। हाम्रो लोकतान्त्रिक प्रणालीका क्याप्टेनहरू चरित्रवृद्ध हुन सकेनन् भन्ने कुरा जगजाहेर छ। खेलमैदानमा अविरल डटिरहेका वयोवृद्धहरूले मैदानमा उमेर अवस्थाले युवा या अधबैंसे रहेका कोही ज्ञानवृद्ध छ कि भनेर पहिचान गर्नेतर्फ चासो दिएनन्। परीक्षण नै हुन नपाई वयोवृद्ध हुन अभिशप्तहरू खेलाडी पदमा दरखास्त नै हाल्न पाउँदैनन्। उनीहरूको काम फगत हुटिङ गर्ने र खेलाडीलाई बोकेर मैदानसम्म ल्याउनेमा सीमित भयो। साह्रै नै मन दुख्यो भने एक वयोवृद्धको त्याग गरेर अर्कोलाई बोक्न जानेमा सीमित छन् उनीहरू। विचार गरेर ल्याउँदा युवा नेतृत्वको उपयोग आफ्ना नेताका अविवेकपूर्ण गतिविधिको बचाउ गर्नमा सीमित छ। हो भनेर स्वीकार गर्दा आफ्नै हुर्मत जाने हुँदा ती पात्रहरू पीडालाई छतीभित्र लुकाएर बसेका मात्र हुन्। अनैतिक सत्ताराजनीतिका गुरु मेकियावेलीको भनाइमा राजनीतिको नैतिकतासँग कुनै साइनो छैन। जनताको नजरमा सत्ताको गुलियो चाखिसकेका नेपालका प्रत्येक राजनीतिक दल एकभन्दा अर्को अनैतिक छन्। राजनीतिमा प्रेम, घृणा, निन्दा, गालीगलोज र पानी बाराबार सबै अस्थायी क्रियाकलाप हुन्। अहिले त झन् राजनीतिले राजनीतिलाई राजनीतिको भरोसामा छाड्न नसक्ने अवस्था उत्पन्न भयो। भनिन्छ, राजनीति त्यस्तो घोडादौड हो, जहाँ अरूले भन्दा कम चोट खाएर घोडाबाट खस्ने घोडचढी सफल मानिन्छ। केही परिघटनाबाट अन्य घोडचढीहरू धेरै उत्साहित हुनु आवश्यक छैन। नेपालमा राजनीतिक असफलताको धुलो झार्न जति सजिलो अर्को कुनै कुरा छैन। राजनीतिक बिरालबाँटको यो क्रम अझै धेरै समयसम्म निरन्तर चल्ने लक्षण देखिन्छ। जब डर र लाज हराउँछ र त्यसको निगरानी गर्ने हैसियत राख्ने कोही हुँदैन भने स्वाभाविक रूपमा मनोमानी हुन्छ। सत्ताबाहिर पर्दा लोकतन्त्रको चिन्ता र सत्तामा बस्दा उपहास हुने हो भने सुनको सिक्का फगत माटोको डल्लो मात्र रहन्छ। अहिले नेपाली राजनीतिको स्वर्णपदक विजेता दलभित्र बीभत्स युद्ध चलिरहेको छ। युद्धको ऐतिहासिक कारणको रूपमा त कम्युनिस्टहरू मिलेर बस्न सक्दैनन् भन्ने प्रमाणित तथ्यको रूपमा स्थापित नै छ। तत्कालीन कारण चाहिँ मुख्य रूपमा पुराना खग्गु प्रतिद्वन्द्वीहरू एउटै कक्षमा अटाउन नसक्नु नै हो। चालीस पचास वर्षदेखि अविरल राजनीति खेलिरहेका एकसेएक चतुर खेलाडीहरूले अर्कोलाई देखिसहनु अत्यन्तै मुस्किल कुरा हो। त्यसमाथि हालवालाबाट समकक्षी र साबिकवालालाई गर्ने गरिएको चोटिलो कटाक्ष र उपहास। कलहको जगमा केही रचनात्मक क्रियाशीलता पनि छ कि अभिमानसृजित अपमान मात्र हो भन्ने कुरा प्रकट हुँदै जाला। यो युद्धको कारण वास्तविक नैतिकतावादमा आधारित हो कि इष्र्यालु गतिविधि हो भन्ने कुरा भने सम्बन्धित पक्षहरूलाई नै राम्रोसँग थाहा होला। राजनीतिक नेता एउटा अध्यापक पनि हो। राजनीति शक्तिका लागि संघर्ष हो तापनि यसले शिष्टता खोज्दछ र राजनीतिमा शिष्टता र शालीनता सर्वोपरि हुन्छ। एउटा उच्च तहको राजनीतिक नेताको बोलीवचन र चरित्रलाई उसका अनुयायी मात्र होइन, सर्वसाधारणले समेत यही नै असल होला भनेर सिको गर्दछन्। राजनीतिमा कटाक्ष र उपहास गर्नुपर्ने स्थिति पनि नआउने होइन, तर यसको प्रयोग अत्यन्तै आवश्यक पर्दा मात्र गर्नु उचित हुन्छ। जब डर र लाज हराउँछ र त्यसको निगरानी गर्ने हैसियत राख्ने कोही हुँदैन भने स्वाभाविक रूपमा मनोमानी हुन्छ। सत्ताबाहिर पर्दा लोकतन्त्रको चिन्ता र सत्तामा बस्दा उपहास हुने हो भने सुनको सिक्का फगत माटोको डल्लो मात्र रहन्छ। स्थापित राजनीतिक दलको जगमा गाडिएको कीलो हल्लिनु भनेको लोकतन्त्रको कीलो हल्लिनु हो। नेपाली राजनीतिमा आफ्नो कीलो आफैं हल्लाउने र अर्कोलाई उखेलेर फाल्ने मौका दिने प्रवृत्ति पुरानो हो। उखेलिएको कीलो फेरि गाड्न फेरि आन्दोलन, फेरि उही प्रवृत्ति र उनै पात्रहरू र अनि फेरि सुनको सिक्का ग्रहण एवं फेरि दुरूपयोग। लामो अनुभव हासिल गरेका नेताहरू एकै ठाउँ बसेर सल्लाह गरी मुलुकको मूल कानुन निर्माण गर्दा सर्पले सर्पको खुट्टा देख्छ भन्ने लोकोक्तिलाई चरितार्थ गर्दै आपसी अविश्वासकै कारण ७६(५) घुसाउने काम भयो। यसबाट उहाँहरू कति अविश्वसनीय र बेभरको हुनुहुँदोरहेछ भन्ने प्रष्ट हुन्छ। आन्दोलनको उपजको रूपमा बनेको संविधानमा त्यस्तो प्रवन्ध राख्नु आन्दोलनको सम्मान थियो कि अपमान ? बारम्बार सुनको सिक्कालाई पित्तलसरी बनाउने हाम्रा राजनीतिक नेताहरू सदाकाल अनुत्तीर्ण हुने पात्रहरू हुन्, तैपनि यिनीहरू नै निर्विकल्प छन्। नजागेका जनताको देश हो नेपाल। प्रतिनिधि सभाबाट विश्वासको मत प्राप्त गरेका नवनियुक्त प्रधानमन्त्रीको काँधमा ठूलो जिम्मेवारी आएको छ। उहाँ सारथी रहेको रथमा धेरैजसो कलहजनित कारणले घर छाडेर आएका चिर प्रतिद्वन्द्वीहरू सवार छन्। अनपेक्षित समयमा अचम्मसँग भएको यो सत्तारोहण उहाँका लागि काँडा उम्रेको कुर्सीमा बस्नुसरह हो। परन्तु यो अवसरको सदुपयोग गर्न सक्नुभयो भने हालसम्मका समस्त असफलता र आरोप धोएर उज्ज्वल बनाउने सुनौलो मौका पनि हो यो। सत्तासुखमा लीन हुन पुग्नुभयो भने प्राप्त गरेका सुनौला सिक्काहरू क्रमशः झर्दै जानेछन् र उहाँको तौल पनि घट्दै जानेछ। प्रत्येक साँझको समयमा आफूले दिनभरि गरेका कार्यको तौल लिने गर्नुभयो भने मात्र उहाँको छवि उज्जर हुनेछ। उहाँले सदनमा देखाएको शालीनताको आमरूपमा प्रशंसा भएको छ। त्यो शालीनता र सहनशीलतालाई अविचल कायम राख्दै संयम र धैर्यसाथ अघि बढ्नु अत्यन्तै जरुरी छ। सत्ताले स्वार्थीहरूको नजिक पुर्याउने सम्भावना नितान्त प्रवल हुन्छ। उहाँले राजनीतिक जीवनको यो मुकाममा अकस्मात प्राप्त भएको आश्चर्यजनक उपलब्धिको कति मान राख्नुहुने हो, त्यो हेर्न देशदेशावर नै उत्सुक छ। नेपाली जनताले उहाँबाट ठूलो अपेक्षा गरेका छैनन्। उहाँले ठूलो सपना देख्न र अपत्यारिला तिलस्म खडा गर्नु जरुरी छैन। आफ्नो कार्यकालभन्दा परसम्म लक्ष्यित हुने आयोजना ल्याउनु पनि पर्दैन। नेतृत्व प्रयत्न र संयोग गरी दुई तरिकाले प्राप्त हुन्छ। राजनीतिको खेलमा प्रयत्नबिना नेतृत्वको अवसर प्राप्त हुनु दुर्लभ हो। परन्तु शेरबहादुर देउवालाई संयोगवश यो प्राप्त भएको छ। कसैलाई आश्वासन नबाँडीकन र दौडधूप नगरीकन प्राप्त भएको यो मौकामा उहाँले गुमाउनु पर्ने केही छैन र हुलहालमा आएको त हो भनेर निस्फिक्री हुने सुविधा पनि छैन। उहाँको अहिलेको मुख्य अभिभारा महामारीबाट पीडित जनतालाई त्राण दिनु हो। निवर्तमान सरकारले सुरु गरेका असल अभ्यासको सम्मान गर्नुभयो भने उहाँकै सम्मान बढ्नेछ। राष्ट्रिय स्वाभिमानलाई उच्च राख्दै मित्रराष्ट्रहरूसँग सुमधुर सम्बन्ध कायम गर्नुभयो भने व्यक्त हुने गरेका आशंकाहरू स्वतः निराकरण हुनेछन्। उहाँको उमेर पनि धेरै भइसकेको छ। पार्टीभित्रका भरोसायोग्य युवानेतालाई विश्वासमा लिएर काम गर्ने बेला हो यो। अन्त्यमा, आश्वासनले मात्र महामारी रोकिनेवाला छैन। कुराले भात पाक्दैन। छ छ र हो हो भन्दैमा प्रज्ज्वल छवि कायम हुँदैन। सत्ता र शक्तिले भ्रष्ट बन्न प्रेरित गर्ने हुँदा अपूर्व रूपमा होसियार हुनु जरुरी छ। सबै आफ्ना मान्छे असल र हितकारी नहुन सक्छन्। फुस्लाउने, स्तुतिगान गर्ने, फकाउने र प्रशंसा गर्नेहरू प्रायः स्वार्थी हुन्छन्। राष्ट्रिय स्वाभिमान, सदाचार, लोकतन्त्रको जगेर्ना एवं महामारीपीडित जनतालाई परित्राण समेत यति चार कुरामा सम्झौता नगरी काम गर्नुभयो भने मात्र उहाँ यो परीक्षामा उत्तीर्ण हुनुहुनेछ।"
"गरिबको सहारा, धनीको उपेक्षा","सरकारी अस्पताल वीर अन्तर्राष्ट्रिय मापदण्डमा रहेर पाँच सय शैय्याको सर्जिकल भवनका रूपमा सञ्चालन हुँदैछ। मुलुकको जेठो अस्पताल। एक शताब्दी बढी उमेर जनताकोे सेवामा समर्पित अस्पताल। राणा शासक वीर शम्शेरले जनताको दुःखपीडामा मलम लगाउन स्थापना गरेका थिए,१९४७ सालमा वीर अस्पताल। मुलुकमा आधुनिक चिकित्सा क्षेत्रको औपचारिक सुरुआत वीर अस्पतालबाटै भएको थियो। कुनै जमाना यस्तो पनि थियो, सर्वसाधारण अस्पताल भनेपछि चार कोश पर भाग्ने। रुढीवादी समाजमा अस्पताल र डाक्टरप्रति विश्वास जगाउन कम्ति चुनौती थिएन। धामीझाँक्रीको विश्वासमा अडेको समाजलाई आधुनिक चिकित्सातर्फ डोहोर्याउन त्यतिबेलाका लागि सहज थिएन। त्यही भएर वीर अस्पतालले बिरामीलाई आकर्षित गर्न निःशुल्क उपचारसहित निःशुल्क मासुभातको पनि व्यवस्था गथ्र्यो। कुनै बेला विरामीलाई अस्पतालसम्म आइदिन हारगुहार गर्ने वीरमा अहिले थामिनसक्नुको भीड हुन्छ। हुने खानेले महँगा र निजी अस्पतालमा उपचार गराई रहेपनि हुँदा खाने गरिब, असहाय र निमुखा वर्गको रोजाइमा भने वीर नै पर्ने गर्छ। मुलुकको जेठो वीरले १ सय ३२औंवर्षगाँठ मनारहँदा यसको भूमिकामा बदलाव आएको छ। विश्वव्यापी कोभिड १९ को महामारीपछि यसलेकोभिड १९ युनिफाइड केन्द्रिय अस्पतालको भूमिका निर्वाह गर्र्दै आएको छ। कोभिड १९ का विरामीहरूको व्यवस्थापनका लागि नेतृत्वदायी भूमिकामा रहेर अहिले अस्पतालले आफ्ना सेवा दिँदै आइरहेको छ। पहिला चिकित्सा विज्ञान राष्ट्रिय प्रतिष्ठानअन्तर्गत सञ्चालनमा रहेको यो अस्पताल कोभिड १९ युनिफाइड केन्द्रीय अस्पतालअन्तर्गत सञ्चालनमा रहेको छ। गरिब, असहाय सर्वसाधरणका लागि सस्तो र आवश्यक परेमा निःशुल्क उपचार दिँदै आइरहेको वीर अस्पतालमा हाल आधुनिक सुविधा सम्पन्नएक हजार शैय्या र दुई हजारभन्दा बढीदक्ष कर्मचारीहरूले स्वास्थ्य सेवा प्रदान गर्दै आइरहेका छन्।उपचारका लागि धाँमी, झाँक्री र वैद्यका भरमा रहेको नेपाली समाजलाई आधुनिक चिकित्सा सेवाको सुरुआत गराएको जेठो अस्पताल हो, वीर। तत्कालीन राणाप्रधानमन्त्री वीर शमशेर जंगबहादुर राणाले१९४७ साउन १२ गते जनताको उपचारका लागि भन्दै वीर अस्पतालको स्थापना गरिएको इतिहास छ। वीर अस्पतालले बिरामीलाई आकर्षित गर्न निःशुल्क उपचारसहित निःशुल्क मासुभातको पनि व्यवस्था गर्थ्यो। कुनै बेला विरामीलाई अस्पतालसम्म आइदिन हारगुहार गर्ने वीरमा अहिले थामिनसक्नुको भीड हुन्छ। स्थापनाकालमा ७ वटा शैया र ५ जना कर्मचारीबाट सेवा सुरु गरिएको थियोे। स्थापनाको समयदेखि नै वीर अस्पतालमा निःशुल्क उपचारसँगै मासुभातको पनि व्यवस्था गरिएको थियो। पछि राजा महेन्द्रलेवीर अस्पतालमा पहिलो पटक आईसीयूको सुरुआत गरेका थिए। अस्पतालको शैय्या संख्या बढाएर ५० शैय्याको अस्पतालको रूपमा स्तरोन्नती भएको थियो। श्री ३ वीरशम्शेरले अस्पतालका लागि कलात्मक भवन निर्माण गराएका थिए, जुन१९९० सालको भूकम्पले उक्त भवन ध्वस्त पारेको थियो। भूकम्पपछि ओपीडी भवन सर्जिकल ब्लकको निर्माण गरिएको थियो। २०७२ सालमाजापानी संस्था जाइकाले वीर अस्पतालको सुविधासम्पन्न नयाँ भवन निर्माण गरेको थियो। वीरको सबैभन्दा पुरानो भवन ६० वर्ष पुरानो हो। वीरको भावी योजना पूर्ण सरकारी स्वामित्वमा सञ्चालनमा रहेको यो सरकारी अस्पतालअन्तर्राष्ट्रिय मापदण्डमा रहेर पाँच सय शैय्याको सर्जिकल भवन औपचारिक रूपमा सञ्चालनको तयारीमा रहेको छ। अहिले सर्जिकल भवनमा कोभिड १९ का बिरामीहरूलाई उपचार दिइरहेको छ। आजको दिनमा पनि १०२ जना कोभिड बिरामीको उपचार भइरहेको छ भने एक हजारसम्म कोभिड बिरामी राख्न सक्ने क्षमतामा अस्पताल रहेको छ। कोभिड बिरामीका लागि एक सय शैय्या आईसीयू तयारी अवस्थामा रहेको र २ सय आईसीयूशैय्यासम्म सञ्चालन गर्न सकिनेवीर अस्पतालका प्रमुख प्रशासकीय अधिकारी प्राडाजागेश्वर गौतम बताउँछन्। सर्जिकल वार्डमा नै १६ वटा अपरेशन थिएटर सञ्चालनमा ल्याउने तयारी रहेको छ। यस्तै, भक्तपुरको दुवाकोटमा रहेको ५७० रोपनी जग्गामा एक हजार शैय्याको अस्पताल निर्माणका लागि प्रक्रिया अगाडि बढेको छ। विशिष्टीकृत कक्ष महिनौं बन्द रहने वीर अस्पतालमा उपचारका लागि जनरल वार्डदेखि विशिष्टकृत पाहुनाहरूको कक्ष पनि रहेको छ। तर, त्यहाँअहिले खासै चहलपहल भने देखिँदैन। मुलुकका विशिष्टीकृत दर्जामा रहेका व्यक्तिहरू उपचारका लागि कि त विदेश जाने गर्दछन् भने कि त निजी अस्पतालहरूमा भर्ना हुने गर्छन्। सर्वसाधारणका लागि उक्त कक्षको पहुँच छैन। राजतन्त्र हुँदासम्म उपचारका लागि पहिलो रोजाइ नै वीर अस्पताल हुने गरेको थियो। पछिल्लो समयमा डा बाबुराम भट्टराईले उपचार गराएका थिए। त्यसपछि उक्त कक्ष खाली नै रहेको अस्पतालको भनाइ रहेको छ। वीरका सबै सेवा डिजिटलाइज गर्दैछौं  प्राडा जागेश्वर गौतम, प्रमुख प्रशासकीय अधिकारी, वीर अस्पताल वीर अस्पताल कसरी अघि बढिरहेको छ? सबैभन्दा पुरानो अस्पतालको रूपमा स्थापित यो अस्पताल पूर्व मेचीदेखि पश्चिम महाकालीसम्मका सर्वसाधारणको सेवा समर्पित हुँदै आइरहेको छ। देशैभरिबाट आउने बिरामीहरू गरी दैनिक २५ सयभन्दा बढीलाई हामीले सेवा दिँदै आइरहेका छौं। सरकारले छुट गरेका १२ थरिका रोगदेखि अन्य सबै रोगको उपचार दक्ष चिकित्सकबाट गर्दै आइरहेका छौं। चिकित्सा क्षेत्रमा भएका आधुनिक प्रविधिको प्रयोग गरी सस्तो उपचार दिने एकमात्र अस्पतालको रूपमा वीर अस्पतालछ। यहाँ स्थापना भएको सामाजिक सुरक्षा इकाइले निःशुल्क उपचारका लागि आवश्यक प्रक्रिया अघि बढाउने र उनीहरूलाई उपचार दिने काम पनि गर्दै आइरहेको छ। कोही नभएकावेवारिसे विरामीहरूको पनि निःशुल्क नै उपचार हुँदै आइरहेको छ। दैनिक ५ देखि ६ जनाको वेवारिसे विरामीहरूको उपचार हुँदै पनि आइरहेको छ।स्थापनाको लामो इतिहास बोकेको अस्पतालको विकासक्रम कछुवा गतिमा भइरहेको भएपनि अहिले केही गति लिएको छ। बिरामीले उपचारका लागि महिनौं कुर्नुपर्ने विषयलाई के भन्नुहुन्छ? शुल्क महंगो भएरभन्दा पनि पूर्वाधारको अभावका कारण बिरामीहरूले कुर्नुपरेको गुनासो आउने गरेको छ। यही कुरालाई ध्यानमा राख्दै हामीले सर्जिकल बिल्डिङमा अपरेसन थिएटरलाई स्थानान्तरण गर्दैंछौं। अहिले सातवटा शल्यक्रिया कक्ष रहेकोमा त्यहाँ १६ वटासञ्चालनमा ल्याउने तयारी भइरहेको छ। यो सञ्चालनपछि वीर अस्पतालको सेवा केही चुस्त हुने विश्वास हाम्रो छ। भीडभाड पनि केही कम हुने अपेक्षा गरिएको छ। अस्पतालको आन्तरिक व्यवस्थापन सुधारमा के भन्नुहुन्छ? सरकारी अस्पताल भन्नेबित्तिकै ट्वाइलेट गनाउने, रुखो बोल्ने कर्मचारी, अस्तव्यस्त कार्यप्रणाली पर्यायी नै बनेको छ। सरकारी सिस्टमले यहाँको व्यवस्था बिग्रिएको हो भने प्रशासन तन्त्र धेरै नै पोलिटिकलाइज भएको छ। यसबाट वीर अस्पताल पनि अछुतो रहन सकेको छैन। तर, यो भन्दै अस्पताल प्रशासनले यसलाई नियति नै हो भनेर चुप लागेर भने बसेको छैन। कर्मचारीहरूलाई अनुशासनमा बसेर दिएको काम पूरा गर्न खबरदारी नै गरिएको छ। उनीहरूलाई बानी सुधार्ने मौका पनि दिएका छौं। यदि नभए कारबाही गर्ने पनि हाम्रो तयारी रहेको छ। बिरामीको सहज पहुँचका लागि पनि अस्पताल प्रशासन सतर्क रहेको छ। अस्पतालको आगामी कार्यक्रम के के छन् ? चाँडै नै सर्जिकल भवनलाई औपचारिक रूपमा सञ्चालनमा ल्याउने तयारीमा छौं। योसँगै केहीमृगौला प्रत्यारोपण सेवा सुरु गर्ने तयारी पनि भइरहेको छ। दुवाकोटमा एक हजार शैय्याको भवन निर्माणको प्रक्रियालाई पनि अगाडि बढाइने छ। यस्तै, यहाँका सेवाहरूलाई डिजिटलाइज गर्ने तयारीमा पनि अस्पताल प्रशासन रहेको छ। उपचार चाहने बिरामीहरूले घरबाट नै टिकट काट्न सक्ने, डाक्टर छान्न पाउनेजस्ता विषयलाई अहिले प्रतिस्पर्धी बजारमा आवश्यकछ। वीर अस्पताललाई आधुनिक सुविधासम्पन्न, व्यवस्थापनका हिसाबले संस्थालाई बलियो बनाउन, राम्रो सेवा दिनका लागि सधै तत्पर छौं।"
चर्को गर्मीमा ओलम्पिक भिडिरहेका खेलाडीले सोधे: यदी मैदानमै म मरेँ भने को जिम्मेवार हुन्छ ?,"टोकियो: जापानको राजधानी टोकियोमा जारी ओलम्पिकमा चर्को गर्मीका बावजुद यतिबेला विश्वभरका खेलाडीहरु कडा प्रतिस्पर्धा गरिरहेका छन् । टेनिस खेलाडी डानिल मेदभेदेबले बुधबार दिएको अभिव्यक्तिले भने नयाँ तरंक पैदा गरिदिएको छ । मेदभेदेबले हालै यदी खेल मैदानमै आफ्नो मृत्यु भएमा को जिम्मेवार हुन्छ भनेर सोधेका छन् । इटालीका खेलाडी फाबियो फोग्निनी विरुद्ध तेस्रो चरणको पुरुष प्रतिस्पर्धामा भिडिरहेका मेदभेदेबले बुधबार सोधेका छन् 'यदी चर्को गर्मीले मेरो खेल मैदानमै मृत्यु भयो भने को जिम्मेवार हुन्छ?' उनको यस्तो प्रश्नले प्रमुख अम्पायर कार्लोस रामोसले मेदभेदेबलाई उनले खेल निरन्तर गर्न सक्छन् कि सक्दैनन् भनेर सोधेका थिए । तर मेदभेदेबले जवाफ दिए ""म लडाकु हुँ । म म्याच सक्नेछु । तर म मर्न पनि सक्छु,"" उनले भने ""यदी म मरेँ भने अन्तर्राष्ट्रिय टेनिस महासंघ जवाफदेही हुन्छ ?"" बुधबार नै स्पेनिस खेलाडी पउला बादोसाले अत्याधिक गर्मीका कारण ह्वीलचियरमै बसेर क्वार्टर फाइनल छाड्नुपर्यो । चेक रिपब्लिककी खेलाडी मार्केटा बोन्द्रोसोबाविरुद्धको महिला एकल खेल गर्मीकै कारण त्याग्नुपरेको हो । पहिलो सेट हारेकी उनले दोस्रो सेट सुरु हुनुअघि नै मैदान छाडिन् । लामो उपचारपछि बादोसाले खेल निरन्तर गर्न पनि सकिनन् । ""तपाइँहरु सबैले देखे झैँ मैले अत्याधिक गर्मी सामना गर्नुपरेको छ । र म प्रतिस्पर्धालाई निरन्तर गर्न फिट छैन,"" बादोसाले भनिन् । बादोसाले ओलम्पिकमा आफ्नो सहभागिताप्रति लज्जास्पद कुरा भएको समेत प्रतिक्रिया दिएकी छन् । तैपनि आफूले सम्भव भएसम्म गर्मीको सामना गर्दै खेल्न कोसिस गरेको बताइन् । तर बुधबार शरीरले गर्मी थेग्नै नसकेको उनको भनाइ थियो । टोकियोको तापक्रम बुधबार ८० फरेनहाइटसम्म पुगेको थियो । अन्तर्राष्ट्रिय मिडियाका अनुसार टोकियोमा अत्याधिक गर्मीले गर्दा ओलम्पिकमा प्रतिस्पर्धा गरिरहेका खेलाडीहरुलाई जटिल बनाइरहेको छ । २५ वर्षीय मेदभेदेबले भने पहिलो सेटदेखि नै सहज महसुश गर्न नसकेको प्रतिक्रिया दिएका छन् । उनले स्वास फेर्न समेत गाह्रो भएको बताएका थिए। जसले गर्दा मृत्यु हुनसक्ने प्रतिक्रिया दिए । ""मैले त राम्ररी स्वास फेर्न समेत सकिनँ । मैले सोचेँ कि आज सबैभन्दा गर्मी दिन थियो,"" उनले भने । र दोस्रो सेटमा त मेदभेदेबले आफ्नो आँखामा अँध्यारो छाएको बताए । र मैदानमै ढल्ने अवस्थामा पुगेको उनको भनाइ थियो । यति धेरै गर्मीमा बिहान ११ बजेको समयमा मैदानमा खेल्नु जटिल भएको मेदभेदेबले बताए । शनिबार विश्व नं १ खेलाडी नोभाक जोकोभिकले समेत यहाँको अवस्था डरलाग्दो भएको बताएका थिए ।"
ओलम्पिकमा गौरिका सिंहको राष्ट्रिय कीर्तिमान,टोकियो: जापानको राजधानी टोकियोमा जारी ओलम्पिकमा नेपालकी पौडी खेलाडी गौरिका सिंहले राष्ट्रिय कीर्तिमान बनाएकी छन् । बुधबार गौरिकाले एक्वेटिक सेन्टरमा महिलाको १ सय मिटर फ्रिस्टाइलमा राष्ट्रिय कीर्तिमान बनाएकी हुन् । हिट चरणमा १:००११ सेकेन्डको समय निकाल्दै राष्ट्रिय कीर्तिमान बनाएकी गौरिका हिट १ मा तेस्रो स्थानमा रहिन् । यस्तै यसअघि ५० मिटरको लङ कोर्समा १:००६२ सेकेन्डको राष्ट्रिय कीर्तिमान बनाएकी उनले आफ्नै नामको कीर्तिमान ब्रेक गरेकी हुन्।
