शीर्षक,विवरण
कांग्रेस विवाद: २२ आमन्त्रित केन्द्रीय सदस्यले दिए सामूहिक राजीनामा,काठमाडौँ: नेपाली कांग्रेसका २२ जना आमन्त्रित केन्द्रीय सदस्यहरुले सामूहिक राजीनामाको घोषणा गरेका छन् । कांग्रेसको विधानमा आमन्त्रित केन्द्रीय सदस्यलाई क्षेत्रीय प्रतिनिधि सरह अधिकार नदिएकोमा असन्तुष्टि जनाउँदै उनीहरुले शुक्रबार दिउँसो राजीनामा घोषणा गरेका हुन् । केन्द्रीय समिति बैठकमा आफूले राजीनामाको घोषणा गरेको आमन्त्रित केन्द्रीय सदस्य सुधीर कुमार शिवाकोटीले जानकारी दिए । कांग्रेस विधानमा केन्द्रीय पदाधिकारी र सदस्य स्वतः महाधिवेशन प्रतिनिधि हुने व्यवस्था छ । उक्त व्यवस्था हटाउनुपर्ने उनीहरुको माग छ । राजीनामा दिनेहरुको मागप्रति पार्टी सभापति शेरबहादुर देउवा भने सकारात्मक देखिएका छन् । तर वरिष्ठ नेता रामचन्द्र पौडेलले असन्तुष्टि व्यक्त गरेका छन् । राजीनामा दिने नेताहरुको नामावली: १ कुमार खड्का (कास्की) २ बालकृष्ण पाण्डेय (नेजस भारत) ३ किरणराज शर्मा पौडेल (बाग्लुङ) ४ आनन्द (गोरख) विष्ट (नेजस अमेरिका) ५ नरेन्द्रकुमार चौधरी (सुनसरी) ६ हसन अन्सारी (मोरङ) ७ नन्दनकुमार दत्त (सुनसरी) ८ रमा कोइराला पौडेल (सुनसरी) ९ कृष्णकिशोर घिमिरे (दाङ) १० गोपालकुमार बस्नेत (झापा) ११ सुधीरकुमार शिवाकोटी (झापा) १२ मनोहरनारायण श्रेष्ठ (धनकुटा) १३ ध्रुव वाग्ले (तनहुँ) १४ मोहनसिंह राठौर (कैलाली) १५ शम्भुलाल श्रेष्ठ (सर्लाही) १६अभिषेक प्रताप शाह (कपिलवस्तु) १७ दयाराम पाण्डे (लम्जुङ) १८जनकराज कलौनी (डडेल्धुरा) १९राजेन्द्रबहादुर सिंह २०दिलीप राई २१आशाराम चौधरी २२भूमिबहादुर (विश्व) गुरुङ (स्याङ्जा)
कुलमानको पुनरागमनले जलस्रोतको शेयर बजार उकालो लाग्ला ?,"काठमाडौँ: नेपाल विद्युत प्राधिकरणका नवनियुक्त कार्यकारी निर्देशक कुलमान घिसिङ दोस्रो कार्यकालमा प्रवेश गरेसँगै शेयर बजारका लगानीकर्ताहरु उत्साहित भएका छन् । उनको पुनरागमनले जलस्रोत कम्पनीहरुमा थप सुधार हुने र शेयर कारोबारमा सकारात्मक प्रभाव पार्ने भएकाले उत्साहित भएका हुन् । शेयर लगानीकर्ता संघ नेपालका अध्यक्ष उत्तम अर्याल कुलमानको आगमनले आम लगानीकर्ता उत्साही भएको बताउँछन् । उनको पुनरआगमनले तत्कालै बजार नतताए पनि दिर्घकालीन रुपमा जलस्रोत कम्पनीको कारोबार राम्रो हुनसक्ने अर्यालको अपेक्षा छ । जलस्रोत कम्पनीको शेयर मुल्य अहिले नै प्रत्यक्ष नबढे पनि यो क्षेत्रमा लगानीकर्ताको आकर्षण भैरहेको छ र आगामी दिनमा पनि हुने संकेत देखिएको छ, उनले अन्नपूर्णसँग भने,यसको शेयर मुल्य आधारभुत हिसावले बढ्नुमा उहाँ आए पनि नआए पनि फरक पर्दैन । तर उहाँले पहिला ऊर्जा क्षेत्रमा दिनुभएको योगदान र अहिले गर्नसक्ने क्षमतालाई आंकलन गरेर बजारमा यसलाई सकारात्मक रुपमा लिएकाले आम लगानीकर्ता खुसी भएका हुन् । विद्युत क्षेत्रलाई राम्रोसँग बुझेको र आम नागरिकको नजरमा बसिसकेकाले पूँजी बजारमा पनि उनको आगमनले सकारात्मक प्रभाव पन नेपाल ईन्भेष्टर फोरमका अध्यक्ष अम्बिका प्रसाद पौडेल बताउँछन् । कुलमानको आगमनले जलस्रोत लगानीकर्ताहरुलाई थप ऊर्जा थपेको छ । तर पूँजी बजार बढ्नमा सबै उनको मात्रै योगदान नभएको लगानीकर्ताको बुझाइ छ । किनभने यसअघिको कार्यकालमा नेपालको उत्पादित विद्युत भारतमा विक्री गर्ने अवधारणा घिसिङले ल्याएका थिए । त्यतिबेला विहार वोर्डसँग सम्झौता पनि गरिएको थियो । यसले गर्दा कतिपय खेर जानसक्ने सम्भावना भएका ऊर्जाहरु भारतमा सप्लाई गर्न सफल हुने लगानीकर्ताले आशा गरेका छन् । जसले गर्दा पूँजीबजारमा पनि यस क्षेत्रको कारोबार राम्रो हुने अपेक्षा गरिएको हो । यसवाहेक यसअघिको कार्यकालमा कार्यकारी निर्देशक घिसिङले माथिल्लो तामाकोशी जस्ता जलस्रोत कम्पनीमा चासो देखाएका थिए । यसमा कम्पनीको आफ्नो लगानी (ईक्विटी) र बैंकबाट लिन पाउने कर्जा बीचमा धेरै खाडल भएको औंल्याएका थिए । कम्पनीहरुले हाल करिब ३० प्रतिशत ईक्विटी र ७० प्रतिशत बैंकबाट कर्जा लिएर लगानी गरिरहेको अवस्था छ । तर यस्ता कम्पनीको ईक्विटी र कर्जाको अनुपात ५०५० प्रतिशत गर्नु पर्नेमा उनले जोड दिँदै आएका थिए । यसरी कर्जालाई केही घटाउने बित्तिकै कम्पनीको खर्च घट्छ । यस्तो खर्च कम हुँदा लगानीकर्तालाई फाइदा हुन जाने शेयर लगानीकर्ता संघ नेपालका अध्यक्ष अर्याल बताउँछन् । यस्ता समग्र कारणले पनि जलस्रोतमा लगानी गर्नेहरु उत्साही भएको उनको भनाइ छ । स्वतन्त्र उर्जा उत्पादकहरुको संस्था, नेपाल (ईप्पान)का उपाध्यक्ष आशीष गर्र प्राधिकरणका कार्यकारी निर्देशक फेरिँदैमा यसले बजारमा प्रभाव खासै नपर्ने बताउँछन् । सरकारको नेतृत्व परिवर्तन भएर बजारमा प्रभाव पारे जस्तो प्राधिकरणको कार्यकारी निर्देशक आउँदैएर परिवर्तन नहुने उनको तर्क छ । उहाँले लोडसेडिङ हटाउनमा भूमिका खेलेको छाप आम जनमानसमा छ । यो राम्रो पक्ष हो , उनले भने, तर उहाँ आएलगत्तै नेपाल स्टक एक्सचेञ्ज (नेप्से)मा सूचिकृत जलस्रोत कम्पनीहरुको शेयर मुल्य वृद्धिमा खासै फरक परेको छैन । यद्यपि गत बुधबार कार्यकारी निर्देशक घिसिङले पदबहालीपछि विद्युत प्राधिकरणको सेवालाई अझ राम्रो बनाउने प्रतिवद्धता व्यक्त गरेका थिए । दोस्रो इनिङ स्वीकार गरेर उनले प्राधिकरणलाई अगाडि बढाउनुपर्छ भन्ने जनअपेक्षा आएकाले चुनौती स्वीकार गरेको बताएका थिए । उनले अनियमिताबारे गुनासा आएको र सुशासन तथा गुणस्तरीय सेवालाई प्राथमिकतामा राख्ने विश्वास समेत दिलाएका थिए ।"
"न गुड्यो रेल, न किसानले पाए मुआब्जा","काठमाडौँ: सात वर्षअघि तत्कालिन सरकारले रेल वे स्टेशनका लागि महोत्तरीको बर्दिबासमा किसानका ५७ बिघा जग्गा रोक्का गरेको थियो । रेलवे स्टेशन बन्ने भएपछि गाउँलेहरु दंग परे । तर, अहिलेसम्म न रेलवे स्टेशन बन्यो न त किसानले मुआब्जा नै पाए । बरु २ सय किसानहरुले दुःख पाइरहेका छन् । केही सीप नलागेपछि उनीहरुले सरकारविरोधी प्रदर्शन समेत गरे । मुआब्जा निर्धारण नहुँदा किसानहरु मरमा छन् । चलनचलतीको मूल्यमा मुआब्जा दिइनु पर्ने उनीहरुको अडान छ । तर, सरकारले मुआब्जाको टुङ्गो लगाएको छैन । आन्दोलनहरुले चरणबद्ध आन्दोलन घोषणा गरेका छन् । आईतबार ईलाका प्रशासन कार्यालय बर्दिबासमा माग सम्बोधनका लागि ज्ञापन पत्र बुझाउने बताएका छन् । मंगलबार कार्यालय घेराउ तथा धर्ना दिइने रेल्वे मुआब्जा पीडित संघर्ष समितिका संयोजक राजु खड्काले जनाए । आन्दोलनमा स्थानीय सर्वपक्षीय राजनीतिक दलहरुले ऐक्यबद्धता जनाएको छ । चाँडो भन्दा चाँडो चलनचलती मूल्यमा किसानलाई मुआब्जा दिनु पर्छ,उनले भने,होइन् भने हाम्रो जग्गा फुकुवा गरिदियोस् । किसानले मागे अनुसार मुआब्जा दिने हो भने दुई अर्ब २५ करोंड सरकारले खर्चिनु पर्छ । रेल्वे पीडितहरु कठ्ठाको न्यूनतम ३० लाखदेखि अधिकतम साँवा करोंडसम्म माग गरेका छन् । तर, ईलाका प्रशासन कार्यालय बर्दिबास कठ्ठाको १२ लाखदेखि ४० लाखसम्म मात्रै दिने सिफारिस गर्न लागेको प्रदेश सभा सदस्य सारदा देवी थापाले बताए । सरकारले किसानको जमिन रोक्का गरेर राखेको छ,उनले भने,तर, बजार अनुसारको मुआब्जा नदिने हो भने उठिबास हुनेहरुले फेरि बर्दिबासमा जग्गा किनेर घर बनाउन सक्दैंन ।विकासले जनतालाई सुःखी र खुसी बनाउनु पर्ने उनले बताइन् । ब्रोडगेज रेल सेवा संचालनका लागि जयनगरजनकपुर कुर्थाभंगहासम्म लिक बनिसकेको छ । मुआब्जा विवादले भंगहाबर्दिबाससम्मको लिक र स्टेशन बन्न सकेको छैन । नेपाल तथा भारतका लागि व्यपार तथा आवतजावतका लागि रेल्वे आयोजना बहुप्रतिक्षित आयोजना हो । मुआब्जा निर्धारणका लागि उपसमिति गठन गरेर काम भइरहेको महोत्तरीका सिडीओ तिर्थ भट्टराईले बताए । आशा गरौं छिट्टै किसानले मुआब्जा पाउँछ । रेल्वे स्टेशन बन्न ढोका खुल्छ,उनले चने । गत असोजमै सरकारले २ सेट रेल खरिद गरेको थियो । दक्ष कर्मचारी र मुआब्जाको समस्या रेल गुडाउने सपनामा साकार भएको छैन । सन् २०१४ मा भारत सरकारसँगको सम्झौतामा भारतकै रु ७ अर्ब २० करोड अनुदानमा जयनगरजनकपुरबर्दिबास खण्डमा ब्रोडजेग रेल्वेको पूर्वधार निर्माणको काम थालिएको थियो ।सन् २०१९ मै सकिनु पर्ने समय सीमा थियो । तर, मधेश आन्दोलन, भूकम्प र बाढी, करोना संक्रमण, मुआब्जा विवादले परियोजनाका पूरा हुन सकेको छैन ।"
"१८ हजार ५८२ नमूना परीक्षणमा ३९ सय १५ जनामा संक्रमण पुष्टि, २७ को मृत्यु",काठमाडौं : पछिल्लो २४ घन्टामा थप ३९ सय १५ जनामा कोरोना भाइरस (कोभिड१९) संक्रमण देखिएको छ। १८ हजार ५८२ नमूना परीक्षण गराउँदा ३९ सय १५ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। ११ हजार ७०८ जनाको पीसीआर र ६८ सय ७४ नमूनाको एन्टिजेन विधिबाट परीक्षण गराइएको थियो। जसमा २७ सय ६३ नमूनाको पीसीआर र ११ सय ५२ नमूनाको एन्टिजेन विधिबाट संक्रमण पुष्टि भएको हो। यस्तै शुक्रबार २१ सय १८ जना कोरोना जितेर डिस्चार्ज भएका छन्। निको हुने यो ९३३ प्रतिशत हो। यो सहित नेपालमा कोरोना जित्नेको संख्या ६ लाख ७९ हजार ४९४ पुगेको छ। मन्त्रालयका अनुसार शुक्रबार कोरोनाबाट थप २७ जनाले ज्यान गुमाएका छन्। हालसम्म सक्रिय संक्रमितको संख्या ३८ हजार ७९८ पुगेको छ। कोरोना संक्रमित ७३६ जनाको आइसीयू र १८६ जनाको भेन्टिलेटरमा उपचार भइरहेको मन्त्रालयले जनाएको छ।
गण्डकी प्रादेशिक शिक्षा नीति तयार : मन्त्री श्रेष्ठ,"स्याङ्जा : शिक्षा, संस्कृति, विज्ञान प्रविधि तथा सामाजिक विकासमन्त्री मेखलाल श्रेष्ठले गुणस्तरीय र आत्मनिर्भर बनाउने गरी प्रादेशिक शिक्षा नीति तयार पारेको बताए। स्याङ्जा सदरमुकाम अर्थात् पुतलीबजार नगरपालिका १ स्थित त्रिभुवन आर्दश नमूना माध्यमिक विद्यालय परिसरमा थप भवनको शुक्रबार शिलान्यास गर्दै मन्त्री श्रेष्ठले तीन तहलाई समेटेर प्रदेशले शिक्षा नीति बनाएको जानकारी गराए। मन्त्री श्रेष्ठले सामुदायिक विद्यालयमै मन्टेश्वरी कक्षा सञ्चालन गर्ने र शिक्षकका थप सुविधाका बारेमा समेत नितिगत व्यवस्था गरिएको जनाए। मन्टेश्वरी कक्षा अध्यापनको जिम्मा प्रादेशिक सरकारले लिने उनको भनाइ छ। जग बलियो भएमात्र घर बलियो हुन्छ। शिक्षामा राज्यको लगानी धेरै भए पनि अपेक्षाकृत उपलब्धि हुन सकेन। मन्टेश्वरीदेखि बालबालिकालाई विद्यालयमा टिकाउने र सिकाउने गरी शिक्षा दिनेगरी प्रदेशले कामको थालनी गर्ने मन्त्री श्रेष्ठले दोहोर्याए। एकाधिकार जमाएर होइन स्वतन्त्रतापूर्वक प्रतिस्पर्धा गर्दै सामुदायिक विद्यालयले गुणस्तरीय शिक्षा दिनुपर्छ, उनले भने, गुणस्तरीय शिक्षाबिना मुलुकको विकास सम्भव छैन।' वर्तमान शैक्षिक प्रणालीमा परिवर्तन गर्दै गुणस्तरीय शिक्षाका लागि आफू तयार रहेको मन्त्री श्रेष्ठको भनाइ छ। विगतका जस्ता पाराले अब हुँदैन। 'अभिभावक र बालबालिका दुबै सचेत छन्,' उनले भने उनीहरुको विश्वास जितेर अध्ययन गर्न गराउनु शिक्षक र विद्यालय परिवारको आवश्यकता हो।' सामुदायिक विद्यालय र सरकारी क्याम्पसमा विद्यार्थी कमी हुनुका कारण खोज्नु जरुरी रहेको मन्त्री श्रेष्ठले जोड दिए। कार्यक्रममा गण्डकी प्रदेश कांग्रेस सचेतक भागवतप्रकाश मल्ल, विद्यालय व्यवस्थापन समितिका अध्यक्ष निर्मलकुमार शेरचन, सदस्य शान्तिदेवी गौतम, प्रधानाध्यापक मुक्तिप्रसाद रेग्मी, शिक्षक शिवप्रसाद ढकाल लगायतले विद्यालयका गुणस्तरीयता बारेमा सुझाव दिए। नमूना विद्यालय अन्र्तगतको करिब १ करोड ४४ लाखको लागतमा निर्मित भवन १४ महिनाभित्र सम्पन्न गर्नेगरी सम्झौता भएको छ। भवन निर्माणको जिम्मेवारी सीता बिल्डर्सले पाएको छ। २०१५ सालमा स्थापित विद्यालयमा अहिले जोड २ मा विज्ञान संकाय र प्राविधिकतर्फका इन्जिनियरिङका कक्षा पनि संचालनमा छन्। यहाँ झण्डै १ हजार ३ सय विद्यार्थी र ७१ शिक्षक शिक्षिका छन्।"
बिहीबारदेखि बेपत्ता युवकको शव कालिगण्डकी किनारमा भेटियो,जोमसोम: बिहीबार बिहानदेखि बेपत्ता एक युवाको शव मुस्ताङको थासाङ गापा१ टुकुचेस्थित कालिगण्डकी नदी किनारमा भेटिएको छ । घरपझोङ गापा२ मार्फास्थित एक डिस्टिलरी उद्योगमा काम गर्ने युवाको मृत शव कालिगण्डकी नदीमा शुक्रबार बिहान ११ बजे फेला परेको जिल्ला प्रहरी कार्यालय मुस्ताङले जनाएको छ । पूर्वी रुकुम पुथा उत्तरगंगा गाउँपालिका९ घर भई हाल घरपझोङ२ मार्फा बस्ने ३४ वर्षीय रोशन समालको शव कालिगण्डकी नदी किनारामा फेला परेको जिल्ला प्रहरी कार्यालय मुस्ताङका प्रहरी निरीक्षक आशिष अधिकारीले जानकारी दिए । युवा बेपत्ता भएको सूचना पाएपछि उनका दाई गौतम समालको रोहबरमा प्रहरी निरीक्षक अधिकारीसहितको प्रहरी टोलीले खोजी गरेको थियो । मार्फास्थित डिस्टिलरी उद्योगमा कार्यरत युवा सोही उद्योग भएको स्थानको केही नजिकैबाट कालिगण्डकी नदीमा हाम्फालेको हुनसक्ने प्रहरीको प्रहरीको प्रारम्भिक अनुसन्धानले जनाएको छ । प्रहरीले यसअघि खोजतलास गर्ने क्रममा युवाले प्रयोग गर्ने गरेको एक थान मोबाइल सेट र एकजोर चप्पल फेला पारेको थियो । मोबाइल र चप्पलको आधारमा खोजतलास गर्दै जाँदा थासाङ१ टुकुचेस्थित कालिगण्डकी नदी बगरमा युवाको शव मृत अवस्थामा भेटिएको प्रहरीले जनाएको छ । युवाको शव अहिले प्रहरीले पोस्टमार्टमाका लागि जिल्ला अस्पताल जोमसोमको शव गृहमा लगेको छ । प्रहरीकमा अनुसार घटनाबारे आवश्यक अनुसन्धान भइरहेको छ ।
रेमिट्यान्स निक्षेपमा थप ब्याज,"काठमाडौँ: विप्रेषण (रेमिट्यान्स)को रकम बैंकमा निक्षेपको रुपमा राखे थप १ प्रतिशत विन्दू ब्याजदर पाउने भएका छन् । नेपाल राष्ट्र बैंकले चालू आर्थिक वर्षको मौद्रिक नीतिमार्फत् रेमिट्यान्सलाई प्रोत्साहन गर्न यस्तो व्यवस्था गरेको हो । मौद्रिक नीति सार्वजनिक गर्दै राष्ट्र बैंकका गभर्नर महाप्रसाद अधिकारीले विप्रेषणलाई प्रोत्साहन गर्ने नीति लिएका हुन् । यसअघिका वर्षहरुमा राष्ट्र बैंकले विप्रेषणको रकम उत्पादनमूलक क्षेत्रमा लगानी गर्न भन्दैआएको थियो । अधिकांशले यस्तो रकम उपभोग्य वस्तु, विलासी र घरजग्गामा खर्च हुँदै आएको थियो । यसैले यसलाई वचत गर्ने उद्देश्यले यस्तो व्यवस्था गरिएको देखिन्छ । अहिले थप व्याजदरमा प्रोत्साहन गरेर यस्तो रकम बैंकिङ प्रणालीमा राखीराख्ने रणनीति अपनाएको देखिन्छ । उक्त व्यवस्था कार्यान्वयनमा आएपछि विदेशबाट रेमिट्यान्स पठाउनेहरुले बढी ब्याजदर पाउनेछन् ।"
बिहीबारदेखि बेपत्ता कुश्माका होटल व्यवसायी मृत फेला,कुश्मा : बिहीबार बिहानदेखि सम्पर्कबिहीन बनेका पर्वतको कुश्माका एक होटल व्यावसायी मृत अवस्थामा फेला परेका छन् । मुस्ताङ होटलका संचालक गजेन्द्र तुलाचन शुक्रबार दिउँसो बागलुङ नगरपालिका १० डबल्याङमा मृत फेला परेका हुन् । झुण्डिएर आत्महत्या गरेको अवस्थामा फेला परेको जिल्ला प्रहरी कार्यालय पर्वतले जनाएको छ । बिहीबा बिहान ६ बजे मर्णिङवाकका लागि निस्किएका तुलाचन दिउँसो अबेरसम्म घर नफर्किएपछि परिवारले खोजी गरिदिन प्रहरीमा निवेदन दिएका थिए। जिल्ला प्रहरी कार्यालय बागलुङको टोलीले शुक्रबार दिउँसो मृत अवस्थामा फेला पारेको जिल्ला प्रहरी कार्यालय पर्वतका प्रहरी निरीक्षक राजेन्द्र अधिकारीले जानकारी दिए । उनका अनुसार घटनाका बारेमा थप अनुसन्धान भइरहेको छ । मृतक तुलाचनको शव पोष्टमार्टमा लागि जिल्ला अस्पतालमा लगिएको प्रहरीले जनाएको छ । उनको मृत्युको कारण भने खुल्न सकेको छैन ।
पाँच दिनदेखि बेपत्ता दुईजना मृत भेटिए,जाजरकोट : पाँच दिनदेखि बेपत्ता जाजरकोटको कुशे गाउँपालिकाका दुईजना पुरुष मृत अवस्थामा फेला परेका छन् । कुशे गाँउपालिका ५ दमदालाका ४८ वर्षीय जीतबहादुर थापा र ५६ वर्षीय शाहीमल नेपाली मृत अवस्थामा फेला परेका हुन् । घरदेखि आधा घण्टाको दुरीमा रहेको खेतमा काम गर्न गएका उनीहरु पाँच दिनदेखि सम्पर्कविहीन थिए । कामबाट फर्किदै गर्दा खोला तर्ने क्रममा उनीहरु बेपत्ता भएको प्रहरीले जनाएको छ । हराइरहेका उनीहरुको खोजी गर्ने क्रममा शुक्रबार खेतदेखि दुई सय मिटर तल खोलाको तिरमा उनीहरुको शव फेला परेको जिल्ला प्रहरी प्रमुख डिएस्पी मधुकुमार थापाले बताए । शव पोष्टमार्टमका लागि जिल्ला सदरमुकाम ल्याउन थालिएको उनले बताए । घटनास्थल सदरमुकाम देखि ३० किलोमिटर टाढा छ ।
लक्षण देखिएपनि परीक्षण गर्न मान्दैनन् कोरोना शंकास्पद बिरामी,"बागलुङ : जिल्लामा पछिल्लो समय कोरोना संक्रमण दर तीब्र बढेपनि लक्षण देखिएका शंकास्पद बिरामीले नै रोग लुकाउने गरेका छन् । सम्बन्धित बिरामी र परिवारका सदस्यले रोग लुकाउन थालेपछि कोरोना भाइरस गाउँ तहसम्म भित्रभित्रै फेरि फैलिइरहेको स्वास्थ्य कार्यालयले जनाएको छ । कोरोना भाइरस संक्रमण दर असार मध्यतिर १ हजार बढीबाट २ सयमा झरेको थियो। त्यसपछि कोरोना नियन्त्रण उन्मुख देखिएर लकडाउन खुकुलो बनाइएको थियो । तर, यही अवधिमा कोरोना संक्रमण दर बढेर अहिले ७ सय २० पुगिसकेको स्वास्थ्य कार्यालय बागलुङका कोभिड फोकल पर्सन देवप्रकाश घिमिरे बताउँछन् । उनका अनुसार जिल्ला सदरमुकाम समेत रहेको बागलुङ नगरपलिकामा मात्रै ३ सय ३६ जना सक्रिय संक्रमित छन् । जिल्ला सदरमुकाम बागलुङ बजार, रामरेखा, उपल्लाचौरसहित बलेवाको अमलाचौर, नारयणस्थान तथा पैयुँपाटामा संक्रमण दर उच्च छ । कोरोना संक्रमण दर बढ्दै जान थालेपछि बिहीबारदेखि जिल्लामा निषेधाज्ञामा थप कडाइ गरिएको छ । यसका साथै स्वास्थ्य कार्यालयले जिल्ला सदरमुकामसहित अन्य पालिकामा संक्रमण रोक्न परीक्षणलाई तीब्र बनाउने प्रयास गरे पनि शंकास्पद बिरामी समेत पीसीआर परीक्षणमा नआउँदा समस्या र थप संक्रमणको खतरा बढेको छ । बागलुङ नगरपालिकाको नगर स्वास्थ्य शाखाले १० दिनको अवधिमा नगरपालिकाभित्र कोरोना संक्रमण दर आधा घटाउने रणनीति बनाएको छ । जस अनुसार कोरोनाको चेन ब्रेक गर्न १० दिनको अवधिमा हरेक दिन १ सयका दरले एक हजार जनाको पीसीआर र एन्टिजेन गर्ने योजना बनाए पनि पहिलो दिनमा जम्मा १२ जना मात्रै पिसिआर परीक्षणका लागि आएको नगर स्वास्थ्य शाखा प्रमुख रामप्रसाद खनालले बताए । शंकास्पदको परीक्षण गर्दा अन्यमा कोरोना फैलन कम हुने भए पनि परीक्षणमै नआउँदा कोरोना रोकथाम र नियन्त्रणमा समस्या भएको खनालको भनाइ छ । कोरोनाको शंकास्पद लक्षण देखिएका, कन्ट्याक्ट ट्रेसिङमा परेकाहरुलाई सूचना जारी गरेर परीक्षणका लागि बोलाएका छौं, उनले भने, तर शंकास्पद बिरामीले समेत परीक्षण गर्न मानेका छैनन्, कन्ट्रयाक्ट ट्रेसिङको त कुरै छाडौं, पहिलो दिन १ सय जनाको गर्ने लक्ष्य रहेकोमा जम्मा ६ जनाको पीसीआर र ६ जनाको एन्टिजेन परीक्षण गरिएको छ । बागलुङ नगरपालिकाका साथै अन्य पालिकामा समेत कोरोनाको लक्षण देखिएकाले समेत परीक्षण गर्न नमान्ने गरेको स्वास्थ्य कार्यालय बागलुङका कोडिभ फोकल पर्सन घिमिरे बताउँछन् ।कोरोना लागेकाले परीक्षणमा चासो नदिँदा धेरैलाई सर्ने जोखिम देखिएको छ । स्वयंम् आफू र परिवारको सुरक्षाका लागि पनि कोरोनाको समयमै परीक्षण र उपचार गर्न जरुरी भएको धौलागिरी अस्पताल बागलुङका प्रमुख मेडिकल सुपरिटेण्डेन्ट डाशैलेन्द्र विक पोखरेल बताउँछन् । कोभिड संकट व्यवस्थापन केन्द्र (डिसिएमसी)को कडा लकडाउन सँगै पिसिआर परीक्षणको दायरा बढाएर १० दिनको अवधीमा ५० प्रतिशत कोरोना संक्रमण घटाउने लक्ष्य छ । नागरिक सचेत र जिम्मेवार नभएसम्म कोरोना रोकथाम र नियन्त्रण सम्भव नहुने डाशैलेन्द्र बताउँछन् । जिल्लामा अहिले सक्रिय संक्रमित ७ सय २० पुगेको छ भने ६३ जनाको कोरोना संक्रमणबाट मृत्यु भइसकेको छ ।"
कायममुकायम प्रधानसेनापति शर्मा र भारतीय राजदूत क्वात्राबीच भेटवार्ता,काठमाडौं : कायममुकायम प्रधानसेनापति रथी प्रभुराम शर्मा र नेपालका लागि भारतीय राजदूत विनयमोहन क्वात्राबीच शिष्टाचार भेटवार्ता भएको छ । सैनिक मुख्यालय जङ्गीअड्डामा शुक्रबार उनीहरुबीच भेटवार्ता भएको हो। भेटावार्ताका क्रममा दुईपक्षीय हित तथा पारस्परिक सम्बन्धका विषयमा विचारविमर्श भएको सैनिक जनसम्पर्क तथा सूचना निर्देशनालयले जनाएको छ । उनीहरुबीचको भेटवार्ताले दुई देशबीचको सम्बन्धलाई सुमधुर र प्रगाढ तुल्याउन थप योगदान पुग्ने सेनाले विश्वास लिएको छ ।
चालू आर्थिक वर्षको मौद्रिक नीति सार्वजनिक (लाइभ),काठमाडौँ: नेपाल राष्ट्र बैंकले चालू आर्थिक वर्षको मौद्रिक नीति सार्वजनिक गरेको छ । राष्ट्र बैंक सञ्चालक समितिको शुक्रबार बसेको बैठकले नीति पारित गरेको हो । अघिल्लो आर्थिक वर्ष २०७७७८ को पेरीफेरीमा रहेर नीति तय भएको केन्द्रीय बैंकले जनाएको छ । नेपाल टेलिभिजन मार्फत् सार्वजनिक भएको लाइभ भिडियो यहाँ प्रस्तुत गरिएको छ । गभर्नर महाप्रसाद अधिकारीले नीति प्रस्तुत गरिरहेका छन् ।
देउवाको कडा आलोचना: अधिकांश नेताको प्रश्न 'महाधिवेशन कहिले गर्ने?',"काठमाडौँ: प्रधानमन्त्री एवं नेपाली कांग्रेसका सभापति शेरबहादुर देउवाको निजी निवास बूढानीलकण्ठमा जारी कांग्रेस केन्द्रीय समिति बैठकमा नेताहरुले सभापति देउवाको कडा आलोचना गरेका छन् । अधिकांश वक्ताले उनको सरकार सञ्चालनको शैलीमाथि कडा प्रश्न उठाएका छन् । अन्योल बनेको आसन्न महाधिवेशन र सरकार विस्तार हुन नसकेको प्रति वक्ताहरुले कटाक्ष गरेका थिए । केन्द्रीय सदस्य शेखर कोइरालाले प्रधानमन्त्री तथा पार्टी सभापति शेरबहादुर देउवालाई प्रधानमन्त्री भएकोमा बधाई तथा शुभकामना दिँदै मन्त्रिपरिषद विस्तारमा गरेको ढिलाइबारे प्रश्न उठाएका थिए । तपाईं प्रधानमन्त्री भएको एक महिना भयो । १५ मन्त्रालय नेतृत्वविहीन छ । यस्तो अवस्थाले कसरी सरकार सञ्चालन गर्नहुन्छ ? उनले पार्टी केन्द्रीय कार्यालयमा केन्द्रीय समिति बैठक राख्न नसकेको आलोचना गर्दै कार्यकर्ताबाट भाग्ने होइन पार्टी कार्यालयमा धर्ना बसेकाहरूका माग सम्बोधन गर्न अनुरोध गरेका छन् । कोइरालाले भने, पार्टीको बैठकको लागि उचित ठाउँ पार्टी कार्यालय नै थियो । महाधिवेशन गर्न के ले रोक्यो, यहाँहरूले महाधिवेशनको टुंगो लगाउनुहोला । कार्यकर्ता कुरेर बस्यौँ । तर आजसम्म कार्यतालिका ल्याउनुभएन । मापदण्डअनुसार आएका क्रियाशील सदस्यलाई मात्र मान्यता दिनुपर्छ भन्दै कोइरालले विवाद रहेका वडामा १३ औं महाधिवेशनकै क्रियाशीलबाट अधिवेशन गर्न सकिने विकल्प अघि सारेका थिए । विशेष महाधिवेशनको पक्षमा नरहेका कोइरालाले विशेष महाधिवेशन र म्याद थप गर्ने कुरा कदापी मान्य नहुने पनि बताए । बैठकमा अर्का केन्द्रीय सदस्य धनराज गुरुङले सभापति देउवालाई 'शेरबहादुर देउवा मलाई मनपर्छ किनभने' शिर्षकको भिडिओमाथि आपत्ति जनाएका थिए । उक्त भिडियोलाई नेता गुरुङले भ्रामक कुराको संज्ञा दिएका थिए । र यस्ता कुराको पछि नलाग्न पनि उनले सुझाव दिए । आइ लभ यू बा भन्नेहरूले केपी ओलीलाई सिंहदरबारबाट बालकोटको बार्दलीमा पुर्याए । सभापतिज्यू तपाईं प्रधानमन्त्री बनेपछि कांग्रेसमा पनि मलाई शेरबहादुर मनपर्छ भन्ने प्रवृत्ति सुरू भएछ, नेता गुरुङले भने । जवाफमा सभापति देउवाले उक्त भिडियो सामाजिक सञ्जालमा देखेर आफैँ चकित भएको बताए । र उक्त भिडियो अब हटाउन लगाउने पनि बताए । त्यो भिडिओ बन्द गर्न मैले निर्देशन दिइसकेँ, अब आउँदैन ढुक्क हुनुस् । यस्तै डा रामशरण महतले क्रियाशीलता विवादबारे नेतृत्व गम्भीर नभएको आरोप लगाएका थिए । बैठकमा केन्द्रीय सदस्यहरुले बोल्ने क्रम जारी छ ।"
मौद्रिक नीति सार्वजनिक हुँदै,"काठमाडौं : नेपाल राष्ट्र बैंकले चालू आर्थिक वर्षको मौद्रिक नीति सार्वजनिक गर्दैछ। शुक्रबार अपरान्ह ४ बजेपछि राष्ट्र बैंकले मौद्रिक नीति सार्वजनिक गर्न लागेको हो। राष्ट्र बैंक सञ्चालक समितिको शुक्रबार बसेको बैठकले नीति पारित गरेको हो । अघिल्लो आर्थिक वर्ष २०७७७८ को पेरीफेरीमा रहेर नीति तय भएको केन्द्रीय बैंकले जनाएको छ । राष्ट्र बैंकका गभर्नरसहितको एक समितिको बैठकले बिहीबार नै नीति तयार पारेको थियो । आजको सञ्चालक समितिको बैठकले त्यसलाई अन्तिम रुप दिएको हो । गत जेठ १५ गते मुलुकको आर्थिक नीति सार्वजनिक भएको थियो । मौद्रिक नीति हरेक वर्ष साउनको पहिलो साता सार्वजनिक हुँदै आए पनि यसपटक सरकार परिवर्तनलगायतका कारणले केही समय ढिला हुन पुगेको हो । नीतिले कोरोना प्रभावित व्यवसाय तथा बैंक, वित्तीय क्षेत्रका लागि केही खास व्यवस्था गरेको बताइएको छ ।"
कोरोनाबाट व्यवसायीको मृत्यु भएपछि मोलुङको श्रीचौर सिल,ओखलढुंगा : कोरोना भाइरस संक्रमणबाट एक व्यवसायी महिलाको मृत्यु भएपछि मोलुङ गाउँपालिकाको वडा नं ६ सिल गरिएको छ । उपचारका क्रममा ओखलढुंगा सामुदायिक अस्पतालमा ती महिलाको मृत्यु भएपछि संक्रमण थप फैलन नदिन वडा सिल गरिएको हो । भदौ ५ गतेसम्मका लागि पूर्णरुपमा वडा सिल गरिएको वडाध्यक्ष रामकाजी तामाङले जानकारी दिए । सो अवधिमा कोरोना संक्रमण थप फैलन नदिन वडामा सबैखाले स्वास्थ्य मापदण्ड अनिवार्य पालना गराउने नियम बनाइएको तामाङको भनाइ छ । आवत जावत र सवारी साधान चलाउन समेत रोक लगाइएको छ । होटल तथा पसलहरु पूर्णरुपमा बन्द गरेर संक्रमण फैलन नदिने नीति लिइएको वडा कार्यालयले जनाएको छ । यो घटनासँगै ओखलढुंगामा कोरोना भाइरस सक्रमणका कारण मृत्यु हुनेको संख्या १४ पुगेको छ
राष्ट्र बैंकले आज मौद्रिक नीति सार्वजनिक गर्ने,"काठमाडौं : राष्ट्र बैंकले आर्थिक वृद्धिलाई सघाउने गरी आर्थिक वर्ष २०७८७९ का लागि मौद्रिक नीति ल्याउने भएको छ। राष्ट्र बैंकले विगतमा साउन पहिलो साता मौद्रिक नीति सार्वजनिक गर्ने गरेको भएपनि अर्थमन्त्री परिवर्तन र त्यसपछि बजेट संशोधन गर्ने भनिएकाले ढिलाइ भएको हो। सार्वजनिक हुने मौद्रिक नीतिका विषयमा छलफल गर्न अहिले राष्ट्र बैंकको सञ्चालक समिति बैठक बसिरहेको छ । सञ्चालक समितिले पारित गरेपछि मौद्रिक नीति सार्वजनिक हुनेछ । विश्वव्यापी महामारी कोभिड १९ का कारण मुलुकको अर्थतन्त्र जर्जर बनेको छ। राष्ट्र बैंकका सहप्रवक्ता नारायणप्रसाद पोखरेल बजेटले केके अंकले मौद्रिक नीतिलाई प्रत्यक्ष प्रभाव पार्छ भनेर हेर्न जरुरी रहेको बताउँछन्। विशेष गरेर आर्थिक वृद्धिको लक्ष्य, मुद्रास्फीति (मूल्यवृद्धि) कति तय गर्छ भनेर ध्यान दिनुपर्छ, सहप्रवक्ता पोखरेल भन्छन्, साथै सरकारले आन्तरिक ऋणको तोकेको लक्ष्य घटाउने भनेको सुनिएको छ। यी कुराले मौद्रिक नीतिमा फरक पार्ने भएकाले कुर्नुपरेको हो। कोभिडका कारण गत वैशाख, जेठ र असारमा अधिकांश व्यवसाय बन्द भएका छन्। यसअघि असोजतिर अर्थतन्त्र चलायमान हुने क्रममा रहे पनि स्थिति भयावह थियो। त्यसपछि मुलुक पुरानै लयमा फर्किन्छ कि भन्ने आशामा रहेकै बेला निषेधाज्ञाले तीन महिना अधिकांश व्यवसाय बन्द भएका हुन्। उक्त अवधिमा लिएका कर्जाको ब्याज तथा साँवा भुक्तानी गर्न समस्या परेको व्यवसायी बताउँछन्। साथै एलसी (प्रतितपत्र)मार्फत आयात गरिएका सामानको बिक्री गरेर भुक्तानी गर्ने सम्भावना कम रहेको उनीहरुको भनाइ छ। गत आवमा कोरोना प्रभावित उद्योगव्यवसायलाई कर्जाको ब्याज, किस्ता तथा साँवा भुक्तानीमा सहजीकरण गरिएको थियो। यसपटक पनि व्यवसायी यस्तै चाहन्छन्। सामान्यतः समयसीमाभित्र ब्याज तथा साँवा भुक्तानी नगरे जरिवाना लिइन्छ। त्यसपछि मूल्यांकनका आधारमा डिफल्ट भए सूक्ष्म निगरानी (वाच लिस्ट)मा राखेर कालोसूचीसम्म राखी धितो लिलामी प्रक्रियामा बैंक जाने गर्छन्। के हो मौद्रिक नीति ? आर्थिक स्थायित्व कायम राख्दै आर्थिक क्रियाकलाप विस्तारमा सहयोग पुर्याउन केन्द्रीय बैंकले तर्जुमा गर्ने नीति नै मौद्रिक नीति हो। यसले मुद्राप्रदाय, कर्जा र ब्याजदरको व्यवस्थापनमार्फत आर्थिक स्थायित्व कायम राख्दै आर्थिक वृद्धि तथा रोजगारी सृजनामा मद्दत गर्छ। साथै यसले वित्तीय क्षेत्र सुदृढीकरण, भुक्तानी प्रणालीमा सुदृढीकरण, विदेशी विनिमय व्यवस्थापन, वित्तीय पहुँचजस्ता उपायमार्फत नियमन र सन्तुलन कायम गरी समष्टिगत आर्थिक उद्देश्य प्राप्ति गर्न सघाउ पुर्याउँछ। अर्थतन्त्रमा मूल्यमा भएको अस्थिरताले आय, सम्पत्तिको वितरण, उत्पादन, बेरोजगारी र कृत्रिम अभावजस्ता आर्थिक विकृतिहरू ल्याउने हुँदा मुद्रास्फीति (मूल्यवृद्धि) र मुद्रा संकुचनको प्रभाव पर्न नदिनु मौद्रिक नीतिको प्रमुख उद्देश्य हो। नेपाल राष्ट्र बैंक ऐन २०५८ जारी गरिएपछि आर्थिक वर्ष २०५९६० देखि केन्द्रीय बैंकले प्रत्येक वर्ष सरकारले बजेट पारित गरेलगत्तै त्यसअनुकूल हुने गरी मौद्रिक नीति सार्वजनिक गर्दै आएको छ। तर, चालू आवको बजेटलाई संशोधन गर्ने भनिकाले मौद्रिक नीति त्यसकै पर्खाइमा छ।"
करणी मुद्दा मिलाइदिन्छु भन्दै रकम ठगी गर्ने त्रिपाठी पक्राउ,"पोखरा : पत्रकारको आवरणमा जबरजस्ती करणीको मुद्दा मिलाइदिन्छु भन्दै ठगी गर्ने पोखराका भोजराज त्रिपाठीलाई कास्की प्रहरीले पक्राउ गरेको छ । पोखरा महानगरपालिका १८ सराङकोटका ४९ वर्षीय भोजराज त्रिपाठीलाई कास्की प्रहरीले बुधबार पक्राउ गरेको हो । त्रिपाठीले अन्य २ पुरुषसँग मिलेर करणी मुद्दाका प्रतिवादीलाई बचाइदिने भन्दै १ करोड रुपैयाँ मागेका थिए । प्रहरी, वकिल, अदालतसँग सेटिङ छ, १ करोड रकम दिए मिलाइदिन्छु नत्र १५ वर्ष जेल जान्छ भनी आश्वासन दिएर पीडकबाट ठगी गरेको पाइएपछि पक्राउ गरिएको हो, कास्की प्रहरी प्रवक्ता सुवास हमालले बताए । प्रहरीले यसअघिका घटनामा संलग्न भएको पाएपछि फागुनमै सूर्यलाल खड्का र कमानबहादुर तामाङलाई पक्राउ गरेको थियो । त्रिपाठी भने त्यसयता फरार थिए । त्रिपाठीले कम्युनखबर को पत्रकार रहेको बताउँदै आएका थिए । उनलाई प्रहरीले कम्युनखबरको प्रेसकार्डसँगै पक्राउ गरेको छ ।"
हेराइ,"एउटी बालिका खेल्दै ठूलो कोठामा पुगिन्। भित्तामा सयौं ऐना टाँसिएका थिए। भित्र छिर्नासाथ आफूजस्तै सयौं बालिका देखिन्। उनी जे गर्थिन् उनीहरू पनि त्यस्तै गर्थे। यो देखेर बालिका निकै खुसी भइन्। उनलाई सबैभन्दा रमाइलो स्थान त्यही लाग्यो। त्यस दिनदेखि सधैं फुर्सद हुनासाथ खेल्न त्यही जान थालिन्। एक दिन एउटा रिसाहा मानिस पनि घुम्दै त्यही कोठामा पुगे। उनले पनि उनी जस्तै सयौं मानिस देखे। उनीहरूलाई देख्नासाथ ती मानिसलाई रिस उठ्यो र आँखा तरे। उनीहरूले पनि त्यसै गरे। उनले थप रिसाएर मुड्की ताके। उनीहरूले पनि मुड्की नै ताके। त्यसपछि उनलाई त्योभन्दा नराम्रो स्थान अर्को लागेन र रिसले चुर हुँदै हिँडे। त्यस दिनदेखि त्यहाँ कहिल्यै गएनन्। कोठा एउटै थियो तर अवस्था दुई किसिमको देखियो। एउटालाई त्योभन्दा सुन्दर स्थान कतै लागेन। अर्कोले त्योभन्दा नराम्रो स्थान कतै भेटेन। बालिका रमाइलो मानेर सधैं जाने गर्थिन्। रिसाहा मानिस नरमाइलो मानेर कहिल्यै गएनन्। कुरो सुन्दा आश्चर्य लाग्न सक्छ तर आश्चर्य मान्नुपर्दैन। हाम्रो अवस्था पनि त्योभन्दा भिन्न छैन। संसार यस्तो ऐना हो हामी जस्तो छौं त्यस्तै देखाइदिन्छ। जस्तो हुन खोज्छौं त्यस्तै बनाइदिन्छ। मूर्खले मूर्ख नै देख्छ, मूर्खबाहेक केही पनि देख्दैन। सज्जनले सज्जन नै देख्छ, सज्जनबाहेक केही पनि देख्दैन। महाभारतका एउटा प्रसंग छ। एक दिन गुरु द्रोणाचार्यले राजकुमार युधिष्ठिर र दुर्योधनलाई एक एक जना दुर्जन र सज्जन खोजेर ल्याउन भने। युधिष्ठिरलाई दुर्जन खोजेर ल्याउन भनिएको थियो, दुर्योधनलाई सज्जन खोजेर ल्याउन भनिएको थियो। उनीहरूको परीक्षा लिन त्यसो भनेका थिए तर उनीहरूले महिना दिन लगाएर खोज्दा पनि त्यस्तो मानिस भेटेनन्। खाली हात फर्के। युधिष्ठिर सज्जन थिए सबैलाई सज्जन देखे। दुर्योधन दुर्जन थिए सबैलाई दुर्जन देख्थे। फलतः दुवैले खोजेका मानिस फेला पारेनन्। महिना दिनपछि खाली हात फर्केको देखेपछि गुरुले आश्चर्य मान्दै सोधे, खाली हात आएका छौ त, खोइ मैले भनेको मानिस ? उनीहरूले हात जोर्दै भने, गुरुवर ! माफ पाऊँ, त्यस्तो मानिस पाउनै सकेनौं। गुरुले कुरा बुझिहाले, सोही अनुसारको नम्बर दिएर पठाए। यो एउटा दृष्टान्त हो, जसले समग्र मानव जातिको अवस्था बोध गराउने काम गरेको छ र यसैले नै हाम्रा तमाम समस्या देखाउने काम गरेको छ। वास्तवमा समस्या संसारमा छैनहुँदैन। यदि समस्या छ भन्ने ठाने हुन्छ आफ्नै सोचमा छ, विचारमा छ, व्यवहारमा छ। दुर्जनका निम्ति यही संसार दुःखको कारण बन्छ र बनेको हुन्छ। सज्जनका निम्ति यही संसार सुखको कारण बन्छ, बनेको हुन्छ। जे रोपिएको छ फल्ने पनि त्यही हो। विष रोपिएको स्थानमा विषै फल्छ, अमृत रोपिएको स्थानमा अमृत नै फलेको हुन्छ। हामीमा दुःख रोपेर सुख खोज्ने बानी छ। त्यसैले सुख पाउन सकेका छैनौं। हो, समस्या यहीँ छ। यहाँ गडबडी बगैंचाको होइन, बगैंचाले गरेको छैन। गडबडी रोप्ने मानिसमा छ, रोप्ने तरिकामा छ, अनि बिउमा छ।"
प्रतिनिधिसभा बैठकमा के हुँदैछ ? (लाइभ),"काठमाडौं : प्रतिनिधिसभा बैठक सुरु भएको छ। बैठकमा सांसदहरुले आआफ्ना धारणा राखिरहेका छन् । आजको बैठकमा प्रतिनिधिसभाका सचिव गोपालनाथ योगीले राष्ट्रियसभामा उत्पत्ति भएका 'योगमाया आयुर्वेद विश्वविद्यालय विधेयक, २०७६' र 'तथ्याङ्क विधेयक, २०७६' विधेयकका सम्बन्धमा राष्ट्रिय सभाबाट प्राप्त सन्देश टेबुल गर्ने कार्यसूची छ।"
रेडपाण्डाको छालासहित ३ जना कपिलवस्तुबाट पक्राउ,"कपिलवस्तु : रेडपाण्डाको अवैध कारोवार गर्ने ३ जनालाई प्रहरीले कपिलवस्तुको वाणगंगाबाट पक्राउ गरेको छ । प्रहरीले वाणगंगा नगरपालिका ४ सिद्धीपुरस्थित बराल होटलबाट रेड पाण्डाको छाला, पुच्छरसहित ३ जनालाई पक्राउ गरिएको प्रहरी नायब उपरीक्षक धर्मराज भण्डारीले बताए । पक्राउ पर्नेहरुमा झापा जिल्ला विर्तामोड नगरपालिका वडा नं ५ शनिश्चरेका २९ वर्षीय खगेन्द्र पुरी, ३२ वर्षीय आशिष जोगी र २६ वर्षीय सौरभ राजवंशी रहेको प्रहरीले जनाएको छ । पक्राउ परेका उनीहरुको साथबाट प्रहरीले २ वटा रेड पाण्डाको छाला र रेड पाण्डाको पुच्छर बरामद गरेको छ । पक्राउ परेका ३ जनालाई उनीहरुको साथबाट बरामद भएको छाला सहित प्रहरीले डिभिजन बन कार्यालयलाई कपिलवस्तुलाई बुझाएको छ । उनीहरु उपर राष्ट्यि निकुन्ज तथा वन्यजन्तु संरक्षण ऐन २०२९ अन्र्तगत मुद्धा चल्ने डिभिजन वन कार्यालयले जनाएको छ । बरामद भएको छाला परीक्षणका लागि केन्द्रमा पठाउने तयारी भईरहेको र पक्राउ ३ जना उपर थप अनुसन्धान सुरु गरिएको सहायक वन अधिकृत मदन मोहन शाण्डिल्यले बताए । ऐन अनुसार यस प्रकारको मुद्धामा दोषी प्रमाणित भए १० वर्ष कैद र ५ लाख रुपैयाँसम्मको सजाय हुन सक्ने कानुनी व्यवस्था रहेको छ ।"
"खानी तथा भूगर्भ विभागको निष्कर्ष : अत्यधिक वर्षा, पहिरो र कटानले मेलम्चीमा क्षति","सिन्धुपाल्चोक : सिन्धुपाल्चोकको मेलम्ची बजार र त्यस आसपासका क्षेत्रमा अत्यधिक वर्षा तथा पहिराका कारण नदी कटान हुँदा क्षति पुगेको छ। गत असार १ र यही साउन १६ गते मेलम्ची नदीमा आएको बाढीले ठूलो क्षति पुगेपछि त्यस क्षेत्रको अध्ययन गर्न गएको खानी तथा भूगर्भ विभागको टोलीले अत्यधिक वर्षा र वर्षापछि पहिरो जाँदा उक्त क्षति पुगेको निष्कर्ष निकालेको हो। विभागका सिनियर डिभिजनल जियोलोजिस्ट एवं उपसचिव शिवकुमार बाँस्कोटा र जियोलोजिस्ट गौतमप्रसाद खनालको टोलीले यही साउन २२ देखि २५ गतेसम्म मेलम्ची र हेलम्बुलगायतका क्षेत्रमा गएर गरेको भौगर्भिक अध्ययनले उक्त निष्कर्ष निकालेको हो। असार १ गतेको अत्यधिक वर्षापछि हेलम्बु गाउँपालिकाको पेमदाङ खोला र मेलम्ची खोलाको दोभानबाट शुरु भएको बाढी मेलम्ची खोलामा जम्मा भई पहिराको लेदो र पानी मिसिँदा किनारा थप कटान भएको तथा खोलाले थप विकसित रूप लिँदै जाँदा मेलम्ची र त्यस आसपासका क्षेत्रमा ठूलो क्षति पुगेको विभागका सिनियर डिभिजनल जियोलोजिस्ट बाँस्कोटा बताउछन्। मेलम्ची बजार हुँदै वहने इन्द्रावती, मेलम्चीखोला, पेमदाङखोला, लार्केखोला र याङ्रीखोला सबै हिमालबाट वहने खोला तथा नदी हुन्। उक्त खोलामा बाढी आउँदा मेलम्ची बजारसँगै चनौटे बजार, हेलम्बु गाउँपालिकाको केन्द्र किउल बजार, अम्बाथान, तिम्बु, ग्याल्थुममा बढी क्षति पुगेको जियोलोजिस्ट बाँस्कोटाको भनाइ छ। असार १ गतेकै वर्षाका कारण पेमदाङखोलामा आएको बाढीले हेलम्बुको भेमाथाङ चौरमा १० मिटर अग्लो ग्रेगान भरिएको थियो। उक्त गेग्रान एक करोड घनमिटर रहेको खानी तथा भूगर्भ विभागले जनाएको छ। उक्त भेमाथाङ चौर एक हजार ५०० मिटर लम्बाइ र ७०० मिटर चौडाइको रहेको छ। 'उक्त चौरमा १० मिटर अग्लो ग्रेगान भरिँदा त्यस क्षेत्रमा कति ठूलो वर्षा र बाढी आएको रहेछ भन्ने स्पष्ट हुन्छ', सिनियर डिभिजनल जियोलोजिस्ट बाँस्कोटा भन्छन्। असार १ गते गेग्रानले भरिएको भेमाथाङ चौर साउन १६ गतेको वर्षाले कटान भएको छ। भेमाथाङ चौरको १०० मिटर क्षेत्रफल कटान हुँदा मेलम्चीमा साउन १६ गते पुनः ठूलो बाढी आएको बाँस्कोटाको भनाइ छ। मेलम्ची बजारमा क्षति हुनाको अर्को कारण इन्द्रावती नदीसमेत हो। इन्द्रावतीमा याङ्रीखोला र लार्केखोलाको पानी थपिएपछि इन्द्रावती नदी बढेर बाढी आउँदा थप क्षति पुगेको खानी तथा भूगर्भ विभागले गरेको अध्ययनले देखाएको छ। विभागका महानिर्देशक रामप्रसाद घिमिरे मेलम्ची र हेलम्बुमा गरिएको भौगर्भिक अध्ययनबाट आएको निष्कर्षलाई गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणमा बुझाउने बताउँछन्। 'मेलम्ची र हेलम्बु क्षेत्रको भौगर्भिक अध्ययन मात्र नभएर सबै क्षेत्रको अध्ययन गर्नु जरुरी छ, जुन अध्ययनले आगामी दिनमा यस्ता घटना नघटुन्', महानिर्देशक घिमिरे भन्छन्। असार १ र साउन १६ मा आएको बाढीले हेलम्बु र मेलम्चीमा एक दर्जनभन्दा बढी व्यक्तिले ज्यान गुमाए भने अर्बौ रकम बराबरको भौतिक संरचनामा क्षति पुग्यो। उक्त बाढीले मेलम्ची र हेलम्बु जोड्ने तथा अन्य ठाउँको झण्डै एक दर्जन पक्की तथा कच्ची पुलमा क्षति पुर्यायो। उक्त बाढीसँगै मेलम्ची खोला वरपरका सयौँ घर जोखिममा रहेका छन्। सरकारले मेलम्चीको भौगर्भिक अध्ययनका लागि खानी तथा भूगर्भ विभागबाट दुई जनाको टोली खटाए पनि त्यस क्षेत्रको विपद् जोखिम अध्ययनका लागि गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणबाट तीन जना कर्मचारी खटाइएको थियो।"
भ्रष्टाचार र अनियमितताका कारण प्रतिष्ठानको मात्र नभइ बीपी कोइरालाको बदनाम भयो : प्रेम सुवाल,"काठमाडौं : प्रतिनिधिसभा सदस्य प्रेम सुवालले बीपी कोइराला स्वास्थ्य विज्ञान प्रतिष्ठानमा भएको भ्रष्टाचार अनियमितताले प्रतिष्ठानको मात्र नभइ कांग्रेस नेता बीपी कोइरालाको बदनाम भएको बताएका छन्। शुक्रबारको प्रतिनिधिसभाको शून्य समयमा बोल्दै नेपाल मजदुर किसान पार्टी (नेमकिपा) का सांसद सुवालले प्रतिष्ठान सबैभन्दा बढी धर्ना, हडताल र तालाबन्दी हुनेमा परेको बताए। भ्रष्टाचारको अखडा बनेको बीपी कोइराला स्वास्थ्य विज्ञान प्रतिष्ठान धरानमा अख्तियार दुरुपयोग अनुसन्धान आयोगको टोलीले बिहीबार छापा मारेको छ । 'बीपी कोइराला स्वास्थ्य विज्ञान प्रतिष्ठानमा भएको भ्रष्टाचार र अनियमिमता कारण प्रतिष्ठानको मात्र होइन बीपी कोइरालाको बदनाम भएको छ। यो प्रतिष्ठान सबैभन्दा बढी हडताल, धर्ना र तालाबन्दी हुनेमा परेको छ,'उनले भने। उनले नेपाली कांग्रेस बीपीको साहित्य र आर्दशवादी प्रचार हुनेगरी नेताको नाममा प्रतिष्ठान खोलेर सरकारी बजेट बाँडचुडतर्फ लागेको भन्दै नेताका नाममा रहेका प्रतिष्ठानको नाम परिवर्तन गर्न समेत माग गरे। 'समाज संस्कृति नभएसम्म कांग्रेस र कम्युनिस्ट नेताहरुको नाममा खोलिइएका प्रतिष्ठान स्थापनाको उद्देश्य पूरा नहुने हँदा नेताहरुका नामका प्रतिष्ठानहरुको नाम परिवर्तन गर्न सरकारको ध्यानकर्षण गर्न चाहन्छु,'उनले भने। नेता सुवालले वीर अस्पताल, त्रिभुवन विश्वविद्यालय, गणेशमानसिंह प्रतिष्ठान मनमोहनका नाममा खोलेका प्रतिष्ठानले पनि नामअनुसारको काम नगरेको भन्दै आपत्ती जनाए।"
माओवादी स्थायी कमिटी बैठक पेरिसडाँडामा,काठमाडौँ: माओवादी केन्द्रको स्थायी कमिटी बैठक पेरिसडाँडामा सुरु भएको छ । शुक्रबार दिउँसो १ बजेपछि पार्टी केन्द्रीय कार्यालय पेरिसडाँडामा सुरु भएको उक्त बैठक अझै जारी छ । शनिबार बस्ने भनिएको केन्द्रीय कमिटी बैठकका एजेन्डा सरकारमा पार्टीको सहभागितालगायत विषयमा शुक्रबारको बैठकमा छलफल भएको बताइएको छ । माओवादीले शनिबारदेखि केन्द्रीय कमिटी बैठक गर्दैछ। यसअघिको माओवादीको स्थायी कमिटी बैठकले साउन ३० गतेभित्र वडा कमिटी गठन गरी त्यसको विस्तृत सूचीसहित जानकारी केन्द्रीय कमिटी बैठकमा ल्याउन आउन केन्द्रीय सदस्यहरूलाई निर्देशन दिएको थियो। शुक्रबारको बैठकमा सरकारमा पार्टीको सहभागितालगायत विषयमा समीक्षा समेत गरिने भएको छ ।
गोरखा सैनिकको न्यायका लागि तत्काल ब्रिटिश सरकारसँग वार्ता गर्न माग,"काठमाडौं : नेपाली कांग्रेसकी प्रतिनिधिसभा सांसद डा डिला संग्रौलाले गोरखा सैनिकहरुको जीवन रक्षाको माग गरेकी छिन्। शुक्रबारको प्रतिनिधिसभाको शून्य समयमा बोल्दै सांसद संग्रौलाले कुटनीतिक तहबाट ब्रिटिस सरकासँग वार्ता गर्न आग्रह गरिन्। उनले नेपाल तथा ब्रिटेनबीच २०० वर्ष भन्दा लामो ऐतिहासिक सम्बन्धको मुख्य जग गोर्खा सैनिकहरु रहेको भन्दै वार्ताको पहल गर्न सरकारसँग माग गरिन्। 'संसारभरि बहादुरीका लागि चिनिएका गोर्खा सैनिकहरु अहिले आफ्नै लागि न्याय माग्दै शनिबारदेखि ब्रिटिश प्रधानमन्त्री कार्यालय नजिकै लन्डनमा आमरण अनशन बसिरहेका छन् । उनीहरुको जीवन रक्षा गर्नु नेपाल सरकारको कर्तव्य हो,'उनले भनिन्,' संसारभरि नेपालको शिर ठाडो पारेका गोर्खाहरुलाई मर्का पर्दा साथ दिनु हामी सबैको दायित्व हो।' उनले नेपाल सरकारलाई तत्काल कूटनीतिक मध्यमद्वारा ब्रिटिश सरकारसँग सम्पर्क गरी वार्ता समिति गठन गर्न, वार्ताको मिति र स्थान तोक्न पहल गर्न समेत आग्रह गरिन्। करिब एक महिनादेखि गोरखा सैनिकहरुले समान अधिकारको मागसहित ब्रिटिश प्रधानमन्त्री कार्यालय अगाडि धर्ना दिइरहेका छन्।"
४ हजार वर्ष पुरानो प्राचीन जहाजलाई सारियो संग्रहालयमा,कायरो: पुल सार्न प्रयोग गरिने विधि र उपकरणमार्फत संसारकै पुरानो जहाजलाई नयाँ स्थानमा सारिएको छ । इजिप्टको राजधानी कायरोस्थित ४ हजार ५ सय वर्ष पुरानो जहाजलाई नयाँ स्थानमा सारिएको हो । इजिप्सियन मिनिस्ट्री अफ एन्टिक्विटीज र बेक्सिस ओरास्कम कन्स्ट्रक्सनको संयुक्त पहलमा इजिप्टका इन्जिनियरहरु र पुरातत्वविद्हरुले संसारकै पुरानो जहाजलाई स्थान्तारण गरेका हुन् । उक्त जहाजलाई साविकको स्थानबाट ८ किलोमिटर टाढा सारिएको छ । इजिप्टका प्राचीन राजा खुफुजको पालामा उक्त जहाज बनेको बताइन्छ । उक्त जहाज संसारको सबैभन्दा पुरानो र प्राचीन समयको सबैभन्दा ठूलो जहाज भएको विश्वास गरिन्छ । किङ खुपु सोलार बोट नामक उक्त जहाजलाई हाल पुरातात्विक क्षेत्रबाट नयाँ संग्राहलय ग्रान्ड इजिप्सियन म्युजियममा सारिएको छ । उक्त जहाज सार्ने काम अगस्ट ५ देखि ७ सम्म थियो । करिब ४५ टनको उक्त जहाजलाई ८५ किलोमिटर टाढा सारिएको थियो । उक्त जहाजको लम्बाई ४३६ मिटर र चौडाई ५९ मिटर छ । प्रतिघण्टा एक घण्टाको गतिमा रिमोट कन्ट्रोल्ड व्रिज मुभरमार्फत इन्जिनियरहरु सो जहाज सार्न सफल भएका छन् । संसारकै पुरानो सो जहाजलाई २५०० बिसीदेखि गिजाको ग्रेट पिरामिडमा राखिएको बताइन्छ । सन् १९५४ मा इजिप्टोलिस्ट कमल एल मालेखले पहिलो पटक उक्त जहाज पत्ता लगाएका थिए । सन् १९८५ मा गिजा सोलार बोट म्युजियममार्फत सो जहाज सार्वजनिक गरिएको थियो ।
गण्डकी प्रदेश : कांग्रेस प्रमुख सचेतकमा ओमकला र सचेतकमा भगवतप्रकाश,पोखरा : गण्डकी प्रदेशसभामा सत्तारुढ नेपाली कांग्रेसको प्रमुख सचेतकमा ओमकला गौतम चयन भएकी छन् । दलका नेता कृष्णचन्द्र नेपाली पोखरेलले गौतमलाई उक्त पदमा नियुक्त गरेका हुन् । पहिलेका प्रमुख सचेतक मणिभद्र शर्मा कँडेल मन्त्रीमा नियुक्त भएपछि रिक्त रहेको पदमा सचेतक गौतम नियुक्त भएकी हुन् । यसैगरी सचेतक पदमा स्याङ्जाका भवगत प्रकाश मल्ल नियुक्त भएका हुन् । सचेतक गौतम प्रमुख सचेतकमा नियुक्त भएपछि मल्ल सचेतकमा नियुक्त भएका हुन् । नेपाली कांग्रेस संसदीय दलका नेता पोखरेलको नेतृत्वमा गण्डकीमा सरकार बनेपछि दलभित्रका पदाधिकारी हेरफेर भएका हुन् ।
मात्रिका यादवले बोलेका असंसदीय शब्दलाई रेकर्डबाट हटाउन सभामुखको निर्देशन,"काठमाडौं : सभामुख अग्निप्रसाद सापकोटाले प्रतिनिधिसभाकाको बिहीबारको बैठकमा नेकपा (माओवादी केन्द्र) का सांसद मातृकाप्रसाद यादवले प्रयोग गरेका अमर्यादित शब्दलाई संसद् सचिवालयको रेकर्डबाट हटाउन निर्देशन दिएका छन्। प्रतिनिधिसभाको बैठक सुरु हुने बित्तिकै प्रमुख प्रतिपक्षी दल नेकपा (एमाले)का प्रमुख सचेतक विशाल भट्टराईले एक सांसदले अर्का सांसदलाई अमर्यादित र असंसदीय शब्द बोलेको भन्दै त्यसलाई संसद्को रेकर्डबाट हटाउन माग गरेका थिए। प्रतिनिधिसभाको बिहीबारको बैठकमा विशेष समयमा बोल्दै नेकपा (माओवादी केन्द्र) का सांसद यादवले सांसदलाई इङ्गित गर्दै मेन्टल्ली, फिजिकल्ली फिट हुनुहुन्न भन्ने शब्द प्रयोग गरेका थिए। उनले बोल्ने बित्तिकै प्रमुख सचेतक भट्टराईले बिहीबारको बैठकमा पनि नियमापत्ति गर्दै उक्त शब्दावली संसद्को रेकर्डबाट हटाउन माग गरेपछि सभामुख सापकोटाले ध्यानाकर्षण भएको जनाएका थिए। प्रतिनिधिसभाको आजको बैठक सुरु हुनेबित्तिकै प्रमुख प्रतिपक्षी दल नेकपा (एमाले)का सांसदले आसनग्रहण नगरी उभिएर विरोध जनाएपछि सभामुख सापकोटाले प्रमुख सचेतक भट्टराईलाई आफ्नो भनाइ राख्न समय उपलब्ध गराएका थिए। उनको भनाइपछि सभामुख सापकोटाले भने, 'नेकपा (माओवादी केन्द्र) का सांसद मातृकाप्रसाद यादवले बिहीबार बोल्ने क्रममा प्रयोग गर्नुभएको मेन्टल्ली, फिजिकल्ली फिट हुनुहुन्न भन्ने शब्द प्रतिनिधिसभा नियमावलीको नियम २१ को खण्ड (ङ) को प्रतिकूल हुने भएकाले रेकर्डबाट हटाउन सचिवालयलाई निर्देश गर्दछु।'"
"चीनमा अत्याधीक वर्षासँगै आएको बाढीका कारण २१ को मृत्यु, हजारौँ विस्थापित","बेइजिङ: चीनको हुवेइ प्रान्तमा भारी वर्षाका कारण कम्तिमा २१ जनाको मृत्यु भएको छ । छिमेकी प्रान्तमा सयौँको मृत्यु हुने गरी बाढी आएको एक सातापछि शुक्रबार अर्को प्राकृतिक विपद आएको हो । चीनमा पछिल्ला महिनाहरुमा अत्याधीक वर्षाले गर्दा ठूला बाढी पहिरो जाने गरेका छन् । मौसमविदहरुले जलवायु परिवर्तनको असरका कारण यस्तो भएको प्रतिक्रिया दिएका छन् । हुबेइका विभिन्न स्थानमा अत्याधीक वर्षाका कारण बाढी पहिरो जाँदा सयौँ घर भत्किएका छन् । ६ हजार जति स्थानीयहरुलाई सुरक्षित स्थानतर्फ सारिएको छ । प्रान्तको विपद् व्यवस्थापन विभागका अनुसार यसको असर अझै बढ्न सक्ने आंकलन गरिएको छ । पछिल्लो घटनामा चार जना अझै वेपत्ता छन् । स्थानीय मिडियका अनुसार सुइझाओ सहर अत्याधिक प्रभावित सहरमध्ये एक हो । यहाँका स्थानीयहरुले पछिल्लो ३० वर्षदेखि नै यति ठूलो पानी परेको आफूहरुलाई थाहा नभएको बताएका छन् । अहिले बाढी प्रभावित क्षेत्रमा सयौँको सख्यामा प्रहरी, सैनिक लगायत सुरक्षाकर्मीहरु खटाइएको छ । गत महिना चीनको हेनान प्रान्तमा तीन दिनसम्म अत्याधीक वर्षा हुँदा उत्पन्न बाढी पहिरोले गर्दा ३ सय जनाको मृत्यु भएको थियो । साथै १ लाख जति मानिस दक्षिणपश्चिम प्रान्त सिचुवानमा विस्थापित भएका थिए।"
"साहस ऊर्जाको आइपिओ खुल्यो, कति कित्ता भर्ना पाइन्छ ?","काठमाडौं : साहस ऊर्जाको प्राथमिक सार्वजनिक निष्काशन (आइपिओ) बिक्री खुला भएको छ । कम्पनीले शुक्रबारदेखि बिक्री खुला गरेको हो। आइपिओ भदौ ११ गतेसम्म जारी रहनेछ । सो अवधिसम्म मागबमोजिमको आवेदन नपरेमा ढिलोमा भदौ २७ गतेसम्म सेयर निष्काशन तथा बिक्री खुला हुने कम्पनीले जनाएको छ । आयोजना प्रभावित क्षेत्र सोलुखुम्बु जिल्लाका बासिन्दाका लागि भने ३५ लाख कित्ता साधारण सेयर निष्काशन खुला गरिएको छ । कम्पनीले प्रतिसेयर १०० मूल्यका दरले ३५ लाख कित्ता अर्थात् ३५ करोड बराबरको सेयर जारी गरेको हो । योसँगै इच्छुक स्थानीय बासिन्दाले न्यूनतम १० कित्ता र अधिकतम १० लाख ५० हजार कित्ता सेयर खरिद गर्न सक्नेछन् । आइपिओमा ग्लोबल आइएमइ बैंक र माछापुच्छ्रे बैंकको सल्लेरी शाखा, नेपाल इन्भेष्टमेन्ट बैंकको लुक्ला शाखा, लक्ष्मी बैंकको मुग्ली र नेले शाखा र प्राइम बैंकको रमिते शाखामार्फत आवेदन दिन सकिनेछ । कम्पनीको सेयर निष्काशन तथा बिक्री प्रबन्धकमा एनआइबिएल एस क्यापिटल रहेको छ ।"
नागपोखरीमा यसरी गरियो नागको पूजा (फोटोफिचर),"काठमाडौं : प्रत्येक वर्ष श्रावण शुक्ल पञ्चमीका दिन मनाइने नागपञ्चमी आज परम्पराअनुसार नागको पूजा अर्चना गरी घरका मूलढोकामा टाँसेर मनाइँदै छ। यसरी नागको तस्बिर टाँस्दा वर्षभर घरमा नाग, सर्प र बिच्छीलगायतका जीवले दुःख नदिनुका साथै अग्नि, मेघ र चट्याङको भयबाट पनि बच्न सकिन्छ भन्ने धार्मिक विश्वास छ। नागपञ्चमीको अवसरमा काठमाडौंको नागपोखरी र टौदह, भक्तपुरको सिद्धपोखरीलगायत देशभरका नागदह, कुण्ड र नाग स्थानमा पूजाआजा गरी गाईको दूध, अक्षता, दुबो, खीर, रोटीलगायतका परिकार प्रसादको रुपमा चढाउने गरिन्छ । काठमाडौं उपत्यकाका पनि नागपोखरीमा भक्तजनहरुले नागको पूजा गरेर यो पर्व मनाइरहेका छन्। नागपोखरीमा बिहान नित्य पूजा आराधनाका लागि पोखरी खोलिएको थियो । नित्य पूजा सकिएपछि कोरोना जोखिमका कारण पोखरी बन्द गरिएको छ। स्वास्थ्य मापदण्ड पालना गर्दै भक्तजनले पूजा, आराधना एवं दर्शन गरेका छन् । पोखरी बन्द गरेपछि भक्तजनले बाहिरबाटै दर्शन गर्नेक्रम भने जारी छ । नाग पूजाको प्रचलन वैदिककालदेखि नै सुरु भएको हो। वैदिक मान्यताअनुसार नागलाई सर्पको राजा मानिन्छ। नाग रिसाए भने पानीको अभाव हुने भएकाले पानीका लागि पनि नागलाई खुशी पार्न पूजा गर्ने परम्परा बसेको हो। वराहपुराणमा उल्लेख भएअनुसार श्रावण शुक्ल पञ्चमीमा नागराजसँग ब्रह्माको संवाद भएकाले पनि आजको दिन नागपूजाका लागि प्रसिद्ध मानिन्छ। प्रत्येक घरमा नाग रहेका हुन्छन्। घरको जगमुनि बसेका नाग रिसाई गएमा घरको जग नै भत्कन्छ भन्ने धार्मिक विश्वासमा पनि नाग पूजा गर्ने परम्परालाई निरन्तरता दिँदै आइएको हो नागलाई विष्णु र शिवका रूपमा मान्ने प्रचलन वैदिक सनातनकालदेखि नै छ। भगवान् शिवले नागको माला लगाउने र भगवान् विष्णु जलमाथि शेष नागको श्ययामा फणको छाता ओढी शयन गर्ने भएकाले दुवै भगवान्लाई नागका रूपमा मान्ने गरिएको हो।"
"भ्रष्टाचारका आवश्यक कागजपत्र खोज्दै अख्तियारको टोली, दोस्रो दिन पनि बीपीमा","धरान : भ्रष्टाचारको अखडा बनेको बीपी कोइराला स्वास्थ्य विज्ञान प्रतिष्ठान धरानमा अख्तियार दुरुपयोग अनुसन्धान आयोगको टोलीले छानविन प्रक्रियालाई जारी राखेको छ । २५ भन्दा बढी शीर्षकमा भ्रष्टाचार भएको उजुरीका आधारमा अख्तियारको टोलीले प्रतिष्ठानमा शुक्रबार छापा मारेको थियो। आजपनि अख्तियार दुरुपयोग अनुसन्धान आयोगको केन्द्रीय कार्यालय टंगालका बरिष्ठ प्रहरी उपरीक्षक टेकबहादुर तामाङ नेतृत्वको टोली प्रतिष्ठान आएर विभिन्न विभागीय प्रमुखलाई भेट गरी आर्थिक अनियमितता भएको विषयमा सोधपुछ गरेको छ । अख्तियारको टोलीले उजुरी परेका सबै विषयमा छानविन गरी आवश्यक कागजपत्र संकलन गरिरहेको छानविनमा आएका बरिष्ठ प्रहरी उपरीक्षक टेकबहादुर तामाङे बताए। अख्तियारको टोलीले प्रतिष्ठानमा भएका खरिद, ठेण्टर प्रक्रिया, कर्मचारी नियुक्ति र लेखा शाखाबाट भएको भुक्तानीको विषयका सबै कागजपत्र संकलन गर्ने काम भैरहको उनले जानकारी दिए । बीपी प्रतिष्ठानको उपकुलपति डा ज्ञानेन्द्र गिरी, रजिष्ट्रार डा मोहनचन्द्र रेग्मी,शिक्षाध्यक्ष डा गुरु खनालर निर्देशक गौरीशंकर साहको मिलेमतोमा प्रतिष्ठानमा करौडौं रुपैयाँ आर्थिक अनियमितता गरिएको बताइएको छ। बीपी प्रतिष्ठान बर्तमान चारैजना पदाधिकारीहरु प्रतिष्ठानको हितमा भन्दा पनि आर्थिक अनियमितता गर्ने र प्रतिष्ठानलाई धरासायी बनाउने काममा सक्रिय रहेकाले यहाँका चिकित्सक र कर्मचारीहरुले दुई महिनादेखि पदाधिकारीलाई बर्खास्त गरी प्रतिष्ठानको आर्थिक अनियमितिाको छानविन गर्न माग राखेर आन्दोलन सुरु गरेका छन् । आन्दोलनरत उनीहरुले शुक्रबार पनि प्रतिष्ठानमा बिहान ८ बजेदेखि १० बजेसम्म धर्ना दिएर भ्रष्ट्रचारमा संलग्न चारैजना पदाधिकारीसहित अन्य कर्मचारीलाई समेत छानविनको दायरमा ल्याएर कडा कारवाही गर्न माग गरेका छन् । प्रतिष्ठान शुद्धिकरण अभियान आन्दोलन संर्घष समितिका सहसंयोजक डा विष्णु पोखरेलले प्रतिष्ठानका पदाधिकारीसँगै आर्थिक अनियमिततामा संलग्न अन्य विभागीय प्रमुखलाई समेत अनुसन्धानको दायरामा ल्याएर छानविन गर्न माग गरेका छन् । देशकै अग्रणी र स्वास्थ्य शिक्षाको देशकै ठूलो संस्था बीपी प्रतिष्ठानलाई बचाउनकै लागि शुद्धिकरणको आन्दोलन थालिएको उनको भनाइ छ । डा गिरीलाई तत्कालिन प्रधानमन्त्री केपी ओलीले उपकुलपतिमा र तत्कालिन स्वास्थ्यमन्त्री भानुभक्त ढकालले डा रेग्मीलाई रजिष्टार पदमा नियुक्त गरेका थिए । गिरी नियुक्त भएर आए लगत्तै प्रतिष्ठानमा आफ्ना मान्छे नियुक्त गरी प्रतिष्ठानलाई थप आर्थिक भार पारी धरासायी बनाएको संर्घष समितिका सदस्य बसन्त गेलालले बताए । बीपी प्रतिष्ठानमा अख्तियारको छापा"
चीनका लागि नेपाली राजदूत महेन्द्र पाण्डे भन्छन्: चीन र नेपाल भरोसायोग्य मित्र हुन्,"बेइजिङ: चीनस्थित नेपाली राजदूत महेन्द्र बहादुर पाण्डेले नेपालको एक चीन नीतिले छिमेकीहरुसँगको सम्बन्धमा बदलाव नल्याउने बताएका छन् । नेपालको पछिल्लो राजनैतिक घटनाक्रम र नेपालका प्रधानमन्त्री शेरबहादुर देउवाको नियुक्तीबारे चिनियाँ सञ्चारमाध्यमसँग राजदूत पाण्डेले यस्तो बताएका हुन् । प्रधानमन्त्री शेरबहादुर देउवाको नियुक्तीबारे चीनको सरकारी सञ्चारमाध्यम ग्लोबल टाइम्सले लेखेको छ, चीनसँग दूरी राख्न भारतको समर्थनमा नेपाली कांग्रेसले नेपालको विदेश नीति सम्हाल्ने विश्वास केही विश्लेषकहरुले गरेका छन् । नेपालको विदेश नीति र राष्ट्रिय हितबारे नेपालको संविधानमा राम्रोसँग व्याख्या गरिएको राजदूत पाण्डेले स्पष्ट पारेका छन् । हालको संविधान र राजनैतिक प्रणाली परिवर्तन नभएसम्म अहिले प्रधानमन्त्री परिवर्तन भए भन्दैमा छिमेकी र मित्र मुलुकहरुसँगको सम्बन्धमा कुनै पनि परिर्वन हुँदैन राजदूत पाण्डेले ग्लोबल टाइम्ससँग भनेका छन्, तर हाम्रो आन्तरिक मामिलामा जुनसुकै पार्टीको व्यक्ति प्रधानमन्त्रीको पदमा नियुक्त भए पनि दृष्टिकोण र नीतिको आधारमा सरकारी कार्यक्रमहरुलाई प्राथमिकतामा राखिन्छ । सोही आधारमा परिवर्तन गरिन्छ । नीति परिवर्तन हुँदा अरु मुलुकले जे गरे पनि हाम्रो मुलुकले आफ्ना छिमेकी र उनीहरुको प्रणाली परिवर्तन गर्दैन । नेपालको लागि सबै मुलुक मित्र हुन् । नेपालको कुनै पनि मुलुकसँग पनि दुस्मनी छैन । राजदूत पाण्डले चीन र नेपालबीच आत्मीय सद्भाव र एक अर्काबीच राम्रो बुझाइ भएको औँल्याएका छन् । यी दुई मुलुकहरु भरोसायोग्य छिमेकी र असल मित्र रहेको पनि उनले बताएका छन् । ग्लोबल टाइम्सबाट"
युवालाई स्वदेशमै रोजगारी र अवसरको सिर्जना हुनुपर्छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले दिगो विकासका लक्ष्य हाँसिल गर्नका लागि स्वदेशमा नै रोजगारीका अवसर सिर्जना गर्नुपर्नेमा जोड दिएकी छन् । अन्तर्राष्ट्रिय युवा दिवसका अवसरमा राष्ट्रिय युवा परिषद्ले शुक्रबार आयोजना गरेको कार्यक्रममा भिडियो सन्देशमार्फत राष्ट्रपति भण्डारीले युवालाई उत्पादनसँग जोड्नु आवश्यक रहेको बताइन् । युवा शक्ति देशको शक्ति भएको भन्दै राष्ट्रनिर्माणमा युवाको भूमिका महत्वपूर्ण हुने बताइन् । राष्ट्रपति भण्डारीले युवा जनशक्ति बेरोजगार हुँदा मुलुकको समग्र आर्थिक र सामाजिक प्रणाली नै अवरुद्ध हुने बताइन् । युवा विदेश पलायन हुँदा दिगो अर्थतन्त्रको विकासका लागि समेत प्रतिकूलता सिर्जना हुने उनको भनाइ छ । रोजगारीका लागि युवा बिदेसिदा सामाजिक सांस्कृतिक मूल्य मान्यतामा बिचलन आएको छ । यसले पारिवारिक सुख, शान्तिमा पनि खलल पुगेको छ, उनले भनिन् । सीपको अभावमा वैदेशिक रोजगारीमा जाँदा न्यून आम्दानी हुनुका साथै स्वास्थ्य सुरक्षा र नोकरी पनि असुरक्षित हुने भएकाले त्यसतर्फ ध्यान दिन सुझाइन् । युवालाई कृषि क्रान्तिमा सामेल गराउनुपर्ने उल्लेख गर्दै सीपयुक्त गुणस्तरीय शिक्षाद्वारा नवप्रवर्तनमा सहभागी गराउनुपर्ने आवश्यकता औंल्याइन् । प्रधानमन्त्री शेरबहादुर देउवाले मुलुकको दिशानिर्देशमा युवाको भूमिका महत्वपूर्ण रहेको बताए । प्रधानमन्त्री देउवाले युवाको नयाँ सोच, जाँगर र मेहनतलाई सरकारले सदैव उच्च प्राथमिकतामा राखेको बताए । समुन्नत मुलुक बनाउने सरकारको योजनामा आआफ्नो ठाउँबाट हातेमालो गर्न सबैलाई आह्वान गर्छु, उनले भने । प्रधानमन्त्री देउवाले युवामा रहेको क्षमता उजागर गर्ने मौका प्रदान गर्दै दिगो विकास लक्ष्यको सार्थक साझेदारका रूपमा युवा सहभागितालाई अगाडि बढाउने बताए । युवा तथा खेलकुद मन्त्रालयका सचिव कमलप्रसाद पोखरेलले युवाको क्षमता विकासका लागि सरकारले विभिन्न कार्यक्रम ल्याए पनि कार्यान्वयनमा समस्या देखिएको बताए । उनले युवाको क्षमतालाई सीपअनुसार उद्यमशीलतासँग जोड्नुपर्ने बताए । श्रम, रोजगार तथा सामाजिक सुरक्षा मन्त्रालयका सचिव सूर्यप्रसाद गौतमले युवालाई स्वदेशमा नै रोजगारी दिनसके दैनिक एक हजारको संख्यामा युवा बिदेसिनु नपर्ने बताए । परिषद्का कार्यकारी उपाध्यक्ष माधव ढुंगेलले परिवर्तनका संवाहक युवा भएकाले युवाको क्षमता विकास गरेर मात्र मुलुकलाई समृद्ध बनाउनुपर्ने बताए । सरकारले युवालक्षित कार्यक्रम ल्याए पनि कार्यन्वयनमा समस्या भएकाले युवाका मुद्दा अझै सम्बोधन हुन नसकेको बताए । खाद्य प्रणालीमा रुपान्तरण मानव र भूमण्डलीय स्वास्थ्यका लागि युवा नवप्रवर्तन भन्ने मूल नाराका साथ अन्र्राष्ट्रिय युवा दिवस मनाउन थालिएको हो। सन् २००० देखि नियमितरूपमा विश्वभर युवा दिवस मनाइरहेको बेला नेपालमा भने २००४ देखि मनाउन थालिएको हो ।"
कांग्रेसमा महाधिवेशन सार्नेनसार्ने मतभेद,"काठमाडौं : सत्तासीन कांग्रेसमा महाधिवेशन सार्ने कि नसार्ने भनेर विवाद भएको छ। सभापति शेरबहादुर देउवाले मंसिरमा महाधिवेशन गर्न राखेको प्रस्तावमा वरिष्ठ नेता रामचन्द्र पौडेलले आपत्ति जनाएका छन्। केन्द्रीय कार्यसमितिको बिहीबार बसेको बैठकले महाधिवेशनको नयाँ कार्यतालिका तय गर्ने भनिएको थियो। तर, महाधिवेशन सार्न संवैधानिक अप्ठ्यारो फुकाउने विधि भने तय भइसकेको छैन। पाँचौं पटक निर्धारित मिति भदौ १६१९ मा पनि कांग्रेसले महाधिवेशन गर्न नसक्ने अवस्था देखिएको छ। एक वर्षअघि नै १४ औं महाधिवेशन सम्पन्न गरिसक्नुपर्नेमा नयाँ मिति तोक्दै सारिँदै आएको छ। सभापति देउवाले भदौमा निर्धारित महाधिवेशन सारेर मंसिरको नयाँ मिति बिहीबारको बैठकमा प्रस्ताव गरेका थिए। वैधानिकतालाई मध्यनजर राखेरै मंसिरको प्रस्ताव आएको हो, नेता मीन विश्वकर्माले भने, अब यसमा केन्द्रीय कार्यसमितिको निष्कर्ष आएपछि बाँकी छलफल हुनेछ। प्रवक्ता विश्वप्रकाश शर्माले महाधिवेशनको मितिबारे सहमतिको प्रयास भइरहेको बताए। महाधिवेशनको नयाँ मितिमा दुवै शीर्ष नेताबीच सहमति जुट्न सकेन, बैठकपछि प्रवक्ता शर्माले भने, केन्द्रीय सदस्यहरूको सुझावका आधारमा महाधिवेशनको नयाँ कार्यतालिका सार्वजनिक हुन्छ। संवैधानिक अप्ठ्यारो र कोरोना महामारीलाई ध्यानमा राखेर महाधिवेशनको कार्यतालिका ल्याइने प्रवक्ता शर्माले बताए। महामारीलाई कारण बनाएर भदौमै महाधिवेशन नगर्दा पार्टीको वैधानिकतामाथि प्रश्नचिह्न खडा हुन्छ। कांग्रेसले कार्यतालिका बनाएर महाधिवेशन गर्न नसकेको अर्थात् फेरबदल गरेको पाँचौँ पटक भइसकेको छ। महाधिवेशन नै नगरी आफ्नो वैधानिक समय पनि धरापमा परेको छ। संविधानअनुसार साढे पाँच वर्षमा प्रदेश र केन्द्रीय कार्यसमितिको चुनाव गरेर त्यसको विवरण अद्यावधिक गर्नुपर्ने हुन्छ। आगामी २३ भदौमा कांग्रेसको १३औं महाधिवेशन भएको साढे पाँच वर्ष पूरा हुन्छ। २३ भदौपछि कांग्रेसको वैधानिकता के हुने भन्ने प्रश्न पनि अर्कोतिर छँदै छ। नेतृत्व तहमै समायोजनका विषयमा एकमत हुन र नीति बन्न नसकेका कारणले महाधिवेशनको कार्यतालिका ल्याउने विषयमा सहमति बन्न नसकेको केन्द्रीय सदस्य प्रदीप पौडेलले बताए। भने, जति पनि विषय छानबिन समितिले नेतृत्व तहमा पठाएको छ त्यो सबै समायोजनसँग सम्बन्धित विषय हो। समायोजनसँग सम्बन्धित क्रियाशील सदस्यताको विषय टुंगिने बित्तिकै सहमति निष्कन्छ। तोकिएको मितिमा महाधिवेशन सुरु गरेर बैधानिकता जोगाउने पक्षमा शीर्ष नेताले निर्णय लिनुपर्ने उनले बताए। क्रियाशीलताको विषयमा समझदारी जुटाउन पटकपटक बैठक बसे पनि दुवै नेता आआफ्ना अडानबाट पछि नहटेका कारण छलफलमा महाधिवेशनको मुद्दाले स्थान पाउन सकेन। केन्द्रीय कार्यसमिति बैठकमा महाधिवेशनको कार्यतालिका र निर्वाचन निर्देशिका प्रस्तुत गर्ने एजेन्डा थियो। वरिष्ठ नेता पौडेलले क्रियाशील सदस्यताको टुंगो नलगाई महाधिवेशनमा होमिन नसकिने बताउँदै आएका छन्। बिहीबारको बैठकमा पनि पौडेलले क्रियाशील सदस्यताको विवाद टुंगो नलगाई कार्यतालिका ल्याउन नमिल्ने बताए। केन्द्रीय कार्यसमितिको बिहीबारको बैठकले सभापतिमा उम्मेदवारी दर्ता गर्न ३० हजार रुपैयाँदेखि वडा सदस्यको १ सय रुपैयाँ शुल्क प्रस्ताव गरेको छ। बैठकमा कांग्रेसको निर्वाचन समितिले पेश गरेको निर्वाचन निर्देशिका प्रतिवेदनम उम्मेदवारी दिनका निम्न शुल्क प्रस्ताव गरिएको छ। मनोनयनदर्ता शुल्क, सभापति ३० हजार, उपसभापति तथा महाममन्त्री २५ हजार, सहमहामन्त्री २० हजार, केन्द्रीय सदस्य १० हजार, प्रदेश महाधिवेशन प्रतिनिधि ३ हजार, केन्द्रीय महाधिवेशन प्रतिनिधि ५ हजार, केन्द्रीय सदस्य ७ हजार, वडा सदस्य १ सय शुल्क प्रस्ताव गरिएको हो।"
आन्तरिक राजस्व दोब्बर पार्न निर्देशन,"काठमाडौं : सरकारले आन्तरिक राजस्वको दर दोब्बर बनाउन निर्देशन दिएको छ। अर्थमन्त्री जनार्दन शर्माले हालको आन्तरिक राजस्व दरबाट मुलुकको विकास सम्भव नभएकाले दोब्बर बनाउन आन्तरिक राजस्व विभागलाई निर्देशन दिएका हुन्। आन्तरिक राजस्व विभागमा ब्रिफिङ लिने क्रममा मन्त्री शर्माले आन्तरिक राजस्व दोब्बर बनाउने गरी नयाँ कार्ययोजना प्रस्ताव गर्न निर्देशन दिएका हुन्। करदातालाई कानुन लगाएर कर तिराउनुभन्दा करदाता आफैंले कर तिरुँ तिरुँ लाग्ने संस्कृतिको विकास गर्ने खालको योजना बनाउन निर्देशन दिए। अर्थसचिव मधुकुमार मरासिनीले राजस्व संकलनको निर्धारित लक्ष्य हेरफेर हुने सम्भावना रहेको बताए। २०५४ सालदेखि मूल्य अभिवृद्धि कर (भ्याट) लगाएदेखि जीडीपीको ९ प्रतिशतको हाराहारीमा रहेको आन्तरिक राजस्व २२ प्रतिशतमा पुगेको तथ्याङ्क प्रस्तुत गर्दै मरासिनीले यसलाई व्यवस्थित गर्न बिलिङ सिष्टममा एकीकृत गर्न आग्रह गरे। आन्तरिक राजस्व विभागका महानिर्देशक झक्कुप्रसाद आचार्यले आर्थिक वर्ष २०७७७८ को कुल राजस्वमा विभागले ४६ प्रतिशत योगदान गरेको जानकारी दिए। गत वर्ष कुल राजस्वमध्ये भन्सार विभागबाट ४५ प्रतिशत, गैरकर राजस्व ७ प्रतिशत र अन्यबाट २ प्रतिशत राजश्व संकलन भएको थियो। आर्थिक वर्ष २०७७७८ को लागि आन्तरिक राजस्व विभागलाई ४ सय ५० अर्बको लक्ष्य तोकिएकोमा ४ सय २९ अर्ब संकलन भएको छ।"
हेराइ,"एउटी बालिका खेल्दै ठूलो कोठामा पुगिन्। भित्तामा सयौं ऐना टाँसिएका थिए। भित्र छिर्नासाथ आफूजस्तै सयौं बालिका देखिन्। उनी जे गर्थिन् उनीहरू पनि त्यस्तै गर्थे। यो देखेर बालिका निकै खुसी भइन्। उनलाई सबैभन्दा रमाइलो स्थान त्यही लाग्यो। त्यस दिनदेखि सधैं फुर्सद हुनासाथ खेल्न त्यही जान थालिन्। एक दिन एउटा रिसाहा मानिस पनि घुम्दै त्यही कोठामा पुगे। उनले पनि उनी जस्तै सयौं मानिस देखे। उनीहरूलाई देख्नासाथ ती मानिसलाई रिस उठ्यो र आँखा तरे। उनीहरूले पनि त्यसै गरे। उनले थप रिसाएर मुड्की ताके। उनीहरूले पनि मुड्की नै ताके। त्यसपछि उनलाई त्योभन्दा नराम्रो स्थान अर्को लागेन र रिसले चुर हुँदै हिँडे। त्यस दिनदेखि त्यहाँ कहिल्यै गएनन्। कोठा एउटै थियो तर अवस्था दुई किसिमको देखियो। एउटालाई त्योभन्दा सुन्दर स्थान कतै लागेन। अर्कोले त्योभन्दा नराम्रो स्थान कतै भेटेन। बालिका रमाइलो मानेर सधैं जाने गर्थिन्। रिसाहा मानिस नरमाइलो मानेर कहिल्यै गएनन्। कुरो सुन्दा आश्चर्य लाग्न सक्छ तर आश्चर्य मान्नुपर्दैन। हाम्रो अवस्था पनि त्योभन्दा भिन्न छैन। संसार यस्तो ऐना हो हामी जस्तो छौं त्यस्तै देखाइदिन्छ। जस्तो हुन खोज्छौं त्यस्तै बनाइदिन्छ। मूर्खले मूर्ख नै देख्छ, मूर्खबाहेक केही पनि देख्दैन। सज्जनले सज्जन नै देख्छ, सज्जनबाहेक केही पनि देख्दैन। महाभारतका एउटा प्रसंग छ। एक दिन गुरु द्रोणाचार्यले राजकुमार युधिष्ठिर र दुर्योधनलाई एक एक जना दुर्जन र सज्जन खोजेर ल्याउन भने। युधिष्ठिरलाई दुर्जन खोजेर ल्याउन भनिएको थियो, दुर्योधनलाई सज्जन खोजेर ल्याउन भनिएको थियो। उनीहरूको परीक्षा लिन त्यसो भनेका थिए तर उनीहरूले महिना दिन लगाएर खोज्दा पनि त्यस्तो मानिस भेटेनन्। खाली हात फर्के। युधिष्ठिर सज्जन थिए सबैलाई सज्जन देखे। दुर्योधन दुर्जन थिए सबैलाई दुर्जन देख्थे। फलतः दुवैले खोजेका मानिस फेला पारेनन्। महिना दिनपछि खाली हात फर्केको देखेपछि गुरुले आश्चर्य मान्दै सोधे, खाली हात आएका छौ त, खोइ मैले भनेको मानिस ? उनीहरूले हात जोर्दै भने, गुरुवर ! माफ पाऊँ, त्यस्तो मानिस पाउनै सकेनौं। गुरुले कुरा बुझिहाले, सोही अनुसारको नम्बर दिएर पठाए। यो एउटा दृष्टान्त हो, जसले समग्र मानव जातिको अवस्था बोध गराउने काम गरेको छ र यसैले नै हाम्रा तमाम समस्या देखाउने काम गरेको छ। वास्तवमा समस्या संसारमा छैनहुँदैन। यदि समस्या छ भन्ने ठाने हुन्छ आफ्नै सोचमा छ, विचारमा छ, व्यवहारमा छ। दुर्जनका निम्ति यही संसार दुःखको कारण बन्छ र बनेको हुन्छ। सज्जनका निम्ति यही संसार सुखको कारण बन्छ, बनेको हुन्छ। जे रोपिएको छ फल्ने पनि त्यही हो। विष रोपिएको स्थानमा विषै फल्छ, अमृत रोपिएको स्थानमा अमृत नै फलेको हुन्छ। हामीमा दुःख रोपेर सुख खोज्ने बानी छ। त्यसैले सुख पाउन सकेका छैनौं। हो, समस्या यहीँ छ। यहाँ गडबडी बगैंचाको होइन, बगैंचाले गरेको छैन। गडबडी रोप्ने मानिसमा छ, रोप्ने तरिकामा छ, अनि बिउमा छ।"
कांग्रेस केन्द्रीय समितिको बैठक बस्दै : तोकिएला त महाधिवेशनको नयाँ मिति ?,"काठमाडौं : नेपाली कांग्रेस पार्टीको केन्द्रीय कार्यसमितिको बैठक बस्दैछ। आज बिहान ११ बजे सभापति शेरबहादुर देउवा निवास बुढानिलकण्ठमा केन्द्रीय कार्यसमितिको बैठक बोलाएको कांग्रेस मुख्यसचिव कृष्णप्रसाद पौडेलले जानकारी दिए। उनका अनुसार बैठकमा पार्टीको १४ औँ महाधिवेशनको कार्यतालिकाबारे छलफल हुनेछ। सत्तासीन कांग्रेसमा महाधिवेशन सार्ने कि नसार्ने भनेर विवाद देखिएको छ। सभापति देउवाले मंसिरमा महाधिवेशन गर्न राखेको प्रस्तावमा वरिष्ठ नेता रामचन्द्र पौडेलले आपत्ति जनाएका छन्। केन्द्रीय कार्यसमितिको बिहीबार बसेको बैठकले महाधिवेशनको नयाँ कार्यतालिका तय गर्ने भनिएको थियो। तर, महाधिवेशन सार्न संवैधानिक अप्ठ्यारो फुकाउने विधि भने तय भइसकेको छैन। पाँचौं पटक निर्धारित मिति भदौ १६१९ मा पनि कांग्रेसले महाधिवेशन गर्न नसक्ने अवस्था देखिएको छ। सभापति देउवाले भदौमा निर्धारित महाधिवेशन सारेर मंसिरको नयाँ मिति बिहीबारको बैठकमा प्रस्ताव गरेका थिए। भदौमै महाधिवेशन नगर्दा पार्टीको वैधानिकतामाथि प्रश्नचिह्न खडा हुने कानुनविद्हरुले बताउँदै आएका छन्। कांग्रेसले कार्यतालिका बनाएर महाधिवेशन गर्न नसकेको अर्थात् फेरबदल गरेको पाँचौँ पटक भइसकेको छ। संविधानअनुसार साढे पाँच वर्षमा प्रदेश र केन्द्रीय कार्यसमितिको चुनाव गरेर त्यसको विवरण अद्यावधिक गर्नुपर्ने हुन्छ। आगामी २३ भदौमा कांग्रेसको १३ औं महाधिवेशन भएको साढे पाँच वर्ष पूरा हुन्छ। २३ भदौपछि कांग्रेसको वैधानिकता के हुने भन्ने प्रश्न पनि अर्कोतिर छँदैछ। वरिष्ठ नेता पौडेलले क्रियाशील सदस्यताको टुंगो नलगाई महाधिवेशनमा होमिन नसकिने बताउँदै आएका छन्। बिहीबारको बैठकमा पनि पौडेलले क्रियाशील सदस्यताको विवाद टुंगो नलगाई कार्यतालिका ल्याउन नमिल्ने बताए। केन्द्रीय कार्यसमितिको बिहीबारको बैठकले सभापतिमा उम्मेदवारी दर्ता गर्न ३० हजार रुपैयाँदेखि वडा सदस्यको १ सय रुपैयाँ शुल्क प्रस्ताव गरेको छ। बैठकमा कांग्रेसको निर्वाचन समितिले पेश गरेको निर्वाचन निर्देशिका प्रतिवेदनम उम्मेदवारी दिनका निम्न शुल्क प्रस्ताव गरिएको छ। मनोनयनदर्ता शुल्क, सभापति ३० हजार, उपसभापति तथा महाममन्त्री २५ हजार, सहमहामन्त्री २० हजार, केन्द्रीय सदस्य १० हजार, प्रदेश महाधिवेशन प्रतिनिधि ३ हजार, केन्द्रीय महाधिवेशन प्रतिनिधि ५ हजार, केन्द्रीय सदस्य ७ हजार, वडा सदस्य १ सय शुल्क प्रस्ताव गरिएको हो। कांग्रेसले १४ औँ महाधिवेशन आगामी भदौ १६ देखि १९ गतेसम्म काठमाडौंमा गर्ने गरी अधिवेशन कार्यतालिका सार्वजनिक गरेको छ। सो कार्यतालिकाअनुसार गाउँनगर वडा अधिवेशन यही साउन १२ गते, गाउँनगरपालिका अधिवेशन साउन १६ गते, प्रदेशसभा क्षेत्रीय अधिवेशन साउन २० गते तोकिएको थियो। यसैगरी प्रतिनिधिसभा क्षेत्रीय अधिवेशनएक मात्र प्रतिनिधि सभा निर्वाचन क्षेत्र भएको जिल्ला अधिवेशन साउन २३ गते, एकभन्दा बढी प्रतिनिधि सभा निर्वाचन क्षेत्र भएको जिल्ला अधिवेशन साउन २६ गते र प्रदेश अधिवेशन भदौ १ र २ गते निर्धारण गरिएको थियो।"
नागपञ्चमी : यस्तो छ विश्वमान्यता,"जस्तालाई त्यस्तै भन्ने सिद्धान्त आजका मानिसलाई मान्यता छ। पूर्वजको विशेषता के छ भने उहाँहरूले सापलाई पनि दूध खुवाउनु हुन्थ्यो। नागपञ्चमी त्यही परम्पराको एउटा दह्रो प्रमाण हो। नागपञ्चमी श्रावण शुक्लपञ्चमीका दिन मनाइने गरिएको छ। शास्त्रकारहरूले यो दिन नागको पूजा र उहाँको प्रसन्नताका लागि जंगलमा केही दूधले बनाएका पदार्थहरू अर्पण गर्ने विधि बनाएका छन्। नागको पूजा कहिलेदेखि गर्न थालियो यकिन छैन। सृष्टि भएदेखि नै नागराजको पूजा गर्दै आएको पाइन्छ। वराह पुराणमा नागपञ्चमीको प्रारम्भिक इतिहासले के भनेको छ भने सृष्टिकर्ता ब्रहमादेवले आफ्नो प्रसादले शेषनागलाई विभूषित गर्नु भएको थियो। उहाँको पृथ्वीलाई दिनुभएको अमूल्य सेवाको लागि अभिनन्दन गरिएको थियो र यो परम्परा अहिले पनि चलिरहेको छ। नागपञ्चमी नाग जातिप्रतिको श्रद्धाको एउटा प्रतिक बनेको छ। हिन्दू संस्कृतिमा नाग राजलाई सुरुदेखि नै महत्व ठाउँ दिँदै आएको छ। यो समस्त पृथ्वीको भार जसमा धारण गरिएको छ त्यो केही होइन। एउटा नाग मात्र हो, जसलाई शेष नाग भनिन्छ। संसारको रक्षा गर्ने भगवान् विष्णु यही शेष नागमा सवार हुन्छ। अमृतलाभका लागि बहुचर्चित समुद्र मन्थनमा पनि डोरीको अमूल्य कामका लागि नागराज वासुकीले आफ्नै शरीर समर्पित गर्नुभएको थियो। देवमाता अदितिको आफ्नै बहिनी कद्रुको सुपुत्र भएको नाताले नाग भगवान्हरूको कान्छो भाइ हुन्। भगवान् शंकरलाई त नागेन्द्र हार नै भनिन्छ। नागहरूले भगवान् शंकरको जहिले पनि शोभा बढाएका छन्। प्रारम्भिक कालदेखि नै नागहरूको पूजा र आस्था गरिएको परम्परा पाइन्छ। यो सबै कुराले के बुझाउँछ भने नाग पूजा द्राविद अथवा कुनै जातिको पालादेखि होइन तर पूर्वप्राचीन कालदेखि नै सुरु भएको हो। नागहरूको अस्तित्व भगवान्सँग जोडिएको छ। वैदिक साहित्यको सम्पूर्ण प्राचीन ग्रन्थहरूमा नागहरूको महिमाको वर्णन गरेको पाइन्छ। पुराणहरूमा नागसँग सम्बन्धित धेरै सामग्री पाइन्छ। अग्नि पुराणमा लगभग ८० प्रकारको नागकुलहरूको वर्णन गरिएको छ। जसमा अनन्त, वासुकी, पदम, महापदम, तक्षक, कुलिक, कर्कोटक र शंखप्रमुख मानिन्छन्। नागहरूको पृथकलोक नागलोकको वर्णन पनि पुराणहरूमा पाइन्छ। नागपूजाको प्रचार हिन्दूहरूले प्राचीनकालदेखि नै गरिआएका छन्। दक्षिणभारतको कनाडा जिल्लास्थित विशाल नागमूर्ति इस्वीसन् भन्दाअघि निर्माण गरिएको थियो। जसको व्याख्या चौथौ शताब्दीमा भारत भ्रमणमा आएका चिनियाँले पनि गरेका छन्। मानिसमा नागप्रतिको आस्था अझै छ। अजन्ता गुफामा पाइने नागपूजाको चित्रले पनि नागहरूको प्राचीनकालदेखि नै पूजा गरिँदै आएको पुष्टि गर्छ। अबुलफजलका कृतिहरूमा पनि अकबरको शासनका बेलामा पनि कसिमटमा मात्रै सात सयभन्दा बढी सर्पमूर्तिहरूको पूजा गरिएको उल्लेख छ। नागपूजाको चलन नेपालमा मात्र होइन, विदेशमा पनि प्रचलित छ। विदेशी शास्त्रहरूमा पनि नागको वर्णन पाइन्छ। भनिन्छ, पृथ्वीलाई एउटा ठूलो सर्पले घेरेको छ र यो सर्प हल्लँदा पृथ्वीमा भूकम्प आउँछ। जापान र एबिसिनियामा राजवंशहरू आफूलाई नागवंशी मान्छन् र उनीहरूलाई नागहरूको देवता भनी मानिन्छ। उनीहरूको विश्वास छ कि भगवान्ले सुरुमा आफूलाई त्यही अवतारमा प्रकट गर्नुभएको थियो। चीनको राजधानी बेइजिङस्थित विशाल नाग मन्दिरले चिनियाँले नागप्रतिको श्रद्धाको ठूलो उदाहरण हो। अस्ट्रेलिया, लिथवानिया, स्वीडेन, नर्वे र अफ्रिका प्रायः देशमा पछिल्लो कालसम्म नागको पूजा गरिन्थ्यो। अमेरिकामा आदिवासी आज पनि नागको पूजा गर्छन्। नाग पूजा किन गरिन्छ ? जीवविज्ञानअनुसार १२१ जातिका सर्प छन्। सर्पहरू जन्मजात शत्रु हुन् भन्ने अधिकांशको बुझाइ छ। त्यसैले पहिलो ध्यान सर्पलाई मार्न नै जान्छ। यो प्रतिक्रियाले सर्पलाई हिंस्रक बनाउँछ। नागपूजाद्वारा सर्पप्रतिको हाम्रो डर र भ्रम हटाउन सकिन्छ। सर्पको सम्पर्कमा आइरहनेलाई सर्पप्रतिको डर हटाउन पनि नागपूजा गरिन्छ र नागपञ्चमीको मूल उद्देश्य नै यही हो। नागको जन्मदिन र विज्ञान"
"सकियो २७ सम्पदाको पुनःनिर्माण, २० को सुरु हुनै बाँकी","काठमाडौं : विश्व सम्पदा सूचीमा सूचीकृत हनुमानढोका दरबार क्षेत्रका २७ सम्पदाको पुनःनिर्माण सम्पन्न भएको छ । २०७२ वैशाख १२ गतेको भूकम्पले क्षतिग्रस्त ५८ सम्पदामध्ये २१ वटाको पुनःनिर्माण भइरहेको हनुमानढोका दरबार हेरचाह अड्डाले जनाएको छ । विश्व सम्पदा क्षेत्रमा रहेका ७० सम्पदामध्ये १४ वटामा कुनै क्षति नभएको अड्डाका कार्यालय प्रमुख सन्दीप खनालले जानकारी दिए । 'हाल बनिरहेका सम्पदाको काम नसकी अरु काम गर्न नमिल्ने भएकाले २० सम्पदाको काम अझै सुरु हुन सकेको छैन, माजुदेगअघि कामदेव मन्दिर छ, माजुदेग पुनःनिर्माण नसकी कामदेव मन्दिरको काम गर्न सकिँदैन,' उनले भने । हनुमानढोका विकास समितिबाट पुनःनिर्माण भइरहेको गद्दी बैठक र नौतले भवनको बीचमा रहेको राणाकालीन सेतो भवन, फरास खाना, पृथ्वीनाराण शाहको शयन कक्ष, जैशी देवल र दश अवतार आगामी तीन महिनाभित्र पुनःनिर्माण सम्पन्न गर्ने गरी तीव्ररूपमा काम भइरहेको छ । त्यसैगरी यहाँको अर्को महत्वपूर्ण सम्पदा काष्ठमण्डप पनि दशैँअगावै सक्ने गरी काम भइरहेको छ । हाल यस सम्पदामा गजुर राख्ने तयारी छ । आगम्छे घर जापानी सहयोग नियोग (जाइका) को अनुदान सहयोगमा पुनःनिर्माण भइरहेको अड्डाले जनाएको छ । जगन्नाथ र गोपीनाथ मन्दिर बागमती प्रदेश पूर्वाधार विकास कार्यक्रमअन्तर्गत पुनःनिर्माण भइरहेको छ । कामपाबाट पुनःनिर्माण भइरहको माजुदेग, शिवपार्वती मन्दिर र नारायण मन्दिरको भने निर्माण कार्य सुस्त गतिमा भइरहेको छ । हनुमानढोका दरबार क्षेत्रको नौतले दरबार चीन सरकारको अनुदान सहयोगमा पुनःनिर्माण भइरहेको छ । दरबारको ७० प्रतिशत काम सकिएको छ । कोरोना महामारीका कारण नौतले दरबार पुनःनिर्माणमा केही ढिलाइ भएको छ । नौतले दरबार सन् २०२२ सम्ममा सक्ने गरी सम्झौता भएको अड्डाले जनाएको छ । यसैगरी गद्दी बैठक अमेरिकाको सहयोगमा पुनःनिर्माण सम्पन्न भइसकेको छ । सूचना केन्द्र सञ्चालनको तयारी विश्वभरि फैलिएको कोरोना महामारीका कारण अहिले यस सम्पदा क्षेत्रमा कोही पनि पर्यटक आउँदैनन् । आगामी दिनमा पर्यटक प्रवद्र्धनका लागि सूचना केन्द्र सञ्चालनको तयारी छ । यसका लागि सबै तयारी पूरा भए पनि कोरोनाका कारण रोकिएको हो । काष्ठमण्डप नजिकै रहेको सिंह सत्तलमा पहिलो तलामा पर्यटकका लागि जानकारी केन्द्र तयारी गरिएको हो । केन्द्रमा इन्टरनेटको सुविधासहित अडियो भिडियोको सुविधा हुनेछ । काठमाडौँका मुख्य जात्रा इन्त्रजात्रा, गाईजात्रा, सेतो मछिन्द्रनाथको जात्रा, कुमारी र कुमारी घरसँगै समग्र हनुमानढोकाका बारेमा जानकारी दिइने छ । केन्द्र सञ्चालन गर्न लागिएको हनुमानढोका दरबार क्षेत्र संरक्षण कार्यक्रमका आर्किटेक इञ्जिनीयर अमित बज्रचार्यले जानकारी दिए । उनका अनुसार कोरोना हुनुभन्दा पहिले विदेशी आगन्तुकबाट लिएको प्रवेश शुल्कबाट नै वार्षिक रु २० करोडसम्म आम्दानी हुने गरेकामा अहिले लगभग शून्य रहेको छ । गत आर्थिक वर्षमा जम्मा रु एक लाख ५० हजार मात्र आम्दानी भएको छ । प्रताप मल्लले १७२९ मा दरबारको मुख्य प्रवेशद्वार नजिकै हनुमानको मूर्ति स्थापना गराएपछि हनुमानढोका दरबार हुन गएको जानकार बताउँछन् । त्यसपछि श्री ५ पृथ्वीनारायण शाहले विसं १८२६ मा वसन्तपुर दरबार निर्माण गराएपछि यसलाई वसन्तपुर दरबार पनि भन्न थालिएको इतिहास छ । हनुमानढोका दरबारको सबैभन्दा पुरानो भाग विसं १६२० तिर तत्कालीन राजा महेन्द्र मल्लले बनाएको मूलचोकलाई मानिन्छ । सुन्दरीचोक, नासलचोक, भण्डारखाल बगैँचा, हनुमानको मूर्ति, तलेजु मन्दिर, जगन्नाथ मन्दिर, काल भौरव, काष्ठमण्डपलगायत वरिपरि रहेका अन्य सम्पदालाई पनि यहाँको महत्वपुर्ण सम्पदा मानिन्छ । यस स्थानमा मुख्यगरी विभिन्न ११ वटा महत्वपूर्ण चोक छन् । त्यसैगरी यहाँको अर्को महत्त्वपूर्ण सम्पदाका रूपमा रहेको प्रसिद्ध कुमारी घरको निर्माण कान्तिपुरका अन्तिम मल्ल राजा जयप्रकाश मल्लले विसं १८१३ मा गराएका हुन् । कुमारीको महत्व पर्यटकको आकर्षणको केन्द्र वसन्तपुरमा कुमारी घर र कुमारी पनि एक आकर्षण हो । नेपालमा कुमारीको पूजा १७ औँ शताब्दीदेखि सुरु भएको अनुमान गरिएको छ । काठमाडौँका अन्तिम मल्ल राजा जयप्रकाश मल्ल र तलेजु भवानीबीच पासा खेलिरहेका बेला राजा जयप्रकाशकी रानीले देखेपछि तलेजु भवानी त्यहाँबाट अलप भएको र त्यसपछि तलेजु भवानीले सपनामा राजालाई अबदेखि वर्षमा एक पटक मात्र दर्शन दिनसक्ने बताएको किंवदन्ती छ । शाक्य वंशकी छोरीलाई कुमारी बनाई रथजात्रा चलाउनू भन्ने तलेजु भवानीको आग्रहअनुसार राजा जयप्रकाशले कुमारी जात्राको प्रचलन चलाएको इतिहास रहेको इन्द्रजात्रा व्यवस्थापन समितिका अध्यक्ष गौतम शाक्यले जानकारी दिए। काठमाडौँ उपत्यकाकी जीवित देवी कुमारी वर्षमा १३ पटक कुमारीघरबाट निस्कने गर्नुभएको छ । एकपटक पौष शुक्ल अष्टमीको दिन, मुख्य जात्राको रूपमा रहेको इन्द्रजात्रा, बडादशैँ, चैते दशैँ, घोडे जात्रा, सेतो मछिन्द्र जात्रा, सेतो मछिन्दनाथ स्नान हुँदा, गाईजात्राको भोलिपल्ट, पचली भैरव जात्राको समयमा र चाँगुनाराणबाट कलश ल्याउँदा कुमारी बाहिर निस्कने गर्छिन्। कुमारीको दैनिकी कोरोना नहुँदा दैनिक बिहान ९ बजेदेखि १२ बजेसम्मको समय दर्शनको हो । मध्याह्न १२ देखि ४ बजेको समय कुमारीको अध्ययन गर्ने समय हो । हाल कोरोना सङ्क्रमणका कारण अन्य मठमन्दिरमा जस्तै दर्शनमा रोक लगाइएको छ । अहिलेको कुमारीलाई कुमारी हुनुभन्दा पहिले जुन विद्यालयमा अध्ययन गर्थिन सोही विद्यालयका शिक्षकले कुमारी घरमा नै आएर अध्यापन गराउने गर्छन्। हाल उन स्वयम्भूमा रहेको मैत्री बोर्डिङ स्कुलमा कक्षा २ मा अध्ययनरत हुनुहुन्छ । अहिले कुमारीले अन्य विद्यार्थीले जस्तै अनलाइनबाट कक्षा लिइरहेकी छिन्। हरेक दिन नित्य पूजाका लागि तलेजु भगवतीको पुजारीले उनको पूजा गर्छन्। बिहान ९ बजेदेखि १० बजेसम्मा हिन्दू पुजारी र बौद्ध धर्म मान्ने पुजारीबाट उनको पूजाआजा हुने गर्दछ । उनले ११ बजेदेखि १२ बजेको समयमा खाना खाने तालिका छ । कुमारी घरमा उनको हेरविचार गर्नका लागि एउटा छुट्टै परिवार नै खटिएको छ । कुमारीहरु कुमारीको रूपमा कति समय बस्ने भन्ने यकिन नभए पनि तीनदेखि चार वर्षमा आउने र ११ देखि साढे ११ वर्षसम्मअर्थात् पहिलोपटक महिनावारी हुने समय अघिसम्म बस्न पाइने छ । पहिलेदेखि नै कति कुमारी रहे भन्ने यकिन जानकारी नरहे पनि हालको कुमारी ५५ नम्बरमा पर्ने इन्द्रजात्रा व्यवस्थापन समितिले जानकारी दिएको छ । नब्बे सालको भूकम्पपछि कुमारीको गणना गर्न थालिएको बताइएको छ । कुमारीको मासिक तलब ५० हजार काठमाडौँ महानगरपालिकाले कुमारीलाई मासिक तलबस्वरूप ५० हजार उपलब्ध गराउने गरेको छ । यो व्यवस्था २०५८ सालबाट सुरु भएको हो । त्यसैगरी पूर्वकुमारीका लागि पनि मासिक १५ हजार दिने व्यवस्था गरिएको छ । हाल जीवित नौ जना पूर्वकुमारी रहनुभएको छ भने उनीहरुमध्ये पाँचजनाले विवाह गरिसकेकी छिन । लामो समयदेखि जीर्ण रहेको कुमारी घरको पनि मर्मत गर्ने तयारी रहेको छ । यसका लागि कामपाले उपभोक्ता समितिमार्फत निर्माण गर्नका लागि एक करोड विनियोजन गरेको छ । संयुक्त राष्ट्र सङ्घीय अङ्ग युनेस्कोद्वारा बहुमूल्य सम्पदाका रूपमा सूचीकृत विश्वका स्मारक र स्थानलाई विश्व सम्पदा भन्ने गरिन्छ । यसमा कुनै पनि राष्ट्रको विशेष सांस्कृतिक महत्व राख्ने धरोहरलाई यसमा समावेश गरिन्छ । जुन विश्व सम्पदा समितिद्वार चयन गर्ने गरिन्छ र उक्त समितिमार्फत नै संरक्षण गरिन्छ । युनेस्कोले विश्व सम्पदा क्षेत्रमा नेपालका विभिन्न सम्पदालाई सूचीकृत गरेको छ । काठमाडौँ उपत्यकाकाबाट तीन वटा ऐतिहासिक दरबार, दुईवटा बौद्ध स्तूप र दुई हिन्दू मन्दिरसँगै उपत्यकाबाहिर लुम्बिनी तथा चितवन र सगरमाथा राष्ट्रिय निकुञ्जलाई समावेश गरेको छ । रासस"
अफगानिस्तानको दोस्रो सहर कान्दहार नियन्त्रण गरेको तालिबानको दाबी,एजेन्सी : तालिबानले अफगानिस्तानको दोस्रो ठूलो सहर कान्दहार पनि आफूले नियन्त्रणमा लिएको दाबी गरेको छ। अफगानिस्तानमा जारी लडाइँकाबीच तालिबानले बिहीबार थप मुख्य सहरहरू गज्नी र हेरातलाई आफ्नो नियन्त्रणमा लिएको थियो। तालिबानले देशैभरि आफ्नो विस्तारलाई कायम राख्ने क्रममा त्यसलाई सबैभन्दा नाटकीय ढङ्गको श्रृङ्खलाबद्ध कब्जा मानिएको थियो। यसैबीच विश्व शक्ति राष्ट्रहरूले चाहिँ सैन्य शक्तिद्वारा अफगानिस्तानमा स्थापना हुने सरकारलाई आफूहरूले मान्यता नदिने चेतावनी दिएका छन्। अमेरिका र ब्रिटेनले आफ्ना दूतावासका कर्मचारी र नागरिकहरूलाई सुरक्षित रूपमा अफगानिस्तानबाट लैजान पुन: काबुलमा सैनिकहरू पठाउन लागेको बताएका छन्। एकजना तालिबानका प्रवक्ताले 'कान्दहार पूर्ण रूपमा जितिएको छ' भन्ने घोषणा गरेका छन्। स्रोतहरूले दक्षिणी हेल्मन्ड प्रान्तको राजधानी लश्कर गाहलाई पनि तालिबानले नियन्त्रण गरेको बताएका छन्। राजधानी काबुलतर्फ तालिबान अघि बढ्दै गर्दा व्यापक चिन्ताहरू व्यक्त भइरहेका छन्। काबुलमा तालिबानले नियन्त्रण गरेका क्षेत्रबाट अहिले हजारौँ नागरिकहरू भागेर आएका छन्। बिहीवार सामाजिक सञ्जालका पोस्टहरूमा तालिबान विद्रोहीहरू सहरका मुख्य केन्द्रहरूमा देखिएका थियो। कान्दहारलाई रणनीतिक महत्त्वको मानिन्छ किनकी त्यहाँ अन्तर्राष्ट्रिय विमानस्थल छ। उक्त क्षेत्र देशको मुख्य व्यापारिक केन्द्र पनि हो। बिहीबार रणनीतिक रूपले महत्त्वपूर्ण गज्नीमा नियन्त्रण गरेपछि तालिबानलाई राजधानी काबुललाई नियन्त्रण गर्न बल पुग्ने ठानिएको थियो। उसले तेस्रो ठूलो सहर हेरातलाई पनि कब्जामा लिइसकेको छ। बीबीसी नेपाली
ठगीमा मुछिइन् शिल्पा,"मुम्बई : ठगीको आरोपमा बलिउड अभिनेत्री शिल्पा शेट्टी र उनकी आमा सुनन्दा शेट्टी मुछिएका छन्। आईओसिस वेलनेस सेन्टरको फ्रेन्चाइजको नाममा ठगी गरेको भन्दै लखनउ प्रहरीले शिल्पा र उनकी आमामाथि कारवाही सुरु गरेको छ। यसैगरी मुम्बई प्रहरीले पनिशिल्पाकै घरमा पुगेर सोधपुछ गरिरहेको भारतीय सञ्चार माध्यमले जनाएका छन्। शिल्पा र उनकी आमाको नाममा दुईवटा एफआईआर दर्ता गरिएको छ। शिल्पा र उनकी आमाले आईओसिस वेलनेस सेन्टरको फ्रेन्चाइजको शाखा खोल्ने नाममा दुईजनासँग करोडौं रुपैयाँ लिएका थिए। तर, लामो समय हुँदा पनि शाखा नखोलेपछि उनीहरूका नाममा मुद्दा दर्ता गरिएको हो। उक्त कम्पनीका अध्यक्ष किरण बाबाले भने एक विज्ञप्ति जारी गर्दै शिल्पा र उनकी आमाको कुनै संलग्नता नरहेको बताएकी छन्। उनका अनुसार शिल्पा र सुनन्दा निकै समय अघि नै कम्पनीबाट अलग भइसकेको बताएकी छन्। किरणले कम्पनी आफ्नो सन्तानजस्तो भएको भन्दै भ्रामक समाचारहरू नफैलाउन आग्रह गरेकी छन्। शिल्पा र उनकी आमा सुनन्दा धेरै समय अगाडि नै यस कम्पनीबाट अलग भइसकेका छन्। अहिले म एक्लैको स्वामित्वमा कम्पनी छ, उनले विज्ञप्तिमा भनेकी छन्, यस्तो अफवाहले कम्पनीको इमेजमा धक्का लागिरहेको छ।"
बोक्सी प्रथा विरुद्ध २० वर्ष: स्वास्थ्य स्वयंसेवीदेखि संविधानसभा चुनावसम्म मरनीदेवीको यात्रा,"महोत्तरीको मटिहानी९ सिमरदहीकी मरनीदेवी साहले ठ्याक्कै २० वर्षअघि बोक्सी आरोपमा गाउँलेबाट चरम यातना भोगिन्। जति बेला उनी ४४ वर्षकी थिइन्, अहिले ६४ वर्ष पुगेकी छन्। छारे रोगले छिमेकीका छोरोको मृत्यु हुँदा मरनीदेवीले टुनामुना गरेर मारेको आरोप गाउँलेले लगाए। बेहोस बनाउने औषधि पूजाको प्रसादमा मिसाएर ख्वाइयो। बेहोस भएपछि निर्घात कुटपिट गरियो। प्रहरीले उद्धार गरेपछि उनको ज्यान जोगियो। उनी ३२ वर्षको उमेरदेखि गाउँमा स्वास्थ्य स्वयंसेविकाको काम गर्थिन्। तर, बोक्सी आरोपको घटनापछि त्यसविरुद्धको अभियानमा समर्पित भइन्। अन्धविश्वासको चक्कीमा पिसिएर बाँचेकी उनी २० वर्षदेखि बोक्सी आरोपविरुद्ध जनचेतना फैलाउँदै हिँडेकी छन्। अन्धविश्वास तथा रुढिवादी परम्पराविरुद्ध घुम्टोबाहिर निस्किएर आफूजस्तै अरूलाई जागरुक बनाउन क्रियाशील मरनीदेवीको दुःख, संघर्ष र सफलताबारे राजकरण महतोले गरेको कुराकानी : तपाईं बोक्सी आरोपविरुद्धको जनचेतना अभियानमा कसरी लाग्नुभयो ? म एक अक्षर पनि पढेको छैन। मलाई पहिला त्यति ज्ञान थिएन। बुहारीले घरभित्रै घुम्टोमा लुकेर बस्नुपर्ने परम्परा गाउँमा थियो। घरबाटै लडेर म घुम्टोबाहिर निस्किएँ। ३० वर्षसम्म गाउँमै स्वंयमसेविकाका रूपमा काम गरेँ। गर्भवती, सुत्केरी र बच्चाहरूको हालखबर सोध्दै टोलटोल हिँड्थें। देशको सेवामा लागिरहँदा मलाई गाउँलेले मरनीदेवी डाइन (बोक्सी) हो भनेर मार्न खोज्यो। समुद्रमा पानी भरेझैं यो घटनाले मनभरि पीडा भरियो। अब चुप लागेर बस्नु हुँदैन। म चुप बसे अरू दिदीबहिनीले पुस्तौंपुस्तासम्म भोग्नुपर्छ भनेर बोक्सी आरोपविरुद्ध जनचेतना फैलाउन कम्मर कसेर लागेँ। जनचेतना फैलाउन के गाह्रो भएन ? यो काम गर्न सजिलो छैन। मानिसहरू अझै बोक्सी हुन्छ भन्छन्। मैले हुँदैन भन्छु। तर, पत्याउँदैन। समाज अन्धविश्वासको चक्करमा फस्नुको मूल कारण शिक्षाको कमी हो। ज्ञानको ज्योति जुन दिन समाजभरि फैलिन्छ त्यो दिन अन्धविश्वासको जरो उखेलिन्छ। म यसकै लागि लडिरहेको छु। कस्तो अवस्थामा बोक्सी आरोप लगाइन्छ ? जवानीमा जसको घरवाला (श्रीमान्) बित्छ उसलाई बोक्सीको दोषी नजरले हेर्न थाल्छ। उसले श्रीमान् खाएर डाइन सिकी भन्न थाल्छ। गरिबले अलिक मेहनत गरेर धन जोड्यो भने पनि त्यो घरको महिलालाई डाइन भन्छ। डाइन सिकेर अरूकै घरबाट तानेर सम्पत्ति ल्यायो भन्छन्। यो कुरा झुटो हो। समाजमा महिलाको अवस्थामा कस्तो देख्नुहुन्छ ? बच्चा हुँदा आमाबुवाको बन्धनमा बस्नुपर्ने। विवाह भयो श्रीमान्को अन्डरमा बाँच्नुपर्ने। बुढेसकाल लाग्यो छोराछोरीले हेला गर्ने। त्यसमाथि कसैको श्रीमान् बित्दा त झनै पतिलाई फलानोले खाई भनेर घर र समाजबाट बोक्सी आरोपमा यातना खेप्नुपर्ने। महिलालाई सहज छैन। तपाईंले आफूप्रति गाउँ, समाजको दृष्टिकोण कस्तो पाउनुहुन्छ ? महिलासम्बन्धी कार्यक्रममा बोलाउँछन्। गाउँमा माया गर्ने मान्छेहरू धेरै छन्। बोक्सी आरोपविरुद्धको कानुन बनेपछि कसैले कसैलाई कमै डाइन भन्छ। तर, समाजमा कुरा काट्न छोडेको छैन। मलाई बोक्सी भनेको जुन दिन सुन्छु त्यो दिन जोसुकै होस् जेल हाल्छु। कानुन बनाएँ मैले नाच्छ को ? मेरो माथि घटना भएपछि बोक्सी कसुर गर्नेविरुद्धमा सरकारले कानुन बनायो। मधेसका महिलाले अझै घरबाहिरको संसार देख्न पाएका छैनन्। घुम्टोभित्रै छन्। यो पनि एक प्रकारको परम्पराले गरिरहेको हिंसा नै हो। गरिब, एकल महिलालाई समाजमा बाँच्न अझै कठिन छ। कसैको भैंसीले दूध नदिए, कोही बिरामी भए, कसैको प्रगति भएन भने निर्धा, गरिब र एकल महिलालाई बोक्सी भन्दै कुटपिट गर्छ। मलमूत्र कोच्याउन पछि पर्दैन। ममाथि घटना के भयो, सबै अकिल (बुद्धि) भगवानले खोलिदियो। मलाई देखेपछि अहिले पनि आमाहरूले अचरा (साडीको फेर)ले छोप्छ। आज छोप्छ, ठूूलो भएपछि गाउँमा हिँड्छ कि हिँड्दैन ? त्यो दिन उनीहरूले कहाँ राख्छ बच्चालाई ? केही गाउँलेले यस्तो गर्छ। धेरै महिलाले गर्भमा बच्चा भएपछि मलाई जानकारी दिन्छ। म स्वंयमसेवी भएर काम गरें। तपाईंले अहिले पनि स्वंयसेविका भएर काम गर्दै हुनुहुन्छ ? अलिहे म बुढी भएँ। अब हिँड्न, खट्न सक्दिनँ। ३० वर्षजति स्वंयमसेविकाको काम गरेँं। अहिले कान्छी बुहारी ललितालाई स्वयंसेविकाको पद हस्तान्तरण गरेको छु। त्यै पनि मान्छेहरू मलाई बच्चा, गर्भवती महिला तथा सुत्केरीका बारेमा जानकारी गराउँछन्। त्यो सूचना बुहारीलाई दिन्छु। ऊ सेवा दिन घरमै पुग्छ। स्वंयसेविका भएर सेवा गर्दा कस्तो अनुभूति भयो ? खुसी लाग्छ। कमाई हुनु नहुनु आफ्नै ठाउँमा हो। आत्माले जनताको सेवा गरेँ। गाउँलेले मलाई दुःख दियो। तर, मैले कसैलाई बुराई (खराब) सोचिनँ। सबैभन्दा ठूलो भगवान् छ। त्यसैको बलमा म अघि बढिरहेको छु। मलाई मान्छेले बलजोरी (जबरजस्ती) बोक्सी बनायो। यत्रो हुँदा पनि अबुझहरूले मलाई बोक्सी भन्छ। त्यसले मन पोल्छ। मैले थुप्रै बच्चा र आमालाई औषधि खुवाएर स्वस्थ नागरिक बनाएँ। यो मेरो जीवनको महत्वपूर्ण उपलब्धि र सम्पत्ति हो। तपाईं कसरी स्वयंसेविका बन्नुभयो ? एक जना स्वास्थ्यकर्मीले मलाई महिला स्वंयमसेविकामा राख्नुभयो। श्रीमानसँग नसोधेर नै हुन्छ भनिहाले। थाहा पाउनु भएपछि के हुन्छ भन्ने डर लाग्यो। म त्यतिखेर त्यस्तै ३२ वर्षको थिएँ होला। बच्चा र आमाको सेवा गर्दा पुन्य हुन्छ भनेर डाक्टरले भनेर जानुभएको छ। यो सुनेर उहाँ (श्रीमान्)ले जान अनुमति दिनुभयो। पहिला नपढेको मान्छेलाई पनि जान्ने र सक्रिय छ भने स्वंयमसेविका राख्थ्यो। अनपढ भएकाले सुरुमा काम गर्न धेरै कठिन भयो। डाक्टर र नर्सले भनेको कुरै नबुझ्ने। तालिममा जरी सिकाइन्थ्यो, त्यसैगरी गाउँमा खबर सुनाउँथेँ। लगातारको तालिमपछि खोप दिने समय, भिटामिन ख्वाउने तालिकाबारे बुझ्न थालें। एक पैसा पनि तलब हँुदैनथ्यो त्यति खेर। एक दिन तालिममा गएको ४० रुपैयाँ पाइन्थ्यो। खोप चलेको दिनको सय रुपैयाँ भत्ता दिइन्थ्यो। बोक्सी कसुरविरुद्धको कानुनबारे तपाईंलाई के थाहा छ ? महिलालाई बोक्सी भन्ने ? अन्याय गर्ने ? यस्तो गर्ने जेल जान्छ। दण्ड पनि लाग्छ। जनचेतनाका लागि धेरै पटक प्लेन चढेर काठमाडौं गएँ। हाकिम साबहरूले पहिला पानी मागेर मेरो हातबाट खान्छन्। म बोक्सी भएको भए उनीहरू मर्थे नि। २० वर्षअघि तपाईंलाई बोक्सी आरोप लगाएर गाउँलेले निर्मम ढंगले कुटपिट गरेका थिए। उक्त घटनालाई तपाईं कसरी स्मरण गर्नुहुन्छ ? मैले दुःख भोगेको कुरा देश विदेश सबैले जानिरहेको छ। मरनीलाई कुन रंगको कुटाइ लाग्यो ? के बित्यो ? मलाई मात्रै थाहा छ। कुटाइले टाउको, निधार र शरीरभरि घाउ थियो। त्यतिखेर चार दिनसम्म मैले केही थाहा पाइनँ। त्यो घाउ अझै कहिलेकाहीँ बल्झिन्छ। टाउको दुख्छ। अहिले तपाईंको अवस्था कस्तो छ ? अब म बुढी भएँ। जीवनमा राम्रोसँग कसरी बस्ने खाने सोच्दै छु। सरकार पनि मेरो नाउँ बिर्सिन्छ। किन सुन्दैन ? मेरो नामले इन्जीओवला (एनजीओ)हरू लाखीखाँकी (धनी) भयो। उनीहरू मलाई भजाएर बजेट ल्याएर लुकाउँछ। यो कुरा कसरी थाहा पाउनुभयो ? विदेशीले मलाई क्यान्डा (क्यानाडा) घुमाउन टिकट पठायो। मरनी सिरियस बिरामी छ भनेर ढाँटेर इन्जिओवला (एनजीओ)हरूले आफ्नो परिवारलाई पठायो। जिल्लामा गएपछि हाकिम साबहरूले भोज खुवा भन्यो। केको भोजभन्दा तपाईं क्यान्डा गएर आउनुभएको होइन भन्यो। त्यसपछि बल्ल मलाई थाहा भयो। मेरो नाउँमा अरूले विदेश घुम्यो। तपाईंलाई कसले किन बोक्सी आरोप लगाएको थियो ? हाम्रो समुदायमा पूजा गरेर ग्रहदशा कटाउने चलन छ। मैले पनि परिवारको दीर्घायु, सुखका लागि घरमा महादेवको पूजा गरेको थिएँ। गाउँको एक जना सानी छोरी मेरो घरमा बिहान ११ बजेतिर पैसा माग्न आएको थियो। उसको बुुवाले मेरो घरबाट दूध किनेर लगेको थियो। अघिलो दिन पैसा दिँदा हिसाबभन्दा बढी रुपैयाँ मेरो माथि खसेको थियो। त्यो माग्न आउँदा मेरो आँगनमा पूजा गरिएको ठाउँमा बच्चीको खुट्टो लाग्यो। मैले पूजा गरेको ठाउँ हो, किन फूललाई कुल्चेको, ढोग भने। बच्चीलाई फिर्ता रकम दिएँ। राती पूजामा खटिदाँ म थकित भएको थिएँ। त्यो दिन धेरै घाम थियो। बिहानै महादेव पूजाको फूल, अगरबत्ती नदीमा सेलाउन जान सकिनँ। साँझ सेलाउन जान्छु भन्दै पूजा गरेकै ठाउँमा ती सामग्री छोपी दिएँ। अनि म ओछ्यानमा पल्टिएँ। त्यसपछि के भयो ? त्यो बच्ची घर पुगेपछि मरनीले पुजेको थियो, मलाई ढोग्न लगायो भनेर गाउँभरि भनेछ। त्यसपछिका दिनमा गाउँमा कोही बिरामी भए, मरनीले टुनामुना लगायो भन्दै आरोपमाथि आरोप लगाउन थाले। कसैलाई टाउको दुख्यो कि मरनीले जादु चलायो भन्दै बोक्सीको नजरले हेर्न थाले। दिन बित्यो, महिना सक्यो, साल लाग्यो। त्यसपछि मलाई गाउँलेले बोक्सी भनेर नामकरण गरिदियो। बोक्सी आरोपले तपाईंमा कस्तो प्रभाव पर्यो ? बजार जाँदा मेरो पछाडि मान्छेहरूले सीआईडी गर्न थाल्यो। वनमा जाँदा पिछा गर्न थाल्योे। मरनी कहाँ जान्छ, के गर्छ ? गाउँलेले बाटो ढुक्न थाल्यो। दसैं आउँदा त मानिसहरूले झनैं निगरानी गथ्र्यो, के गर्छ भनेर समात्ने र रामधुलाई गर्ने योजना बनाउँथ्यो। जे गर्छ उपरवाला मालिक (भगवान्)ले गर्छ। म बोक्सी भए पो ! मैले आफ्नो काम गरेर घर फर्किन्थें। अरूसँग के मतलब ? तपाईंलाई नभएको आरोप लगाउने अवस्था कसरी आयो ? घटनाअघि मेरो छोरो वीरेन्द्रले विवाह गर्यो। जन्ती घुमेर आएपछि भगवानको पूजा गर्ने चलन छ। मैले घरमा सत्यनारायण भगवान्को पूजा लगाएको थिएँ। गाउँलेहरू मेरो आँगनमा पूजा हेर्न आएको थियो। छिमेकी जोगिन्द्र साहको १० वर्षीय छोरो सञ्जय पनि आएको थियो। पूजामा आरतीका लागि कपुर चाहिने भयो। बच्चालाई अचरा (आँचल)मा बाँधेर राखेको दुई टकियाँ दिएर पसलमा पठाएँ। उसले कपुर किनेर आयो। एकै छिनमा बेहोस भएर आँगनमै ढल्यो। उसको शरीर टाइट भयो। बच्चा बेहोस हुनुको कारण थियो मिर्गी (छारे रोग)। मिर्गी छोडाउन कसैलाई आउँदैन थियो। एक जना छिमेकीले नाक र मुख छोपेर निको पार्न खोज्यो। त्यसपछि अस्पताल लाँदालाँदै त्यो बच्चाको मृत्यु भयो। त्यसपछि मरनी बोक्सी छ। उसैले तिम्रो छोरो मार्यो भनेर छिमेकीले जोगिन्द्रलाई उस्कायो। मृत्युको कारण खोज्न जानुको साटो उसले धामीझाँक्रीलाई घरमा बोलायो। भारतबाट धामीझाँक्री बोलाउन गाउँबाट सहमतिपत्रमा हस्ताक्षर संकलन गरियो। जोगिन्द्रको पक्षमा हुनेले धामी ल्याउने सहमति दियो। अरूले दिएन। म त्यति खेर स्वंयमसेविका नै थिएँ। सबै बच्चालाई भिटामिन ए, पोलियो थोपा, जुकाको औषधी खुवाउँथेंँ। गर्भवती तथा सुत्केरीलाई अस्पताल पठाउँथेँ। म बोक्सी भएको भए कसैको बच्चालाई जति खेर पनि मार्न सक्थें नि ! बुझ्नेले सहमति दिएन। तर, अन्धविश्वासमा रुमलिएकाहरू मलाई बोक्सी साबित गर्नतिर लागे। मान्छे कोही बोक्सी हुन्छ ? जमाना कहाँबाट कहाँ गइसक्यो, हामी अझै जंगली युगमै छौं। घटनाक्रम कसरी अघि बढ्यो ? इन्डियाबाट धामीझाँक्री गाउँमा ल्याइयो। राती धामीले मरनी डाइन छैन भन्यो। तर, छिमेकीले जसरी हुन्छ उसलाई बोक्सी छ भनेर निकाल्नै पर्छ भन्ने अडान राखे। भोलिपल्ट बिहान मलाई बोक्सी घोषणा गर्न जुक्ति निकाल्यो। गाउँमा पूजा लगाउने कुरा भयो। त्यहीअनुसार गाउँमा डिगडिगियो (झ्याली) पिटाइयो। भोलि जो प्रसाद खान आउँदैन उसलाई ५० हजार जरिवाना गरिनेछ भनियो। म त भाग्ने कुरै थिएन। मलाई नै बोक्सी ठहर गर्न यत्रो तानाबाना बुनिएको थियो। पूजा कहाँ लगाइएको थियो ? गाउँको स्कुलमा पूजा लगाइयो। त्यो दिन खाना खान ढिलो भएको थियो। बिहानको ११ बज्दै थियो। पूजा सकिएपछि मलाई प्रसाद खान पटकपटक बोलाउन मान्छे आयो। मैले खाना खाएर आउँछुु भनें। मानेनन्। भोकै स्कुलमा पुगेँ। निकै घाम लागेको थियो। गाउँभरिका महिला लाम लागेको थियो। प्रसाद खाएर कोही बोक्सी होइन भनेर लिएको परिक्षा पास हुन दिदीबहिनीहरू पुगेका थिए। त्यो भीडमा म पनि मिसिएँ। पहेलो साडी लगाएको महिला नै मरणी हो भनेर गाउँलेले धामीझाँक्रीलाई चिनायो। अरूका लागि रातो कपडाले छोपेर राखेको आरीको प्रसाद दियो। मलाई भने सानो माटोको भाँडोको प्रसाद दियो। मैले खाएँ। दुई खाले प्रसाद वितरण गरेको मेरो जेठी बुहारीले देख्यो। गहुँ, सखर मिसाएर बनाइएको प्रसाद भोकै पेटमा खाएँ। मलाई त्यही बस्नु भन्यो। म किन यहाँ बस्ने, बस्दिनँ। खाना खाएरको आएको छैन भनेर त्यहाँबाट घर हिँडे। मलाई बोक्सी सावित गर्न लिएको परीक्षापछि धेरैले स्कुलमा कुरो खोलेका थिए। स्वंयमसेविका साथीहरूले पनि बोक्सी हो कि होइन भनेर जाँचेको थाहा भयो। म बिडी खान्थेंँ। त्यसैमा मलाई मन्त्र लगाएर जाँच गरेको सुन्दा अच्चममा परें। स्कुलमा भीडभन्दा टाढा गएर साथीहरूसँग कुरा गर्दा मरनी बोक्सी ठहरियो भाग्दै छ भनेर हल्ला फैलायो। मलाई लखेटन थाल्यो। त्यहाँका केही गाउँलेले बचायो। त्यहाँबाट म घर फर्केर आउँदा मेरो आँखा देख्न छोड्यो। बेहोस् भएँ। मेरो होस् हबासै हरायो। भुइँमा लडें। उता स्कुलमा बोक्सीकै बिषयमा लिएर मरापिटी (कुटपिट) सुरु भयो। छिमेकीले मरनी डाइन नांगै आगनमा नाचिरहेको छ भने घरको छतबाट हल्ला गर्यो। मरनी घरबाट भाग्छ भनेर दैलोमा मान्छे खटायो। त्यो भीड मेरो घरको दैलोको ढोका तोडेर भित्र पस्यो। त्यो भीडले तपाईंलाई के गर्यो ? मलाई घरबाट निकालरे कोखामा हान्न थाल्यो। मेरो आँखा खुल्यो। मलाई कुटिरहेका मान्छेहरूलाई चिनें। मलाई कुटपिट गर्दै पञ्चाय कार्यालय (तत्कालिन गाविस) नजिकैको पोखरी किनारमा लग्यो। जहाँ पायो त्यही कुट्न थाल्यो। छाताको नोखले मेरो आँखामा हिर्कायो। त्यतिकैमा प्रहरीको गाडी आयो। आँखाको छेउबाट रगत बग्दै थियो। महिलाहरूले आँचलमा भिजाएर मेरो मुखमा पानी हालिरहेको थियो। प्रहरीले मलाई कुटनेहरूलाई पक्रेर भ्यानमा हाल्यो। थानामा लग्यो। मलाई सिडिओले जलेश्वर अस्पताल पठायो। गाउँबाट मान्छेको भागाभाग भयो। तपाईंले आफूलाई कुट्नेहरूविरुद्ध प्रहरीमा उजुरी गर्नुभयो कि भएन ? दर्जनभन्दा बढी मान्छेहरूविरुद्ध मैले प्रहरीमा उजुरी गरेँ। उनीहरू धरौटी राखेर छुट्यो। मेरो मुद्दामा कसलाई कारवाही भयो, मलाई आजसम्म थाहा छैन। सबै त्यसै घुमिरहेका छन्। घटनापछि अरूले तपाईंलाई के भने ? मलाई देशभरिकाले चिन्न थाल्यो। गाउँमा काठमान्डुल (काठमाडौं) र जिल्लाबाट धेरै पत्रकार आयो। मेरो फोटो खिच्यो। पत्रिकामा मेरो दुःख छाप्यो। महिना दिनसम्म पत्रकारहरूले मेरो खबर लेखिरह्यो। अहिले दुनियाँले मेरोबारे जान्छन्, यो मेरो जीवनको ठूलो खुसी हो। अरू दिदीबहिनीलाई के सल्लाह दिनुहुन्छ ? ममाथि जुन प्रकारको घटना भयो, यस्तो घटना कुनै महिलालाई नहोस्। बोक्सी आरोपमा कसैले केही गरे आवाज उठाउन भन्दै आइरहेको छु। सभासम्मेलन होस् या बैठक समय लिई मैले आफ्नो घटना सुनाएर अरूलाई त्यसबिरुद्ध जुटन भन्दै हिँडिरहेको छु। २० वर्षको समयलाई फर्केर हेर्दा ममाथि घटना हुँदा बोक्सीविरुद्धको कानुन बन्यो। कुनै महिलामाथि डाइन भनेर होच्याउने, कुटपीट गर्ने, मलमुत्र खुवाउनेलाई कारबाही हुन्छ। आफन्तले पनि बोक्सी हो कि होइन भनेर जाँचे। बोक्सी ठहरिए काटेर घरमै तरहारा खनेर गाड्नेसम्म भने। त्यो कुरो सम्झिँदा आँसु आउँछ। घरमा बोलाएर किरिया (कसम) खुवायो। छोरा लगाएर किरिया खाएर भनें, म बोक्सी होइन अनि मृत्युको मुखबाट उम्के। कसम नखाएको भए मलाई विष पिलाएर उनीहरूले माथ्र्योे। एन्डोसेल भन्ने विष किनेर ल्याएको मैले देखेको थिएँ। बोक्सीबिरुद्धको कानुन त बन्यो, पीडितले न्याय पाइरहेका छ कि छैनन् ? बोक्सी आरोपको घटना अझै पनि गाउँमै पञ्चायती गरेर लुकाइन्छ। यस्तो हुनु हँुदैन। यस्यो भयो भने घटना गराउनेहरूको मनोबल बढेर जान्छ। पञ्चहरूले कानुन बुझ्नुपर्छ। जसरी आफूलाई कसैले कुबोली बोल्दा मन दुःख, कुट्दा दुःख छ। अरूलाई पनि त्यस्तै पीडा हुन्छ भने बुझ्नुपर्छ। मेरो आत्मा जस्तै अरुको आत्मा हुन्छ सबैले बुझ्न जरुरी छ। म यही चाहिँ रहेकी छु। अरुलाई अहिले दुःख दिदाँ मर्दा नर्कमा बास हुन्छ। सहयोग र माया गर्दा जिउँदोमै स्वर्गमा पुगेको आनन्द मिल्छ। हामीले कसैलाई दुःख दिन्छौ भने त्यो उपरबालाले हिसाब गरिरहेको हुन्छ। त्यसैले कसैले कसैलाई अन्याय गर्नु हुँदैन। मान्छेले मान्छे मारेर के पाउँछ ? मावन जीवन धेरै अनुपम छ। तपाईं त निर्वाचनमा उम्मेदवार पनि बन्नुभयो। कसरी अवसर पाउनुभयो ? २०६४ सालमा सबै जनाले चुनावमा लडाइदियो। जनमोर्चा नेपाल पार्टीबाट आफ्नै क्षेत्रबाट संविधानसभा सदस्य चुनाव लडेको थिएँ। चुनाव चिन्ह तारा थियो। टोलटोलमा एक महिनासम्म भोट मागेंँ। मलाई हराउन विपक्षी पार्टीका नेताहरूले गुण्डा खटायो। बाटोमा बाँसको भाँटा लिएर हामीमाथि आक्रमणको प्रयास भयो। मधेसी भएर पहाडी पार्टीमा लागेको भन्दै मलाई मार्ने योजना बनाएको थाहा पाएँ। यो खबरको प्रहरीप्रशासनले पनि सुइको पायो। त्यसपछि के भयो ? प्रशासनले हामीलाई खाजा खुवाएर राति ८ बजे सिमरदहीबाट स्कर्टिङ गरी महोत्तरीको बर्दिबास पठायो। चुनावमा मेरो साढे चार सय भोट आयो। जित्न सकिनँ। तै पनि म धेरै खुसी भएको थिएँ। मलाई सबैले चिन्यो। नेताहरूले बधाई दियो। असुरक्षाका कारण १ महिना बर्दिबासमै बसें। तपाईंको नाम कसरी मरनी राखिएको रहेछ ? मेरो विवाह ८ वर्षकै हुँदा भयो। बुवाको नाम लक्ष्मी साह र आमाको नाम रामसखी देवी हो। पाँच सन्तान छोरो जन्मेपछि एकपछि अर्को बित्दै गयो। त्यसपछि छैटौं सन्तानका रूपमा म छोरीका रूपमा जन्मेंँ। मेरो दाजुहरू सबै मरेको कारण यो पनि बाँच्दैन भनेर रिसाएर मरनी नाम राखियो। अर्काको घर नपठाए मरनी पनि अरु छोराजस्तै मर्छ भनेर छिटो अरूको घर पठाउन मेरो विवाह गरियो। त्यसपछि जन्मेका २ भाइ र एक बहिनी बाँचेंँ। बाल्यकालमै विवाह भएको कसरी थाहा पाउनुभयो ? विवाह गरेर ससुराली (घर) आउँदा मैले केही जानिनँ। पाँच वर्षपछि बल्ल मैले थाहा पाए की मेरो विवाह भयो। बुझ्ने भएपछि बुवाआमासँग झगडा गरेँ। मैले एक अक्षर पढ्न पनि पाइनँ। त्यति बेला छोरीलाई पढाउने गरिन्थ्यो कि थिएन ? पहिले बेटी पढ्नु हँुदैन भन्थेंँ। त्यही रुढीवादी संस्कारको सिकार भएँ। गरिबका छोरीहरू स्कूल जाने ? अनहेर हुन्छ , धनीहरू भन्थें। तर, त्यही धनीले आफ्ना छोरीहरू स्कुल पढ्न पठाउँथेँ। पहिला त्यस्तो जवाना थियो। बुढेसकाल लाग्यो, अब कसरी जीवन चलाउनुहुन्छ ? मेरो जीवनबारे सरकारले सोच्नुपर्छ। मरनीको जिन्दगी कसरी चल्छ ? कसरी बस्छ ? म एक गरिब परिवारको छु। १३ धुर घडेरी र चार कठ्ठा खेत छ। १२ जनाको परिवार छ। वर्षमा ९ महिना खान पुग्दैन। वृद्ध भत्ता पनि पाउँदैन। मेरो ६४ वर्ष उमेर भयो, ७० वर्ष नपुगी पाइँदैन। मेरो लागि काठमाण्डुलबाट पाँच पैसा पनि राहत आएन। अब कमाउन सक्दिनँ। सरकारले मेरो नाममा किन सोच्दैन, विचार गर्दैन ? परिवार कसरी चल्दै छ ? जेठो छोरो विनोद कमाउन विदेश गएको छ। कान्छोराको छोरो काठमाडुलमा नारिवल बेच्दै छ। ऊ केही महिना पहिले एक्कासि बिरामी भयो। उसको उपचारमा ७ लाख लाग्यो। घडेरी र खेत बैंकमा राखेर ऋण लिएपछि बल्लतल्ल बाँच्यो। ऋण कहाँबाट तिर्ने ? चिन्तामा छु। नातिनी भरखरै १० कक्षा पढिरहेको छ। स्टाफ नर्स पढ्ने भन्छे। ऋण तिर्ने कि नातिनी पढाउने समस्यामा छु। मैले नपढे पनि छोराछोरी नातिनातिनालाई पढाइरहेको छु।"
आधुनिक समाजमा तेस्रो आँखा,"इमान्दारिताका साथ स्वच्छ पत्रकारिता गरौं, समाज र राष्ट्रलाई अघि बढाऔं। यो नै वर्तमान समयको माग हो। सञ्चारमाध्यम समाजको ऐना हो। सबै प्रकारका सामाजिक सुधारका लागि यसको महत्व अत्यन्त बढी छ। आजको युगमा सञ्चारमाध्यमहरू अत्यन्त प्रभावकारी सावित भएका छन्। समाजमा भइराखेका क्रियाकलापलाई निरन्तर रूपमा प्रचार प्रसार गरी सुसूचित गर्ने र पारदर्शिता निर्वाह गर्नमा यो सशक्त माध्यमको रूपमा स्थापित भएको छ। सञ्चारमाध्यमले अन्तर्राष्ट्रिय सिमानालाई निस्प्रभावी बनाउँदै यो विश्वलाई नै सानो टोलछिमेकको रूपमा रूपान्तरण गरिदिएको छ। सूचना सञ्जालमाथि नागरिकको अधिकार जति बढी स्थापित गर्न सकियो त्यति बढी लोकतन्त्र सुदृढ भएको मानिन्छ। विकसित र विकासशील दुवै प्रकारका मुलुक भ्रष्टाचार, पद र अधिकारको चरम दुरूपयोगबाट आक्रान्त छन्। सञ्चारमाध्यमले यी समस्याको उजागर गरी समाजमा व्याप्त असमानता, अन्याय, पक्षपात एवं गलत व्यवहारमा सुधार ल्याई सरकारी र निजीक्षेत्रमा सकारात्मक परिवर्तन गर्न प्रयत्नशील छ। यसले गलत क्रियाकलापविरुद्ध निगरानीसमेत गर्दै आएको पाइन्छ। आधुनिक जटिलताबाट गुज्रिएको समाजमा भ्रष्टाचार नियन्त्रणका दिशामा सञ्चारमाध्यम प्रभावकारी साधन प्रमाणित हुँदै गएको छ। भ्रष्टाचारमा संलग्न व्यक्ति स्रोत, साधन, शक्ति सबैको पूर्ण उपभोग गर्ने हुँदा वैभवशाली भइराखेको हुन्छ, यस्ता प्रतिष्ठित व्यक्तिविरुद्ध गरिने प्रचार प्रसारले स्वतः समाजको चासो सिर्जना गरी दिने भएकाले पनि सञ्चारमाध्यमको सम्प्रेषणलाई जनताले स्वीकार एवं समर्थन गर्छन्। पत्रकारिताले भ्रष्टाचारका आरोपीलाई कानुनी अनुसन्धान गर्ने होइन, कारबाही पनि गर्दैन। अपराधविरुद्धको न्यायले कानुनी बाटो अवलम्बन गर्छ, कुनै सार्वजनिक पदाधिकारीमाथि आरोप लाग्दछ। सञ्चारका माध्यमले त्यसलाई प्रचार प्रसार गरिदिन्छ। लामो अन्तरालमा त्यस पदाधिकारीको जीवन स्तर र रहन सहनको मूल्यांकन समाजले राम्ररी गरिराखेको हुन्छ। त्यस पृष्ठभूमिमा आएका सम्प्रेषणलाई समाजले स्वतः स्वीकार्छ। अभियुक्तले कानुनी आधारमा सफाई पाउन सक्छ तर गलत व्यक्तिलाई सञ्चारमाध्यम र जनताले सधैं शिर निहुर्याउने परिस्थिति बनाइदिएका हुन्छन्। जसले गर्दा समाजमा विस्तारै शुद्धिकरण आउन थाल्छ। भ्रष्टाचार रोकथामका लागि सञ्चारमाध्यमको उल्लेखनीय योगदान रहने विषयमा सन्देह छैन। यद्यपि सो क्षेत्रमा समस्या नभएका होइनन्। पत्रकारका चाहना अत्यन्त निष्पक्ष हिसाबले अपराधकर्मीमाथि छानबिन तदारुकताका साथ होस्। त्यसको सूचना यथाशिघ्र उपलबध होस् भन्ने रहन्छ तर सार्वजनिक पद धारण गरेको व्यक्तिमाथि हुने छानबिन तथा अनुसन्धानमा कानुनसम्मत तरिकाले निजको इज्जत र मर्यादालाई पनि सोचमा राख्ने गरिँदा अनुसन्धानकर्ता र पत्रकारहरूका बिच यदाकदा विवादास्पद स्थिति बन्ने गर्दछ। बजारमा रहेका सञ्चारमाध्यम बिचको प्रतिष्पर्धाका कारण छिटोभन्दा छिटो समाचार सम्प्रेषण गर्ने होड चल्छ। पर्याप्त समय अमुक केशको तथ्य संकलन र विश्लेषणमा दिन नसक्दा यसबाट पर्न जाने अन्य प्रभावका बारेमा सोच पुर्याउन सकिराखेको देखिँदैन। भ्रष्टाचारविरुद्धको छानबिनका विषयहरूमा पूरा गर्नुपर्ने प्रकृया र कानुनी सिद्धान्त एवं मूल्यमान्यताका विषयमा विशेषज्ञता प्रायः सबै पत्रकारसँग नहुँदा पनि सञ्चारमाध्यमका प्रचार प्रसार विषय कमजोर वन्दै गएका अनुभव छन्। प्रचार प्रसारले सार्वजनिक दबाबको स्थिति पैदा गर्छ। जसले गर्दा निर्णय प्रभावित बन्ने गर्छ। यस सन्दर्भमा प्रचार प्रसार गर्नुपूर्व पर्याप्त ध्यान जानु आवश्यक हुन्छ। अन्यथा व्यक्तिको अधिकारमा अतिक्रमण हुनसक्छ। तेस्रो आँखा मानिएको सञ्चारमाध्यम पनि दुरूपयोग हुनसक्छ। प्रचार प्रसारका माध्यमबाट व्यक्तिको सामाजिक प्रतिष्ठा र इज्जत धरासायी पनि बन्नसक्छ। पत्रकारहरूले पनि विवेक गुमाउन सक्छन्। तसर्थ समुच्च पत्रकारिता बचाउन प्रत्येक मुलुकले आचारसंहिता बनाउँछन्। जसले निर्वाध रूपमा व्यावसायिक क्रियाकलाप अघि बढाउन पाउने र सो गर्दा नागरिकको मानवअधिकारको संरक्षण पनि गम्भीर बनी पत्रकारितालाई मर्यादित एवं सर्वस्वीकार्र्य बनाउन प्रयत्न गरिएको हुन्छ। व्यक्तिगत रूपमा स्वार्थ प्रेरित भई पत्रकारितालाई सम्बन्धित व्यक्तिको सामाजिक प्रतिष्ठामा आँच आउने हिसाबले बदलास्वरूप कलम चलाउने, पेशाको आडमा विभिन्न आर्थिक आर्जनलगायत काम गर्ने विषयले पित पत्रकारिता मौलाउने गरेको छ। समाजका विकृतिजन्य विषयहरूमा सुधार ल्याउनुको सट्टा अझ विकृति र विसंगति अभिवृद्धि गर्न सञ्चार जगत् उद्यत हुन सक्ने स्थिति बन्न सक्छ। सञ्चारमाध्यमहरूले सामान्य विषयलाई अतिरञ्जित गरी प्रचार प्रसार गरी व्यक्तिको अधिकारमाथि अतिक्रमण गरेका घटना पनि चर्चामा आएका छन्। तसर्थ पत्रकारिता जगत्ले कलम चलाउँदा अत्यन्त गम्भीर हुनु जरुरी छ। पत्रकारका लागि केही आचारसंहिता राज्यले निर्धारण गरी पालना गराउनुपर्छ। पत्रकारले सूचना सार्वजनिक गर्दा कुनै पूर्वाग्रह राख्नु हुँदैन। सत्यमा आधारित भएर संप्रेषण गर्नुपर्छ। तथ्यमा आधारित भएर सूचना प्रवाह गर्न बढी मेहनत र समय लाग्ने गर्छ। प्रकाशनका तरिकाहरू अत्यन्त इमान्दारितापूर्वक निर्वाह गरी अघि बढाउनुपर्छ। आफूले गने सूचना सम्प्रेषणबाट पर्न सक्ने असरका बारेमा विश्लेषण जरुरी छ। यसले व्यक्तिलाई असर गर्न सक्छ, संस्थाको ख्याति बढ्न वा धरासायी जे पनि हुनसक्छ। सञ्चारमाध्यमप्रति सर्वसाधारणको धारणा सकारात्मक र नकारात्मक दुवै हुनसक्छ। तसर्थ जिम्मेवारीका साथ कर्तव्य निर्वाह गर्नु जरुरी छ। समाजमा व्याप्त विकृतिको निराकरणका दिशामा सञ्चारमाध्यमले योगदान गर्न सक्नुपर्छ। विद्यमान सामाजिक, आर्थिक र मानवीय समस्याहरूको पहिचान गरी निश्चित समाचार सम्प्रेषणबाट के कस्तो प्रभाव पर्न जान्छ, सकारात्मक दिशामा अघि वढ्न आफ्नो योगदानले थप मद्दत पुर्याउन सक्छ सक्दैन ? यस्ता समस्याको समाधानमा दत्तचित्त रहने गरी यो जगत् अघि बढ्नुपर्छ। विश्वव्यापी रूपमा मान्यता प्राप्त मौलिक हकको सम्मान र पूरै विश्वशान्ति सुरक्षा र अमनचयनका विषयमा सोच राख्नुपर्छ। यसरी अघि बढेमा मात्र सञ्चारमाध्यमले प्रतिष्ठा आर्जन गर्छ र यो जगत्को योगदान मानव मात्रको कल्याणका लागि हुन जान्छ। यही मूलमन्त्रमा रहेर प्रत्येक राष्ट्रले संवाद जगत्का लागि आचारसंहिता निर्धारण गर्नुपर्छ। सबै प्रकृया र व्यवस्था भ्रष्टाचारसम्बन्धी मानिसको छानबिन गरी सर्वसाधारणसमक्ष सुसूचित गराउने सन्दर्भमा पनि लागू गर्नु नितान्त आवश्यक छ। पत्रकारको कलम सेनाको गोलीभन्दा धेरै गुणा शक्तिशाली हुने गर्छ। तर समस्या कुनै पनि विषयको सतही छानबिन र विश्लेषणमार्फत सूचना प्रवाह हुनुमा छ। सञ्चार प्रणालीले समाजमा प्रभाव विभिन्न किसिमले पार्ने गर्दछ। यसका लागि जनताका अधिकार पूर्णरूपमा उपभोग गर्न सक्ने परिस्थिति निर्माण त्यतिखेर संम्भव हुन्छ, जब सूचनामा आमजनताको पहुँच निर्वाध र सरल रूपमा हुने गर्दछ। यसले आफ्ना अधिकारप्रति सचेतना जागृत गराउँछ। सार्वभौम अधिकारको प्रयोग आत्मविश्वासका साथ गर्न सक्छन्। सार्वजनिक चासोका विषयमा खुलेर आलोचना गर्ने र विकल्पहरू प्रस्तुत गर्न सक्षम बन्छन्। यसका लागि पनि सञ्चार सुविधाहरूको भरपूर प्रयोग जरुरी हुन्छ, प्राप्त सूचनाहरूको विश्लेषणबाट नागरिकले इच्छाआंकांक्षाको गन्तव्यमा पुग्ने अवसरहरूको आँकलन राम्ररी गर्न सक्ने हुन्छन्। यदि गन्तव्यका लागि यात्रा सुगम छैन भने यसका लागि थप प्रयासतर्प अभिमुख हुन्छन्। समग्रमा सूचनाबाट आत्मविश्वास बढ्छ, क्षमतामा अभिवृद्धि हुन्छ। कमी कमजोरीहरूको लेखाजोखा एवं विश्लेषण राम्ररी गर्न सकिन्छ। तसर्थ सूचनाको भरपूर प्रयोगबाट राष्ट्र एवं समाज सम्वृद्ध बन्न सक्छ। समाजमा विद्यमान विकृति र विसंगतिको निराकरणका लागि रामवाण सावित हुनसक्छ। तसर्थ सञ्चारमाध्यमको सुदृढीकरण राष्ट्रिय प्राथमिकतामा पर्नुपर्छ। सञ्चारको प्रभावकारी प्रयोगद्वारा कानुनी कारबाही ढिलो हुँदाहुँदै पनि समाजले तुरुन्तै प्रतिकृया दिन थाल्छ। भ्रष्टाचारीहरूको टिकाटिप्पणी, सामाजिक विभेद, सामाजिक अस्वीकार्यता जस्ता अवस्थाहरू सिर्जना हुने गर्छन्। राजनीतिज्ञहरू मतदाताबाट वहिष्कृत हुन पुग्छन्। यस अर्थमा पत्रकारको कलम सेनाको गोलीभन्दा धेरै गुणा शक्तिशाली हुने गर्छ। तर समस्या कुनै पनि विषयको सतही छानबिन र विश्लेषणमार्फत सूचना प्रवाह हुनुमा छ। उदाहरणका लागि सञ्चारमाध्यमले कुनै व्यक्ति विशेषविरुद्ध भ्रष्टाचारका आरोपहरू लगाइरहँदा उसको सामाजिक प्रतिष्ठा र व्यक्तिगत जीवन अस्तव्यस्त हुने गर्दछ। अभियुक्त चरम मानसिक यातनाबाट पीडित हुनपुग्छ। निर्दोष व्यक्तिमाथि यस्तो आरोप लागेमा आत्महत्यासमेत गरिएका घटना छन्। यसरी सञ्चारमाध्यममार्फत लगाइएको अभियोग कानुनी रूपमा गलत सावित भएका र यसरी निर्दोष प्रमाणित भएपश्चात् पनि समाजले अभियुक्तउपर गरेको व्यवहारबाट पुग्न गएको नोक्सानीको पूर्ति पुनः समाजले सरकार वा न्यायालय र सञ्चारमाध्यम कसैले पनि गर्न सक्दैन। कारणवश यस्तो परिस्थिति निर्माण हुनु भनेको सबैका लागि दुःखपूर्ण अवस्था हो। समाजलाई सुधार गर्ने क्रममा सञ्चारका साधनहरूको भूमिका अत्यन्त महत्वपूर्ण हुनु पनि उल्लेखित परिस्थिति सिर्जना नगराउनेतर्फ विशेष ध्यानाकर्षण सम्बन्धित क्षेत्रको हुनुपर्छ। यसै संन्दर्भमा स्मरण गर्दा स्वच्छ पत्रकारिता गर्दा पनि इमान्दार पत्रकारहरू अपराधी समूहको निशाना बनेका छन्। तिनको निर्मम हत्या गरिएको छ। पित पत्रकारिताबाट केही इमान्दार व्यक्तिको चरित्र हत्या भएको पनि छ। बेलाबखत सञ्चार आतंकको चर्चा परिचर्चा पनि सुन्ने गरिएको छ। यस्तै पृष्ठभूमिमा केन्द्रीत रहेर हामीले कलम चलायौं भने पत्रकारिता पेशा अत्यन्त मर्यादित हुनेछ। यस्तो कामले राष्ट्र र समाजलाई सही दिशातर्फ उन्मुख गराउन सक्नेछ। सम्बन्धित सबै पक्ष गम्भीर बनी अघि बढ्नु सञ्चारमाध्यमलाई सशक्त वनाउनुपर्नेमा मतैक्यता रहने विषयमा भने द्विविधा छैन। इमान्दारिताका साथ स्वच्छ पत्रकारिता गरौं, समाज र राष्ट्रलाई अघि बढाऔं। यो नै वर्तमान समयको माग हो। निष्पक्ष र तथ्यमा आधारित सूचना सम्प्रेषणले विश्वमा सामाजिक परिवर्तन सम्भव भएको यथार्थता हामी सामु प्रष्ट छ। सञ्चारजगत्लाई सबै क्षेत्रको सहयोग जरुरी देखिएको छ जसले गर्दा स्वच्छ र निष्पक्ष पत्रकारितालाई प्रोत्साहन मिल्ने वातावरण बनोस्। स्वच्छ पत्रकारितामार्फत राष्ट्रप्रति योगदान गर्ने सञ्चारकर्मीहरू र सञ्चारमाध्यमहरूको सुरक्षाको विषयमा पनि सम्बन्धित पक्ष अत्यन्त गम्भीर हुनु अपरिहार्य देखिन्छ।"
श्रीलंकाका विकेटकिपर ब्याट्सम्यान चन्डिमल भैरहवामा,"काठमाडौं : श्रीलंकाका विकेटकिपर ब्याट्सम्यान दिनेश चन्डिमलले चौथो संस्करणको एभरेष्ट प्रिमियर लिग (ईपीएल) टीट्वेन्टी क्रिकेट भैरहवा ग्ल्याडियटर्सबाट खेल्ने भएका छन्। भैरहवाले बिहीबार एक विज्ञप्ति जारी गर्दै चन्डिमलले ईपीएल खेल्ने पक्का भएको जनाएको छ। चन्डिमल श्रीलंकाको टीट्वेन्टी टोलीको कप्तानी गर्ने कम उमेरका खेलाडी हुन्। सन् २०१३ मा उनले बंगलादेशविरुद्ध २३ वर्ष एक सय ३३ दिनको उमेरमा कप्तानी गरेका थिए। उनी टीट्वेन्टी क्रिकेटमा श्रीलंकन क्रिकेट टोलीको नेतृत्व गर्ने सबैभन्दा कम उमेरका खेलाडी हुन्। सन् २०१४ को टीट्वेन्टी विश्वकप क्रिकेटको उपाधि श्रीलंकाले जित्दा चन्डिमल पनि सो टोलीका सदस्य थिए। श्रीलंकाले फाइनलमा भारतलाई ६ विकेटले हराउँदै उपाधि जितेको थियो। चन्डिमल एकदिवसीयमा पनि श्रीलंकाबाट कम उमेरमा कप्तानी गर्ने खेलाडी हुन्। उनले सन् २०१३ मै दक्षिण अफ्रिकाविरुद्ध एकदिवसीय क्रिकेटमा कप्तानी गरेका थिए। ३१ वर्षीय चन्डिमलले श्रीलंकाबाट ६२ टेस्ट, एक सय ४९ एकदिवसीय र ५७ टीट्वेन्टी खेल खेलेका छन्। टीट्वेन्टीमा उनले पाँच अर्धशतकसहित कुल ८ सय ६८ रन जोडेका छन्। उनले यसअघि राजस्थान रोयल्सबाट इन्डियन प्रिमियर लिग (आईपीएल) खेलेका थिए। चन्डिमल श्रीलंकाका प्रमुख ब्याट्सम्यान हुन्। उनले श्रीलंकाको टेस्ट, एकदिवसीय र टीट्वेन्टी गरी तीनै फर्मम्याटमा कप्तानी गरेका छन्। भैरहवा ग्ल्याडियटर्समा नेपालका शरद भेषवाकर, प्रदीप ऐरी, मोहम्मद आरिफ शेख, कृष्ण कार्की, भुवन कार्की, दीपेश श्रेष्ठ, रोहितकुमार पौडेल, हरिशंकर झा, अभिनाष बोहरा, कुशल मल्ल, विकास आग्री र हिमांशु दत्त रहेका छन्। भैरहवाले चन्डिमलसँगै अन्य विदेशी खेलाडीसँग पनि छलफल भइरहेको जनाएको छ। चौथो संस्करणको ईपीएल क्रिकेट असोज ९ गतेदेखि २३ गतेसम्म त्रिवि क्रिकेट मैदानमा आयोजना हुँदैछ। प्रतियोगितामा ६ शहरका फ्रेन्चाइज टोलीले प्रतिस्पर्धा गर्ने छन्। प्रतियोगितामा ललितपुर प्याट्रियट्स, भैरहवा ग्ल्याडियटर्स, काठमाडौं किङ्स इलाभेन, पोखरा राइनोज, चितवन टाइगर्स र विराटनगर वारियर्स सहभागी छन्।"
खोटाङ तेक्वान्दो संघमा राई,"काठमाडौं : नेपाल तेक्वान्दो संघ जिल्ला कार्यसमिति खोटाङको अध्यक्षमा अनिलकुमार राई निर्वाचित भएका छन्। बिहीबार भएको दोस्रो अधिवेशनले राईको अध्यक्षतामा नौ सदस्यीय कार्यसमिति चयन गरेको हो। बिहीबार भएको अधिवेशनबाट उपाध्यक्षमा लक्ष्मण राई, सचिवमा नवीन सुनुवार र कोषाध्यक्षमा गोपाल तामाङ निर्विरोध निर्वाचित भए। यसैगरी सदस्यहरूमा मोहन राई, निशान राई, मञ्जु राई, उमेश बस्नेत र यामबहादुर बस्नेत चयन भए। खोटाङको बाक्सिलामा भएको अधिवेशनमा केपिलासगढी गाउँपालिकाका अध्यक्ष कृष्णकुमार राई, पृथ्वी माविका प्रनाध्यापक रणबहादुर राई, सगरमाथा सप्तेश्वर तेक्वान्दो डोजाङका अध्यक्ष दीपेन्द्रकुमार राई, राष्ट्रिय खेलकुद परिषद्का तेक्वान्दोका सहायक प्रशिक्षक अर्जुनभक्त राई, विभिन्न राजनीतिक दलका प्रतिनिधि, समाजसेवी र खेलप्रेमीहरूको उपस्थिति रहेको थियो। केपिलासगढी गाउँपालिकाका अध्यक्ष कृष्णकुमार राईले खोटाङमा प्रमुख खेलमा तेक्वान्दो रहेको भन्दै यसको विकास र विस्तारका साथै योग्य खेलाडी उत्पादनका लागि गाउँपालिकाले सँदो सहयोग गर्ने प्रतिवद्धता जनाए।"
किन नागलाई दूध र दुबो चढाइन्छ ?,"काठमाडौं : प्रत्येक वर्ष श्रावण शुक्ल पञ्चमीका दिन मनाइने नागपञ्चमी आज परम्पराअनुसार नागको पूजा अर्चना गरी घरका मूलढोकामा टाँसेर मनाइँदै छ । यसरी नागको तस्बिर टाँस्दा वर्षभर घरमा नाग, सर्प र बिच्छीलगायतका जीवले दुःख नदिनुका साथै अग्नि, मेघ र चट्याङको भयबाट पनि बच्न सकिन्छ भन्ने धार्मिक विश्वास छ । आज काठमाडौँको नागपोखरी र टौदह, भक्तपुरको सिद्धपोखरीलगायत देशभरका नागदह, कुण्ड र नाग स्थानमा विशेषरूपमा पूजाआजा गरी नागको सम्मानका साथ गाईको दूध, अक्षता, दुबो, खीर र रोटीलगायतका परिकार प्रसाद चढाउने गरिन्छ । वैज्ञानिकरूपमा प्रकृतिमा भएका विषालु पदार्थलाई नाग, सर्पलगायतका जीवले शोषण गरी मानवलगायत अन्य जातिलाई विषालु पदार्थको प्रभाव पर्न नदिने अनुसन्धानबाट पुष्टि गरेपछि ऋषिमुनिले नागजातिको पूजाआजा गर्ने रीत बसालेको विश्वास छ । नागका बाह्र नाम भए पनि आठ कूलका आठ वटा नागको पूजा गर्ने वैदिक सनातनकालदेखिको परम्परा छ । अनन्त, वासुकी, पद्म, महापद्म, तक्षक, कुलीर, कर्कट र शङ्ख गरी आठ नागलाई आजको दिन ब्राह्मण पुरोहितबाट पूजाआजा गरी घरको ढोकामाथि टाँसिन्छ । आजको दिन घरमा नाग टाँसेपछि खेतबारीमा खनजोत नगर्ने र नाग, सर्पलगायतका घिस्रने जनावरलाई मार्नुहुँदैन भन्ने मान्यता छ । नागलाई विष्णु र शिवका रूपमा मान्ने प्रचलन वैदिक सनातनकालदेखि नै छ । भगवान् शिवले नागको माला लगाउने र भगवान् विष्णु जलमाथि शेष नागको श्ययामा फणको छाता ओढी शयन गर्ने भएकाले दुवै भगवान्लाई नागका रूपमा मान्ने गरिएको हो । सूर्योदयकालमा पञ्चमी तिथि र षष्टीले युक्त पञ्चमी नागपूजाका लागि शुभ मानिने भएकाले आज नागपञ्चमीको निर्णय गरिएको नेपाल पञ्चाङ्ग निर्णायक समितिका पूर्वअध्यक्ष एवं धर्मशास्त्रविद् प्रा डा रामचन्द्र गौतमले जानकारी दिए। नाग पूजाको प्रचलन वैदिककालदेखि नै सुरु भएको हो । वैदिक मान्यताअनुसार नागलाई सर्पको राजा मानिन्छ । नाग रिसाए भने पानीको अभाव हुने भएकाले पानीका लागि पनि नागलाई खुशी पार्न पूजा गर्ने परम्परा बसेको हो । वराहपुराणमा उल्लेख भएअनुसार श्रावण शुक्ल पञ्चमीमा नागराजसँग ब्रह्माको संवाद भएकाले पनि आजको दिन नागपूजाका लागि प्रसिद्ध मानिन्छ । प्रत्येक घरमा नाग रहेका हुन्छन् । घरको जगमुनि बसेका नाग रिसाई गएमा घरको जग नै भत्कन्छ भन्ने धार्मिक विश्वासमा पनि नाग पूजा गर्ने परम्परालाई निरन्तरता दिँदै आइएको हो प्रथम पूजाको अधिकार पाएका भगवान् गणेशको एक हातमा नाग छ । भगवान् विष्णुको अवतारका रूपमा जन्म लिनुभएका श्रीरामचन्द्रका भाई लक्ष्मण र कृष्णका दाजु बलरामलाई पनि शेषनागको अवतारका रूपमा मानिन्छ । दुवैले दुर्जनको नाश गरी सज्जनको रक्षाका लागि भगवान् विष्णुको अवतारका रूपमा जन्म लिएको श्रीराम र श्रीकृष्णलाई सहयोग गर्न जन्म लिएको कथा विभिन्न पुराणमा उल्लेख गरिएको छ । श्रीकृष्णले बाल्यकालमै कालीनागको दमन गरेको प्रसङ्ग विभिन्न पुराणमा वर्णन गरिएको छ । भगवान् विष्णुको नवौँ अवतारका रूपमा जन्म लिनुभएका बुद्धको मूर्तिको शिरमा मुकुटाकारका रूपमा सर्पको आकृति रहेको हुन्छ । मत्स्येन्द्रनाथको घाँटीमा कर्कोटक नागको माला लगाइएको हुन्छ । जैन तीर्थङ्करहरुको शिरमा समेत सर्पाकार मुकुट हुन्छ । पाण्डुपुत्र अर्जुन र चन्द्रगुप्त द्वितीयले नागकन्यासँग विवाह गरेको प्रसङ्ग धर्मशास्त्रमा उल्लेख गरिएको छ । लक्ष्मीको वास त्यो घरमा हुन्छ जुन घरमा नागको पूजा हुन्छ भन्ने मान्यता हाम्रो समाजमा सनातनदेखि छ । नागपञ्चमी कसरी र किन मनाउन थालियो भन्ने सम्बन्धमा विभिन्न किंवदन्ती प्रचलित छन् । जसमध्ये एउटा प्रख्यात किंवदन्ती यस्तो छ । एक किसानले आफ्नो खेत खनिरहेका बेला नागका तीन वटा बच्चा भेट्टाए र मारिदिए । ती बच्चाकी आमा आहारा खोजेर आउँदा आफ्ना सबै बच्चा मरेकोदेखि किसानसँग क्रुद्ध भइन् । रिसले चुर भएकी नागिनीले तत्काल किसानलाई मार्दा पनि रिसबाट मुक्त नभएकीले किसानको घरमा गएर श्रीमती र दुई छोरालाई पनि मारिदिइन् । संयोगले किसानकी छोरी घरबाहिर रहेकीले बच्न सफल भइन् । नागिनीले किसानकी छोरीलाई पनि खोज्दै हिँडेपछि बाटामा फेला पारी मार्न खोजिन् । किसानकी छोरीले अनेक प्रकारले अनुनय विनय गरी नमार्नुस् म तपाईंको पूजाआजा गर्छु र दूध खान दिन्छु भनेर बिन्ती गरेपछि नागिनीले दया गरी किसानकी छोरीलाई छोडिन् । मृत्युको मुखबाट बची प्रसन्न भएकी किसानकी छोरीले नागिनीलाई शोडषोपचारले पूजाआजा गरी कचौरामा दूध पनि खान दिइन् । किसानकी छोरीको प्रार्थनाबाट प्रसन्न भएकी नागिनीले तिम्रो भक्तिबाट म प्रसन्न भएँ वर माग भनेपछि उनले मौका छोपी मेरा मातापिता र भाइलाई पनि जीवनदान दिनुहोस् भनी वर मागिन् । प्रसन्न भएकी नागिनीले तथास्तु भनी किसानका सपरिवारलाई बचाइदिइन् । यसरी नागिनीले किसान परिवारलाई बचाइदिएको दिन श्रावण शुक्ल पञ्चमीअर्थात् आजैको दिन भएकाले त्यही समयदेखि नागपूजा गरी घरमा टाँस्ने परम्परा बसेको विश्वास छ । गुरु गोरखनाथले नौ नागको आसनमा बसी बाह्र वर्षसम्म तपस्या गरेको र यसरी नागलाई थिचेर राख्दा पानी नपरेकाले गोरखनाथका गुरु मत्स्येन्द्रनाथलाई बोलाइयो । गुरु आएकोदेखि गोरखनाथ उठेपछि नाग मुक्त भएर पानी वर्षाएको प्रसङ्ग पनि धर्मशास्त्रमा उल्लेख छ । संसारमा सबैभन्दा मूल्यवान् रहेको मणिलाई नागले नै शिरमा धारण गरेका हुन्छन् । श्रीखण्डको सुगन्ध र सङ्गीत नागलाई खुब मन पर्छ । गर्मीमा दुलोभित्र बस्ने नाग श्रावण शुक्ल पञ्चमीअर्थात् आजैको दिन बर्सातको शीतलताका कारण बाहिर निस्कने मान्यतासमेत छ । रासस"
नागको जन्मदिन र विज्ञान,"श्रावण महिनाको शुक्लपक्षको पञ्चमी तिथिलाई नागको जन्मदिन पनि मानिन्छ। नागको जन्मदिन अर्थात् नागपञ्चमीलाई हिन्दू र बौद्ध दुवै धर्मावलम्बीले समान रूपले मान्छन्। यस दिन घरघर नागको राम्रो चित्र बनाई वा बनेकै चित्र ल्याई विधिपूर्वक ढोकामा टाँस्ने धार्मिक परम्परा छ। पहिलापहिला भोजपत्रमा नागको चित्र बनाई गुरु पुरोहितद्धारा यजमानको घरमा गाईको गोबरले टाँसिदिने र पुरोहितले आशिर्वाद दिने चलन थियो। तर पछिल्ला दिनमा यो धार्मिक मौलिकता हराउँदै जाने त होइन भन्ने आशंका पैदा हुने गरेको छ। हिन्दू संस्कृतिमा नागको चित्रलाई घरको मूलढोकामा टाँसी विधिपूर्वक सेतो कमलको फूल, दूध, गोबर, भेटी, दही, चन्दन, दुबो, बेलपत्र, लाभा, कुश, सिन्दुर, श्रीखण्ड, चन्दन अक्षता र धूपदीपसहितले पूजा गरेमा नागदेवता प्रसन्न हुन्छन् भन्ने विश्वास छ। नागदेवतालाई सुगन्ध मनपर्ने भएकाले नागपूजामा श्रीखण्ड चन्दनले पूजा गर्ने पनि चलन छ। यसरी विधिपूर्वक पूजा गरी ढोकाको शिरमा नाग टाँस्नाले घरमा चट्याङले नहान्ने, आगो, सर्प तथा बिच्छीको भय नहुने, मेघ, अग्नि र बज्रपात नपर्ने धार्मिक विश्वास छ। नागको पूजाले धनधान्य र सुख समृद्धि प्राप्त हुने, दैविक, भौतिक र प्राकृतिक आपत्विपत् र अनिष्ट नाश हुने र कालसर्पजस्ता योग पनि नष्ट हुने विश्वास गरिन्छ। नागको बासस्थान भएका पोखरी, पानी भएको कुवा इनारमा गएर पूजा गर्ने चलन छ। यस दिन कतैकतै नागलाई दूधको धारा दिएको चित्रहरू रथमा राखेर जात्राहरू मनाउने चलन पनि छ। जसमा भचाखुसीको घोडेनाग, टुँडिखेलको मीननाग, गल्कोपाखा दक्षिण ठमेलको हरिना, गटेकुको टेकुनाग, इटुम्बहालको जलनाग, थानकोटपारि नागढुंगा, नक्सालको नागपोखरी, टौदह, पशुपतिनाथको आभूषण वासुकीनाग, धापाखेलको नागदह, कलमसीस्थित पाँचटाउके कल्पेश्वर नागलगायत ठाउँमा भक्तजनको भीड लाग्ने गरेको छ। कसैकसैले अष्टकुल अर्थात् अनन्त, बासुकी, पद्म, महापद्म, कुलीर, तक्षक, कर्कट र शंखनागको पूजाआराधना गर्ने गर्छन्। यसै तिथिका दिनबाट वर्षायाम समाप्त भई हिउँद सुरु भएको पनि मानिने गरेको छ। मत्स्यपुराणका अनुसार प्राचीन पर्वतीय जातिहरूको वर्णन गर्दा गन्धर्व, किन्नर, राक्षस, विद्याधर, किम्पुरुष, यक्ष ,खस आदिको साथमा नाग जातिको पनि उल्लेख गरिएको छ। पुराणहरूले नाग जातिको सम्बन्ध शिवसित भएको उल्लेख गरेको पाइन्छ। नागपञ्चमीको दिन नागहरूको चित्र मूलढोकाको दायाँबायाँ टाँसेर पूजा गर्नाले बिजुली, बज्र र जलको भय हुँदैन। साथै अन्य दैवी विपत्तिबाट मुक्ति मिल्नुका साथै श्रीसम्पत्ति लाभ हुने कुरा गरुडपुराणमा लेखिएको छ। नारदपुराणमा सर्पको टोकाइबाट बच्न नागको ब्रत बसी सुखशान्तिको कामना गर्ने विधान छ। बौद्ध ग्रन्थअनुसार स्वर्ग अर्थात् देवलोक मञ्जुश्री देवकुलसँग, मत्र्यलोकसँग पद्मपाणी बोधिसत्व अर्थात् नरकुलको नाथसँग र पाताल नागलोक, बज्रपाणी नागकुलको नाथसँग सम्बन्धित मानिन्छ। यस धर्ममा नागलाई सकारात्मक दृष्टिले हेरिन्छ। बुद्ध धर्मका विभिन्न ग्रन्थ र जातक कथाहरूमा नागलाई मानवको भलो चाहने, दयालु, बुद्धिमान् र अमरताको प्रतीकको रूपमा पेस गरिएको छ। प्रकृतिमा भएका विषालु पदार्थलाई नागले ग्रहण गरी मानवलगायत अन्य जातिलाई विषालु पदार्थको प्रभाव पर्न नदिने विषयलाई वैज्ञानिकले पुष्टि गरेका छन्। पर्यावरण संरक्षणमा सर्पको विशेष भूमिका हुन्छ। ज्योतिषशास्त्रअनुसार पञ्चमी तिथिका स्वामी नागदेवता हुन्। नागपञ्चमीका दिन शुभ तथा मांगलिक कार्य गर्न साइत हेर्नु पर्दैन भन्ने विश्वास छ। घर निर्माण गर्दा भूमिमा नागदेवताको बास भए आजकै दिनमा विधिवत पूजाआजा गरी नागलाई पन्छाई नागदोषबाट मुक्त हुने धार्मिक विश्वास छ। ज्यातिषशास्त्रका अनुसार कुण्डलीमा राहु, केतुको दोष भएकाहरूले नागपञ्चमीका दिन विधिवत रूपमा भगवान् शिव र नागदेवताको पूजा गरी मन्त्रको जप गरे राहु र केतुको दोषबाट पर्ने प्रभाव हटेर जाने विश्वास छ। ज्योतिषमा योगको महत्व हुन्छ। ज्योतिषमा राम्रा र नराम्रा गरी चार हजार ३५ वटा योग छन्। त्यसमा ६३ प्रतिशत राम्रा हुन्छन् भने ३७ प्रतिशत नराम्रा हुन्छन्। ती नराम्रा मध्येको दुई स्थानमा रहेको योग हो, कालसर्प योग। जसका कारण मानवले अरू असल योगहरूबाट पाउनुपर्ने राम्रा फलहरू पनि ३० प्रतिशतमात्र पाउने गर्छ भन्ने विश्वास ज्योतिषहरूको छ। त्यसैले यसै दिन कालसर्प योगलाई शान्त पार्न पूजा गर्ने चलन छ। नागको वैज्ञानिक महत्व पनि छ। प्रकृतिमा भएका विषालु पदार्थलाई नागले ग्रहण गरी मानवलगायत अन्य जातिलाई विषालु पदार्थको प्रभाव पर्न नदिने विषयलाई वैज्ञानिकहरूले पुष्टि गरेका छन्। यसैगरी पर्यावरण संरक्षणमा सर्पको विशेष भूमिका हुन्छ। सर्पको प्रयोगबाट क्यान्सरजस्तो प्राणघातक रोगका लागि औषधि बनाउन सकिने वैज्ञानिक तथ्य पनि बाहिर आएको छ। पृथ्वीमा नाग रहेमात्र मानव बाँच्न र स्वस्थ रहन सक्ने र चराचर जगतको सन्तुलन मिल्ने भएर पनि नागपञ्चमीको वैज्ञानिक महत्व छ। सर्पले हाम्रो वातावरणलाई स्वच्छ बनाउँछ। सर्पमा इको सिस्टम अत्यन्त मजबुत हुन्छ। त्यसैले हाम्रो वरिपरिको वातावरण स्वच्छ हुन्छ। सर्पले मुसा, किरा, इत्यादि खान्छ जसका कारण इको सिस्टम मजबुत रहन्छ। त्यसैले पनि यसको वैज्ञानिक महत्व देखिन्छ। हिन्दू धर्मशास्त्रका पुराणहरूमा नागले विविध किसिमको गुणको प्रतिनिधित्व गरेको छ। शास्त्रमा कतैकतै देवीदेवताको अवतारका रूपमा चित्रण गरेको छ। भगवान् शिवले नागको माला लगाउने र भगवान् विष्णु जलमाथि शेष नागको शैर्यामा फणको छातामुनि शयन गर्ने भएकाले दुवै भगवान्लाई नागका रूपमा मान्ने गरिएको हो। प्रथम पूजाको अधिकार पाएका भगवान् गणेशको एक हातमा नाग छ। भगवान् विष्णुको अवतारको रूपमा लिएका श्रीरामचन्द्रका भाइ लक्ष्मण र कृष्णका दाजु बलरामलाई पनि शेषनागको अवतारका रूपमा मानिन्छ। यसैगरी शेषशायी विष्णुका मूर्तिहरूमा नागको उत्कृष्ट प्रतिमा निर्माण गरेको हुनाले आजसम्म पनि बुढानिलकण्ठमा अवस्थित शेषशायी विष्णुको मूर्तिबाट प्रष्टिन्छ। यसर्थ नागको महत्व धार्मिक, सामाजिक, वैज्ञानिक एवं सबै दृष्टिकोणबाट महत्वपूर्ण छ। नागलाई वृष्टि र उब्जनीको अधिष्ठाता देवता मान्ने परम्परा नेपाल र भारतमा मात्र सीमित नभएर कतिपय युरोपीय देशहरूमा समेत प्रभाव परेको छ। नाग भनेको सर्प मात्र होइन र त्यो मानवकै एउटा जाति पनि हो भन्ने विश्वास पनि रहेको छ। नागपञ्चमीको रूपमा नाग पूजा गर्ने संस्कृति तिनै नागपूजक प्राचीन जातिहरूको संस्कृति बन्न पुगेको हो। यसबाट प्रसन्न भएका ब्रह्माले मानव जातिलाई यस पञ्चमका दिन श्रद्धा भक्तिपूर्वक नागको पूजा गरेमा अनिष्टको निवारण र ऐश्वर्यको प्राप्ति हुन्छ भनेका थिए। हिन्दू समाजमा श्रवण शुक्ल पञ्चमीका दिन नागपूजा गर्ने गरिएको छ। कसैकसैले सर्प, बिच्छीलगायत किराको डरका कारणले पनि नागलाई पूजा गर्ने गरिन्छ। हिन्दू धर्ममा नाग पूजा मात्र नभएर समग्र प्रकृति पूजा नै विशेषताको रूपमा झल्किने गरेको हुनाले यसको धार्मिक, सांस्कृतिक र वैज्ञानिक महत्व छ।"
नागपञ्चमी पर्व : घरघरमा नागको पूजा आराधना गरिँदै,"काठमाडौं : प्रत्येक वर्ष श्रावण शुक्ल पञ्चमीका दिन मनाइने नागपञ्चमी आज परम्पराअनुसार नागको पूजा अर्चना गरी घरका मूलढोकामा टाँसेर मनाइँदै छ। यसरी नागको तस्वीर टाँस्दा वर्षभर घरमा नाग, सर्प र बिच्छीलगायतका जीवले दुःख नदिनुका साथै अग्नि, मेघ र चट्याङको भयबाट पनि बच्न सकिन्छ भन्ने धार्मिक विश्वास छ। सूर्योदयकालमा पञ्चमी तिथि र षष्टीले युक्त पञ्चमी नागपूजाका लागि शुभ मानिने भएकाले आज नागपञ्चमीको निर्णय गरिएको नेपाल पञ्चाङ्ग निर्णायक समितिका पूर्वअध्यक्ष एवं धर्मशास्त्रविद् प्रा डा रामचन्द्र गौतमले जानकारी दिए। नाग पूजाको प्रचलन वैदिककालदेखि नै सुरु भएको हो। वैदिक मान्यताअनुसार नागलाई सर्पको राजा मानिन्छ। नाग रिसाए भने पानीको अभाव हुने भएकाले पानीका लागि पनि नागलाई खुशी पार्न पूजा गर्ने परम्परा बसेको हो। वराहपुराणमा उल्लेख भएअनुसार श्रावण शुक्ल पञ्चमीमा नागराजसँग ब्रह्माको संवाद भएकाले पनि आजको दिन नागपूजाका लागि प्रसिद्ध मानिन्छ। प्रत्येक घरमा नाग रहेका हुन्छन्। घरको जगमुनि बसेका नाग रिसाई गएमा घरको जग नै भत्कन्छ भन्ने धार्मिक विश्वासमा पनि नाग पूजा गर्ने परम्परालाई निरन्तरता दिँदै आइएको हो नागलाई विष्णु र शिवका रूपमा मान्ने प्रचलन वैदिक सनातनकालदेखि नै छ। भगवान् शिवले नागको माला लगाउने र भगवान् विष्णु जलमाथि शेष नागको श्ययामा फणको छाता ओढी शयन गर्ने भएकाले दुवै भगवान्लाई नागका रूपमा मान्ने गरिएको हो। प्रथम पूजाको अधिकार पाउनुभएका भगवान् गणेशको एक हातमा नाग छ। भगवान् विष्णुको अवतारका रूपमा जन्म लिनुभएका श्रीरामचन्द्रका भाई लक्ष्मण र कृष्णका दाजु बलरामलाई पनि शेषनागको अवतारका रूपमा मानिन्छ। दुवैले दुर्जनको नाश गरी सज्जनको रक्षाका लागि भगवान् विष्णुको अवतारका रूपमा जन्म लिनुभएका श्रीराम र श्रीकृष्णलाई सहयोग गर्न जन्म लिएको कथा विभिन्न पुराणमा उल्लेख गरिएको छ। श्रीकृष्णले बाल्यकालमै कालीनागको दमन गरेको प्रसङ्ग विभिन्न पुराणमा वर्णन गरिएको छ। भगवान् विष्णुको नवौँ अवतारका रूपमा जन्म लिनुभएका बुद्धको मूर्तिको शिरमा मुकुटाकारका रूपमा सर्पको आकृति रहेको हुन्छ। मत्स्येन्द्रनाथको घाँटीमा कर्कोटक नागको माला लगाइएको हुन्छ। जैन तीर्थङ्करहरुको शिरमा समेत सर्पाकार मुकुट हुन्छ। पाण्डुपुत्र अर्जुन र चन्द्रगुप्त द्वितीयले नागकन्यासँग विवाह गरेको प्रसङ्ग धर्मशास्त्रमा उल्लेख गरिएको छ। लक्ष्मीको वास त्यो घरमा हुन्छ जुन घरमा नागको पूजा हुन्छ भन्ने मान्यता हाम्रो समाजमा सनातनदेखि छ। नागपञ्चमी कसरी र किन मनाउन थालियो भन्ने सम्बन्धमा विभिन्न किंवदन्ती प्रचलित छन्। जसमध्ये एउटा प्रख्यात किंवदन्ती यस्तो छ। एक किसानले आफ्नो खेत खनिरहेका बेला नागका तीन वटा बच्चा भेट्टाए र मारिदिए। ती बच्चाकी आमा आहारा खोजेर आउँदा आफ्ना सबै बच्चा मरेकोदेखि किसानसँग क्रुद्ध भइन्। रिसले चुर भएकी नागिनीले तत्काल किसानलाई मार्दा पनि रिसबाट मुक्त नभएकीले किसानको घरमा गएर श्रीमती र दुई छोरालाई पनि मारिदिइन्। संयोगले किसानकी छोरी घरबाहिर रहेकीले बच्न सफल भइन्। नागिनीले किसानकी छोरीलाई पनि खोज्दै हिँडेपछि बाटामा फेला पारी मार्न खोजिन्। किसानकी छोरीले अनेक प्रकारले अनुनय विनय गरी नमार्नुस् म तपाईंको पूजाआजा गर्छु र दूध खान दिन्छु भनेर बिन्ती गरेपछि नागिनीले दया गरी किसानकी छोरीलाई छोडिन्। मृत्युको मुखबाट बची प्रसन्न भएकी किसानकी छोरीले नागिनीलाई शोडषोपचारले पूजाआजा गरी कचौरामा दूध पनि खान दिइन्। किसानकी छोरीको प्रार्थनाबाट प्रसन्न भएकी नागिनीले तिम्रो भक्तिबाट म प्रसन्न भएँ वर माग भनेपछि उनले मौका छोपी मेरा मातापिता र भाइलाई पनि जीवनदान दिनुहोस् भनी वर मागिन्। प्रसन्न भएकी नागिनीले तथास्तु भनी किसानका सपरिवारलाई बचाइदिइन्। यसरी नागिनीले किसान परिवारलाई बचाइदिएको दिन श्रावण शुक्ल पञ्चमीअर्थात् आजैको दिन भएकाले त्यही समयदेखि नागपूजा गरी घरमा टाँस्ने परम्परा बसेको विश्वास छ। गुरु गोरखनाथले नौ नागको आसनमा बसी बाह्र वर्षसम्म तपस्या गरेको र यसरी नागलाई थिचेर राख्दा पानी नपरेकाले गोरखनाथका गुरु मत्स्येन्द्रनाथलाई बोलाइयो। गुरु आएकोदेखि गोरखनाथ उठेपछि नाग मुक्त भएर पानी वर्षाएको प्रसङ्ग पनि धर्मशास्त्रमा उल्लेख छ। संसारमा सबैभन्दा मूल्यवान् रहेको मणिलाई नागले नै शिरमा धारण गरेका हुन्छन्। श्रीखण्डको सुगन्ध र सङ्गीत नागलाई खुब मन पर्छ। गर्मीमा दुलोभित्र बस्ने नाग श्रावण शुक्ल पञ्चमीअर्थात् आजैको दिन बर्सातको शीतलताका कारण बाहिर निस्कने मान्यतासमेत छ। नागका बाह्र नाम भए पनि आठ कूलका आठ वटा नागको पूजा गर्ने वैदिक सनातनकालदेखिको परम्परा छ। अनन्त, वासुकी, पद्म, महापद्म, तक्षक, कुलीर, कर्कट र शङ्ख गरी आठ नागलाई आजको दिन ब्राह्मण पुरोहितबाट पूजाआजा गरी घरको ढोकामाथि टाँसिन्छ। आजको दिन घरमा नाग टाँसेपछि खेतबारीमा खनजोत नगर्ने र नाग, सर्पलगायतका घिस्रने जनावरलाई मार्नुहुँदैन भन्ने मान्यता छ। आज काठमाडौँको नागपोखरी र टौदह, भक्तपुरको सिद्धपोखरीलगायत देशभरका नागदह, कुण्ड र नाग स्थानमा विशेषरूपमा पूजाआजा गरी नागको सम्मानका साथ गाईको दूध, अक्षता, दुबो, खीर र रोटीलगायतका परिकार प्रसाद चढाउने गरिन्छ। वैज्ञानिकरूपमा प्रकृतिमा भएका विषालु पदार्थलाई नाग, सर्पलगायतका जीवले शोषण गरी मानवलगायत अन्य जातिलाई विषालु पदार्थको प्रभाव पर्न नदिने अनुसन्धानबाट पुष्टि गरेपछि ऋषिमुनिले नागजातिको पूजाआजा गर्ने रीत बसालेको विश्वास छ।"
बीपी प्रतिष्ठानमा अख्तियारको छापा,"धरान : बीपी कोइराला स्वास्थ्य विज्ञान प्रतिष्ठान धरानमा शीर्षकपिच्छे आर्थिक अनियमितता भएपछि अख्तियार दुरुपयोग अनुसन्धान आयोगले छानबिन थालेको छ। अख्तियारको केन्द्रीय कार्यालयका एसपी टेकबहादुर तामाङ नेतृत्वको टोलीले बिहीबार छानबिन अघि बढाएको हो। प्रतिष्ठान भ्रष्टाचारले धराशायी भएको विषयमा अन्नपूर्ण पोष्ट्मा समाचार प्रकाशन भएको थियो। उक्त समाचारसहित विभिन्न २५ शीर्षकमा गरिएका भ्रष्टाचारको उजुरी परेपछि अख्तियार केन्द्रीय कार्यालय र इटहरीबाट खटिएको टोली अनुसन्धानमा लागेको हो। एसपी तामाङले प्रतिष्ठानमा औषधि, उपकरण खरिद, भौतिक पूर्वाधार निर्माण, कर्मचारी नियुक्ति, आवासको दुरुपयोग, नक्कली हाजिर गरिएकोलगायत विषयमा उजुरी परेकाले छानबिन थालिएको जानकारी दिए। उपकुलपति डा ज्ञानेन्द्र गिरीले सुरुदेखि नै प्रतिष्ठानमा चाहिने औषधि, उपकरण खरिद, अक्सिजन प्लान्ट सञ्चालन र भौतिक पूर्वाधार निर्माणमा आर्थिक अनियमितता गरेका थिए। गिरीसँगै रजिस्ट्रार डा मोहनचन्द्र रेग्मी र निर्देशक गौरीशंकर साहको मिलेमतोमा प्रतिष्ठानमा भ्रष्टाचार मौलाएको भन्दै अख्तियारमा उजुरी परेको थियो। त्यस्तै, शिक्षाध्यक्ष डा गुरु खनालले पनि कार्यवाहक उपकुलपति भएका बेला ठेकेदारसँग मिलेमतो गरी ठूलो रकम अपचलन गरेको आरोप लागेको छ। चारै पदाधिकारी प्रतिष्ठानलाई धराशायी बनाउने काममा सक्रिय रहेको भन्दै यहाँका चिकित्सक र कर्मचारी दुई महिनादेखि आन्दोलनमा छन्। पदाधिकारी बर्खास्त गरी प्रतिष्ठानलाई शुद्धीकरण गर्नुपर्ने माग उनीहरूले अघि सारेका छन्। आर्थिक अनियमितता छानबिन गरी दोषीउपर तत्काल कारबाही गर्नुपर्ने माग रहेको प्रतिष्ठान शुद्धीकरण अभियानका सहसंयोजक डा विष्णु पोखरेलले बताए। प्रधानमन्त्री शेरबहादुर देउवाले यस विषयमा प्रधानमन्त्री तथा मन्त्रिपरिषद् कार्यालयका सचिव डा बैकुण्ठ अर्यालको अध्यक्षतामा आठ सदस्यीय समिति गठन गरेका थिए। उक्त समितिले पदाधिकारीले विभिन्न शीर्षकमा आर्थिक अनियमितता गरेका कारण प्रतिष्ठानको अवस्था नाजुक बनेको भन्दै चारै पदाधिकारीलाई कारबाही गर्नुपर्ने सुझावसहित देउवालाई प्रतिवेदन बुझाएको थियो। स्वास्थ्य राज्यमन्त्री उमेश श्रेष्ठले पदाधिकारीहरू गिरी, रेग्मी, खनाल र साहलाई मन्त्रालयमा बोलाएर तत्काल अरूलाई बाटो खुला गर्न अनुरोध गरेका थिए। तर, चारै जनाले अस्वीकार गरेका थिए । त्यसपछि धरान आएको अख्तियारले आर्थिक अनियमितता गरेको विषयका सबै कागजपत्र नियन्त्रणमा लिएको छ। गिरीले आफ्ना मान्छे भर्ना गरी प्रतिष्ठानलाई थप आर्थिक भार थपेको कर्मचारी कल्याण समाजका अध्यक्ष उमेश श्रेष्ठले बताए। उनले नियमविपरीत पदाधिकारीहरूले विभिन्न सेवासुविधा लिएको बताए। यस विषयमा पनि छानविन गरि दोषीउपर कारबाही गरिनुपर्ने उनको माग छ। प्रतिष्ठान भ्रष्टाचारको अखडा बनेको र स्वास्थ्य सेवा कमजोर बनेको भन्दै एमाले, कांग्रेस, जसपालगायत ९ दल र धरान नागरिक दबाब समूहका प्रतिनिधि प्रधानमन्त्री र विभागीय मन्त्रीहरूलाई भेट्न काठमाडौं गएका छन्। टोलीले सरकारका प्रवक्तासमेत रहेका कानुनमन्त्री ज्ञानेन्द्रबहादुर कार्कीलाई भेटी तत्काल प्रतिष्ठान सुधार्न र दोषीलाई कारबाही गर्न माग गरेका छन्। सञ्जालका संयोजक राजेन्द्र पोखरेलले अख्तियारले छानबिन प्रक्रिया अगाडि बढाउनु सकारात्मक भएको बताए।"
नेपालमै पहिलोपटक स्नातक तहमा खेलकुदको अध्यापन,"काठमाडौं : खेलकुद पर्यटनको शहरका रूपमा स्थापित हुँदै गएको पोखरामा खेलकुद विषयको समेत अब अध्यापन हुने भएको छ। गण्डकी प्रदेश सरकारले स्थापना गरेको गण्डकी विश्वविद्यालयमा यस वर्षदेखि नेपालमै पहिलोपटक स्नातक तहमा चार वर्षे कार्यक्रम ब्याचलर इन स्पोर्टस् म्यानेजमेन्ट(बिएसएम)को अध्यापन शुरु गर्न लागिएको हो। विश्वविद्यालयले खेलकुद विषय अध्यापनका लागि अहिले भर्ना आह्वान गरिसकेको छ। यही साउन मसान्तसम्म विद्यार्थी भर्ना आवेदनको कार्यक्रम प्रकाशित गरिएको विश्वविद्यालयले जनाएको छ। प्रदेश सरकारले प्रदेशमा प्राविधिक दक्ष जनशक्ति उत्पादनको लक्ष्यसहित दुई वर्षअघि विश्वविद्यालयको स्थापना गरेपछि यस वर्षदेखि विश्वविद्यालयले आफ्ना शैक्षिक कार्यक्रम अघि बढाएको हो। बिएसएमसहित यस वर्षदेखि ब्याचलर इन इन्फरमेशन टेक्नोलोजी(बिआइटी)को पनि अध्यापन सुरु हुनेछ। देशमै पहिलोपटक स्नातक तहमा बिएसएमको चार वर्षे शैक्षिक कार्यक्रममा विद्यार्थीलाई खेलकुदका सैद्धान्तिक विषयसँगै प्रयोगात्मक अध्ययन अध्यापन गराइने विश्वविद्यालयका उपकुलपति प्रा डा नवराज देवकोटाले बताए। उनका अनुसार अधिकांश पाठ्यक्रम अन्तर्राष्ट्रिय मापदण्डमा आधारित भएर बनाइएको छ। पाठ्यक्रमममा १० देखि १२ वटा खेलका विषयमा सैद्धान्तिक अध्ययापनसमेत हुने बताइन्छ। नेपालमा अहिलेसम्म स्पोर्ट्समा युवालाई आकर्षण गर्ने कार्यक्रम देशका कुनै पनि विश्वविद्यालयमा नरहेकाले नयाँ सन्देश दिने गरी हामीले सुरुआत गरेका हौँ, उपकुलपति देवकोटाले भने, अध्यापनको मुख्य उद्देश्य युवालाई खेलकुद व्यवस्थापक, म्यानेजर, प्रशिक्षक, रेफ्रिसहित खेलकुद कार्यक्रम सञ्चालनमा सक्षम बनाउनु सँगसँगै खेलाडी बन्नसमेत सघाउने छ। आठ सेमेष्टरमा सञ्चालन हुने कोर्षमा भलिबल, फुटबल, तेक्वान्दो, कराँते, ह्याण्डबल, एथलेटिक्स, जिम्न्याष्टिक, बास्केटबल, आर्चरी, ठेलो, क्रिकेट र स्विमिङलाई समावेश गरिएको छ। यसैगरी खेलकुद मार्केटिङ, खेलकुद अर्थतन्त्र, फन्डिङ इन स्पोर्ट्स, स्पोर्ट्स टुरिजम, स्पोर्ट्स इन ग्लोबलाइजेशन, स्पोर्ट्स इन मिडिया, स्ट्राटेजिक म्यानेजमेन्ट इन स्पोर्ट्स इन्डष्ट्रिज, एथलेटिक्स केयर एण्ड रिह्याविलिटेसन लगायतका विषय पाठ्यक्रममा राखिएको छ। स्नातक तहमा खेलकुद विषयको अध्यापनबाट एक सक्षम खेल प्रशासक र खेल व्यवस्थापक बन्नका लागि विद्यार्थीलाई पर्याप्त ज्ञान प्राप्त गर्ने विश्वास लिइएको छ। गण्डकी प्रदेश खेलकुद परिषद्का सदस्यसचिव तेजबहादुर गुरुङले नेपालको खेलकुद विकासका लागि सो कार्यक्रम कोसेढुङ्गा बन्ने बताउनुहुन्छ। उनले भने, खेलकुदमा भविष्य खोज्नेका लागि गण्डकी प्रदेशले एउटा सुनौलो ढोका खोलिदिएको छ। खेलकुदको प्रचुर सम्भावना भएको पोखरामा यस विषयको पढाइले खेलकुद व्यवस्थापन र खेलकुदमा दक्ष जनशक्ति उत्पादनमा सघाउने छ। स्नातक तहमा चार वर्षे बिएसएम कार्यक्रमको शुल्क रु तीन लाख ३० हजार रहेकामा विद्यार्थीलाई छात्रवृत्तिको समेत व्यवस्था गरिएको विश्वविद्यालयले जनाएको छ। पहिलो वर्ष ५० विद्यार्थीका लागि कोटा रहेको र आगामी दशैँपछि कक्षा सञ्चालनको तयारी छ। स्नातक तहमा चार वर्षे कोर्ष पूरा भएपछि स्नातकोत्तर तहमा पनि खेलकुद विज्ञानका विषयमा अध्यापन गरिने छ। नेपालको संविधानले उच्च शिक्षाको व्यवस्थापनको अधिकार प्रदेश सरकारलाई दिएको छ। यसैगरी माध्यमिक तहसम्मको शिक्षाको अधिकार स्थानीय तहलाई छ।"
गाडीबाट हामफाल्दा यात्रुको मृत्यु,विराटनगर : यात्रारत गाडीबाट ओर्लने क्रममा हामफाल्दा विराटनगरमा बिहीबार राति एक जना यात्रुको मृत्यु भएको छ। गुडिरहेको गाडीबाट हामफाल्दा भोजपुरको ट्याम्केमयुङ गाउँपालिका२ का २२ वर्षीय युवराज खतिवडाको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार घटना कोसी लोकमार्गअन्तर्गत विराटनगर महानगरपालिका३ मा भएको हो। आफैँ सवार रहेको उत्तरबाट दक्षिणतर्फ आउँदै गरेको को २ च २७४२ नम्बरको बलेरो गाडीबाट झर्ने क्रममा हामफाल्दा खतिवडा गम्भीर घाइते भएका थिए। उनको उपचारका क्रममा विराटनगरको नोबेल शिक्षण अस्पतालमा राति ८:२० बजेतिर मृत्यु भएको जानकारी डीएसपी श्रेष्ठले दिए। उनका अनुसार लापरबाहीपूर्ण तरिकाले गाडीबाट झर्ने क्रममा दुर्घटना भएको प्रारम्भिक अनुसन्धानबाट खुलेको छ। प्रहरीले गाडी र चालक भोजपुरको पौवादुम्बा गाउँपालिका२ का २५ वर्षीय कृष्ण कार्कीलाई नियन्त्रणमा लिएर घटनाको अनुसन्धान थालिएको जानकारी दिएको छ।
युवा आऊ देश बनाऊ,"जुन देशमा युवा जनशक्तिको संख्या बढी हुन्छ, त्यस देशको अर्थतन्त्रले फड्को मार्छ। विश्वका विभिन्न देशमा गरिएको एक अध्ययनले यसलाई पुष्टि गरेको छ। यो अध्ययन नेपालका लागि पनि लागू हुने हो भने नेपालले लिएको समृद्धिको लक्ष्य प्राप्ति गर्न कठिन छैन। युवाले देशको विकास र अर्थतन्त्रलाई दौडाउन सक्छन्। समृद्धिका लागि सम्भावनाका क्षेत्रको पहिचान गरेर त्यसको बुद्धिमत्तापूर्ण उपयोग गर्न सके विकासको ग्राफ बढ्न समय लाग्दैन। विकासका लागि जनसंख्या साधन र साध्य दुवै हो। अनि त्यसभित्रको युवा पुस्ता विकासलाई दौडाउने चालक हुन्। नेपालको जनसंख्याको ४०३५ प्रतिशत अर्थात् एक करोड सात लाख युवा छन्। यो जनशक्ति देश विकासका लागि पर्याप्त हो। मानव जीवनमा सबैभन्दा सिर्जनशील, गतिशील, सिक्न चाहने र गर्न सक्ने समय युवा अवस्थामा नै हुन्छ । मुलुक अहिले जनसांख्यिक लाभको अवस्थामा रहेको हुँदा युवा जनशक्तिलाई क्षमतावान् बनाउँदै राष्ट्र निर्माणको अभियानमा परिचालन गर्नुपर्ने आवश्यकता छ । तर, जिम्मेवारी दिने बेलामा पार्टी, सरकार वा अन्य क्षेत्रमा युवालाई महत्व दिइँदैन । उनीहरूको योग्यता, क्षमता र अनुभवलाई अवमूल्यन गरिन्छ । जसका कारण स्वदेशमा रोजगारीको अवसर नपाएको भन्दै सयौं युवा घरखेत बन्धकी राखेर वैदेशिक रोजगारीमा गइरहेका छन्। अध्ययनका लागि गएका उतै पलायन हुन्छन्। देशमा रहेकाहरू पनि धेरै बेरोजगार छन्। जतिले आफैं अवसर सिर्जना गरेका छन् त्यो नगण्य छ। राजनीतिमा लागेका युवाको भूमिका पनि हस्तक्षेपकारी छैन। विश्वका धेरै देशमा युवाको नेतृत्व विकास गरी राष्ट्र निर्माणमा प्रभावकारी रूपमा परिचालन गरिएको हुन्छ । तर, नेपालमा युवाको नेतृत्व सहज रूपमा स्विकार्न सकेको देखिँदैन । विगतमा शिक्षा, स्वास्थ्य, राजनीतिक, आर्थिक, सामाजिक अधिकार सुनिश्चित नहुँदा युवाको धेरै क्षेत्रमा पहुँच थिएन। सो समय उनीहरूका समस्या समाधानमा उचित पहल पनि भएन। अहिले देशमा राजनीतिक परिवर्तन भए पनि युवाको समस्या जस्ताको त्यस्तै छ। देशमा विकास र समृद्धि हासिल गर्ने काममा युवालाई परिचालन गर्न अहिले युवा तथा खेलकुद मन्त्रालय र राष्ट्रिय युवा परिषद्ले काम गरिरहेका छन्। तर, मन्त्रालय र परिषद चालु अवस्थामा भए पनि युवा बेरोजगार बनेर विदेशिने क्रमलाई रोक्न सकेको छैन। युवाका विषयमा विभिन्न देशले आआफ्नै व्याख्या गरेका छन्। बंगलादेशमा १५३० वर्ष उमेर समूहकालाई युवा भनिन्छ भने भारतमा १६२९ वर्ष समूह र चीनमा १८ देखि ३५ वर्ष बीचलाई युवा मानिन्छ। नेपालको राष्ट्रिय युवा नीति, राष्ट्रिय युवा परिषद् ऐन २०७२ को परिभाषामा १६ देखि ४० वर्षको वर्गलाई युवा भनेर उल्लेख गरिएको छ। यो समूहले देशको करिब आधा जनसंख्याको क्षेत्र ओगटे पनि यसलाई सरकारले सदुपयोग गर्न सकेको छैन। नेपालका २२२८ उमेर समूहका ७० प्रतिशत युवा दैनिक वैदेशिक रोजगारमा जाने गरेका छन्। तर, अन्य देशले युवालाई उचित स्थान दिएर बेरोजगारी दर घटाएको पाइन्छ। यो क्रमले ती देशको विकासमा सकारात्मक प्रभाव परेको छ। विकासमा युवाको परिचालन र सहभागिताका विषयहरू राष्ट्रिय युवा नीतिमा उल्लेख गरिएका छन्। उल्लेखित उद्देश्य पूरा गर्न सरकारले विभिन्न नीतिहरू पनि अख्तियार गरेको छ। नीतिमा युवालाई परिवर्तनका संवाहक र दिगो विकासका उत्प्रेरक शक्तिका रूपमा विकास गर्न राष्ट्र, राष्ट्रियता र मानवाधिकारका आधारभूत सिद्धान्त एवं मूल्यमान्यता बोध गराउने कार्यक्रम सञ्चालन गर्ने उल्लेख छ। सरकारले जारी गरेका नीतिहरूलाई मात्र हेरेर निष्कर्ष निकाल्ने हो। हाम्रो मुलुकमा युवाको अवस्था विकसित भनिएकाहरूको भन्दा कमजोर छैन। तर बिडम्बना उल्लेख गरिएका र बनाइएका नीतिनियम अझै कागजमै सीमित छन्। युवाले पनि आफ्ना अधिकार खोज्न सक्नुपर्छ। युवा भविष्य मात्र होइनन्, वर्तमानका साझेदार पनि हुन्। त्यसैले समृद्ध नेपालको अभियानलाई सार्थक बनाउन राज्यका सबै संयन्त्रमा युवा परिचालन गर्नेतर्फ केन्द्रित गर्नुपर्छ। अलमलमा युवा जनशक्ति राजनीतिमा हिम्मत गर्ने युवा खोइ ?"
नागको जन्मदिन र विज्ञान,"श्रावण महिनाको शुक्लपक्षको पञ्चमी तिथिलाई नागको जन्मदिन पनि मानिन्छ। नागको जन्मदिन अर्थात् नागपञ्चमीलाई हिन्दू र बौद्ध दुवै धर्मावलम्बीले समान रूपले मान्छन्। यस दिन घरघर नागको राम्रो चित्र बनाई वा बनेकै चित्र ल्याई विधिपूर्वक ढोकामा टाँस्ने धार्मिक परम्परा छ। पहिलापहिला भोजपत्रमा नागको चित्र बनाई गुरु पुरोहितद्धारा यजमानको घरमा गाईको गोबरले टाँसिदिने र पुरोहितले आशिर्वाद दिने चलन थियो। तर पछिल्ला दिनमा यो धार्मिक मौलिकता हराउँदै जाने त होइन भन्ने आशंका पैदा हुने गरेको छ। हिन्दू संस्कृतिमा नागको चित्रलाई घरको मूलढोकामा टाँसी विधिपूर्वक सेतो कमलको फूल, दूध, गोबर, भेटी, दही, चन्दन, दुबो, बेलपत्र, लाभा, कुश, सिन्दुर, श्रीखण्ड, चन्दन अक्षता र धूपदीपसहितले पूजा गरेमा नागदेवता प्रसन्न हुन्छन् भन्ने विश्वास छ। नागदेवतालाई सुगन्ध मनपर्ने भएकाले नागपूजामा श्रीखण्ड चन्दनले पूजा गर्ने पनि चलन छ। यसरी विधिपूर्वक पूजा गरी ढोकाको शिरमा नाग टाँस्नाले घरमा चट्याङले नहान्ने, आगो, सर्प तथा बिच्छीको भय नहुने, मेघ, अग्नि र बज्रपात नपर्ने धार्मिक विश्वास छ। नागको पूजाले धनधान्य र सुख समृद्धि प्राप्त हुने, दैविक, भौतिक र प्राकृतिक आपत्विपत् र अनिष्ट नाश हुने र कालसर्पजस्ता योग पनि नष्ट हुने विश्वास गरिन्छ। नागको बासस्थान भएका पोखरी, पानी भएको कुवा इनारमा गएर पूजा गर्ने चलन छ। यस दिन कतैकतै नागलाई दूधको धारा दिएको चित्रहरू रथमा राखेर जात्राहरू मनाउने चलन पनि छ। जसमा भचाखुसीको घोडेनाग, टुँडिखेलको मीननाग, गल्कोपाखा दक्षिण ठमेलको हरिना, गटेकुको टेकुनाग, इटुम्बहालको जलनाग, थानकोटपारि नागढुंगा, नक्सालको नागपोखरी, टौदह, पशुपतिनाथको आभूषण वासुकीनाग, धापाखेलको नागदह, कलमसीस्थित पाँचटाउके कल्पेश्वर नागलगायत ठाउँमा भक्तजनको भीड लाग्ने गरेको छ। कसैकसैले अष्टकुल अर्थात् अनन्त, बासुकी, पद्म, महापद्म, कुलीर, तक्षक, कर्कट र शंखनागको पूजाआराधना गर्ने गर्छन्। यसै तिथिका दिनबाट वर्षायाम समाप्त भई हिउँद सुरु भएको पनि मानिने गरेको छ। मत्स्यपुराणका अनुसार प्राचीन पर्वतीय जातिहरूको वर्णन गर्दा गन्धर्व, किन्नर, राक्षस, विद्याधर, किम्पुरुष, यक्ष ,खस आदिको साथमा नाग जातिको पनि उल्लेख गरिएको छ। पुराणहरूले नाग जातिको सम्बन्ध शिवसित भएको उल्लेख गरेको पाइन्छ। नागपञ्चमीको दिन नागहरूको चित्र मूलढोकाको दायाँबायाँ टाँसेर पूजा गर्नाले बिजुली, बज्र र जलको भय हुँदैन। साथै अन्य दैवी विपत्तिबाट मुक्ति मिल्नुका साथै श्रीसम्पत्ति लाभ हुने कुरा गरुडपुराणमा लेखिएको छ। नारदपुराणमा सर्पको टोकाइबाट बच्न नागको ब्रत बसी सुखशान्तिको कामना गर्ने विधान छ। बौद्ध ग्रन्थअनुसार स्वर्ग अर्थात् देवलोक मञ्जुश्री देवकुलसँग, मत्र्यलोकसँग पद्मपाणी बोधिसत्व अर्थात् नरकुलको नाथसँग र पाताल नागलोक, बज्रपाणी नागकुलको नाथसँग सम्बन्धित मानिन्छ। यस धर्ममा नागलाई सकारात्मक दृष्टिले हेरिन्छ। बुद्ध धर्मका विभिन्न ग्रन्थ र जातक कथाहरूमा नागलाई मानवको भलो चाहने, दयालु, बुद्धिमान् र अमरताको प्रतीकको रूपमा पेस गरिएको छ। प्रकृतिमा भएका विषालु पदार्थलाई नागले ग्रहण गरी मानवलगायत अन्य जातिलाई विषालु पदार्थको प्रभाव पर्न नदिने विषयलाई वैज्ञानिकले पुष्टि गरेका छन्। पर्यावरण संरक्षणमा सर्पको विशेष भूमिका हुन्छ। ज्योतिषशास्त्रअनुसार पञ्चमी तिथिका स्वामी नागदेवता हुन्। नागपञ्चमीका दिन शुभ तथा मांगलिक कार्य गर्न साइत हेर्नु पर्दैन भन्ने विश्वास छ। घर निर्माण गर्दा भूमिमा नागदेवताको बास भए आजकै दिनमा विधिवत पूजाआजा गरी नागलाई पन्छाई नागदोषबाट मुक्त हुने धार्मिक विश्वास छ। ज्यातिषशास्त्रका अनुसार कुण्डलीमा राहु, केतुको दोष भएकाहरूले नागपञ्चमीका दिन विधिवत रूपमा भगवान् शिव र नागदेवताको पूजा गरी मन्त्रको जप गरे राहु र केतुको दोषबाट पर्ने प्रभाव हटेर जाने विश्वास छ। ज्योतिषमा योगको महत्व हुन्छ। ज्योतिषमा राम्रा र नराम्रा गरी चार हजार ३५ वटा योग छन्। त्यसमा ६३ प्रतिशत राम्रा हुन्छन् भने ३७ प्रतिशत नराम्रा हुन्छन्। ती नराम्रा मध्येको दुई स्थानमा रहेको योग हो, कालसर्प योग। जसका कारण मानवले अरू असल योगहरूबाट पाउनुपर्ने राम्रा फलहरू पनि ३० प्रतिशतमात्र पाउने गर्छ भन्ने विश्वास ज्योतिषहरूको छ। त्यसैले यसै दिन कालसर्प योगलाई शान्त पार्न पूजा गर्ने चलन छ। नागको वैज्ञानिक महत्व पनि छ। प्रकृतिमा भएका विषालु पदार्थलाई नागले ग्रहण गरी मानवलगायत अन्य जातिलाई विषालु पदार्थको प्रभाव पर्न नदिने विषयलाई वैज्ञानिकहरूले पुष्टि गरेका छन्। यसैगरी पर्यावरण संरक्षणमा सर्पको विशेष भूमिका हुन्छ। सर्पको प्रयोगबाट क्यान्सरजस्तो प्राणघातक रोगका लागि औषधि बनाउन सकिने वैज्ञानिक तथ्य पनि बाहिर आएको छ। पृथ्वीमा नाग रहेमात्र मानव बाँच्न र स्वस्थ रहन सक्ने र चराचर जगतको सन्तुलन मिल्ने भएर पनि नागपञ्चमीको वैज्ञानिक महत्व छ। सर्पले हाम्रो वातावरणलाई स्वच्छ बनाउँछ। सर्पमा इको सिस्टम अत्यन्त मजबुत हुन्छ। त्यसैले हाम्रो वरिपरिको वातावरण स्वच्छ हुन्छ। सर्पले मुसा, किरा, इत्यादि खान्छ जसका कारण इको सिस्टम मजबुत रहन्छ। त्यसैले पनि यसको वैज्ञानिक महत्व देखिन्छ। हिन्दू धर्मशास्त्रका पुराणहरूमा नागले विविध किसिमको गुणको प्रतिनिधित्व गरेको छ। शास्त्रमा कतैकतै देवीदेवताको अवतारका रूपमा चित्रण गरेको छ। भगवान् शिवले नागको माला लगाउने र भगवान् विष्णु जलमाथि शेष नागको शैर्यामा फणको छातामुनि शयन गर्ने भएकाले दुवै भगवान्लाई नागका रूपमा मान्ने गरिएको हो। प्रथम पूजाको अधिकार पाएका भगवान् गणेशको एक हातमा नाग छ। भगवान् विष्णुको अवतारको रूपमा लिएका श्रीरामचन्द्रका भाइ लक्ष्मण र कृष्णका दाजु बलरामलाई पनि शेषनागको अवतारका रूपमा मानिन्छ। यसैगरी शेषशायी विष्णुका मूर्तिहरूमा नागको उत्कृष्ट प्रतिमा निर्माण गरेको हुनाले आजसम्म पनि बुढानिलकण्ठमा अवस्थित शेषशायी विष्णुको मूर्तिबाट प्रष्टिन्छ। यसर्थ नागको महत्व धार्मिक, सामाजिक, वैज्ञानिक एवं सबै दृष्टिकोणबाट महत्वपूर्ण छ। नागलाई वृष्टि र उब्जनीको अधिष्ठाता देवता मान्ने परम्परा नेपाल र भारतमा मात्र सीमित नभएर कतिपय युरोपीय देशहरूमा समेत प्रभाव परेको छ। नाग भनेको सर्प मात्र होइन र त्यो मानवकै एउटा जाति पनि हो भन्ने विश्वास पनि रहेको छ। नागपञ्चमीको रूपमा नाग पूजा गर्ने संस्कृति तिनै नागपूजक प्राचीन जातिहरूको संस्कृति बन्न पुगेको हो। यसबाट प्रसन्न भएका ब्रह्माले मानव जातिलाई यस पञ्चमका दिन श्रद्धा भक्तिपूर्वक नागको पूजा गरेमा अनिष्टको निवारण र ऐश्वर्यको प्राप्ति हुन्छ भनेका थिए। हिन्दू समाजमा श्रवण शुक्ल पञ्चमीका दिन नागपूजा गर्ने गरिएको छ। कसैकसैले सर्प, बिच्छीलगायत किराको डरका कारणले पनि नागलाई पूजा गर्ने गरिन्छ। हिन्दू धर्ममा नाग पूजा मात्र नभएर समग्र प्रकृति पूजा नै विशेषताको रूपमा झल्किने गरेको हुनाले यसको धार्मिक, सांस्कृतिक र वैज्ञानिक महत्व छ।"
आधुनिक समाजमा तेस्रो आँखा,"इमान्दारिताका साथ स्वच्छ पत्रकारिता गरौं, समाज र राष्ट्रलाई अघि बढाऔं। यो नै वर्तमान समयको माग हो। सञ्चारमाध्यम समाजको ऐना हो। सबै प्रकारका सामाजिक सुधारका लागि यसको महत्व अत्यन्त बढी छ। आजको युगमा सञ्चारमाध्यमहरू अत्यन्त प्रभावकारी सावित भएका छन्। समाजमा भइराखेका क्रियाकलापलाई निरन्तर रूपमा प्रचार प्रसार गरी सुसूचित गर्ने र पारदर्शिता निर्वाह गर्नमा यो सशक्त माध्यमको रूपमा स्थापित भएको छ। सञ्चारमाध्यमले अन्तर्राष्ट्रिय सिमानालाई निस्प्रभावी बनाउँदै यो विश्वलाई नै सानो टोलछिमेकको रूपमा रूपान्तरण गरिदिएको छ। सूचना सञ्जालमाथि नागरिकको अधिकार जति बढी स्थापित गर्न सकियो त्यति बढी लोकतन्त्र सुदृढ भएको मानिन्छ। विकसित र विकासशील दुवै प्रकारका मुलुक भ्रष्टाचार, पद र अधिकारको चरम दुरूपयोगबाट आक्रान्त छन्। सञ्चारमाध्यमले यी समस्याको उजागर गरी समाजमा व्याप्त असमानता, अन्याय, पक्षपात एवं गलत व्यवहारमा सुधार ल्याई सरकारी र निजीक्षेत्रमा सकारात्मक परिवर्तन गर्न प्रयत्नशील छ। यसले गलत क्रियाकलापविरुद्ध निगरानीसमेत गर्दै आएको पाइन्छ। आधुनिक जटिलताबाट गुज्रिएको समाजमा भ्रष्टाचार नियन्त्रणका दिशामा सञ्चारमाध्यम प्रभावकारी साधन प्रमाणित हुँदै गएको छ। भ्रष्टाचारमा संलग्न व्यक्ति स्रोत, साधन, शक्ति सबैको पूर्ण उपभोग गर्ने हुँदा वैभवशाली भइराखेको हुन्छ, यस्ता प्रतिष्ठित व्यक्तिविरुद्ध गरिने प्रचार प्रसारले स्वतः समाजको चासो सिर्जना गरी दिने भएकाले पनि सञ्चारमाध्यमको सम्प्रेषणलाई जनताले स्वीकार एवं समर्थन गर्छन्। पत्रकारिताले भ्रष्टाचारका आरोपीलाई कानुनी अनुसन्धान गर्ने होइन, कारबाही पनि गर्दैन। अपराधविरुद्धको न्यायले कानुनी बाटो अवलम्बन गर्छ, कुनै सार्वजनिक पदाधिकारीमाथि आरोप लाग्दछ। सञ्चारका माध्यमले त्यसलाई प्रचार प्रसार गरिदिन्छ। लामो अन्तरालमा त्यस पदाधिकारीको जीवन स्तर र रहन सहनको मूल्यांकन समाजले राम्ररी गरिराखेको हुन्छ। त्यस पृष्ठभूमिमा आएका सम्प्रेषणलाई समाजले स्वतः स्वीकार्छ। अभियुक्तले कानुनी आधारमा सफाई पाउन सक्छ तर गलत व्यक्तिलाई सञ्चारमाध्यम र जनताले सधैं शिर निहुर्याउने परिस्थिति बनाइदिएका हुन्छन्। जसले गर्दा समाजमा विस्तारै शुद्धिकरण आउन थाल्छ। भ्रष्टाचार रोकथामका लागि सञ्चारमाध्यमको उल्लेखनीय योगदान रहने विषयमा सन्देह छैन। यद्यपि सो क्षेत्रमा समस्या नभएका होइनन्। पत्रकारका चाहना अत्यन्त निष्पक्ष हिसाबले अपराधकर्मीमाथि छानबिन तदारुकताका साथ होस्। त्यसको सूचना यथाशिघ्र उपलबध होस् भन्ने रहन्छ तर सार्वजनिक पद धारण गरेको व्यक्तिमाथि हुने छानबिन तथा अनुसन्धानमा कानुनसम्मत तरिकाले निजको इज्जत र मर्यादालाई पनि सोचमा राख्ने गरिँदा अनुसन्धानकर्ता र पत्रकारहरूका बिच यदाकदा विवादास्पद स्थिति बन्ने गर्दछ। बजारमा रहेका सञ्चारमाध्यम बिचको प्रतिष्पर्धाका कारण छिटोभन्दा छिटो समाचार सम्प्रेषण गर्ने होड चल्छ। पर्याप्त समय अमुक केशको तथ्य संकलन र विश्लेषणमा दिन नसक्दा यसबाट पर्न जाने अन्य प्रभावका बारेमा सोच पुर्याउन सकिराखेको देखिँदैन। भ्रष्टाचारविरुद्धको छानबिनका विषयहरूमा पूरा गर्नुपर्ने प्रकृया र कानुनी सिद्धान्त एवं मूल्यमान्यताका विषयमा विशेषज्ञता प्रायः सबै पत्रकारसँग नहुँदा पनि सञ्चारमाध्यमका प्रचार प्रसार विषय कमजोर वन्दै गएका अनुभव छन्। प्रचार प्रसारले सार्वजनिक दबाबको स्थिति पैदा गर्छ। जसले गर्दा निर्णय प्रभावित बन्ने गर्छ। यस सन्दर्भमा प्रचार प्रसार गर्नुपूर्व पर्याप्त ध्यान जानु आवश्यक हुन्छ। अन्यथा व्यक्तिको अधिकारमा अतिक्रमण हुनसक्छ। तेस्रो आँखा मानिएको सञ्चारमाध्यम पनि दुरूपयोग हुनसक्छ। प्रचार प्रसारका माध्यमबाट व्यक्तिको सामाजिक प्रतिष्ठा र इज्जत धरासायी पनि बन्नसक्छ। पत्रकारहरूले पनि विवेक गुमाउन सक्छन्। तसर्थ समुच्च पत्रकारिता बचाउन प्रत्येक मुलुकले आचारसंहिता बनाउँछन्। जसले निर्वाध रूपमा व्यावसायिक क्रियाकलाप अघि बढाउन पाउने र सो गर्दा नागरिकको मानवअधिकारको संरक्षण पनि गम्भीर बनी पत्रकारितालाई मर्यादित एवं सर्वस्वीकार्र्य बनाउन प्रयत्न गरिएको हुन्छ। व्यक्तिगत रूपमा स्वार्थ प्रेरित भई पत्रकारितालाई सम्बन्धित व्यक्तिको सामाजिक प्रतिष्ठामा आँच आउने हिसाबले बदलास्वरूप कलम चलाउने, पेशाको आडमा विभिन्न आर्थिक आर्जनलगायत काम गर्ने विषयले पित पत्रकारिता मौलाउने गरेको छ। समाजका विकृतिजन्य विषयहरूमा सुधार ल्याउनुको सट्टा अझ विकृति र विसंगति अभिवृद्धि गर्न सञ्चार जगत् उद्यत हुन सक्ने स्थिति बन्न सक्छ। सञ्चारमाध्यमहरूले सामान्य विषयलाई अतिरञ्जित गरी प्रचार प्रसार गरी व्यक्तिको अधिकारमाथि अतिक्रमण गरेका घटना पनि चर्चामा आएका छन्। तसर्थ पत्रकारिता जगत्ले कलम चलाउँदा अत्यन्त गम्भीर हुनु जरुरी छ। पत्रकारका लागि केही आचारसंहिता राज्यले निर्धारण गरी पालना गराउनुपर्छ। पत्रकारले सूचना सार्वजनिक गर्दा कुनै पूर्वाग्रह राख्नु हुँदैन। सत्यमा आधारित भएर संप्रेषण गर्नुपर्छ। तथ्यमा आधारित भएर सूचना प्रवाह गर्न बढी मेहनत र समय लाग्ने गर्छ। प्रकाशनका तरिकाहरू अत्यन्त इमान्दारितापूर्वक निर्वाह गरी अघि बढाउनुपर्छ। आफूले गने सूचना सम्प्रेषणबाट पर्न सक्ने असरका बारेमा विश्लेषण जरुरी छ। यसले व्यक्तिलाई असर गर्न सक्छ, संस्थाको ख्याति बढ्न वा धरासायी जे पनि हुनसक्छ। सञ्चारमाध्यमप्रति सर्वसाधारणको धारणा सकारात्मक र नकारात्मक दुवै हुनसक्छ। तसर्थ जिम्मेवारीका साथ कर्तव्य निर्वाह गर्नु जरुरी छ। समाजमा व्याप्त विकृतिको निराकरणका दिशामा सञ्चारमाध्यमले योगदान गर्न सक्नुपर्छ। विद्यमान सामाजिक, आर्थिक र मानवीय समस्याहरूको पहिचान गरी निश्चित समाचार सम्प्रेषणबाट के कस्तो प्रभाव पर्न जान्छ, सकारात्मक दिशामा अघि वढ्न आफ्नो योगदानले थप मद्दत पुर्याउन सक्छ सक्दैन ? यस्ता समस्याको समाधानमा दत्तचित्त रहने गरी यो जगत् अघि बढ्नुपर्छ। विश्वव्यापी रूपमा मान्यता प्राप्त मौलिक हकको सम्मान र पूरै विश्वशान्ति सुरक्षा र अमनचयनका विषयमा सोच राख्नुपर्छ। यसरी अघि बढेमा मात्र सञ्चारमाध्यमले प्रतिष्ठा आर्जन गर्छ र यो जगत्को योगदान मानव मात्रको कल्याणका लागि हुन जान्छ। यही मूलमन्त्रमा रहेर प्रत्येक राष्ट्रले संवाद जगत्का लागि आचारसंहिता निर्धारण गर्नुपर्छ। सबै प्रकृया र व्यवस्था भ्रष्टाचारसम्बन्धी मानिसको छानबिन गरी सर्वसाधारणसमक्ष सुसूचित गराउने सन्दर्भमा पनि लागू गर्नु नितान्त आवश्यक छ। पत्रकारको कलम सेनाको गोलीभन्दा धेरै गुणा शक्तिशाली हुने गर्छ। तर समस्या कुनै पनि विषयको सतही छानबिन र विश्लेषणमार्फत सूचना प्रवाह हुनुमा छ। सञ्चार प्रणालीले समाजमा प्रभाव विभिन्न किसिमले पार्ने गर्दछ। यसका लागि जनताका अधिकार पूर्णरूपमा उपभोग गर्न सक्ने परिस्थिति निर्माण त्यतिखेर संम्भव हुन्छ, जब सूचनामा आमजनताको पहुँच निर्वाध र सरल रूपमा हुने गर्दछ। यसले आफ्ना अधिकारप्रति सचेतना जागृत गराउँछ। सार्वभौम अधिकारको प्रयोग आत्मविश्वासका साथ गर्न सक्छन्। सार्वजनिक चासोका विषयमा खुलेर आलोचना गर्ने र विकल्पहरू प्रस्तुत गर्न सक्षम बन्छन्। यसका लागि पनि सञ्चार सुविधाहरूको भरपूर प्रयोग जरुरी हुन्छ, प्राप्त सूचनाहरूको विश्लेषणबाट नागरिकले इच्छाआंकांक्षाको गन्तव्यमा पुग्ने अवसरहरूको आँकलन राम्ररी गर्न सक्ने हुन्छन्। यदि गन्तव्यका लागि यात्रा सुगम छैन भने यसका लागि थप प्रयासतर्प अभिमुख हुन्छन्। समग्रमा सूचनाबाट आत्मविश्वास बढ्छ, क्षमतामा अभिवृद्धि हुन्छ। कमी कमजोरीहरूको लेखाजोखा एवं विश्लेषण राम्ररी गर्न सकिन्छ। तसर्थ सूचनाको भरपूर प्रयोगबाट राष्ट्र एवं समाज सम्वृद्ध बन्न सक्छ। समाजमा विद्यमान विकृति र विसंगतिको निराकरणका लागि रामवाण सावित हुनसक्छ। तसर्थ सञ्चारमाध्यमको सुदृढीकरण राष्ट्रिय प्राथमिकतामा पर्नुपर्छ। सञ्चारको प्रभावकारी प्रयोगद्वारा कानुनी कारबाही ढिलो हुँदाहुँदै पनि समाजले तुरुन्तै प्रतिकृया दिन थाल्छ। भ्रष्टाचारीहरूको टिकाटिप्पणी, सामाजिक विभेद, सामाजिक अस्वीकार्यता जस्ता अवस्थाहरू सिर्जना हुने गर्छन्। राजनीतिज्ञहरू मतदाताबाट वहिष्कृत हुन पुग्छन्। यस अर्थमा पत्रकारको कलम सेनाको गोलीभन्दा धेरै गुणा शक्तिशाली हुने गर्छ। तर समस्या कुनै पनि विषयको सतही छानबिन र विश्लेषणमार्फत सूचना प्रवाह हुनुमा छ। उदाहरणका लागि सञ्चारमाध्यमले कुनै व्यक्ति विशेषविरुद्ध भ्रष्टाचारका आरोपहरू लगाइरहँदा उसको सामाजिक प्रतिष्ठा र व्यक्तिगत जीवन अस्तव्यस्त हुने गर्दछ। अभियुक्त चरम मानसिक यातनाबाट पीडित हुनपुग्छ। निर्दोष व्यक्तिमाथि यस्तो आरोप लागेमा आत्महत्यासमेत गरिएका घटना छन्। यसरी सञ्चारमाध्यममार्फत लगाइएको अभियोग कानुनी रूपमा गलत सावित भएका र यसरी निर्दोष प्रमाणित भएपश्चात् पनि समाजले अभियुक्तउपर गरेको व्यवहारबाट पुग्न गएको नोक्सानीको पूर्ति पुनः समाजले सरकार वा न्यायालय र सञ्चारमाध्यम कसैले पनि गर्न सक्दैन। कारणवश यस्तो परिस्थिति निर्माण हुनु भनेको सबैका लागि दुःखपूर्ण अवस्था हो। समाजलाई सुधार गर्ने क्रममा सञ्चारका साधनहरूको भूमिका अत्यन्त महत्वपूर्ण हुनु पनि उल्लेखित परिस्थिति सिर्जना नगराउनेतर्फ विशेष ध्यानाकर्षण सम्बन्धित क्षेत्रको हुनुपर्छ। यसै संन्दर्भमा स्मरण गर्दा स्वच्छ पत्रकारिता गर्दा पनि इमान्दार पत्रकारहरू अपराधी समूहको निशाना बनेका छन्। तिनको निर्मम हत्या गरिएको छ। पित पत्रकारिताबाट केही इमान्दार व्यक्तिको चरित्र हत्या भएको पनि छ। बेलाबखत सञ्चार आतंकको चर्चा परिचर्चा पनि सुन्ने गरिएको छ। यस्तै पृष्ठभूमिमा केन्द्रीत रहेर हामीले कलम चलायौं भने पत्रकारिता पेशा अत्यन्त मर्यादित हुनेछ। यस्तो कामले राष्ट्र र समाजलाई सही दिशातर्फ उन्मुख गराउन सक्नेछ। सम्बन्धित सबै पक्ष गम्भीर बनी अघि बढ्नु सञ्चारमाध्यमलाई सशक्त वनाउनुपर्नेमा मतैक्यता रहने विषयमा भने द्विविधा छैन। इमान्दारिताका साथ स्वच्छ पत्रकारिता गरौं, समाज र राष्ट्रलाई अघि बढाऔं। यो नै वर्तमान समयको माग हो। निष्पक्ष र तथ्यमा आधारित सूचना सम्प्रेषणले विश्वमा सामाजिक परिवर्तन सम्भव भएको यथार्थता हामी सामु प्रष्ट छ। सञ्चारजगत्लाई सबै क्षेत्रको सहयोग जरुरी देखिएको छ जसले गर्दा स्वच्छ र निष्पक्ष पत्रकारितालाई प्रोत्साहन मिल्ने वातावरण बनोस्। स्वच्छ पत्रकारितामार्फत राष्ट्रप्रति योगदान गर्ने सञ्चारकर्मीहरू र सञ्चारमाध्यमहरूको सुरक्षाको विषयमा पनि सम्बन्धित पक्ष अत्यन्त गम्भीर हुनु अपरिहार्य देखिन्छ।"
नागपञ्चमी : यस्तो छ विश्वमान्यता,"जस्तालाई त्यस्तै भन्ने सिद्धान्त आजका मानिसलाई मान्यता छ। पूर्वजको विशेषता के छ भने उहाँहरूले सापलाई पनि दूध खुवाउनु हुन्थ्यो। नागपञ्चमी त्यही परम्पराको एउटा दह्रो प्रमाण हो। नागपञ्चमी श्रावण शुक्लपञ्चमीका दिन मनाइने गरिएको छ। शास्त्रकारहरूले यो दिन नागको पूजा र उहाँको प्रसन्नताका लागि जंगलमा केही दूधले बनाएका पदार्थहरू अर्पण गर्ने विधि बनाएका छन्। नागको पूजा कहिलेदेखि गर्न थालियो यकिन छैन। सृष्टि भएदेखि नै नागराजको पूजा गर्दै आएको पाइन्छ। वराह पुराणमा नागपञ्चमीको प्रारम्भिक इतिहासले के भनेको छ भने सृष्टिकर्ता ब्रहमादेवले आफ्नो प्रसादले शेषनागलाई विभूषित गर्नु भएको थियो। उहाँको पृथ्वीलाई दिनुभएको अमूल्य सेवाको लागि अभिनन्दन गरिएको थियो र यो परम्परा अहिले पनि चलिरहेको छ। नागपञ्चमी नाग जातिप्रतिको श्रद्धाको एउटा प्रतिक बनेको छ। हिन्दू संस्कृतिमा नाग राजलाई सुरुदेखि नै महत्व ठाउँ दिँदै आएको छ। यो समस्त पृथ्वीको भार जसमा धारण गरिएको छ त्यो केही होइन। एउटा नाग मात्र हो, जसलाई शेष नाग भनिन्छ। संसारको रक्षा गर्ने भगवान् विष्णु यही शेष नागमा सवार हुन्छ। अमृतलाभका लागि बहुचर्चित समुद्र मन्थनमा पनि डोरीको अमूल्य कामका लागि नागराज वासुकीले आफ्नै शरीर समर्पित गर्नुभएको थियो। देवमाता अदितिको आफ्नै बहिनी कद्रुको सुपुत्र भएको नाताले नाग भगवान्हरूको कान्छो भाइ हुन्। भगवान् शंकरलाई त नागेन्द्र हार नै भनिन्छ। नागहरूले भगवान् शंकरको जहिले पनि शोभा बढाएका छन्। प्रारम्भिक कालदेखि नै नागहरूको पूजा र आस्था गरिएको परम्परा पाइन्छ। यो सबै कुराले के बुझाउँछ भने नाग पूजा द्राविद अथवा कुनै जातिको पालादेखि होइन तर पूर्वप्राचीन कालदेखि नै सुरु भएको हो। नागहरूको अस्तित्व भगवान्सँग जोडिएको छ। वैदिक साहित्यको सम्पूर्ण प्राचीन ग्रन्थहरूमा नागहरूको महिमाको वर्णन गरेको पाइन्छ। पुराणहरूमा नागसँग सम्बन्धित धेरै सामग्री पाइन्छ। अग्नि पुराणमा लगभग ८० प्रकारको नागकुलहरूको वर्णन गरिएको छ। जसमा अनन्त, वासुकी, पदम, महापदम, तक्षक, कुलिक, कर्कोटक र शंखप्रमुख मानिन्छन्। नागहरूको पृथकलोक नागलोकको वर्णन पनि पुराणहरूमा पाइन्छ। नागपूजाको प्रचार हिन्दूहरूले प्राचीनकालदेखि नै गरिआएका छन्। दक्षिणभारतको कनाडा जिल्लास्थित विशाल नागमूर्ति इस्वीसन् भन्दाअघि निर्माण गरिएको थियो। जसको व्याख्या चौथौ शताब्दीमा भारत भ्रमणमा आएका चिनियाँले पनि गरेका छन्। मानिसमा नागप्रतिको आस्था अझै छ। अजन्ता गुफामा पाइने नागपूजाको चित्रले पनि नागहरूको प्राचीनकालदेखि नै पूजा गरिँदै आएको पुष्टि गर्छ। अबुलफजलका कृतिहरूमा पनि अकबरको शासनका बेलामा पनि कसिमटमा मात्रै सात सयभन्दा बढी सर्पमूर्तिहरूको पूजा गरिएको उल्लेख छ। नागपूजाको चलन नेपालमा मात्र होइन, विदेशमा पनि प्रचलित छ। विदेशी शास्त्रहरूमा पनि नागको वर्णन पाइन्छ। भनिन्छ, पृथ्वीलाई एउटा ठूलो सर्पले घेरेको छ र यो सर्प हल्लँदा पृथ्वीमा भूकम्प आउँछ। जापान र एबिसिनियामा राजवंशहरू आफूलाई नागवंशी मान्छन् र उनीहरूलाई नागहरूको देवता भनी मानिन्छ। उनीहरूको विश्वास छ कि भगवान्ले सुरुमा आफूलाई त्यही अवतारमा प्रकट गर्नुभएको थियो। चीनको राजधानी बेइजिङस्थित विशाल नाग मन्दिरले चिनियाँले नागप्रतिको श्रद्धाको ठूलो उदाहरण हो। अस्ट्रेलिया, लिथवानिया, स्वीडेन, नर्वे र अफ्रिका प्रायः देशमा पछिल्लो कालसम्म नागको पूजा गरिन्थ्यो। अमेरिकामा आदिवासी आज पनि नागको पूजा गर्छन्। नाग पूजा किन गरिन्छ ? जीवविज्ञानअनुसार १२१ जातिका सर्प छन्। सर्पहरू जन्मजात शत्रु हुन् भन्ने अधिकांशको बुझाइ छ। त्यसैले पहिलो ध्यान सर्पलाई मार्न नै जान्छ। यो प्रतिक्रियाले सर्पलाई हिंस्रक बनाउँछ। नागपूजाद्वारा सर्पप्रतिको हाम्रो डर र भ्रम हटाउन सकिन्छ। सर्पको सम्पर्कमा आइरहनेलाई सर्पप्रतिको डर हटाउन पनि नागपूजा गरिन्छ र नागपञ्चमीको मूल उद्देश्य नै यही हो। नागको जन्मदिन र विज्ञान"
श्रीलंकाका विकेटकिपर ब्याट्सम्यान चन्डिमल भैरहवामा,"काठमाडौं : श्रीलंकाका विकेटकिपर ब्याट्सम्यान दिनेश चन्डिमलले चौथो संस्करणको एभरेष्ट प्रिमियर लिग (ईपीएल) टीट्वेन्टी क्रिकेट भैरहवा ग्ल्याडियटर्सबाट खेल्ने भएका छन्। भैरहवाले बिहीबार एक विज्ञप्ति जारी गर्दै चन्डिमलले ईपीएल खेल्ने पक्का भएको जनाएको छ। चन्डिमल श्रीलंकाको टीट्वेन्टी टोलीको कप्तानी गर्ने कम उमेरका खेलाडी हुन्। सन् २०१३ मा उनले बंगलादेशविरुद्ध २३ वर्ष एक सय ३३ दिनको उमेरमा कप्तानी गरेका थिए। उनी टीट्वेन्टी क्रिकेटमा श्रीलंकन क्रिकेट टोलीको नेतृत्व गर्ने सबैभन्दा कम उमेरका खेलाडी हुन्। सन् २०१४ को टीट्वेन्टी विश्वकप क्रिकेटको उपाधि श्रीलंकाले जित्दा चन्डिमल पनि सो टोलीका सदस्य थिए। श्रीलंकाले फाइनलमा भारतलाई ६ विकेटले हराउँदै उपाधि जितेको थियो। चन्डिमल एकदिवसीयमा पनि श्रीलंकाबाट कम उमेरमा कप्तानी गर्ने खेलाडी हुन्। उनले सन् २०१३ मै दक्षिण अफ्रिकाविरुद्ध एकदिवसीय क्रिकेटमा कप्तानी गरेका थिए। ३१ वर्षीय चन्डिमलले श्रीलंकाबाट ६२ टेस्ट, एक सय ४९ एकदिवसीय र ५७ टीट्वेन्टी खेल खेलेका छन्। टीट्वेन्टीमा उनले पाँच अर्धशतकसहित कुल ८ सय ६८ रन जोडेका छन्। उनले यसअघि राजस्थान रोयल्सबाट इन्डियन प्रिमियर लिग (आईपीएल) खेलेका थिए। चन्डिमल श्रीलंकाका प्रमुख ब्याट्सम्यान हुन्। उनले श्रीलंकाको टेस्ट, एकदिवसीय र टीट्वेन्टी गरी तीनै फर्मम्याटमा कप्तानी गरेका छन्। भैरहवा ग्ल्याडियटर्समा नेपालका शरद भेषवाकर, प्रदीप ऐरी, मोहम्मद आरिफ शेख, कृष्ण कार्की, भुवन कार्की, दीपेश श्रेष्ठ, रोहितकुमार पौडेल, हरिशंकर झा, अभिनाष बोहरा, कुशल मल्ल, विकास आग्री र हिमांशु दत्त रहेका छन्। भैरहवाले चन्डिमलसँगै अन्य विदेशी खेलाडीसँग पनि छलफल भइरहेको जनाएको छ। चौथो संस्करणको ईपीएल क्रिकेट असोज ९ गतेदेखि २३ गतेसम्म त्रिवि क्रिकेट मैदानमा आयोजना हुँदैछ। प्रतियोगितामा ६ शहरका फ्रेन्चाइज टोलीले प्रतिस्पर्धा गर्ने छन्। प्रतियोगितामा ललितपुर प्याट्रियट्स, भैरहवा ग्ल्याडियटर्स, काठमाडौं किङ्स इलाभेन, पोखरा राइनोज, चितवन टाइगर्स र विराटनगर वारियर्स सहभागी छन्।"
खोटाङ तेक्वान्दो संघमा राई,"काठमाडौं : नेपाल तेक्वान्दो संघ जिल्ला कार्यसमिति खोटाङको अध्यक्षमा अनिलकुमार राई निर्वाचित भएका छन्। बिहीबार भएको दोस्रो अधिवेशनले राईको अध्यक्षतामा नौ सदस्यीय कार्यसमिति चयन गरेको हो। बिहीबार भएको अधिवेशनबाट उपाध्यक्षमा लक्ष्मण राई, सचिवमा नवीन सुनुवार र कोषाध्यक्षमा गोपाल तामाङ निर्विरोध निर्वाचित भए। यसैगरी सदस्यहरूमा मोहन राई, निशान राई, मञ्जु राई, उमेश बस्नेत र यामबहादुर बस्नेत चयन भए। खोटाङको बाक्सिलामा भएको अधिवेशनमा केपिलासगढी गाउँपालिकाका अध्यक्ष कृष्णकुमार राई, पृथ्वी माविका प्रनाध्यापक रणबहादुर राई, सगरमाथा सप्तेश्वर तेक्वान्दो डोजाङका अध्यक्ष दीपेन्द्रकुमार राई, राष्ट्रिय खेलकुद परिषद्का तेक्वान्दोका सहायक प्रशिक्षक अर्जुनभक्त राई, विभिन्न राजनीतिक दलका प्रतिनिधि, समाजसेवी र खेलप्रेमीहरूको उपस्थिति रहेको थियो। केपिलासगढी गाउँपालिकाका अध्यक्ष कृष्णकुमार राईले खोटाङमा प्रमुख खेलमा तेक्वान्दो रहेको भन्दै यसको विकास र विस्तारका साथै योग्य खेलाडी उत्पादनका लागि गाउँपालिकाले सँदो सहयोग गर्ने प्रतिवद्धता जनाए।"
नेपालमै पहिलोपटक स्नातक तहमा खेलकुदको अध्यापन,"काठमाडौं : खेलकुद पर्यटनको शहरका रूपमा स्थापित हुँदै गएको पोखरामा खेलकुद विषयको समेत अब अध्यापन हुने भएको छ। गण्डकी प्रदेश सरकारले स्थापना गरेको गण्डकी विश्वविद्यालयमा यस वर्षदेखि नेपालमै पहिलोपटक स्नातक तहमा चार वर्षे कार्यक्रम ब्याचलर इन स्पोर्टस् म्यानेजमेन्ट(बिएसएम)को अध्यापन शुरु गर्न लागिएको हो। विश्वविद्यालयले खेलकुद विषय अध्यापनका लागि अहिले भर्ना आह्वान गरिसकेको छ। यही साउन मसान्तसम्म विद्यार्थी भर्ना आवेदनको कार्यक्रम प्रकाशित गरिएको विश्वविद्यालयले जनाएको छ। प्रदेश सरकारले प्रदेशमा प्राविधिक दक्ष जनशक्ति उत्पादनको लक्ष्यसहित दुई वर्षअघि विश्वविद्यालयको स्थापना गरेपछि यस वर्षदेखि विश्वविद्यालयले आफ्ना शैक्षिक कार्यक्रम अघि बढाएको हो। बिएसएमसहित यस वर्षदेखि ब्याचलर इन इन्फरमेशन टेक्नोलोजी(बिआइटी)को पनि अध्यापन सुरु हुनेछ। देशमै पहिलोपटक स्नातक तहमा बिएसएमको चार वर्षे शैक्षिक कार्यक्रममा विद्यार्थीलाई खेलकुदका सैद्धान्तिक विषयसँगै प्रयोगात्मक अध्ययन अध्यापन गराइने विश्वविद्यालयका उपकुलपति प्रा डा नवराज देवकोटाले बताए। उनका अनुसार अधिकांश पाठ्यक्रम अन्तर्राष्ट्रिय मापदण्डमा आधारित भएर बनाइएको छ। पाठ्यक्रमममा १० देखि १२ वटा खेलका विषयमा सैद्धान्तिक अध्ययापनसमेत हुने बताइन्छ। नेपालमा अहिलेसम्म स्पोर्ट्समा युवालाई आकर्षण गर्ने कार्यक्रम देशका कुनै पनि विश्वविद्यालयमा नरहेकाले नयाँ सन्देश दिने गरी हामीले सुरुआत गरेका हौँ, उपकुलपति देवकोटाले भने, अध्यापनको मुख्य उद्देश्य युवालाई खेलकुद व्यवस्थापक, म्यानेजर, प्रशिक्षक, रेफ्रिसहित खेलकुद कार्यक्रम सञ्चालनमा सक्षम बनाउनु सँगसँगै खेलाडी बन्नसमेत सघाउने छ। आठ सेमेष्टरमा सञ्चालन हुने कोर्षमा भलिबल, फुटबल, तेक्वान्दो, कराँते, ह्याण्डबल, एथलेटिक्स, जिम्न्याष्टिक, बास्केटबल, आर्चरी, ठेलो, क्रिकेट र स्विमिङलाई समावेश गरिएको छ। यसैगरी खेलकुद मार्केटिङ, खेलकुद अर्थतन्त्र, फन्डिङ इन स्पोर्ट्स, स्पोर्ट्स टुरिजम, स्पोर्ट्स इन ग्लोबलाइजेशन, स्पोर्ट्स इन मिडिया, स्ट्राटेजिक म्यानेजमेन्ट इन स्पोर्ट्स इन्डष्ट्रिज, एथलेटिक्स केयर एण्ड रिह्याविलिटेसन लगायतका विषय पाठ्यक्रममा राखिएको छ। स्नातक तहमा खेलकुद विषयको अध्यापनबाट एक सक्षम खेल प्रशासक र खेल व्यवस्थापक बन्नका लागि विद्यार्थीलाई पर्याप्त ज्ञान प्राप्त गर्ने विश्वास लिइएको छ। गण्डकी प्रदेश खेलकुद परिषद्का सदस्यसचिव तेजबहादुर गुरुङले नेपालको खेलकुद विकासका लागि सो कार्यक्रम कोसेढुङ्गा बन्ने बताउनुहुन्छ। उनले भने, खेलकुदमा भविष्य खोज्नेका लागि गण्डकी प्रदेशले एउटा सुनौलो ढोका खोलिदिएको छ। खेलकुदको प्रचुर सम्भावना भएको पोखरामा यस विषयको पढाइले खेलकुद व्यवस्थापन र खेलकुदमा दक्ष जनशक्ति उत्पादनमा सघाउने छ। स्नातक तहमा चार वर्षे बिएसएम कार्यक्रमको शुल्क रु तीन लाख ३० हजार रहेकामा विद्यार्थीलाई छात्रवृत्तिको समेत व्यवस्था गरिएको विश्वविद्यालयले जनाएको छ। पहिलो वर्ष ५० विद्यार्थीका लागि कोटा रहेको र आगामी दशैँपछि कक्षा सञ्चालनको तयारी छ। स्नातक तहमा चार वर्षे कोर्ष पूरा भएपछि स्नातकोत्तर तहमा पनि खेलकुद विज्ञानका विषयमा अध्यापन गरिने छ। नेपालको संविधानले उच्च शिक्षाको व्यवस्थापनको अधिकार प्रदेश सरकारलाई दिएको छ। यसैगरी माध्यमिक तहसम्मको शिक्षाको अधिकार स्थानीय तहलाई छ।"
